शीर्षक,विवरण
पहिलो हुने होडबाजी,असोज२मतदान
१२ को नतिजा किन ओरालो ?,"काठमाडौं राष्ट्रिय परीक्षा बोर्डले गत वैशाखमा लिएको १२ कक्षाको परीक्षामा नियमित र आंशिक गरी ३ लाख ५५ हजार ८० विद्यार्थी सहभागी भए । सोमबार सार्वजनिक नतिजाअनुसार १ लाख ६० हजार ७ जना मात्रै पास भए । १२ कक्षाको परीक्षा दिएका ४५ प्रतिशत मात्रै कलेज भर्नाका लागि योग्य भए । ५५ प्रतिशतले विद्यालय तह पूरा गर्न सकेनन् । नियमिततर्फको विज्ञानमा १ लाख ९३ हजारले परीक्षा दिएकोमा ८१ हजार ७ सय अर्थात् ४२३३ प्रतिशत मात्रै कलेज भर्ना हुनेछन् । त्यस्तै, आंगिकमा ३८ हजार मात्रै पास भए । यसपालि मात्र होइन, गत वर्ष पनि ५१ प्रतिशत मात्रै कलेज भर्ना हुन योग्य भएका थिए । बोर्डका अनुसार सात वर्षको तथ्यांक विश्लेषण गर्दा ०६८ मा ४७०८ प्रतिशत विद्यार्थी कलेज भर्ना योग्य थिए भने यो प्रतिशत ०६९ मा ४०६४ मा झर्यो । ०७० मा अझ घटेर ३९२८ र ०७१ मा ३८८१ प्रतिशतमै सीमित भयो । ०७२ देखि उकालो लागेर ४३ प्रतिशत पुगेको थियो । गत वर्ष ५१ प्रतिशत पुगे पनि यस वर्ष फेरि ४५ मा झरेको छ ।१२ मा परीक्षा दिएका ५० प्रतिशत पनि कलेज जान योग्य नहुनु राम्रो संकेत होइन, त्रिभुवन विश्वविद्यालयका पूर्वउपकुलपति कमलकृष्ण जोशीले भने, कम्तीमा ८० प्रतिशत हुनैपर्छ । शतप्रतिशत भन्न गाह्रो हुन्छ । यस्तो हुनुमा उनी विद्यालयको गुणस्तर सुधार हुन नसक्नु पहिलो कारण देख्छन् । दोस्रो कारण परीक्षा प्रणाली । परीक्षामा सम्झना शक्तिको मात्रै जाँच भयो, ज्ञानको भएन, उनले भने, आज पढेको कुरा एक सातापछि बिर्सन पनि सक्छ । त्यसैले मेमोरी टेस्ट गलत हो । यस विषयलाई गम्भीर रूपमा लिएर नीतिगत सुधार गर्नुपर्ने उनको सुझाव छ । शिक्षामन्त्री परिवर्तन हुनेबित्तिकै नयाँ योजना अघि सारिन्छ । तर, सरकारले नै अघि सारेको योजना कार्यान्वयन हुँदैन । विनियोजन गरिएको बजेटसमेत पूरा खर्च हुँदैन । शिक्षामन्त्री परिवर्तन हुनेबित्तिकै गुणस्तर सुधारभन्दा पनि आफ्नो स्वार्थ पूरा गर्न अघि सर्छन् । विद्यालय तह पूरा नगर्ने ५० प्रतिशतभन्दा बढी युवाहरूलाई कलेज प्रवेश गराउने रणनीति बने कहिल्यै बनाउन सकेको छैन । उच्च शिक्षा तथा माध्यमिक विद्यालय संघ नेपाल (हिसान) का महासचिव लोकबहादुर भण्डारीले निजी विद्यालयको नतिजा ८५ प्रतिशतभन्दा बढी भए पनि सामुदायिक विद्यालय कमजोर रहेको बताए । अहिलेसम्म जति नतिजा आएको हो, त्यो निजीकै कारण हो, विश्वासका लागि विज्ञानको नतिजा हेरे हुन्छ । विज्ञानको नतिजा ७० प्रतिशतभन्दा कम भएको छैन, उनले भने ।सामुदायिक विद्यालयको नतिजा सुधार गर्न सरकारले नयाँ योजना अघि सार्नुपर्ने उनले बताए ।सामान्य विषयमा धेरै अनुत्तीर्ण विज्ञान समूह अध्ययन गर्ने विद्यार्थी उत्तीर्ण प्रतिशत हरेक वर्ष ७० प्रतिशतभन्दा बढी रहेको छ । पछिल्लो सात वर्षमा यसपालि सबैभन्दा बढी ७९४४ प्रतिशत विद्यार्थी उत्तीर्ण भएका छन् । तर, व्यवस्थापन, मानविकी र शिक्षा समूहमा भने मुस्किलले ४८ प्रतिशतसम्म मात्रै पुगेको छ । गतवर्ष सबैभन्दा बढी ४८१७ प्रतिशत विद्यार्थी कलेज पढ्न योग्य भएका थिए । यसपालि गतवर्षभन्दा उत्तीर्ण प्रतिशत ५८४ कमी भएको छ । यी तीन समूहका विद्यार्थी उत्तीर्ण प्रतिशत ३८ प्रतिशतसम्म झरेको छ । परीक्षा दिएकामध्ये झन्डै एक तिहाइ अनुत्तीर्ण हँदा पनि शिक्षा मन्त्रालयले गुणस्तर सुधारमा चासो दिन सकेको छैन । संविधानले विद्यालय शिक्षा नि:शुल्क हुने व्यवस्था गरेको छ । तर, कक्षा ११ र १२ मा सरकारको लगानी न्यून छ । सामुदायिक विद्यालयमा शिक्षक अनुदानबाहेक अन्य लगानी छैन ।"
भ्रष्टलाई उठ्न दिने कि नदिने ?,"काठमाडौं ,निर्वाचन आयोगले लगातार ताकेता गरिरहेको प्रदेश र प्रतिनिधिसभा निर्वाचन विधेयकमाथि संसद्को राज्यव्यवस्था समितिमा शुक्रबारबाट दफावार छलफल सुरु भएको छ । दुवै विधेयकमाथि सांसदहरूले प्रशस्तै संशोधन प्रस्ताव राखेका छन् । समिति सभापति दिलबहादुर घर्तीले संशोधनका विषयलाई साँघुर्याउँदै सहमति प्रयास भइरहेको बताए । उनले दुवै विधेयकमाथि आवश्यक निर्णय गरी भदौ १९ गते व्यवस्थापिका संसद्मा पेस गरिने जानकारी दिए । सरकारले मंसिर १० र २१ गते दुई चरणमा एकैसाथ प्रदेश र प्रतिनिधिसभा निर्वाचन घोषणा गरिसकेको छ । आयोगले त्यहीअनुसार तयारी बढाएको छ । तर, निर्वाचन कानुन निर्माणमा ढिलाइले समग्र निर्वाचन तयारी प्रभावित भइरहेको आयोगको भनाइ छ । आयोगले यथाशीघ्र कानुन उपलब्ध गराउन सरकारलाई दिनहँु ताकेता गर्न थालेपछि संसदीय समितिमाथि दबाब बढेको हो । समिति स्रोतका अनुसार राजनीतिक दलको शीर्ष तहमा दुवै विधेयकका धेरै विषयमा सहमति जुटिसकेको छ । प्रत्यक्ष निर्वाचनतर्फ चक्रीय प्रणालीअनुसार निश्चित प्रतिशत सिट महिलाका लागि आरक्षित गर्ने विधेयकको प्रावधान हटाउने सहमति भएको छ । महिला सांसदहरूले महिलाका लागि ३३ देखि ५० प्रतिशतसम्म सिट आरक्षित गर्नुपर्ने माग गरेर संशोधन प्रस्ताव राखेका छन् । कर्तव्य पूरा नगर्ने जनप्रतिनिधिलाई फिर्ता बोलाउने (राइट टु कल) को अधिकार राख्नुपर्ने संशोधन प्रस्ताव पनि नराख्ने दलहरूबीच सहमति जुटेको छ । भ्रष्टाचार अभियोगमा सजाय पाएकाले निश्चित अवधिपछि निर्वाचन लड्न पाउनुपर्ने संशोधन प्रस्तावमाथि भने अझै सहमति जुटिनसकेको समिति स्रोतले जनाएको छ ।समानुपातिकतर्फको बन्दसूची एकपटक निर्वाचन आयोगमा पेस भइसकेपछि त्यसको क्रमसंख्या चलाउन नपाउने आयोग प्रस्तावलाई पनि अस्वीकार गरिएको छ । समिति सभापति घर्तीले धेरै विषय छलफलकै क्रममा रहेकाले समितिले अन्तिम निर्णय नलिउन्जेल सहमति वा असहमति भइसकेको भन्न निमल्ने बताए । संविधानले संघीय संसद् प्रतिनिधिसभा र राष्ट्रिय सभामा ३३ प्रतिशत महिलाको उपस्थिति अनिवार्य गरेको छ । त्यसका लागि प्रदेश, राष्ट्रिय सभा र त्यसपछि मात्रै प्रतिनिधिसभाको निर्वाचन गर्नुपर्ने संविधानको भावना देखिन्छ । राष्ट्रिय सभा र प्रतिनिधिसभाको प्रत्यक्षतर्फबाट नपुग महिलाको संख्या समानुपातिक तर्फबाट पुर्याउनुपर्ने भनिएको छ । तर, राष्ट्रिय सभा गठन नहुँदै प्रतिनिधिसभा निर्वाचन हुने र प्रत्यक्षतर्फ महिलाका लागि सिट सुरक्षित नगरिएपछि संघीय संसद्मा ३३ प्रतिशत महिलाको उपस्थितिको सुनिश्चिततामा चुनौती आउन सक्ने देखिन्छ । समिति सदस्य एमाले सांसद रामेश्वर फुयालले सतारूढ दल कांग्रेसकै कारण निर्वाचन विधेयकमा ढिलाइ भइरहेको बताए । उनले भ्रष्टाचार गरेकाले पनि चुनाव लड्न पाउनुपर्ने कांग्रेस सांसदहरूको माग नै विधेयक ढिलाइका कारण भएको दाबी गरे । निर्वाचन आयोगले यथाशीघ्र कानुन माग गरिरहेका बेला ३ साताको फरकपछि शुक्रबार समिति बैठक बोलाइयो, उनले भने, अब कुनै प्रकारले ढिला नगरी भदौ १९ गते संसद्को पूर्ण बैठकमा दुवै विधेयक पेस गरिनुपर्छ । त्यसो गर्न नसकिए निर्वाचन गराउन नचाहेको सत्तारूढ दलको मनसाय प्रस्टै बाहिर आउनेछ । उनले निर्वाचनसँग सम्बन्धित अभ्यासअनुसार नै सहमति खोज्ने प्रयास भइरहेको बताए । धेरै विषयमा सहमति नजिक छौं, तर टुंगो लागिसकेको छैन, फुयालले भने । साउन २२ गते विधेयकहरूमाथिको सैद्धान्तिक छलफल टुंग्याएको समितिको बैठक भदौ १६ गते मात्रै बसेको हो । गृहमन्त्री जनार्दन शर्माले निर्वाचन लड्न कोको अयोग्य हुने विषयमा चलिरहेको चर्चाका विषयबाहेक धेरैजसो विषयमा सहमति जुटिसकेको बताए । कान्तिपुरसँगको कुराकानीमा उनले भदौ १९ गते निर्वाचनसम्बन्धी विधेयक समितिबाट संसद्मा पेस गर्ने गरी सहमति भएको बताए । शुक्रबार समिति बैठकमा मन्त्री शर्मा पनि उपस्थित थिए ।"
नो भोट विरुद्ध प्रमुख दल,"काठमाडौं प्रमुख दलका सांसदहरू उम्मेदवार अस्वीकार गर्ने नो भोट पद्धतिको विपक्षमा उभिएका छन् । लोकतन्त्र संस्थागत नहुँदै उम्मेदवार अस्वीकार गर्ने प्रावधान राख्दा झन् गन्जागोल हुने उनीहरूको धारणा छ । संसद्को राज्य व्यवस्था समितिको बैठकमा प्रमुख दलका सांसदले तत्कालका लागि नो भोट सान्दर्भिक नभएको जिकिर गरे । प्रतिनिधिसभा र प्रदेशसभा निर्वाचन विधेयकमाथि राज्य व्यवस्था समितिमा भएको छलफलमा ठूला दलका अधिकांश सांसदले मुलुकमा शिशु गणतन्त्र भएकाले तत्कालै त्यस्तो प्रावधान राख्न नहुने अडान राखे । लोकतान्त्रिक व्यवस्थामा (नो भोट) राम्रो कुरा हो, तर तत्कालका लागि यो सान्दर्भिक छैन, माओवादी केन्द्रकी सांसद रेखा शर्माले भनिन्, यो प्रावधान राख्दा चुनावमा भोट हाल्नेभन्दा नहाल्ने बढी भए के गर्ने ? त्यसैले यो तत्काल लागू गर्नु हुँदैन । नेपालका सन्दर्भमा नो भोट बारे अहिले छलफल गर्नु नपर्ने एमाले सांसद गौरीकुमारी ओलीले बताइन् । मुलुकको परस्थिति, जनताको अवस्था, मनस्थिति हेरेर हामीले नो भोट लागू गर्नु हुँदैन, उनले भनिन्, कतिपय राम्रो हुँदाहुँदै पनि समय र परिस्थितिले गर्दा लागू गर्न सकिँदैन । सांसद मानप्रसाद खत्रीले नो भोटको नयाँ सिद्धान्त लागू गर्नु नहुने धारणा राखे । कहीँ नभएको जात्रा हाँडीगाउँमा भनेझैं यो किन लागू गर्नुपर्यो ? अहिले यो राम्रो होइन, त्यसकारण यसबारे छलफल गर्न सान्दर्भिक देखिँदैन ।बैठकमा साना दलका सांसदले भने, नो भोट को विकल्प जनताको प्रजातान्त्रिक अधिकार भएकाले निर्वाचनमा उक्त प्रावधान राख्नुपर्ने धारणा राखेका थिए । राष्ट्रिय जनमोर्चाका सांसद चित्रबहादुर केसीले नो भोट को अधिकारबाट वञ्चित गरेर ठूला दलले जनतामाथि अधिनायकवाद लाद्न खोजेको आरोप लगाए । पञ्चायतकालमा हामीले भोट हालेनौं, त्यो बेला पनि कसैलाई भोट हाल्ने मन लागेन भने बहिष्कार गर्ने अधिकार थियो, उनले भने, गणतन्त्रका कुरा गर्छन्, नो भोटको विकल्प राख्न डराउँछन् । जनतालाई कुनै पनि दल मन परेन भन्ने अधिकार छैन ? दलप्रति जनतामा वितृष्णा फैलिएका कारण निर्वाचनमा नो भोट विकल्प राख्न कांग्रेस, एमाले र माओवादी केन्द्र डराएको उनले आरोप लगाए । नेपाल मजदुर किसान पार्टीका सांसद प्रेम सुवालले नो भोट जनताको प्रजातान्त्रिक अधिकार भएको भन्दै त्यसबाट वञ्चित गर्नु नहुने बताए । जनतालाई भोट दिन्नौं भन्ने अधिकार छ, त्यसकारण यो अधिकारबाट वञ्चित गरिन हुन्न, उनले भने ।सर्वोच्च अदालतले २०७० पुस २१ मा संसदीय वा स्थानीय स्वायत्त शासन ऐनअन्तर्गतका निकायहरूसम्बन्धी निर्वाचनहरूमा कायम भएका उम्मेदवारहरूमध्ये कसैप्रति पनि समर्थन छैन भनी मत जाहेर गर्न पाउने फैसला गरेको थियो । तत्कालीन न्यायाधीश कल्याण श्रेष्ठ र प्रकाश वस्तीको संयुक्त इजलासले गरेको फैसलामा मतपत्रमै नो भोट को प्रावधान समावेश गर्न भनिएको छ । निर्वाचन नो भोटको प्रक्रियामा व्यवस्था गरी सोहीअनुसार मतपत्र ढाँचासमेत समावेश गरी निर्वाचन सञ्चालन गर्ने प्रयोजनका लागि कानुनी एवं उपयुक्त कुराको व्यवस्था गर्न, फैसलामा भनिएको छ, प्रधानमन्त्री तथा मन्त्रिपरिषदको कार्यालय, कानुन, न्याय, संविधानसभा तथा संसदीय मामिला मन्त्रालय, निर्वाचन आयोगलगायत विपक्षीहरूको नाउँमा निर्देशनात्मक आदेश जारी हुने ठहर्छ । पाप पखाल्न भ्रष्टाचारीलाई चुनाव लड्न दिने प्रस्ताव : केसीनो भोट, सांसदको अयोग्यतासम्बन्धी व्यवस्था र चक्रीय प्रणालीलगायत विषयमा सहमति जुट्न नसकेपछि समितिको बैठक १९ गतेसम्मलाई स्थगन गरिएको छ । सांसदको अयोग्यतासम्बन्धी व्यवस्था र चक्रीय प्रणालीलगायत विषय भने बैठकमा प्रवेश नै भएनन् । भ्रष्टाचारलगायत अन्य अपराध ठहर भई कैद भुक्तान गरेको ३ वर्षपछि प्रतिनिधिसभा र प्रदेशसभाको चुनाव लड्न पाउने भन्दै कांग्रेसका १९ सांसदले संशोधन हालेका थिए । बैठकमा बोल्दै चित्रबहादुर केसीले भ्रष्टाचारीको पाप पखाल्न संशोधन हालेको आरोप लगाए । चुनाव लड्ने, मन्त्री, प्रधानमन्त्री हुने, भ्रष्टाचार गर्ने, पाप पखाल्ने, सत्ताको दुरुपयोग गरेर पुन: भ्रष्टाचार गर्ने दाउ हो, उनले भने, यो विषयमा प्रमुख प्रतिपक्ष (एमाले) मौन देखिएको छ ।भ्रष्टाचारीलाई चोख्याएर राज्यको ढुकुटी पुन: दोहन गर्ने कांग्रेस, एमाले र माओवादीको दाउ भएको उनले आरोप लगाए । कांग्रेसका केही सांसदले संशोधन हाले पनि पारित नहुने उनले दाबी गरे । कांग्रेसभित्रै त्यसको विरोध भएको छ, गलत कुराको विरोध गर्ने त्यहाँ पनि ठूलो संख्या छ, उनले भने, माओवादी, एमालेभित्र पनि ठूलो संख्या छ, भ्रष्टाचारी चोख्याएर राज्यको ढुकुटी पुन: दोहन गर कसैले भन्दैन, कोही पनि पक्षमा उभिँदैनन् ।"
संसद्मा भ्रष्टाचारविरुद्ध संकल्प प्रस्ताव,"काठमाडौं सांसद जनकराज जोशीले भ्रष्टाचार नियन्त्रण सम्बन्धमा व्यवस्थापिका संसद्मा संकल्प प्रस्ताव दर्ता गराएका छन् । उनको प्रस्तावमा थप पाँच जना सांसदले हस्ताक्षर गरेका छन् ।संकल्प प्रस्ताप दर्ता गराउने सांसदहरूले अनुचित कार्य सम्बन्धमा प्रधानमन्त्री तथा मन्त्रिपरिषद्को कार्यालयलाई १५ दिनभित्र विधेयक पेस गर्न निर्देशन दिनुपर्ने माग गरिएको छ । त्यस्तै, भ्रष्टाचारजन्य कार्यलाई छानबिन गर्ने निकाय छरिएर रहेकाले तिनलाई एकीकृत गरी त्यहीअनुसारको नीतिगत, कानुनी संरचना बनाउन कार्यदल गठन गर्न पनि सरकारलाई संसद्ले निर्देशन दिनुपर्ने माग उनीहरूले गरेका छन् । त्यस्तो कार्यदलले २ महिनाभित्र संसद्समक्ष प्रतिवेदन पेस गर्नुपर्ने उनीहरूको माग छ ।अख्तियार दुरुपयोग अनुसन्धान आयोगलगायत सम्बन्धित निकायलाई अझ बढी प्रभावकारी बनाउन संसदीय समिति गठन गर्ने, अख्तियार दुरुपयोग अनुसन्धान आयोगको स्वायत्तता बढाउन छुट्टै कर्मचारी नियुक्त गर्ने, कार्यकारी अधिकार दिनेलगायत माग संकल्प प्रस्तावमा छ । संसद्ले उक्त संकल्प प्रस्ताव पारित गरे मागअनुरूपका निर्देशन सरकारले पालना गर्नुपर्ने हुन्छ । संकल्प प्रस्तावमा सांसदहरू अकवाल अहमद साह, नरसिंह चौधरी, हर्कवोल राई र अनिताकुमारी परियारले हस्ताक्षर गरेका छन् ।"
बाढीपीडितलाई स्वीडेनबाट सहयोग,"काठमाडौं (कास) ओरेब्रो नेपाली समाज स्वीडेनले बाढीपीडितका लागि १ लाख ८२ हजार २ सय २७ रुपैयाँ (१५ हजार स्वीडिस क्रोनर) उपलब्ध गराएको छ । स्वीडेनमा रहेका नेपालीहरूद्वारा संकलित उक्त रकम धुर्मुससुन्तली फाउन्डेसनको बैंक खातामा जम्मा गरिएको स्वीडेनबाट सुन्दर श्रेष्ठले जनाएका छन् । राजधानी स्टकहोम, ओरेब्रो र लुले क्षेत्रमा बसोबास गरिरहेका परिवारबाट संकलन गरी उक्त रकम पठाइएको हो, उनले भने ।"
नेसनललाई प्रमुख दलकै निर्देशनमा सम्बन्धन,"काठमाडौं प्रमुख दलका शीर्ष नेताहरूको निर्देशनमै पूर्वाधारविहीन, विवादास्पद काठमाडौं नेसनल मेडिकल कलेजलाई त्रिभुवन विश्वविद्यालयका पदाधिकारीले सम्बन्धन दिएको खुलेको छ । विवादास्पद निर्णयमा हस्ताक्षरकर्तामध्येका त्रिवि कार्यकारी परिषदका एक सदस्यले प्रमुख दलका नेताले सम्बन्धन दिन आफूहरूलाई निर्देशन दिएको खुलासा गरेका हुन् ।हामीलाई प्रमुख दलका मुख्य नेताहरूले (सम्बन्धन) दिनुपर्छ भन्नुभएको हो । त्यसमा एमालेका नेताहरू पनि छन्, कांग्रेसमाओवादीका पनि छन्, त्रिभुवन विश्वविद्यालयका कार्यकारी परिषदका एक सदस्यले कान्तिपुरसित भने, हामीले निर्णय लेख्नुअघि प्रधानमन्त्री र शिक्षामन्त्रीलाई जानकारी गराएका थियौं, उहाँहरूले नै (निर्णय भए पनि) अहिले बाहिर नल्याउनुहोस् भन्नुभयो । तर, तीन सातापछि उहाँहरूले नै निर्णय लिक गरिदिनुभयो ।डा गोविन्द केसीको अनशन जारी रहेकाले कार्यकारी परिषदको निर्णय गोप्य राख्नुपरेको भन्दै ती सदस्यले राजनीतिक दलका नेताहरूले दोहोरो भूमिका खेलेको आरोप लगाए । आफ्नो परिचय र अडियो सार्वजनिक नगर्ने सर्तमा ती सदस्यले भने, सम्बन्धन पाउनुपर्छ भन्ने नेताहरू नै थिए । उनीहरूले बाहिर त्यो विषयमा बोलेका छैनन् । निर्णयको विषय सत्तारूढ दल र प्रमुख विपक्षी नेताहरूको नोटिसमै थियो । दुवै थरीले थाहा छैन भन्न मिल्दैन ।केसीको अनशनकै बीच निर्णय भएकाले त्यसलाई सार्वजनिक नगर्न प्रधानमन्त्री शेरबहादुर देउवा र शिक्षामन्त्री गोपालमान श्रेष्ठले समेत सजग गराएको ती सदस्यले खुलाए । प्रधानमन्त्री त्रिभुवन विश्वविद्यालयको पदेन कुलपति हुन् भने शिक्षामन्त्री सहकुलपति ।सम्बन्धनको विषय करिब तीन साता गोप्य राखिएको थियो । जब कि त्रिविले सम्बन्धनको निर्णयमै यसबारे प्रधानमन्त्री, शिक्षामन्त्री, शिक्षा सचिवका साथै सम्बन्धित निकायहरूलाई पत्राचार गरी जानकारी गराउने उल्लेख छ । त्यसको भोलिपल्ट त्रिभुवन विश्वविद्यालयका निमित्त कार्यकारी सचिव रामेश्वर ढुंगेलले पत्र लेखेर निर्णयको जानकारी गराएका थिए । सम्बन्धनको सूचना पाए पनि प्रधानमन्त्री, शिक्षामन्त्रीले लामो समय त्यसलाई गोप्य राखेका थिए । प्रधानमन्त्री तथा मन्त्रिपरिषद् कार्यालय तथा शिक्षा मन्त्रालयका उच्च अधिकारीले समेत यसलाई सार्वजनिक गरेनन् । सम्बन्धनको खेलमा शिक्षा सचिव शान्तबहादुर श्रेष्ठ भित्री रूपमा सक्रिय रहेको स्रोतले बतायो । त्यही उद्देश्यले उनले पछिल्लो पत्र लेखेको देखिन्छ, स्रोतले भन्यो । त्रिविको कानुन संकायका डिनसमेत रहेका कार्यकारी परिषद् सदस्य तारा सापकोटाले भने निर्णयको भोलिपल्टै सम्बन्धित निकायलाई जानकारी गराइएको दाबी गरे । यसबारे कपिल श्रेष्ठ संयोजकत्वको अनुगमन समितिलाई समेत जानकारी गराइएको उल्लेख गर्दै उनले भने, प्रधानमन्त्री कार्यालय र शिक्षा मन्त्रालय विश्वविद्यालयका सरोकारवाला र तालुक अड्डासमेत हुन् । उनीहरूले पत्र पठाए आजै पनि सम्बन्धनको निर्णय बदर हुन सक्छ ।सम्बन्धनका क्रममा पार्टीका शीर्ष नेताहरूसँग पटकपटक छलफल र कुराकानी भएको स्रोतको दाबी छ । रेक्टर सुधा त्रिपाठीले बैठकमा सम्बन्धनको प्रस्ताव गरेकी थिइन् । त्रिवि कार्यकारी परिषद्ले फैसला कार्यान्वयन र रिट खारेजको विषयमा कानुनी परामर्शसमेत नगरी सम्बन्धनको निर्णय लिएको थियो । निर्णय हुनुअघि कानुन व्यवसायीहरूसँग समेत छलफल भएको दाबी डिन सापकोटाको छ । कानुनको डिनको हैसियतमा आफूले पनि सल्लाह दिएको उनले बताए । तर त्रिवि केन्द्रीय कार्यालय स्रोतका अनुसार त्यहाँ कुनै पनि कानुन व्यवसायीले सम्बन्धनको विषयमा राय दिएको रेकर्ड छैन । निर्णयअघि कानुनी राय अनिवार्य मानिन्छ । सम्बन्धन निर्णय प्रक्रिया पुर्याएरै गरिए पनि इन्स्टिच्युट अफ मेडिसिन (आईओएम) को फ्याकल्टी बोर्डको सिफारिस अनिवार्य हुने भनेर आफूले मौखिक राय पेस गरेको सापकोटाले जिकिर गरे । तर, सर्वोच्च अदालतले त्यसलाई समेत आवश्यक नठानेर सबै प्रक्रिया पुर्याएकाले सम्बन्धन दिनू भनेकाले (सिफारिसबिना) निर्णय गरिएको हो, उनले कान्तिपुरसँग भने । सापकोटाले यस्तो दाबी गरे पनि सर्वोच्चको फैसलामा आईओएमको फ्याकल्टी बोर्डको सिफारिसबिना पनि सम्बन्धन दिनू भन्ने वाक्यांश उल्लेख छैन ।सापकोटाका अनुसार आईओएमका डिनले आफ्नो फ्याकल्टी बोर्डमा निर्णय गराउन नसकेको अवस्थामा त्यही अधिकार विश्वविद्यालयको कार्यकारी परिषद्ले प्रयोग गर्दा अधिकार खोसियो भन्न मिल्दैन । मुटुमाथि ढुंगा राखी हाँस्नुपर्या छ भन्नुजस्तो भयो, बाध्यताले निर्णय गरिएको भन्दै उनले सुनाए, हामी भाग्ने ठाउँ नभएकाले नै निर्णय गरेका हौं ।डा केसीको शृङ्खलाबद्ध अनशनका क्रममा सरकारसँग सम्झौता भएको उल्लेख गर्दै ती कार्यकारी सदस्यले त्यसबारे विश्वविद्यालयलाई समेत जानकारी नभएको बताए । सम्झौताका क्रममा त्रिभुवन विश्वविद्यालयको नाम बारम्बार मुछिने गरेको तर त्यसबारे विश्वविद्यालयलाई पत्राचारमार्फत कुनै जानकारी नदिइने उनको भनाइ थियो । विश्वविद्यालयबारे अरू पक्षबीच बारम्बार सम्झौता भयो, उनले भने, के सम्झौता भयो, विश्वविद्यालयलाई थाहा भएन । सर्वोच्च अदालतबाट बारम्बार सम्बन्धन दिनू भनेर पत्राचार हुँदा कुनै पनि निकायले सम्बन्धन नदिनू नभनेको उनले जनाए । सम्बन्धन दिँदा कार्यकारी परिषदका पदाधिकारीले फ्याकल्टी बोर्डको सिफारिसबिनै निर्णय गरेका छन् भने निरीक्षण प्रतिवेदनसमेत विवादास्पद देखिएको छ । नेपाल मेडिकल काउन्सिलबाट डा अनिलकुमार झाको नेतृत्वमा निरीक्षणमा गएका डाक्टरहरू शशि शर्मा र सरोज श्रेष्ठले समेत झूटो प्रतिवेदन तयार गरेको भेटिएको छ । उनीहरूले काठमाडौं घट्टेकुलोका साथै चाल्नाखेल र नल्लुमा कलेजको जग्गा रहेको उल्लेख गरेका छन् । जब कि करवीरनाथ योगी नेतृत्वको अर्को फर्जी प्रतिवेदनमा कलेजको जग्गा लामाटारमा रहेको उल्लेख छ ।"
उम्मेदवार छान्नै सकस,"गत वैशाखमा मधेसकेन्द्रित ६ दल मिलेर राष्ट्रिय जनता पार्टी गठन हुँदा नेताकार्यकर्तामा खुसियाली छाएको थियो । एउटै मुद्दाका लागि छुट्टाछुट्टै संघर्ष गरिरहेका दल एकीकरणपछि उत्साही नेतालाई अहिले कार्यकर्ता व्यवस्थापन गर्नै हम्मे छ । स्थानीय तह निर्वाचनमा टिकट वितरणलाई लिएर कार्यकर्ताबीच असन्तुष्टि बढ्दो छ ।तेस्रो चरण निर्वाचनका लागि उम्मेदवार मनोनयन गर्न ६ दिन मात्र बाँकी छँदा राजपाले नाम टुंगो लगाउन सकेको छैन । प्रदेश २ का १ सय ३६ स्थानीय तहमध्ये अधिकांशमा उम्मेदवारका आकांक्षी दोब्बरभन्दा बढी छन् । गत साता राजपाले निर्वाचनमा जाने निर्णय गरेसँगै अध्यक्ष मण्डलका नेता महन्थ ठाकुरले प्रदेशका आठ जिल्लामा पर्यवक्षेक र उम्मेदवार चयन गर्न उच्चस्तरीय समिति बनाएका थिए । सम्बन्धित जिल्लाको पर्यवेक्षकसँग नामावली संकलन गर्ने, इच्छुक उम्मेदवारको बीचमा सहमति गराउने र उम्मेदवार तय गरी केन्द्रमा पठाउने समितिको कार्यविधि छ । समितिले शुक्रबारसम्म कार्यसम्पादन गरी प्रतिवेदन पठाइसक्नुपर्छ । समितिले उम्मेदवार छनोटका लागि प्रयास थाल्दा झडपको स्थिति निम्तिन थालेको छ । बुधबार साँझ वीरगन्जको सम्झना होटलमा उम्मेदवार छनोटको बैठक चलिरहँदा बाहिर राजमार्गमा दुई समूहमा कार्यकर्ता नाराबाजी गरिरहेका थिए । झडप हुन नदिन ठूलो संख्यामा सशस्त्र र नेपाल प्रहरी परिचालन गरिएको पर्साका प्रहरी उपरीक्षक सुदीप गिरीले बताए । गाउँबाट ट्रयाक्टर र मोटरसाइकलमा कार्यकर्ता सदरमुकाम आएका थिए । विन्दवासिनी र पकाहामैनपुर गाउँपालिका अध्यक्षको टिकटका लागि दुवै समूह राति ११ बजेसम्म होटलबाहिर कुरेका थिए । पार्टीमा पुरानाभन्दा नवप्रवेशी हाबी बन्दै गएका छन्, एक नेताले भने, आन्दोलनमा मसाल बाल्ने, सडकमा नारा लगाउने कार्यकर्ताको कुनै मूल्यांकन छैन, सबैलाई पैसा चाहिएको छ । अघिल्लो शुक्रबार केन्द्रीय पर्यवेक्षक तथा पार्टी उपाध्यक्ष विजय गुप्ताले उम्मेदवार छनोटका लागि आयोजना गरेको कार्यक्रमसमेत बिथोलिएको थियो । वीरगन्ज महानगरको मेयरको टिकट हात पार्न विमल श्रीवास्तव र राजेशमान सिंह कार्यकर्तासहित नाराबाजी गर्दै कार्यक्रमस्थल पुगेका थिए । झडप हुने स्थिति देखिएपछि त्यसै दिन उम्मेदवार छनोट कार्यक्रम स्थगित भएको थियो । श्रीवास्तव तत्कालीन तराई मधेस लोकतान्त्रिक पार्टी र सिंह राष्ट्रिय मधेस समाजवादी पार्टीका हुन् । एकले अर्कालाई स्विकार्ने अवस्था छैन । स्रोतका अनुसार राजपाबाट टिकट नपाउने उम्मेदवार राप्रपा वा फोरम लोकतान्त्रिक जाने तयारीमा छन् । गत साता बाराको सिम्रौनगढ नगरपालिकामा पनि मेयर उम्मेदवार छनोटका लागि डाकिएको छलफलमा विवाद भयो । बुधबार रौतहट, गौरमा उपमेयर टिकटकी आकांक्षी किरण ठाकुरले कार्यकर्तासहित प्रदर्शन गरिन् । राजपा महासचिव शिव पटेलले मधेस मुद्दामा अडान लिएकाले पार्टीप्रति आकर्षण बढेको बताउँछन् । ६ दल एउटै बनेकाले पनि नेताको संख्या वृद्धि भएको हो, उनले भने, कठिनाइ भए पनि नेतृत्वले सबैलाई मिलाएर निर्णय लिनेछ । उम्मेदवार चयन समिति बाराका सदस्य जितेन्द्र सोनलले विभिन्न तहबाट संकलित नाम केन्द्रमा पठाइने बताए । पार्टीलाई मधेसीको स्नेह र माया छ, उनले भने, तर, आकांक्षी व्यवस्थापनले चुनौती थपिएको छ ।ठूला दलमा पनि समस्यासत्तारूढ कांग्रेसले वीरगन्जको मेयरमा पार्टी जिल्ला सभापति अजय द्विवेदीलाई टिकट दिने पक्का भए पनि दुई पक्षको विवादका कारण उपमेयर उम्मेदवार अझै टुंग्याउन सकेको छैन । एक पक्षले उपमेयरका लागि युवा उम्मेदवार प्रियंका केसरीलाई अगाडि सारेको थियो । द्विवेदीले नेतृत्व गर्ने पक्षले केसरीलाई अस्वीकार गरेपछि विवाद सुरु भएको हो । ३ दिनयता जिल्लाका अगुवा नेता काठमाडौंस्थित पार्टी कार्यालयमा छलफल गरिरहे पनि समाधान निस्केको छैन । पार्टी सभापति एवं प्रधानमन्त्री शेरबहादुर देउवाले विमलेन्द्र निधि र शशांक कोइरालालाई उम्मेदवार छनोटको जिम्मा दिएका छन् । एमालेले मेयरमा बसरुद्दिन अन्सारी र उपमेयरमा सोफिया आचार्यको उम्मेदवारी घोषणा गरे पनि अन्य नगरपालिका र गाउँपालिकाको टुंगो लगाउन सकेको छैन । वीरगन्जमा २ दिन चलेको शीर्ष नेताहरूको बैठकले जनकपुर उपमहानगरको उम्मेदवार चयनमा सहमति जुटाउन नसकेपछि उनीहरू काठमाडौं फर्किएको स्रोतले जनाएको छ । संघीय समाजवादी फोरम नेपालले मेयरमा विजय सरावगी र उपमेयरमा पिन्की यादवलाई टिकट दिने घोषणा गरेको छ । दुवै उम्मेदवार कार्यकर्तासहित घरदैलो अभियानमा छन् ।सहमति जुटेनसर्लाहीमा पनि राजपाले उम्मेदवार छनोट गर्न सकेको छैन । नगर र गाउँपालिकामा प्रमुख तथा उपप्रमुखमा ६ जनासम्म आकांक्षी हुँदा उम्मेदवारी टुंगो लगाउन हम्मे परेको हो । जिल्ला तहमा उम्मेदवार छनोट हुन नसके केन्द्रमा सिफारिस हुनेछ ।राजपाका नेता महन्थ ठाकुर, राजेन्द्र महतो र महेन्द्र राय यादवको जिल्ला भएकाले पनि नेताकार्यकर्ता बढी हुनु स्वाभाविक हो । केन्द्रीय अध्यक्ष निकटका नेता नै टिकटका लागि बढी मिहिनेत गर्नेमा छन् । नगर र गाउँपालिकाको प्रमुख, उपप्रमुख, वडा अध्यक्ष र सदस्यसम्म टिकट वितरण गर्दा आबद्ध सबै दललाई मिलाउनुपर्ने नेताहरुको धारणा छ । जिल्लामा राजकिशोर यादव र अनिल झाको पार्टीको खासै प्रभाव नरहेकाले बाँकी चार दल नै हावी छन् । चार दलले नै बढी स्थानमा उम्मेदवार पाउने सम्भावना छ । राजपा अध्यक्ष मण्डलका सदस्य दिनेश रायले जिल्लाभित्रै उम्मेदवारी विवाद मिलाउन सकिने सम्भावना नभएको बताए । तीन दिनदेखि उम्मेदवार चयन गर्न गठित उच्चस्तरीय समितिको लगातार बैठक बसे पनि सर्वसम्मत उम्मेदवार तय हुन सकेको छैन, उनले भने, राजपामा टिकटका लागि उत्साह बढी छन् । राजपाको संगठन बलियो भएकाले पनि उम्मेदवार बढी भएको हो । उच्चस्तरीय समितिका सदस्य एवं राजपाका महासचिव जंगीलाल रायले मधेसमा राजपाको टिकट लिनेबित्तिकै जित्ने अवस्था भएकाले आकांक्षी धेरै भएको बताए ।प्रचार तीव्रसिरहामा चुनाव नजिकिएसँगै नेताकार्यकर्ता मतदाताको घरदैलोमा भोट माग्न व्यस्त छन् । नतिजा आफ्नो पक्षमा पार्न उनीहरूले प्रचार व्यापक बनाएका छन् । जिल्लाका लहानलगायत बजार क्षेत्रका हरेक चोकमा रंगीचंगी फहराइरहेका छन् । झन्डा राख्नमा पनि दलहरूबीच प्रतिस्पर्धा देखिन्छ । सडक क्षेत्रका हरेक पोलमा झन्डा झुन्डिएका छन् । लहानको सहिद चोक झन्डामय बनेको छ । सहिदको प्रतिमा नै ढाक्ने गरी झन्डा राख्नु राम्रो नभएको मानवअधिकारकर्मी राजकुमार राउत कुर्मीले बताए । निर्वाचन आचारसंहितामा प्रचारप्रसारका लागि धार्मिक, सांस्कृतिक, पुरातात्त्विक, ऐतिहासिकस्थल वा सार्वजनिक संस्थाका भवन, स्मारक, पर्खाल, सडक, खम्बा वा संरचनामा पर्चा टाँस्न वा लेख्न नपाइने उल्लेख छ । तर, दलहरूले आचारसंहिता उल्लंघन गर्दै मठमन्दिरमा समेत प्रचारसामग्री राखेको कुर्मीले बताए । दलहरूले भने आचारसंहितालाई ध्यानमा राखेरै सार्वजनिक स्थानमा पर्चा टाँस र भित्तेलेखन नगरिएको दाबी गरेका छन् । त्यसको सट्टा नयाँ शैली अपनाउँदै झन्डा राखिएको उनीहरू बताउँछन् । लहान१ स्थित सगरमाथा पेन्ट्सका प्रोप्राइटर विनोद चौधरी दैनिक चार हजारसम्म झन्डा बनाएर बिक्री गरेको सुनाउँछन् । ६ जना कर्मचारीले बिहान ७ देखि राति १० बजेसम्म दलका झन्डा बनाउँदा पनि भ्याउन सकिएको छैन उनले भने, चुनावी कार्यक्रम सुरु भएदेखि नै व्यस्त छौं । जिल्ला निर्वाचन कार्यालय सिरहाका सूचना अधिकारी उत्तम भट्टराईले आचारसंहिता उल्लंघन भएनभएबारे अनुगमन भइरहेको बताए ।हतियार बुझाउन अटेरी महोत्तरी स्थानीय प्रशासनले इजाजतप्राप्त हातहतियार बुझाउन पटकपटक सार्वजनिक सूचना गरे पनि हतियारधनीले अटेरी गरेका छन् । निर्वाचन निष्पक्ष र शान्तिपूर्ण बनाउन प्रशासनले व्यक्तिसँग रहेका हतियार संकलनको तयारी गरेको हो । प्रजिअ बाबुराम श्रेष्ठले हतियार संकलनमा प्रशासन गम्भीर रहेको दाबी गरे । उनले बिहीबार बसेको सुरक्षा समिति बैठकले सात दिनभित्र बुझाउन पुन: अर्को सूचना जारी गरेको बताए । निर्वाचनमा हतियारको संवेदनशीलता हामीले बुझेका छौं, उनले भने, त्यसैले साता दिनभित्रै बुझाउन सूचना जारी गरी मातहतका प्रहरीलाई क्रियाशील पारिएको छ । प्रशासकीय अधिकृत हेमबहादुर कार्कीका अनुसार जिल्लामा सानाठूला गरी ३ सय ३२ थान इजाजतप्राप्त हतियार छन् । गृह मन्त्रालयको निर्देशनमा हतियार बुझाउन जिल्ला प्रशासनले चैत २६ गते नै सार्वजनिक सूचना जारी गरेको थियो । जिल्लाभरका एफएम रेडियो र प्रहरीमार्फत प्रचार तीव्र पारिएको थियो । निर्वाचनको बेला शान्ति सुव्यवस्थामा खलल नपरोस् भनेर हतियार संकलनका लागि सूचना जारी गरिएको थियो, प्रशासकीय अधिकृत कार्कीले भने, तर निर्वाचन सर्दै गएकाले पनि होला, सूचनाको खासै प्रभाव देखिएन । जिल्ला प्रहरीका अनुसार अहिलेसम्म एकनाले ४४ र २ नाले ११ गरी ४५ थान बन्दुक मात्र संकलन भएको छ । यो संख्या कुल हतियारको केवल १६ प्रतिशत मात्र हो । अभिलेखअनुसार असार ३० यता कसैले हतियार बुझाएका छैनन् । हतियार संकलनमा देखिएको उदासीनतालाई सुरक्षा निकायले चुनौतीको रूपमा लिएको छ । एसपी कुवेर कठायत प्रशासनको सूचनालाई अटेर गरी हतियार नबुझाउनु सुरक्षामै थ्रेट रहेको बताउँछन् । (भूषण यादववीरगन्ज, अमन कोइरालासर्लाही, भरत जर्घामगरसिरहा, रवीन्द्र उप्रेतीमहोत्तरी)"
नेताका छोरालाई टिकट,"राजविराज संघीय समाजवादी फोरमले तीन दिनअघि यहाँका १८ मध्ये १५ स्थानीय तहमा उम्मेदवार चयन गर्यो । अरू तीन तहमा अझै उम्मेदवार छान्न सकेको छैन । फोरमका तर्फबाट बोदेवरसाइन नगरपालिकाको मेयर पदमा दुई नेताका छोरा आकांक्षी भएपछि छान्न सकस भएको हो ।फोरम उपाध्यक्ष तथा तराई मधेस प्रदेश संयोजक रेणुकुमारी यादवका छोरा अभिषेक र केन्द्रीय सदस्य तथा सप्तरी इन्चार्ज अनिरुद्रप्रसाद सिंह यादवका छोरा आतिषकुमार मेयरका आकांक्षी छन् । अभिभावक संसदको चुनाव लड्ने, छोराछोरी स्थानीय तहमा । कार्यकर्ता जीवनभर भोट मात्रै हाल्ने ?, फोरमका एक नेताले भने, नेताहरूको परिवार मोहका कारण राम्रा मान्छे टिकटबाट वञ्चित हुनुपरेको छ । फोरम जिल्ला अध्यक्ष दिनेशकुमार यादवले नेताका छोराछोरीका कारण टिकट वितरणमा ढिलाइ भएको अस्वीकार गरे । नेताका छोरा भएर होइन, पार्टी कार्यकर्ता भएका कारणले र पार्टीमा योगदान गरेकाले उहाँहरूको नाम उम्मेदवारका रूपमा आएको हो । जित्न सक्नेलाई चाँडै पार्टीले उम्मेदवारका रूपमा अघि सार्नेछ, उनले भने । यी दुई नेताका छोरा पार्टीको जिम्मेवारीमा पनि छन् । अर्को मधेसवादी दल राष्ट्रिय जनता पार्टी (राजपा) भित्र पनि यस्तै किचलो छ । राजपाका उपाध्यक्षद्वय नवलकिशोर साह र शेखरकुमार सिंहका छोरा टिकटका आकांक्षी छन् । साहका छोरा शैलेशकुमार हनुमाननगर कंकालिनी नगरपालिकाबाट मेयर पदका दाबेदार छन् । सिंहका छोरा सतिषकुमार तिलाठी कोइलाडी गाउँपालिकाको प्रमुख पदका आकांक्षी हुन् ।राजपा बन्नुअघि शैलेश सद्भावना पार्टीका जिल्ला कोषाध्यक्ष थिए । सतिष शरदसिंह भण्डारीको राष्ट्रिय मधेस समाजवादी पार्टीका जिल्ला अध्यक्ष थिए । राजपाका वरिष्ठ उपाध्यक्ष मृगेन्द्रकुमार सिंह यादवले चुनाव युद्धजस्तै भएकाले जित्ने कार्यकर्तालाई उम्मेदवार बनाउने बताए । नेताका छोराछोरी हुन् वा सामान्य कार्यकर्ता, जो चुनाव जित्छन् उनीहरूलाई नै उम्मेदवार बनाउने हाम्रो लक्ष्य हो, उनले भने, टिकट वितरण गर्दा मधेस आन्दोलनमा खेलेको भूमिका र पार्टीमा गरेको कामलाई मूल्यांकन गरिनेछ । एमाले र संघीय फोरमले अधिकांश तहमा उम्मेदवार छनोट गरिसकेका छन् । मुख्य सतारुढ दल कांग्रेस र माओवादी केन्द्र अझै उम्मेदवार चयनको रस्साकस्सीमै छन् । नवप्रवेशी नै अगाडिस्थानीय चुनावमा नयाँ पार्टीमा प्रवेश गरेकाहरू नै टिकटको दौडमा अघि छन् । पूर्वसहायक मन्त्री अनिश अन्सारी पाँच दिनअघि मात्र माओवादी केन्द्र अध्यक्ष पुष्पकमल दाहालबाट टीका लगाई पार्टी प्रवेश गरे । उनी अहिले माओवादीका तर्फबाट राजविराजको मेयर उम्मेदवारको लाइनमा छन् । यसको औपचारिक घोषणा भइसकेको छैन । दोस्रो चरणको निर्वाचनताका संघीय समाजवादी फोरम परित्याग गरेर एमाले प्रवेश गरेका सुखराम यादव राजविराज नगरपालिकाको घोषित उम्मेदवार हुन् । लामो समय सद्भावना पार्टीमा रहेका राजपाका भीमराज यादव संघीय फोरममा प्रवेश गरे । भीमराजलाई फोरमले राजविराज नगरपालिकाको मेयरका लागि उम्मेदवारका रूपमा घोषणा गरेको छ । यस्तै माओवादी केन्द्र परित्याग गरी फोरममा प्रवेश गरेकी सियावतीदेवी यादव हनुमाननगर कंकालिनी नगरपालिकाबाट उपमेयरकी उम्मेदवार भएकी छन् ।"
स्थानीय निर्वाचन अत्यन्तै खर्चिलो,"राजविराज (कास) संस्कृति, पर्यटन तथा नागरिक उड्डयन मन्त्री जितेन्द्रनारायण देवले यसपटकको स्थानीय तहको निर्वाचन अत्यन्तै खर्चिलो भएको बताएका छन् । अहिलेकै प्रणाली कायम रहे निर्वाचनमा गरिब र विपन्न परिवारको प्रतिनिधित्व स्थानीय तहमा हुन नसक्ने उनको भनाइ छ ।चित्रगुप्त सेवा समितिले शुक्रबार आयोजना गरेको कार्यक्रममा मन्त्री देवले भने, अहिलेको निर्वाचन प्रणालीलाई परिवर्तन नगरे गरिबका छोराछोरीले चुनाव जित्न सक्दैनन् । उनले गरिब तथा विपन्नको समेत पहुँचमा प्रतिनिधित्व होस् भन्ने निर्वाचन प्रणालीका विषयमा बौद्धिक वर्गले बहस चलाउनुपर्ने आवश्यकता औंल्याए । अघिल्ला २ चरणका स्थानीय तहको निर्वाचनमा गाउँपालिकाका अध्यक्ष लडदा दुईतीन करोड रुपैयाँसम्म खर्च गरेको जानकारी पाएको उल्लेख गर्दै मन्त्री देवले भने, खर्चिलो चुनावका कारण गरिब तथा मध्यमवर्गले कसरी चुनाव लड्ने ?योग्यता, क्षमतावान् र देश तथा समाजका लागि केही गर्ने भावना बोकेका व्यक्तिलाई स्थानीय निकायको चुनावमा प्रतिनिधित्व गराउनु आवश्यक रहे पनि आर्थिक अभावकै कारण त्यस्ताले वञ्चित हुनुपर्ने अवस्था आउनु विडम्बना भएको उनले बताए ।"
अन्योलमा गोर्खाल्यान्ड,"सिलिगुडी (भारत) गोर्खा जनमुक्ति मोर्चा (गोजमुमो) को अन्तरकलहले गोर्खाल्यान्ड आन्दोलन अन्योलमा परेको छ । गोर्खाल्यान्डका लागि अग्रमोर्चामा रहेको दल गोजमुमो नेतृत्वबीच मतभेद सुरु भएको छ । प्रान्त गोर्खाल्यान्डका लागि जारी आन्दोलन ८० दिन पुगेकै दिन गोर्खा जनमुक्ति मोर्चाका सहसचिव विनय तामाङले बिहीबार खरसाङको सभामा भने, जनताको समस्यालाई मध्यनजर गर्दै शुक्रबार (१ तारिख) देखि १२ दिनसम्म बन्द स्थगन गर्दछौं । हडताल स्थगनको उद्घोषपछि तामाङले जनताको साथ पाउने अनुमान लगाएका थिए । तर भइदियो उल्टो । बिहीबार साँझ नै आन्दोलनकारी सर्वसाधारणले तामाङविरुद्ध नाराबाजी गर्नुका साथै पुतला दहन गरे । दार्जिलिङस्थित उनको निवासमै तोडफोड प्रयास भयो । उनको घोषणालाई जनताले लत्याइदिए र भने, गोर्खाल्यान्ड नपाएसम्म बन्द खुल्दैन, दार्जिलिङ, खरसाङ, कालिम्पोङ, मिरिकलगायत क्षेत्रमा शुक्रबार पनि साबिकको झंै हडताल भए । शैक्षिक संस्था, सरकारी कार्यालय, यातायात, उद्योगधन्दा ठप्प रहे । पश्चिम बंगालकी मुख्यमन्त्री ममता बेनर्जीको निमन्त्रणामा तीन दिनअघि कोलकाताको नबन्नामा आयोजित बैठकमा नेता तामाङ गोजमुमोका तर्फबाट सहभागी भएर फर्किएका थिए । उनी फर्किंदा बागडोग्रा हवाई अड्डामा विशेष सुरक्षा मिलाइएको थियो । कोलकाता बैठकमा गोजमुमोसँगै बेनर्जीकै गोजीका दल डा हर्कबहादुर क्षत्रीको जनआन्दोलन पार्टी, मन घिसिङको गोर्खा राष्ट्रिय मुक्ति मोर्चा र हिल तृणमूल सहभागी बनेका थिए । अन्य राजनीतिक दलले बैठकको सुइँको नै पाएनन् । गोर्खाल्यान्ड मुभमेन्ट कोओर्डिनेसन कमिटीलाई पनि बैठकबारे थाहा दिइएन । राज्य सरकारको योजना मुताविक गोर्खाल्यान्डविरोधीलाई मात्रै बैठकमा सहभागी गराइएको प्रति अन्य राजनीतिक दलले आपत्ति जनाएका छन् । करिब २ घण्टाजति चलेको बैठकमा बेनर्जीले अडान दोहोर्याएकी थिइन्, बंग भंग होवेना । उनले भनेकी थिइन्, गोर्खाल्यान्ड राज्य सरकारको मुद्दा होइन, यो केन्द्रको हो । दार्जिलिङको हडताल मत्थर गरेर गोर्खाल्यान्ड मुद्दालाई बाइपास गर्ने योजनामा बेनर्जीले बैठक राखेको बुझिन्छ । उनले दार्जिलिङमा शान्ति कायम गर्न दलहरूसँग हडताल खोल्न अनुरोध गरेकी थिइन् । तामाङलगायत अन्य नेताले वचन दिएका थिए, दार्जिलिङ पुगेर हडताल फिर्ता गर्नेछौं, शान्ति कायम गर्नेछांै । १२ तारिख सिलिगुडीमा अर्को बैठकको मिति तय गरिएको थियो । तामाङले बैठक सकारात्मक भए हडताल औपचारिक रूपमा फिर्ता लिने नभए, पुन: सुरु गर्ने जनाएका थिए । नभन्दै तामाङलगायत उनीनिकट केही नेताले एकलौटी रूपमा खरसाङमा बैठक राखेर हडताल स्थगन गर्ने निर्णय गरेका थिए । तर, यो निर्णय विनयलगायत नेताहरूका लागि घातक साबित भएको छ । अन्य आन्दोलनकारी दल र सर्वसाधारणले भन्न थालेका छन्, विनयले गोर्खाल्यान्ड मुद्दा बेचेर फर्किएका छन्, उनलाई छाड्नु हुन्न ।"
पुनर्निर्माणमा ढिलाइ,"भक्तपुर (कास) काठ अभावमा भूकम्पले क्षतिग्रस्त सम्पदा पुनर्निर्माणमा ढिलाइ भएको छ । पुरातत्त्वको मागअनुसार काठ उपलब्ध नहुँदा क्षतिग्रस्त विश्वसम्पदा सूचीमा सूचीकृत र अन्य मुख्य सम्पदाको पुनर्निर्माण कार्य ढिलाइ भएको स्मारक संरक्षण तथा दरबार हेरचाह कार्यालय (पुरातत्त्व विभाग) भक्तपुरले जनाएको छ । सम्पदा संरक्षणको महत्त्वपूर्ण निर्माण सामग्री नेपाली साल (सखुवा) को काठ हो, पुरातत्त्व विभाग भक्तपुरका इन्जिनियर मोहनकृष्ण श्रेष्ठले भने, सर्वसुलभ रूपमा काठ नपाउँदा योजनाअनुरूप पुनर्निर्माण हुन सकेको छैन । उनले मलेसियन, इन्डियन, बर्मिज काठ पाउन गाह्रो छैन तर नेपाली सालको समस्या भएको बताए । टिम्बर कर्पोरेसन अफ नेपाल (टीसीएन) ले आफ्नो साइजको काठ उपलब्ध गराउँछ तर सम्पदा संरक्षणका लागि चाहिने काठ उपलब्ध नभएकाले पुनर्निर्माणमा कठिनाइ भएको विभागको भनाइ छ। विभागले क्षतिग्रस्त मुख्य सातवटा सम्पदा पुनर्निर्माणको जिम्मा लिएको छ । हालसम्म विश्वसम्पदा सूचीमा सूचीकृत भक्तपुर दरबार स्क्वायर परिसरको क्षतिग्रस्त सिलु महादेव (फसिदेवल) मन्दिरको पुनर्निर्माण ४० प्रतिशत सम्पन्न गर्न सकेको जनाएको छ । विभागका अनुसार दरबार स्क्वायर परिसरकै तव सत्तलको २५ प्रतिशत, सिद्धिलक्ष्मी मन्दिरको ३५ प्रतिशत, राष्ट्रियकला संग्रहालय (लाल बैठकबाहेक) सिंह ढोकाको भागको २० प्रतिशत र युनेस्कोबाटै मान्यता प्राप्त चाँगुनारायण मन्दिरको ८० प्रतिशत काम सम्पन्न भएको छ । सूर्यविनायक नगरपालिकास्थित अनन्तलिंगेश्वर मन्दिरको २५ प्रतिशत, दक्षिण बाराही मन्दिरको ९० प्रतिशत काम सम्पन्न गरेको इन्जिनियर श्रेष्ठले बताए । नेपालमा मौलिक सामग्री उत्पादन गर्ने उद्योगकै कमी छ, उनले भने, सरकारी तवरबाटै मौलिक सामग्री काठ, चुना, सुर्की, इँटालगायत सामग्री उपलब्ध हुनुपर्छ । साझेदारीमा पुनर्निर्माण गरिने भूकम्पले क्षतिग्रस्त राणाकालीन दरबार सार्वजनिक निजी साझेदारी (पीपीपी मोडल) मा पुनर्निर्माण गर्ने भएको छ । राष्ट्रिय पुनर्निर्माण प्राधिकरण (एनआरए) कार्यकारी समितिको शुक्रबारको बैठकले क्षतिग्रस्त राणाकालीन दरबार पीपीपी मोडलमा मर्मत तथा पुनर्निर्माण गरी पर्यटन प्रवद्र्धनका लागि निजी क्षेत्रलाई प्रदान गर्ने एनआरएका सहसचिव राजुमान मानन्धरले बताए ।"
साइन्स ल्याब सञ्चालनमा आएनन्,"ललितपुर , टेस्टट्युबहरूलाई धुलोले छोपेको छ । केमिकलका बोतल पनि पुरै ढाकिएका छन् । धुलाम्य बेन्च, टेबुल, बेसिन हेर्दै घीनलाग्दो छ । न धारामा पानी नै आउँछ । विद्यार्थीले प्रयोग गरेर बाँकी भएका केमिकल तथा सामान यत्रतत्र छरिएका छन् । यो दृश्य कुनै कवाडी थुपार्ने स्थानको होइन । दृश्य हो सातदोबाटोस्थित महेन्द्र आदर्श विद्याश्रमको विज्ञान प्रयोगात्मक कोठाको । ल्याब लथालिंग भए पनि कक्षा २ देखि १० सम्मका विद्यार्थीलाई साताको २ पटक विज्ञानको प्रयोगात्मक कक्षा गराउँदै आइरहेको महेन्द्र विद्याश्रमको दाबी छ । महेन्द्र आदर्श विद्याश्रमका विज्ञानका शिक्षक नीलकमल राईले ६ देखि १० सम्मका विद्यार्थीका लागि किताबअनुसार प्रयोगात्मक कक्षा गराउँदै आएको दाबी गरे । २ कक्षाका विद्यार्थीलाई पनि प्रयोगात्मक कक्षा गराउँदै आएका छौं, उनले भने, बेलाबेलामा प्रयोगात्मक परीक्षा पनि लिने गरेका छौं । विद्यालयको ल्याबमा छिर्दा दुर्गन्ध पनि उत्तिकै फैलिएको छ । टेलिस्कोप, मानव अस्थिपञ्जरजस्ता सामान लथालिंग छन् । ग्यासका सिलिन्डर, पइपजस्ता संवेदनशील वस्तु अस्तव्यस्त राखिएको छ । प्रयोगात्मक परीक्षाका बारेमा लेखिएका फ्लेक्स बोर्ड, दराजमा राखिएका प्राक्टिकल सामान अस्तव्यस्त छन् । प्राय: सामुदायिक विद्यालयमा राजनीति छिर्दा पढाइ अस्तव्यस्त बनेको अभिभावकको भनाइ छ । महेन्द्र विद्याश्रमका प्रिन्सिपल कृष्णदत्त जोशीले भूकम्पले गर्दा ल्याब लथालिंग भएको दाबी गरे ।पुल्चोकस्थित मदन स्मारक उच्च माविको साइन्स ल्याबमा सिलाइमा ट्रेनिङ दिने सामान थुपारिएको छ । प्रयोगात्मक गराउने केमिकल, टेस्टट्युब ब्रेकर, फिजिकल इन्स्टुमेन्ट, ह्युमन बडी, तराजुलगायत प्राक्टिकल सामान त्यही कोठामा कोचेर राखिएको छ । विद्यालयको उत्तरपट्टिको भवनमा राखिएको ल्याब सञ्चालनमा नआएको ३ वर्ष बढी भइसकेको छ । विद्यालयलाई ल्याबका सामग्री खरिद गर्न गत आवमा सरकारले ६ लाख ५० हजार रुपैयाँ दिएको थियो । सरकारले उपलब्ध गराएको रकमबाट ल्याब सामान खरिद गरिसकेको विद्यालयको दाबी छ ।विद्यालयका प्रिन्सिपल गोविन्द पौडेलले नयाँ खरिद गरिएका ल्याबका सामान विद्यालयको मुख्य भवनको भुईंतलामा राखिएको बताए । विद्यालय मुख्य भुवनको पश्चिमपट्टि १२ कोठे भवनमा पुस्तकालय, ल्याब, हल सञ्चालन हुन्थ्यो, उनले भने, भूकम्पले चर्केपछि लामो समयसम्म पुस्तकालय र ल्याब सञ्चालनमा ल्याउन सकिएन । उनका अनुसार भूकम्पले हल्लाउँदा ल्याबका प्राय: सामान फुटे । त्यसयता विद्यार्थीलाई प्राक्टिकल गराउने गरेका छैनन्, उनले भने ।लगनखेलको नमुना मच्छिन्द्र क्याम्पसको साइन्स ल्याबको अवस्था पनि उस्तै छ । विद्यालयले खरिद गरेको ६ लाख ५० हजारको ल्याब सामग्री बोरामा थन्क्याइएको छ । ल्याबमा २५ वटा फ्लेक्स धुलोले धपक्कै भइसकेको छ । बिग्रेका ४ वटा मनिटर पनि थुपारिएको छ । माइक्रोसप, फ्यान अस्तव्यस्त छन् । सिसामा सामग्री राखिएका दराज, ढोका धुलोले जाम भएका छन् । कोठामा पानी चुहिएको छ । नमुना मच्छिन्द्र क्याम्पसका प्रिन्सिपल राधाकृष्ण महतले विद्यार्थीलाई भूकम्पपछि कक्षाकोठामै लगेर प्रयोगात्मक गराउँदै आएको दाबी गरे । भूकम्पपछि हालसम्म ल्याब सञ्चालनमा ल्याउन सकेको छैन, उनले भने । क्याम्पसमा १० कक्षामा अध्ययनरत एक विद्यार्थीले भूकम्प अघिदेखि ल्याब सञ्चालनमा नभएको र कक्षामा प्राक्टिकल पनि नगराएको बताए । ९ कक्षामा बिनाप्राक्टिकल त्यसै पास भएर आइयो, उनले भने । अभिभावक संघका पूर्वअध्यक्ष सुप्रभात भण्डारी विद्यार्थीलाई विद्यालय जीवनमा विज्ञानका प्राक्टिकल राम्रो गराउन सक्नु भनेको भविष्यमा प्राविधिक विषय लिएर पढाउन अग्रसर गराउनु हो भन्छन् । डाक्टर, पाइलट, इन्जिनियरजस्ता विषय पढ्न विद्यार्थीलाई रुचि बढाउने एउटा गतिलो माध्यम भनेको विज्ञानको प्रयोगशाला पनि हो, उनी भन्छन्, तर अधिकांश सामुदायिक विद्यालयका साइन्स ल्याब लथालिंग भए पनि न सरकारलाई मतलब छ, न विद्यालय सञ्चालक समितिलाई नै। विशेष शिक्षा नीति २०५३ मा विशेष शिक्षाका लागि आवश्यकतानुसार प्रयोगशाला र पुस्तकालयको व्यवस्था गर्ने र हाल सञ्चालित पुस्तकालय अपांगहरूले प्रयोग गर्न सक्ने सामग्री राख्ने व्यवस्था क्रमिक रूपमा गर्दै जाने भन्ने व्यवस्था छ । तर, भएका अधिकांश सामुदायिक विद्यालयको साइन्स ल्याब पनि अस्तव्यस्त छ । तर पनि नियमन गर्ने निकायले चासो दिन सकेको छैन। ललितपुरका जिल्ला शिक्षा अधिकारी दीननाथ पुरीले विद्यालयमा अनुगमन गरिने बताए । ल्याब सञ्चालनमा नल्याएका विद्यालयलाई सञ्चालन गर्न निर्देशन दिन्छौं, उनले भने, ल्याब सञ्चालन गर्न कठिनाइ भएमा तत्काल कार्यालयमा सम्पर्क गर्न आग्रह गरिएको छ ।"
आदिनाथ पुनर्निर्माण हुँदै,"काठमाडौं कीर्तिपुरस्थित आदिनाथ मन्दिरको पुनर्निर्माणले गति लिएको छ । कीर्तिपुर नगरपालिका२ चोभारस्थित उक्त मन्दिर २०७२ को भूकम्पले भत्काएपछि पुनर्निर्माण भइरहेको हो । कच्छपाल सुवर्णगिरी महाविहार सुधार समितिका सचिव सरोज शाक्यले उपत्यकाका ४ मच्छिन्द्रनाथ (करुणमय) मध्ये आदिनाथ पनि एक रहेको बताए । प्यागोडा शैलीमा निर्माण गरिएको उक्त मन्दिरमा प्रत्येक वर्ष कात्तिक महिनाभर जात्रा लाग्छ । विशेषगरी छालासम्बन्धी रोग भएकाले मन्दिरमा कात्तिक महिनामा पूजाआजा गरे निको हुने जनविश्वास छ । आदिनाथ मन्दिरमा मृतकको सम्झनामा भाँडा चढाउने चलन रहेकाले भित्ता तथा मन्दिर परिसरभरि थाल टाँगिएको छ ।अहिले मन्दिरको पर्खाल भत्काउने काम सकिएको र जग खन्ने कार्य भइरहेको सचिव शाक्यले बताए । मन्दिरभित्रैको अर्को शिखरकुट शैलीमा निर्मित क्षतिगर्व बोधिसत्वको मन्दिर उपत्यकाको अष्टवैतरागमध्ये सातौंमा पर्ने पुजारीले बताए । पुरातत्त्व विभागका प्रमुख पुरातत्त्व अधिकृत रामबहादुर कुँवरले मन्दिर पुनर्निर्माणका क्रममा गाग्रीमा चाँदीका गरहना भेटिएको बताए । कल्ली, मुकुटमा लगाउने गहनासहितको गाग्री भेटिएको छ । सबैको रोहवरमा खोलिनेछ, कुँवरले भने । २ करोड ३ लाख ६० हजार ६ सय ५७ रुपैयाँ लागतमा मन्दिरको पुनर्निर्माण थालिएको हो । २०७३ फागुन अन्तिमदेखि थालिएको निर्माण पचली भैरवएल एन एम निर्माण जेभीले २०७५ माघ मसान्तभित्र सम्पन्न गर्ने गरी सम्झौता भएको छ ।"
प्रधानसेनापति क्यानडा जाँदै,"काठमाडौं (कास) प्रधानसेनापति राजेन्द्र क्षत्री दसदिने विदेश यात्रामा निस्कने भएका छन् । उनी क्यानडा र युनाइटेड अरब इमिरेट्स (यूएई) जाँदै छन् । तीन साता लामो अमेरिका र बेलायत भ्रमणबाट फर्केको दुई महिनापछि उनी फेरि विदेश यात्रामा निस्कन लागेका हुन् । अमेरिकी सेनाको प्रशान्त क्षेत्रीय कमान्ड र क्यानडियन फोर्सको संयुक्त तत्त्वावधानमा क्यानडाको भिक्टोरियामा सोमबारदेखि हुने तीनदिने एसिया प्रशान्त क्षेत्रीय देशहरूका सैनिक प्रमुखहरूको वार्षिक सम्मेलनमा भाग लिन उनी शनिबार त्यसतर्फ जान लागेको सैनिक जनसम्पर्क निर्देशनालयले जनाएको छ । क्यानडाको भिक्टोरिया सम्मेलनमा इन्डोएसिया प्यासिफिकको अवस्था, उग्रवादचरमपन्थीको नियन्त्रण तथा रोकथामको तयारी र शान्ति सहकार्यजस्ता विषयका फरकफरक सत्रमा प्रधानसेनापति क्षत्रीले नेपालको धारणा प्रस्तुत गर्नेछन् । त्यहाँबाट उनी यूएई प्रस्थान गर्नेछन् । समकक्षी हमाद मोहम्मद थानी अल रुमैथीको निमन्त्रणामा यूएई पुगेर उनी सैनिक प्रमुखहरूको वार्षिक सुरक्षा सम्मेलनमा सहभागिता जनाउनेछन् । प्रधानसेनापति क्षत्री भदौ २८ मा स्वदेश फर्कनेछन् ।"
भाषा छनोटका जटिलता,"सरकारी कामकाजको भाषा निर्धारण गर्दा अपनाउनुपर्ने सर्वसम्मत आधारको चयन गर्ने काम सजिलो छैन ।संविधानको धारा७ को उपधारा (२) ले नेपाली भाषाको अतिरिक्त प्रदेशलाई आफ्नो प्रदेशभित्र बहुसङ्ख्यक जनताले बोल्ने एक वा एकभन्दा बढी अन्य राष्ट्रभाषालाई प्रदेश कानुन बमोजिम उक्त प्रदेशको सरकारी कामकाजको भाषा निर्धारण गर्नसक्ने अघिकार दिएको छ । तर नेपालको जातीय र भाषिक संरचना र राज्यको संघीय संरचनाको ढाँचालाई मध्यनजर गर्दा अल्पसङ्ख्यक भाषिक समुदायलाई पनि समावेश गर्न भने बहुसङ्ख्यकता जस्ता आधारका अतिरिक्त अन्य मौलिक र व्यावहारिक आधार खोजी गर्नु आवश्यक छ । नेपाल सरकारले संविधानको धारा२८७ बमोजिम भाषा आयोग गठन गरी सरकारी कामकाजको भाषा निर्धारणका आधार तय गरी सिफारिस गर्ने पहिलो जिम्मेवारी तोकेको छ ।आयोग गठनपछि सरोकारवाला, भाषिक समुदाय र विज्ञहरूबीच सरकारी कामकाजको भाषा निर्धारण गर्दा अपनाउनुपर्ने आधारहरूको खोजी गर्ने क्रम चलिनै रहेको छ । २०६८ सालको राष्ट्रिय जनगणनामा भाषाका वक्ता सङ्ख्यामा थुप्रै त्रुटि देखिएका, वैज्ञानिक भाषिक जनगणना नभएको, जातीयभाषिक सर्वेक्षण नभएको, भाषिक सबलताबारे विस्तृत जानकारी नभएको, धेरै भाषामा लेखन प्रणालीको विकास पनि नभएको अवस्थामा सरकारी कामकाजको भाषा निर्धारण गर्दा अपनाउनुपर्ने सर्वसम्मत आधारको चयन गर्ने काम सजिलो छैन ।तैपनि देशको वर्तमान जातीय र भाषिक अवस्था र केही अन्तर्राष्ट्रिय अभ्यासका आधारमा केही आधारलाई प्रारम्भिक प्रस्तावको रूपमा राख्न सकिन्छ । सामान्य रूपमा प्रदेश वा स्थानीय तहमा निश्चित प्रतिशतले बोल्ने भाषालाई सरकारी कामकाजको भाषाको रूपमा चयन गर्नुपर्ने हुन्छ । तर विश्वसनीय भाषिक जनगणना नभएको अवस्थामा यस आधारले भाषिक समुदायलाई राम्रो न्याय गर्न सक्दैन । भाषा पनि पहिचानको मेरुदण्ड नै हो । त्यसैले लामो इतिहास बोकेको र सामाजिक तथा सांस्कृतिक पहिचान भएको भाषालाई पनि सरकारी कामकाजको भाषाका लागि चयन गर्नुपर्ने हुन्छ । त्यसैगरी बहुभाषिकताको सिद्धान्तको मर्मअनुसार सरकारी सेवा र सुविधामा सबै भाषिक समुदायको समान पहुँच पुर्याउन अल्पसङ्ख््यक भाषाहरूलाई पनि ध्यान दिनुपर्ने हुन्छ । प्रदेश वा स्थानीय तहमा आमसञ्चारको भाषाको रूपमा प्रयोग हुने भाषालाई सरकारी कामकाजको भाषा बनाइएको अन्तर्राष्ट्रिय अभ्यास छ । सघन बसोबासमा बोलिने, मौलिक वा रैथाने, लेखन प्रणालीको विकास भएका, भाषिक सामग्री (शब्दकोश, व्याकरण र पाठ्यपुस्तक) को निर्माण भएका र साहित्य सिर्जना भएका भाषालाई पनि त्यतिकै ध्यान दिनुपर्छ । सबल अर्थात् सबै उमेर समूहका व्यक्तिले बोल्ने र बालबालिकाले पहिलो भाषाको रूपमा सिक्ने भाषालाई सरकारी कामकाजको भाषाको रूपमा चयन गर्ने परम्परा पनि छ । भाषा राष्ट्रिय अखण्डताको प्रतीक पनि हो । भाषाले थुप्रै जीवनोपयोगी ज्ञान बोकेको हुन्छ । त्यसैले भाषाको चयनमा यी कुरालाई मनन गर्नुपर्ने हुन्छ ।यसरी मोटामोटी रूपमा हेर्दा सरकारी कामकाजको भाषा चयनका लागि जनसङ्ख्या, भाषिक सबलता, जातीयभाषिक पहिचान, पहुँच र भाषिक अधिकार, बृहत् सञ्चार, भाषिक भूगोल, भाषिक मौलिकता, लेखन प्रणाली र भाषिक सामग्रीको विकास, पाठसङ्ग्रहको विकास र साहित्य सिर्जनाजस्ता १० वटा आधारलाई मूल आधारको रूपमा प्रस्ताव गर्न सकिन्छ । तर विचारणीय कुरा के छ भने नेपालको सन्दर्भमा भाषाको चयन गर्दा यीमध्ये कुनै एक वा दुई आधारलाई मात्र लिनु न्यायोचित हुन सक्दैन । त्यसैले नेपालको अहिलेको जातीयभाषिक जटिलता र समावेशी सिद्धान्तको मर्मअनुसार न्यायोचित रूपमा यी सबै आधारको संश्लेषण र मूल्याङ्कन गर्नु आवश्यक छ । त्यसैले यी सबै आधारलाई निश्चित मापन श्रेणीको आधारमा संश्लेषण र मूल्याङ्कन गरी भाषाको मेरिट लिष्ट तयार गर्नुपर्छ । तर सर्वमान्य मूल्याङ्कन पद्धतिको प्रस्ताव गर्नु भने सजिलो काम छैन । तैपनि सरल सङ्ख्यात्मक मापन श्रेणीलाई प्रारम्भिक प्रस्तावको रूपमा राख्न सकिन्छ ।यस आधारमा हरेक निर्धारणका आधारलाई पाँच मापन श्रेणीमा विभाजन गर्न सकिन्छ । यस अनुसार ५ ले सबभन्दा उत्तमउपयुक्त आधार, ४ ले उत्तम, ३ ले मध्यम, २ ले ठिकै र १ ले सबभन्दा कम उपयुक्त भन्ने जनाउँछ । यस अनुसार प्रस्ताव गरिएका १० वटा आधारमा हरेकले अधिकतम ५ अङ्क प्राप्त गर्नसक्ने सम्भावना हुनेहुँदा सङ्ख्यात्मक रूपमा पूर्णाङ्क ५० हुन आउँछ । नेपालको अहिलेको जातीय, भाषिक संरचनालाई हेर्दा वक्ता जनसङ्ख्या मापन श्रेणीमा केवल चौथो श्रेणीमा आउँछ । त्यसैले अङ्कका आधारमा मूल्याङ्कन गर्दा यसले जम्मा ४ अङ्क प्राप्त गर्न सक्छ । यसै प्रक्रिया अनुसार भाषिक सबलतालाई ३ अङ्क, जातिभाषिक पहिचानलाई ५ अङ्क, पहुँच र भाषिक अधिकारलाई ५ अङ्क, भाषिक भूगोललाई २ अङ्क र भाषिक मौलिकतालाई ३ अङ्क दिन सकिन्छ ।लेखन प्रणालीको विकास र भाषिक सामग्रीको विकासजस्ता दुबै आधारलाई चारचार अङ्क दिन सकिन्छ । पाठसङ्ग्रह विकास र साहित्यको सिर्जनाले क्रमश: ३ र २ अङ्क प्राप्त गर्नसक्छन् । यसरी मूल्याङ्कन गर्दा नेपाली बाहेकका अन्य भाषाले ५० पूर्णाङ्कमा अधिकतम ३५ कुल अङ्कमात्र प्राप्त गर्न सक्छन् । यस प्राप्ताङ्कलाई पूर्णाङ्क मानेर प्रदेशमा बोलिने भाषाहरूको समग्रमा मूल्याङ्कन गर्नुपर्छ । यसका लागि प्रत्येक मूल आधारलाई पनि पुन: पाँच मापन श्रेणीमा विभाजन गर्न सकिन्छ । उदाहरणका लागि, कुनै भाषाका वक्ता जनसङ्ख्याको आधारमा मूल्याङ्कन गर्दा कुनै प्रदेशमा ५ प्रतिशत वा त्योभन्दा बढीले बोल्ने कुनै भाषालाई सरकारी कामकाजका लागि चयन गर्दा सङ्ख्यात्मक मापन श्रेणीमा सबभन्दा बढी अङ्क अर्थात् ५ अङ्क दिन सकिन्छ । त्यसैगरी त्योभन्दा कम प्रतिशतले बोल्ने छ भने ४ प्रतिशतभन्दा बढी तर ५ प्रतिशतभन्दा कमले बोल्नेलाई ४ अङ्क, ३ प्रतिशतभन्दा बढी तर ४ प्रतिशतभन्दा कमले बोल्नेलाई ३ अङ्क, २ प्रतिशतभन्दा बढी तर ३ प्रतिशतभन्दा कमले बोल्नेलाई २ अङ्क र १ प्रतिशतभन्दा बढी तर २ प्रतिशतभन्दा कमले बोल्ने भाषालाई १ अङ्क दिनुपर्ने हुन्छ । यस प्रणालीमा १ प्रतिशतभन्दा कमले बोल्ने भाषालाई पनि केही अङ्क दिनुपर्ने हुनसक्छ । त्यसैगरी भाषिक सबलताको मूल्याङ्कनमा प्रबल भाषालाई ५ अङ्क, सङ्कटापन्नलाई ४ अङ्क, अपसरणशीललाई ३ अङ्क, मृतप्राय:लाई २ अङ्क र सुषुप्तलाई १ अङ्क दिनु राम्रो हुन्छ । सबै आधारलाई यसरी नै पाँच मापन श्रेणीमा मूल्याङ्कन गर्ने प्रयास गर्नुपर्छ । यसरी प्रत्येक प्रदेश वा स्थानीय तहमा बोलिने हरेक भाषाले हरेक आधारमा प्राप्त गरेको अङ्कलाई पुन: मूल आधारका सङ्ख्यात्मक मापन श्रेणीका आधारमा मूल्याङ्कन गर्नुपर्छ । उदाहरणका लागि, कुनै पनि भाषाले वक्ता जनसङ्ख्याको मूल्याङ्कनमा ५ प्रतिशत वा त्योभन्दा बढीले बोल्ने भाषा भएको कारणले ५ अङ्क प्राप्त पाएमा पनि वक्ता जनसङ्ख्यालाई अधिकतम ४ अङ्क दिइएकाले उक्त प्राप्ताङ्कलाई त्यस आधारको अधिकतम अङ्कले भाग गरी आएको भागफललाई मूल आधारको अधिकतम अङ्कले गुणा गर्दा त्यस भाषाले अन्त्यमा ४ अङ्क पाउने हुन्छ । त्यस्तै कुनै भाषाले सबलताको मूल्याङ्कनमा सङ्कटापन्न भाषा भएको कारणले ४ अङ्क प्राप्त गर्यो भने पनि सबलतालाई अधिकतम ३ अङ्क दिइएकाले अब त्यस भाषाले अन्त्यमा त्यो आधारका लागि जम्मा २४ अङ्क पाउँछ ।यसरी प्रदेश वा स्थानीय तहमा बोलिने प्रत्येक भाषालाई यी हरेक आधारलाई मूल्याङ्कन गरी प्राप्त गरेको प्राप्ताङ्कको कुल योग निकाली त्यसको आधारमा हरेक भाषाको मेरिट सूची तयार गर्नुपर्छ । मेरिटका आधारमा मात्र सरकारी कामकाजको भाषा चयन गर्नु व्यावहारिक र सैद्धान्तिक रूपमा न्यायोचित हुन्छ । मेरिटका आधारमा चयन हुने मौका नपाएका भाषाहरूलाई आफूलाई सबल बनाई अर्कोपटक प्रतिस्पर्धामा आउन सक्ने मौकाबाट बञ्चित गर्नु हुँदैन । यो नै संघीय लोकतान्त्रिक पद्धतिको सुन्दरता हो र समावेशीकरणको आधार पनि हो ।अन्त्यमा, यी माथि प्रस्ताव गरिएका आधारहरूमा प्रदेशमा नेपाली भाषाबाहेक अन्य कुनै राष्ट्रभाषालाई सरकारी कामकाजको भाषाको रूपमा सिफारिस गर्न सम्बन्धित निकायले वैज्ञानिक र व्यवस्थित भाषिक जनगणना, भाषा र भाषिकाहरूको जीवन्तताको स्थितिको अध्ययन र जातिभाषिक सर्वेक्षण गर्नु आवश्यक छ ।रेग्मी भाषाविज्ञान केन्द्रीय विभागका प्राध्यापक तथा विभागीय प्रमुख हुन् ।"
विपद् व्यवस्थापनका फरक पक्ष,"विपद्सम्बन्धी कार्य गर्ने निकायहरूले प्रस्ट दिशानिर्देशको अभावमा समन्वयबिनै स्वतन्त्रतापूर्वक कार्य गर्ने भएकाले स्रोत, साधनको दोहोरोपना तथा व्यय हुनुका साथै नागरिक तथा राज्यको आवश्यकता अनुसार काम नहुने अवस्था छ । विनाशकारी अप्रिल भूकम्प नेपालमा गएपछि नेपाल लगायत दक्षिण एसियामा यसपटक अर्को एउटा तवाहीले प्रवेश गर्यो, साउनको ब्यापक वर्षा । संयुक्त राष्ट्र संघको मानवीय विभाग अनुसार यसबाट चार करोडभन्दा बेसी मानिस प्रभावित भएका छन् र धेरै भूभाग डुबानमा परेका छन् । बंगलादेश, भारत र नेपाल गरी अगस्ट २५ सम्म १२०० जनाभन्दा बढीको मृत्यु भएको छ । नेपालमा मात्रै बाढी, पहिरो र डुबानका कारण ठूलो धनराशिको क्षति, १५० भन्दा बढीको मृत्यु र करिब ३० प्रतिशत जनसंख्या बाढीका कारण प्रभावित भएको छ।नेपालमा यस्तो बाढी, पहिरो, भूस्खलन, डुबानजस्ता जलउत्पन्न प्रकोपले अत्याएको यसपालि मात्र हैन । प्रत्येक वर्ष कमबेसी आउने नै गर्छ र थुप्रै जनधनको हानिनोक्सानी गरेकै हुन्छ । यस्तो विपद्बाट हुने गरेको धनजनको क्षतिलाई सम्बोधन गर्न दक्षिण एसियामा नै पहिलोपटक नेपालमा दैवी प्रकोप उद्धार ऐन २०३९ लागू भएको थियो । त्यस्तैगरी जलउत्पन्न प्रकोप न्यूनीकरणसँंग सम्बन्धित कार्यका लागि गृह मन्त्रालय लगायत जलउत्पन्न प्रकोप व्यवस्थापन विभाग, भूसंरक्षण तथा जलाधार व्यवस्थापन विभाग र डोलिडार जस्तो सरकारी निकायको व्यवस्था भएका छन् । यी निकायको काम, कर्तव्य र अधिकार समयसमयमा फेरबदल भई प्रयोगात्मक रूपमै रहेको आभास हुन्छ । सरोकारवाला एवं बुद्धिजीवी सबैको बृहत छलफल तथा गोष्ठीको निष्कर्षविना नै विभागहरूलाई गाभ्ने र टुक्राउने काम भइरहेको हुन्छ । जलउत्पन्न प्रकोप व्यवस्थापन विभाग सिंचाइ विभागको एउटा महाशाखादेखि विभिन्न आरोहअवरोहका चरण पार गर्दै थुप्रै कार्यमा सफलता एवं दक्षता हासिल गर्दै, जिम्मेवारी थप गर्दै अहिलेको प्रकोप व्यवस्थापन विभागको रूपमा आएको छ भने भूसंरक्षण तथा जलाधार व्यवस्थापन विभाग वन विभाग, सिंचाइ विभाग तथा कृषि विभाग समेतका जलाधार तथा नदी नियन्त्रणका कार्य गर्दै, छोड्दै अहिलेको अवस्थामा आइपुगेको छ । त्यस्तै संघीय मामिला तथा स्थानीय विकास मन्त्रालयले पनि विकासका कार्य गर्दै डोलिडारको स्थापना गरी स्थानीय पूर्वाधार विकास नीति २०६१ पछि साना सिंचाइ तथा नदी नियन्त्रणका कार्य गर्दै आएको छ । गृह मन्त्रालयले विपद्मा खोज तथा उद्धारको कार्य दैवी प्रकोप उद्धार समितिमार्फत गर्ने गरेको छ । तर नागरिकले यी विभिन्न निकाय भए तापनि त्यहाँ केही न केही द्विविधा, अस्पष्टता, समन्वयको कमीजस्ता केही अभाव रहेकै कारण अपेक्षित कार्य, सेवा तथा उद्देश्य प्राप्तिमा कमीकमजोरी भई विपद् व्यवस्थापनको कार्य सफल नभइराखेको अनुभूत गरेका छन् । यसै बीच मौजुदा दैवी प्रकोप उद्धार ऐन अपुरो भई समसामयिक नभएकाले तयारी गरिएको मस्यौदा विपद् व्यवस्थापन ऐनले पनि संसद्मा प्राथमिकता पाउन नसकेको अवस्था छ । विपद् सम्बन्धी कार्य गर्ने निकायहरूले प्रस्ट दिशानिर्देशको अभावमा समन्वयविना नै स्वतन्त्रपूर्वक कार्य गर्ने भएकाले स्रोत, साधनको दोहोरोपना तथा व्यय हुनुका साथै नागरिक तथा राज्यको आवश्यकता अनुसार काम नहुने अवस्था पनि रहिआएको छ । त्यसउसले विपद् व्यवस्थापनको कार्यलाई राज्यको आवश्यकता अनुसार, व्यवस्थित एवं उपयोगी हुने तवरले सम्पादन गर्न परिवर्तित नयाँ राज्यसंरचना र मस्यौदा विपद् व्यवस्थापन ऐनलाई मध्यनजर गरी मुलुकले सरोकारवाला तथा बुद्धिजीवीहरूको सहभागितामा बृहत छलफल तथा गोष्ठी गराई अबको केही दशकसम्मका लागि अपरिवर्तनीय जिम्मेवारी सहितको निकायहरूको व्यवस्थासमेत हुने संयन्त्र निकाल्नुपर्ने उचित समय आएको छ । त्यसमा विपद् पूर्वका काम, विपद् समयको काम र विपद् पछिको काममा आधिकारिक रूपमा प्रस्ट जिम्मेवारी दिने एउटा पक्ष हुनसक्छ । जिल्लामा सुरक्षा शक्तिलाई परिचालन गरी समन्वयमा दैवी प्रकोप उद्धारको कार्य गर्ने जिल्ला प्रशासन कार्यालयको उपल्लो निकाय गृह मन्त्रालय र अन्य सम्बन्धित सरकारी निकायहरूबीच एउटा क्विक लिंकको संरचनाको विकास वा कुनै अर्को नयाँ व्यवस्था अर्को पक्ष हुनसक्छ । समग्र विपद् व्यवस्थापनमा सबै विपद्लाई सम्बोधन गर्नुपर्ने र विपद् व्यवस्थापनमा काम गरी अनुभवी भएका तथा तालिम प्राप्त गरेका सरकारी कर्मचारीहरूमा थप निखार ल्याउँदै राष्ट्रको जनधनको क्षति न्यून गर्न विज्ञता एवं सक्षमताको पूर्ण सदुपयोग एवं सहज सञ्चालन हुनेगरी सधैं एकढिक्का बनाइराख्न यी कार्यका लागि सरकारी कर्मचारीहरूको एउटा अलग्गै समूह विपद् समूहको नयाँ व्यवस्था गर्नु अर्को पक्ष हुनसक्छ । अविरल वर्षातपछि जमिनमा बग्ने पानीले नै बाढी, कटान एवं डुबान हुने गर्छ र प्राकृतिक बहावको अवरोध हटाउने बाहेक डुबान र बाढीको अर्को पक्ष उक्त वर्षातको पानीलाई केही समयका लागि बग्न नदिई भण्डारण गर्ने र पछि अन्य देशमा जस्तै तल्लो तटीय क्षेत्रमा हानिनोक्सानी नहुनेगरी सुरक्षित तवरले निकास गर्ने । जलउत्पन्न प्रकोप व्यवस्थापन नीतिमा उल्लेख भइकन पनि मुलुकमा अहिलेसम्म प्रसंगमै नआएको यो डिटेन्सन बेसिनको विषयको बारेमा पहल गर्ने बेला भइसकेको छ। सहज छैन यो कार्य, इन्जिनियरिङ तथा सामाजिक पक्षका थुप्रै कुरा यसमा आउँछन् । साथै उल्लिखित नयाँ व्यवस्था आँकलन गर्दा व्यावहारिकता, आवश्यकता, बदलिँदो परिवेश एवं विषय विशेषज्ञताको जनशक्ति समेतलाई ध्यानमा राख्नु जरुरी हुन्छ ।बसी जल उत्पन्न प्रकोप व्यवस्थापन विभागका पूर्वउपमहानिर्देशक हुन् ।"
"लाइगर, लाइगर","लोकतन्त्रमा के भ्रष्टाचारी र के अभ्रष्टाचारी ? उनले अति दार्शनिक पारामा भने, तपाईंहरू हाम्रो पार्टी नेपाली कांग्रेसको कुरै बुझ्नुहुन्न ।म कुनै कांग्रेसी होइन । तथापि केही दिनदेखि नेपाली कांग्रेस पार्टीको सम्पूर्णत: साथमा छु । यसको एकमात्र कारण भ्रष्टाचार हो । (हो सही सुन्नुभयो, कुनै सदाचार नभएर बहुचर्चित भ्रष्टाचार नै हो ।) वस्तुत: नेपाली कांग्रेसका कांग्रेसजनका भ्रष्टताप्रतिको समर्पित भावले म अत्यन्तै प्रभावित भएको छु । अहिले जसरी भ्रष्टाचार जगतका सकल भ्रष्टाचारीले लोकतन्त्रको निर्वाचनमा निर्वाध भाग लिन पाउनुपर्छ भन्ने सबल कांग्रेसी तर्क सतहमा आइरहेको छ, यसले म आफ्नो गैरकांग्रेसी चोलासहित सहमत छु । परन्तु अलिकति कन्फ्युजन जस्तो केही बाँकी भएकोले म पुरै सत्यतथ्यसँग अवगत हुन एक कांग्रेसी मित्रकहाँ गएँ। मैले खास टाढा जानुपरेन । उनको भव्य घर मेरो टोलसँगैको जमिन (पहिले सार्वजनिक जमिन) मा शानका साथ ठडिएको छ ।जय नेपाल मित्र । मैले फलामे गेट खोलेर कांग्रेसी मित्रलाई अभिवादन गरेंँ ।जय नेपाल । उनले चम्किलो खल्बाट सहितको निधार खुम्च्याए, भन्नोस् के काम छ ?तपाईलाई सन्चै छ, नेताजी ? उनले मित्र सम्बोधन त्यति प्रिय नलागेको बुझेर मैले तत्कालै सुधार गर्नुपर्यो।सन्चै छु ।अनि रञ्जु भाउजुलाई नि ? मैले सहज औपचारिकताको निर्वाहलाई अघि बढाउन खोजेंँ ।यस पटक कांग्रेसी मित्र (हामी त्रिभुवन विश्वविद्यालयको नेपाली साहित्य क्लासमा सँगसँगै एक सेमेस्टरसम्म रहेकोले म त उनलाई मित्र नै ठान्छु) ले कुनै जवाफ नदिएर आफ्नो सुनौलो फ्रेमको चस्माबाट दुई बल्ड्यांग्रे आँखाले मलाई हेर्न थाले । हामी बीपी उद्यानमा झन्डै अढाई फुटको दूरीमा उभिएका थियौं । मेरो कांग्रेसी मित्रले आफ्नो साढे तीन रोपनी जग्गामा निर्मित घरको निजी बगैंचालाई बीपी उद्यान नाम दिएका थिए । यसले उनको खाट्टी कांग्रेसत्वमा एक प्रकारको सुगन्ध थपेको थियो । अर्थात् कहावत बमोजिम कांग्रेसी सुनमा सुगन्ध । त्यसमाथि बीपी उद्यानका रंगीचंगी देशीविदेशी फूलहरूका सुगन्ध पनि अतिरिक्त तवरले जोडिएकोले के भन्नु ? वास्तवमा उनी स्वास्थ्य सुधारहेतु बीपी उद्यानको हरियोहरियो मखमली चउरमा हलुकाहलुका पयरले सैर गरिरहेका थिए । उनलाई क्रोनी डायविटिज रोग थियो । भर्खरै थाइल्यान्डको राजधानी बैंककबाट सरकारी खर्चमा उपचार गराएर फर्केका थिए । भन्नोस्, के काम छ ? केही समयपछि उनले कडा स्वरमा उही प्रश्न दोहोर्याए ।मित्र, असलमा मलाई एउटा कुरा सोध्नुछ, तपाईसँग । उनको मुखमण्डलमा फेरि पनि अप्रसन्नता देखेर मैले तुरुन्तै फेरिएको सम्बोधनमा थपेंँ, नेताजी, तपाईहरूले भ्रष्टाचारीहरूले चुनाव लड्न पाउनुपर्छ भनेको साँचो हो ?मेरो कांग्रेसी मित्र विलकुलै प्रत्युत्तरहीन मुद्रामा छेउको गोदावरी फूलको बोटमा हेर्न थाले । त्यहाँ एउटा ठूलो साइजको मच्छड (भमरा होइन नि) भुनभुन गरिरहेको थियो । त्यहाँबाट आँखा हटाएर कांग्रेसी मित्रले मतिर हेरे । उनको हेराइमा मेरो सोधाइप्रति कुनै नकारात्मक भाव थिएन । यसले प्रेरित भएर मैले भनँें, असलमा यो पनि मेरो प्रश्न होइन नेताजी ।अनि के हो त तपाईको प्रश्न ? कांग्रेसी मित्रको बोली केही चर्काे भएर मसँग ठोक्कियो ।तपाईहरूले चुनाव लड्नका लागि भन्नुभएको भ्रष्टाचारी कस्तो भ्रष्टाचारी हो ? मैले प्रश्न गरेंँ ।जस्तो भ्रष्टाचारी हुन्छ, त्यस्तो भ्रष्टाचारी नि, अरू कस्तो भ्रष्टाचारी हुन्छ ? उनी मेरो प्रश्नले पुरै चिढिएका थिए ।मेरो मतलव के भने तपाईहरूले इंगित गर्नुभएको भ्रष्टाचारी केवल कांग्रेसी भ्रष्टाचारी त होइन नेताजी मैले बल्ल आफ्नो कुरा खुलाएर सोधेंँ ।होइन, होइन, गलत अर्थ नलगाउनोस् तपाई ।उसो भए, एमाले, माओवादी र राप्रपाका भ्रष्टाचारीहरूले पनि चुनाव लड्न पाउनेछन् त नेताजी ?म अघिदेखि यही त भन्न खोजिरहेको छु । उनी एक्कासी गम्भीर भए, तपाई कुरै बुझ्नुहुन्न ।अर्थात् भ्रष्टाचारीहरूमा समानता भन्नुभएको नेताजी ? मैले विस्तारै भनेंँ ।लोकतन्त्रमा के भ्रष्टाचारी र के अभ्रष्टाचारी ? उनले अति दार्शनिक पारामा भने, तपाईहरू हाम्रो पार्टी नेपाली कांग्रेसको कुरै बुझ्नुहुन्न ।अनि नेताजी। मेरो वाक्य नसकिँंदै एउटा कुकुर दगुरेर आई मेरो कांग्रेसी मित्रको खुट्टामा लडीबुडी गर्न थाल्यो । उनी लाडेस्वरमा कुकुरलाई भन्न थाले लाइगरलाइगर । एकाएक लाइगर नामधारी कुकुरले थुतुनो उचालेर मतिर हेर्यो । म भयभीत भएँ । अब कुनै पनि बेला यो जण्ड कुकुरको आक्रमणमा म पर्न सक्थँें । याने वर्तमान स्थिति मेरो उपस्थितिको अनुकूल थिएन । मैले त्वरित निर्णय गर्नुपर्ने भयो । लाइगरको थुतुनो बक्र भएर मतिर बढिरहेको थियो । (मलाई यस्तो लाग्यो) । अतएव म कांग्रेसी मित्रलाई केही नभनी फटाफट बीपी उद्यानबाट आफ्नो हल नभइसकेको कन्फ्युजन सहित बाहिरिएँ ।"
प्लस टु पछि चिकित्सा क्षेत्रको पढाइ कसरी ?,"प्लस टु पढिसक्नासाथ हरेक युवामा तुरुन्तै प्रश्न उठ्छ अब मेरो शैक्षिक बाटो के हो ? प्लस टुका विषय हेरीहेरी विश्वविद्यालयका कार्यक्रम फरक पर्न सक्छन् । चिकित्साशास्त्र एवं यससँंग सम्बन्धित क्षेत्रमा थुपै्र विषय पढ्न सकिन्छ । विषयगत कार्यक्रम छान्ने क्रममा त्यसबारे निम्न कुरा पहिल्यै ध्यान पुर्यायो भने राम्रो विषय छान्न मद्दत पुग्छ ।(क) कार्यक्रम कति वर्षको छ भनी जान्नु महत्त्वपूर्ण हुन्छ । स्नातक तहको कार्यक्रम ४ वर्ष वा माथिको भयो भने, अन्तर्राष्ट्रिय मान्यता राम्रो हुन्छ । अहिले नेपालमा उपलब्ध विभिन्न विषय पनि त्यही अनुसार नै छ । जस्तै बीएससी नर्सिङ, बीपीटी (फिजियो थेरापी) बीएमआईटी, बी फार्मेसी आदि । यद्यपि नेपालमा ३ वर्षे कोर्स पनि छन् । जुन लिँदा पछि विदेशमा माष्टर्स गर्दा आइपर्ने कठिनाइको ख्याल गर्नुपर्छ । स्तरीय विश्वविद्यालयले माष्टर्स गर्न ४ वर्षे स्नातक नै खोज्छन् ।(ख) कार्यक्रम कुन विश्वविद्यालय अन्तर्गत छ भन्ने कुरा जान्न आवश्यक पर्छ । स्वदेशमा होस् वा विदेशमा, मान्यता प्राप्त स्तरीय विश्वविद्यालय अन्तर्गतकै कोर्स पढ्नु जरुरी हुन्छ । हालसम्म नेपाल भित्रका ब्याचलर डिग्री कार्यक्रमहरू मान्यता प्राप्त विश्वविद्यालय वा प्रतिष्ठानबाटै सञ्चालित भएको हुनाले भरपर्दो छ । गुणस्तरीय पनि छन् । धेरै राम्रा कलेजहरू यथेष्ट छन् । देश बाहिरको कार्यक्रममा जाने निधो गर्नुभन्दा पहिला मनग्ये गृहकार्य गर्नु आवश्यक छ । कुनै पनि हालतमा मान्यता प्राप्त विश्वविद्यालयकै कार्यक्रम हो भन्ने जानकारी पाउनुपर्छ । कतिपय शिक्षितहरू कहाँबाट पढेका भन्नासाथ आफ्नो विश्वविद्यालयको नाम गर्वसाथ लिने गरेको सर्वविदितै छ । भविष्यमा राम्रो गर्न चाहने जोकोहीले राम्रो विश्वविद्यालय नै छान्नुपर्छ । कहिलेकाहीं विश्वविद्यालयको नाम झुक्किन पनि सक्छन् । त्यो पनि राम्रो सरसल्लाह गरेर मात्र छान्नु वेश हुन्छ । गुणस्तरीयता, नियमितता, विद्यार्थीमैत्री वातावरण, समयसापेक्षिक कोर्स, शिक्षणका हरेक सामग्रीजस्ता महत्त्वपूर्ण पूर्वाधार प्रमुख हुन् ।(ग) कार्यक्रम पूरा गरेपछिको भविष्य के हो ? ४ वर्ष वा त्योभन्दा बढीको कोर्स पूरा गरेपछि मैले के गर्ने भनेर पहिल्यै तय गर्न सकियो भने धेरै राम्रो हुन्छ । साधारणतया २ वटा बाटो पहिलिन्छ । एउटा, काम गर्ने वा सेवा गर्ने । अर्को थप अध्ययन । विषयगत सेवा वा काम, पढाइ लगत्तै सुरु गर्न सकिन्छ, जसबाट अनुभव पनि हुन्छ र तलब पनि पाइन्छ । जस्तै बीडीएस गर्नेले दाँतको उपचार गर्न अस्पताल वा क्लिनिकमा काम गर्ने, बीएमआईटी गर्नेले रेडियोलोजी डिपार्टमेन्टमा काम गर्न सक्छन् । अर्को भनेको थप मास्टर लेभलको अध्ययन अगाडि बढाउने । दुवै बाटोबारे जानकारी लिने बेला स्वदेशमै के छ र अन्तर्राष्ट्रिय परिवेशमा के छ भन्ने जानकारी हुनुपर्छ । जस्तै बीएससी नर्सिङ, बीपीएच गर्नेहरूले राष्ट्रिय वा अन्तर्राष्ट्रिय विश्वविद्यालयहरूमा एमपीएच, एमएससी, पीएचडी गर्न पाइराखेका छन् । काम गर्न वा पढ्न देशविदेशमा उपलब्ध सिट संख्या वा दरबन्दीहरू उत्पादनको तुलनामा कम छ, जसले गर्दा प्रतिस्पर्धा निश्चित छ । प्रतिस्पर्धा भन्ने कुरा संसारभरि जहाँ पनि छ, जसमा आफू उत्कृष्ट निख्रिनुपर्ने कुरामा कोही पनि अछुतो हँुदैन । तर विषयगत रूपमा कुन विषयको माग धेरै छ वा कम छ, पहिला नै अध्ययन गरियो भने पछि पछुताउनु पर्दैन । पहिलेको तुलनामा अहिले अध्ययन, अनुसन्धानको दायरा बढ्दै गरेको सन्दर्भमा अनुसन्धानको सम्भावना भएका विषयहरू पनि विचार गर्न सकिन्छ । अन्तर्राष्ट्रिय स्तरमा हेर्ने हो भने नेपाली मेडिकल डाक्टरहरूले राम्रो गरिराखेका छन् । त्यस्तै नेपालमै अध्ययन गरेका नर्सिङहरूले पनि अष्ट्ेरलिया, अमेरिका, युकेमा राम्रो गरिराखेका छन् । अरू विषयमा पढ्नेले पनि माष्टर्सको लागि राम्रै विश्वविद्यालयमा पढ्ने अवसर पाइराखेका छन् । ब्याचलर डिग्री, यहाँबाट मिहेनत गरेर पढेकाहरूको भविष्य, स्वदेश वा विदेश जहाँ पनि राम्रो भइराखेको देखिन्छ । चाहिन्छ लगन, मिहेनत, धैर्यता र परिश्रम । (घ) कार्यक्रम आफ्नो आर्थिक अवस्थाले धान्ने हो वा होइन ? वा अहिलेको खर्चलाई शैक्षिक खर्चको दायित्वमात्र सम्झिने कि लगानी सम्झिने भन्ने अर्को प्रश्न हो । चिकित्सा र यससंँग सम्बन्धित विषयहरू पढ्न तुलनात्मक रूपमा महंँगो खर्च पर्छ । यसको कारण सायद यसका पूर्वाधार, मानव संसाधन र कार्यक्रम अवधि हुनसक्छ । जस्तै आवश्यकता अनुसार अस्पताल, बिल्डिङ, महंँगा मेसिन, मानव संसाधनले गर्दा धेरै खर्च लाग्न सक्छ । यसैकारण पनि स्वास्थ्य र शिक्षा क्षेत्र सरकारको स्वामित्वमा राम्ररी सञ्चालन हुनुपर्ने हो, जहाँ सर्वसाधारणको पहुँच हुनसक्छ । तर विविध कारणले गर्दा सरकारी निकायको तुलनामा निजी कलेजहरू प्रशस्त छन् । सरकारी, सामुदायिक र निजीमा छुट्टाछुट्टै शुल्क हुने भएकाले प्रतिस्पर्धामा राम्रो गर्नेले सरकारी वा सामुदायिकमा पायो भने न्यून शुल्क वा निशुल्कमा अध्ययन गर्न पाउँछन् । निजीमा पनि एमबीबीएस कोर्समा १० देखि २० प्रतिशतसम्म पूर्ण छात्रवृत्ति हुने भएकाले प्रवेश परीक्षामा उत्कृष्ट हुनेहरूले निशुल्कमै पढ्न पाउँछन्, जुन सम्बन्धित विश्वविद्यालयको प्रवेश परीक्षाको नतिजाको आधारमा शिक्षा मन्त्रालयबाट निर्धारण हुन्छ । यस्ता एमबीबीएस सिट सबै कलेज गर्दा झन्डै २५० को हाराहारीमा विद्यार्थीलाई पूर्ण छात्रवृत्ति पाउँछन् । यस्तै अरू विषयमा पनि छन् । विस्तृत जानकारीको लागि सम्बन्धित निकायमा बुझ्नु आवश्यक छ । यस बाहेक पूर्ण शुल्क तिरेर पढ्ने सिट केही बढी हुन्छ । शुल्क कति भन्ने कुरा पहिल्यै प्रस्ट हुनुपर्छ । साढे ५ वर्षको एमबीबीएस कोर्सका लागि नेपालमा जति लाग्छ, विदेशमा पनि त्यत्ति नै लाग्न सक्छ या केही बेसी ।एउटा सत्य कुरा एमबीबीएस आफ्नै खर्चमा पढ्ने विद्यार्थीका अभिभावकले पढाइ सकिएपछि खर्च जत्तिकै कमाइ हुँदैन भन्ने कुराचाहिँ पहिल्यै बुझ्नुपर्ने हुन्छ । आफ्नो सन्तानको भविष्य चिकित्सक बनाउने ठिक हो भन्ने सोच राखेर पढाउने अथवा वा सेवा प्रदान गरी गरिब र दु:खीप्रति समर्पित हुने हो भने चिकित्सकप्रतिको सामाजिक प्रतिष्ठा पनि महत्त्वपूर्ण हुन्छ । तर एमबीबीएसबाटै पैसा कमाउनचाहिँ नसकिने हुनसक्छ । त्यस्तै थप अध्ययनमा पनि सिट संख्या केही कम भएको हुनाले विशेषज्ञता हासिल गर्न पनि केही कठिनाइ आइपर्न सक्छ । यत्ति हुँदाहँुदै पनि अन्तर्राष्ट्रिय स्तरमा दक्ष चिकित्सकको खाँचो यद्यपि छँदैछ । एमबीबीएसबाट अघि बढ्ने बाटो अलि लामो र तुलनात्मक रूपमा खर्चिलो छ, तर नराम्रो छैन ।अहिले नेपालमा त्रिभुवन विश्वविद्यालय, काठमाडौं विश्वविद्यालय, पूर्वाञ्चल विश्वविद्यालय, पोखरा विश्वविद्यालय, बीपी स्वास्थ्य विज्ञान प्रतिष्ठान, पाटन स्वास्थ्य विज्ञान प्रतिष्ठानबाट विभिन्न विषयमा पढाइ भइराखेका छन् र त्यस सम्बन्धी फर्म खुलिराखेका छन् । विभिन्न विश्वविद्यालय प्रतिष्ठानमा निम्न कार्यक्रमहरू सञ्चालनमा रहेका छन् । बीएससी नर्सिङ, बीएन, एमबीबीएस, बीडीएस, बीपीटी, बीएमआईटी, बीपीएच, बी फार्म, बीएमएलटी, बीएससी बायोकेमेस्ट्री, बीएससी माक्रोबायोलोजी, बीएएमएस आदि । जेजस्तो विषय पढौं, राम्रो मिहेनत गर्यो भने भविष्य उज्यालो नै छ र धेरैजसो चिकित्सा क्षेत्रका विषय नेपालमै उपलब्ध भइकन तुलनात्मक रूपमा गुणस्तरीय छन् । विभिन्न निकायका परीक्षाको परिणाम, विदेशमा सफलता, स्वदेशमै भूकम्पको बेलामा देखिएको कार्यदक्षता एवं सफलता, विभिन्न विशेषज्ञताको उपलब्धता, अध्ययन अनुसन्धानको विकास आदिलाई मनन गर्दा नेपालको चिकित्सा क्षेत्र स्तरीय र अग्रगामी नै देखिन्छ । कोजु काठमाडौं विश्वविद्यालय स्कुल अफ मेडिकल साइन्सका डिन हुन् ।"
अँध्यारो गोरेटोमा उज्यालो आशा,"उषाकिरण तिम्सेनाएमाले, जिल्ला सदस्य, नुवाकोटमहिलालाई राजनीतिमा आउन र टिकिराख्न प्रशस्त अप्ठ्यारा छन् । तर म अप्ठ्यारो छ भन्ने बुझेरै यो क्षेत्रमा आएकी हुँ । अप्ठ्यारो छ भन्दै पिठ्युँ फर्काएर हामी भाग्ने हो भने त अर्को पुस्ताले पनि यो अप्ठ्यारो भोग्छ । पुस्तौंसम्म पनि म जसरी निस्वार्थ रुपमा राजनीतिमा विश्वास गर्ने र त्यसका लागि लड्न चाहिनेजति आत्मबल भएका महिला नजन्मिन पनि सक्छन् । त्यसैले उनीहरुको बाटो सजिलो बनाउन पनि मैले संघर्ष गरिराख्नु जरुरी छ ।"
स्वाइन फ्लु,उपचारकडा रुघाखोकी देखिए र प्रयोगशाला परीक्षणले स्वाइन फ्लुको पुष्टि भए एन्टिभाइरल सहित अन्य औषधि दिइन्छ । यसका अतिरिक्त बिरामीलाई प्रशस्त आरामलगायतका अन्य प्रक्रिया अपनाइन्छ । परिवारको कुनै सदस्यलाई यो रोग लागेको छ भने अन्य पारिवारिक सदस्यहरूलाई संक्रमणबाट जोगाउन १० दिनसम्म एन्टिभाइरल औषधि दिने गरिएको डा पुन बताउँछन् ।स्वाइन फ्लुको समयमै उपचारले रोग निको हुन्छ । लापरबाहीलगायत ढिलो गरी उपचार प्रक्रियामा आउनाले यो रोगबाट मृत्यु हुने सम्भावना बढी देखिएको छ ।
मिलनले ठडयाए भत्किएको घर,"सौराहा लोकगायक मिलन लामा बाढीपछि गाउँलेमा सेवा अहोरात्र खटिए । साउन अन्तिममा जब बस्तीमा बाढी बस्यो, तब उनको व्यस्तता बढ्यो । बाढी आएकै दिनदेखि उनी गाउँलेको उद्धारमा खटिए । तीजमा विभिन्न ठाउँमा आयोजना गरिने कार्यक्रममा गीत गाउन निम्तो नआएको भने होइन । उनले कार्यक्रममा आउन नसक्ने असमर्थता जनाउँदै पीडितको सेवामा खटिरहे । पहिला उद्धारमा खटिएका लामा पछि विभिन्न संघसंस्थासँग मिलेर पीडितलाई राहत वितरण गर्न जुटे । अहिले न्यून आयस्तर भएका समुदायको घर बनाउन व्यस्त छन् । रत्ननगर नगरपालिका ८ स्थित रमाइलो बस्तीमा बाढीले भत्किएको फूलमाया चौधरीको घर स्वदेश तथा विदेशमा रहेका मनकारीमार्फत सहयोग जुटाएर ठडयाइदिए । बाढीले उनको आफ्नै छेउकुना भिलेज रिसोर्ट डुब्यो । उनले आफ्नो रिसोर्ट हेरेनन् । घरभन्दा एक किमिको दूरीमा रहेको रमाइलो बस्ती पुगेर घर निर्माणमा व्यस्त बने । आफ्नै रिसोर्ट डुब्यो, तर त्यता लागिनँ, उनले भने , गाउँलेको समस्या ठूलो देखे, सांस्कृतिक कार्यक्रमनै क्यान्सिल गरेर घर बनाउन जुटेँ । १० दिनमा घर ठडियो । पहिला घाउ खोज्दै हिँडँे, जहाँ घाउ लागेको छ, त्यही मल्हम लगाएँ, उनले भने, बाढीले गाउँलेको बासस्थान खोसियो, गीत त फेरि गाउन पाइन्छ, तर आलो घाउमा मल्हम लगाउन फेरि पाइँदैन । त्यही बस्तीमा दुइटा शौचालय पनि बनाइदिए । घरमा पानीका लागि कलको व्यवस्था गरिदिए । म त सानो गायक हो, उनले भने, यो घर फेसबुक क्याम्पेनबाट बनेको हो, अझै चारवटा घर बनाउनेछु । आफ्नो श्रमदान मात्र होइन, गीत गाएर पाएको पारिश्रमिक पनि घर बनाउन खर्चिए । लामाको अग्रसरतामा बनेको घर बुधबार रत्ननगर नगरपालिकाका मेयर नारायण वनको उपस्थितिमा चौधरीलाई हस्तान्तरण गरे । मुलककै चर्चित गायकले गरेको काम प्रशंसनीय छ, मेयर वनले भने, गायकले गीत मात्र गाउँदैनन्, समाज सेवा पनि गर्छन् भन्ने उदाहरण उहाँ बन्नुभएको छ । लामा दसैंसम्मका लागि शुक्रबार अमेरिका उडदै छन् । अमेरिकाबाट सहयोग जुटाएर ल्याउनेछु, त्यो रकम घर बनाउन खर्चिनेछु, उनले भने, तिहारसम्म सबै घर बनाइसक्ने योजना छ । उनले फर्किएर आएपछि रत्ननगरभित्रकै कुमाल, तामाङ, गुरुङ, माझीका चार घर बनाउने बताए । गीतसंगीतबाट पनि समाज सेवा गर्न सकिँदो रैछ, लामाले भने, सबैको सहयोगले घर बनाउन सफल भएँ ।फूलमाया एकल महिला हुन् । उनका एक छोरी र छोरा छन् । गायकले दु:खी बस्तीमा आएर घर बनाइदिनुभयो, फूलमायाले भनिन्, सारै पीडा थियो, अहिले घर पाउँदा सपनाजस्तै लागेको छ । लामाले हङकङ आईडीले माझी दाइ कृष्ण भीरमा जाम घरमा पराल लालुपाते सहित दुई सयभन्दा बढी गीत गाएर चर्चा कमाइसकेका छन् ।"
बाढीपीडितलाई सघाउन मुक्तक मेला,"काठमाडौं (कास) अविरल वर्षासँगै आएको बाढीले जनधनको क्षति गरेपछि कलाकार, साहित्यकारहरू तराईबासी सहयोगार्थ जुटेका छन् । नेपाल मुक्तक प्रतिष्ठानले बाढीपीडित सहयोगार्थ राजधानीमा शुक्रबार मुक्तक मेला गरेको छ । मेलामा दर्जनबढी मुक्तककारहरूले मुक्तक सुनाए । कार्यक्रममा वरिष्ठ साहित्यकार एवं चलचित्रकर्मी चेतन कार्कीले देशमा विपत्ति पर्दा एकले अर्कालाई सहयोग गर्न अग्रसर हुनुपर्ने उल्लेख गर्दै आधा दर्जन मुक्तक वाचन गरे। उनको मुक्तकमा विभिन्न समयमा भूकम्प, बाढीबाट पीडितले अझैसम्म राहत नपाएकोमा व्यंग्यसमेत गरे । केही मुक्तक भने रोमान्टिक भावका थिए । नेपाल संगीत तथा नाट्य प्रज्ञा प्रतिष्ठानका कुलपति सरुभक्तले पनि तीन वटा मुक्तक सुनाए । तीसको दशकमै पोखरामा सशुल्क मुक्तक सुन्ने र सुनाउने ट्ेरन्ड सुरु गरे पनि अहिले भने त्यो निरन्तर हुन नसकेको उनको गुनासो थियो । कार्यक्रममा कवि उषा शेरचनले जीवनसम्बन्धी तीनवटा मुक्तक सुनाइन् । वियोगी बुढाथोकी, विजय बजिमय, रामकाजी कोने, निशा केसी, नवराज घिमिरे, जसध्वज गुरुङ, विष्णुबहादुर सिंह, शान्ति शर्मा, धुब्र सापकोटा, सुवासचन्द्र ढुंगेल, दिव्य गिरी, गौरी तमु, गुप्तबहादुर श्रेष्ठ, भीम राणा, कृष्ण देवकोटा, परिवर्तन, सरला लामिछानेलगायतले मुक्तक सुनाए ।बाढीपीडितको सहयोगार्थ झन्डै डेढ लाख जुटेको र सो रकम प्रधानमन्त्री राहत कोषमा हस्तान्तरण गरिने प्रतिष्ठानका अध्यक्ष रामकाजी कोनेले जनाए ।"
केटाकेटी छुट्टाछुट्टै पढ्नुपर्ने सिस्टम गलत,"गायकनायक आयुष्मान खुराना अचेल शुभ मंगल सावधान को प्रचारमा जुटिरहेका छन् । हालै प्रदर्शनमा आएको बरेली की बर्फी बाट उनले ताली पाए । यसले बक्सअफिसमा पनि सफलता पायो । उनले आफ्नो नयाँ फिल्म शुभ मंगल सावधान बाट पनि यस्तै आशा राखेका छन् ।आयुष्मानको यो फिल्म अलि फरक विषयमा बनाइएको बताइन्छ । यसमा पुरुषसँग सम्बन्धित यौन समस्यालाई रोचक ढंगले प्रस्तुत गरिएको छ रे । आयुष्मानका अनुसार, त्यो विषय यति जटिल छ, मान्छेहरू त्यसबारे बोल्नसमेत हिचकिचाउँछन् । घरका अग्रज सदस्यले सानालाई यौन शिक्षा दिन जरुरी छ, हालैको एक कार्यक्रममा आयुष्मानले भने, यसले बालबालिकालाई आजीवन सचेत र सतर्क बनाउन सघाउनेछ ।आफू सँधै अल ब्वाइज स्कुलकलेजमा पढेको र यसले गर्दा पछिसम्म पनि लजालु स्वाभावको भएको आयुष्मानले बताए । मान्छेसँग गफ गर्न हिचकिचाउँथें, उनले भने, केटा र केटी छुट्टाछुट्टै पढ्नुपर्ने सिस्टम संसारबाटै हटाउनुपर्छ । पछि गएर सँगै रहनुबस्नु छ भने स्कुलकलेजमा चाहिँ विभाजन किन ? सहशिक्षा नलिएकाहरूमा ठूलो भएपछि असुरक्षित र हीन भावना उत्पन्न हुन सक्ने उनले बताए । पहिलो चोटि गर्लफ्रेन्ड बनाउँदा मलाई म पागल छुजस्तो लागेको थियो, आयुष्मानले भने, ऊसँग किन बोल्न सक्दिनँ, किन हिचकिचाउँछु भनेर पिरोलिन्थेँ । त्यो किन रहेछ भने म सधंै केटाहरूको बीचमा रहेँ । महिलाहरूको आनीबानी, समस्या सबै चिजसँग अपरिचित थिएँ । तिनको मनोविज्ञान मैले बुझ्नै सकिनँ । स्कुल छँदा बायोलजी पढाउने गुरु महिला भएकाले उनले यौन तथा प्रजननसम्बन्धी सबै पाठ स्वअध्ययनका लागि छोडदिने गरेको आयुष्मानले खुलाए । हाम्रा शिक्षकहरू नै यौनबारे बोल्न लजाउँछन् भने अभिभावक त यसबारे आफ्ना बच्चासँग के कुरा गर्थे र ?, उनले भने, त्यसैले हामी फिल्ममार्फत गोप्य ठाउँको रोगलाई गोप्य नराखौं भन्ने सन्देश दिन खोज्दै छौं । आयुष्मानका अनुसार पछिल्लो समय मान्छेहरू यौन शिक्षाबारे चनाखो भएका छन् । आफ्नै घरमा पनि यो विषयलाई लिएर माहोल फेरिएको उनले बताए । यौनबारे हाम्रो घरमा पहिला कहिल्यै कुराकानी हुँदैनथ्यो, उनले भने, त्यो अवस्था अहिले छैन । हामी खुलेर कुराकानी गर्छौं । उनको पछिल्लो फिल्म सेप्टेम्बर १ देखि प्रदर्शनमा आएको छ । उनी बेलाबखत फरक विषयका वा अफबिट फिल्म खेलिरहन्छन् । विकी डोनर र दम लगाके हैंसा बाट पनि उनले स्याबासी पाएका थिए । फिल्ममा आउनुअघि उनी टेलिभिजन प्रस्तोताका रूपमा छाएका थिए । उनले रंगमञ्चबाट अभिनय यात्रा प्रारम्भ गरेका हुन् । चण्डीगढस्थित डीएभी कलेजको थिएटर ग्रुप आगाज र मञ्चतन्त्र का उनी संस्थापक हुन् ।आयुष्मानलाई ओभरक्वालिफाइड सेलेब भनेर जिस्काइन्छ । कलेज ड्रप्ड आउटहरूको छेलोखेलो रहेको बलिउडमा उनी यस्ता अभिनेता हुन् जसले अंग्रेजी साहित्यमा स्नातक र आमसञ्चार तथा पत्रकारितामा स्नातकोत्तर गरेका छन् । उनी दुई सन्तानका पिता हुन् । सन् २००२ मा भएको एमटीभी रोडिजको दोस्रो सिजनका विजेता आयुष्मान त्यसपछि आरजे, भीजे र सिंगर हुँदै एक्टर बनेका हुन् । उनले गाएका पानी दा रंग, सडी गली आजा, तू ही तू जस्ता गीत लोकप्रिय छन् ।"
ऐश्वर्य को टिजर,"काठमाडौं (कास) फिल्म ऐश्वर्य को टिजर सार्वजनिक भएको छ । एक मिनेट २४ सेकेन्डको टिजरमा फिल्मको थिम झल्काउन खोजिएको निर्माण पक्षले जनाएको छ । यसअघि फिल्मको गीत तिमी रोएको पल सार्वजनिक गरिएको थियो । टिजरले फिल्मलाई थप हाइप देला भन्ने अपेक्षा गरेको विज्ञप्तिमा उल्लेख छ ।टिजरमा अर्जुन पोखरेलको शब्द र संगीत रहेको र सुगम पोखरेल तथा अञ्जु पन्तले गाएको उक्त गीतसँगै फिल्मको थोरै झलक देखाइएको छ । यसमा रमेश उप्रेती, दीपिका प्रसाईं, केकी अधिकारी, प्रशान्त ताम्राकार, अर्जुन श्रेष्ठ, निर्मल शर्मा, तेञ्जु योञ्जन लगायतको अभिनय छ । निर्मल शर्मा कार्यकारी निर्माता रहेको यस फिल्मको लेखन तथा निर्देशन दिवाकर भट्टराईले गरेका हुन् । सुदीप बरालको छायांकन रहेको फिल्म कात्तिक ९ मा रिलिज हुनेछ । फिल्मलाई अल नेपाल डीसीएनले वितरण गर्नेछ । हरेक मान्छे ऐश्वर्य प्राप्तिका लागि संघर्ष गरिरहेको हुन्छ, निर्देशक भट्टराईले भने, त्यही संघर्षलाई हामीले फिल्मी शैलीमा प्रस्तुत गरेका छौं । फिल्मका निर्मातासमेत रहेका अभिनेता उप्रेतीले चाहिँ रिलिज मिति सार्नुको कारण खुलाए । वितरकको आग्रहअनुसार डेट सारेका हौं, उनले भने, फिल्मलाई हामीले स्टाइलिस बनाउन खोजेका छौं । अभिनेत्री प्रसाईंले भने पहिलो गीतबाट पाएको प्रतिक्रियाले नै आफूलाई उत्साहित बनाएको बताइन् । फेसन कोरियोग्राफरसमेत रहेका अभिनेता प्रशान्त ताम्राकारले आफूलाई सुहाउँदो पात्र पाएकाले अभिनय गरेको खुलाए ।"
बेपत्ताका आफन्तलाई १० लाख,"गुलरिया (कास) द्वन्द्वको समयमा राज्य र माओवादीबाट गैरन्यायिक हत्या गरिएका र बेपत्ता पारिएका परिवारलाई १० लाखका दरले राहत उपलब्ध गराइएको छ ।शान्ति समिति सचिव उमेश गुप्ताले यसअघि ५ लाखका दरले उपलब्ध गराइएकोमा थप ५ लाख निकासा भएपछि उक्त रकम सम्बन्धित परिवारलाई वितरण गरिएको बताए । ४ जनाबाहेक सबैले रकम लगिसकेको उनले बताए । जिल्लामा गैरन्यायिक हत्या भएको भन्दै ४४० उजुरी परेको थियो । सशस्त्र द्वन्द्वका समय राज्यबाट २ सय ३७, माओवादी विद्रोहीबाट १ सय ८५ तथा नाम नखुलेको पक्षबाट १८ जनाको हत्या भएको उजुरी शान्ति समितिमा परेको छ ।महिनाअघि बेपत्ता तथा यातना दिएका र विस्थापित भएको भन्दै १३ सय ८० परिवारले समितिमा उजुरी दिएका थिए । राज्य र माओवादीबाट बेपत्ता पारिएकामध्ये २६६ रहेको शान्ति मन्त्रालयको अभिलेखमा छ । तर समितिमा २७५ उजुरी परेका थिए । द्वन्द्वमा राज्यबाट २५६ विद्रोही माओवादीबाट ५ र नाम नखुलेकोबाट ५ जनालाई बेपत्ता पारिएको थियो । द्वन्द्वपीडित समिति अध्यक्ष भागीराम चौधरीले सत्यनिरुपण आयोगबारे सर्वोच्चको फैसला कार्यान्वयन हुनुपर्ने बताए ।"
कांग्रेसको काम लज्जास्पद,"भरतपुर (कास) एमाले नेता माधवकुमार नेपालले सत्तारुढ कांग्रेसले भ्रष्टाचार र बलात्कार आरोप लागेकालाई पनि चुनावमा भाग लिन दिनुपर्ने माग उठाएर लज्जास्पद काम गरेको बताएका छन् । कांग्रेसबाट प्रशंसालायक काम भएको छैन, जहाँ पनि राष्ट्रको शिर निहुर्याएको छ, प्रेस चौतारीले शुक्रबार आयोजना गरेको पत्रकार भेटघाटमा उनले भने, भ्रष्टाचारी, बलात्कारीलाई चुनाव लड्न दिनुपर्छ भनी वकालत गर्ने शेरबहादुरजी, नेपाली कांग्रेस जनताको नजरमा विस्थापित हुँदै गइरहेका छन् । तराईका जिल्ला घुमेर आएका नेपालले एमाले २ नम्बर प्रदेशको निर्वाचनमा पनि पहिलो पार्टी हुने दाबी गरे । पहिलो, दोस्रोजस्तै तेस्रो चरणको निर्वाचनमा पनि एमाले शक्तिका रूपमा स्थापित हुनेछ, उनले भने, समग्रमा स्थानीय तहमा एमाले अरू पार्टीभन्दा धेरै माथि हुनेछ । उनले चुनावमा आवश्यकता हेरी अरू दलसँग तालमेलका लागि पनि एमाले तयार रहेको बताए ।"
अर्बपति बाबा बने हिरोबाट जिरो,"काठमाडौं सम्पत्तिबाट धेरै कुरा किन्न सकिएला तर गुमेको र गिरेको चरित्र फिर्ता गर्न सकिन्न । एउटा पुरानो नै भनाइ छ, धन गयो केही गएन, सम्पत्ति गयो केही गयो तर चरित्र गयो भने सबै थोक गयो । मानिस धनको पछि दौडिन्छन् । करोडौं मात्र होइन, अर्बौं कमाउँछन् । तर, त्यही व्यक्तिको धन गलत आचरणका कारण कामै नलाग्ने पनि हुन पुग्छ । पाप धुरीबाट कराउँछ बूढापाकाले त्यसै भनेका हैनन् । हो, अहिले भारतका डेरा सच्चा सौदाका प्रमुख बाबा राम रहिम सिंहको अवस्था त्यस्तै छ । एक सामान्य किसान परिवारका छोरा उनी रातारात जिरोबाट हिरो बनेका थिए । एक रिपोर्टअनुसार तीन वर्षअघिसम्म उनको वार्षिक आम्दानी ६० करोड भारतीय रुपैयाँ (झन्डै एक अर्ब नेपाली रुपैयाँ) थियो । अर्थात अगस्ट २८ तारिखअघिसम्म बाबा राम रहिम अर्बपतिको हैसियतमा थिए । हाल खाकपति बनेका छन् । इन्डियन एक्सप्रेस अनलाइनका अनुसार भारतको पन्जाबमा मात्रै उनको डेरा सच्चा सौदाको कुल सम्पत्ति कम्तीमा ५२ करोड भारु रहेको छ । बाठिन्डा जिल्लामा मात्रै उनको १९ करोड भारु बराबरको सम्पत्ति छ । राम रहिमको डेरा सच्चा सौदाले दैनिक रूपमा १६ लाख ४४ हजार ८ सय ३३ भारतीय रुपैयाँको कमाइ गरेको आउटलुक को अनलाइन संस्करमा उल्लेख छ । यो हिसाबले उनको संस्थाको सम्पत्ति अर्बौं नाघ्न सक्छ । भारतीय आयकर विभागलाई उद्धृत गर्दै सार्वजनिक गरिएका रिपोर्टहरूका अनुसार सन् २०१०११ मा डेराको आम्दानी १६ करोड ५२ लाख ४८ हजार भन्दा माथि थियो । सन् २०१११२ मा २० करोड २० लाखभन्दा बढी र सन् २०१२१३ मा २९ करोड ८ लाख १८ हजार पुग्यो । झन्डै ३० करोड भारतीय रुपैयाँ आम्दानी भइसक्दा पनि सरकारलाई बाबा राम रहिमको संस्थाले एक पैसा पनि कर तिर्दैनथ्यो । बिजनेस वल्र्ड का अनुसार भारतका ३६ जना अति विशिष्ट व्यक्तित्व (भीभीआईपी) मध्ये राम रहिम पनि एक थिए । उनलाई जेप्लस स्तरको सुरक्षा उपलब्ध थियो । सन् २०१५ मा इन्डियन एक्सप्रेस अखबारले जारी गरेको १०० जना शक्तिशाली भारतीयमध्ये बाबा राम रहिम ९६ औं स्थानमा परेका थिए । अखबारले बाबाको ५ करोड अनुयायी रहेको, लभ चार्जर नामक आफ्नो सिडीको एक करोड प्रति बिक्री गरेको र चलचित्र निर्मातानायकसमेत बन्न भ्याएको दाबी गरेको छ । उनको आफ्नै ७ सय एकड कृषियोग्य जमिन, राजस्थानमा १७५ सिटको हस्पिटल, थुप्रै ग्यास स्टेसन, सुपरमार्केट कम्प्लेक्स र विश्वभरिमा २ सय ५० जति आश्रम रहेका छन् । रकस्टार बाबा को नामले समेत चिनिएका उनी आफूलाई एक्टिङ र गायन क्षेत्रमा समेत उभ्याउन सफल भएका थिए । उनले बनाएको चलचित्र एमएसजी को टेलर हेर्नेहरूको संख्या एकै सातामा १५ लाख नाघेको थियो, जुन आफैंमा एउटा रेकर्ड थियो । बक्स अफिस इन्डिया का अनुसार बाबा राम रहिमले पाँचवटा चलचित्रहरू एमएसजी (लागत ३० करोड भारु), एमएसजी २ (लागत २३ करोड), एमएसजी : वारियर लायनहर्ट १८ करोड), हिन्द का नापाक को जवाबएमएसजी लायन हर्ट२ (लागत १२ करोड) र जत्तु इन्जिनियर (लागत ९ करोड) रहेका छन् । उनले बनाएका चलचित्रमा आफैं नायक र गायक बन्ने गरेका थिए । आज त्यही बाबा राम रहिम कैदखानामा पुगेका छन् । आफ्नै अनुयायी साध्वी को चीरहरण मुद्दामा २० वर्षको झयालखानाको हावा खान बाध्य भएका छन् । बाबा राम रहिमको जन्म भारतीय राज्य राजस्थानको एउटा किसान परिवारमा भएको हो । राजस्थानमै केही वर्ष बिताएपछि उनी राम रहिम डेरा सच्चा सौदाका प्रमुख बन्न सफल भए । केही वर्षभित्रै उनको पहुँच भारतीय राजनीतिका कहलिएका व्यक्तिनेतादेखि चलचित्र अभिनेतासम्म र क्रिकेटरसँग जोडिन पुग्यो । सबैसँग उनले राम्रो सम्बन्ध स्थापित गर्न भ्याएका थिए । सामाजिक प्रभाव बढेकै कारण उनलाई पैसाको कमी कहिले भएन । अध्यात्मवाद को नाममा देश र विदेशमा अर्बौंको सम्पत्तिसहितको संस्थाका मालिक बने । तर, ती सबै कामै नलाग्ने भएको छ । आफ्नो चरित्र र उचाइको ख्याल नगर्दा मानिस समस्यामा पर्दा रैछन् भन्ने प्रमाण पनि हो यो । बर्सेनि करोडौंको आम्दानी गर्ने उनी र उनको संस्थाको अहिले धज्जी उडाइँदै छ । यति मात्रै हैन, उनी अब एक एक रुपैयाँका लागि तडपिने स्थितिमा पुगेका छन् । भारतीय राज्य पंजाब र हरियाणास्थित उच्च अदालतले उनको सबै सम्पत्ति जफत गर्ने आदेश दिइसकेको छ । यो आदेश डेरा समर्थकद्वारा सरकारी सम्पत्तिमा तोडफोड गर्दा पुगेको करोडौं क्षति असुल्न अदालतले त्यसो गरेको बताएको छ । यसले उनको ऐयासी जीवनशैली अब फर्किने छाँट टाढाटाढा पनि नदेखिएको लख काट्नेहरू बढेका छन् । त्यसो त एउटा बाबा जसले आफैंलाई आध्यात्मिक गुरु घोषणा गरेका थिए, तिनको जीवनशैली सच्चा जीवन उच्च विचार को सिद्धान्तमा चल्नुपथ्र्यो । एउटा अर्बपतिको स्वभाव तिनमा देखिनुपथ्र्यो । तर, त्यो कहिले र कहीँ उनीमा फिटिक्कै देखिएन । सधै बाबा राम रहिन भड्किलो जीवनशैली अपनाए । तर, उनका अधिकांश अनुयायी गरिब दलित थिए, छन् । दुई छाक टार्नसमेत हम्मेहम्मे पर्नेहरू बढी उनका फ्लोअर्स रहेको सञ्चार माध्यमहरूले जनाएका छन् । राम रहिम महँगो कपडा लगाउने, पंखा भएको पगडी धारण गर्ने र ब्रान्डेड जुत्ता लगाएर घुम्न सौखिन थिए । उनको कारगेडमा कम्तीमा पनि सय जति कारहरू हुन्थे । संसारकै सबैभन्दा महँगो कार चढ्थे । १५ देखि २० हजार मानिसहरू बस्न र खाना खान सक्ने गरी आश्रम बनाएका थिए । बाहिरबाट केही पनि खरिद नगर्ने गरी आश्रममै अन्नदेखि तरकारीसम्म उत्पादन गर्ने प्रणाली विकास गरेका थिए । तर, आज त्यो सबै बद्नामी को बोझले थिचिएको अवस्थामा पुगेको छ । उनको आश्रममा रहेको च्यानेल मनिटरिङ कन्ट्रोल रुम काम नलाग्ने स्थितिमा पुगेको छ, जसमा २४ सै घण्टा सबै कुराको मनिटर गरिने व्यवस्था उनले मिलाएका थिए । बाँकी पृष्ठ १२कम्तीमा सयवटा जति वाकीटकी भएको सुरक्षागार्डले पनि बाबा राम रहिमको कालो कर्तुतलाई रोक्न सकेन । उनले गिनिज बुक अफ वल्र्ड रेकर्डमा सबैभन्दा ठूलो फिंगर पेन्टिङको रेकर्डसमेत बनाइसकेका छन् । ३९ सय वर्गमिटरको उक्त पेन्टिङ २३ सेप्टेम्बर २०१२ मा सिरसामा बनाउन लगाएका थिए ।त्यस्तै सबैभन्दा ठूलो पोस्टर बनाउने रेकर्डसमेत गुरमित राम रहिम सिंह र हकिकत इन्टरटेन्मेन्ट प्रालिको नाममा छ । राम रहिमले १५ हजार १ सय २३ दशमलव ८ वर्गमिटरको उक्त पोस्टर हरियाणामा १४ सेप्टेम्बर २०१६ मा बनाउन लगाएका थिए । उक्त पोस्टर उनले आफ्नो चलचित्रको प्रोमोसनका लागि बनाउन लगाएका थिए । यसैगरी सिरसास्थित एसएमजी कम्प्लेक्समा सन् २०१२ मा आयोजित कार्यक्रममा ७ हजार ६ सय ७५ जनाले हात धोएर रेकर्ड बनाएका थिए, भारतका अन्य सहरहरूमा सरसफाइलाई प्रोमोट गर्न उक्त कार्यक्रमको आयोजना उनले गरेका थिए । त्यस्तै आर्गेनिक तरकारीलाई बढावा दिन उनले तरकारीहरू प्रयोग गरी १ हजार ८ हजार ५८ दशमलव ०७ वर्गमिटरको सांकेतिक चित्र बनाउन लगाएका थिए । त्यो बनाउन ७७ हजार ७ सय २३ केजी काँचो तरकारीको प्रयोग गरिएको बीबीसीले जनाएको छ । बाबा राम रहिमको भारतका ५ राज्यहरूमा अर्बौं सम्पत्ति रहेको बताइएको छ । हरियाणा, पन्जाब, राजस्थान, उत्तरप्रदेश र महाराष्ट्रमा उनको धरै सम्पत्ति छ । अमेरिका, क्यानाडा र बेलायतदेखि अस्ट्रेलिया र संयुक्त अरब इमिरेट्ससम्म उनको आश्रम विस्तार गरिसकेका छन् । अब कम्तीमा ती आश्रम उनका लागि काम नलाग्ने भएका छन् । दुई साहसी र बहादुर अनुयायी (साध्वी) ले उनको गलत स्वभावलाई उजागर गरेपछि उनी जेलमा परेका छन् । आफ्नै ती साध्वीको बलात्कारको १५ वर्ष पुरानो मुद्दामा सीबीआईको विशेष अदालतले उनलाई १०१० वर्ष (२० वर्ष) को जेल सजाय र ३० लाखभन्दा बढीको जरिवानासमेत सुनाएको छ । विशेष न्यायाधीश जगदीप सिंहले आफ्नो नौ पृष्ठ लामो फैसलामा दोषी (गुरमित राम रहिम) ले एउटा जंगली जनावर झैं व्यवहार गर्यो र आफ्नो पवित्र महिला अनुयायीहरूलाई समेत छाडेन भन्ने वाक्यांश राखेकाले उनको चरित्रलाई उदांगो पार्न काफी छ । (एजेन्सी)"
दसैंको टिकटबुकिङ भदौ २२ देखि,"काठमाडौं, सरकारले दसैंमा घर जाने यात्रुहरूका लागि भदौ २२ देखि अग्रिम टिकट बुकिङ खुला गरेको छ । यातायात व्यवस्था विभाग, ट्राफिक प्रहरी, यातायात व्यवसायी र उपभोक्ता अधिकारकर्मीसहित शुक्रबार भएको छलफलबाट लामो र मध्यम दूरीे बसको टिकट बुकिङ खुला गर्ने निर्णय गरेको हो । विभागका प्रवक्ता टोकराज पाण्डेले भने, सरोकारवाला निकायसँग भएको छलफलबाट भदौ २२ देखि टिकट बुकिङ खुला गर्ने निर्णय भएको छ । विभागका अनुसार दसैंका लागि उपत्यकाबाट करिब २२ लाख यात्रु बाहिरिन्छन् । तीमध्ये सार्वजनिक सवारी प्रयोगकर्ताहरू १५ देखि १६ लाख छन् । बाँकीले निजी सवारी साधन प्रयोग गर्ने प्रवक्ता पाण्डेले बताए । यात्रुलाई सहज सूचना दिनका लागि उपत्यकाका १२ स्थानमा ग्राहक हेल्प डेक्स राखिने भएको छ । हेल्प डेक्सबाट यात्रुलाई सहयोग गर्ने, सूचना प्रवाह गर्ने विभागले जनाएको छ । हेल्प डेक्स कालिमाटी, सुन्धारा, कोटेश्वर, चाबहिल, बल्खु, सातदोबाटो, गोंगबुलगायत यात्रुको चाप हुने क्षेत्रमा राखिने भएको हो । यसअघि व्यवसायीले भाडा बढाउनुपर्ने, यात्रुलाई बसको छतमा राख्न पाउनुपर्ने माग गरे पनि टिकट बुकिङ अन्योलमा परेको थियो । यातायात व्यवसायीले यात्रुको सामानका विषयमा पनि छलफल र बहस गरेका थिए । सवारी साधनको छतमा यात्रु राख्दा र व्यापारिक प्रयोजनका सामग्री ढुवानी गर्दा दुर्घटना बढेको थियो । दुर्घटना न्यूनीकरण गर्न गत असोजमा मन्त्रिपरिषदले कालो प्लेटको यात्रु बोक्ने ट्याक्सी, माइक्रो, मिनी बस र बसको छतको सामान बोक्ने क्यारियर हटाउने निर्णय गरेको थियो । शुक्रबारको बैठकले पुन: राख्नलाई आवश्यक पहल गर्ने निर्णय गरेको प्रवक्ता पाण्डेले बताए । छतमा राख्न नपाइने भनेर विनियमावलीमै उल्लेख छ, उनले भने, यस सन्दर्भमा आवश्यक पहल गर्ने निर्णय भएको छ । शुक्रबार एक यात्रु बराबर २० किलो तौलको सामान बसमा लान पाउने मौखिक रूपमा सहमति भएको छ । तर, यात्रुको सामान कुन स्थानमा राख्ने विषयमा टुंगो लागेको छैन । विभागका अनुसार सडकको अवस्था पनि दुरुस्त गर्न, खाल्डाखुल्डी पुर्न सडक विभागलाई आग्रह गर्ने, बाटोमा पहिरो आए डोजर, टोचन (गाडी तान्ने) को व्यवस्था गर्ने सहमति भएको छ । हाल थानकोटदेखि कलंकी सडक खण्ड, मुग्लिङदेखि नारायणघाट सडक स्तरोन्तिको चरणमा छ । उक्त सडकको खाल्डाखुल्डीमा गिट्टी, बालुवा राख्न पहल गरिने जनाएको छ ।दसैंको नजिकिँदै गर्दा टिकट बुकिङ र किनबेचमा कालोबजारी बढ्छ । कालोबजारी रोक्न अनुगमन तीव्र बनाइने जनाएको छ । विभागका प्रवक्ता पाण्डेका अनुसार विशेषगरी यात्रुबाट लिएको भाडाको अनुगमन गरिनेछ । बढी भाडा लिएको फेला परे सरकारी ऐनकानुनअनुसार कारबाही गरिने विभागले जनाएको छ । भाडा र बुकिङको विषयमा प्रहरी, विभाग र उपभोक्ताकर्मीसहितको टोलीले अनुगमान गर्ने निर्णय भएको छ, उनले भने, अनुगमनको क्रममा बढी भाडा असुलेको फेला परे कारबाही हुन्छ । कालोबजारी रोक्न सरकारले साझा यातायात, सरकारी गाडी, सुरक्षा निकायका बस सञ्चालनमा ल्याउनुपर्ने जानकारको सुझाव छ । बुकिङ खुला गर्दा बर्सेनि व्यवसायीको दबाब हुन्छ । भाडा बढ्ने । उपभोक्तालाई ठग्ने प्रचलन छ, विभागका एक अधिकारीले भने, यस्तो समस्याबाट बच्न सरकारले साझा बस सञ्चालन गर्नु अत्यावश्यक भएको छ ।"
सहुलियत पसल सुरु,"काठमाडौं (कास) सरकारले चाडपर्वलाई लक्षित गरी शुक्रबारदेखि सुपथ मूल्य पसल सञ्चालन गरेको छ । आपूर्ति मन्त्रालयअन्तर्गतका चार निकाय साल्ट ट्रेडिङ कर्पोरेसन, नेपाल खाद्य संस्थान, नेसनल ट्रेडिङ कर्पोरेसन र दुग्ध विकास संस्थानले संयुक्त रूपमा सुपथ मूल्यका पसल सञ्चालन गरेका हुन् । उक्त पसलको उद्घाटन आपूर्तिमन्त्री शिवकुमार मण्डलले गरे । मन्त्रालयका अनुसार उपत्यकामा कालिमाटी, टेकु, सतुंगल, कोटेश्वर, जावलाखेल, सूर्यविनायक, रामशाह पथ र कलंकी तथा उपत्यका बाहिर बनेपा, विराटनगरलगायत २२ स्थानमा ती पसल सञ्चालनमा आएका हुन् । सहुलियत पसलबाट नुनमा प्रतिकेजी २ रुपैयाँ, चिनीमा ५, चामलमा ५ रुपैयाँ र फापरमा १० रुपैयाँ छुट दिएको जनाइएको छ ।"
सेजनमा आचार्य,"काठमाडौं (कास) नेपाल आर्थिक पत्रकार समाज (सेजन) को अध्यक्षमा पुष्पराज आचार्य विजयी भएका छन् । सेजनको शुक्रबार सम्पन्न वार्षिक साधारणसभाबाट प्रतिद्वन्द्वी मोदनाथ ढकाललाई पराजित गर्दै आचार्य चुनिएका हुन् । आचार्यले १ सय १८ मत प्राप्त गरे भने ढकालले १ सय ६ मत ल्याए थिए । उपाध्यक्षमा प्रभात भट्टराई, महासचिवमा भीमप्रसाद गौतम, कोषाध्यक्षमा भागवत भट्टराई र सचिवमा सुजन ओली निर्वाचित भएका छन् । त्यसैगरी सदस्यहरू एलिजा उप्रेती, हिमाल पौडेल, सागर घिमिरे, कृष्ण रिजाल र शिव बोहरा निर्वाचित भएका छन् । साधारणसभाको उद्घाटन गर्दै अर्थमन्त्री ज्ञानेन्द्रबहादुर कार्कीले स्वदेशी तथा विदेशी लगानीकर्तालाई नेपालमा लगानी बढाउन आह्वान गरेका छन् । संविधान कार्यान्वयनको चरणमा छ । संघ र प्रदेशका निर्वाचनपछि मुलुकले राजनीतिक स्थिरता प्राप्त गर्नेछ, उनले भने । राष्ट्र बैंकका गभर्नर चिरञ्जीवी नेपालले नीतिगत कामका लागि आर्थिक पत्रकारको महत्त्वपूर्ण योगदान रहेको भन्दै प्रशंसा गरे । कार्यक्रममा नेपाल उद्योग परिसंघका अध्यक्ष हरिभक्त शर्मा, नेपाल उद्योग वाणिज्य महासंघका उपाध्यक्ष चन्द्र ढकाल, नेपाल चेम्बर अफ कमर्सका अध्यक्ष राजेशकाजीलगायतले वर्तमान अर्थतन्त्रणबारे चर्चा गरेका थिए ।"
लयमा फर्किंदै सौराहा,"निकुञ्जमा दसैंबाट जिप सफारी चल्छ । वर्षा सुरु हुने जेठ १५ देखि बन्द भएर असोजमा खुल्ने गरेको छ । बाघमारा, खोरसोर र कुमरोज मध्यवर्ती सामुदायिक वनमा हात्ती सफारी गरेर पर्यटक रमाउने गरेका छन् । यहाँ गैंडा, मृग, चरा, बाघ हेर्न पर्यटक लालायित हुन्छन् । १५ करोडको क्षति बाढीले १ सय १० होटलमा क्षति पुगेको थियो । राप्ती र बूढी राप्ती बस्तीमा पस्दा सौराहा डुबानमा परेको हो । हामीले गरेको सर्वेक्षणअनुसार १५ करोड रुपैयाँ क्षतिको अनुमान गरेका छौं । क्षेत्रीय होटल संघका अध्यक्ष घिमिरेले भने । अध्यक्ष घिमिरेका अनुसार मुख्य रूपमा होटलका बेड, फर्निचर, टीभी, एसी, फ्रिज, पार्किङ गरेका सवारी साधन, गार्डेन, स्विमिङ पुल, मौज्दात खाद्यान्नमा क्षति पुगेको थियो । त्यस्तै किनार छेउका रेस्टुरेन्टमा बढी क्षति भएको उनले बताए । नारायणगढ मुग्लिन सडक नबन्दा संकटमा परेको सौराहाको पर्यटनलाई बाढीले थप समस्या पारेको हो । भरतपुरपोखरा उडानबुद्ध एयरले भदौ ३० बाट भरतपुरपोखरा उडान सुरु गर्ने भएको छ । सौराहा र भरतपुरका पर्यटन तथा होटल व्यवसायीको मागअनुसार उडान गर्न लागेको हो । सुरुमा १८ यात्रु अट्ने जहाजबाट सेवा सुरु गर्नेछौं, भरतपुरका बुद्ध एयरका स्टेसन म्यानेजर भक्तबहादुर बस्नेतले भने, आवतजावत गर्ने बढे थप उडान गर्न तयार छौं । चितवन र पोखरालाई पर्यटकीय स्थलका रूपमा जोड्न यसले सहयोग पुग्ने उनले बताए । नारायणगढमुग्लिन सडकले गर्दा समस्या भएको छ, उनले भने, हाम्रो सोच दीर्घकालीनसम्म भरतपुरपोखरा उडान गर्नेछ, हालको लागि मात्रै होइन ।"
निलम्बन गर्ने निर्णय यथास्थितिमा राख,"म्याग्दी (कास) नेपाल उद्योग वाणिज्य महासंघको जिल्ला तथा नगर उपाध्यक्ष प्रमोद श्रेष्ठलाई पदमुक्त गर्ने निर्णय तत्काल कार्यान्वयन नगर्न सर्वोच्च अदालतले अन्तरिम आदेश गरेको छ । महासंघको असार ६ को कार्यकारिणी बैठकले विधान विपरीत बेनी नगरपालिकाको प्रमुख पदमा उम्मेदवारी दिएको भन्दै श्रेष्ठलाई निलम्बन गर्दै सोही पदमा भदौ १९ मा निर्वाचन गर्ने मिति तय गरेको थियो । सर्वोच्च अदालते दुवै पक्षलाई भदौ २७ मा उपस्थित भई आफ्ना भनाइ राख्न आदेश गर्दै महासंघको निर्णय यथास्थानमा राख्न भनेको छ । अदालतको आदेशले निर्वाचन रोकिएको छ । सर्वोच्च अदालतको आदेशले भदौ २७ मा दुवै पक्षलाई बोलाएको छ, श्रेष्ठले भने, गलत मनसायले विधानको अपव्याख्या गरी अन्यायपूर्वक निलम्बन गरिएकाले सर्वोच्चबाट न्याय पाउने विश्वास छ । म्याग्दी उद्योग वाणिज्य संघका पूर्वअध्यक्ष हुँदै अघिल्लो कार्यकाल खुलातर्फ केन्द्रीय सदस्य निर्वाचित श्रेष्ठले पछिल्लो महाधिवेशनमा संस्थापन राणा पक्षका दिनेश श्रेष्ठलाई पराजित गरी जिल्ला तथा नगर उद्योग वाणिज्य संघबाट महासंघको उपाध्यक्ष निर्वाचित भएका हुन् । श्रेष्ठ संस्थापन राणा प्यानल बाहिरबाट चुनाव जित्ने एक्ला हुन् । महासंघको जिल्ला तथा नगर उपाध्यक्ष पदमा विजयी भएका श्रेष्ठ स्थानीय तह निर्वाचनमा एमालेको तर्फबाट बेनी नगरपालिकाको प्रमुख पदमा उम्मेदवार भई ४५ मतको झिनो मत अन्तरले कांग्रेसका हरिकुमार श्रेष्ठबाट पराजित भएका थिए ।"
केन्याको राष्ट्रपतीय निर्वाचन अदालतद्वारा रद्द,"एजेन्सीहरू, नैरोबी केन्याको सर्वोच्च अदालतले गत महिना सम्पन्न राष्ट्रपतीय निर्वाचनलाई बदर घोषित गरेको छ । अदालतले निर्वाचन आयोगले अनियमितता गरेको जनाउँदै निर्वाचन अवैध भएको बताएको हो । साथै, अदालतले ६० दिनभित्र नयाँ निर्वाचन गर्न आदेश दिएको छ। अगस्ट ८ मा भएको चुनावमा निर्वाचन आयोगले पूर्वराष्ट्रपति उहुरु केन्याटालाई विजयी घोषित गरेको थियो । उनले प्रतिद्वन्द्वी राइला ओडिङ्गाले भन्दा १४ लाख मत बढी ल्याएको आयोगले बताएको थियो । राष्ट्रपति केन्याटाले अदालतको निर्णयप्रति असहमत भए पनि आदेशको पालना गर्ने प्रतिक्रिया दिए । केन्याटाले टेलिभिजन सम्बोधनमार्फत अदालतको निर्णयप्रति असहमति भए पनि पालना गर्नु आफ्नो कर्तव्य भएको बताए । उनले भने, म सबै केन्यालीलाई शान्त रहन अनुरोध गर्दछु । म चाहन्छुु तपाईंहरू सबैले फेरि पहिलेजस्तै सुझबुझपूर्ण निर्णय गर्नुहुनेछ । केन्याटाका कानुन व्यवसायी अहमेदनसिर अब्दुल्लाहीले निर्णय पूर्णत: राजनीतिक भएको बताए । प्रमुख न्यायाधीश डेभिड मरागाले मुद्दाको सुनुवाइ गरेका ६ मध्ये ४ न्यायाधीशले निर्वाचन वैधतामाथि प्रश्न उठाएका थिए । उनका अनुसार निर्वाचन संविधानको व्यवस्थाको प्रतिकूल भएकाले नतिजा उल्टाउने निर्णय भएको हो । मरागाले भने, गत अगस्ट ८ मा भएको राष्ट्रपतीय निर्वाचन संविधानत: नभएको पुष्टि भएको छ । न्यायाधीश मरागाले निर्वाचन आयोगले मतपरिणाम सार्वजनिक गर्दा अनियमितता भएको बताए । उनले निर्वाचन आयोगको अनियमितताबारे अदालते २१ दिनभित्र पूर्ण फैसला सार्वजनिक गर्ने बताए । ओडिङ्गाले अदालतको फैसला केन्याली जनताका लागि ऐतिहासिक दिन भएको बताए । उनले भने, वास्तवमै यो केन्याली जनताको जित हो । उनले वर्तमान निर्वाचन आयोगका पदाधिकारीको कुनै विश्वास नभएको बताउँदै कारबाहीको दायरामा ल्याउनुपर्ने बताए । उनले प्रतिस्पर्धा गरेका पछिल्ला तीन निर्वाचनमा पराजय भोगेका छन् । निर्वाचन आयोगका अध्यक्ष वाफुला चेबुकटीले आगामी निर्वाचनपूर्व अधिकारीहरू परिवर्तन गर्ने जनाए । उनले अनियमिततामा संलग्न निर्वाचन आयोगका अधिकारीलाई कारबाहीको दायरामा ल्याउनुपर्ने बताए । तर चेबुकटीले आफूले कुनै पनि खराब कार्य नगरेको भनी राजीनामा दिन भने अस्वीकार गरेका छन् । अदालतको निर्णयसँगै विपक्षी दलले विभिन्न स्थानमा खुसियाली मनाएका थिए । समर्थकहरूले ओडिङ्गाको निवासअगाडिको सडकमा नाचगान गरेका थिए । ३२ वर्षीया केभिन ओउमाले भने, आज हाम्रो लागि विशेष दिन हो । त्यसैले आज सक्दो रमाइलो गर्नुपर्छ । निर्वाचन अनुगमन गरेका युरोपेली संघ, अफ्रिकन युनियन र अमेरिकाले चुनावमा कुनै पनि अनियमितता नभएको बताएका थिए । पूर्वअमेरिकी विदेशमन्त्री जोन केरीले कार्टर सेन्टरका तर्फबाट चुनावको अनुगमन गरेका थिए । निर्वाचनमा करिब ४ सय अन्तर्राष्ट्रिय पर्यवेक्षकहरू सहभागी थिए । केन्यामा निर्वाचनका समयमा भएका हिंसाका कारण २८ जनाको मृत्यु भएको थियो । सन् २००७ मा भएको निर्वाचनमा भड्किएको हिंसाका कारण केन्यामा १ हजार २ सय मारिएका थिए ।"
रूसी नियोग बन्द गर्न आदेश,न्युयोर्क (बीबीसी) अमेरिकाले रूसलाई कन्सुलेट कार्यालय र दुइटा व्यापारिक नियोग शनिबारदेखि बन्द गर्न आदेश दिएको छ । गतमहिना मस्कोबाट अमेरिकी कर्मचारी फिर्ता पठाएको प्रतिक्रियास्वरूप वासिङ्टनले पछिल्लो कारबाहीको घोषणा गरेको हो। अमेरिकी निर्णयसँगै रूसले सान फ्रान्सिस्कोमा रहेको कन्सुलेट कार्यालय र न्युयोर्क तथा वासिङ्टनका नियोगहरू बन्द गर्नुपर्ने भएको हो । अमेरिकी राष्ट्रपतीय निर्वाचनमा हस्तक्षेप गरेको आरोपमा सजायस्वरूप रूसमाथि नाकाबन्दी कडा पार्ने कानुन पारित गरेको थियो । त्यसको जवाफ स्वरूप रूसी राष्ट्रपति भ्लादिमिर पुटिनले जुलाईमा ७ सय ५५ जना अमेरिकी कूटनीतिक नियोगका कर्मचारी फिर्ता पठाइदिएका थिए । तर अमेरिकी अधिकारीले कार्यालय बन्द भए पनि रूसी कर्मचारीले अमेरिका छोड्नुनपर्ने बताए ।
पहिरोले ४ सय घर प्रभावित,"नुवाकोट (कास) बाढी, पहिराका कारण जिल्लाका झन्डै ४ सय घरपरिवार प्रभावित भएका छन् । बाढीले धान उत्पादन हुने खेत बगर बनाएको छ । पञ्चकन्या गाउँ पालिका२ मा कुडुल्लेखोलामा आएको बाढीले छबीसे र आठबीसे फाँटको झन्डै सय रोपनी खेत बगाएको छ ।डाँडाथोकका तेजबहादुर बम्जनको २ तले घर भत्किएको छ । ककनी गाउँपालिकाको ओखरपौवा माविको भवनमा क्षति पुगेको छ । छत्तिसेगाउँको पानी टयांकी बगाएको, राम्चेगहिरो र बेलचौर खानेपानीको संरचनामा क्षति पुगेको छ । यसबाट २५ घरधुरीको खानेपानी अवरुद्ध भएको छ । विभिन्न समयमा आएको बाढी र पहिरोले जिल्लाभर १३ सिँचाइ कुलोमा क्षति पुगेको छ । खोले, चालिसे, खंग्रानेटार र गढखार सिँचाइ आयोजनाको मुहान प्रभावित भएको छ । बेलकोटगढी नगरपालिका १०, ११ र १२ मा ५ हेक्टरमा लगाइएको धानबाली पुरिएको छ । त्यसैगरी लिखु, मेघाङको सामरी र शिवपुरी गाउँपालिकाका धानखेतीमा पनि क्षति पुगेको छ । जिल्लाको २ नगर र १० गाउँपालिकामा बाढीले ४७ हेक्टरमा लगाइएको बालीलाई क्षति पुर्याएको छ ।"
१७ वर्षदेखि साउदी जेलमा,"पर्वत (कास) मोदी गाउँपालिका४ खुइँजरीका सन्तबहादुर पुन १७ वर्षदेखि साउदी अरबको कारागारबाट गुहार मागिरहेका छन् । उनी ०५७ फागुनमा साउदी पुगेका थिए । त्यहाँको गाउँमा भेडाबाख्रा हेर्ने काम पाएका उनीमाथि भेडा चोर्न आएका व्यक्तिको हत्या गरेको अभियोग छ । स्थानीय अदालतले ०५८ जेठ पहिलो साता मृतकको परिवारले आममाफी नदिए मृत्युदण्ड हुने अन्तरिम आदेश सुनाएको थियो । पुनले टेलिफोनमा बताएअनुसार चोरी गर्न आएका स्थानीय उदाआएद होमद नामका व्यक्तिबाट बाख्रा जोगाउन प्रतिकार गर्ने क्रममा उनको मृत्यु भएको थियो । मृतकका दुई छोरामध्ये जेठाले तत्कालै आममाफी दिएको पुनले बताए । कान्छो छोरा बल्ल १८ वर्ष पुग्दै छ, पुनले भने, उसको उमेर नपुग्दासम्म जेलमै बस्नुपर्यो । अब मेरो जीवन उसैको हातमा छ । कूटनीतिक पहल गरिएको भए यसअघि नै छुटिसक्ने अवस्था रहेकोमा कसैले वास्ता नगरेको उनको गुनासो छ । उतिबेलै मृत्युदण्ड हुन सक्थ्यो, अहिलेसम्म भाग्यले बाँचेको छु, उनले भने । निम्नस्तरको परिवारले सरकारका उच्च अधिकारीसम्म गुहार माग्न नसक्दा न्याय पाउन नसकेको उनी बताउँछन् ।पुनका एक श्रीमती र ३ छोरा छन् । एक छोरा अपांग छन् । तीनै छोरालाई लिएर श्रीमती माया केही वर्षदेखि सदरमुकाममा ज्यालामजदुरी गर्छिन् । उहाँलाई छुटाउन सके अरू केही चाहिएको थिएन, मायाले भनिन्, दिनभरि दु:ख गर्यो, रातभरि उतैको चिन्ताले निद्रा पर्दैन । सरकारीस्तरबाट पहल भए श्रीमान् छुट्ने भन्दै अझै पनि भेट हुने आस नमेटिएको उनले बताइन् । सन्तबहादुर जेल परेकोबारे २०५८ कात्तिक २ गते गृह मन्त्रालयले स्थानीय प्रशासनलाई पारिवारिक विवरण पठाउन आदेश दिएको थियो । उतिबेलाको प्रशासनले पुनको पारिवारिक र व्यक्तिगत अवस्थाबारे मन्त्रालयलाई प्रतिउत्तर पनि पठाएको थियो । तर, सशस्त्र द्वन्द्वका कारण पुनको उद्धारमा सरकारले चासो नदिएको उनका आफन्त बताउँछन् । द्वन्द्व चर्केकाले उतिबेला सबै कुरा भन्न सक्ने अवस्था थिएन, दाजु कुलबहादुरले भने, अहिले मन्त्रालयले चासो दिए भाइ छुट्थ्यो । भाइलाई छुटाउन कुलबहादुरले विगत ३ वर्षदेखि सरकारी अधिकारीदेखि विभिन्न मानव अधिकारवादी संघसंस्थासमेत धाएका छन् ।"
सम्बन्धन अघि नबढाउन आग्रह,"सुर्खेत (कास) मध्यपश्चिमाञ्चल विश्वविद्यालय (एमयू) बाट सम्बन्धन लिने तयारीमा रहेको भक्तपुरस्थित नेपाल इन्जिनियरिङ कलेज प्रालिले सम्बन्धन प्रक्रिया नै रद्द गर्ने भएको छ । कलेजका अध्यक्ष लम्बोदर न्यौपानेले एमयूका उपकुलपतिलाई पत्र लेख्दै सम्बन्धनसम्बन्धी निवेदन खारेज गरिदिन आग्रह गरेका छन् । पोखरा विश्वविद्यालयबाट सम्बन्धन प्राप्त उक्त कलेजले एमयूसँग अपारदर्शी रूपमा सम्बन्धन लिन थालेको भन्दै विद्यार्थी आन्दोलित छन् । एमयूको साउन २९ मा बसेको कार्यकारी परिषद् बैठकले उक्त कलेजलाई सम्बन्धन दिने निर्णय गरेको थियो । विवादास्पद कलेजलाई सम्बन्धन दिन थालिएको भन्दै चौतर्फी आलोचना सुरु भएको हो ।सामाजिक संस्थाबाट सञ्चालित नेपाल इन्जिनियरिङ कलेजलाई बेचेर केही सञ्चालकले वैशाख २५ मा नेपाल इन्जिनियरिङ कलेज प्रालि नामक कम्पनी दर्ता गरेपछि उक्त कलेज विवादमा तानिएको हो । सामाजिक संस्थाको सम्पत्तिलाई व्यक्तिका नाममा खरिदबिक्री गर्न नपाइने हुँदा कलेज सञ्चालकले मिल्दोजुल्दो नाम राखेर फर्जी कम्पनी दर्ता गरेका थिए । त्यस्तै, अध्यक्ष न्यौपानेले बिहीबार कम्पनी खारेज गर्न कम्पनी रजिस्ट्रार कार्यालयसमक्ष निवेदन दिएका छन् । मध्यपश्चिम क्षेत्रका सामुदायिकलाई सम्बन्धन नदिएर राजधानीका विवादास्पद कलेजलाई सम्बन्धन दिन थालेको भन्दै यहाँ सुरुदेखि नै विद्यार्थी, प्राध्यापक, नागरिक अगुवाहरू आन्दोलित छन् । सामुदायिक कलेजलाई सम्बन्धनको पहिलो प्राथमिकतामा नराखिएको, केन्द्रीय क्याम्पस पूर्वाधार सम्पन्न नहुँदै, सञ्चालित कार्यक्रमहरूको पाठ्यक्रम नबन्दै राजधानीका निजी कलेजलाई सम्बन्धन दिएकामा असन्तुष्टि बढेको हो ।"
अख्तियारद्वारा छानबिन,"योग्यता नपुगेकालाई सहायक डिन नियुक्त गरिएको विषयमा अख्तियार दुरुपयोग अनुसन्धान आयोग सुर्खेत कार्यालयले एमयू पदाधिकारीलाई २४ घण्टे स्पष्टीकरण सोधेको छ । इन्जिनियरिङ संकायको सहायक डिनमा कांग्रेस कोटाबाट वीरेन्द्र खड्कालाई गत फागुन २ को परिषद् बैठकले नियुक्त गरेको थियो । त्यस्तै, अख्तियारको केन्द्रीय कार्यालयले सम्बन्धनका विषयमा छानबिन थालिरहेको छ ।"
फुटसलको औपचारिक पाइला,"काठमाडौं,फुटसल खेलाडीले छिटो सोच्न र खेल्न सक्नुपर्छ । भविष्यमा फुटबलमा भिज्न यसले निकै सहयोग पुग्छ ।विश्व फुटबलका दिग्गज खेलाडी पेलेले ब्राजिलको फुटबल विकासमा फुटसलले खेलेको भूमिका प्रस्ट पार्दा यस्तो अभिव्यक्ति दिएका थिए । उनले सन् २०१२ मा फिफामा दिएको यो अभिव्यक्ति व्यावहारिक रूपमा विश्वभर व्याप्त बनिरहेको छ । हाल ब्राजिली राष्ट्रिय टोलीका महत्त्वपूर्ण खेलाडीहरू कुनै समय फुटसल क्लबका सदस्य थिए । अहिलेका विश्व स्टार लियोनल मेसी, क्रिस्टियानो रोनाल्डो लगायतका खेलाडीको खेलयात्रा पनि फुटसलबाटै भएको हो ।विश्वमा फुटसल इतिहास पुरानै भए पनि नेपालमा भने सन् २०११ मा भित्रिएको हो । आगमनको ६ वर्षपछि फुटसलले औपचारिक मान्यता पाएको छ । नेपाली फुटबलको सर्वोच्च निकाय अखिल नेपाल फुटबल संघ (एन्फा) ले राष्ट्रिय फुटसल लिग सुरु गरेपछि आधिकारिकता पूरा भएको छ ।बिहीबारबाट राजधानीमा फुटसल लिग सुरु भएको छ । १६ टोली सहभागी लिगका उत्कृष्ट खेलाडी छनोट गरी नेपालको राष्ट्रिय फुटसल टोली तयार गरिनेछ । एन्फाले यसअघि पनि फुटसल समिति गठन गरे पनि समिति कागजमै सीमित थियो । नवगठित फुटसल समितिले छोटो समयमै एसियाली फुटबल महासंघ (एएफसी) को सहयोगमा प्रशिक्षक र रेफ्री कोर्स गरेर आवश्यक प्राविधिक जनशक्ति तयार पारेको छ । सँगै नेपालले अक्टोबरमा हुने एएफसी फुटसल च्याम्पियनसिपको छनोटमा सहभागिता जनाउँदै छ ।फुटसल इतिहासउरुग्वेले सन् १९३० को विश्वकप फुटबल जितेपछि राजधानी मोन्टेभिडियोका शिक्षकले फुटसलको परिकल्पना गरेका थिए । उनले फुटबल जसरी सानो समूहमा पनि खेल्न मिल्ने खेलको परिकल्पना गरेका हुन् । सुरुआतमा बास्केटबल कोर्टमा खेल्न सुरु गरिएको यस खेलको सन् १९३३ मा प्रारम्भिक नियमावली तयार गरियो । सहजै खेल्न सकिने र मौसमले असर नपर्ने यो खेल उरुग्वेबाट ब्राजिल हुँदै पूरै दक्षिण अमेरिकामा छायो ।हाल विश्व फुटसलमा दुई सर्वोच्च संस्था सक्रिय छन् । फिफाकै मातहतमा फुटसल समिति छ भने एसोसिएसन मुन्डियाल दे फुटसल (एएमएफ) नामक संस्था पनि लामो समयदेखि विश्व फुटसलमा छ । यी दुई संस्थाबीच धेरैपल्ट भएका एकीकरण प्रयास सफल हुन सकेको छैन । यद्यपि फिफाका सदस्य राष्ट्रअन्तर्गतका फुटसल समितिलाई औपचारिक मान्यता दिइएको छ ।फुटबलजस्तै प्रत्येक चार वर्षमा फुटसलको पनि विश्वकप आयोजना गरिन्छ । सन् १९८९ बाट सुरु फुटसल विश्वकपको सुरुआती तीन संस्करण ब्राजिलले जितेको थियो । आठौं संस्करणसम्म आइपुग्दा ब्राजिल पाँचपल्ट विश्वविजेता बनिसकेको छ भने स्पेन दुईपल्ट च्याम्पियन भएको छ । पछिल्लो पटक सन् २०१६ मा कोलम्बियामा सम्पन्न विश्वकप अर्जेन्टिनाले जितेको थियो ।फुटबल र फुटसलबीच भिन्नताफुटसल र फुटबल एकै प्रकृतिका खेल भए पनि दुवैमा फरक नियम छन् । फुटबलमा ११ खेलाडी मैदानमा उत्रन्छन् भने फुटसलको हकमा ५ खेलाडी हुन्छन् । फुटबल खेलिने मैदान १०५ गुणा ६८ मिटरको हुन्छ भने फुटसल मैदान ४० गुणा २० मिटरको हुनुपर्ने मापदण्ड छ । फुटबल खुला घाँसे मैदानमा खेलिन्छ भने फुटसल कडा सतहमा खेलिने इन्डोर गेम हो । फुटबल खेल दुई हाफमा विभाजन गरी कुल ९० मिनेट खेलाइन्छ भने फुटसल २०२० मिनेटको दुई हाफमा खेलिन्छ । फुटसल बल तुलनात्मक कम उफ्रन्छ र आकार पनि सानो हुन्छ ।फुटबलको प्रत्येक खेलमा सामान्यतया तीन खेलाडीमात्र परिवर्तन गर्न पाइन्छ भने फुटसलमा परिवर्तन गर्न छेकबार छैन । फुटबलमा मैदान बाहिर बल जाँदा हातले बल थ्रो गरिन्छ भने फुटसलमा खुट्टाले किकइन गरिन्छ । यदि कुनै खेलाडीले रातो कार्ड पाएको खण्डमा फुटबलमा उक्त खेलाडीको स्थानमा अर्को खेलाडी ल्याउन पाइन्न । तर फुटसलमा भने रातो कार्ड पाएको २ मिनेटपछि अर्को खेलाडी ल्याउन पाइन्छ । दुई मिनेट नबित्दै कम खेलाडी भएको टोलीले गोल खाएमा नयाँ खेलाडी आउन पाउँछ ।ब्राजिलमा फुटसलको प्रभावफुटसलका खेलाडीहरू सबै आक्रामक रूपमा मात्र सबल हुन्नन् भन्ने प्रमाणित गर्न पनि हालको ब्राजिली टोलीलाई उदाहरणमा लिन सकिन्छ । फरवार्ड नेयमरदेखि आक्रामक मिडफिल्डर ओस्कार र विलियन फुटसलकै उत्पादन हुन् । डिफेन्डर डेविड लुइज र मार्सेलो पनि उमेर समूहमा फुटसल नै खेल्थे ।ब्राजिलमा १३ वर्ष नपुगेका खेलाडीलाई आधारभूत पोजिसन दिइन्न । यसैकारण खेलाडीले आफ्नो उत्तम पोजिसन चुन्दा उनीहरू आफैं सोच्न सक्ने भइसक्छन् । ब्राजिलमा ७ देखि १२ वर्षका खेलाडीले साताको ३ दिन फुटसल खेल्ने प्रावधान छ । यसले गर्दा खेलाडीले आफ्नो शैली विकास गर्ने उचित समय पाउँछन् ।ठूला खेलाडी जन्मने हैनन्, मिहिनेतले बन्ने हुन्, भन्ने उक्तिलाई ब्राजिली फुटसल गतिविधिले सार्थक तुल्याएको छ ।नेपालमा फुटसलसन् २०११ मा ठमेलमा फुटसल एरिना स्थापना भएसँगै नेपालमा फुटसल भित्रिएको मानिन्छ । उक्त एरिनाका प्रबन्ध निर्देशक नवाङ निमा लामाका अनुसार व्यावसायिक रूपमा फुटसलले छोटो समयमै लोकप्रियता कमायो । हामीले फुटसल खोलेको केही सातामै निकै राम्रो प्रतिक्रिया आउन थाल्यो । सुरुमा डर त थियो, तर छोटो समयमै व्यावसायिक रूपमा निकै सफल भयौं, उनले सुनाए । हाल राष्ट्रिय लिग भइरहेको बौद्धस्थित स्तुपा फुटसल एरिना पनि लामाले नै सञ्चालन गरिरहेका छन् ।उपत्यकामा हाल ८० भन्दा बढी र मोफसलका मुख्य सहरहरूमा दुई दर्जनभन्दा बढी फुटसल कोर्ट खुलिसकेका छन् । बढ्दो फुटसल कोर्टलाई व्यवस्थित र नियमन गर्नका लागि व्यवसायीहरू संगठित नै बनेका छन् ।नेपाल फुटसल व्यवसायी संघका अध्यक्ष राज महर्जन फुटसल सञ्चालकले व्यावसायिक पाटो मात्र नभएर खेलको विकासलाई पनि उत्तिकै प्राथमिकतामा राखेको बताउँछन् । व्यवसायका रूपमा मात्र नभएर हामीले खेलाडी र खेलको विकासमा पनि ध्यान दिएका छौं । फुटसलले समाजमा राम्रो छाप बनाइरहेको छ र अझै राम्रो गर्ने लक्ष्य छ, उनले भने । केही समयअघि विकृति बढेको भन्दै सुरक्षा निकायबाट राजधानीमा खुलेका फुटसल बन्द गर्नुपर्ने स्थिति सिर्जना भएको थियो । तर संघले समन्वय गरेर फुटसलको स्थितिमा सुधार ल्याइरहेको अध्यक्ष महर्जनले बताए । अब विगतमा लगाइएको बन्देजहरू पनि नियमपूर्वक खुकुलो पार्ने हो भने यसले सामाजिक तथा व्यावसायिक रूपमा ठूलो सहयोग पुग्छ, उनले थपे ।फुटसल खेलाडीराजधानीमा बर्सेनि दर्जनौं फुटसल प्रतियोगिता हुँदै आएका छन् । व्यावसायिक फुटबल गतिविधि शून्य हुँदा फुटबल खेलाडीहरू फुटसलको माध्यमबाट जीविकोपार्जन गर्न बाध्य छन् । विभिन्न फुटसलसँग दर्जनौं राष्ट्रिय स्तर खेलाडीको आबद्धता छ ।गत वर्ष १० लाख धनराशिको पुरस्कार राखेर एक निजी कम्पनीले फुटसल लिग आयोजना गर्यो । त्यसमा राष्ट्रिय फुटबल टोलीका सदस्य रहिसकेका विंगर नवीन लामा उत्कृष्ट खेलाडी घोषित हुँदै ५० हजार पुरस्कार जित्न सफल भए । फुटसल सुरु हुँदादेखि सक्रिय उनी सामाखुसी फुटसलका कप्तान हुन् । उनले आफ्नो फुटबल करियरमा फुटसलले ठूलो सहयोग पुर्याएको बताए । राष्ट्रिय टोलीमा स्थान बनाउने नवीनको लक्ष्य छ । फुटसल खेल्न थालेको आधा दशक हुँदा थुप्रै प्रतियोगिता खेलें । अब राष्ट्रिय टोली गठन हुन लागेको सुन्दा निकै खुसी लागेको छ । फुटसलको बढो क्रेजले फुटबल विकासमा पनि सहयोग पुग्ने आस छ, उनले भने, अहिले अन्तर्राष्ट्रिय मापदण्डअनुसार पूर्वाधार उपलब्ध नभए पनि निकट भविष्यमा त्यसको पनि विकास होला । फुटसलको विकासमा गम्भीरतापूर्वक लाग्ने हो भने यसले धेरै फाइदा पुग्छ ।फुटसलको भविष्यसयौंको संख्यामा फुटसल कोर्ट भए पनि अन्तर्राष्ट्रिय मापदण्डअनुसारको कोर्ट भने नेपालमा छैन । एन्फा फुटसल समितिका अध्यक्ष रमेश रायमाझीले भर्खरै औपचारिकता पाएको फुटसललाई विस्तारै प्रगतिपथमा लैजाने लक्ष्य रहेका बताएका छन् । उनले भने, अन्तर्राष्ट्रिय मापदण्डअनुसार खेल्ने स्थल नहुँदा खेल विकासमा प्रत्यक्ष असर पर्छ । तर, हामीले यसलाई विस्तारै परिस्कृत गर्दै लैजाने छौं । हामी अहिले उपलब्धमध्ये उत्कृष्ट ठाउँ उपयोग गरिरहेका छौं ।एसियाली छनोटमा सहभागी भएर आएपछि अगाडि बढ्न ठूलो मदत पुग्ने अध्यक्ष रायमाझीको विश्वास छ । उनले भने, अहिलेको लिगलाई आउने दिनमा थप परिष्कृत गर्दै लैजान्छौं । पहिलो अन्तर्राष्ट्रिय सहभागिताको अनुभव फलदायी हुने अपेक्षा छ ।उनले फुटसल विकासका लागि समितिलाई अझै फराकिलो पार्दै लैजानु आवश्यक रहेको बताए । वर्तमान समितिलाई थप विस्तार गरेर अगाडि बढ्ने लक्ष्य छ । जिल्ला फुटबल संघअन्तर्गत पनि समिति विस्तार गरेर देशैभर माहोल सिर्जना गर्नुपर्छ । व्यावसायिक रूपमा स्थिर रहेको फुटसललाई अब खेलको दायरामा ल्याउने प्रयास हुनेछ, रायमाझीले थपे, सरोकारवाला सबैलाई समेटेर अगाडि बढा खेलको विकाससँगै खेलाडीको भविष्य पनि सुनिश्चित हुनेछ । औपचारिक लिगको संरचना एन्फा र टर्नपाइक इभेन्टले ऐतिहासिक सम्झौता गर्दै राष्ट्रिय लिगको अवधारणा सार्वजनिक गरेको दुई साता बितेको छ । छोटो समयमै लिगले प्रायोजकका रूपमा रेडबुलको साथ पाइसकेको छ । लिगकम नकआउटमा खेलिने लिगमा १६ टोली सहभागी छन् । विजेताले ५ लाख तथा उपविजेताले २ लाख ५० हजार रुपैयाँ पाउनेछन् । प्रत्यक पोजिसनमा उत्कृष्ट रहने खेलाडी र प्रशिक्षकले जनही २० हजार रुपैयाँ जित्नेछन् । व्यावसायिक रूपमा बलियो भइसकेको फुटसललाई एन्फाले दु्रत गतिमा विकास गर्न पूर्वाधार तयार गरेर अगाडि बढ्नुपर्ने आवाज सम्बद्ध खेलाडी तथा सरोकारवालाको छ ।"
फेडेरर र नाडलको लय,"न्युयोर्क (एएफपी) पूर्व च्याम्पियनद्वय रोजर फेडेरर र राफेल नाडल बिहीबार राति यूएस ओपन टेनिसको तेस्रो चरणमा पुगेका छन् । महिलातर्फ भने शीर्ष आठका खेलाडीमध्ये पाँचौं वरीयतालाई गुमाएको छ । न्युयोर्कमा ८० औं जित निकाल्ने क्रममा स्वीस खेलाडी फेडेररले पाँच सेटको संघर्ष गर्नुपर्यो । यसक्रमा उनले मिखाइल युज्नीलाई ६१, ६७ (३), ४६, ६४, ६२ ले हरायो । रुसी खेलाडीमाथि फेडेरेरको यो १७ औं खेलमा १७ औं जित हो । विश्व नम्बर एक खेलाडी नाडलले भने जापानका तारो डानियललाई ४६, ६३, ६२, ६२ ले हराए । यूएस ओपनमा पाँचपल्ट विजेता रहेका ३६ वर्षीय फेडेररले अब स्पेनका फेलेसियानो लोपेजको सामना गर्नेछ । यस वर्ष अस्ट्ेरलियन ओपन र विम्बल्डन जितेका फेडेररले जितपछि भने, म अहिले लय समाउने क्रममा छु र अहिलेसम्म मैले खेलेको खेलका नतिजामा सन्तुष्ट छु । सन् २०१० र २०१३ का विजेता नाडलले भने पहिलो सेट जितेयता बलियो चुनौती पेस गर्न सकेनन् । डानियलले अहिलेसम्म वरीयताका शीर्ष १० मा परेका खेलाडीलाई हराउन सकेका छैनन् । आजको जित सजिलो रहेन । कुनै खेल सजिलो हुन्न र आज पनि अपवाद रहेन, नाडलले पछि भने । किशोर रुसी खेलाडी आन्द्रे रुबलेभ बिहीबार बुल्गेरियाका सातौं वरीयताप्राप्त ग्रिगर डिमिट्रोभलाई ७५, ७६, ६३ ले हराएर तेस्रो चरण पुगे । महिलातर्फ भने अमेरिकी सेलबी रोजर्स र अस्ट्रेलियाका डारिया गाभ्रीलोभाबीचको खेलले नयाँ कीर्तिमान बनायो। महिला टेनिसमा अहिलेसम्मकै सबैभन्दा लामो खेलमा रोजर्स ७६ (६), ४६, ७५ (५) ले विजयी रहे । खेल ३ घण्टा ३३ मिनेट चलेको थियो । सन् २०१५ मा जोहना कोन्टा र ग्रावियन मुगुरुजाबीच ३ घण्टा २३ मिनेट चलेको खेल यूएस ओपनमा सबैभन्दा लामो चलेको खेल थियो ।सन् २००४ की विजेता तथा आठौं वरीयताकी स्टेभट्लाना कुज्नेत्सोभा भने जापानकी कुरुमी नारासँग ६३, ३६, ६३ ले पराजित भइन् । यस्तै विश्व नम्बर एक चेक गणतन्त्रकी कारोलिना प्लिसकोभाले अमेरिकाकी निकोल गिब्सलाई २६, ६३, ६४ ले हराइन् । यसवर्षकी फ्रेन्च ओपन च्याम्पियन लात्भियाकी जेलेना ओस्टापेन्कोले रोमानियाकी सोरेना क्रिस्टियामाथि ६४, ६४ को जित रचिन् ।"
विश्व च्याम्पियनसिपमा दीपक,"लन्डन विश्व ब्याडिन्टिन च्याम्पियनसिप स्कटल्यान्डमा आइतबार सम्पन्न भयो । त्यसमा नेपाली खेलाडी सहभागी थिएनन् तर निर्णायककै रूपमा भए पनि दीपक थापाले विश्व च्याम्पियनसिपमा नेपालको प्रतिनिधित्व गरेका थिए । दीपकले लाइन जजको रूपमा वुमेन्स सिंगल्सको फाइनल खेलाउने अवसर पनि पाएका थिए । एक सय १० मिनेट चलेको रोमाञ्चक फाइनलमा जापानकी नाजोमी ओकुहारा भारतकी पीभी सिन्धुलाई हराएर विश्व च्याम्पियन भएकी थिइन् । विश्व च्याम्पियनसिपमा ४० देशका खेलाडीले प्रतिस्पर्धा गरेका थिए ।थापा विश्व च्याम्पियनसिपको निर्णायक रहने दक्षिण एसियाली तीन जनामध्ये एक हुन्। नेपाल ब्याडमिन्टन संघका केन्द्रीय सदस्य र काठमाडौं जिल्ला ब्याडमिन्टन संघका अध्यक्षसमेत रहेका उनले गत वर्ष ब्राजिलमा भएको रियो ओलम्पिकमा पनि लाइन जजको भूमिका निर्वाह गरेका थिए । त्यसबेला स्पेनीकी क्यारोलिना मारिनले सिन्धुलाई फाइनलमा हराएर स्वर्णपदक जित्दा पनि उनी लाइन जज थिए । ओलम्पिक र विश्व च्याम्पियनसिपमा निर्णायकका रूपमा सहभागी हुने उनी पहिलो नेपाली हुन् ।निर्णायककै रूपमा भए पनि देशको नाम चिनाउनुका अलावा खेल व्यवस्थापन र इभेन्ट आयोजनाबारे धेरै नयाँ अनुभव सिक्ने अवसर पाए, विश्व च्याम्पियनसिपपछि लन्डन आइपुगेका थापाले भने, सिकेको ज्ञान र अनुभव नेपालमा उपयोग गर्ने प्रयास गर्नेछु ।बेलायतमा खेलाडी संघनेपाल राष्ट्रिय तथा अन्तर्राष्ट्रिय खेलाडी संघको बेलायत शाखा गठन गरिएको छ । बक्सिङका पूर्वखेलाडी सिद्धार्थविक्रम क्षेत्रीको नेतृत्वमा खेलाडी संघको पहिलोपल्ट नेपाल बाहिर शाखा विस्तार गरिएको हो । खेलाडी संघका उपाध्यक्षसमेत रहेका दीपक थापाले क्षेत्रीलाई प्रमाणपत्र प्रदान गरे ।बेलायतमा रहेका नेपालका पूर्व खेलाडीहरू समेटेर चाँडै कार्यसमितिलाई पूर्णता दिनेछौं, क्षेत्रीले भने, हामी नेपाली खेलाडीलाई प्रोत्साहन गर्न पुरस्कार स्थापना र अन्य कार्य सञ्चालन गर्नेछौं ।"
भलिबलका सारथि,"काठमाडौंधरानका खेम राईको ब्लकिङ र सर्भिस राम्रो थियो । उनी भलिबलका अलराउन्डर थिए। डिपो स्कुल, सुनसरी, मोरङ हँुदै २०५३ सालमा जावलाखेलमा भएको अन्तरनगर भलिबल च्याम्पियनसिपसम्म खेलेपछि २५ वर्षको छँदै विदेशतिर लागेका थिए । तर उनले भलिबलसँग नाता भने तोडेका छैनन् ।यी हङकङ आईडीवालाकै अगुवाईमा सन् १९९५ मा त्यहाँका नेपाली समुदायबीच प्रतियोगिता सुरु भयो । त्यहाँ पुगेका नेपाली खेलाडीहरू भेला गरी प्रशिक्षण गरेर टिम तयार पारेका थियौं, हङकङ ओपन बिच भलिबल च्याम्पियनसिप १९९९ पनि खेलेका राईले भने । नेपाली टिमले १९९८ मा हङकङको बी डिभिजन लिग पनि खेल्यो । १६ टिम सहभागी राउन्ड रोबिन लिगमा हामी च्याम्पियन भएर ए डिभिजनमा उक्लिएका थियौं तर आर्थिक स्रोतकै अभावमा उच्च श्रेणीमा खेल्न सकेनौं, उनले भने ।नेपालका पूर्वराष्ट्रिय खेलाडी जयनारायण चौधरीले हङकङको बी डिभिजन लिगका लागि नेपाली टिम तयार पारेका थिए । त्यस टिममा खेमसँगै लालकाजी गुरुङ, सोम गुरुङ, अशोक श्रेष्ठ, रामकाजी गुरुङ, सोम मानन्धर, तिल पुन र ज्ञान थिए । उनीहरूको सहभागिताले हङकङको नेपाली समुदायमा भलिबल क्रेज बढायो । त्यसले नेपालीमाझ एकता ल्याउने काम पनि गर्यो । तर फेरि औपचारिक लिग भने खेलेन ।लिग नखेले पनि हामी सामुदायको टिमहरूबीच प्रतियोगिता गराउन थाल्यौं । एक वर्षमा २०२५ प्रतियोगिता पनि हुन्थ्यो, राईले भने । अहिले नेपाली खेलाडीहरूलाई पनि राम्रै पारश्रमिक दिएर हङकङमा स्थानीय टिमबाट खेलाउने गरिएको छ । यस्ता प्रतियोगिता वार्षिक ७८ वटा हुने गर्छ । खेम सन् २००८ मा बेलायत सरे । लन्डनस्थित क्राफ्ट कलेजबाट स्नातक गरेपछि उनी २०१२ मा स्टकहोम (स्वीडेन) लागे । अहिले पनि उनी फुटबल स्टार जाल्टन इब्राहिमोभिचकै देशमा कार्यरत् छन्।नेपाल नाताखेम प्राय: वर्षमा दुईपल्ट नेपाल आउने गर्छन् । प्रत्येकपल्ट स्वदेश आगमनमा उनी बल, नेट, जर्सीलगायत सामग्री साथै ल्याउने गर्छन् । कहाँ के सहयोग गर्नुपर्छ भन्नेमा उहाँ जानकार हुनुहुन्छ र त्यसैअनुसार खेलसामग्री लिएर आउनुहुन्छ, दिएर जानुहुन्छ, उनका बारे नेपाली राष्ट्रिय भलिबल टिमका पूर्वप्रशिक्षक कपिलकिशोर श्रेष्ठले भने ।धरानमा सम्पन्न प्रदेश नम्बर १ को साधारणसभामा अतिथिका रूपमा सहभागी भएपछि स्टकहोम फर्कने क्रममा खेम काठमाडौंमा भेटिएका थिए । उनी कमै बोल्छन् तर कर्ममा विश्वास गर्छन् । धेरै के बोल्नु जस्तो लाग्छ, उनले मुस्कुराउँदै भने, भलिबलको नशा नै लागेजस्तो छ, अलग्गिन सकिएन । आफैं खेलाडी नभए पनि खेल र खेलाडीलाई सहयोग गरेर भलिबलसँग निरन्तर जोडिएको छु । उनी विशेषत पूर्वको भलिबलबाट प्रभावित छन् ।कुनै बेला पूर्वका खेलाडीले राष्ट्रिय टिम भरिन्थ्यो, अहिले त्यस स्तरका खेलाडी नै पाइँदैन, चिन्तित देखिएका उनले भने, खेल्ने ठाउँ छैन । क्यालेन्डर छैन । खेलाडी र प्रतियोगिता व्यवस्थित छैनन् । पूर्वाञ्चलको भलिबल ध्वस्त छ । त्यसैले पुन:जागरण गरौं भन्ने अभियानमा लागेको छु । हङकङ पुगेदेखि नै कहिले व्यक्तिगत त कहिले साथीभाइनातेदारसँग मिलेर स्वदेशी भलिबलमा वार्षिक ३५ लाख रुपैयाँ सहयोग उपलब्ध गराउँदै आएका उनी अब २३ वर्षभित्र सधैंका लागि स्देश फर्केर भलिबल विकासमा लाग्ने योजना बुन्दै छन् ।ट्रेनिङ सेन्टरस्वदेशबाट सहयोग माग्नेलाई कहिल्यै खाली हात नगरेका उनी सिस्टम का लागि सहयोग गरिरहेको बताउँछन् । तर उनी आफूले सहयोग गरेका धेरै प्रतियोगिता निरन्तर नहँुदा त्यति सन्तोष मान्दैनन् । एक वर्षयता १० लाख बढी सहयोग गरेका उनले वैशाखदेखि पूर्वमा ट्रेनिङ सेन्टर सञ्चालन गरेका छन् । त्यसका लागि वीरनारायण चौधरी र उमेश ताम्राकारलाई प्रशिक्षक अनुबन्ध गरेका छन् । पूर्वका चार स्थानमा ट्रेनिङ सेन्टर चलाउने उनको योजना छ ।पहिले जनशक्ति तयार पार्नु छ, सँगै विकेन्ड लिगका आधारमा स्कुल भलिबल गर्नेछौं, उनले भने, आर्थिक स्रोत दिएर गाउँगाउँबाट खेलाडी उत्पादन गर्नुपर्छ, जुन गाह्रो पनि छैन । भलिबल लोकप्रिय छ, स्रोत जुटाएर सिस्टम बसाल्नमात्र आवश्यक छ । पूर्वेली भलिबलबारे सुष्म अध्ययन गरेका उनले भने, पूर्वाञ्चलको भलिबललाई व्यावसायिक बनाउने मेरो सपना छ र यो सम्भव पनि छ । पूर्वका खेलाडीहरू सीमावर्ती भारतमा गएर खेल्दै राम्रै कमाइ गरिरहेका छन् ।उनको अध्ययनले पूर्वाञ्चलका ६७ खेलाडीले वार्षिक ३ लाखदेखि ५ लाखसम्म खेलेरै कमाइरहेको देखाउँछ । ५७ वर्षयता पूर्वको भलिबललाई नजिकबाट हेरेको छु, ४६ वर्षीय उनले भने, हाल पूर्वाञ्चलमा बर्सेनि सानाठूला ५०६० प्रतियोगिता सञ्चालन हुन्छ । त्यसमा १ करोडदेखि १ करोड १५ लाखसम्म पुरस्कार दिइन्छ । यो ठूलो बजार हो । १ करोड ५० लाख रुपैयाँसम्म पुरस्कारले पूर्वेली भलिबललाई व्यावसायिक बनाउन सकिन्छ । प्रतियोगिता र खेलाडीलाई व्यवस्थित गर्नु भने अत्यावश्यक छ ।प्रदेश नम्बर १ का अध्यक्ष बुद्धि कटवाल भलिबल संघको दीर्घकालीन योजना नहुँदा अघि बढ्न नसकेको बताउँछन् । एक समय राष्ट्रिय टिममा पूर्वेली खेलाडीको वर्चश्व रहने गथ्र्यो । उहाँको सहयोगमा हामी इतिहास दोहोर्याउने अभियानमा लागेका छौं । तर संघको योजना र कार्यक्रम व्यवस्थित नहुँदा उहाँजस्ता खेलप्रेमीको सहयोग सही तरिकाले उपयोग गर्न सकिएको छैन ।"
रोनाल्डोको ह्याट्रिक,पेरिस (एएफपी) किलियन बाप्पेको गोलसँगै फ्रान्सले विश्वकप २०१८ को छनोटमा बिहीबार १० खेलाडीमा सीमित टिम नेदरल्यान्ड्सलाई ४० ले पराजित गर्यो भने क्रिस्टियानो रोनाल्डोको ह्याट्रिकमा पोर्चुगलले पनि सफलता पार्यो ।एन्टोनी ग्रिजम्यानले १४ औं मिनेटमै घरेलु टिमलाई स्टाड डे फ्रान्समा अग्रता दिलाएका थिए । त्यसपछि केभिन स्ट्रयम्यान मैदान छाड्न बाध्य भए र डच टिम अन्तिम आधा घण्टामा विक्षिप्त हुनपुग्यो । थोमस लेमरले दुई गोल गरे । उनले लोभलाग्दो भलीमा पहिलो गोल गरेका थिए । बाप्पेले अन्तिम समयमा पहिलो अन्तर्राष्ट्रिय गोल गरेर दिनलाई स्मरणीय बनाए । फ्रान्सेली टिम धेरै राम्रो देखिएको थियो । जूनमा स्वीडेनसँग २१ ले स्तब्ध भएको फ्रान्स अर्को वर्ष रुस यात्रा तय गर्ने अवस्थामा फर्किएको छ । समूह ए को अर्को खेलमा बुल्गेरियाले स्वीडेनलाई ३२ ले हराएपछि फ्रान्स ३ अंकको अग्रतासहित शीर्षस्थानमा रह्यो ।गत वर्ष फ्रान्समा भएको २४ टिमको युरोपियन च्याम्पियनसिपमा छनोट नभएको नेदरल्यान्ड्सलाई समूहको दोस्रो स्थानमा रहेर प्लेअफ पुग्न संघर्ष गर्नुपर्ने भएको छ। डिक एड्भोकेटको टिम चौथो स्थानमा छ । डच टिम दोस्रो स्थानको स्वीडेनभन्दा ३ अंक अन्तरमा छ । यी दुई अक्टोबरमा आमस्र्टडममा भिड्ने छ ।स्पेनमा ५ खेलको प्रतिबन्धमा रहेका रोनाल्डोले फारो आइल्यान्डविरुद्ध ५१ को जितमा तेस्रो मिनेटमै भलीमार्फत् गोलको खाता खोलेका थिए । त्यसपछि पेनाल्टीमा दोस्रो गोल गरे र पछि ह्याट्रिक पूरा गर्दै छनोटमा गोलसंख्या १४ बनाए । उनले पोर्चुगलका लागि १ सय १४ खेलमा ७८ गोल गरेका छन् । पोर्चुगलबाट विलियम कार्भाल्हो र नेल्सन ओलिभिएराले पनि गोल गरे ।पोर्चुगल समूह बी मा शीर्षस्थानको स्वीट्जरल्यान्डभन्दा ३ अंक पछाडि छ । स्वीस टिमले एन्डोरालाई ३० ले हराएर शतप्रतिशत जित कायमै राख्यो । समूह एच मा पीएसजीका थोमस मुनियर र रोमेलु लुकाकुको ह्याट्रिक सहयोगमा बेल्जियमले कमजोर मानिएको जिब्राल्टरलाई ९० ले पन्छायो । बेल्जियम दोस्रो स्थानको ग्रिसभन्दा ६ अंक अगाडि छ । ग्रिसले इस्टोनियासँग गोलरहित नतिजा निकाल्यो ।
अर्जेन्टिनाउरुग्वे बराबर,मोन्टेभिडियो (एएफपी) लुइस स्वारेज चोटमुक्त भएर फर्के पनि उरुग्वे विश्वकप छनोटमा बिहीबार अजेन्टिनासँग गोलरहित बराबरी खेल्न बाध्य भयो ।बार्सिलोनाका सुपरस्टार स्वारेजलाई दायाँ घुँडामा लागेको चोटबाट अपेक्षा गरिएभन्दा चाँडो खेल्न अनुमति दिइएको थियो । तर उनले जोर्गे साम्पाओली प्रशिक्षक भएयता अर्जेन्टिनाले खेलेको पहिलो औपचारिक प्रतिस्पर्धामा गोल गर्न भने सकेनन् । ग्याब्रियल मर्काडोले सुरुमै बारमाथि प्रहार गरेको खेलको पहिलो हाफमा अर्जेन्टिनाले वर्चस्व कायम गर्यो । मार्को एक्युनाले पनि २७ औं मिनेटमा पोष्टमाथि प्रहार गर्दै उरुग्वेली समर्थकको मुटु झस्काए ।एडिन्सन काभानीले ३१ औं मिनेटमा आयोजकलाई अग्रता दिलाउने स्थिति सिर्जना गरेका थिए । डिफेन्स चिप्लिँदा पाएको बल उनले स्वारेजलाई उपलब्ध गराए तर स्वारेजले ४० यार्डबाट प्रहार गरेको बल केही माथिबाट बाहिरिएको थियो । अर्जेन्टिनी स्टार लियोनल मेसीले पहिलो अवसर दोस्रो हाफमा पाएका थिए । तर उनको फ्रिकिकमा गोलकिपर फर्नान्डो मुस्लेराले उत्कृष्ट बचाउ गरे ।यस नतिजासँगै अर्जेन्टिना शीर्ष चारमा रहँदै विश्वकपमा सोझै प्रवेश पाउने दक्षिण अमेरिकी क्षेत्रमा पाँचौं स्थानमा रह्यो । चौथो स्थानको चिलीसँगै अर्जेन्टिनाको २३ अंक छ । १५ खेल समाप्तिमा उरुग्वे २४ अंकसहित तेस्रोमा छ । यसअघि नै छनोट भइसकेको ब्राजिलले इक्वेडरलाई २० ले हरायो । पाराग्वेले चिलीलाई ३० ले निरास पार्यो भने भेनेजुएलाले कोलम्बियालाई गोलरहित बराबरीमा रोक्यो । अर्को खेलमा पेरुले बोलिभियामाथि २१ को जित पायो ।
ओमेगा र केसीटीसी विजयी,"काठमाडौं (कास) ओमेगा कलेज र काठमाडौं क्रिकेट ट्रेनिङ सेन्टर (केसीटीसी) ए ले गणेशबहादुरप्राणमाया चित्रकार स्मृति कप यू१९ ट्वान्टीट्वान्टी क्रिकेटमा विजयी सुरुआत गरेका छन् । नेक्सस क्रिकेट एकेडेमीको आयोजनामा शुक्रबार सुरु स्पर्धामा ओमेगाले नेक्ससलाई ३ विकेट र केसीटीसीले प्रहरी स्कुल साँगालाई ४६ रनले पराजित गरे । टुँडिखेल मैदानमा टस जितेको नेक्ससले वर्षाका कारण १५ ओभर छोटयाइएको खेलमा ३ विकेट गुमाई ६९ रन बनायो । वीरेन्द्र रावलले १५, सुमन पाण्डे र मनीष सिंहले समान १३ रन बनाए । ओमेगाले १२४ ओभरमा लक्ष्य पूरा गर्यो । जगदीश दाहालले १५ रन बनाए । ३ ओभरमा ९ रन खर्चेर ४ विकेट लिएका नेक्ससका रिकेश ओझा म्यान अफ द म्याचमा चुनिए । दोस्रो खेलमा केसीटीसीले ८ विकेट गुमाई १ सय ३६ रन बनायो । अरविन्द चौधरीले ३८ बल खेल्दै ३ चौका र २ छक्कामा ५८ र रोहित रानाले ४३ बलमा १ चौका मदतमा ३३ रन बनाए । केसीटीसीका ८ खेलाडी रनआउट भए। प्रहरी स्कुलले ९ विकेट गुमाई ९० रनमात्र बनाउन सक्यो । पूरज ढुंगेलले २१ र सुरज चौधरीले १४ रन बनाए । केसीटीसीका सुवास खत्रीले ३ र सञ्जय बोहोराले २ विकेट लिए ।"
पूर्णाड्ढ ३० !,"आफूले आफैंंलाई मूल्याङ्कन गर्दा स्कुले जीवनमा म पढ्ने खालकै विद्यार्थीको पङ्क्तिमा पर्थेंजस्तो लाग्छ । तर, पढाइका लागि घरको वातावरण, घरदेखि स्कुलसम्मको दूरी, आर्थिक अवस्था, परिवारको व्यवहार र आफ्नो पढ्ने क्षमताले विशेष असर पार्छ । मेरो स्कुले जीवनमा पनि यस्तै एकाध कुराले धेरै असर पारे । त्यसैले मेरो स्कुले जीवन ध्वस्तै थियो । हुन त सुरुमा एक क्लास मेरो मन्टेस्सोरी स्कुलबाट सुरु भयो । सुरुआत राम्रै थियो । मैले पढ्ने मन्टेस्सोरी स्कुल जमलस्थित विश्वज्योति सिनेमा हलअगाडि रानीपोखरीछेउमा थियो, जुन दरबार स्कुलकै डिजाइनमा बनेको दुईतले भवनमा सञ्चालित थियो । धेरै वर्षपछि त्यही भवनमा क्षेत्रीय अदालतको साइनबोर्ड झुन्डिएको देखेको थिएँ । मन्टेस्सोरी स्कुलमा पढ्दा मैले गुरुआमा नै भाग्न पर्ने गरी एकपछि अर्को, अर्कोपछि अर्को प्रश्नहरू लगातार सोधेको सोध्यै गरेको थिएँ रे भनेर बाले १२१५ वर्षपछिसम्म पनि अरूलाई सुनाएर हाँस्नुहुन्थ्यो । मैले मन्टेस्सोरीमा कति महिना पढें ? मलाई केही सम्झना छैन । त्यसबेला हामी यट्खाटोलको एउटा घरमा भाडामा बसेका थियौं, जुनबेला म पाँच वर्षजतिको थिएँ होला । त्यसबेला बाटोमा कहिलेकाहीँ एउटा गाडी गुडेको देख्थें । त्यसैगरी फाट्टफुट्ट एक दुईपल्ट मोटरसाइकल हुइँकिन्थे । तिनको आवाज परपरसम्म सुनिन्थ्यो । गाडीको आवाज सुन्नेबित्तिकै हामी केटाकेटी झ्यालझ्यालबाट टाउको निकालेर हेथ्र्यौं । त्यतिबेला हाम्रो घरमै आफ्नै उलिन काठ थियो, जसलाई दुई जना भरियाले बोक्नुपथ्र्यो। एकपटक यट्खाटोलबाट उलिन काठमा बसेर जितपुरफेदी जाँदा हजुरआमासँगै म पनि उलिन काठबाट भुइँमा खसेको दृश्य भने अहिले पनि बेलाबेलामा सम्झना हुन्छ । त्यही यट्खाटोलमा बसेको समयमा हजुरआमा बित्नुभएको थियो । दुई कक्षादेखि मेरो पढाइ घरछेउको खडुवालकोट आधार स्कुलमा सुरु भयो । चार कक्षासम्म मैले त्यहीँ पढें । बा र हजुरबा सहर र गाउँ गरिराख्नुहुन्थ्यो । उहाँहरूले मलाई जहाँ जाँदा पनि आफूसँगै लैजानुहुन्थ्यो । कहिलेकाहीँ म उहाँहरूसँगै सहरमा कैयौं दिनसम्म बस्थें, जसले गर्दा मेरो पढाइ नियमित हुँदैनथ्यो र जाँच पनि राम्ररी दिन पाउँदिनथें । बा र हजुरबाको सामाजिक प्रभाव गाउँमा निकै राम्रो थियो । उहाँहरूलाई सबैले इज्जत गर्थे । मेरो कक्षा नियमित नभए पनि र मैले जाँच नदिए पनि अन्तिम परीक्षाफलका बेला हजुरबाले हेडमास्टरलाई यसपल्टलाई पास गरिदिनुस् भने पुगिहाल्थ्यो । दुई र तीन कक्षा त राम्रोसँग जाँचै नदिई पास भइयो । चार कक्षा पढेको वर्ष पनि कहिले एक हप्ता सहर त, दुई हप्ता गाउँ, पाँच हप्ता गाउँ त, तीन हप्ता सहर गरी वर्ष बिताएँ । तर, चार कक्षाचाहिँ जाँच नदिई पास गर्ने वातावरण बनेन । हजुरबाले पनि हेडमास्टरलाई जाँचै नदिई मेरो नातिलाई पास गरिदेऊ भन्ने मन गर्नुभएन ।म पढ्ने स्कुलमा महाँकाल भन्ने गाउँदेखि गोविन्द मास्टर साहेब, हरिहर मास्टर साहेब र केदार मास्टर साहेबहरू पढाउन आउनुहुन्थ्यो । उहाँहरू पढाउनमा विशेष लगनशील र कडा पनि हुनुहुन्थ्यो । तर, पर्याप्त समय नदिएकै कारण मेरो पढाइ भने गतिलो हुन सकेन ।यसपछिका वर्षहरूमा मेरो पढाइ सहरमा भयो । चार कक्षा पास नगरे पनि बाले मलाई क्षेत्रपाटीस्थित कन्या मन्दिर स्कुलमा लगेर पाँच कक्षामा भर्ना गरिदिनुभयो । कन्या मन्दिर केटीहरूलाई मात्र पढाउने स्कुल हो । तर, त्यसबेलासम्म पाँच कक्षासम्मचाहिँ कोएजुकेसन थियो । त्यसबेला ठुल्दाइ भन्ने हिसाब सिकाउने एक जना कडा स्वभावका मास्टर हुनुहुुन्थ्यो । होमवर्क गरेर लगेन भने कुटिहाल्ने उहाँको डरलाग्दो स्वभाव थियो । उहाँको नामै सुन्दा पनि सबै विद्यार्थी थर्कमान हुन्थे । त्यसैले, अरू मास्टरको होमवर्क छुटाए पनि ठुल्दाइ मास्टर साहेबको होमवर्क छुटाउँदैनथें । तैपनि उहाँले खरो स्वरमा खै, तिम्रो होमवर्क देखाऊ मात्रै भन्दा पनि मुटु ढुकढुक हुन्थ्यो । काठमाडौं र घरको दूरी न नजिक थियो, न धेरै टाढा नै । टाढा भएको भए पनि बरु डेरा नै लिइन्थ्यो होला । तर, त्यति धेरै नजिक पनि थिएन कि, हरेक दिन तुरुन्तातुरुन्तै आउजाउ गर्न सकियोस् । त्यही भएर म कहिले त्यौडकी माइली फुपूको घरमा केही महिना बस्थें । कहिले ज्याठाकी ठूलीआमाको घरमा केही समय बस्थें । कहिले फसिकेबकी ठूली फुपूकहाँ बस्थें त कहिले मखनस्थित मामाबाजेको घरमा । कहिले त बाहरू घरका कामदारलाई घर नै जिम्मा लगाएर काठमाडौंमा डेरा बस्ने गरी आउनुहुन्थ्यो । जसरी मेरो बसाइ अस्थिर थियो, त्यसैगरी मेरो पढाइ पनि । अरू बेलाजस्तै त्यो वर्ष पनि कहिले गाउँ त कहिले सहर गर्ने क्रम जारी रह्यो । त्यसैले, गाउँको स्कुलमा जस्तै मैले कन्या मन्दिर स्कुलमा पनि जाँचै दिइनँ । जाँचै नदिएपछि पास हुने पनि कुरै भएन । पास नभए पनि बाले अर्को साल रानीपोखरीको दरबार स्कुलमा छ कक्षामा भर्ना गरिदिनुभयो । दरबार स्कुल ठूलो भएको हुनाले यताउता र तलमाथि गर्दा रमाइलो लाग्थ्यो । बाटोमा फाट्टफुट्ट मात्र गाडी गुड्ने हुँदा स्कुल क्षेत्र दिउँसै शान्त हुन्थ्यो । त्यस्तो बेला घन्टाघरको आवाज ठूलो सुनिन्थ्यो । घन्टाघरको घन्टी ट्वाङ टुङ टिङ टाङ गर्दै ११ बज्दा एघारैपल्ट, १२ बज्दा बाह्रैपल्ट बज्थ्यो । त्यसरी घन्टी बज्दा ११ बज्दा एघारैपल्ट, १२ बज्दा बाह्रैपल्ट मनले पनि ट्वाङट्वाङ घन्टी गन्थ्यो । कक्षामा पढाइरहेका बेला घन्टी बज्यो भने आधा ध्यान मास्टरको अनुहार र आधा ध्यान घन्टाघरको आवाजमा जान्थ्यो । कहिले गाउँ त कहिले सहर गर्दैमा त्यो वर्ष पनि त्यसै बित्यो । त्यस वर्षको आधा समय म कक्षामा उपस्थित भइनँ । सधैं स्कुल नजाने भएकैले कक्षामा बस्दा पनि मेरो ध्यान पढाइमा एकोहोरिँदैनथ्यो । अधुरो पढाइकै बीच मेरो छ कक्षाको पढाइ पनि त्यत्तिकै तुहियो । छ कक्षा पूरै नपढे पनि म नयाँ स्कुलमा सात कक्षामा भर्ना हुने भएँ । त्यसताका जुद्धोदय र पद्मोदय हाई स्कुल काठमाडौंमा उत्कृष्ट र लोकप्रिय थिए । बाले फुपू बज्यैको नाति नारायण दाइलाई मेरो भर्नाको जिम्मा दिनुभयो । नारायण दाइले स्कुल मात्रै फेरिदिनुभएन, मेरो नाम पनि फेरिदिनुभयो । त्यतिबेलासम्म मेरो नाम मदन राजा थियो । बाको नाम रामकृष्णलाल भएकै कारण नारायण दाइले मेरो नामको बीचमा रहेको राजा शब्द हटाइदिनुभयो र कृष्ण शब्द राखिदिनुभयो । यसरी म मदनराजाबाट मदनकृष्ण भएँ । कृष्ण हुन पाएपछि मलाई राजा हुन मन लागेन । राजाभन्दा त कृष्ण नै माथि हुन् भनेर खुसी भएँ । नाम फेरेर दाइले पुतलीसडकस्थित पद्मोदय हाई स्कुलमा सात कक्षामा मेरो भर्ना गरिदिनुभयो । त्यो वर्ष भने दुई साता गाउँ, तीन साता सहर बस्ने नियम तोडियो । वर्षभरि नै म डिल्लीबजारस्थित फुपू बज्यैका नातिहरू नारायण दाइ र प्रयाग दाइको घरमै बसेर स्कुल जानेआउने गरें । अघिका वर्षहरूमा वर्षभरि पढ्ने मौका नपाएकाले त्यो वर्ष सात क्लासमा अलि धेरै नै मिहिनेत गरेर पढें । कक्षामा बस्दा पनि नपढ्नेनपढ्ने खालका साथीहरूसँग अलि परपर हुन्थें र पढ्नेपढ्ने खालका साथीसँग नजिकिन प्रयास गरिरहन्थें, ताकि उनीहरूबाट पनि आफूलाई पढाइमा केही सहयोग पुगोस् । त्यसबेलाका साथीहरूमध्ये रामेश्वर केसी, वसन्त मिश्रहरूसँग पछिसम्म पनि मित्रता र सम्बन्ध कायम रहिरह्यो । नियमित पढाइले त्यो वर्ष मेरो पढाइ थोरै सुध्रियो । सात कक्षाको अर्धवार्षिक जाँच आइपुग्यो । यसअघि छ कक्षासम्म पढुन्जेल मलाई जाँच दिएको अनुभव नै थिएन । जाँचको एक दिनअघि एउटा साथीलाई सोधें, भोलि जाँचमा के के गर्नुपर्छ ? साथीले भन्यो, जाँचमा मसी बाँड्न ल्याउँछ, त्यो मसी घर लैजान दुईतीनओटा खाली सिसी लिएर आउनुपर्छ । त्यसताका फाउन्टेन पेनमा मसी भर्नुपथ्र्यो । मसी भर्दा हातभरि लाग्थ्यो र त्यो मसी लागेको हातले जहाँजहाँ छोयो, त्यहाँत्यहाँ मसीको दाग बस्थ्यो । तर, हातमा मसी लाग्दा खुब पढैयाजस्तो देखिने हुनाले रमाइलै लाग्थ्यो । भोलिपल्ट जाँचको दिन मसी भर्न भनेर मैले दुईओटा ससाना सिसी गोजीमा बोकेर गएको थिएँ । परीक्षा सुरु हुनुअगावै मसी ककसलाई चाहिन्छ ? भन्दै पालेदाइले ठूलो सिसीभरिको मसी बाँड्न ल्याए । सबैले लुटालुट गरेर मसी थापे । मैले पनि के के न पाएसरी दङ्ग पर्दै दुइटै सिसीभरि मसी थापें । एक छिनपछि सरले कापी बाँडे। सबैले लिए, मैले पनि लिएँ । छेवैको साथीले सुरुमा कापी ढोग्यो र आफ्नो नाम लेख्यो । मैले पनि त्यसैगरी कापीलाई ढोगें र कापीमा आफ्नो नाम र रोलनम्बर लेखें। एकै छिनपछि प्रश्नपत्र बाँड्न ल्यायो । छेवैको साथीले प्रश्नपत्र ढोग्यो अनि मैले पनि उसैगरी ढोगें । त्यो साथीले भन्यो, उत्तर लेख्नुभन्दा पहिले प्रश्नपत्रमा फुल मार्क कति लेखेको छ, पास मार्क कति लेखेको छ, त्यो हेर्नुपर्छ । अनि पास मार्क जति लेखेको छ, त्यतिमात्रको उत्तर लेखे पुग्छ । मैले पनि कत्ति न टाठो हुँदै प्रश्नपत्र पढें । त्यसमा सबभन्दा माथि फुल मार्क १०० र पास मार्क ३० लेखिएको रहेछ । साथीले भनेअनुसार पास मार्क ३० लेखिएको हुनाले ३० नम्बरबराबरको मात्रै उत्तर लेखे पुग्छ भन्ने बुझें । त्यसैले ३० नम्बरबराबरको प्रश्नको मात्रै उत्तर लेखेर तोकिएको समयभन्दा अगाडि परीक्षा सकेर मख्ख परें । बाँकी ७० नम्बरबराबरको प्रश्न त मैले राम्ररी हेर्न पनि हेरिनँ । जाँच सकेर बाहिर आएपछि साथीहरूले सोधे, जाँच कस्तो भो ? मैले दङ्ग पर्दै भनें, एकदम राम्रो भो । भोलिपल्ट पनि उसैगरी जाँच दिन बसें । उसैगरी प्रश्नपत्र बाँड्न ल्यायो । सबैभन्दा पहिले पास मार्क कति छ र फुल मार्क कति छ भनेर हेरें । त्यसमा पनि पहिलो दिनको प्रश्नपत्रमा जस्तै फुल मार्क १००, पास मार्क ३० नै लेखिएको थियो । त्यो दिन पनि मैले ७० नम्बरबराबरको जवाफ नलेखी ३० नम्बरबराबरको उत्तर मात्र लेखेर दङ्ग पर्दै घर आएँ । यसैगरी प्रत्येक दिन के के न गरेजस्तो दङ्ग पर्दै सबै विषयको जाँच सकें । नतिजा आउँदा म सबै विषयमा फेल भएँ । त्यसपछि पो थाहा पाएँ, सय नम्बरबराबरका सबै प्रश्नको उत्तर लेखेपछि पो ३०, ४० वा ५०, ६० नम्बर आउँदो रहेछ । मैले त कुनै पनि विषयमा ७० नम्बरको उत्तर नै लेखेको थिइनँ । मैले कुनै विषयमा १२, कुनैमा नौ त कुनैमा पाँच र सात नम्बर मात्रै पाएको थिएँ । के भएको होला भन्दै आफ्नो मार्कसिट हेरेर जिल्ल पर्दै घर फर्किएँ । घर पुग्नेबित्तिकै बाले सोध्नुभो, रिजल्ट के भो ? पास भो ?मैले ठुस्स परेर भनें, बा मैले त सबै प्रश्नहरूको उत्तर राम्रैसँग लेखेको थिएँ । तर, नम्बरचाहिँ कस्तो थोरैथोरै दिएर होल सब्जेक्ट फेल गर्देछ । बाले कड्किँदै भन्नुभयो, तंैले राम्रो लेख्नै सकिनस् होला ।मैले बालाई विश्वास दिलाउन खोज्दै भनें, हेर्नु बा, मैले सबै पेपर राम्रोसँगै लेखेको थिएँ ।नियमित स्कुल गएको र मैले ध्यान दिएर पढेको देखेको हुनाले बाले मेरा कुरा पत्याउँदै भन्नुभयो, पक्का हो ?मैले ठोकुवा गर्दै भनें, पक्का ।ल, उसो भए तेरा कापी एकचोटि रिटोटल गराउनुपर्यो, ल मसँगै स्कुल हिँड् । बाको ठुल्ठूलो स्वर सुनेर अर्को कोठाबाट के भो मामा ? भन्दै फुपू बज्यैको छोरा प्रयाग दाइ आउनुभयो । बाले दाइलाई दिक्क मानेको स्वरमा भन्नुभयो, हेर न प्रयाग, बिचरा मदनले जाँचमा राम्रै लेखेर आएको रहेछ । पढ्न पनि राम्रै पढेको थियो । मास्टरहरूले कस्तो लापरबाही गरेर नम्बर दिएको हेर न ल । एकचोटि रिटोटल गराउनुपर्यो कि भनेर ।प्रयाग दाइले मेरो मार्कसिट माथिदेखि तलसम्म हेर्दै भन्नुभयो, ल एक दुई पेपर भए पो रिटोटल गराउनु । सबै पेपरमा फेल रैछ । के रिटोटल गर्नु ? यति भनेपछि दाइले मतिर हेर्दे सोध्नुभयो, खै, मदन तिमीसँग जाँच दिएका प्रश्नपत्र बाँकी छन् ? त्यतिबेलासम्म पनि सबै विषयमा फेल हुनुको पत्तो मलाई थिएन । मैले सबै विषयका प्रश्नपत्र दाइलाई एकएक गरी देखाउँदै ढुक्क भएर भनें, मैले यो यो यो गरेर ३० नम्बरबराबरको पूरै एन्सर लेखेर आएको थिएँ । मेरो कुरा सकिन नपाउँदै दाइले छक्क पर्दै सोध्नुभयो, ३० नम्बरबराबरको मात्रै उत्तर लेखेको ? बाँकी ७० नम्बरबराबरको किन नलेखेको त ? मैले निर्धक्क भएर दाइलाई कुरा बुझाउँदै भनें, पास मार्क त ३० मात्र हो नि त । पास मार्क ३० मात्र भएपछि यति लेखे पुगिहाल्छ नि । मेरो कुरा सुनेर दाइले अचम्म मान्दै सोध्नुभयो, सबै पेपरमा ३०३० नम्बरबराबर मात्र उत्तर लेखेको ? मैले भनें, अँ । मेरो पछिल्लो उत्तर सुनेपछि दाइले हल्का कड्किएको स्वरमा भन्नुभयो, कसले भनेको तिमीलाई यत्ति मात्र लेखे पुग्छ भनेर ? मैले अलिकति हच्किँदै भनें, साथीले । दाइले रिसाएको स्वरमा भन्नुभयो, साथीले ? को साथीले ? त्यो साथीको रिजल्ट के भो ? पास भो कि फेल भो बुझ ।पछि बुझ्दा त्यो साथीको पनि मेरैजस्तो गति भएको रहेछ । यो गल्तीबाट मैले जिन्दगीभरलाई पुग्ने गरी पाठ सिकें । सोही वर्षको फाइनल परीक्षामा मैले कुनै गल्ती नगरी उत्तर लेखें र होल सब्जेक्ट पास भएँ । पहिलापहिला फेल भएर मेरो स्कुल बदलिन्थ्यो । यसपालि भने पास भएरै पनि बदलियो । त्यसताका स्कुल बदल्दै पढ्ने विद्यार्थी धेरै हुन्थे । कोही समयमै भर्ना नगरेका कारण स्कुल फेर्थे, कोही फेल भएका कारण, कोही फी तिर्न नसकेका कारण त कोही अन्य कारण । मेरो भने अनेक कारण वर्षैपिच्छे स्कुल बदलिइरह्यो । बाले मलाई लैनचौरको शान्ति विद्यागृहमा आठ कक्षामा भर्ना गरिदिनुभयो । ज्याठामा आमाकी दिदी अर्थात् ठूलीआमाको घर थियो । बाले मलाई त्यहीँ बसेर पढ्ने चाँजो मिलाइदिनुभयो । (मंगलबार विमोचन हुने श्रेष्ठको आत्मकथा महको म को अंश )"
भाषाभन्दा माथि कोही हुँदैन,"जीवन्त भाषाका रूपमा आफ्नै विशिष्ट सौन्दर्य र विशेषता बोकेको नेपाली भाषा केही वर्षयता चौतारीमा अलपत्र छोडिएको मादल जस्तो भएको छ, जसलाई जति बेला मन लाग्यो प्याट्ट पारिहाल्ने । यस्तो अभ्यासले नेपाली भाषाको हित गर्दैन भन्ने यथार्थप्रति प्राय:ले हेक्का राखेको पाइँदैन । यो देखेर पीडा महसुस गर्ने भाषा अभियन्ता शरच्चन्द्र वस्ती नेपाली भाषालाई पूर्ववत् गरिमा दिलाउने मिसनमा निकै वर्षदेखि लागिपरेका छन्। एक दशकअघि हाम्रो भाषा मार्फत यसबारे खबरदारी गरेका उनी हालै त्यस्तै अर्को पुस्तक नेपाली कसरी लेख्ने ? सहित आएका छन् । प्रस्तुत छ, यही पुस्तकको सेरोफेरोमा रहेर गरिएको कुराकानीको सम्पादित अंश :भाषा प्रयोगका तौरतरिका सिकाउने नयाँ पुस्तक निकाल्नुभएछ । हाम्रो भाषा नै पर्याप्त थिएन र ?हिज्जेको बहानामा नेपाली भाषालाई निरन्तर अन्योलग्रस्त बनाइराख्ने र विवाद चर्काइराख्ने काम राज्य संरक्षित निकायहरूले वर्षौंदेखि गरिरहेका थिए, जसले हाम्रो भाषालाई संकीर्ण र कमजोर बनाउँदै लगेको थियो । त्यसबाट चिन्तित नेपाली भाषाका महागुरुहरू र वरिष्ठ लेखक, पत्रकार, साहित्यकार आदिको अग्रसरतामा नेपाली कसरी शुद्ध लेख्ने ? (नेकशुले२०६९) पुस्तिका बनाइएको तपाईंलाई थाहै छ । त्यसले मूलत: हिज्जेको अराजकता समाप्त गरी नेपाली भाषालाई उसको स्वाभाविक गतिमा समयानुकूल तवरले अघि बढ्ने राजमार्ग निर्माण गरेको थियो ।त्यसकै अनुक्रममा आम भाषा प्रयोगकर्ताका लागि शुद्ध, सही र प्रभावशाली नेपाली लेख्न बाटो देखाउने एउटा सशक्त र छरितो पुस्तकको आवश्यकता महसुुस गरी मलाई यो पुस्तक लेख्न आग्रह गरियो । प्रतिष्ठित भाषासेवी, लेखक, पत्रकारहरूको बैठकले यसले समेट्नुपर्ने विषय, पक्ष र अँगाल्नुपर्ने शैली मात्र होइन, यसको नामसमेत तय गर्यो । सोही अनुरूप मैले यो पुस्तक तयार गरेको हुँ ।तपाईंले भने जस्तै मलाई पनि हाम्रो भाषा नै पर्याप्त छ, अर्को पुस्तक जरुरी छैन भन्ने लागेको थियो । तर त्यो पूर्णत: शब्दप्रयोगमा केन्द्रित पुस्तक थियो, यो चाहिँ मूलत: हिज्जेमा केन्द्रित छ । लेख्न सिक्नेसिकाउने भएकाले कतिपय सन्दर्भ मिल्दा पनि देखिन सक्छन्, जसबारे मैले भूमिकामै स्पष्ट पारेको छु । तर नेपाली लेख्नेहरूका सामु हिज्जेको ठूलो अन्योल छ, यसलाई सम्बोधन गरिनु जरुरी छ भन्ने कुरा आएपछि म यो पुस्तक लेख्ने निर्णयमा पुगेको हुँ । यसरी हाम्रो भाषा र यो पुस्तक एकअर्काका परिपूरक बनेका छन् । तर, यसैबीच नेपाली भाषामा ठूलो उथलपुथल भएको छ । अहिले यसको सान्दर्भिकता के त ?२०६९ सालको उक्त अभियानले आम नेपाली भाषाभाषीमा आफ्नो भाषाप्रतिको चेतना र संवेदनशीलता ह्वात्तै बढाइदिएको थियो । यसैबीच, गत वर्ष संयुक्त अक्षरका खुट्टा काटेर लेख्नुपर्ने आदेशविरुद्ध उनीहरू आन्दोलित भए । फलस्वरूप भाषामाथि अनधिकृत हस्तक्षेप गरी उल्टो बाटो हिँडाउन लागिपरेका निकायहरू रक्षात्मक अवस्थामा धकेलिए र आफूले गरेको गल्ती स्विकार्दै नेकशुले२०६९ ले देखाएको दिशातिर अभिमुख हुन बाध्य भए । यसै क्रममा प्रज्ञा प्रतिष्ठानले संयुक्त अक्षरका खुट्टा नकाट्ने, जथाभावी पदवियोग नगर्ने र शब्दकोशबाट विस्थापित गरिएका शुद्ध हिज्जेका शब्दहरूलाई पुन: शब्दकोशमा समावेश गर्ने अर्थात् २०४० सालको नेपाली बृहत् शब्दकोशमा फर्कने निर्णय गर्यो । तर, निर्णय भएको एक वर्ष हुन लाग्दा पनि यसतर्फ कुनै काम भएको छैन । परिमार्जित मान्यता र नियमहरू व्यवस्थित रूपमा आएका छैनन्, आधिकारिक शब्दकोश प्रकाशित भएको छैन अनि पाठयपुस्तकहरूमा रहेको भद्रगोल सच्याइएको छैन । अब शुद्ध र सही नेपाली कसरी लेख्ने त भनेर बाटो देखाउने कुनै माध्यम छैन । यो अन्योल र शून्यताका बीच यो पुस्तक सही बाटो देखाउने एक मात्र आधारका रूपमा उपस्थित हुन पुगेको छ । यस प्रकार, पुस्तक प्रकाशनमा भएको विलम्बले यसको उपयोगिता र सान्दर्भिकतालाई झन् टडकारो बनाएको छ ।भाषामा अनधिकृत हस्तक्षेपको कुरा उठाउनुभयो । यो रातारात भएको हो र ?होइन । चार दशकदेखिको कसरत हो यो । यसको सूत्रपात २०३४ सालमा त्रिभुवन विश्वविद्यालयले गर्यो, जसलाई २०४० को शब्दकोशमा लागू गरियो । संस्कृतबाट आएका तत्सम शब्दलाई चाहिँ जस्ताको तस्तै राख्ने, त्यसबाहेक अन्य सबै भाषाबाट आएका त्यस्तै शब्दको भने हिज्जे बिगारेर लेख्नुपर्ने उदेकलाग्दो नियम घोषणा गरेर थालिएको थियो भाषामाथिको अनधिकृत हस्तक्षेप । अनधिकृत किनभने यसो गर्ने अधिकार कसैलाई पनि हुँदैन चाहे त्यो कुनै विद्वान्, विद्वत्समूह, कुनै निकाय, सरकार वा सार्वभौम संसद् नै किन नहोस् । यो कथित नियम अन्तर्गत शष को सट्टा स मात्र र दीर्घ ईऊ को सट्टा ह्रस्व मात्र लेख्नुपर्ने गराइयो । अनि हिज्जे बिगारेर अंगभंग गरिएका शब्दहरूलाई पहिलो दर्जामा उकालेर शब्दकोशमा मूल प्रविष्टि दिइयो र हिज्जे नबिगारिएका शुद्ध शब्दहरूलाई दोस्रो दर्जामा झारेर वैकल्पिक प्रविष्टि दिइयो । यसले भाषामा अराजकताको अन्तहीन शृंखलालाई जन्म दियो । वर्षेनि जस्तो जथाभावी हिज्जे बिगार्दै जाने, जथाभावी पदवियोग गर्ने, वर्णमालाबाट अक्षरहरू नै हटाइदिने अनि संयुक्त अक्षरका खुट्टा काट्ने कुचक्र यसकै परिणाम थियो ।झ्वाट्ट सुन्दा शब्दकोशमा जस्तो रूपमा प्रविष्टि दिए पनि के फरक पर्छ, आखिर शब्द त रहिहाल्छ जस्तो लाग्छ । तर यो ज्यादै गम्भीर कुरा हो । किनभने आधिकारिक शब्दकोशमा जुन हिज्जेलाई मूल प्रविष्टि दिइएको छ, राज्यको औपचारिक लेखापढी, सरकारी कामकाज र पाठयपुस्तकमा त्यही हिज्जे लागू गर्नुपर्ने हुन्छ र गरिन्छ । नयाँ पुस्ताले बिगारिएको हिज्जे मात्र पढ्न पाउँछ र सही हिज्जेलाई गलत ठान्न थाल्छ । यसरी एउटै पुस्ताको अन्तरालमा शुद्ध हिज्जेका शब्दहरू प्रयोगबाट पूरै विस्थापित हुन पुग्छन् । थप दु:खको कुरा त के भने, यति कुचक्रले पनि नपुगेर उक्त शब्दकोशको २०५८ सालको संस्करणदेखि त मूल शब्दलाई वैकल्पिक प्रविष्टि पनि नदिई चुपचाप शब्दकोशबाटै हटाउने अभियान चलाइयो । भाषाप्रति र यसका प्रयोगकर्ताप्रति योभन्दा ठूलो विश्वासघात अरू के हुन सक्छ ? त्यस बेला यसको विरोध कसैले गरेन त ?हस्तक्षेप अभियानको नेतृत्व त्रिवि र शब्दकोश दुुवैमा बालकृष्ण पोखरेलले गर्नुभएको थियो । यसको सूत्रपात गरिन लाग्दा, २०३४ सालमै यसका विरुद्ध मुकुन्दशरण उपाध्याय उभिनुभएको थियो । उहाँको भनाइ थियो कुनै पनि भाषाबाट आएका शब्दलाई बलजफ्ती बिगार्न हुँदैन, शुद्ध शब्दलाई मिल्काएर अशुद्ध शब्दलाई चलाउन हुँदैन । यसले भाषालाई चर्को विवाद, विग्रह र अराजकताको चक्रमा फसाउनेछ । तर त्यस बेला उहाँको कुरा कसैले सुन्न चाहेन । क्रमश: अरूले पनि सशक्त रूपमा आवाज उठाउँदै आए । त्यसको बृहत्तर रूप चाहिँ आजभन्दा पाँच वर्षअघि प्रकट भएको हो ।समयक्रममा मुकुन्दशरणको भनाइ सही ठहरियो । आफ्नो नेतृत्वमा गरिएको कामले नेपाली भाषा विवाद, विग्रह र अराजकतामा फस्दै गएको देखेपछि बालकृष्ण पोखरेल ठूलो पछुताउमा पर्नुभयो र त्यसलाई पापको संज्ञा दिँदै प्रायश्चित्तका लागि अग्रसर हुनुभयो । यस क्रममा यी दुवै महारथी आआफ्ना मतभेद थाती राखेर एक ठाउँमा उभिनुभयो र गहन विमर्शपछि नेकशुले२०६९ ले आकार लिन पुग्यो । त्यस्तै चिन्ताले पिरोलिएका कृष्णप्रसाद पराजुली, कुमारबहादुर जोशी, कमल दीक्षित, जगदीश घिमिरे आदिको पनि यसमा उत्तिकै योगदान रह्यो ।त्यसो भए, प्रज्ञा प्रतिष्ठानले २०४० सालको शब्दकोशमा फर्किने भने पनि मुख्य समस्या समाधान भइसकेको रहेनछ, होइन ?हो नि । तर धेरैलाई यो भ्रम छ । मैले यहाँ त्यसैलाई स्पष्ट पार्न खोजेको हुँ । प्रज्ञा प्रतिष्ठान सही दिशातिर उन्मुख भएको त हो र यसको स्वागत पनि हुनुपर्छ । शुद्ध शब्द र तिनको प्रयोगलाई निषेधै गर्ने २०५८ सालयताको उपक्रमलाई त यसले निरस्त पारेको छ, तर समस्याको मूल जरो जस्ताको तस्तै छ । समस्याको जरोमा पुगेर मात्र त भएन नि, त्यसलाई उखेल्नु पनि पर्छ । नत्र त घुम्दैफिर्दै रुम्जाटार भइहाल्यो नि ।नेपाली भाषामा जहिल्यै हिज्जेकै विवाद उठिरहेको हुन्छ । यो कहिल्यै टुंगिएला कि नटुंगिएला ?हिज्जे सम्बन्धमा नेपाली भाषाका परस्पर विरोधी अथवा समानान्तर मुख्य दुई धार भनेकै माथि उल्लेख भएका तिनै दुई भाषामहारथीहरूका धार हुन् । अरू सबै यिनै दुई गुरुकुलमध्ये एउटाका शिष्य वा अनुगामी हुन् । दुवै महारथीले नेपाली भाषालाई विग्रह र अराजकताबाट जोगाउन भनी एक ठाउँमा आएर एउटा व्यवस्था दिनु भनेको सानो कुरा होइन । यो समन्वय र सहमतिको, भाषिक संवेदनशीलताको व्यवस्था हो । यसलाई अनुसरण गर्नासाथ हिज्जेको विवाद टुंगिन्छ । वर्षेनि नयाँ नियम भन्दै हिज्जे बदल्दै जाने चलन सदाका लागि समाप्त हुन्छ । २०४० सालको अवस्थामा फर्कने प्रज्ञा प्रतिष्ठानले यही दिशातिर कदम उठाएको हो, जसलाई त्रिविले समेत अनुमोदन गरेको छ । मेरो पछिल्लो पुस्तक पूरापूर यही व्यवस्थालाई स्विकारेर आएको हो ।भाषिक एकरूपताका लागि अरूले गरेका पहललाई अराजकता भन्दाभन्दै तपाईंले पनि यस पुस्तकमा आफ्नै मान्यता स्थापित गर्न खोज्नुभएको छ नि ?त्यस्तो कदापि होइन । मैले भर्खरै माथि केही नाउँ लिएँ । कसैसँग तुलना गर्न नसकिने यस्ता भाषामहारथीहरू र विशिष्ट भाषासेवीहरूले मिलेर गरिदिएको व्यवस्था छोडेर आफ्नो बेग्लै मान्यता बोकिहिँड्ने धृष्टता म कसरी गर्न सकुँला ? उहाँहरूको संयुक्त प्रज्ञालाई उछिन्न सक्ने तहमा पुगेको भ्रम अरू कसैलाई होला, ममा छैन । परम्परा नभत्काउने तर सिद्धान्त र परम्पराका नाममा जडसूत्रवादी नहुने, भाषालाई उसको स्वाभाविक गतिमा अघि बढ्न दिने, कुनै पनि बहानामा जबर्जस्ती केही पनि नलाद्ने, भाषाले अंगीकार गरेको प्रवृत्ति र स्वीकार गरेको कुरालाई सहर्ष स्विकारेर अघि बढ्ने नेकशुले२०६९ का मान्यता हुन् । भाषाभन्दा माथि कोही हुँदैन, यो स्वत: परिवर्तनशील हुन्छ, सुधारका नाममा भाषालाई एकातिर घिच्याउने अधिकार कसैलाई हुँदैन भन्ने मान्यता यसले अँगालेको छ ।यो व्यवस्था निर्माणका क्रममा भएको छलफलमा म पनि आकण्ठ डुबेको थिएँ । त्यसैले त्यसपछाडिका तर्क, चिन्ता, चिन्तन र उपपत्तिबारे बताउन सकुँला र त्यसका बुँदाहरूको व्याख्या पनि गर्न सकुँला । तिनका आधारमा थप वा अवशिष्ट केही कुरा भन्न वा गर्न प्रयास पनि गरुँला । तर, आफ्नो बेग्लै मान्यता लिई हिँड्न सक्ने सामथ्र्य ममा छैन । तपाईंले पुस्तक तयार पार्न निकै मिहिनेत गर्नुभएको भनिएको छ । तर यो गल्तीहरूको प्याकेज जस्तो देखिन्छ । संयुक्त क्रियापद जोड्ने भन्दाभन्दै धेरैतिर छुट्टिएको देखिन्छ (गर्न हुँदैन, जोड्नु पर्दैन), अंग्रेजीका एकै खाले शब्दको हिज्जेमा भिन्नता देखिन्छ (ऋष्लिष्अरक्लीनिक, ख्ष्कबरभीसा, क्उष्चष्तरस्पिरिट), शृ (शृंखला) हुनुपर्नेमा श्रृ (श्रृंखला) छ अनि चन्द्रविन्दु पनि घटेका छन् । चन्द्रविन्दु दिँदा अन्य मात्रामा मिसिएर एकै ढिक्का जस्तो देखिने अवस्था नहोस् भनेर कतिपय ठाउँमा शिरविन्दुको प्रयोग गरिएको हो । यस सम्बन्धी नियम पुस्तकमै छ । शृ र श्रृ दुवै प्रचलनमा रहेकाले लोकले मन पराएको बहुप्रचलित रूपलाई तिरस्कार नगरिएको हो । संयुक्त क्रियापद छुट्टिएको र अंग्रेजीका एकै खालका शब्दमा हिज्जे फरक देखिएको चाहिँ असावधानी वा प्रुफको गल्तीको परिणाम हो । त्यसलाई तुरुन्तै हुन लागेको पुनर्मुद्रणमा सच्याइनेछ ।उच्चारणको प्रसंगतिर जाऔँ । नेपाली जिब्राले शषस को भेद छुट्याउन सक्दैन, त्यसैले स मात्रै लेख्नु गर्नुपर्छ, ञ र ण उच्चारण गर्न सक्दैन, त्यसैले यिनलाई वर्णमालाबाटै हटाउनुपर्छ भन्छन् एक थरी भाषागुरुहरू । यी दिउँसै रात पार्ने खालका तर्क हुन् । म लामो कुरा गर्दिनँ । तपाईं स्वयं निस्तो र दुष्ट शब्द उच्चारण गरी हेर्नुस् । तिनमा रहेको सष उच्चारण गर्दा जिब्रो कहाँ ठोकिन्छ, त्यहाँबाट हावासास कसरी अघि बढ्छ र तिनको ध्वनि कानले कस्तो सुन्छ, ध्यान दिनुस् । त्यस्तै राणाराना, वाणीबानी शब्द उच्चारण गरी हेर्नुस्, जिब्राले ण उच्चारण गर्ने मात्र होइन, कानले पनि टडकारै ण सुन्दो रहेछ र त्यसका आधारमा फरक अर्थबोध पनि हुँदो रहेछ भन्ने स्वत: थाहा पाउनुहुनेछ । यति थाहा पाउन विद्यावारिधि गरिरहनुपर्दैन । बरु विद्यावारिधि गरेकाले चाहिँ यो थाहा पाउन छोड्दा रहेछन् । उच्चारण कहिल्यै नसिकाउने अनि उच्चारण गर्न सक्दैनन् भने अक्षरहरूलाई वर्णमालाबाटै हटाउने काम त जघन्य भाषिक अपराध हो ।तत्समबाहेक अन्य शब्दमा शषसको सट्टा एउटै स लेख्दा, दीर्घ ईऊ को सट्टा ह्रस्व मात्र लेख्दा सरल हुन्छ भन्ने तर्क गर्नेहरू पनि छन् नि ?सरलताको यो नारा झ्वाट्ट सुन्दा निकै आकर्षक लाग्छ । तर यो घातक नारा हो । यी यस्ता अक्षर र ध्वनि हुन् जसले शब्द र बोलीलाई विशिष्टता र गहिराइ दिन्छन् । विश्वका भाषा सिक्न, बोल्न र विश्वसँग दोहोरो कुराकानी गर्न यिनको महत्त्व अतुलनीय छ । शिक्षाको उद्देश्य मानिसमा लुकेको क्षमतालाई विकसित गराएर विश्वसँग प्रतिस्पर्धा गर्न सक्ने बनाउनु हो । सरलताका नाममा भइरहेको क्षमता पनि समाप्त पारेर झन् कमजोर बनाउने योजनालाई शिक्षा भन्न सकिँदैन । जीवनमा उँभो लाग्न र अघि बढ्न चाहनेले यस्तो बाटो कहिल्यै रोज्दैन ।शष, ईऊ हटाउने नियमले भाषालाई नराम्रो असर पार्यो भनेर यसैलाई संकेत गर्न खोज्नुभएको हो ?त्यसले भाषालाई अरू पनि थुप्रै घातक असर पारेको छ । अन्योल, अस्थिरता र अराजकता बढाएको त छँदै छ, नेपाली भाषालाई संकीर्ण र अपभ्रंशमुखी बनाएर भाषाबाट भाषिकातर्फ उन्मुख गराएको छ । संसारभर शुद्ध रूपमा लेखिने शब्द बिगारेर लेख्नुपर्दा नेपालीप्रति हीनताबोध पैदा गरेको छ । दिवंगत र जीवित सिद्धहस्त स्रष्टाहरू शुद्ध लेख्न नजान्नेमा दरिएका छन् । नेपाली शुद्ध लेख्न सक्छु भन्ने नेपाली भेट्न दुर्लभ हुन थालेको छ । नेपालबाहिरका नेपालीले नेपालको नेपालीलाई मानक मान्न छोडेर बेग्लै मानक शब्दकोश बनाउने प्रयास थालेका छन् । अझ डरलाग्दो कुरा त यसले भाषिक द्वन्द्वको बीउ रोपेको छ ।कसरी ?सूत्रबद्ध रूपमा भन्दा, यसले हिमाल, पहाड र तराईका विभिन्न राष्ट्रिय भाषाका शब्दहरूको अंगभंग गरेर तिनको शुद्ध रूपलाई नेपालीमा अशुद्ध र अग्राह्य घोषित गर्छ । हरेक समुदायको अस्मिता र पहिचानको एउटा प्रमुख आधार भाषा हो, यसले त्यसैमा ठाडो हमला बोल्छ । आफ्नै मातृभूमिमा पितृपुर्खादेखि प्रयोग हुँदै आएका आफ्नो भाषाका शब्दलाई राज्यसत्ताको बलमा कसैले अग्राह्य घोषित गर्छ, तिनको अंगभंग गर्छ र बिगारिएका शब्द प्रयोग गर्न बाध्य बनाउँछ भने सोच्नुस्, उनीहरूको मनमा कति ठूलो चोट पर्छ । यसले उनीहरू सबैमा नेपाली भाषाप्रति वितृष्णा र विद्वेषभाव पैदा गर्दै लगेको छ, जसले अन्तत: भाषिक द्वन्द्व, विग्रह र विखण्डनमा पनि पुर्याउन सक्छ । यसले नेपाली भाषालाई असहनीय धक्का दिन सक्छ । कैयौँ देशमा त्यहाँका भाषा यसै गरी विस्थापित गरिएका छन् । यसतर्फ हामी अत्यन्त संवेदनशील हुनुपर्छ ।फेरि पुस्तकतिरै आऔँ । तपाईंले शुद्ध वा मूल शब्दतिर जानुपर्छ भन्ने आग्रह राख्नुभएको देखिन्छ । सहर होइन शहर लेख्नुपर्छ भन्नुहुन्छ । तर कतिपय भाषागुरुहरू मूलमा जाने भए उर्दूको शहर होइन, अरबीको शेहर मा पुग्नुपर्छ भन्ने तर्क गर्छन् ।यसको उत्तर त्यही तर्कमा निहित छ । शहर शब्द नेपालीमा अरबीबाट होइन, उर्दूबाट आएको हो, त्यसैले शेहर को कुरा उठाउनु कुतर्क मात्र हो । हाम्रो आग्रह त नेपालीमा आएर स्थापित भइसकेका शुद्ध शब्दलाई बलजफ्ती भाँचकुँच नगरौँ भन्ने मात्रै हो ।बुझ्नुपर्ने कुरा के हो भने, आगन्तुक शब्द हाम्रो भाषामा आफैँ पस्न आएका अवाञ्छनीय शरणार्थी होइनन्, आफ्नो भाषालाई समृद्ध र बढी सम्प्रेषणीय बनाउन हामीले सादर निम्त्याएका र भाषिक नागरिकता प्रदान गरेका व्यक्ति हुन् । आफ्नो गर्जोले हामी कुनै विदेशीलाई नागरिकता दिन्छौँ भने नेपाली हाइट मा मिलाउनुपर्छ भनेर उसका खुट्टा काट्न वा नाक ताछ्न थाल्दैनौँ । त्यो असभ्यता, बर्बरता र कृतघ्नता हो । तिनले यहाँको नियमकानुन र प्रचलन भने अवश्य मान्नुपर्छ । आगन्तुक शब्द पनि यस्तै हुन् । जबर्जस्ती तिनको अंगभंग गर्न मिल्दैन । आफू सग्लो रहेरै तिनले हाम्रो भाषिक नियमकानुन मान्नुपर्छ । मानेकै छन् । हाम्रै नियम अनुसार बहुवचनमा जान्छन्, हाम्रै क्रियापदबाट नियन्त्रित हुन्छन्, तिनमा हाम्रै विभक्ति हाम्रै पाराले लाग्छन्, तिनको प्रतिनिधित्व पनि हाम्रै सर्वनामले गर्छन् ।तर, धेरैजसो प्रयोगकर्ता आगन्तुकको तद्भवीकरणमा बानी परिसके नि त ? जस्तो, कम्प्युटरमा सहर लेख्दा एकातिरको की थिच्ने बानी परेको छ, अब शहर लेख्नुपरे अर्कातिर थिच्नुपर्ने हुन्छ । नेपालीले खालि हिज्जे सिकेरै जिन्दगी बिताउनुपर्ने ?हेर्नुस्, नजानेर उल्टो जुत्ता लगाउन थालियो भने त्यसमा पनि बानी पर्छ, त्यसपछि सुल्टो लगाउन थाल्दा दुईचार दिन अप्ठयारो लाग्छ । सुल्टो के हो भन्ने थाहा पाएपछि त सुल्टै लगाउनुपर्यो नि । यो त्यस्तै समस्या हो, एकदुई हप्ताकै अभ्यासले समाधान भइहाल्छ ।पुस्तकमा भगवान्, हनुमान् जस्ता हलन्त शब्दलाई खुट्टा नकाटी राखिएको छ । के हलन्त बहिष्कार गर्न खोजिएको हो ? फेरि, पश्चात् लाई यथावत् राख्नुको कारण चाहिँ ?हलन्त बहिष्कार गर्न खोजिएको बिलकुलै होइन । हलन्त शब्दले त्यहाँ यथोचित स्थान पाएका छन् । तर एउटा सत्य के हो भने, संस्कृतबाट आएका हलन्त शब्दलाई खुट्टा नकाटी लेख्ने प्रवृत्ति नेपाली भाषाले टडकारो रूपमा विकास गर्दै लगेको छ । भगवान, हनुमान जस्ता असंख्य शब्द यसका उदाहरण हुन् । यिनलाई हलन्त लेख्ने चलन लगभग हराइसकेको छ । अझ हामी त महान् लाई महान मात्रै लेख्दैनौँ, संस्कृतले अशुद्ध मान्ने महान मा संस्कृतकै भाववाचक प्रत्यय जोडेर महानता पनि बनाउँछौँ र ढुक्कसँग चलाउँछौँ । बोल्दा खुट्टा काटे पनि लेख्दा सग्लै लेख्नु नेपालीको आफ्नै विशेषता बन्न पुगेको छ । भगवान, हनुमान आदिलाई पनि हाम्रो भाषाले त्यही लहरमा राख्न थालेको हो । अनायास हुँदै आएको यो स्वाभाविक परिवर्तनलाई पुस्तकले अस्वीकार नगरेको मात्र हो । हलन्त नहटिसकेका पश्चात् जस्ता शब्दमा जबर्जस्ती हलन्त हटाउनेतिर लागिएको पनि छैन ।समस्त शब्दले आँखाले हेर्दा लामा देखिए भने छुट्याउने, नत्र जोड्ने चलन चलेको छ । यो पुस्तक पनि त्यसैको पछि लागेको हो ?हो । किनभने समस्त शब्द जति लामो भए पनि जोडेर लेख्ने संस्कृतको चलन हो । नेपाली भाषाले चाहिँ हेर्दा सजिलो लाग्नेसम्मलाई मात्र जोड्न मन पराउँदो रहेछ, नत्र छुट्टयाउँदो रहेछ । यो पनि यसको आफ्नै विशेषता हो । त्यही भएर हामी गृहमन्त्री जोड्छौँ, महालेखा परीक्षक छुट्टयाउँछौँ । त्रिभुवन विश्वविद्यालय वा नेपाल प्रज्ञा प्रतिष्ठान लाई एउटै डिकोमा राख्दैनौँ । अर्थ फरक पर्दैन र परम्परा भत्कँदैन भने छुट्टयाएर लेख्ने प्रवृत्ति आजको नेपाली भाषामा क्रमश: बढ्दै गएको छ । यो गल्ती वा विकृति नभएर सरलतातिरको स्वत:स्फूर्त यात्रा हो । भाषा सामान्यत: नियममै चल्छ, तर कहिलेकाहीँ रूढिबद्ध पनि हुन्छ र यदाकदा यसले यादृच्छिक गतिसमेत अपनाउँछ । भाषाले स्वाभाविक रूपमा चालेको पाइलाप्रति संवेदनशील हुनुपर्छ । जडसूत्रवादी बनेर त्यसमाथि आक्रमण गर्नु हुँदैन ।हिज्जे सम्बन्धी समस्या समाधान गर्न, पत्रपत्रिकामा प्रयोग भएका शब्दको संग्रह गरेर हेर्ने (कर्पस) र जुन हिज्जेको बढी प्रयोग भएको देखिन्छ त्यही लेख्ने पनि भन्छन् नि कतिपय भाषागुरुहरू ?त्यो पनि एउटा विधि हो, तर शुद्ध हिज्जे लेख्न बाधा सृजना नगरिएको अवस्थामा मात्र त्यसले काम गर्छ । अनेक उर्दी जारी गरेर शुद्ध हिज्जे लेख्न नदिने, शुद्ध हिज्जेका शब्दलाई शब्दकोशबाटै हटाउने हाम्रो जस्तो अवस्थामा कर्पस जस्तो वैज्ञानिक विधिले पनि काम गर्दैन । पारस नेपाल"
चराका जस्ता घर,"खुरखुरेबाट जयनगर आउँदै गर्दा ट्याक्टरले भत्काएको बाटो हिलो थियो । गाडीका ठूला पांग्राले बनाएका डिलमा एउटी युवती सम्हालिएर साइकल चलाउँदै थिइन् । नजिकै आइपुगेपछि मैले देखें, कुर्तासुरुवाल लगाएकी यिनले निधारमा ठूलो टीका थियो । पोते र सिन्दूर पनि थियो । यिनी खुरखुरेको सुकुम्बासी बस्तीतिर नलागेर अर्को बाटो जंगलभित्र छिरिन् । साँझ पर्न लागिरहेको बेला जंगलको बाटो हिँडिरहेकी यिनको साइकलको क्यारिअरमा एउटा बोरा थियो । जीवनले भने, यो चामलको बोरा हो । यिनका पतिको ठेकेदारले आज जयनगरमा फोन गरिदिएजस्तो छ । पक्कै यिनको बूढो सिमलामा पाइप बिछ्याउन गएको होला ।खुरखुरेजयनगरतिरको एउटा लघु अर्थतन्त्र वर्षौंदेखि यस्तै एकदुई फोन कलले चलेको छ । तर, यो तन्त्रभित्र पार्वती राजीहरूका लागि भने कुनै फोनले काम गर्दैन । (आइतबार सार्वजनिक हुने यज्ञशको पुस्तक भुइयाँ को एक अंश ।)"
बग्दै बग्दै जाने छोरासँग,"तालाई जीवनको गहिरो नदीमा डुबुल्की मार्न सिकाउादा सिकाउादै तैरिन सिकाउादा सिकाउादैआफ्ना इन्द्रेनी सपना डुबाएर स्तब्ध छुखुसी डुबाएर स्तब्ध छुता यो देशमा दु:खै पाउन त आएको थिइस्दु:खै पाएर गइस्जानू, तैंले पानीमा खेलेका कागजका नाउजस्तैकतै नडुबी बग्दै बग्दै जानूअदृश्य बग्ने बतास र समयजस्तै सुस्तरी बग्दैबग्दै जानूतालाई बेरेर बगाउन पनि मसागयो लाएको झुत्रो साडीबाहेक केही थिएनजुन साडीको रङ कुनै राजनैतिक दलको झन्डासाग मिल्दैनहाम्रा पसिना, आासु र जीवनसाग मिल्दैनतथाकथित समानता, आरक्षण र स्वतन्त्रतासाग मिल्दैनत्यही साडीलाई च्यातेर तेरो अगाध मायालाई टपक्क निकालेर मुटुबाटयो धमिलो पानीमा बगाइदिएकी छुमेरो खुसी मेरो प्राण मेरो सपनाजानू, बग्दै बग्दै जानूजहाा माटो भेटिन्छ त्यहीा टक्क अडिनूर समाधिस्थ हुनू । विवश पोखरेल"
बगेर जानेप्रति,सगरमाथा गुरुङ
जे हाम्रा होइनन्,"निक्र्योल हाम्रो धार शैवधार हो, यसको अभियन्ता गोरखानाथ पन्थ हो । दक्षिणको धार कर्मकाण्डी धार हो । हामीले आजका दिन यसलाई परिमार्जन गरेर केही भइहाल्छ भन्ने होइन । यसलाई मानवको निम्ति कल्याणकारी, अध्यात्मकेन्द्रित र उदार बनाउन सकेनौँ भने अरू विकृति थपिने र अधोगतितिर लाग्ने मात्रै हुन्छ ।"
अहंपुराण !,"आत्मकथा लेखनतर्फ महिलाको कलम कमै चलेको देखिन्छ, किनकि व्यक्तिगत, पारिवारिक एवं सामाजिक स्तरमा आफूले प्राप्त गरेका अनुभवहरू अभिव्यक्त गर्न नेपाली महिला लेखकहरूलाई अझै पनि सहज वातावरण तयार नभइसकेको स्थिति देखिन्छ ।आफ्ना जीवन भोगाइ र अनुभवहरूलाई यथार्थमूलक ढङ्गले प्रथमपुरुष दृष्टिविन्दुमा प्रस्तुत गरिएको भावाभिव्यक्तिलाई आत्मकथा भनिन्छ । यसलाई आत्मजीवनी, आत्मकहानी, आत्मचरित्र, आत्मचरित, संस्मरण, आत्मसंस्मरण आदिसमेत भन्ने गरिएको छ । यी सबै शब्दहरू पर्यायवाचीकै रूपमा प्रयोग गरिए पनि आत्मकथा र संस्मरणमाचाहिँ सूक्ष्म भिन्नता पनि छ । संस्मरण तेस्रो व्यक्तिलाई केन्द्रमा राखेर प्रथम र तृतीयपुरुष दुवै दृष्टिविन्दुमा लेखिन्छ भने आत्मकथाआत्मसंस्मरणचाहिँ आफैँलाई केन्द्रविन्दुमा राखेर प्रथमपुरुष दृष्टिविन्दुमा लेखिन्छ । आत्मकथामा मूल सहभागीका रूपमा लेखक स्वयं हुन्छ र अन्य सहभागीहरूको उपस्थिति सन्दर्भअनुसार हुने गर्छ । लेखकले देखेका र भोगेका घटना र वस्तुहरूको वर्णन आत्मकथाको बाह्य पक्ष हो भने त्यस्ता घटना र वस्तुहरूले लेखकका मनमा परेको प्रभाव र प्रतिक्रियाहरूको भावनात्मक प्रस्तुतिलाई आत्मकथाको आन्तरिक पक्षका रूपमा लिन सकिन्छ । आत्मकथामा बाह्य एवं आन्तरिक पक्ष एकअर्कामा अन्तर्भूत हुनुपर्छ । आत्मकथा लेखन अत्यन्त कठिन कार्य हो । यसैले ठूलै आँट भएका लेखकले मात्र आत्मकथा लेख्न सक्छन् किनकि आत्मकथा लेखकको व्यक्तिगत कथा भए पनि त्यसका सेरोफेरोमा आउने अन्य धेरै व्यक्तिलाई यसले प्रभाव पार्छ । लेखकले आफूलाई केन्द्रविन्दुमा राखेर घटना र परिवेशको यथार्थ चित्रण गर्नु पर्ने हुनाले आत्मकथा लेखनका लागि विभिन्न प्रकारका बाधाहरू उत्पन्न हुनसक्छन् । विविध प्रकारका सङ्कोच, पारिवारिक तथा सामाजिक मर्यादा एवं नैतिकता, आत्मकथामा उपस्थित हुने सहभागीहरूमार्फत उत्पन्न हुनसक्ने विविध प्रकारका दुर्घटनाका भय आदि आत्मकथा लेखनका लागि बाधकका रूपमा उपस्थित हुन्छन् । यसैले पनि नेपाली साहित्यमा आत्मकथा अत्यन्त कम लेखिने उपविधामा पर्छ ।यस्ता अनेक अप्ठ्यारा हुँदाहुँदै पनि वर्तमानमा आत्मकथा लेख्ने लहर नै चलेको छ अझ भनौँ यसले फेसनको रूप धारण गरिसकेको छ । अहिले अधिकांशत: आत्मकथा व्यक्ति स्वयंले नभई प्रायोजित रूपमा खेताला लगाएर लेख्न लगाउने प्रचलन पनि व्यापक रूपमा देखिएको छ । त्यसमा पनि अहिले आत्मकथा एवं संस्मरण भनेर लेखाइएका अधिकांश पुस्तक व्यक्तिको भावनात्मक अभिव्यक्ति नभएर अहं पुराण भएको अनुभव अधिकांश पाठकले गरेकै हुनुपर्छ । यस स्थितिमा अहं पुराणको व्याख्या गर्दागर्दै सम्बन्धित व्यक्ति यथार्थबाट चिप्लिएर निकै पर पुगेको सन्दर्भ पनि बेलाबेला सार्वजनिक भएको सर्वविदितै छ । अझ कतिपय आत्मकथा भनिएका कृति त स्टन्ट का रूपमा मात्र देखापरेको तथ्य पनि कसैबाट छिपेको छैन । यस्ता व्यक्तिहरूले स्टन्ट का रूपमा प्रयोग गरेको विवरण अधिकांशत: दिवङ्गत भइसकेका व्यक्तिसँग सम्बन्धित रहेको पाइएको छ । यदि उनीहरूले यस्ता विवरण सम्बन्धित व्यक्तिको जीवनकालमै खुलासा गरेको भए उनीहरूलाई सलाम गरिन्थ्यो होला तर व्यक्ति दिवङ्गत भइसकेपछि, खण्डन गर्ने कोही नभएपछि चर्चामा आउने अभीष्टले यस्ता स्टन्ट गर्ने दरिद्री एवं हुतीहाराका लागि प्रतिक्रिया व्यक्त गर्न कुनै पनि शब्द बाँकी रहँदैन । एउटा प्रसङ्ग, नेपाली समाजमा नाम चलेका मेरा परिचित एक व्यक्तिको आत्मकथा अहिले आफूले लेख्दै गरेको कुरा एकजना भाइले मलाई बताए । मैले ती भाइलाई सोधेँ उहाँको आत्मकथामा फलानाको प्रसङ्ग छ ? छैन । यो विषय छ ? छैन । यो घटना छ ? छैन । यी यी सन्दर्भ छन् ? छैनन् । त्यसो भए यी सन्दर्भ एकचोटि सोधिहेर्नु न भनेर ती भाइलाई भनेकी थिएँ । ती भाइले सोध्दा ती व्यक्ति त तैँले कसरी थाहा पाइस् यस्ता कुरा भनेर पड्किए रे । अनि एक छिनपछि मैले भनेका कुरा मात्र लेख्नु नि, नचाहिँदा कुराको पछि लागेर किन हिँड्नु ? भन्दै ती भाइलाई फकाए रे ।ती व्यक्तिका कुकर्महरू देख्नेभोग्ने थुप्रै व्यक्तिहरू अहिले पनि यस समाजमा छन् र त्यस्ता व्यक्तिहरू सर्वसाधारण मात्र नभई सामाजिक पहिचान बनाएर इज्जतका साथ बाँचेका छन् । यसो भन्नुको तात्पर्य कुनै व्यक्तिले कुनै बेला गरेका नकारात्मक क्रियाकलापलाई सम्झेर उसलाई सधैँ घृणाको दृष्टिले हेरिरहनुपर्छ भन्ने आशय होइन, त्यसमा पनि कुनै बेलाका रत्नाकर डाँकु वाल्मीकिमा परिवर्तन भएर कालजयी कृतिको स्रष्टा बन्न पुगेको मिथकमा विश्वास गर्ने हामी । यसैले ती व्यक्तिले आफूले कुनै समय गरेका नकारात्मक क्रियाकलाप पनि इमानदारीपूर्वक लेखाउने साहस गरेको भए भावी पुस्तालाई मार्गदर्शन गर्न सक्थ्यो कि भन्ने आशय मात्र हो ।यो प्रसङ्ग यहाँ उल्लेख गर्नुको तात्पर्य अहिले आत्मकथाका नाममा अहंपुराण लेखिने तथा लेखाउने प्रचलनको व्यापकतातर्फ मैले इङ्गित गरेकी मात्र हुँ । यसरी अहिले लेखाइँदै गरेका आत्मकथा नामका लेखनहरूलाई नेपाली साहित्यमा आत्मपुराण, अहंपुराण, आत्मप्रशंसा, आत्मश्लाघा जस्ता एउटा बेग्लै विधाबाट नामकरण गर्नुपर्ने हो कि ? भन्ने जिज्ञासा उठेको मात्र हो ।आत्मकथा लेखनतर्फ महिलाको कलम कमै चलेको देखिन्छ, किनकि व्यक्तिगत, पारिवारिक एवं सामाजिक स्तरमा आफूले प्राप्त गरेका अनुभवहरू अभिव्यक्त गर्न नेपाली महिला लेखकहरूलाई अझै पनि सहज वातावरण तयार नभइसकेको स्थिति देखिन्छ । यदि सहज वातावरण हुँदो हो त उपन्यासमार्फत आना निजी अनुभवहरूलाई यथार्थ रूपमा अभिव्यक्त गरेकै कारण दुई नेपाली महिला उपन्यासकारहरू परिवार तथा आफन्तजनबाट त्याज्य अवस्थामा रहनुपर्ने थिएन अनि यौन र अनुभूति लेखेकै कारण सीता पाण्डेले लेखकवर्गबाटै फोहोरी आइमाई को संज्ञाबाट आलोचित पनि हुनुपर्ने थिएन । अझ हास्यास्पद कुरो सीता पाण्डेको यौन र अनुभूति पुस्तकको शीर्षक सुनेरै भद्रभलाद्मीहरू यस्तो आलोचना गर्न तम्सिएका हुन् । प्रस्तुत कृतिमा सीतापाण्डेले घर, परिवार, समाज तथा कार्यक्षेत्रमा देखापर्नेविभिन्न सन्दर्भका महिलाविरोधी गतिविधि र सङ्कीर्ण मानसिकताको विरोध गर्दै तिनप्रति आफ्ना अनुभूति एवं दृष्टिकोण प्रस्तुत गरेको पाइन्छ । नेपाली साहित्यमा पुस्तकै नदेखी नपढी हावादारी विश्लेषण गर्ने प्रवृत्तिको बोलवाला रहेको स्थितिमा यस्ता मौखिक टिप्पणी हुनु कुनै नौलो कुरा पनि होइन तर कसैका बारेमा टिप्पणी गर्नुभन्दा पहिले कृति गम्भीरतापूर्वक पढिदिए हुन्थ्यो भन्ने आग्रह मात्र हो । यी र यस्ता विविध कारणबाट नेपाली साहित्यमा आत्मकथा लेखनतर्फ महिला झुकाव कम देखिए पनि अभावकै स्थिति भने देखिएको छैन । खेताला लगाएर लेखिने आत्मकथाका सन्दर्भमा चाहिँ महिलाको उपस्थिति खेतालो र मालिक दुवै सन्दर्भबाट न्यून देखिन्छ । यद्यपि नेपाली आत्मकथाको इतिहासमा निरक्षर महिलाका आत्मकथात्मक कृति अरूले लेखिदिएको स्थिति भने नपाइने होइन । यस्ता निरक्षर दुई जना महिलाका आत्मकथा अर्काले लेखिदिएको पाइन्छ । यसमा संयोग यस्तो परेको छ कि दुई बेग्लाबेग्लै व्यक्ति भए पनि उनीहरूको नामचाहिँ एउटै छ । यीमध्ये धनमाया प्रसाईंको जीवन कथा शीर्षक संस्मरणात्मक कृति लक्ष्मी उप्रेतीमार्फत लेखाइएको हो भने धनमाया तामाङको धन शीर्षक कृतिचाहिँ सुषमा सापकोटाले लेखेकी हुन् । यसरी अरूबाट आत्मकथा लेखाउने यी महिलासत्ता र शक्तिरूपी बाछिटाको स्पर्शसमेत नभएका व्यक्ति हुन् । त्यसैले यस्ता कृति अहंपुराण एवं स्टन्टको अभीष्टले नभई आफूले देखेभोगेका यथार्थमूलक सन्दर्भलाई प्रस्तुत गर्ने अभीष्टले प्रेरित भएकाले ती यथार्थका निकट देखिन्छन् ।आत्मकथा लेखनका नाममा अर्काको चरित्रहत्या गराउन उद्यत तेस्रो व्यक्तिको निहित स्वार्थका लागि महिलाका नामको दुरुपयोग भएको पनि पाइन्छ । यसका लागि विभिन्न अध्ययन अनुसन्धानको हवाला दिने व्यक्तिले वर्तमानमा जीवितै बाबुछोरीलाई लोग्नेस्वास्नी बनाइदिएर ठूलै अनुसन्धान गरेको धाक दिएको हास्यास्पद स्थिति पनि यहाँ दोहोर्याइरहनु पर्दैन । अर्काे प्रसङ्ग नेपालमा मुलुकी ऐन लागू हुनुभन्दा निकै अगाडि जन्मिएकी एक जना आत्मकथाकारको । उनी ब्राह्मण बाबुकी विजातीय पत्नीतर्फको सन्तान रहिछन् । त्यही परिवारमा उनको सजातीय आमा पनि सँगै रहेको जानकारी उनकै आत्मकथाबाट पाइन्छ । उनले आफ्नो कृतिमा परिवारमा देखापरेका जातीय सङ्कीर्णतासम्बन्धी कुनै सन्दर्भलाई उल्लेख नगरी अझ आफ्नो परिवारमा जातीय सङ्कीर्णता नभएर परिवार निकै प्रगतिशील भएको भन्दै प्रशंसासमेत गरेकी छन् । तर यसै कृतिमा उनले विजातीय आमाबाट थुप्रै सन्तान जन्मिसकेपछि सजातीय पत्नी र सन्तान त चाहिन्छ भनेर उनका बाबुले सजातीय कन्यासँग पुन: विवाह गरेको कुरा उल्लेख गरेकी छन् । यसैगरी आफ्नै विवाहको प्रसङ्गमा उनले सोझै नभने पनि त्यसमा जातीयताको गन्ध आएको स्पष्टै बुझिन्छ । यसरी सत्यलाई लुकाउनुभन्दा पारिवारिक यथार्थलाई स्पष्ट रूपमा देखाइदिएको भए यथार्थको नजिक हुनेथियो, तत्कालीन समाजको दिग्दर्शन हुनेथियो कि भन्ने दृष्टिकोण मात्र हो ।यति हुँदाहुँदै पनि औपचारिकताको घेरोलाई तोडेर चन्द्रकान्ता मल्ल, पारिजात, शान्ता श्रेष्ठ, झमक घिमिरे, कविता पौडेल, वीना घले, गौरा प्रसाईंजस्ता साहसी आत्मकथाकार पनि नेपाली साहित्यमा देखापरेका छन् । उनीहरूका कृतिमा अभिव्यक्त अधिकांश प्रसङ्ग दिवङ्गत व्यक्तिलाई जोडेर आफूलाई चर्चामा ल्याउने, आफ्नो प्रशंसा गर्नेउद्देश्यले नभई जीवनमा आफूले भोगेका तीतामीठा अनुभूतिलाई अभिव्यक्ति दिने उद्देश्यले प्रेरित रहेको पाइन्छ ।"
केले बनाउँछमहान् नेता ?,"नेता बन्नका लागि धेरै गुण आवश्यक हुन्छन् । तिनको ख्याल नै नगरी, उनीहरूले गरेका कामको मूल्यांकन नै नगरी राजनेता, महान् नेतालगायतका पगरी गुथाइदिने गरिएको पाइन्छ । खासमा के गुण र शैलीले नेता महान् हुन्छन् त ? यही प्रश्नलाई लिएर वल्र्ड इकोनोमिक फोरमका संस्थापक तथा अध्यक्ष क्लाउस स्वाव र ली क्वान यु स्कुल अफ पब्लिक पोलिसी सिंगापुरका डिन किशोर महबुवनीले प्रोजेक्ट सिन्डिकेट मा एक मन्थन गरेका छन् । त्यसैको अनूदित अंश :केही समयअघि, सिंगापुरमा एक दिन डिनर गर्ने क्रममा हामीले के गुणले महान् नेता बनाउँछ भन्ने विषयको परिभाषा खोज्ने कोसिस गर्यौं । क्लाउसले पाँचवटा प्रमुख तत्त्वहरू हृदय, मस्तिष्क, बलिष्ठ शरीर, तन्तु र आत्मालाई जोड दिए । तर किशोरले करुणा, कठिनाइ र साहसलाई महत्त्वपूर्ण ठाने । तर जे भए पनि दुवैले बनाएका यी सूचीहरूको सुरुआत भने हृदयबाटै हुन्छ । जस्तै : महात्मा गान्धी र नेल्सन मन्डेलालाई जनताको अवस्थाप्रति सहानुभूति नजागेको भए उनीहरू आफैंका लागि महान सफलता मिल्ने थिएन । उनीहरूको हृदयमा उब्जिएको एउटा भावनाले अन्याय खेपिरहेका जनताको पक्षमा लड्ने साहस पैदा गर्यो । यस्ता वीर नेताहरू सामान्य समयमा उदाउने सम्भवना हुँदैन ।यो समय पनि सामान्यचाहिँ छैन, किनभने आज पनि संसारका धेरै स्थानमा असमानता छ । त्यसैले महान् नेता बन्नका लागि प्रेरित गर्ने यो एउटा समय हो । क्यानेडियाली प्रधानमन्त्री जस्टिन ट्रयुडु जो एक युवा नेता हुन्, उनले ठूलो आशा जगाएका छन् । सामान्य जनतालाई सहयोग गर्ने उनको प्रतिबद्धताकै कारण उनले आंशिक रूपमा चुनाव जिते ।आफूलाई कसरी बदल्ने र समयानुकूल हुने ? यसका लागि दिमाग चाहिन्छ । संरचनाहरू जटिल र तीव्र रूपमा परिवर्तन भइरहेका छन् । त्यसैले स्मार्ट निर्णयहरू गर्न सक्नुपर्छ । थुप्रिएर रहेका सूचनाहरूलाई अवस्थाअनुसार परिवर्तन गर्ने क्षमता हुनुपर्छ । केही समकालीन नेताहरूले त्यस्ता धेरै योग्यता देखाइरहेका छन् । जस्तो उदाहरणका लागि, भारत र चीनले लगातार गरिरहेको आर्थिक वृद्धि र तीव्र विकासले यो दर्साउँछ कि राष्ट्रपति सी चिनफिङ र प्रधानमन्त्री नरेन्द्र मोदीले क्रमश: चौथो औद्योगिक क्रान्तिले ल्याएका अवसर र चुनौतीलाई राम्ररी बुझेका छन् । उनीहरूले जटिल अवस्थामा पनि नयाँ उद्योगहरूको विकास र विज्ञान प्रविधिमार्फत मात्र आर्थिक उन्नति सम्भव छ भन्ने बुझेका छन् । नयांँ प्रविधाको चुस्त प्रयोगले गरिबी हटाउन मद्दत गरिरहेको छ । आधार मा आबद्ध भई विद्युतीय परिचयपत्र भएका एक अर्बभन्दा बढी भारतीयहरूले प्रशासनिक झन्झटबिना सामाजिक सुरक्षाको फाइदा लिएका छन् । स्मार्टफोन प्रयोग गर्ने एक अर्बभन्दा बढी चिनियाँले सबै प्रकारका उपभोक्ताका लागि आवश्यक उपत्पादनहरूमा मोबाइलबाट भुक्तानी गर्न सक्छन् । जसले उनीहरूको जीवनशैलीलाई सहज बनाइदिएको छ । भारत र चीनमा जो कसैले भरोसा गर्ने खालको प्राविधिक प्रगति भइरहेको छ । ती मुलुकमा आशावादीहरू बढिरहेका छन् । पिउ रिसर्च सेन्टरका अनुसार ८७ प्रतिशत चिनियाँ आफ्नो देशको वर्तमान आर्थिक अवस्थाप्रति सन्तुष्ट र सकारात्मक छन् । ८२ प्रतिशत चिनियाँ अहिले आफूले भोगिरहेको भन्दा उन्नत स्तरको जीवनशैली छोराछोरीको पालामा हुने ठान्छन् । त्यस्तै ८३ प्रतिशत भारतीय पनि मुलुकको आर्थिक अवस्थाप्रति सकारात्मक सोच्छन् । ७६ प्रतिशत भारतीय आफ्ना बालबच्चाका लागि पछि राम्रो हुनेमा विश्वस्त छन् ।महान् नेता बन्ने अर्को ठूलो गुण भनेको साहस हो । सन् २०१५ मा विशेषगरी शरणार्थीको मान्यता प्राप्त गर्न खोज्ने सिरियालीहरूको संख्या युरोपमा अत्यधिक बढ्यो। मानवीयताको भावना धेरैले प्रकट गरेजस्तो गरे । धेरै राजनीतिक नेताहरूले उनीहरूलाई मानवीय सुरक्षा दिने सक्ने आश्वासन दिएर बोलाए, तर अन्तिममा ढोका बन्द गरे । कमजोर नेताहरू कसैको दबाब वा प्रतिस्पर्धीसँग डराउँछन् र पछि हट्छन् त्यहाँ पनि त्यस्तै भयो । तर जर्मन चान्सलर एन्गेला मार्केलले त्यसो गरिनन् । दस लाख शरणार्थीलाई स्विकारेर उनले एउटा शक्तिशाली उदाहरण प्रस्तुत गरिन् । सुरुमा, उनी आफ्ना मतदातासामु उभिइन् । यतिसम्म कि उनलाई आफ्नै पार्टीभित्रबाट असहयोग भइरहेको थियो । केहीले त उनको राजनीतिक अवसानका बारेमा लेख्नसमेत थालिसकेका थिए । तर उनको साहस मरेन । अहिले उनी हाम्रो समयकी विश्वकै एक शक्तिशाली नेताका रूपमा चिनिएकी छन् ।त्यस्तै साहस इन्डोनेसियाका राष्ट्रपति जेको जोकोवी ले आफ्नो शान्त शैली देखाएका छन् । युरोपमा जस्तै इन्डोनेसियामा पनि पपुलिस्ट राष्ट्रवादी नारा उराल्नेहरूले इन्डोनेसियाली राज्यको मूल आधार मानिएको सहिष्णुतासम्बन्धी पाँचवटा सिद्धान्त समेट्ने प्यानकासिला को मान्यतालाई भत्काउन खोजिरहेका छन् । जोकोवीकै राजनीतिक सहयात्री अकोक भनेर चिनिने जाकर्ताका पूर्वगभर्नर वासुकि तजाहाजा पुरनामा इस्लामको विरुद्ध गएर त्यो (प्यानकासिला) मान्यता भत्काउन खोज्नेहरूलाई मलजल गर्न सक्थे । मर्केलकै जस्तै जोकोवीले अतिवादीहरूविरुद्धको लडाइँ जारी राखे, यतिसम्म कि अतिवादी समूह हिज्बअतताहरिर लाई प्रतिबन्ध लगाए । अवश्य पनि, साहस मार्फत सकारात्मक परिवर्तन ल्याउन मसल चाहिन्छ । प्रभाव र तत्काल काम फत्ते गर्न सक्ने अधिकार आवश्यक पर्छ । नेताहरूमा राजनीतिक वास्तविकता बुझ्ने चतुर्याइँ चाहिन्छ । त्यस्तो चतुर्याइँले आयरल्यान्डको राजनीतिक प्रणालीमा ठूलो परिर्वतन ल्याएको थियो । जस्तो कि धेरै परम्परावादी मानिने यो देशमा भारतीय मूलका समलिंगी पुरुष लियो भारदकर प्रधानमन्त्री बनेका थिए । महान् नेता बन्नका लागि धेरै प्रकारका गुण आवश्यक पर्छन् भन्ने कुरा पोप फ्रान्सिसले पनि देखाएका छन् । चतुर्याइँ, साहस, नैतिकता, बौद्धिकताको गुणका कारण पोपले संसारभर रोमन क्याथोलिक चर्चहरूप्रतिको धारणा र अवस्थामा परिवर्तन ल्याउने प्रयास गरे । उदाहरणका लागि, परम्पराअनुसार पोपले समलैंगिकतालाई वैधानिकता दिन मिल्दैन । तर पोप फान्सिससँंग यस्तो साहस थियो कि उनले भने, यदि कुनै व्यक्ति गे (पुरुष समलिंगी) हो र ऊ भगवान् खोज्छ, पाउने आशा राख्छ भने म को हो हुँ र, उसको बारेमा निर्णय गर्ने ? पोप फ्रान्सिसले चर्चभित्रको परम्परागत घेरा तोडिदिए । त्यस्तैगरी गत वर्ष ल्याटिन अमेरिकी मुलुकहरूमा जिका भाइरस संक्रमण बढेपछि पोप फ्रान्सिसले महिलाहरूलाई गर्भाधानका लागि कृत्रिम प्रक्रिया अपनाउन सुझाव दिए । अझै विस्तृतमा भन्ने हो भने पोप फ्रान्सिसले चर्चकोहरूको संरचनालाई विकेन्द्रित गर्ने, अझै समावेशी बनाउने र चर्च सबैको घर को भन्ने देखाउने साहस देखाए, विवेक प्रयोग गरे । यस्तै समझदारपूर्ण क्रियाकलापले ठूला वरिष्ठ अधिकारीहरू बिनाआकाकानी भ्याटिकनमा आवतजावत गर्न सक्छन् । तर पोप फ्रान्सिस अझै पनि साधारण, सभ्य जीवन जिइरहेका छन् । धेरै नेताहरू एक वा अर्को विन्दुमा असफल भइरहेका हुन्छन् । तर यस्तै केही कुराले नेतालाई महान् बनाउँदै लगेको हुन्छ ।"
राणाको हेराइमा राणाकाल,"यदि राणा शासनले निरन्तरता पाएको भए प्रधानमन्त्रीको रोलक्रममा उपस्थित हुने थिए प्रस्तुत पुस्तकका लेखक श्री सागरशमशेर जबरा । उनी राणा परिवारको निरंकुश शासनमा पनि कट्टरवादी खेमाका जनरल बबरशमशेर जबराका नाति एवं जनरल मृगेन्द्रशमशेरका कान्छा छोरा हुन् । अक्सफोर्ड विश्वविद्यालयबाट कानुनमा स्नातकोत्तर गरेका लेखक अध्ययन सकेर स्वदेश भित्रिएदेखि नै नेपाली हस्तकला प्रवद्र्धन र त्यसको समुद्रपार व्यापारमा संलग्न छन् । सन् १९७० को दशकदेखि नै सक्रिय राजनीतिमा लागेका उनी पञ्चायतकालमा राष्ट्रिय पञ्चायतको उम्मेदवार थिए भने प्रजातन्त्र पुन:स्थापनापछि नेपाली कांग्रेसबाट सांसदको उम्मेदवार । उनलाई नेपाली कांग्रेसले विभिन्न कालखण्डमा नेतृत्व पंक्तिका महत्त्वपूर्ण स्थान सुम्पिएको थियो । लेखकले पुस्तक देशको प्रथम निर्वाचित प्रधानमन्त्री बीपी कोइरालालाई समर्पित गरेका छन् । बीपीको स्मरण मात्रले पनि आफूलाई निर्भीक, निडर र निष्पक्ष बन्न प्रेरणा मिल्ने उनको विश्वास छ । अनि तिनै सद्गुणहरूको जगमा यो पुस्तकलेखन कार्यमा आफू अग्रसर भएको उनले उल्लेख गरेका छन् । वैदिक र एतिहासिक कालदेखिको संक्षिप्त नेपाली इतिहासलाई प्रस्तुत गर्दै लेखकले कुन परिस्थितिमा राणा शासनको उत्पत्ति, उत्थान र पतन भयो भन्ने विवरण पस्केका छन् । तीन खण्डमा विभाजित पुस्तकको प्रथम खण्डले शाही शासनकालको अस्थिरताबाट कसरी राणा शासन उत्पत्तिदेखि श्री ३ देवशमशेरलाई भाइ चन्द्रशमशेरले गरेको कू सम्मको अवधिलाई समेटेको छ । उक्त पृष्ठभूमिको वर्णन गर्ने क्रममा लेखकले शाह वंशको संक्षिप्त ऐतिहासिक पृष्ठभूमि, राष्ट्रनिर्माता पृथ्वीनारायण शाहको उदय र तिनको देहावसानपश्चात् निम्तेको अस्थिरताको चर्चा गरेका छन् । त्यस कालखण्डमा भएको प्रधानमन्त्री भीमसेन थापादेखि माथवरसिंह थापाहरूको उदय र पतनहरूको गाथाहरूको विवरण पनि लेखकले प्रस्तुत गरेका छन् । भीमसेन थापाको निवास थापाथाली दरबारमा जन्मेका जंगबहादुर कुँवरबाट प्रधानमन्त्री माथवर सिंहको निर्मम हत्यापछि भएको राणा शासन उत्पत्तिको बीजारोपण र कोतपर्वपश्चात् सत्ताकब्जादेखि भाइ धीरशमशेरका छोराहरूबाट जंगबहादुरको परिवारको विनाशजस्ता घटनाहरू समेटिइएको छ प्रथम खण्डमा । जंगबहादुर कुँवरलगायतले भारतमा शासन सञ्जाल फैलाउँदै गरेको इस्ट इन्डिया कम्पनीसँग स्थापना गरेको न्यानो सम्बन्धदेखि महाराष्ट्रको राजपूत सूर्यवंशी मेघाद परिवारको वंश आफ्नो भएको भन्ने आधारमा उनले थर परिवर्तन गर्दै कुँवरबाट राणा भएर भारतका राजपूतहरूसँग वैवाहिक सम्बन्ध जोड्न सफल भएको गाथा उल्लेख छ यसमा । लेखकले जंगबहादुरको शासनकालका उपलब्धिहरू सविस्तार पस्केका छन् । दोस्रो खण्ड श्री ३ चन्द्रशमशेर, भीमशमशेर र जुद्धशमशेरहरूको शासनकालका उपलब्धिहरूको वर्णनले भरिभराउ छ । सिंहदरबारका निर्माता चन्द्रशमशेरको शासनकालमा केन्द्रित छ यो खण्ड । दोस्रो कालखण्डलाई लेखकले राणा शासनको उत्सर्ग मानेका छन् । तेस्रो खण्डमा भने राणा शासनको पतन तथा प्रजातन्त्रको उदयको गाथालाई समेटिएको छ ।एक शताब्दीभन्दा बढी लामो राणाकालीन शासन व्यवस्था विगतका इतिहासकारहरूले उल्लेख गरेजस्तै निरंकुश, राष्ट्र र जनताविरोधी थिएन भन्ने स्थापित गर्न खोजेका छन् लेखक राणाले । इतिहासमा कलंकको रूपमा प्रस्तुत गरिने कोतपर्व जसको जगमा १०४ वर्ष लामो निरंकुश पारिवारिक शासन पद्धति निर्माण भयो त्यसलाई मत्थर पार्ने कोसिस गरेका छन् उनले । उनको तर्क छ भीमसेन थापाको सत्तारोहण हुँदा ९० भाइ भारदारहरूको हत्या भएको थियो भने कोतपर्वमा मात्र ३० जनाको । जंगबहादुरका देनहरूको वर्णन गर्ने क्रममा लेखकले कसरी जंगबहादुरले बेलायत भ्रमणबाट आफूलाई सार्वभौमिक स्वतन्त्र राष्ट्रको प्रतिनिधिको हैसियत दिलाएर देशको सार्वभौमिकता जोगाए भन्ने वर्णन गरेका छन् । दूरदर्शी जंगबहादुरले ब्रिटिसहरूलाई सन् १८५७ र ५८ को भारतमा भएको स्थानीय सैनिक विद्रोहको दमन गर्न सहयोग गरेर सुगौली सन्धिमा गुमाएको भूभागबाट हुने ४३ वर्षसम्मको आयको क्षतिपूर्ति र दुई हजार वर्ग किलोमिटर पश्चिम तराईको भूभाग नेपाललाई दिलाउन सफल भएको गाथाको वर्णन छ पुस्तकमा । त्यस्तै लखनउबाट चार सय बयलगाडा लुटको सामान मुलुक भित्र्याउन पनि जंगबहादुर सफल भएको तथ्य यसमा छ । तर क्षतिपूर्तिस्वरूप प्राप्त रकम र उक्त लुटलाई जंगबहादुरले राष्ट्रिय ढुकुटीमा दाखिल गरेगरेनन्जस्ता विषयमा भने लेखक राणा मौन छन् । जंगबहादुरका सन्तानलाई सखाप परेर धीरशमशेरका ज्येष्ठ पुत्र वीरशमशेर श्री ३ महाराजा र प्रधानमन्त्रीको पद हत्याउन सफल भएका थिए । वीरशमशेरले आफ्ना सन्तानलाई सत्ताको एक मात्र हकदार तुल्याउन अन्य राणा पारिवारिक रोलक्रमका दाबेदारहरू जस्तै जंग, विक्रम, प्रताप र नर्सिंग खलकहरूलाई धपाए । फलस्वरूप राणा पारिवारिक शासन पद्धतिमा धीरशमशेरका १७ पुत्रहरूको एकलौटी कायम भयो । हुन त वीरशमशेरले आफ्नो हत्या गर्ने षड्यन्त्र गरेको अभियोगमा पूर्वघोषित उत्तराधिकारी भाइ खडगशमशेरलाई पाल्पा लखेटेर देवशमशेरलाई उत्तराधिकारी घोषित गरे । देवशमशेरलाई तिनका सहोदर भाइ एवं उत्तराधिकारी चन्द्रशमशेरले तीन महिनाकै अवधिमा अपदस्त गरेका थिए ।पुस्तक चौध सय कोठा तथा ठूला बैठकहरू भएको सिंहदरबार निर्माता श्री ३ चन्द्रशमशेरमा केन्द्रित छ । चन्द्रसमशेरलाई लेखकले चतुर, दूरदर्शी, कुशल कूटनीतिज्ञ, दक्ष एवं मिहिनेती शासकको रूपमा प्रस्तुत गरेका छन् । चन्द्रशमशेरको शासनकालपश्चात् मात्र मुलुकमा स्थिरता आएको लेखकको जिकिर छ । गँजडी र सन्की छविका धनी श्री ३ भीमशमशेरलाई मानवतावादी (मृत्युदण्ड सजायको प्रावधान वर्जित गरेबापत) सुधारक र जुद्धशमशेरलाई मुलुकको औद्योगिकीकरणप्रति समर्पित शासकका रूपमा प्रस्तुत गरिएको छ । जुद्धशमशेरको बहिर्गमनलाई लेखकले धेरै अर्थमा राणा शासन अस्ताउने प्रक्रियाको सुरुआतका रूपमा प्रस्तुत गरेका छन् । लेखकले उल्लिखित तीन शासकहरूले देश हितका निमित्त उठाएका कूटनीतिक र आन्तरिक सुधारकार्यहरूको फेहरिस्त प्रस्तुत गरेका छन् ।नेपालभित्र र बाहिरका राणा शासनविरोधी गतिविधिका घटनाबारे उल्लेख गर्दा बेलायतमा शिक्षादीक्षा हासिल गरेका लेखक राणामा चाल्र्स डिकंसको उपन्यास अ टेल अफ टु सिटिज को प्रभाव झल्किन्छ । स्वदेशमा भएका राणा शासनविरुद्धका कार्यहरूमा काठमाडौं, पाल्पा, विराटनगरमा भएका घटनाहरूको वर्णन छ । मुलुकबाहिरका हकमा भने कलकत्ता र बनारसकेन्द्रित राणाविरोधी कार्यहरू समेटिइएको छ । पुस्तकको अन्तमा नेपाली कांग्रेसको नेतृत्वमा सञ्चालित सशस्त्र संघर्षलाई भारत सरकारले कांग्रेस नेताहरू र राजा त्रिभुवनको हातबाट खोसेको वास्तविकतालाई लेखकले उजागार गरेका छन् । पुस्तकको समापन राजा त्रिभुवनबाट सन् ७ फागुन २००७ का दिन भएको घोषणाको तीन सारांश सन् १८४६ मा राजा सुरेन्द्रविक्रमद्वारा जंगबहादुरलाई दिइएको उनको देहावसानपछि पनि परिवारमा प्रधानमन्त्रीपद सर्दै जाने प्रक्रियाको खारेजी, निर्वाचित जनप्रतिनिधिद्वारा निर्मित संविधानसभाले संविधान तर्जुमा गरी सोहीअनुरूप शासन व्यवस्था कायम गर्ने र संविधान निर्माण नहुन्जेल राजाप्रति उत्तरदायी हुने जनप्रतिनिधिहरू सामेल सरकारको गठन मार्फत राजाले मुलुक सञ्चालन गर्ने बाट गरिएको छ । लेखकका अनुसार त्यसपश्चात् मुलुकमा विष्णु भगवान्को अवतारबाट शासनको नेतृत्व गर्ने प्रथा थालनी भएको भन्ने छ । लेखक राणाले एक दशकभन्दा लामो अवधिसम्मको अनुसन्धान (१५ पृष्ठ लामो ३९७ वटा टिपोट, प्रकाशित र अप्रकाशित अभिलेखहरू) र व्यक्तिगत अन्तर्वार्ताहरूका आधारमा यो पुस्तक तयार परेका हुन् । पुस्तक वर्णनात्मक छ । घटनाहरूबारे उल्लेख गरिए पनि त्यस्ता घटना किन र कसरी घटे, त्यसका निमित्त कसले कस्तो भूमिका निर्वाह गर्यो भन्ने विश्लेषण गरिएको छैन । यसको उदाहरण हो, राणाकालीन नेपालले व्यापार घाटा बेहोर्नुपरेन मन्तव्य । तर, व्यापार घाटा नहुनाको कारणहरूका विषयमा लेखक मौन छन् । पुस्तक पढिसक्दा उठ्ने अहम् प्रश्न भनेको लेखकले आलोचनात्मक विश्लेषण गर्ने दक्षताचाहिँ किन देखाएनन् भन्ने हो । पुस्तकको सबैभन्दा कमजोर पक्ष भनेको विगतमा प्रकाशित राणाकालीन इतिहासहरूमा उल्लेख नभएका वा नयाँ सामग्री समावेश नहुनु हो । लेखकलाई पिता मृगेन्द्रशमशेरको अप्रकाशित डायरीको मात्र नभएर चन्द्रशमशेरदेखि केशरशमशेरकै डायरीमा पनि पहुँच थियो होला भन्ने अड्कल काट्न कठिन छैन । ती सामग्रीहरूको उपस्थितिले अवश्य पनि पुस्तकको ओज बढ्ने थियो । कुनै पनि पाठकलाई यो पुस्तक र राणाकालसम्बन्धी इतिहासकारहरूजस्तै प्रमोदशमशेर राणा, सफल्या अमात्य अथवा अद्रियन सेभेनजस्ता लेखकहरूद्वारा लिखित पुस्तकहरूबीचको भिन्नता उल्लेख गर्न कठिन पर्छ । लेखकले २००७ को क्रान्तिबारे उल्लेख गरेर खर्चिएका पृष्ठहरू रामहरि शर्मा, श्रीभद्र शर्मा, भुवनलाल प्रधान, श्यामकुमार तामाङ तथा भोला च्याटर्जी आदिले उल्लेख गरेका भन्दा पृथक् पाइँदैन । बीपीप्रति समर्पित पुस्तकमा बीपीले मुलुकलाई राणा शासकहरूको चंगुलबाट निकाल्न खेलेको भूमिकासम्बन्धी उल्लेख गर्न लेखकले कन्जुसाइँ गरेका छन् । लेखकले सुवर्णशमशेरको भूमिका र योगदान पस्कन पनि धेरै कन्जुसाइँ गरेका छन् ।चन्द्रशमशेरको पनाति भएकाले हुन सक्दछ उनले पुस्तकको शीर्षक ठूलो अक्षरमा सिंहदरबार लेखेका छन् । तर पनि सिंहदरबारको कोठा संख्या, बैठकहरू र शून्य शौचालय व्यवस्थाको चर्चामा सीमित छन् उनी । सिंहदरबार निर्माण कार्यमा खर्चिएको रगत पसिनाको मूल्यलगायत त्यसको बिक्रीबाट चन्द्रशमशेरले गरेको राज्यकोष दोहनका विषयमा लेखक मौन छन् । त्यसैगरी पिता मृगेन्द्रशमशेर र दाजु भारतशमशेरको वर्णन गर्दा तिनले दुईबीचको शीतयुद्धका कारणहरूका विषयमा केही पनि उल्लेख गरेका छैनन् । हुन त त्यसको चर्चा सायद लेखकले डाक्टर करण सिंहको सल्लाह मुताबिक १९५१ पश्चात्को नेपाल पुस्तकमा गर्नेछन् । इनसाइडर हुँदाहुँदै पनि पुस्तकमा केही त्रुटि भेटिँदा खल्लो अनुभव हुन्छ । जस्तै : जंगबहादुरले बेलायतबाट फर्किंदा विवाह गरेकी कान्छी महारानी गुजरातको कोचको राजपूत महाराजपुत्री नभएर दक्षिण भारतको क्रुगकी राजकुमारी थिइन् । त्यसैगरी दशरथ चन्द अविवाहित थिए, रूद्रशमशेरको छोरीसँग विवाह हुन पाएको थिएन । सहिद थिर बम मल्ल देहरादूनको सैनिक शिक्षालयमा क्याडेट तालिम लिँदालिँदै मुक्ति सेनाको कमान्डमा होमिएका हुन्, उनी भारतीय सेनाको मेजर थिएनन्। त्यसैगरी गिरिजाप्रसाद कोइरालाकी श्रीमतीको प्रथम पतिबाट जन्मिएको छोरी सुजाता होइन, छोरा सुरेश हुन् ।समग्रमा पुस्तकमा प्रयोग गरेको भाषा सभ्य र उत्कृष्ट छ । नेपाली पाठकहरूका निमित्त भन्दा नेपालसम्बन्धी इच्छुक विदेशी पाठकहरूका निमित्त बडी उपयोगी हुने निश्चित छ ।"
"नाम, बदनाम र गुमनाम","१४ जुलाई, २००७ । बाबा रामदेव अमेरिकाको सिकागो पुगेका थिए । त्यही बेला हरिद्वारको कनखलबाट मिडियामा खबर छायो रामदेवलाई दीक्षा दिने गुरु शंकरदेव एकाएक बेपत्ता भए । कनखलको आश्रम (कृपालुवाग) मा बस्ने गुरु शंकरदेव नियमित तवरमा प्रात:भ्रमणमा निस्किएका थिए जो फर्किएर आश्रम कहिल्यै आएनन् ।योगा शिविर सञ्चालन र सम्मानखातिरदारी लिन अमेरिका पुगेका रामदेव आफ्ना गुरुको बेपत्ता खबर सुनेर चाहिनेभन्दा बढी विचलित देखिन्थे । अमेरिकाबाट लन्डन गएर त्यहाँको हाउस अफ कमन्सबाट सम्मान थाप्ने रामदेवको तालिका बाँकी नै थियो । शंकरदेवले रामदेवलाई सन्न्यास दीक्षा मात्रै दिएका थिएनन्, उनका सबै कृपालु (फलोवर) पनि जिम्मा लगाएर हरिद्वार फिरेर हराएका गुरुको खोजी थाल्ने कि देशदेशावर गरिरहने ? प्रश्न उब्जिएको थियो । एक भक्तजनले कनखल प्रहरी चौकीमा २००७ को १८ जुलाईमा एउटा उजुरी दर्ता गरेका थिए मेरुदण्डको टीबीबाट ग्रसित आफ्ना ७७ वर्षीय गुरु शंकरदेवको बेपत्ता स्थितिबारे। प्रहरीले खोजबिन सुरु गर्नासाथ गुरुको कोठामा एउटा चिर्कटो भेटियो जहाँ लेखिएको थियो, मैले यो (दिव्य योग मन्दिर) ट्रस्ट सञ्चालनका लागि तिमीबाट केही ऋण लिएको थिएँ तर, मैले तिर्न सकिनँ । कृपया मलाई माफ गर । म जाँदै छु । अनि धेरै प्रश्न उब्जिन थाल्यो । शंकरदेवले तिर्नै नसक्ने ऋण किन लिएका थिए ? ऋण कहिले लिएका थिए ? कोबाट लिएका थिए ? योभन्दा महत्त्वपूर्ण कुरा, जुन गुरुलाई रामदेवले आफ्नो पितासरह मानेका थिए र जो सय करोड क्लबमा बसेर व्यापारी बाबा बनिसकेका थिए उनले आफ्ना गुरुवरको ऋण तिर्न किन चाहेनन् ? अथवा किन थाहै पाएनन् ? यिनै गुरुबाट दीक्षित बाबा रामदेव र सहयोगी बालकृष्ण भने निसान टेरानो गाडीमा घुमिरहेका हुन्थे । गुरु शंकरदेव भने कि साइकलमा हुन्थे अथवा धेरै भए रिक्सा चढिरहेका हुन्थे । बरु शंकरदेवसँग कोको भेटघाटमा आइरहेको छ ? शंकरदेवको दैनिकी केकस्तो छ भनेर सीआईडी लगाउने काममा रामदेव, उनका भाइ रामभरत र बालकृष्ण लागिरहेको दृश्य कृपालुवाग आश्रम वरपरका सबैजसोले देख्ने गरेका रहेछन् । गुरु बेपत्ताको यो घटनापछि सन् २००७ को अगस्ट दोस्रो सातामा बाबा रामदेव विदेश भ्रमणबाट हरिद्वार फर्किएर आए । आउनासाथ पत्रकार सम्मेलन गरेर बेपत्ता गुरु शंकरदेवका बारेमा आफ्ना पितासरह भन्दै अनेक बयान सुनाए । सम्मेलनमा उपस्थित जनसत्ता पत्रिकाका रिपोर्टर सुनिल पाण्डेले लगातार जिज्ञासा राखेका थिए, गुरु शंकरदेव तपाईंको पितासरह हुनुहुन्थ्यो भने उहाँ बेपत्ता भएको सुन्नासाथै किन फर्किएर हरिद्वार आउनु भएन ?त्यसबेला म अमेरिकामा थिएँ, शिविर चलाइरहेको थिएँ, रामदेवको सहज उत्तर थियो ।एक जना परिवारको सदस्य हराउँदा फर्केर खोजबिनमा आइन्छ नि, होइन र ? प्रतिप्रश्न थियो ।गुरुजी जीवितै हुनुहुन्छ भन्ने थाहा पाएको भए म आउने थिएँ, रामदेवको जवाफ थियो ।उसोभए तपाईं स्विकार्दै हुनुहुन्छ तपाईंलाई त्यसबेलै थाहा थियो, गुरु शंकरदेव मरिसक्नुभएको छ भनेर ? अर्को प्रतिप्रश्न थियो ।यसमा जवाफ आएन । यसरी रामदेवले या त जानेरै बोलेका थिए, अथवा अनर्थ लाग्ने गरी बोलेका थिए । उनका फलोवरले त्यसपछि अरू प्रश्न गर्नै दिएनन् । उक्त सम्मेलन डिसमिस भयो ।धेरैपछि, २०१२ को अक्टोबरपछि गुरु शंकरदेवको बेपत्ता प्रकरणलाई सेन्ट्रल ब्युरो अफ इन्भेस्टिगेसन (सीबीआई) ले हेरिरहेको छ । रामदेवले यो बेपत्ता प्रकरणलाई हेर्न थालेकोमा एकातर्फ सीबीआईको सराहना गरे भने अर्कातर्फ यो घटनालाई आफूविरुद्ध षडयन्त्रपूर्वक राजनीतीकरण गर्न लागिएको भन्दै तत्कालीन कंग्रेस सरकारको खेदो गरेका थिए । संयोग कस्तो छ भने २०१४ को डिसेम्बरमा भारतीय जनता पार्टीका नरेन्द्र मोदीको नेतृत्वमा भारतमा सरकार बनेपछि यो छानबिन प्रकरणलाई सीबीआईमा समेत जगेडा मा राखिएको छ ।हरियाणा राज्यको अलिपुरमा सामान्य किसान परिवारमा जन्मेका रामकिसन यादव कालान्तरमा बाबा रामदेव बनेका थिए । हिन्दु धर्मका कट्टर अनुयायी रामकिसनका बाबुआमाको नाम थियो रामनिवास र गुलावोदेवी यादव । छोरा रामकिसन अलिपुरमा छँदै च्यवनप्रासका बट्टा साइकलमा राखेर गाउँबजारमा बेच्दै हिंड्थे । सन् ८० को दशकसम्म गाउँमा रहेको किसानी परिवारको जोहोमा मद्दत गर्न गाउँले योगा प्रशिक्षक रहेका रामकिसनले कहींकतै पनि सही जन्ममिति बताएका छैनन् । कतै लेखिएको छ २५ डिसेम्बर १९६५, कतै जनवरी १९६८ र कहीं त डिसेम्बर १९७५ । आफूबारेको अफिसियल भनिएको बायोग्राफी स्वामी रामदेव : एक योगी, एक योद्धा (लेखक सन्दीप देव) मा जन्ममितिबारे खुलाइएको छैन । एउटा सन्दर्भमा पत्रकार सन्दीप देवले गुरु रामदेवको खुट्टा छुँदै सोधेका रहेछन्, गुरुजी, कृपा गरेर तपाईंको असली जन्ममिति पाऊँ न ?रामदेवको जवाफ रहेछ, यथार्थमा म सन् १९९५, अप्रिल ९ मा जन्मिएको हुँ जुनदिन मलाई मेरा गुरु शंकरदेवजी महाराजले सन्न्यास दीक्षा दिनुभएको थियो ।रामदेव जन्मँदै प्यारालाइज्ड अनुहार लिएर जन्मिए । टायरले बनेका चप्पल लगाएर आफ्नो घरबाट निकै टाढाको विद्यालयमा पढ्न जान्थे । सबजपुरको एउटा सरकारी विद्यालयका कक्षाकोठा जहाँ दिनमा विद्यार्थी बसेर पढ्थे, रातमा गाईबस्तुको गोठ रहन्थ्यो । हरियाणाको अलिपुर जुन आफैंमा सुक्खाग्रस्त क्षेत्र पनि थियो । यही जमिनको सुक्खापनका कारण थुप्रै किसानले बर्सेनि यहाँ आत्महत्या गर्ने गरेका छन् । यो बीभत्स र दारुण गाउँले चित्र देखेर १५ वर्षे रामकिसन रुँदैकराउँदै भनिरहेका हुन्थे, खोइ, कहाँ छ सरकार ? हामी गरिब किसानलाई हेर्ने को छ ?विद्यालयमा पढाइने हिन्दु आर्य समाजका प्रवर्तक दयानन्द सरस्वती बारेका पाठका कारण संस्कृत ग्रन्थ, वेद र योगातिर मन डुलाउन थालेका रामकिसनलाई उनका काका जगदीश यादवले खानपुरको एक गुरुकुलमा लगेर भर्ती गरिदिएका थिए । त्यो गुरुकुल अहिले पनि अलिपुर गाउँबाट ३० किलोमिटर टाढा सञ्चालनमा छँदै छ । त्यो सन् १९८८ समरको एउटा बिहानी थियो । त्यसपछि रामकिसन काल्वास्थित एक गुरुकुलमा पुगेका थिए जहाँ संस्कृत व्याकरण, शीर्षासनसहितका योगा अभ्यास र प्राणायामको अनेक जुक्ति सिकाइन्थ्यो । उनको आचार्य बालकृष्णसँग त्यहीं भेट भएको थियो । यहींबाट उनको नामकरण भएको थियो रामदेव !कोलम्बिया जर्नालिजम् स्कुलकी ग्रेजुएट पत्रकार प्रियंका पाठकनाराइनको हालै प्रकाशित गडम्यान टु टाइकुन पुस्तकमा बाबा रामदेव जीवनको उदय र पतनको सम्भावनामा केही रहस्य, केही षडयन्त्र र केही धर्मका नाममा गरिएको राजनीतिक खेलकुद लाई बाहिर ल्याउने काम गरिएको छ । सीएनएन यङ जर्नालिस्ट पुरस्कार पाएकी पत्रकार प्रियंकाले लेखेको पुस्तक बजारमा आएको केही दिनमै प्रतिबन्धमा पर्यो । रामदेव स्वयम्ले यो पुस्तकलाई अनधिकृत र चरित्रहत्याको प्रयासस्वरूप लेखिएको भन्दै यसमा प्रतिबन्ध लगाउन दिल्ली अदालतमा आवेदन दिएपछि अदालतले बन्देज लगाइसकेको छ । पुस्तक प्रतिबन्धमा परेपछि झनै चर्चामा आएको छ गडम्यान टु टाइकुन !पुस्तकमा आचार्य बालकृष्णलाई हरिद्वारको कनखलमा जन्मेका एक सत्पुरुष भन्दै तर उनी कनखल वा नेपाल कहाँ जन्मेका हुन् (?) भन्ने विवाद यथावत् रहेको टिप्पणी गरिएको छ । योग र ध्यानको पूर्वीय जीवनदर्शनलाई कतिपय अर्थमा अन्तर्राष्ट्रियकरण गर्ने श्रेय रामदेव र बालकृष्णलाई जान्छ भनेर यी दुईको सकारात्मक चित्रचरित्र देखाइरहेका बेला यी दुई मिलेर कसरी आफ्नो गुरुशासन मा कठिनाइ ल्याउन खोज्नेलाई सिध्याएका रहेछन् भनेर कथात्मक शैलीमा गरिएको वर्णन आफैंमा रोचक छ र साहसिक पनि । एकपटक रामदेवलाई एउटा सन्न्यासी बाबा बिजिनेसएम्पायर बन्दै गएकोबारे एउटा टेलिभिजन कार्यक्रममा सोधिएका थियो सन्न्यासी पनि यसरी उद्योगी बन्न मिल्छ र ? अच्छा मलाई देखाउनुस् कि कहाँ कुन शास्त्रमा लेखिएको छ कि एउटा सन्न्यासीले केही काम नगरी हिमालयको फेदीमा गएर निवृत्त जीवन बिताउनुपर्छ भनेर ? रामदेवको जवाफ थियो ।यस्ता किस्साहरू जोड्दै प्रियंकाले पुस्तकलाई रोचक पनि बनाएकी छन् । अहिले भारतमा चलिरहेको मेक इन इन्डिया को प्रत्यक्षपरोक्ष स्लोगन रामदेवसँग पनि जोडिएको छ । रामदेव सम्बद्ध पतञ्जली आयुर्वेद इन्डियामा स्वदेशी उत्पादन र स्वदेशी निर्भरताको नाम खुबै चलेको छ तर, यसभित्र धेरैजसो रामदेवको वाकपटुताले काम गरिरहेको प्रियंकाको दाबी छ । बहुराष्ट्रिय कम्पनीहरूतिर फर्केर रामदेव भनिरहेका छन्, कोलगेटका गेट हि बन्द होगा, प्यान्टेनका तो पेन्ट गिला होने वाला है, युनिलिभरका लिभर हि बैठेगा और नेस्लेका चिडिया भि उडेगी।सन् २००० को सुरुआतमा रामदेव र बालकृष्ण मिलेर हरिद्वारमा योगा, आयुर्वेदको स्वदेशीकरण र राजनीतिक प्रशिक्षणका कक्षा सुरु गर्दा साथमा हुन्थे अग्रज गुरु करमवीर । योगा, ध्यान र प्रशिक्षणका सुरुआती दिनमा यी करमवीर रामदेवका मेन्टर थिए । तर, सन् २००५ को फेब्रुअरी ४ मा रामदेव र बालकृष्ण मिलेर पतञ्जली योगपीठ स्थापना भएपछि धेरै कुराको बाटो बदलियो, साथै रहेका धेरै अग्रज र मेन्टर हरू कि पछि हटे, कि रहस्यमय ढङ्गले हटाइँदै गए । लगत्तै करमवीर पनि रामदेवको समूहबाट बाहिरिए । रामदेवको कर्मधर्ममा प्रत्यक्षपरोक्ष भारतीय जनता पार्टी, भारतीय कांग्रेस, समाजवादी पार्टी (मुलायमसिंह यादव), राष्ट्रिय जनता दल (लालुप्रसाद यादव) आदि क्रमश: जोडिंदै वा सहकार्यमा देखिन थाले । कहिले भारत स्वाभिमान आन्दोलन कहिले गंगा महासभा र आस्था, संस्कार च्यानलमाथि वर्चस्वजस्ता किस्साहरू रामदेवमाथि जोडिंदै गए । त्यही बेला रामदेवसँग एउटा अभियानमा जोडिएका भारत स्वाभिमान आन्दोलनका राष्ट्रिय सचिव राजीव दीक्षितको आकस्मिक मृत्यु (२०१०, नोभेम्बर ३०) लाई पनि अनेक षडयन्त्र र प्रपञ्चमा जोडेर हेर्ने गरिएको छ । स्वाभिमान यात्रा लिएर छत्तिसगढको बेमातारा पुगेका बेला आर्य समाज गेस्टहाउसमा मृत भेटिएका राजीवलाई सुरुमा हृदयाघात भएको भनियो । दीक्षितका शवलाई चार्टर्ड विमानमा राखेर हरिद्वार लगियो । तर, अन्तिम श्रद्धाञ्जलि दिने क्रम जारी रहेका बेला केही अनुयायीले पत्तो पाए कि मृतक दीक्षितको अनुहारमा अस्वाभाविक खरानीनीलो दाग छ, छाला पनि खुम्चिएको देखिन्छ, रातोकालो रगत नाक छेउमा देखिएको छ । त्यसपछि दीक्षितको पोस्टमर्टम गरिनुपर्ने आवाज उठ्यो । तर, स्वयम् रामदेवले पोस्टमार्टम गर्नै दिएनन् । बिहानको ११ बजे अन्तिम संस्कार गर्न गंगामा लगिने भनिएको थियो तर, ९ बजे नै जबरजस्ती संस्कार गरियो ।अर्को एउटा यस्तो घटना छ जहाँ एक सन्न्यासीको हत्या भएको सनसनी खबरले अनेक संशय जन्माएको छ । सुरुआती दिनमा दिव्य फार्मेसी नाममा रामदेवले आयुर्वेदिक उत्पादनहरू बिक्री गर्दै आएका थिए । सन् १९९५ देखि लगातार ८ वर्षसम्म सन्न्यासी योगानन्दको नाममा रहेको लाइसेन्स उपयोग गरेर त्यो फार्मेसी सञ्चालनमा थियो । एकाएक २००४ को २७ डिसेम्बरमा चक्कु प्रहारबाट योगानन्दको हत्या भएको खबर जति अचम्मित पार्ने खालको थियो, त्योभन्दा अचम्म पार्ने तथ्य सन् २००३ मै फार्मेसी सञ्चालकको नाम योगानन्दको सट्टा कागजमा अरू नै बनाइएको तथ्य पछि खुलेको थियो । अहिले १३ वर्ष बितेर गए, तर योगानन्दको हत्या रहस्य खुल्न सकेको छैन ।यस्ता थुप्रै रहस्यमयी र पढ्दै आङ सिरिङ्ग बनाउने किस्साहरू गडम्यान टु टाइकुन मा जोडिएको छ । यी अधिकांश रहस्यमयी घटनाक्रममा रामदेवका भाइ रामभरतको नाम पनि जोडिएको छ, जसबारे पृष्ठभूमिमा बसेर अनेक संशय राख्न सकिने घटनाका लिंक गाँसिएको देख्न सकिन्छ । आफूले गरेका सबै कर्मलाई च्यारिटी भन्न रुचाउने रामदेव स्वघोषणामा भनिरहेका हुन्छन्, म अझै भुइँमा सुत्छु, म एक विशुद्ध फकिर हुँ । मसँग मेरो नाममा केही छैन, सबै देशका लागि गरिएको च्यारिटी हो । तर, यथार्थमा संशय राख्नुपर्ने कामकुरा धेरै रहेछन् भन्ने रहस्य गडमेन टु टाइकुन पढ्दा थाहा लाग्छ ।भारतमा यसै साता धार्मिक गुरु गुरमित राम रहिमको अत्याचार किस्सा पर्दाफास भएको छ । गुरुहरू सन्त रामपालदेखि आशाराम बापुसम्म अनेक प्रकरण र अभियोगमा कारागारमा छन् । प्रतिष्ठित पत्रिका द पायोनियरले हालैको एक सम्पादकीयमा भारतमा गडम्यान इन्डस्ट्री निकै फस्टाएर गएकोजस्तो देखिए पनि यसको भित्री पाटो भने सन्देहास्पद रहिआएको जनाएको थियो । नभन्दै एउटी पत्रकारको सोधखोज र साहसले राखेको जिज्ञासा पनि एकदमै मननीय छ, गडम्यान टु टाइकुन मा । रामदेवको रगत पानीभन्दा पातलो छ जहाँ उनी हरदम असुरक्षा र ईष्र्या बेहोर्दै जीवन धानिरहेका छन् भन्ने प्रियंकाको सरोकार छ, के रामदेव आफूले विगतमा गरेका गल्तीहरूलाई सच्याएर सत्मार्गमा हिँड्न तयार छन् ? सबैभन्दा महत्त्वपूर्ण कुरा, के उनी नियमकानुन र समाजभन्दा माथि आफूलाई नराखी साधारण तहमा ओर्लन सक्छन् ? यदि सक्छन् भने उनी साँच्चिकै भारतीय बहुराष्ट्रिय कम्पनीका एक नमुना अभियन्ता बन्न सक्छन्, परिवर्तनकारी शक्ति बन्न सक्छन् । होइन भने यो कुरा यस्तै संशयमा अल्झिरहनेछ, सपनाजस्तै ।"
सुल्तानका घाँसीहरू,"एउटा कोठामा २० जना नेपाल टेलिभिजन हेरिरहेका थिए । त्यहीँ भेटिए, सिन्धुलीका ३० वर्षीय सन्तोष कटुवाल । साथीहरूले उनलाई पानी साहु को उपनाम दिएका छन् । त्यही कम्पनीमा काम गर्ने १६ जना मिलेर एउटा बचत समूह चलाएका थिए । महिनाको २५ रियाल बचत हुन्थ्यो । यो कोष ठूलो भएर गयो । बाँड्दा भागमा चार लाख पर्ने भयो । त्यसलाई नबाँडी थपेर नेपालमा सामूहिक लगानीमा केही गर्ने योजना बन्यो । खोज्दै र बुझ्दै जाँदा मिनिरल वाटरको उद्योग खोल्ने योजना बन्यो। अहिले ५ करोडको लगानीमा रानीबारी, काठमाडौंमा परिवेश मिनिरल वाटर उद्योग पानी उत्पादन गर्न तयार भएको छ । घाँस काट्ने मान्छे एउटा उद्योगको मालिक बन्छु भनेर सोचेको थिइनँ, डबल बेडको भुइँमा बसेका कटुवाल भन्दै थिए, अब बढीमा दुई वर्ष मरुभूमिमा घाँस काट्छु । त्यसपछि आफ्नै उद्योगमा काम गर्न फर्किन्छु।  :"
संकटमा विरासत,"टिमले नै राम्रो गर्न सकिरहेको छैन भने छनोटकर्ताको मात्र के काम र ? श्रीलंकाली क्रिकेट अहिले एकपछि अर्को समस्याबाट गुज्रिरहेको छ र यसैक्रममा नयाँ मोड हो, सनथ जयसूर्याको नेतृत्वमा रहेको पूरा छनोटकर्ता समूहको राजीनामा । त्यो छनोटकर्ताको समूहमा जयसूर्यासँगै रोमेश कालुविथरना पनि छन् । कुनै समय थियो, जयसूर्या र कालुविथरनाको प्रारम्भिक ब्याटिङ जोडीले विश्व क्रिकेटमा खुबै तहल्का मच्चाएका थिए धेरैले विश्वास नै गर्न नसक्ने गरेर । सन् नब्बेतिर उनीहरूले वान डे क्रिकेटमा ब्याटिङको अद्वितीय नमुना सुरु गरेका थिए । उनीहरूले वान डे क्रिकेटमा सुरुकै ओभरबाट आक्रामक हुँदै चौकाछक्का प्रहार गर्थे, जब कि त्यति बेला सुरुमा ब्याट्सम्यानले संयमित भएर खेल्नुपर्छ भन्ने मान्यता थियो । कुनै न कुनै रूपमा त्यसले अहिलेको ट्वान्टीट्वान्टी क्रिकेटको झल्को दिन्थ्यो । ती श्रीलंकाली क्रिकेटका लागि राम्रा दिन थिए । अहिले भने खराब दिन चलिरहेको छ, निकै खराब । छनोटकर्ताको समूहले किन छाड्नुपरेको थियो, त्यसका लागि जयसूर्याले निकै लामो चिठ्ठी तयार पारेका छन् । उनीहरूलाई पनि परिस्थितिबाट भाग्नु नै थियो, त्यसका लागि निहुँ तयार पार्ने काम भने पालेकेलेमा भएको भारतविरुद्ध भएको वान डे रह्यो । भारतसँग तीन टेस्टकको सिरिजमा ह्वाइटवास बेहोरिसकेको श्रीलंकाले वान डे सिरिजमा पनि उस्तै खराब खेलिरहेको थियो । पालेकेलेमा पनि टिमले पटक्कै राम्रो गर्न नसकेपछि श्रीलंकाली समर्थकले संयम गुमाए । खेलाडीतर्फ इंगित गर्दै मैदानमै पानीका बोतल फाल्ने काम गरे, ती समर्थकले । पछि तिनै समर्थकले श्रीलंकाली खेलाडी चढेको बस रोक्ने प्रयास पनि गरे । यस क्रममा सानोतिनो प्रदर्शन पनि भयो । अब त धेरै भयो, अब हामी सहन सक्दैनौं, जयसूर्याले तयार पारेको राजीनामापत्रको आशय यस्तैयस्तै थियो । दुई वर्षअगाडिसम्म श्रीलंकाली क्रिकेटमा सबै ठीकठाक चलिरहेको थियो । श्रीलंकाले टेस्ट सिरिजमा अस्ट्ेरलियाजस्तो टिमलाई हराएको थियो । सबैले टिमको वाहवाही गरिरहेका थिए । तर एकाएक टिमको प्रदर्शक के खराब हुन थाल्यो, त्यसले हद छोयो । दक्षिण अफ्रिकाविरुद्ध पराजित भएयता श्रीलंकाले पहिलोपल्ट बंगलादेशसँग पनि टेस्ट गुमायो । केही दिनअगाडि मात्र श्रीलंकाले जिम्बावेविरुद्धको वान डे सिरिज गुमायो । जिम्बावे त्यही टिम हो, जसले क्रिकेट खेल्न बिर्सेको आरोपसमेत थियो, त्यही टिमसँग आखिरमा श्रीलंका फिक्का सावित भयो । नैतिकताको कारण देखाएर कप्तान एन्जेलो म्याथ्युजले राजीनामा दिए ।भारतविरुद्धको टेस्ट सिरिज दिनेश चन्डिमलको नेतृत्वमा खेलिएको थियो । त्यसमा पनि श्रीलंकाको लगातार हार । डर त के समेत भइसकेको छ भने श्रीलंका सन् २०१९ को वान डे विश्वकप क्रिकेटमा स्वत: छनोट नहुने त होइन ? त्यस विश्वकपमा स्वत: प्रवेश पाउने टिमको सूचीमा प्रवेश पाउनका लागि अब श्रीलंकाले वेस्ट इन्डिजसँग प्रतिस्पर्धासमेत गर्नुपर्ने स्थिति हुन सक्छ । अहिले वान डे वरीयतामा श्रीलंका पुछारतिर छ । ठीक यही बेला श्रीलंकाली क्रिकेट किन यसरी कमजोर भयो भनेर सरकारले छानबिन पनि गर्ने भएको छ र यसका लागि कमिटी पनि गठन भएको छ । श्रीलंकाली मन्त्रिपरिषद्मा यसलाई लिएर लगातार बहस र चर्को आरोपप्रत्यारोप चलेपछि यो निर्णय बाहिर आएको हो । आखिरमा श्रीलंकाली सरकार पनि जान्न चाहन्छ, किन श्रीलंकाली क्रिकेट कमजोर भयो त ? खासमा श्रीलंकाली क्रिकेट राजनीति पनि निकै फोहोरी मानिन्छ । जसरी श्रीलंकाली राजनीतिमा पक्ष र विपक्ष गरेर दुई गुट छन्, तिनले क्रिकेटमा पनि यही भूमिका निर्वाह गर्ने गर्छन् । अहिलेको क्रिकेट बोर्डका अध्यक्ष हुन्, थिलन्गा सुमथिपला । श्रीलंकाली क्रिकेट टिमले जस्तै खराब खेलेपछि बोर्डले त्यही कारण देखाएर राजीनामा दिनु नपर्ने तर्क प्रस्तुत गर्छन्, उनी । त्यसैले उनले लगातार भनिरहेका छन्, म बोर्ड छाड्दिनँ । उनका विरोधी हुन्, श्रीलंकाली पेट्रोलियममन्त्री अर्जुन रनतुंगा । उनी पूर्वखेलाडी हुन्, श्रीलंकाली क्रिकेटले पाएका अहिलेसम्मकै सबैभन्दा प्रभावशाली कप्तान । उनकै नेतृत्वमा त हो, श्रीलंकाले वान डे विश्वकप जितेको । त्यसैले रनतुंगाले क्रिकेटबारे जे बोल्छन्, त्यसको अर्थ हुन्छ र समाचार बन्छ । रनतुंगाको दाबी छ, अहिलेको खराब स्थिति सुल्झाउन सबैभन्दा पहिले क्रिकेट बोर्ड विघटन गर्नुपर्छ र नयाँ बनाउनुपर्छ । त्यसै आशयको चिठ्ठी उनले पनि लेखेका छन् र त्यसलाई पठाएका छन्, श्रीलंकाली राष्ट्रपति मथ्रिपाल सिरिसेना र प्रधानमन्त्री रनिल विक्रमसिन्घेलाई । खासमा रनतुंगाको यो चिठ्ठी बाहिर आएपछि श्रीलंकाली क्रिकेट राजनीति अझ मज्जाले तातेको हो । अहिलेका बोर्ड अध्यक्ष सुमथिपला पनि कम्तीका राजनीतिक व्यक्तित्व होइनन् । उनी श्रीलंकाली संसद्का उपसभामुख हुन् । उनको पनि राम्रै राजनीतिक हैसियत छ । श्रीलंकाली क्रिकेट बोर्डको विशेषता नै हो, राजनीतिक नियुक्ति । मन परेन भने त्यस नियुक्तिको खारेजी, अनि अर्को फेरि अर्को राजनीतिक नियुक्ति । राजनीतिसँग खास सरोकार नराख्ने, तर श्रीलंकाली क्रिकेटसँग नजिक रहेकाहरू के दाबी गर्छन् भने त्यहाँको क्रिकेट खस्किनुको कारण यही राजनीति हो, अरू होइन । तर कसैले पनि अगाडि आएर खुलेर बोल्ने आँट भने देखाउने गर्दैनन् । अहिले सबैको नजर दुई पुराना खेलाडी महेला जयवद्र्धने र कुमार संगकरातर्फ छ । उनीहरूलाई महान् खेलाडी पनि भन्ने गरिन्छ, श्रीलंकाली क्रिकेटमा पुर्याएको योगदानको आधारमा । उनीहरूकै उत्कृष्ट प्रदर्शनकै कारणले त हो, श्रीलंकाले विश्व क्रिकेटमा पनि राम्रो गर्न सकेको । यी दुई खेलाडीले सधैं खेलिरहन सक्ने पनि त थिएनन् । केही समयको अन्तरमै उनीहरूले क्रिकेटबाट सन्न्यास लिए । उनीहरूको ठाउँ लिन सक्ने कोही खेलाडी नै अगाडि आउन सकेनन् । केही नाम कहलिएका खेलाडीले सन्न्यास लिएपछि यस्तो समस्या आउने गर्छ, तर यो उत्तिकै बलियो तर्क भने होइन । पछिल्लो समय भारतीय क्रिकेटबाट केही ठूला नामले खेल्न छाडे । सचिन तेन्दुलकरदेखि सौरभ गांगुली, राहुल द्रविड र भीभीएस लक्ष्मणसम्म । महेन्द्रसिंह धोनी र वीरेन्द्र सहवाग पनि । तर उनीहरूले खेल्न छाडे पनि त्यसको ठाउँ पुर्ने खेलाडी अगाडि आए । तर यही श्रीलंकाली क्रिकेटमा हुन सकेन । यसका कारण मान्छन्, श्रीलंकाको कमजोर घरेलु क्रिकेट संरचना । पछिल्लो समय संगकरा र जयवद्र्धनेले श्रीलंकाली घरेलु क्रिकेटमा पूर्ण परिवर्तनको माग गरिरहेका छन् । उनीहरू के मान्छन् भने अहिलेको घरेलु ढाँचाले विश्व विजेता खेलाडी निस्कन सक्दैन । त्यसमाथि झन फोहोरी क्रिकेट राजनीति । श्रीलंकाली क्रिकेट अहिले वास्तवमै नाजुक स्थितिमा छ । यस्तो बेला स्थिति किन खराब बन्यो भनेर कारण त खोज्न सजिलो हुुन्छ, तर समाधान ? उत्तिकै गाह्रो ।  :"
दोचा,"यो विक्रम संवत् २०३७०३८ तिरको कुरा हो । चिन्डे नगरकोटी त्यस बेला एक अबोध बालक थियो । यो कुरा भने बेग्लै हो कि त्यो बचपनको अबोधपना अरू मानिसहरूझैं जवानीमा नष्ट भयो । जवानीले भर्जिन बाल्यकालका निश्छलता, निर्दोषपना तथा कौमार्य पवित्रताहरूलाई भ्रष्ट एवम् नष्ट गर्ने कुरा सायद मानव समुदायका निम्ति सामान्य कुरा हुँदो हो । हामी चराहरू यस विषयमा के जानुम् !अँ त ! यो डोल्पाको कुरा हो । कुमारको बुबा पिताफादरड्याडबा जे भन्नुस् माइग्रेटिङ चराजस्तो मान्छे थियो । भुर्रभुर्र कहिले कता, कहिले कता उडिरहनुपर्ने । कहाँकहाँ उडिजान्थ्यो र आफ्नो बचेराहरूका निम्ति परदेशमा गुँड बनाउँथ्यो । त्यो मान्छेको नाम रत्नबहादुर थियो । थर भनिरहनचाहिँ मलाई उचित लागेन किनभने हामी चराहरूलाई मान्छेको थर सुन्दा सधैँ अचम्म, अनौठो लाग्छ । मान्छेहरूको नामपछाडि झुन्डिने थर र जात हामीलाई पुच्छरजस्तो लाग्छ । हामी पक्षी तथा जनावरहरूको पुच्छर भएकाले चाहिँ हाम्रो थर, जात, गोत्र नभएको पो हो कि ! थप एक्स्ट्रा पुच्छर नचाहिएको हो कि ! मौका मिले यस विषयमा तपाईंले कुनै दिन डा तीर्थबहादुर श्रेष्ठको कानमा सुटुक्क सोध्नु हुने नै छ । अँ त !रत्नबहादुरको पोस्टिङ प्राय: एयरपोर्टतिर हुने गथ्र्यो । ऊ अक्सर एयरपोर्टको प्रहरी इन्चार्ज हुन मन पराउँथ्यो । चरा भई उड्ने इच्छा उसको मनभित्र कतै सुषुप्त अवस्थामा सदा बिराजमान थियो सायद । त्यसो नहुँदो हो त रत्नबहादुर आफ्नो पोस्टिङ प्राय: एयरपोर्टहरूतिर किन मिलाउँदो हो ? डोल्पाको जुफाल एयरपोर्ट । रुकुमको चौरजहारी एयरपोर्ट । अनि नेपालगन्जको राँझा एयरपोर्ट । टु नेम अ फिउ । तर, यो एयरपोर्टसित सम्बन्धित घटना भने कदापि होइन । कुमारसित जोडिएको यो दोचाकथाको प्रसङ्ग या प्रकरण जुफाल एयरपोर्ट नभई डोल्पाको सदरमुकाम दुनैमा उद्घाटित र पटाक्षेप भएको थियो । जुफालबाट रत्नबहादुर काजमा खटेर गएको दुनैको प्रहरी चौकीमा । एज् अ पुलिस इन्चार्ज । यो कथा एउटा हत्याको प्रसङ्गबाट सुरु हुन्छ । एउटा यस्तो हत्या जसले हिमालको काखकोखमा बसेको शान्त बस्तीमा हलचल ल्याएको थियो । भय र त्रासको बबन्डर मच्चाएको थियो । असिस्टेन्ट सबइन्स्पेक्टर रत्नबहादुर एक दिन कन्स्टेबलहरूलाई अघिपछि लगाउँदै प्रहरी चौकीबाट निस्क्यो हत्याराहरूको खोजमा । स्वास्नी र छोरालाई घरमै छाडी । दिनहरू बिते तर ऊ फर्केन । हत्याराहरूको खोजमा हिँडेको लोग्ने हिउँमा अलपत्र पर्यो कि ! या हिउँमै पुरिएर मर्यो कि भन्ने त्रासमा उसकी स्वास्नी कुमारलाई च्यापेर बस्थी । पाँच दिनपछि ऊ सदरमुकाम झर्यो । हत्याराहरूलाई साथ लिई । उसले दुई जना भोटेहरूलाई पक्राउ गरेको थियो । ती भोटेहरू तिनै हिमाली डाँकुहरू थिए, जसले जर्मन पदयात्रीहरूलाई खुकुरीले छप्काएर मारेका थिए र तिनका मृत देहलाई हिउँमा खाल्डो खनी पुरिदिएका थिए । त्यो एक बीभत्स हत्या थियो । दम्पतीमध्ये लोग्नेको घाँटी रेटिएको थियो र स्वास्नीको स्तन काटेर मिल्काइएको थियो । दुवैको भुँडीमा कैयौँपटक खुकुरी घुसाइएको थियो । लासहरूलाई तिनै भोटेहरूले डोकोमा बोकी ल्याएका थिए । दुनै बजारमा मानिसहरूको भीड लागेको थियो । टोलका घरघरबाट मानिसहरू ती भोटेलाई हेर्न तँछाडमछाड गर्दै निस्किरहेका थिए । हत्याराहरू पक्राउ गरेको सफलतामा असिस्टेन्ट सबइन्सपेक्टर रत्नबहादुर गर्वका साथ जुँगामा ताउ दिँदै बडो शानपूर्वक कन्स्टेबलहरूलाई आदेश दिँदै हिँडिरहेको थियो । तमासा हेर्ने मानिसहरूको भीडमा उसकी स्वास्नी र छोराहरू पनि थिए । प्रहरी चौकीसम्मै मान्छेहरूको ओइरो लाग्यो । आमाको हात समाती कुमार पनि चौकीभित्र दाखिला भयो । डोकोमा लास देखेर ऊ निकै तस्र्यो । ती लासका मासु फतक्क गलिसकेका थिए र डोकोको कापबाट दुर्गन्धित झोल चुहेर भुइँ भिजेको थियो । जीवनमा पहिलोपटक कुमारले लास देखेको थियो । क्षतविक्षत, बीभत्स लास । जर्मन डेड बडिज् । भोटेहरूलाई खोरमा थुनिएको थियो । तिनको हातमा हत्कडी लगाइएको थियो र दुवैलाई फलामको साङ्लोले बाँधिएको थियो । ती हिमाली डाँकुहरू भुइँमा बसेका थिए र तिनका गोडालाई नेलबन्दी गरिएको थियो । लौहनेलको प्वालबाट निस्किएका तिनका नङ्ग्रा खुट्टापाइतालाहरू ढुसी परेको पाउरोटीझैं ज्यादै विरूप देखिन्थ्यो । तिनका भोटे जुत्ताहरू भुइँमा मिल्काइएका थिए । घुँडाघुँडासम्म लगाउन मिल्ने तिनै भोटे जुत्ताहरूलाई कुमार एकतमासले हेरिरहेको थियो, जसलाई मानिसहरू दोचा भन्थे । आमा ती भोटेहरूलाई तथानाम गाली गरिरहेकी थिइन् । हत्यारा डाँकुहरूलाई थुक्थिन् । सराप्थिन् । हाकिम साबकी पत्नी त्यसरी रूद्रीचण्डी भएको देखी कन्स्टेबलहरू भन्थे साहब्नी ! घर जानुस् । रत्नबहादुरले पनि घर जा भनेपछि आमा घर जानुपर्ने भयो । कुमारलाई तान्न थालिन् । तर, कुमार घर जान मानेन । मान्दै मानेन । जति कर गर्दा पनि जाने मनै गरेन । किनभने उसको मन चोरेको थियो तिनै दोचाले । जो भुइँमा असरल्ल फिजिएका थिए । ती दोचा ज्यादै आकर्षक थिए । रातो, कालो, सेतो धागो मुछिएर बनेको त्यो भोटेजुत्ताबाट उसको आँखा हट्नै मानेन । उसलाई पनि दोचा चाहियो । ऊ बडा जिद्दी बच्चो थियो । मायाले पुलपुलिएको । उसलाई मन लागेको वस्तु चाहियो भनेपछि कुनै पनि हालतमा चाहियो । मन लाग्यो भने आफ्नो जिद जसरी भए पनि पूरा गथ्र्यो । बलियो बन्न भित्तामा बक्सिङ हानेर हात सुन्नाउँथ्यो । कहिले खाँदाखाँदैको भात बोकेर घरबाहिर थुप्रेर जमेको हिउँ थालमा राख्थ्यो र भातसित मुछ्ने गथ्र्यो । अस्ति भर्खर मात्रै त हो नि ! एउटा चौँरीगाईसित उसले कुस्ती खेलेको । हातमा मग बोकी पानी खानेभर्ने निहुँमा भेरी नदीतिर गएको थियो । चौरमा चौँरीहरू चरिरहेका थिए । छेउ लागेर पनि त जान सकिन्थ्यो नि ! तर, होइन । उसलाई लाग्यो मूला चौँरीले असिस्टेन्ट सबइन्स्पेक्टरको छोराको बाटो छेक्ने ? हाटहुट गर्दै केही चाँैरीलाई लात मार्दै अघि बढ्दै थियो एउटाले हान्दी हाल्यो । टाउकोमा तीन ठाउँमा टाँका लगाउनुपर्यो । त्यो खत उसको चिन्डो टाउकोमा अझै पनि देख्न सकिन्छ । अँ त !उसले आमासित भन्यो मलाई भोटेको जस्तो दोचा चाहियो । रत्नबहादुरसित पनि भन्यो बा ! मलाई दोचा चाहियो । हिमाली डाँकुहरूले लगाएको जस्तो दोचा उसलाई जसरी भए पनि चाहियो । बाआमाहरूसित उसले धेरै दिन किचकिच, कचकच गर्यो । आमाबालाई जिद्दी छोराले हत्तु पार्यो । छोराको इच्छाले हैरान खेलायो । अब मूलालाई काँबाट ल्याइदिने भोटे जुत्ता ? बजारमा किन्न पाइने भए पनि एउटा कुरा हुन्थ्यो । कस्तो डाँकु छोरो परेछ ! भविष्यमा डाँकु नै बन्लाजस्तो छ । कस्तो आँडे पुत्र जन्माइएछ !तर त्यो आँडे बच्चोको इच्छाजिद एक दिन पूरा भयो । कुमारकी एउटी मितआमा थिइन् । भोटेनी । मानिसहरू तिनलाई धारापानी माइली भन्थे । दुनै बजारदेखि टाढाको गाउँमा बस्थिन् । ती भोटेनी महिलासित कुमारको गुरुङसेनी आमाले मित लगाएकी थिइन् । आफ्नो मितिनीलाई भेट्न तिनी बेलाबेला गाउँबाट कोसेली बोकी आउँथिन् । मितिनीको लोग्ने रत्नबहादुर, द असिस्टेन्ट सबइन्स्पेक्टरलाई जर्किनमा रक्सी ल्याइदिन्थिन् र मितछोरा कुमार, द फुच्चे डाँकुलाई छुर्पीहरू । तिनै मितआमाले एक दिन कुमारका निम्ति छुर्पीको साथसाथै बख्खु मात्र होइन कि एक जोर चिटिक्क परेको दोचा पनि ल्याइदिइन् । बाफ्रे ! ऊ कति गद्गद् पर्यो !दोचा उसको प्राणप्यारो वस्तु भयो । त्यो दोचा लगाएर ऊ कहाँकहाँ पुगेन ? काँडाहरू टेकेन कि ! हिउँमा चिप्लँदै हिँडेन कि ! तिखातिखा पत्थरढुङ्गाहरूमा कुदेन कि ! फापरबारीमा भेडाको बच्चोझैं बुर्कुुसी मार्दै उफ्रेन कि ! भोटेका बच्चाहरूसित बख्खुको लाम्काने बहुलाले सिङ्गान पुछ्दै सिङ्गौरी खेलेन कि ! के के गरेन ? त्यो दोचा उसको जान थियो । शान थियो । कालान्तरमा ऊ कुख्यात अण्डाहन्टर भएर निस्क्यो । बाउले भन्याझैं डाँकु नै बन्ने छाँटकाँट र हैसियत देखाउन थाल्यो । छिमेकीका कुखुराखोरमा ऊ सुटुक्क छिथ्र्यो र अण्डाहरू खुसुक्क चोथ्र्यो । ती अण्डालाई ऊ सुत्ने बेलामा दोचाभित्र राख्थ्यो । राति घर फर्कँदा रत्नबहादुर छोराका निम्ति पाइनएप्पलको बिस्कुट नबिराई ल्याउँथ्यो । बिस्कुटलाई समेत कुमार दोचामा राख्थ्यो । बिहान काँचो अण्डासितै बिस्कुट खान्थ्यो । रमाउँथ्यो । वास्तवमा त्यो दोचा उसको त्यस्तो खजानाको सन्दुक थियो, जसभित्र ऊ आफ्ना गुप्त रहस्यहरू लुकाउँथ्यो । बचपनका स्मृतिहरू जम्मा गथ्र्यो । अण्डा । गुच्चा । गट्टा । छुर्पी । सलाईका बट्टाहरू । फट्याङ्ग्रा । चकलेट । झ्यालिन्चा । पाइनएप्पल बिस्कुटका टुक्राहरू । त्यो दोचा उसको हिडनसेक्रेट थियो, जहाँ ऊबाहेक अरू कसैको पहुँच थिएन । उसको बचपन उसलाई लाग्थ्यो सायद स्वयम् एक यस्तो रहस्यमय स्मृति थियो, जसलाई सबैको नजरबाट बचाउँदै ऊ आफ्नो दोचाभित्र लुकाएर राख्न चाहन्थ्यो । त्यो दोचा पुरानिँदै गयो । डोल्पामा हाफ दर्जन वर्षहरू बिताएपछि रत्नबहादुर फेरि एक दिन झोलीतुम्बा बोकी जहानबचेराहरूसितै भुर्र उडी काठमान्डु रवाना हुनुपर्ने भयो । सामानगुन्टाहरू कस्ने बेला कैयौँ काम नलाग्ने जिनिसहरू भेरी नदीमा फ्याँकिए । पुरानो दोचाको आयु पनि निख्रिसकेको थियो । त्यसलाई समेत नदीमा बगाइदिनुपर्ने भयो । कुमार त्यसो गर्न काँ मान्थ्यो र ! आमाले उसलाई सम्झाउनुपर्ने भयो : हिमालमा लगाउने फाटेको दोचा अब के काम ? काठमान्डुमा तिमीलाई बुवाले नयाँ जुत्ता किनिदिनुहुन्छ । तर ऊ बहुत जिद्दी बच्चो थियो । दोचालाई नदीमा बगाउन ऊ किन पो मान्थ्यो र ! बरु मैलाई भेरीले बगाउस् । मेरो दोचालाई म बगाउन दिन्नँ । एक दिन्नँ । दुई दिन्नँ । तीन, चार, पाँच दिन्नँ । आमाको केही सीप लागेन । प्लेनमा गुन्टासामानहरू लादिए । सामानहरूको कार्गोसहित त्यो दोचा नेपालगन्ज झर्यो । नेपालगन्जबाट भारतमार्ग हुँदै भैरहवा पुग्यो । र, त्यो दोचा भैरहवाको एउटा लजमा छुट्यो । बुवाको सुट्केससितै ।प्रिय डायरी रिडर !भदौरे झरीमाहुरीबतासमा जब हाम्रो गुँड भत्क्यो, तहसनहस भयो र अण्डा पनि नष्ट भयो, त्यस दिनको साँझ चिन्डे नगरकोटी भैरहवाको लजमा बुवाको सुटकेससितै छुटेको आफ्नो त्यही दोचा सम्झिरहेको थियो । उसकी आमाकी मितिनी धारापानी माइली ले उसलाई दिएको त्यो दोचा जहाँ ऊ बचपनका स्मृतिरहस्यहरू लुकाउँथ्यो । छुर्पी, पाइनएप्पल बिस्कुटका टुक्रा र अण्डाहरू लुकाउँथ्यो । त्यही दोचामा सायद ऊ किम्याले पारेको अण्डा पनि लुकाउन चाहन्थ्यो । एउटा ट्राजेडीबाट हामीलाई जोगाउन चाहन्थ्यो । आमिन ! गुडनाइट ! (नगरकोटीको आज लोकार्पण हुने संस्मरण दोचा को अंश ।)"
अमेरिकाले लडेको लामो युद्ध,"अघिल्लो सोमबार राति अमेरिकी राष्ट्रपति डोनाल्ड ट्रम्पले टेलीप्रम्पटर हेरेर त्यस्तो कुरा भने जुन उनले बोल्नेछन् भनेर कसैले पनि कल्पना गरेका थिएनन् । लामो समयदेखि अफगानिस्तानबाट अमेरिकी सैनिकलाई फिर्ता बोलाउनुपर्ने आफ्नै अडानलाई काट्दै उनले त्यहाँ थप सैनिक पठाउने उद्घोष गरे ।मेरो अन्तरमनले बाहिरिनुपर्छ भनिरहेको थियो । म मेरो अन्तरमनले भनेको गर्ने मान्छे पनि हुँ । तर, मैले सुनेको थिएँ निर्णयहरू भिन्न हुन्छन् जब ओभल अफिसको डेस्क पछाडि बसिन्छ, आफ्नो मन परिवर्तन भएको स्वीकार गरे उनले ।सैनिक अधिकारीहरूलाई दिएको ३० मिनेट लामो भाषणमा उनले कति संख्यामा सैनिक पठाउने र त्यसको व्ययभार के हुन्छ भन्ने उल्लेख गरेनन् । तर, पूर्वराष्ट्रपतिहरूले सुरु गरेको अत्यन्तै जटिल र नराम्रो हात आफूले पनि बोक्नुपरेको उनको गुनासो थियो । तत्पश्चात् उनले पूरा गर्न निकै कठिन हुने वाचा गरे, एक वा अर्को तरिकाले यो समस्या समाधान हुन्छ । म समस्या समाधान गर्ने मान्छे हुँ । अन्त्यमा हामीले जित्छौं ।सन् २०११ मा राष्ट्रपतिका लागि भिड्ने मनस्थिति बनाएसँगै उनले तत्कालीन राष्ट्रपति बाराक ओबामाको आलोचना गर्दैै ट्विट गरेका थिए, हामी कहिलेसम्म हाम्रो पैसा अफगानिस्तान बनाउनका लागि खर्च गर्छौं ? हामीले पहिला आफ्नो देश बनाउनुपर्छ ।त्यसपछिका विभिन्न ट्विटमा उनले भनेका थिए, अब अफगानिस्तानबाट बाहिरिने बेला भइसक्यो, अफगानिस्तान हाम्रो लागि प्रकोप हो र घर फर्कने समय भयो । गैरराजनीतिक व्यक्ति भएर सर्वत्र आलोचित युद्धका बारे आलोचनात्मक टिप्पणी गर्न उनलाई सजिलो थियो । जब उनी राष्ट्रपतिमा चुनिए सबै परिवर्तन भयो । जसरी २००९ मा ओबामाले ३० हजार सैनिक पठाउने निर्णय सुनाउन भूमिका बाँध्नुपरेको थियो । त्यसै अवस्थामा ट्रम्प पनि पुगे ।राष्ट्रपति ट्रम्पले अमेरिकाले १६ वर्षअघि सुरु गरेको युद्धलाई निरन्तरता दिँदै त्यसलाई जितमा परिवर्तन गर्ने दाबी गरेको केही समय नबित्दै तालिबानका प्रवक्ता जबिउल्ला मुजाहिदको वक्तव्य आयो, अफगानिस्तान २१ औं शताब्दीमा अमेरिकी साम्राज्यको चिहान बन्नेछ । अमेरिकाले यति लामो युद्धपश्चात् पनि चेतेको छैन । आफ्नो सैनिक र शक्तिप्रति उसलाई दम्भ छ । हामी युद्ध जारी राख्नेछौं ।सन् २००१, सेप्टेम्बर ११ मा अमेरिकामा भएको आतंकवादी आक्रमणपछि तत्कालीन राष्ट्रपति जर्ज बुसले अक्टोबरबाट अफगानिस्तानमा आक्रमण सुरु गरेका थिए । २०११ मा अलकायदाका प्रमुख ओसामा बिन लादेनलाई पाकिस्तानको अबोटावादस्थित एक घरमा लुकेर बसेको अवस्थामा अमेरिकी सेनाले विशेष अप्रेसन गरेर हत्या गरेका थियो । बिन लादेनको मृत्युसँगै युद्ध सकिने आकलन सबैको थियो । २०१४ मा ओबामाले अफगानिस्तान युद्ध समाप्त भएको घोषणा गर्दै पुनर्निर्माणको घोषणा पनि गरेका थिए । तत्पश्चात् पनि युद्ध भने जारी नै छ । हाल त्यहाँ ८ हजार ३ सय अमेरिकी सेना कार्यरत छन् । जुन अब ४ हजारले बढाइने अनुमान गरिएको छ ।अफगानिस्तान युद्धमा लगभग अफगानी नागरिक, सैनिक तथा आतंकवादी गरेर १ लाख बढीले ज्यान गुमाइसकेका छन् भने ५० हजारभन्दा बढीको संख्यामा अंगभंग भएका छन् । अफगानिस्तान युद्धको १६ वर्षको अवधिमा विभिन्न समाचार एजेन्सीले कैद गरेका केही तस्बिर यहाँ प्रस्तुत गरिएको छ ।(एजेन्सीको सहयोगमा)"
