शीर्षक,विवरण
उपाध्यक्षउपप्रमुख शक्तिशाली,"उपाध्यक्षउपप्रमुख नेतृत्वको न्यायिक समितिमा गाउँनगरसभाले चुनेका दुई सदस्य रहन्छन् । तर विवादको कारबाही, किनाराका लागि संयोजकको उपस्थिति अनिवार्य हुने कानुनी व्यवस्थाले उपाध्यक्षउपप्रमुखको पदलाई थप गरिमा र आकर्षण दिएको छ । न्यायिक समितिको अधिकार क्षेत्रको प्रयोग संयोजक र सदस्यले सामूहिक रूपमा गर्ने र बहुमतको राय मान्य हुने व्यवस्था भए पनि संयोजकबाहेकका दुई सदस्य मात्रैको उपस्थिति र एक मतले मात्रै पनि मुद्दाको अन्तिम कारबाही र किनारा गर्न नपाउने व्यवस्था छ । निर्णयमा चित्त नबुझ्ने पक्षले ९० दिनभित्र सम्बन्धित जिल्ला अदालतमा पुनरावेदन गर्न सक्नेछन् ।"
कांग्रेस अगाडि,"काठमाडौ (कास) स्थानीय तहको तेस्रो चरणअन्तर्गत प्रदेश २ का आठ जिल्लामा भएको चुनावको बिहीबार बेलुकासम्म ३२ स्थानको परिणाम आएको छ । त्यसमा कांग्रेस १० स्थानीय तहमा विजयी भएको छ भने राष्ट्रिय जनता पार्टी (राजपा) ले ६ स्थानमा जितेको छ । एमाले र माओवादीले पाँचपाँच स्थान जितेका छन् । संघीय फोरमले तीन स्थान र फोरम लोकतान्त्रिकले दुई स्थान जितेका छन् । नेपाली जनता दल एक स्थानमा विजयी भएको छ । जारी मतगणनामा पनि कांग्रेस नै अगाडि छ । उसले ३५ स्थानमा अग्रता लिएको छ । माओवादीले १८, राजपाले १५, संघीय फोरमले २२ र एमालेले १४ स्थानमा अग्रता लिएका छन् । स्वतन्त्र उम्मेदवार २ स्थानमा अगाडि छन् । लोकतान्त्रिक फोरम, नेपाली जनता दल र जनशक्ति एकएक स्थानमा अगाडि छन् ।"
टहरामै तेस्रो दसैं,"भक्तपुर भूकम्पले भक्तपुर नगरपालिका ४, मंगलाछेंकी बुद्धिमाया कपाली बस्दै आएको गुठियारको घर भत्कियो । उनको पाँच जनाको परिवार करिब साढे दुई वर्षयता मंगलाछेंस्थित हनुमन्ते खोला किनाराको पर्ती जग्गामा दाताले बनाइदिएको अस्थायी टहरामा बस्दै आएका छन् । बुद्धिमायाले भूकम्पपछिको तेस्रो दसैं टहरामै जमरा राखी भित्र्याएकी छन् । वर्ष दिनमा आउने चाड त मान्नै पर्यो, उनले भनिन्, बालबच्चाका लागि पनि मनाउनै पर्छ । जमरा मूल घरमै राख्नुपर्ने हो, घर छैन, टहरामै राख्यौं । भूकम्पपछिको हिउँदवर्षा अस्थायी टहरामै गुजारेका उनको परिवारको घर बनाउने सपना भने अन्योलमा छ । पुस्तौंदेखि नेवार समुदायको मृत्यु संस्कारमा चाहिने दाउरा राख्ने गुछें (गुठी घरगुठियार) मा बस्दै आएको घर भूकम्पका कारण भत्कियो । अन्यत्र कतै जग्गा पनि नभएकाले घरमा बस्ने सपना अधुरो रहेको उनी बताउँछिन् । ससुराको पाँच दाजुभाइ गुछेंमा नै बिते, बुद्धिमायाले भनिन्, हाम्रो पुस्ता पनि त्यही गछेंमै बस्यौं, तीन छोराहरू डेरामा बस्दै आएका छन् । आफ्नो जग्गाको निसानी छैन, सम्पत्तिका नाममा दाताले बनाइदिएको टहरा छ । बुद्धिमायाको जस्तै मंगलाछेंकी कृष्णकुमारी लाखेको पनि भूकम्पपछिको तेस्रो दसैं टहरामै बित्ने भएको छ । साढे दुई वर्ष अस्थायी टहरामै गुजारेको कृष्णकुमारीको परिवारले अस्थायी टहरामै जमरा राखी दसैं भित्र्याएका छन् । जहाँ जस्तो अवस्थामा रहेर पनि जीवनसँग जोडिँदै आएका पर्वसँग भिज्नै पर्दोरहेछ, उनले भनिन्, शीत झर्ने हिउँद, हुरीबतास, गर्मी, हिलो सहँदै आयौं, सर्पको त्रासले छोडेको छैन । चाडपर्व र पाहुनापातलाई टहराबाटै टार्दै आएका छौं । भूकम्पका कारण क्षतिग्रस्त घरको भग्नावशेष हटाई बल्ल सरकारले निजी आवास पुनर्निर्माणका लागि दिएको अनुदानको पहिलो किस्ताको ५० हजारले पुनर्निर्माण थालनी गरेको उनी बताउँछिन् । अनुदानको ५० हजारले जग खन्यौं, बाँकी बन्दै गरेको घरकै जग्गा वित्तीय संस्थामा धितो राखी ऋण लिएर पुनर्निर्माणको थालनी गरेका छौं, उनले आशा व्यक्त गरिन्, अर्को दसैं नयाँ घरमा मनाउँछौं ।रामबहादुर कपालीलगायत दाजुभाइको संयुक्त परिवार बस्दै आएको घर क्षतिग्रस्त छ । धराप घरको व्यवस्थापनसमेत गर्न सकेका छैनन् । रामबहादुरले भत्किएको धराप घरकै छिँडीमा जमरा राखेका छन् । भूकम्पपछि दाताले बनाइदिएको टहरामा बसेका छौं, उनले भने, मूल घरमै जमरा राख्नुपर्ने परम्पराअनुरूप भत्किएकै घरमा राखेको हो । अघिल्लो दुई दसैं यसै टहरामै बितायौं, अझै कति दसैं टहरामै बिताउनुपर्ने हो ? पर्ती जग्गामा दाताको सहयोगबाट निर्मित अस्थायी टहरामा बसोबास गरिरहेका भूकम्पपीडितलाई मंसिरसम्ममा ठाउँ खाली गर्न भनिएको भन्दै पीडितहरू चिन्तित छन् । पाहुनापात टहराबाटै टार्दै आएका छौं, रामबहादुरकी छोरी संगीताले भनिन्, मंगलाछेंको पर्ती जग्गामा बसेका भूकम्पपीडितलाई मंसिरसम्म ठाउँ खाली गर्नु भनेको छ, कहाँ बास बस्ने समस्यामा छौं । दाजुभाइको बहुस्वामित्वको घर भत्किएपछि पुनर्निर्माण गर्न समस्या परेको र अन्यत्र जग्गा नभएको उनी बताउँछिन् । निजी आवास पुनर्निर्माणका बहुस्वामित्वअन्तर्गत अनुदान सम्झौता गरी पहिलो किस्ताको रकम प्राप्त गरे पनि दाजुभाइको आन्तरिक समस्याका कारण पुनर्निर्माण हुन नसकेको उनले बताइन् । जिल्लाको चार नगरको विभिन्न स्थानहरूमा अस्थायी टहरा निर्माण गरी बसोबास गरिरहेका कतिपय भूकम्पपीडितले अस्थायी टहरा र कतिपयले भत्किएकै घरमा जमरा राखी बडादसैंको स्वागत गरेका छन् ।"
कर्मचारीलाई कार्यकक्ष अभाव,"बूढानीलकण्ठ नगरपालिकामा थपिएका कर्मचारीहरूमध्ये कसैलाई वडा कार्यालय त कसैलाई स्वास्थ्य संस्थामै राखिएको छ । नगरपालिकाका अनुसार प्राविधिक कार्यालयबाट आउनुपर्ने दुई जना कर्मचारीबाहेक अन्य सबै जनाले उपस्थिति जनाइसकेका छन् । कार्यकारी अधिकृत विश्वराज मरासिनीले भने, कृषि, पशु, शिक्षा र जिल्ला समन्वय समितिबाट आउनुभएका कर्मचारीलाई नगरपालिकाकै भवनमा कार्यकक्ष मिलाएका छौं । महिला तथा बालबालिका शाखालाई वडा नं ८ को कार्यालयमा स्थापना गरिएको उनले बताए । तारकेश्वर नगरपालिकामा पनि लगभग १० जना अहिले थपिएका छन् । कृषि र पशु सेवाका कर्मचारीलाई साबिककै सेवा केन्द्रमा राखी शाखा स्थापना गरिएको छ, सूचना अधिकारी राजु तिमल्सिनाले भने, शिक्षा र महिला तथा बालबालिका शाखालाई नगरपालिकामै मिलाएका छौं । स्वास्थ्य शाखाका कर्मचारीलाई धर्मस्थलीमा रहेको खाली अस्पतालको भवनमा राख्ने नगरपालिकाको तयारी छ । सकेसम्म भाडामा कोठा नलिई कर्मचारी व्यवस्थापनको योजना रहेको तिमल्सिनाले बताए । संविधानअनुसार नगरपालिकामा ९ वटा शाखा छन् । सामान्य प्रशाशन शाखा, सहरी पूर्वाधार विकास शाखा, वन वातावरण तथा विपद् व्यवस्थापन शाखा, महिला बालबालिका शाखा, न्याय कानुन तथा मानव अधिकार व्यवस्थापन शाखा रहनेछन् । यी ९ वटै शाखाअन्तर्गतका ३८ उपशाखा हुन्छन् । स्थानीय तहको काम र जिम्मेवारी बढेसँगै कर्मचारीको आवश्यकता पनि बढेको छ । तर कर्मचारी पुगे पनि आवश्यक भौतिक संरचना भने अपुग रहेको नगरपालिकाहरूले जनाएका छन् ।"
अल्जाइमरका रोगी अस्पताल जाँदैनन्,"काठमाडौं एउटै कुरा दोहोर्याएर भनिरहने र ऐना हेरेर आफैंसँग घण्टौं गफिने समस्या देखिएपछि कपनका एक वृद्धलाई वीर अस्पताल पुर्याइयो । धेरै दिनपछि रिपोर्ट आयो उनलाई अल्जाइमर समस्या रहेछ । ७१ वर्षीय उनलाई यस्तो समस्या देखिएको १० वर्ष भइसकेको थियो । वृद्ध अवस्थाको सामान्य समस्या मानेर उपचार नखोजेको उनका छोराले बताए । ६० वर्ष कटेपछि उहाँ आफूले भर्खरै भनेका कुरा पनि बिर्सन थाल्नुभयो, अब आफन्त पनि चिन्नुहुन्न, उनले भने ।अल्जाइमर विशेषगरी ज्येष्ठ नागरिकमा देखिने स्वास्थ्य समस्या हो । ६५ वर्ष कटेका ४४ प्रतिशत मानिसमा कुनै न कुनै रूप र तहमा यस्तो समस्या देखिने गरेको चिकित्सकहरू बताउँछन् । तर, यसलाई रोग नै नमान्ने प्रवृत्तिका कारण रोगीहरू उपचारको पहुँचबाट टाढा भएको पाटन अस्पतालका वृद्धवृद्धा रोग विशेषज्ञ डा रमेश कँडेलले बताए । स्वास्थ्यकर्मीलाई नै यो रोगबारे राम्ररी थाहा छैन, दुरदराजका बिरामी त उपचारबारे थाहै नपाई मरिरहेका छन्, डा कँडेलले भने, व्यापारीले ग्राहक कुरेजस्तो बिरामी कुरेर बस्नुपरेको छ ।यो रोग लागेका बिरामीमा स्मरण शक्ति घटदै जाने, सोच्ने, तर्क गर्ने क्षमतामा ह्रास आउँदै जाने, दैनिकी नै चलाउन नसक्ने, हुँदै नभएका कुरा देख्नेजस्ता लक्षण देखिन्छन् । डाकँडेल भन्छन्, बेलैमा उपचार नभए यस्ता बिरामी पूर्ण रूपमा पागल हुन सक्छन्, जहाँ पायो त्यहीं दिसापिसाब गर्न थाल्ने र कतिपय नांगै हिँड्न थाल्ने हुन्छन् । एक सयमध्ये दुई तिहाइ वृद्धवृद्धामा अल्जाइमर रोग देखिने गरेको उनले बताए ।नेपालमा हाल यो रोगका कति बिरामी छन् भन्ने यकिन तथ्यांक छैन । अल्जाइमर डिजिज इन्टरनेसनल को तथ्यांकअनुसार सन् ०१५ सम्ममा यस रोगबाट पीडितको संख्या ७८ हजार पुगिसकेको छ । सन् ०३० सम्म यो रोगका बिरामी १ लाख ३४ हजार पुग्ने संस्थाको अनुमान छ । पाटन अस्पतालको तथ्यांकअनुसार हालसम्म १ सय २० जना बिरामी उपचारका लागि अस्पताल आएका थिए ।विश्व स्वास्थ्य संगठनको तथ्यांकअनुसार विश्वभर ५ करोड मानिस यो रोगबाट पीडित छन् । ६५ वर्षभन्दा कम उमेर समूहका ४ प्रतिशतलाई पनि यो रोग लाग्न सक्ने गरेको तथ्यांक छ । सरकारले यो रोगबारे चेतना फैलाउन नसक्दा बिरामीहरू उपचारको पहुँचबाट टाढा भइरहेको डा कँडेलले बताए । लामो समयसम्म रोग पालेर बस्छन्, अस्पताल आइपुग्दा उनीहरूको अन्तिम अवस्था भइसकेको हुन्छ, बचाउनै मुस्किल भइरहेको छ,, उनले भने । अल्जाइमरको समयमै उपचार हुन सकेमा बिरामीको आयु थप १५ वर्षसम्म बढाउन सकिने चिकित्सकहरू बताउँछन् । उक्त रक्तचाप, मधुमेह, आधुनिक जीवनशैलीका कारण यो रोगका बिरामी थप बढदै गइरहेको अल्जाइमर चिकित्सक बताउँछन् । नेपालमा भने यस रोगका विशेषज्ञ र उपचार गरिने अस्पतालको न्यून संख्याका कारण अधिकांश बिरामी उपचारको अभावमा बाँचिरहेका छन् । अल्जाइमर रोगको उपचारमा सरकारले एक लाख रुपैयाँ सहयोग दिन्छ । राहत लिने झन्झटिलो प्रक्रियाका कारण बिरामीहरू सेवा लिनबाट पनि वञ्चित छन् । पाटन अस्पतालमा हालसम्म ९ जनाले मात्रै सरकारी राहतबाट उपचार गरेको तथ्यांक छ ।"
हिजरी संवत् १४३९ सुरु,"काठमाडौं (कास) इस्लामी नयाँ वर्ष हिजरी संवत् १४३९ सुरु भएको छ । मग्रिबको नमाज (सूर्यास्तपछिको प्रार्थना) पछि नयाँ वर्ष हिजर संवत्को पहिलो महिना मोहर्ररम सुरु भएको हो । इस्लाम धर्मका सबै चाडपर्व हिजरी संवत् अर्थात् हिजरी पात्रोअनुसार नै तय हुन्छन् ।नयाँ वर्षको खुसियालीमा नेपालमा पनि केही वर्षदेखि विशेष कार्यक्रम हुने गरेको छ । धार्मिक र सामाजिक कार्यक्रम गरी नयाँ वर्ष स्वागत गरिन्छ । हिजरी पात्रोको नवौं रमजानल मुबारक महिनामा मुसलमान एक महिना व्रत (रोजा) बस्छन् र ३० दिनपछि इद उल फित्र मनाउँछन् । यस्तै, १२ औं जिलहिज्जा महिनामा धनाढ्य र सक्षम मुसलमान हज (तीर्थाटन) गर्न साउदी अरबको मक्का र मदिना जान्छन् ।"
गाउँनगर समृद्धिको यात्रा,"पुन:संरचना गरेर अधिकारसम्पन्न बनाइएका स्थानीय तहमा जनप्रतिनधि छान्ने चुनाव सकिएको छ । वैशाख ३१, असार १४ र असोज २ गरी तीन चरणमा स्थानीय तहको चुनाव गराइएको थियो । उम्मेदवारको मृत्युपछि स्थगित सप्तरीको राजविराज वडा नम्बर १५ मा बिहीबार मतदान भएसँगै स्थानीय तहमा आगामी पाँच वर्षका लागि मतदाताले जनप्रतिनधि छान्ने कार्य पूरा भएको छ । तीन चरणको निर्वाचनमा मतदाताले उत्साहपूर्ण सहभागिता जनाएर लोकतन्त्रप्रति बलियो विश्वास प्रकट गरेका छन् । कार्यकारिणी, व्यवस्थापकीय र न्यायिक अभ्यास गर्ने स्थानीय सरकार बनाउने अवसर सदुपयोग गर्दै उनीहरूले गाउँनगर समृद्धिको ढोकासमेत खोलेका छन् । तेस्रो चरणको निर्वाचनको मतपरिणाम आउने क्रम जारी छ । त्यसैले अहिले निर्वाचितलाई नियमित काम गर्न केही दिन लाग्छ । पहिलो र दोस्रो चरणबाट निर्वाचित जनप्रतिनिधिले भने जिम्मेवारी सम्हालिसकेका छन् । तर, उनीहरूले पूर्ण रूपमा अधिकार उपयोग गर्दै काम गर्न भने सकेका छैनन् । स्थानीय तहलाई मार्गदर्शन गर्ने कानुन निर्माणमा ढिलाइ हुँदा जनप्रतिनिधिहरू अलमलिएका थिए । संविधानले तोकेको अधिकार सूचीलाई प्रस्ट व्याख्या गरिएको स्थानीय तह शासन सञ्चालन तथा व्यवस्थापनसम्बन्धी विधेयक बुधबार व्यवस्थापिकासंसद्ले पारित गरेको छ । विधेयक राष्ट्रपतिबाट प्रमाणीकरण भई ऐनका रूपमा कार्यान्वयनमा आएपछि स्थानीय तहका पदाधिकारीले पूर्ण रूपमा काम गर्न सक्नेछन् । अब अन्तरसरकारी वित्त व्यवस्थापन र राष्ट्रिय प्राकृतिक स्रोत तथा वित्त आयोगसम्बन्धी विधेयक संसद्ले पारित गर्न बाँकी छ । यी दुई विधेयक पनि कानुन बनेर आएपछि जनप्रतिनिधिले नअलमलिई कार्यसम्पादन गर्न सक्छन् । स्थानीय तहले संविधान र कानुनले तोकेबमोजिम आफैं नियम, कानुन बनाउन पाउनेछन् । स्थानीय तहले नागरिकसँग बढी सरोकार रहने सहकारी संस्था, विभिन्न कर तथा सेवा शुल्क, आधारभूत तथा माध्यमिक शिक्षा, आधारभूत स्वास्थ्यसरसफाइ, बजार व्यवस्थापन, सडक, सिँचाइ, खानेपानी, साना जलविद्युत् आयोजना, भाषा संस्कृति संरक्षणलगायत क्षेत्रमा आफैं नीतिनियम तथा कार्यक्रम बनाउन र तिनलाई कार्यान्वयन गर्न पाउँछन् । त्यसैले स्रोतसाधन पहिचान र परिचालन गर्दै आआफ्नो गाउँनगरलाई समृद्ध बनाउने हात जनप्रतिनिधिकै छ । स्थानीय सरकारको अभ्यास पहिलोपटक हुँदै छ । अहिले चुनिएका जनप्रतिनिधिको अधिकांश समय पूर्वाधार तयार र व्यवस्थापनमा जाने देखिन्छ । उनीहरूको कार्यकुशलताबाटै स्थानीय तह संस्थागत हुने र लोकतन्त्र पनि सुदृढ बन्ने हो । जनप्रतिनिधिहरू नागरिक र राज्यलाई जोड्ने पुल हुन् । उनीहरूको भूमिकाले नागरिकको राज्यप्रति विश्वास र भरोसा बलियो बनाउँछ । त्यसैले जनप्रतिनिधिहरूले आफ्नो महत्त्वपूर्ण जिम्मेवारी इमानदारसाथ निर्वाह गर्न जरुरी छ । नागरिकले प्रत्यक्ष सरोकार रहने नजिकको राज्यको निकायमा डेढ दशकपछि जनप्रतिनिधि पाएका छन् । २०५९ सालयता कहिले दलीय संयन्त्र त कहिले कर्मचारी मात्रको भरमा स्थानीय निकाय सञ्चालन गरिएका थिए । यसबीचमा स्थानीय तहमा भ्रष्टाचार, विकास निर्माण तथा सेवाप्रवाहमा ढिलासुस्ती भएको गुनासो अत्यधिक बढ्यो र त्यसको कारण जनप्रतिनिधि नहुनुलाई औंल्याइएको थियो । अब जनप्रतिनिधि हुनुको महत्त्व निर्वाचितहरूले कार्यसम्पादनका क्रममा देखाउनुपर्नेछ । स्थानीय सरकार सञ्चालनका क्रममा पार्टीगत स्वार्थका आधार राजनीतिक दलहरूबाट सहयोगअसहयोगको गलत अभ्यास हुने जोखिम पनि छ । स्थानीय सरकारलाई सफल बनाउने गरी राजनीतिक दलहरूबाट रचनात्मक भूमिका निर्वाह गरिनुपर्छ । स्थानीय नागरिकको साथ सँगै निरन्तर निगरानी र खबरदारी पनि जरुरी छ । स्थानीय निर्वाचनले संविधान कार्यान्वयनलाई गति दिएको छ । आसन्न प्रतिनिधिसभा र प्रदेशसभाको निर्वाचनलाई पनि ऊर्जा प्रदान गरेको छ । यी दुई निर्वाचन भएसँगै संवैधानिक संक्रमण पनि अन्त्य हुनेछ र त्यसपछि मुलुक राजनीतिक स्थिरतातर्फ लम्किन सक्छ जसले मुलुककै समृद्धितिरको यात्रालाई सहज बनाउनेछ ।"
निर्वाचित कुलीनतन्त्रको जगजगी,"भर्खरै सम्पन्न स्थानीय तहको निर्वाचनले नेपाली राजनीतिमा नयाँ तरङ्ग ल्याएको छ । दूरदराजमा बसोबास गरेर जीवनयापन गर्नेहरू अब साँच्चै प्रजातन्त्र र विकासको अनुभूति गर्न पाइनेछ र जीवनयापन गर्न सजिलो हुनेछ भन्ने आश लिएर बसेका छन् । तर प्रजातन्त्रले साँच्चै नागरिकका यी चाहनाको परिपूर्ति कुन हदसम्म गर्छ भन्नेचाहिँ भोलिका दिनमा हामी आन्तरिक राजनीति र बाह्य चुनौतीलाई कसरी सम्बोधन गर्छौं भन्नेमा निर्भर हुनेछ । त्यसैगरी हामीमा अन्तरनिहित राजनीतिक संस्कारलाई कसरी प्रयोग गर्छौं भन्ने कुराले पनि प्रजातन्त्रको भविष्य निर्धारण गर्नेछ । प्रजातन्त्रका लागि संसारमा सबैभन्दा बढी आन्दोलन र उथलपुथल भएका देशहरूमध्ये नेपाल अग्रपङ्क्तिमै पर्छ । संसारका धेरैजसो आन्दोलन स्वतन्त्रताका लागि भएका छन्, तर पछिल्लो समय प्रजातन्त्रको लहरसँगै अधिकारमा आधारित पहिचानको राजनीतिले अग्रस्थान ओगटेको देखिन्छ । पहिलेका धेरै आन्दोलन बाह्य शक्ति (साम्राज्य शक्ति) विरुद्ध भएका थिए भने पछिल्ला आन्दोलनहरू राष्ट्रराज्यभित्रै भएका छन् । शीतयुद्धको अन्त्यपछि विकास भएको खुल्ला राजनीतिक वातावरणले अवसर र चुनौती दुवै ल्याएको देखिन्छ । यो बीचमा राजनीतिको व्यवस्थापन गर्न नसक्ने राष्ट्रहरू आन्तरिक सङ्घर्ष तथा द्वन्द्वको चपेटामा परेका छन् । धेरैजसो सङ्घर्ष र द्वन्द्व अधिकार र पहिचानका लागि भएका छन् । परिणमस्वरूप नयाँनयाँ राज्यको जन्म हुनपुगेको छ । संयुक्त राष्ट्र संघको स्थापना हँुदा यसका सदस्य राष्ट्रहरूको संख्या ५५ थियो । तर राष्ट्र संघको स्थापना र शीतयुद्धको अन्त्यपछि संसारमा स्वतन्त्र राष्ट्रहरूको संख्या पनि बढ्दै गएको छ र यो क्रम जारी छ । शीतयुद्धपछिको समस्या भनेको राष्ट्र र राज्य बीचको व्यवस्थापनको हो । यसलाई समाधान गर्न एउटै उपाय आन्तरिक राजनीतिको सही व्यवस्थापन र प्रजातन्त्रलाई निश्चित भूगोल (देश) भित्र बसोबास गर्ने सबै नागरिकले अनुभूति गर्ने वातावरण सिर्जना गर्नु हो । यति हँुदाहँुदै पनि हामी नेपालीले गौरव गर्ने कुरा के हो भने विगतमा नेपालमा भएका विभिन्न किसिमका आन्दोलनको असर राष्ट्रिय स्वाधीनता र अखण्डतामा परेन । हामी राष्ट्रराज्यको रूपमा अटल भएर विश्व मानचित्रमा रहँदै आएका छौं । संसारका धेरै राष्ट्र विश्व मानचित्रबाट हराएका छन् । हाम्रो समस्या के हो भने हामीले पटकपटक प्रजातन्त्रका लागि आन्दोलन गर्यौं । सुगौली सन्धिपछि हामी आन्तरिक कलहले ग्रसित भयौं । हामीकहाँ द्वन्द्व आन्तरिक बढी देखिन्छ । यसको अर्थ के हो भने हामीमा आन्तरिक समस्या निश्चय नै बढी छन् । यी आन्तरिक समस्याको पछाडिका कारणहरू हामीले कहिल्यै खोज्ने कोसिस गरेनौं । हामीले एकपछि अर्काे सत्ता परिवर्तनमा मात्र राजनीतिलाई केन्द्रित गर्यौं । तर प्रजातन्त्रका अन्तरवस्तुहरू कसरी व्यवहारमा ल्याइएका छन्ल्याइनुपर्छ, त्यतातिर हाम्रो ध्यान कम गएको देखिन्छ । सायद यही कारणले होला, अहिलेसम्म नेपाली नागरिकले सही अर्थमा प्रजातन्त्रको अनुभूति गर्न सकेका छैनन् । त्यसो त संसारका प्रजातान्त्रिक रूपले बलियो मानिएका देशहरूमा पनि उदारवादी प्रजातन्त्रमा समस्या देखिएको छ र उदारवादी प्रजातन्त्रको केन्द्रविन्दु मानिएका पश्चिमा राष्ट्रहरूमै ठूलो भूकम्प आएको छ । त्यहाँ पनि प्रजातन्त्रप्रति जनताको गुनासो बढ्दैछ । यसका पछाडि मूलत: दुइटा कारण छन् पहिलो, बसाइँसराइ र प्रविधिले सामाजिक संरचनामा ल्याएको परिवर्तन । दोस्रो, राजनीतिक अर्थतन्त्रमा आएको परिवर्तन । पहिलो कारणले ती राष्ट्रहरूलाई पनि परम्परागत तरिकाबाट प्रजातन्त्रलाई सञ्चालन गर्न नसक्ने अवस्थामा पुर्याएको छ । हाल नवआगन्तुक नागरिक र तिनका संस्कृति, परम्परा र रहनसहनलाई पनि स्थान दिनुपर्ने अवस्था देखिएको छ । तर योसँगै आएको राष्ट्रियताको पुनर्जागरणले प्रजातन्त्रमाथि ल्याउनुपर्ने समसामयिक परिवर्तनलाई पछाडि धकेलिदिएको छ । राष्ट्रियतामा आएको यस्तो पुनर्जागरण पछाडिको मुख्य कारण सामाजिक संरचनामा आएको परिवर्तन नै हो । दोस्रो कारण, पटकपटकको आर्थिक मन्दी र आर्थिक असमानता हो । यसले गर्दा प्रजातन्त्रको उपभोग सर्वसाधारण नागरिकले गर्न पाएनन् र यो एउटा अभिजात्य वर्गको लागिमात्र सीमित हुनपुग्यो । पछिल्ला दिनमा अर्थराजनीति सम्बन्धी लेखिएका प्राज्ञिक पुस्तकहरूमा यसको व्यापक बहस भएको देखिन्छ । जे भए पनि आज आएर पश्चिमा उदारवादी प्रजातन्त्रमा ठूलो सङ्कट आइपरेको छ र यसको असर संसारका अरू देशमा पनि प्रस्टै देख्न सकिन्छ । नेपालको प्रजातन्त्रमा पनि आन्तरिक र बाह्य चुनौती प्रशस्त देखिन्छन् । आन्तरिक रूपमा हामीले राजनीतिको सही व्यवस्थापन गर्नसकेका छैनौं, जसले गर्दा राजनीतिक अस्थिरता निम्तिएको छ । पटकपटकका राजनीतिक परिवर्तनहरूले एउटा फरक प्रकृतिको राजनीतिक र सामाजिक अवस्था सिर्जना भएको छ । नयाँनयाँ किसिमका अधिकारको पनि हामीले संविधानमा व्यवस्था गर्दै आएका छौं । यो साँच्चै राम्रो पक्ष हो, तर यसको अर्को पाटो भनेको संविधानमा प्रदत्त यी अधिकार परिपूर्ति गर्न चाहिने आधारभूत विषयवस्तुमा हामीले खासै ध्यान दिनसकेका छैनौं । यसले गर्दा हामीकहाँ पनि प्रजातन्त्र केही वर्ग र व्यक्तिका लागिमात्र सीमित हुनपुगेको छ । यी परिवर्तनले सिर्जना गरेको परिस्थितिलाई गन्तव्यस्थानसम्म पुर्याउन हामीलाई हम्मेहम्मे परेको देखिन्छ । उदाहरणका लागि २०६२६३ को जनआन्दोलनले मुलुकमा एउटा फरक राजनीतिक व्यवस्था ल्याएको छ । तर यसले ल्याएको परिवर्तनलाई व्यवस्थापन गर्ने न क्षमताको अभिवृद्धि भएको छ, नत राजनीतिक संस्कार नै विकास भएको छ । यसले गर्दा केही समयपछि हामी आफू परिवर्तन हुनुभन्दा व्यवस्था परिवर्तन गर्ने अवस्था सिर्जना गर्नतर्फ अगाडि बढ्छौं । यो हाम्रो विगतको अभ्यास पनि हो । प्रजातन्त्रलाई सही अर्थमा बुझ्न नसक्नु र बुझे पनि त्यसलाई व्यवहारमा लागू गर्न नसक्नु हाम्रो अर्को समस्या हो । प्रजातन्त्रको बुझाइको सवालमा हामी धेरै हदसम्म शब्दजालमै अल्झिएका छौं, यसको सारमा पुग्ने कोसिस गरेका छैनौं । उदाहरणका लागि हामीले प्रजातन्त्रलाई राजासँग जोड्यौं र लोकतन्त्र शब्द प्रयोगमा ल्यायौं । राजमार्गलाई लोकमार्ग बनायौं, तर दुवै शब्दको सही अर्थ खोज्ने कोसिस हामीले कहिल्यै गरेनौं । प्रजनन प्रक्रियाबाट जन्मेकालाई प्रजा भनिन्छ । प्रकर्षेण जायते इति प्रजा: भनेर शास्त्रमा स्पष्ट रूपमा व्याख्या गरिएको छ । तर हाम्रा कुनै पनि विद्वानले यो कुरा बाहिर ल्याएनन् र झुटलाई नै सत्य प्रमाणित गर्ने कोसिस गरे । यस्तो कमजोर र पूर्वाग्रही बुझाइ भएको समाजमा प्रजातन्त्रजस्तो संवेदनशील र जटिल शासन व्यवस्थालाई सफल अभ्यास गर्न सकिएला भन्ने कुनै निश्चित छैन । त्यसैगरी पछिल्ला दिनमा निर्वाचित कुलिनतन्त्र (ओलिगार्की) अथवा प्रजातान्त्रिक कुलिनतन्त्रको विकास भएको छ र यसले शासन व्यवस्थाप्रति अविश्वास पैदा गरेको छ । भ्रष्टाचार, राजनीतिक असन्तुष्टि र राजनीतिक अस्थिरता सबै समाजमा हुन्छन् । रामराज्य रामको पालामा पनि थिएन, तर भ्रष्टाचार, अस्थिरता र अन्याय नै समाजको पहिचान र राष्ट्रका संरचनाहरूलाई नै त्यसको लागि प्रयोग गरिन्छ भने यो साँच्चै चिन्ताको विषय हो । पछिल्लो समय राजनीति र आन्दोलन पेसाका रूपमा विकसित भयो र यी दुइटै क्षेत्रमा लागेकाहरूले सबै सुविधा उपभोग गर्न पाए । तिनीहरूको आर्थिक प्रगति दिन दुगुना रात चौगुना भयो । अर्थात् राजनीतिमा लाग्ने अधिकांशले आफ्नो कर्तव्य छाडेको देखिन्छ । यस क्षेत्रमा लागेको एउटा व्यक्तिले अर्को व्यक्तिको र एउटा वर्गले अर्को वर्गको संरक्षण गर्ने परम्परा विकास भएको छ र यो सबै क्षेत्रमा व्याप्त छ । त्यो दायराभित्र पर्न नसक्नेहरूका लागि प्रजातन्त्र भनेको आन्दोलन, सत्ता परिवर्तन र निर्वाचन मात्र हो । अहिले धेरैजसो राजनीतिक दलमा कार्यकर्तालाई मात्र नागरिक सम्झिने प्रवृत्ति हावी भएको छ र यस्तो प्रवृत्तिले कार्यकर्तालाई मात्र संरक्षण गर्दै आएको छ । योग्यता, आवश्यकता र अन्य यस्तै पक्ष अहिलेको सन्दर्भमा गौण भएर गएका छन् । यहाँनिर चाणक्यको भनाइ सान्दर्भिक देखिन्छ । उनले भनेका छन्, पूज्य हुनुपर्ने व्यक्तिको जहाँ अनादर हुन्छ, अपूज्य अर्थात् सजाय पाउनुपर्नेहरू जहाँ पुरस्कृत र सम्मानित हुन्छन्, त्यो मुलुकमा दुर्भिक्ष, मरण र भय यी तीन कुरा सदा रहिरहन्छन् र समाजमा न्यायको स्थापना हुनसक्दैन । नेपाल यही चक्रव्यूहमा अल्झिएको छ । हाम्रो अर्को समस्या भनेको राष्ट्रियताले ल्याएको तरङ्ग हो । राष्ट्रियता कसरी बुझ्ने ? यो कसको लागि हो र कसको लागि होइन ? यी अति संवेदनशील प्रश्न हुन्, तर हामीसँग यी प्रश्न अनुत्तरित भएर गएका छन् । राष्ट्रियता र प्रजातन्त्रलाई सँगै लैजानु ठूलो चुनौती भएको छ । किनभने प्रजातन्त्रले स्वतन्त्रताको वकालत गर्छ भने राष्ट्रियताले संकुचनको परिकल्पना गर्छ । राष्ट्रियताचाहिँ तिमी र म भन्ने भावनामा आधारित हुन्छ । यस अर्थमा राष्ट्रियताको बुझाइलाई सही दिशामा लैजान सकिएन भने राष्ट्र द्वन्द्वमा फँस्ने सम्भावना बढ्दै जान्छ । अर्कोतर्फ भूमण्डलीकरण र सूचनामा आएको परिवर्तनले सबै देशको शास्त्रीय मान्यतामा आधारित राष्ट्रियतामा सङ्कट ल्याएको छ र राष्ट्रिय नीतिहरू धेरै हदसम्म एकअर्काे देशबाट प्रभावित हुनगएका छन् । यो अहिलेको यथार्थ हो । तर धेरैजसो राष्ट्रले तीनवटा विषय राजनीति, न्याय र नीतिलाई केही हदसम्म आफ्नो नियन्त्रणमा राखेका छन् । यसले प्रजातन्त्र र राष्ट्रियतामाथि बाहिरबाट पर्नजाने प्रभावको न्युनीकरण गर्ने काममा मद्दत गर्छ । यस परिप्रेक्ष्यमा हामी कमजोर देखिन्छौं । प्रजातन्त्र र राष्ट्रियतासँग अर्को व्यापक छलफलमा आएको विषय हो आन्तरिक राजनीतिमा वैदेशिक हस्तक्षेप । नेपालको आन्तरिक राजनीतिमा वैदेशिक हस्तक्षेप छ । यो सत्य हो । तर यसका पछाडि विभिन्न कारण छन् । पहिलो कारण भनेको आन्तरिक राजनीतिक अस्थिरता नै हो । यसले गर्दा बाह्य शक्तिहरूलाई पनि आन्तरिक राजनीतिमा चलखेल गर्ने अवसर मिलेको छ । यसैगरी आन्तरिक राजनीतिक अस्थिरताले गर्दा बाह्य चुनौतीलाई सम्बोधन गर्ने क्षमतामा ह्रास आएको छ । हाम्रो मुलुकमा हुने गरेको आन्तरिक राजनीतिमा बाहिरी हस्तक्षेपको परिप्रेक्ष्य हेर्ने हो भने उर्दूमा प्रचलित सायरी बढी सार्थक देखिन्छ हमें तो अपनों ने ही लुटा, गैरों में कहाँ दम था मेरी कश्ती भी वहीँ डुबी, जहाँ पानी कम था । यो पङ्क्ति कुन अर्थमा सान्दर्भिक हुन जान्छ भने धेरैजसो बाह्य हस्तक्षेप हामी आफंैले निम्त्याएका छौं । विगतमा पुर्खाहरूले अङ्ग्रेजसँग लडेर यो देशको सार्वभौमिकतालाई अक्षुण्ण राखेका थिए । त्यसैगरी हाम्रो आर्थिक परनिर्भरता त्यस्तो बेला कमजोर हुन गएको छ, जुन बेला हामीसँग आधुनिकताका सबै वस्तु उपभोग गर्ने सामथ्र्य देखिएको छ । तर बदलिँदो विश्व अर्थराजनीतिले ल्याएका अवसरलाई आन्तरिक कलहका कारण उपभोग गर्नबाट वञ्चित हुनपुगेका छौं । अन्त्यमा, जसरी शान्ति किन्न सकिँदैन र किनेको शान्तिले व्यक्तिको आत्मसम्मानमा ठूलो धक्का पुर्याउँछ र सत्यलाई ढाकछोप गर्ने कोसिस गर्छ, त्यसैगरी बनिबनाउ प्रजातन्त्रले पनि नागरिकको भलो गर्ने सम्भावना न्युन हुन्छ । किनेको शान्ति र बनिबनाउ प्रजातन्त्र दुवै चिरस्थायी हुँदैनन् । प्रजातन्त्र निरन्तर अभ्यासबाट परिष्कृत हुँदै जाने विषय हो । तर परिष्कृतीकरणको लागि प्रजातन्त्रवादी (व्यवहारमा, सिद्धान्तमा मात्र होइन) आवश्यक पर्छ । प्रजातन्त्रवादी संस्कारबाट मात्र प्रजातन्त्रको समृद्धि र जनताले आफ्ना अधिकारहरूको प्रत्याभूति गर्ने अवस्थाको निर्माण हुन्छ ।"
भ्रष्टाचारविरुद्धको वैचारिक आन्दोलन,"राजनीतिक दलहरू लोकतन्त्रका पहरेदार हुन् । उनीहरूको भूमिका र नीति तथा कार्यक्रमसँगै उल्लेखित नीतिलाई यथोचित कार्यान्वयन गर्ने सवालमा प्रमुख रहन्छ । देशमा विद्यमान आर्थिक, सामाजिक असन्तुलनलाई हटाएर समतामूलक समाज स्थापना नै राजनीतिक दलहरूको प्रमुख एजेन्डा हुनुपर्छ । तबमात्र हरेक तह र तप्काका युवा एक ठाउँमा गोलबन्दी बनेर देशको विकास र विस्तारमा एकजुट हुन सक्छन् । अनुभवी नागरिक अगुवाहरूको अनुभव तथा युवा क्षमताको जोशलाई मिश्रण गर्नसके मात्र देशको विकासले गति लिन सक्छ । विचारमा उदार हुन नसके कसैलाई पनि अगाडि बढ्न दिँदैन । संकुचित विचारले मानिसको दक्षता र क्षमताको कदर गर्दैन । मुलुकमा ठूलठूला राजनीतिक र सामाजिक परिवर्तन भइसकेका छन् । राणाशासन र पञ्चायत विरुद्ध सयौं युवाले सहादत प्राप्त गरेका छन् । युवाकै जोश, जाँगरमा बहुदल र लोकतन्त्र प्राप्ति भएको हो । प्रत्येक राजनीतिक परिवर्तनमा युवा पंक्ति अग्रपंक्तिमा थियो । तर राजनीतिक परिवर्तनपश्चात युवालाई मुलुकभित्र दिइने अवसरमा भने राजनीतिक नेतृत्वमा परिवर्तन देखिएन । युवाको जीवनस्तर र जोश, जाँगरलाई सकारात्मक दिशा प्रदान गर्न राजनीतिक दल असफल भएको देखिन्छ । २१ औं शताब्दीमा प्रविधिमा आएको अभूतपूर्व विकासको कारणले गर्दा संसार झन् साँघुरिएको छ । हजारौं युवा विदेशी भूमिमा अर्धरोजगारीका लागि पलायन भएका छन् । जसको वास्तविक तथ्याङ्क कुनै निकायसँंग छैन । राज्य प्रत्येक नागरिकको अभिभावक हो । त्यसकारण नागरिकको सेवा, सुरक्षा तथा उचित रोजगारीको अवसर सिर्जना गर्नु उसको पहिलो दायित्व हो । युवाको ठूलो समूह पलायनवादी सोच र चिन्तनबाट ग्रस्त छ । किनभने मुलुकले अवसर नदिँदा र युवाको क्षमता र योग्यताको कदर नगर्दा यो अवस्था आएको हो । त्यसकारण युवाको योग्ता, क्षमताको कदर हुनु जरुरी छ । यदि युवा पलायनको अवस्था नरोक्ने हो भने विकासको कल्पनै नगरे हुन्छ । दुर्गाप्रसाद कपाडी गन्यापधुरा५, डडेलधुरा"
चुनावपछिका प्रमुख चुनौती,"स्थानीय तहका लागि तेस्रो चरणको निर्वाचन सम्पन्न भएको भोलिपल्टै परेको संविधान दिवस तीन प्रमुख दलहरू नेपाली कांग्रेस, एमाले र माओवादी केन्द्रका लागि निकै सुखद् हुनपुग्यो । किनभने मधेस केन्द्रित दलहरूको आन्दोलन र भारतद्वारा लगातारको असहयोगका कारण विगत दुई चरणमा रोकिएको प्रदेश २ को स्थानीय तहको निर्वाचन अपेक्षाकृत शान्तिपूर्ण रूपमा सम्पन्न भएको छ । यसलाई तीन प्रमुख दलको संयुक्त विजय र त्यसमा पनि विशेष गरेर एमालेको अडानको जित मान्दा निश्चय नै अन्यथा हुने छैन । यहाँ प्रश्न उठ्न सक्छ, एमालेलाई किन श्रेय जबकि प्रदेश २ को स्थानीय तहमा कांग्रेसले अग्रता लिइरहेको र एमाले, संघीय समाजवादी फोरम र माओवादी केन्द्र उसलाई पछ्याइरहेका छन् । निश्चय नै तेस्रो चरणमा कांग्रेस अघि र एमाले निकै पछि परेको छ, तर मुद्दाका हिसाबले भने संविधान संशोधन नगरी चुनावमा जाने एमालेकै अडान थियो । सरकारद्वारा विभिन्न मधेसी घटक दलहरू मिलेर बनेको राष्ट्रिय जनता पार्टीलाई फकाउन र भारतलाई रिझाउन संविधान संशोधन विधेयक प्रस्तुत गरियो, मतदान भयो र पराजित हुनपुग्यो । सरकार बनाउँदा पक्षमा मत दिने कतिपय सांसदले समेत प्रस्तावका पक्षमा मत दिएनन्, झन् कतिपय सांसद त संसद्बाटै गयल रहे । संविधान संशोधन नभई चुनावै हुन दिँदैनौं भनेर अड्को थाप्ने राजपा संशोधन विधेयक पराजित भएपछि अन्तत: तेस्रो चरणको चुनावमा सहभागी भयो । सहभागी त भयो, तर नतिजा उसका लागि उत्साहजनक छैन । मत प्रवृत्ति हेर्दा मध्यपूर्वी तराईको मनोभाव राजपाले भनेजस्तो देखिएन । यसको जनाधार, विभिन्न घटक संयुक्त भएर प्रस्तुत हुँदासमेत केही अपवाद बाहेक, दोस्रो संविधानसभाको चुनावमा भन्दा विस्तार भएको देखिएन । अर्थात् अन्य ६ प्रदेशमा जस्तै त्यहाँको पनि जनादेश प्रमुख दलहरूकै पक्षमा रहेको पाइयो । निश्चय नै संघीय समाजवादी फोरमले भने प्रदेश २ मा अपेक्षाकृत प्रगति गरेको स्वीकार्नैपर्छ । प्रदेश २ का प्रतिनिधि दलहरू पनि मुख्यत: कांग्रेस, एमाले र माओवादी नै हुन् भनेर यहीं प्रकाशित आलेखहरूमा मैले कैयौंपटक लेखेको छु । स्थानीय तह निर्वाचन परिणामको रुझान हेर्दा त्यही भनाइ नै पुष्टि भएको छ । अनेक शंका थिए । उपशंका र आशंकाबीच सातै प्रदेशमा स्थानीय तहको निर्वाचन सम्पन्न हुनु आफैंमा सुखद हो । यसबाट मंसिरमा हुन गइरहेका प्रदेशसभा र केन्द्रीय प्रतिनिधिसभा निर्वाचनका लागि पूर्वाधार त तयार भएको छ नै, यसले देशको औपचारिक राजनीतिक दिशा पनि तय गरेको छ । निश्चय नै पहिलेका दुई चरणमा एमाले पहिलो स्थानमा थियो, तर भनिँदैचाहिँ के थियो भने प्रदेश २ मा उसको लज्जाजनक हार अर्थात् दुर्गति नै हुनेछ । जबकि चुनाव परिणामको रुझान हेर्दा प्रदेश २ मा पनि उसको सम्मानजनक उपस्थिति रहने देखिन्छ । यहाँ तात्पर्य के भने मधेस र पहाडबीच जुन स्तरको कटुता छ भनेर प्रचार गरिएको थियो, त्यो वास्तवमा मिथ्या थियो र त्यही मिथ्याका कारण कथित मधेस केन्द्रित दलहरूले मधेसी मनोभावको प्रतिनिधित्व गर्छन् भनिएको रहेछ भन्ने यथार्थ वर्तमान रुझानले राम्ररी दर्शाएको छ । हुन त कांग्रेस र एमालेलाई पहाडका मात्रै दलका रूपमा जतिसुकै चर्को स्वरमा प्रचार गरिएको भए पनि मधेसमा यिनको बलियो जनाधार छ भनिरहँदा यिनै दलका नेताले समेत पत्याएका थिएनन् । निश्चय नै सुरुको मधेस आन्दोलनमा राज्यद्वारा लामो समयसम्म मधेसी समुदायमाथि भएका भेदभावप्रति तीव्र आक्रोश थियो । त्यो आक्रोश जायज थियो र त्यसैको फलस्वरूप राज्य संरचनाको आमूल स्वरूप संघीयता उन्मुख हुनपुगेको हो । मुलुकमा विद्यमान क्षेत्रीय, भाषिक, जातीय विविधतालाई सहानुभूतिपूर्वक सम्बोधन गर्न नै संघीय मान्यतालाई स्वीकारिएको हो । दुर्भाग्यवश, यसैमाथि विभिन्न विदेशी तत्त्वहरूको खेल प्रारम्भ भयो । राज्यको पुन:संरचनाभित्र ती तत्त्वले आफ्ना एजेन्डा प्रवेश गराए । उनीहरूलाई यसमा आफ्ना एजेन्डा मिसाउन सजिलो भयो, किनभने संघीयतामा जाने निधो गरिए पनि यसको शास्त्रपक्ष र व्यावहारिक प्रयोगबारे, कांग्रेस र एमाले पुरै अनभिज्ञ थिए, अरू पनि बिरलैलाई मात्र ज्ञान थियो । मधेस आन्दोलनको नायक तत्कालीन मधेसी जनअधिकार फोरमसमेत यसमा अपवाद थिएन । यदि तत्कालीन फोरमलाई संघीयताको शास्त्रपक्ष र व्यावहारिक प्रयोगबारे साँच्चै ज्ञान हुन्थ्यो भने उसले एक मधेस एक प्रदेश भन्ने नै थिएन । किनभने नेपालमा त्यस्तो एकै प्रदेश हुने खालको भौगोलिक मधेस छैन । तराईलाई शिवालिक शृंखलाले दुई ठाउँमा विभाजित गरेर तीन खण्ड बनाएको छ । फेरि स्थानीय संस्कृतिका कोणबाट हेर्दा तराई आफैं अत्यन्त विविधतापूर्ण छ । प्राग्ऐतिहासिक कालदेखि तराईमा बसोबास गरिआएका थारु समुदायको आफ्नै रीतिरिवाज र भाषिक विशेषता छ एकातिर भने अर्कातिर भारतीय गांगेय क्षेत्रका बासिन्दासँग नछुट्टिने रूप, रंग, रिवाज र भाषा भएका समुदायको, विशेष गरेर, मध्यपूर्वी तराईमा सघनता छ । त्यस्तै त्यहीं विभिन्न कालखण्डमा पहाडबाट तराई झरेका पहाडी समुदायको पुस्तौंदेखि बसोबास छ । यही तराईको धरातलीय यथार्थ हो । यो धरातलीय यथार्थ स्वीकार नगर्दा नै पछिल्लो समयमा प्रक्रिया तन्किएको र चुनावमा यतिका विलम्ब भएको हो । निश्चय नै यस विलम्बले प्रशस्तै समयको बर्बादी भएको छ । तर हरेक कालो बादलमा चाँदीको घेरा हुन्छ भनेझैं यस बर्बादीले पनि केही सिकाएकै छ । यसबाट तराई सम्बन्धी यथार्थबोधका लागि सहयोग नपुगेको भने छैन । त्यसमा पनि सबैभन्दा ठूलो शिक्षा, यदि लिए भने मधेसभित्रकै विविधता नदेखेर यसलाई पृथक पहिचानका रूपमा चित्रित गर्ने अतिवादी सोचाइ राख्ने राजपाका कतिपय नेतालाई राम्ररी प्राप्त भएको छ । प्रस्टै छ, प्रदेश २ मा सम्पन्न स्थानीय निर्वाचन नतिजाको रुझान राष्ट्रिय मूलधारभन्दा पृथक छैन र यही जनमत नै आगामी प्रदेशसभा र केन्द्रीय प्रतिनिधिसभाको निर्वाचनमा प्रतिविम्बित हुने अनुमान गर्न सकिन्छ । निश्चय नै अन्तिम नतिजा नआउँदासम्म ठ्याक्कै निष्कर्षमा पुगिहाल्नु उचित हुँदैन, तथापि स्थानीयको नतिजा हेर्दा प्रदेश २ को प्रदेशसभामा कांग्रेसको स्थिति बलियो हुनजाने देखिन्छ ।चुनाव हुनु र यसका माध्यमबाट दलहरूले शासनमा जाने अनुमति प्राप्त गर्नु लोकतन्त्रको औपचारिक अर्थात् अनिवार्य प्रक्रियागत पक्ष हो । दुई चरणका निर्वाचनमा, ६ वटा प्रदेशमा एमाले समग्रमा पहिलो थियो, प्रदेश २ मा पछि पर्दै छ । यो अस्वाभाविक होइन, बरु यसमा उसले खुसी हुनुपर्छ । किनभने माथि भनिएझैं, मध्यपूर्वी मधेसमा एमालेको पत्तासाफ हुन्छ भनिँदै थियो, तर त्यस कथनविपरीत उसले त्यहाँ तुलनात्मक रूपमा सम्मानजनक स्थान प्राप्त गरेको छ । जबकि कांग्रेस प्रदेश ४ मा अग्रस्थानमा पुगेको तर ५ वटा प्रदेशमा अग्रस्थान गुमाएर प्रदेश २ मा अग्रता प्राप्त गर्दै छ । यहाँ ख्याल राख्नुपर्ने के छ भने कांग्रेस प्रदेश ४ र २ मा मात्र बलियो भएर यसले राष्ट्रिय राजनीति हाँक्न सक्दैन । त्यसैले को कति शक्तिशाली भन्ने वास्तविक पहिचान प्रदेशसभा र प्रतिनिधिसभाको निर्वाचनमा हुनेछ । तर यहाँ चुनावको समीक्षा गरिरहँदा के बिर्सनु हुँदैन भने लोकतन्त्र चुन्न, चुनिन मात्र होइन, वास्तवमा यसका निर्माता अर्थात् जनतामा राज्य पुर्याउनु हो । राज्य र जनता बीचको दूरी मेटाउनु हो । विगतमा त्यो दूरी मेटिएन, त्यसैले संघीयताको मान्यता अन्तर्गत रही राज्यको पुन:संरचना गर्नुपरेको हो । यसले राज्यलाई जनताको पहुँचमा पुर्याउँछ र समाजको पहिलोदेखि अन्तिम पंक्तिमा रहेका व्यक्ति, समूह र समुदायसम्म र तीमाथि न्यायोचित ध्यान पुग्न सक्छ भनेर राज्यलाई तहतहमा विभाजित गर्नुपरेको हो । केन्द्र, प्रदेश र स्थानीय एउटै राज्यका तीन तह भएका कारण यो व्यवस्था जस्तो कि एउटा संगठन सञ्चालनको नियम हुन्छ, त्यस्तै नियम अनुसार चल्नुपर्ने हुन्छ । हरेक तहका प्रतिनिधि र पदाधिकारी जिम्मेवार र जनताप्रति उत्तरदायी हुनुपर्छ । तीनवटै तह गठन भइसकेपछि यदि त्यस्तो हुनसकेन र संसदीय शासनकाल र २०६२६३ पछिका जनप्रतिनिधि र सरकारजस्तै गैरजिम्मेवार तथा जनताप्रति अनुत्तरदायी रहने प्रवृत्ति यथावत् रहेमा भ्रष्टाचारको चौतर्फी विस्तार र विगतमा भन्दा व्यापक अन्योल उपस्थित हुन जानेछ । फलस्वरूप निर्वाचनमा जनताको उत्साहपूर्ण सहभागिताको अवमूल्यन र अब केही होला भन्ने आकांक्षामाथि आघात पर्न जानेछ । धेरै देशको र स्वयं नेपालकै राजनीतिक विकासक्रम हेर्दा के थाहा हुन्छ भने लोकतान्त्रिक शासन पनि आफैं सच्चिने होइन । यसलाई सच्याउन नागरिक स्तरबाट सक्रियता र मिडियाबाट खबरदारी भइरहनुपर्छ । पद्धति परिष्कार गर्दै लान प्राज्ञिक कर्म पनि सशक्त रूपमा भइरहनुपर्छ । आफ्ना प्रतिनिधि शासनमा पठाउने अनि सुत्ने समाजमा चुनिएकै प्रतिनिधिले राजस्वमाथि लुट मच्चाएका दृष्टान्त हेर्न अब अन्य देश चहार्नै पर्दैन । पूर्व विशिष्टहरूलाई सुविधाले सज्जित गर्ने कानुन नेपालकै जनप्रतिनिधिले समेत बनाएका छन् । संसद्को कार्यकाल सकिनै लाग्दा निर्वाचन क्षेत्र विकास कार्यक्रम अन्तर्गत १० अर्बभन्दा बढी रकम निकासा गर्न जनप्रतिनिधिहरूले नै हालसालै मन्त्रिपरिषदबाट सिफारिस गराएका हुन् । यही रोग यदि प्रदेश र स्थानीय तहमा सल्कियो भने वरदान मानिएको राज्य पुन:संरचना अभिशाप बन्न जाने डर पनि त्यत्तिकै छ ।"
विद्यार्थी रूवाएर सांसद हाँसेको दिन,"सभामुख ओन्सरी घर्ती मगरले संसद्मा शिक्षा ऐन संशोधनको पक्षविपक्षको मतदान गराइरहँदा सांसद प्रेम सुवालले गणपुरक संख्यामा प्रश्न उठाए । सभामुखले संसद् सचिवालयका कर्मचारीलाई तीन मिनेटको समय दिएर सांसदको संख्या यकिन गर्न समय दिइन् । बैठकको कोरम पुग्न १ सय ४८ आवश्यक पर्नेमा १ सय ५५ भएको भन्दै संशोधनको पक्ष र विपक्षमा मतदान गराए । ५ सय ९१ सांसदमध्ये उपस्थित १ सय ५५ अर्थात् २६२२ प्रतिशत सांसदले शिक्षा ऐन संशोधन गराए । अनशन बसेर मुलुकको कानुन परिवर्तन गर्छु भन्ने अस्थायी शिक्षक र कार्यकर्ताको जागिर बचाउनिम्ति ५७ लाखभन्दा बढी विद्यार्थी र तिनका अभिभावकमाथि अन्याय भएको छ । त्यस्तै सार्वजिनक शिक्षा सुधार गर्न संशोधन हाल्ने गगनकुमार थापाजस्ता सांसदमाथि पनि संसद्ले अन्याय गरेको छ । थापाले आफ्नै पार्टीको शिक्षामन्त्रीले पेस गरेको विधेयकको विरोधमा संशोधन दर्ता गराए । सिंगो कांग्रेस एकढिक्का हुँदा उनी सामुदायिक विद्यालय सुधारको पक्षमा उभिए । उनको पक्षमा राधेश्याम अधिकारी र जनकराज जोशी बाहेक कोही थिएनन् । यदि सार्वजनिक शिक्षा सुधार गर्ने हो भने अहिले कार्यरत २५ प्रतिशत अस्थायीलाई मात्रै स्थायी गर्नुपर्ने र ७५ प्रतिशत खुला प्रतिस्पर्धाबाट शिक्षक छनोट गर्नुपर्ने अडानमा थापा थिए । उनले सार्वजनिक विद्यालयमा अध्ययन गर्ने ८२ प्रतिशत बालबालिकाको पक्षमा आवाज उठाए । उक्त छलफलमा संशोधन हाल्नेमध्ये १९ जनालाई सभामुखले बोल्ने समय दिएका थिए । तीमध्ये विकास लम्साल, प्रेम सुवाल र गगन थापामात्रै उपस्थित थिए । ८५ प्रतिशत संशोधनकर्ता नै बैठकमा उपस्थित थिएनन् । जसले बोले आफ्नो संशोधनको पक्षमा बोलेका थिए । उनीहरूले संशोधन फिर्ता नलिने र संसदीय समितिमार्फत छलफल गराएर मात्रै पास गर्नुपर्ने कुरा राखे । यो विधेयक यसरी पास गरियो कि कुन सांसदले के संशोधन हालेको छ ? भन्ने बैठकमा उपस्थित सांसदहरूलाई समेत थाहा थिएन । शिक्षा ऐन आठांै संशोधनले २०६१ देखि ०७२ असोज २ सम्मको दरबन्दीमध्ये ४९ प्रतिशतमात्रै अस्थायी शिक्षकलाई प्रतिस्पर्धा गराउने व्यवस्था गरेको थियो । ५१ प्रतिशत खुला प्रतिस्पर्धाबाट शिक्षक छनोट गर्ने थियो । यो व्यवस्था कार्यान्वयन गरेको भए यो अवधिमा ७ हजार योग्य शिक्षक प्रतिस्पर्धाबाट छनोट भइसक्थे । तर नवौं संशोधनले खुला प्रतिस्पर्धीको २६ प्रतिशत दरबन्दी खोसेको छ । यो संशोधनले अस्थायी शिक्षकलाई सुविधा दिने नाममा अध्यापन लाइसेन्स लिएर बसेका ७ लाखलाई अन्याय गरेको छ । आठांै संशोधनमा ५१ प्रतिशत खुला प्रतिस्पर्धाबाट शिक्षक छनोट गर्ने व्यवस्थालाई नवांै संशोधनले २५ प्रतिशतमा झारेको छ । यसले योग्य व्यक्ति शिक्षक हुने ढोका संसद्ले नै बन्द गरेको छ । सांसदहरू जुनसुकै कार्यक्रममा जाँदा पनि शिक्षाको गुणस्तर सुधार गर्नुपर्ने भन्दै भाषण गर्छन् । तर सुधार गर्ने कानुन बनाउनुको सट्टा अधोगतिमा लैजाने कानुन पो बनाए । ८२ प्रतिशत बालबालिका सामुदायिक विद्यालयमा अध्ययनरत छन् । यी विद्यालयको भविष्यभन्दा पनि सांसदहरू आफ्ना कार्यकर्ताको संरक्षणमा लागे । यसको असर कम्तीमा २० वर्षसम्म देखिनेछ । अहिले कार्यरत शिक्षक सरदर ४० वर्षका छन् भने अझै २० वर्ष जागिर खान्छन् । जो प्रतिस्पर्धाबाट उच्च अंक ल्याउन सक्छ, उसलाई विद्यालयको कक्षाकोठा पठाउने हो भने अहिले जुन गुणस्तर छ, त्यो सुधार हुनसक्थ्यो । अब जम्मा ४० अंक ल्याएका शिक्षक सामुदायिक विद्यालयका शिक्षक भएर जाँदैछन् । गगन थापाले संशोधन प्रस्तावमाथि बोल्दै भने, मैले राखेको संशोधनमा हुन्छ भन्नुभयो भने जनताका छोराछोरीले ९० अंक ल्याउने शिक्षकबाट पढ्न पाउँछन्, हुन्न भन्नुभयो भने बञ्चित हुनेछन् । उनको संशोधनले तीन मत मात्रै पायो । सबै सांसद ४० अंक ल्याउने शिक्षकबाट पढाए पनि हुने पक्षमा उभिए । शिक्षामन्त्री गोपालमान श्रेष्ठले शिक्षा ऐन संशोधन विधेयक संसद्मा दर्ता गर्दा सत्तोसराप गर्न नथाक्ने एमाले र माओवादी पनि पछिल्लो समय आफ्नो स्वार्थ पूरा गरेर ऐन संशोधनकै पक्षमा उभिए । एमाले त शिक्षा ऐन पारित गर्न एक महिनाअघि महिला बालबालिका, ज्येष्ठ नागरिक तथा समाजकल्याण समितिले पारित गरेको चिकित्सा शिक्षा विधेयकको प्रतिवेदन पेस गरेमा शिक्षा ऐन पारित गर्न सहयोग गर्नेसम्मको सर्त राख्न पछि परेन । यसले एमालेको स्वार्थ के थियो भन्ने प्रस्ट पार्यो ।अस्थायी शिक्षक अयोग्य भन्न खोजिएको होइन । यदि अस्थायी शिक्षक व्यवस्थापन गर्ने हो भने अनेक विकल्प खुल्ला थियो । २६ हजार अस्थायी शिक्षकलाई ऐनमा तोकिएको सुविधा दिएर बिदाइ गर्ने बाटो उत्तम थियो । ऐनमा तोकिएभन्दा बढी सुविधा दिएर एकैपटक बिदाइ गर्न पनि सकिन्थ्यो । अस्थायीलाई विदाइ गरेपछि उक्त दरबन्दीमा खुला प्रतिस्पर्धाबाट योग्य शिक्षक छनोट गर्दा विद्यार्थीलाई न्याय हुन्थ्यो । अहिले त विद्यार्थीको भविष्य होइन, अस्थायी शिक्षकको भविष्य हेरियो । विद्यार्थीको पढाइभन्दा पनि कार्यकर्ता शिक्षकको जागिरलाई प्रधानता दिने कानुन पारित भयो । जनताले पुस्तौंसम्म असर गर्नेगरी कानुन बनाउन कांग्रेस, एमाले र माओवादीका नेतालाई जिताएको पक्कै होइन । बालबालिकाको भविष्यमाथि खेलवाड गरेर सांसदहरूले नीतिगत भ्रष्टाचार गरेका छन् । यसको असर वर्षौंसम्म रहिरहनेछ । २०४८ मा कृष्णप्रसाद भट्टराईले कम्तीमा एक वर्ष अस्थायी भएका २० हजार शिक्षकलाई स्थायी गरेको असर अझै सकिएको छैन भने अहिलेको असर कहिलेसम्म पुग्ला ? परीक्षामा फेल भएका शिक्षकलाई सुविधा दिएर घर पठाउँदा पनि विद्यालयमा केही असर पर्दैनथ्यो । तर ४० नम्बर ल्याएर स्थायी भएकालाई कक्षामा पठाउने सहमति गर्नु नै मुलुकको शिक्षाको कालो दिन सुरु हुनु हो । त्यसैले असोज ३ लाई शिक्षा क्षेत्रमा कालो दिनको रूपमा बुझ्दा फरक पर्दैन । अब सामुदायिक विद्यालयमा भवन बनाउँदैमा, प्रविधिको विकास गर्दैमा सुधार हुँदैन । विद्यालयमा प्रविधि र भवनभन्दा पनि योग्य र लगनशील शिक्षकको खाँचो छ । अस्थायी शिक्षकलाई स्थायी गर्ने अघिल्लो ऐन नै कार्यान्वयन नगरी नवौं संशोधन गरेको हो । फेरि ३८ हजार राहत शिक्षकले यसरी नै स्थायीको माग राखेर अनशन बस्यो भने ऐन संशोधन गरेर स्थायी गर्ने ? त्यस्तै सामुदायिक विद्यालयकै ११ र १२ को १३ हजार शिक्षकलाई पनि यसरी नै विना प्रतिस्पर्धा स्थायी गराउने ? यसरी नै विरोध गर्ने सबैलाई स्थायी गराउँदै जाने हो भने सामुदायिक विद्यालय कहिल्यै सुधार हुन सक्दैन । ७५ प्रतिशतबाट छानिने अस्थायी शिक्षकसँंग शिक्षामन्त्री गोपालमान श्रेष्ठले परीक्षा सहज बनाइदिने असार ९ मै सम्झौता गरिसकेका छन् । त्यसैले अबको २० वर्षभन्दा बढी समयसम्म सामुदायिक विद्यालय कमजोर बनाउने मुख्य दोषी शिक्षामन्त्री नै हुन् ।"
कमजोरी चिकित्सकको मात्रै ?,"हरेक विधामा हुने विकृत कार्यजस्तै चिकित्सा विधा पनि यस्ता आपराधिक तत्त्वबाट अछुतो छैन । विभिन्न प्रलोभन र दबाबमा गलत अभ्यास गर्ने स्वास्थ्यकर्मी र चिकित्सक छन् । तर अनुमान र आफूले चाहे बमोजिमको उपचार प्रतिफल नआउँदैमा लापरबाही भएको ठहर गर्नु अत्यन्त गलत हुन्छ । विचारणीय कुरा छ, चिकित्सकको लापरबाहीमा आफन्त ज्यान गुमाएको महसुस गर्नेले पक्कै पनि त्यस्तो चिकित्सकलाई आवश्यक कारबाही गराएर आफूजस्तै अरूलाई पनि कमसल चिकित्सकको सिकार हुनबाट जोगाउनुपर्ने हो । अप्रिय घटना घटे हुल जम्मा गर्ने, चिकित्सकको हुलहुज्जत गर्ने, अस्पताल तोडफोड गर्ने क्रियाकलाप हुन्छन् । छानबिनका लागि उजुरी गर्ने कता, न्याय पाउने कहिले र प्राविधिक रूपमा र पहुँचमा सबल अस्पताल र चिकित्सकसँग जित्न सकिने वा नसकिने अन्योलताको अवस्था छ । त्यसैले हुलदङ्गा नै धेरैले रोज्ने गरेको देखिन्छ । तर कहिलेसम्म ? सम्मुन्नत समाजको परिकल्पना गर्ने हो भने न्याय व्यवस्थाबाट टाढा बसेर हुँदैन । उपचारका क्रममा हुने लापरबाही देखिने घटनाको व्यावहारिक, वैज्ञानिक र छरितो न्यायिक छानबिन गर्न उच्चस्तरीय आयोग व्यवस्था गर्न जरुरी छ । रोगको उपचारका क्रममा हुने मानवीय क्षतिका विभिन्न कारण हुन्छन् । रोग निदान गर्ने क्रममा हुनसक्ने जोखिमप्रति हरेकपटक चिकित्सकलाई कारण मानेर सामाजिक, मानसिक र आर्थिक दबाब दिइरहे उच्च जोखिममा रहेका बिरामीलाई जोखिम मोलेर उपचार गर्ने चिकित्सकको आँट निरुत्साहित हुन्छ र यसको प्रत्यक्ष असर जनतामा पर्छ । चिकित्सकीय लापरबाहीबाट हुने मानवीय क्षतिको जिम्मेवारी पक्कै पनि चिकित्सक स्वयं हुने र त्यसको सजाय पनि चिकित्सकले भोग्नुपर्ने हुन्छ । तर भिडले तय गरेको आरोपका आधारमा हरेक मानवीय क्षतिलाई चिकित्सकको लापरबाहीको संज्ञा दिएर भिडतन्त्रलाई प्रोत्साहित गर्नेगरी चिकित्सकसँग आर्थिक असुली गर्ने मन्त्रिपरिषदको निर्णय अत्यन्त अवैज्ञानिक र अदूरदर्शी छ । चिकित्सकको लापरबाही नहुने होइन, तर सबै घटना लापरबाहीले हुने हैन । र लापरबाही भएको हो वा होइन, यसको फैसला छानबिनबाट हुनुपर्छ, भिडबाट होइन । जिम्मेवार र नियमनकारी निकायले छानबिन आयोगको परिकल्पना गरिहाल्ने समय आएको छ । डा झा त्रिवि शिक्षण अस्पताल, महाराजगन्जमा कार्यरत छन् ।"
हेरेर सिक्ने विद्यार्थीलाई सुनेर सिकाउने शिक्षक,"कम्प्युटर शिक्षण आफैमा रमाइलो र अप्ठ्यारो विषय हो । प्राविधिक विषय हुनाले यसको अध्ययन र अध्यापनमा निरसपन हुँदैन । अंग्रेजी वा गणितजस्तो विद्यार्थीले सम्झन अल्छी मान्ने खालको विषय पनि होइन यो । एउटा शिक्षकले जसरी विद्यार्थीलाई गणित पढाउँदा दिक्कलाग्दो हुन्छ, त्यस विपरीत कम्प्युटर पढाउँदा विद्यार्थीहरू बढी रमाउँछन् । किनकि यो विषय सैद्धान्तिक ५० प्रतिशत र प्रयोगात्मक ५० प्रतिशत आफैले तत्काल परिणाम निकाल्न सक्छन् । म एक दृष्टिविहीन शिक्षक । एउटा माउस प्वाइन्टरको सहायताले गर्नुपर्ने सबै काम कि बोर्डको सहायताबाट मात्र गर्नुपर्दा ग्राफिक्स कार्य स्वाभावैले कठिन हुन्छन् । तर जहाँ इच्छा त्यहाँ उपाय भनेजस्तै यो पनि असम्भव भने छैन । म आफैले कम्प्युटरमा विभिन्न चित्र बनाउन त सक्दिन, तर मैले गरेको निर्देशनको पालनाबाट मेरा विद्यार्थी भने यो कार्य सहजै गर्न सक्छन्, गरिरहेकै छन् । मैले मेरो ल्यापटपमा रहेको स्क्रिन रिडर सफ्टवेयर, जेएडब्लुएस, एनभीडीएको माध्यमबाट कम्प्युटरका निर्देशन र कमाण्ड सुन्छु र विद्यार्थीलाई सोही बमोजिम गर्न लगाउँछु । यसरी विद्यार्थीले सहजै रूपमा सिक्नसकेका छन् । सानो कक्षादेखि सुरु गरिएको कम्प्युटर शिक्षा तल्ला कक्षाहरूमा प्रयोगात्मक कार्यभन्दा बढी जानकारीमूलक छ । सानो कक्षामा अध्ययनरत विद्यार्थी उमेरका हिसाबले पनि माथिल्ला कक्षाका भन्दा भिन्न र चञ्चले स्वभावका हुन्छन् । उनीहरूको जिज्ञासु तर अति नै चञ्चल स्वभावको सन्तुलन मिलाएर उनीहरूलाई प्राविधिक ज्ञान हासिल गराउनु त्यति सजिलो भने हुँदैन । त्यतिमात्र होइन, बेलाबेला देखिने हार्डवेयर मर्मतको पक्ष अझै ठूलो समस्याका रूपमा देखापर्छ । यसले गर्दा धेरै कम्प्युटर सानो हार्डवेयर समस्याका कारण नचल्ने समस्या भोग्नुपरेको छ ।अर्काको देखासिकी गरी सिक्ने विषयलाई निर्देशनकै भरमा सिकाउनु आफैमा बढी मिहिनेत गर्नुपर्ने कुरालाई अन्यथा मान्नु भएन । हाम्रा सरकारी विद्यालयका विद्यार्थी संख्या र राज्यको लगानीको सन्तुलन त मिलेको छैन नै, यसमा पनि सहरिया र गाउँले परिवेश धेरै भिन्न छ । स्रोतसाधनमा व्यक्तिका पहुँचका हिसाबले पनि गाउँ र सहर २०:८० को अनुपातमा छ । सोही पाठ्यक्रममा निर्धारित पाठ्यपुस्तकलाई शैक्षिक सामग्री सम्पन्नतामा अध्यापन गराउनु र पुस्तक हेरेर मात्र अध्यापन गर्नु धेरै अन्तर हुन्छ । कोरा सैद्धान्तिक विषय पढाउनुभन्दा प्रयोगात्मक सहितको प्राविधिक विषय पढाउनु फरक र दु:ख छ । किनकि सैद्धान्तिक विषयमा विद्यार्थीले ज्ञान हासिल गरेनगरेको मापक केवल परीक्षाको मार्कसिट हो, तर प्रयोगात्मक विषयको मापक त तत्काल उसलाई प्रयोगशालामा परीक्षण गरी हेर्न सक्छ । मैले अनुभव गरेको अर्को कठिनाइको पक्ष हो, विद्यार्थीले तयार गरेको गृहकार्य वा उनीहरूले कम्प्युटर ल्याबमा तयार गरेका ग्राफिक्स परिणामको उचित मूल्याङ्कन गरी तत्काल सुझाव दिन पनि गाह्रो पर्छ ।कम्प्युटर एउटा विद्युतीय मेसिन हो । यसलाई प्रयोग गर्न विद्युतीय शक्ति आवश्यक पर्छ । करेन्टकै आधारमा मात्र चलाउन सकिने यस्ता मेसिन दृष्टिविहीन शिक्षकद्वारा चलाउनु आफैमा जोखिम पनि हुन्छ । त्यसै त साना विद्यार्थीलाई यसको खतराबाट टाढा राख्नुपर्नेमा उनीहरूकै सहायताबाट विद्युतीय कार्य गर्नु अति नै संवेदनशील काम हो । हेरेर सिक्ने र भनेर सिकाउने बीचको कठिनाइ सहज रूपमा महसुस गर्न सुनेर वा पढेर होइन, सम्बन्धित ठाउँमा उपस्थित भएर मात्र गर्न सकिन्छ । पहुँचयुक्तताका हिसाबमा सामान्य स्क्रिन रिडर बाहेक कुनै साधानस्रोत नभएको अवस्थामा आफ्नो निजी ल्यापटपको स्क्रिन रिडरको सहायताले कक्षा २ देखि ८ सम्मका विविधतायुक्त विद्यार्थीको आवश्यकता पूरा गर्नु त्यति सजिलो छैन । ससाना विद्यार्थीले जथाभावी प्रयोग गरेर ल्याउने समस्या त्यसको नियमित मर्मतसम्भारको अभाव दैनिक भोगिएका यथार्थ नै हुन् । राज्यले अन्य विद्यालयसरह दिने सुविधा बाहेक केही दिनुपर्छ भन्नेसम्मको चेतनासमेत सम्बन्धित निकायमा नरहेको देखिन्छ । दृष्टिविहीन शिक्षक र देख्ने विद्यार्थी बीचको तालमेल अनि विद्यार्थीले स्वाभाविक रूपमा गर्ने बदमासी सामान्य र यथार्थ नै हुन् । निर्धारित पाठ्यक्रममा आधारित पाठ्यपुस्तक तथा निर्देशिकाहरू पनि दृष्टिविहीन मैत्री छैनन् । आम शिक्षकलाई मध्यनजर गरी निर्धारण भएका पाठ्य र प्रयोग सामग्रीको प्रयोग गरी आधारभूत तहको शिक्षा प्रदान गर्नु एक दृष्टिविहीन शिक्षकलाई ठूलै चुनौती र अवसर हो । पाठ्यक्रम विकास केन्द्रले सरकारको पाठ्यक्रमलाई एमपी ३ फम्र्याटमा उत्पादन गरी दृष्टिविहीन शिक्षकहरूलाई वितरण नगरिएको त होइन । तर यो अति सीमित छ । केही संघ, गैरसरकारी संस्थाहरूले सीमित रूपमा तयार गरेका अडियो एमपी ३ र डेजी भर्सनका पाठ्य पुस्तकहरूमा बाहेक सरकारले कुनै चासो राखेको छैन ।संविधानले आधारभूत तहको शिक्षा सबैका लागि निशु:ल्क र अनिवार्य गरेको भए पनि पाठ्यक्रमले यसलाई सर्वसुलभ गराउनसकेको छैन । हुन त नीति निर्माण तहमा जबसम्म दृष्टिविहीनको उपस्थिति र हस्तक्षेपकारी पहुँच पुग्दैन, त्यतिबेलासम्म अपाङ्गतामैत्री परिवेशको परिकल्पनासम्म पनि गर्न सकिन्न । यसका लागि सम्बन्धित वर्गका संघसंस्थाको समयोचित एडभोकेसी जरुरी पर्छ । हुन त दृष्टिविहीन शिक्षकले देख्ने विद्यार्थीलाई प्राविधिक विषय अध्यापन गराउनेको संख्या थोरै होला । यसो भनेर राज्यले आफ्नो लाचारीपन ढाकछोप गर्न मिल्दैन । प्राविधिक विषयको शिक्षण गर्ने दृष्टिविहीन शिक्षक कम भए पनि गैरदृष्टिविहीन विद्यार्थीलाई विभिन्न विषय अध्यापन गराउने दृष्टिविहीन शिक्षकको संख्या भने आधा हजारजति छ । चाहे सामाजिक, नेपाली, गणित, नैतिक वा अंग्रेजी अध्यापन गर्ने शिक्षक जोकोही किन नहोउन्, उनले दृष्टिविहीन मैत्री शैक्षिक सामग्री प्राप्त गर्नसकेको छैन । आदिम कालतिरका अपाङ्गता भएकाहरू जसरी समाजमा घृणित व्यवहार सहन बाध्य थिए, त्यो व्यवहार आजको एक्काइसौं शताब्दीमा पनि महसुस गर्न विवश हुनुहुँदैन । आजको युग सबै नागरिक उत्पादनमूलक हुनुपर्ने युग हो । राज्यले भत्ता ख्वाएर पाल्नुपर्ने दृष्टिविहीनको ठूलो हिस्सा आम नागरिकसरह देश निर्माणमा सरिक छन् । थोरै अनुकूलताको व्यवस्था राज्यले मिलाउने चेष्टामात्र गरिदिने हो भने पनि देशभरका सबै उच्चशिक्षा हासिल गरेका दृष्टिविहीन मुलुक निर्माणमा अन्य आम नागरिकसरह योगदान गर्न तयार छन् । यसका लागि राज्यले नीति निर्माण र कार्यान्वयन तहमा सबैको पहुँचको उचित प्रबन्ध मिलाई हरेक संयन्त्र संविधानको मर्मअनुरूप समावेशी बनाउनुपर्छ । प्राविधिक शिक्षणलाई पहुँचयुक्त बनाउनुपर्छ । राज्यका हरेक सूचना दृष्टिविहीनले थाहा पाउन वा पढ्न सक्ने फम्र्याटमा उपलब्ध हुनुपर्छ । सबै सरकारी कागजातका इकपी कम्तीमा युनिकोडमा राखिनुपर्छ । पाठ्यक्रम विकास केन्द्रले जारी गरेका सबै पाठ्यक्रम युनिकोडमा राखिदिँदा के आपत्ति छ ? युनिकोडमा राखिएका सबै दस्तावेज दृष्टिविहीन बाहेक अन्य नागरिकले पढ्न त कुनै बाधा पर्दैन नि ।राज्यले दृष्टिविहीन मैत्री र पहुँचयोग्य वातावरण सिर्जना गरी सबै नागरिकलाई वास्तविक समानताको व्यवहार गर्ने मनसाय राखोस् । हामी जस्ता दृष्टिविहीन शिक्षकले पनि अपनत्वका साथ मुलुकका सबै सूचना ग्रहण गर्न सकौं र मुलुकलाई केही न केही योगदान गर्नसक्ने वातावरण बनोस् । सबै प्राविधिक शिक्षाशिक्षण सर्वसुलभ र दृष्टिविहीनमैत्री बनाइयोस् ।"
मतपत्रको डिजाइन अन्तिम चरणमा,"काठमाडौं निर्वाचन आयोगले प्रदेश र प्रतिनिधिसभा निर्वाचनका लागि मतपत्रको डिजाइन अन्तिम चरणमा पुर्याएको छ । समयको चाप रहेकाले आयोग समानुपातिक प्रणालीतर्फको मतपत्र तत्कालै छाप्ने तयारीमा छ । कस्तो मतपत्र बनाउने भन्ने विषयमा चरणबद्ध छलफल गरेपछि दुइटा मतपत्रमार्फत दुवै निर्वाचन गराउने निष्कर्षमा आयोग पुगेको हो । दुवै निर्वाचन एकै दिन सँगै गर्ने घोषणा भई चुनावी कार्यतालिका आइसकेको छ । संविधानअनुसार दुवै सभामा समानुपातिक र प्रत्यक्षबाट सदस्य चुनिने मिश्रित निर्वाचन प्रणाली अपनाइएको छ ।आयोगले प्रत्यक्ष तथा समानुपातिक दुवैतर्फको मतपत्रको डिजाइनलाई अन्तिम रूप दिन लागेको छ । तर, पहिलो प्राथमिकतामा भने समानुपातिक प्रणालीतर्फको मतपत्र छ । निर्वाचन आयुक्त नरेन्द्र दाहालले समानुपातिकतर्फको निर्वाचनमा भाग लिने दलको टुंगो लागिसकेकाले त्यसको मतपत्र डिजाइनमा समस्या नरहेको बताए । २३ दिनभित्र मतपत्र कस्तो हुनेबारे टुंगो लागिसक्छ, छलफलको अन्तिम चरणमा छौं, उनले भने, आयोगले निर्णय गरेपछि दसैंभित्रै मतपत्र छाप्न पठाइसकिनेछ । मतपत्र भने सरकार मातहतको जनक शिक्षा सामग्री केन्द्रमा छापिनेछ । प्रत्यक्षतर्फ भने उम्मेदवारी दर्तापछि मात्रै मतपत्र छापिनेछ । मंसिर १० मा हुने पहिलो चरणका लागि कात्तिक ५ र मंसिर २१ गते हुने दोस्रो चरणको निर्वाचनका लागि कात्तिक १६ गते उम्मेदवारी दर्ता तोकिएको छ । स्रोतका अनुसार समानुपातिकतर्फको मतपत्र हल्का रातो बनाउने तथा एउटै मतपत्रभित्र मतपत्र १ प्रतिनिधिसभा र मतपत्र २ प्रदेशसभाका लागि छुट्याउने निष्कर्षमा आयोग पुगेको छ । चरणबद्ध छलफल भएका छन् । विज्ञहरूको राय पनि लिइएको छ, स्रोतले भन्यो, विभन्न विकल्पमाथिको छलफलपछि एउटै मतपत्रमा माथिल्लो भागमा प्रतिनिधिसभा र तल्लो भागमा प्रदेशसभाका सदस्य चुन्न चिह्न राखिने निष्कर्षमा पुगिएको छ । यसअघि एउटै मतपत्रभित्र मतपत्र १ र २ दायाँबायाँ गरी राख्ने वा प्रत्यक्षतर्फ खसेको मतलाई नै राजनीतिक दलले पाएको मत मान्ने वा चार छुट्टाछुट्टै मतपत्र बनाउनेजस्ता विकल्पमा पनि छलफल भएको थियो । तर, चारवटा मतपत्रले समग्र निर्वाचन व्यवस्थापनलाई झन्झटिलो बनाउने भएपछि त्यसमा आयोगभित्र सहमति थिएन । आयोगका प्रवक्ता सहसचिव नवराज ढकालले मतदातालाई कसरी सजिलो हुन्छ भन्ने ध्यानमा राखेर आयोग मतपत्रको डिजाइनमा जुटेको बताए । प्राथमिकता नै मतदातामैत्री मतपत्र कसरी बनाउनेमा छ, उनले भने, पूर्वआयुक्त, विज्ञ र राजनीतिक दलसँग त्यसबारेको छलफलपछि एउटा निष्कर्षमा पुग्ने तयारी छ । मतपत्रमा संसदभित्र रहेका र अघिल्लो संविधानसभा निर्वाचनमा समानुपातिकतर्फ बढी मत ल्याएका दलहरूको चिह्न क्रमश: माथि र त्यसपछि निर्वाचनमा भाग लिने उद्देश्यले हालै आयोगमा दर्ता गराएका दलको दर्ता क्रमअनुसारको चिह्न राखिनेछ । प्रत्यक्षतर्फ भने त्यसपछि स्वतन्त्र उम्मेदवारको चिह्न रहने गरी मतपत्रको डिजाइन भएको स्रोतले बतायो । १२ दिनमा नयाँखालको सोच विकास भएन भने समानुपातिक र प्रत्यक्षतर्फ एउटाएउटा मतपत्र तथा त्यसैमा तलमाथि प्रतिनिधिसभा र प्रदेशसभाका लागि चिह्न रहने टुंगो लागिसकेको छ, स्रोतले भन्यो, समानुपातिकतर्फको हल्का रातो र प्रत्यक्षतर्फको हल्का हरियो रङको मतपत्र हुनेछ । निर्वाचन कानुनले मतपत्र आयोगले तोकेअनुसारको हुने भनेकाले आयोगलाई मतपत्र डिजाइन गर्न थप सहज भएको छ । एक मतदाताले दुइटा मतपत्र हातमा पाउनेछन् जसमा ४ स्थानमा स्वस्तिक चिह्न लगाउनुपर्नेछ र दुइटा फरकफरक मतपेटिकामा खसाल्नुपर्ने हुन्छ । प्रत्यक्ष र समानुपातिकतर्फको गरी ३ करोड ५० लाखजति संख्यामा मतपत्र छपाउने आयोगको तयारी छ । असोज १७ देखि समानुपातिकतर्फको मतपत्र छाप्न सुरु गरी कात्तिक ४ भित्र छपाइसक्ने आयोगको लक्ष्य छ । कात्तिक ५ मा उम्मेदवारी दर्ता भएपछि पहिलो चरणका लागि प्रत्यक्षतर्फको मतपत्र छापिनेछ ।"
पुरुषले भन्दा राम्रो काम गरेर देखाउँछु,"रौतहट प्रदेश २ को स्थानीय तह निर्वाचनमा पहिलो महिला मेयरका रूपमा निर्वाचित रीनाकुमारी साहले पुरुषभन्दा राम्रो काम गरेर देखाउने प्रतिबद्धता गरेकी छन् । माओवादी केन्द्रबाट टिकट पाएकी उनी रौतहटको मौलापुर नगरपालिकामा मेयर निर्वाचित भएकी हुन् ।पार्टीमा कविता नामले चिनिने ३३ वर्षीया रीनाले पहिलो चरणमा सडक र ढल सुधारबाट काम थाल्ने बताइन् । मौलापुरलाई स्मार्ट नगरपालिका बनाउँछु, उनले भनिन्, यहाँको बिग्रेको सडक, विद्यालय, ढल निर्माणको काम पहिलो चरणमै थालनी गर्छु । दाइजो प्रथाले जकडिएको समाजलाई सही बाटोमा डोर्याउने लक्ष्य आफूले लिएको उनले बताइन् । रीना विजयी भएपछि स्थानीय महिला बढी उत्साहित देखिएका छन् । रीनाको जित हामी सबै महिलाको जित हो, मौलापुर १ मा महिला सदस्यमा निर्वाचित बबिता पाण्डेले भनिन्, नगरका सबै महिलाले भोट दिएर रीनालाई सघाएका हुन् । अब महिलाको पक्षमा काम गरेर सघाउने जिम्मेवारी उनको काँधमा आएको बबिताले बताइन् । रीनाको जितमा सबैभन्दा बढी नगर क्षेत्रका महिला खुसी छन् । उनी सहरी विकासमन्त्री प्रभु साहकी पत्नी हुन् । भारतको सितामढी जिल्ला बैरगनिया पञ्चायत जमुआघाट गाउँ माइती भएकी रीनाको २० वर्ष अगाडि साहसँग मागी विवाह भएको थियो । घरको कामसँगै नगरको जिम्मेवारी इमानदारीपूर्वक सम्हाल्छु, उनले भनिन्, काम गर्न कुनै कसर बाँकी राख्दिनँ । २० वर्ष अगाडि १ लाख रुपैयाँ दाइजो दिएर बुबाआमाले प्रभुसँग मागी विवाह गरिदिएका थिए । दाइजोको नाममा समाजमा छोरीबुहारीले शारीरिक, मानसिक यातना सहनुपरेको छ । कतिपय दाइजोकै कारण ससुराल पक्षबाट मारिएका घटना पनि छन् । मैले जितेको नगरमा अब उप्रान्त दाइजोका कारण यस्ता घटना हुन दिन्नँ, उनले प्रतिबद्धता जनाउँदै भनिन् । निर्वाचित भएलगत्तै उनले आफ्नो दुवै छोराको बिहेमा दाइजो नलिने घोषणासमेत गरिन् । नगर क्षेत्रमा १११२ तहसम्म पढ्ने विद्यालय छैन । त्यसको व्यवस्था पनि तत्कालै गर्ने योजना आफूले बनाएको उनले बताइन् । मेयरमा विजय भएलगत्तै बिहीबार २ बजेदेखि विजयी जुलुसमा सहभागी रहेकी उनी साँझ करिब ५ बजे घर आइपुगेकी थिइन् । मतगणनाको सुरुवातदेखि अग्रता कायम गरेकी उनले राष्ट्रिय जनता पार्टीका रवीन्द्र पटेललाई १ हजार ७ सय ४ मत अन्तरले पराजित गरेकी हुन् । रीनाले ३ हजार ९ सय १२ मत प्राप्त गरिन् । निकटतम प्रतिद्वन्द्वी पटेलले २ हजार २ सय ८ मत पाए । पटेल पनि पूर्वमाओवादी कार्यकर्ता हुन् । लामो समय पार्टीमा क्रियाशील भए पनि स्थानीय तह निर्वाचनमा पार्टीले टिकट नदिएपछि उनी राजपा प्रवेश गरेका थिए । नवनिर्वाचित मेयर रीना मधेसमा सक्रिय राजनीति गर्ने कमै महिलामध्येकी हुन् । एसएलसी उत्तीर्ण उनी अहिले पार्टीको मधेसी मोर्चाकी केन्द्रीय सदस्य हुन् । यही क्षेत्रबाट उनका पति प्रभु साहले दुईपटक सांसद पदमा जितिसकेका छन् । मौलापुरको उपमेयरमा माओवादीकै गौरीशंकरप्रसाद जयसवाल विजयी भएका छन् । दस वर्ष भूमिगत भएर शान्ति प्रक्रियामा आएलगत्तै उनले महिला सशक्तीकरणका लागि गाउँगाउँमा संगठन बलियो बनाएकी थिइन् । युद्धका बेला हतियार नउठाए पनि पार्टीको काममा सक्रिय भएर लागिन्, उनका श्रीमान् सहरी विकासमन्त्री प्रभु साहले भने, जनताकै लागि काम गरेकाले अहिले जनताले रीनालाई मेयरका रूपमा चुनेका हुन् ।"
प्रदेश २ चुनावमा सत्ताको दुरुपयोग,"काठमाडौं (कास) प्रमुख प्रतिपक्षी एमालेले प्रदेश २ को स्थानीय तह चुनावमा सत्ताधारी दलले सत्ताको व्यापक दुरुपयोग गरेका कारण आफ्नो पार्टीका पक्षमा अपेक्षित परिणाम आउन नसकेको निष्कर्ष निकालेको छ । प्रदेश २ को मतपरिणाम सार्वजनिक भइरहेका बेला बिहीबार बसेको स्थायी समिति बैठकले चरम दुरुपयोग र भ्रामक प्रचारका बीचमा पनि पार्टीले हासिल गरिरहेको जित सन्तोषजनक भएको ठहर गरेको छ । केन्द्रीय समिति बैठकका एजेन्डा तय गर्न बसेको स्थायी समिति बैठकमा प्रदेश २ को चुनावको समेत समीक्षा भएको थियो । निर्वाचन घोषणापछि स्थानीय तहको संख्या फेरबदल गर्ने, आचारसंहिता उल्लंघन गर्ने, सत्ताको दुरुपयोग गरेर मत प्रभावित गर्ने र एमालेविरुद्ध अनर्गल प्रचार गर्ने काम भयो, बैठकले पारित गरेको प्रस्ताव उल्लेख गर्दै एमाले उपाध्यक्ष भीम रावलले कान्तिपुरसँग भने, यस्तो अवस्थामा पनि जनताले हामीलाई विश्वास गरेका छन् र समग्रमा हामी पहिलो पार्टीका रूपमा स्थापित भएका छौं । एमालेलाई जसरी पनि पछि पार्ने रणनीतिअनुसार चुनावका सामान्य नियमसमेत बेवास्ता गर्दै सत्ताधारी दलहरू अघि बढेको बैठकको निष्कर्ष छ । बैठकले तीनवटा प्रस्ताव पनि पारित गरेको छ । सत्ताको दुरुपयोगका बीचमा पनि मत दिएकामा एमालेले जनतालाई धन्यवाद दिएको छ । त्यस्तै, विभिन्न स्थानमा मतगणनामा समेत अनियमितता गरिएको पाइएको भन्दै त्यसबारे निर्वाचन आयोगको ध्यानाकर्षण गराएको छ । वीरगन्ज महानगरपालिकाको एउटा वडामा एक मतले हारेका उम्मेदवारको पुन: गणना गर्दा ११ मतले जितेको प्रसंग उल्लेख गर्दै एमालेले यसबाट पनि मतगणनामा भएको त्रुटि र गडबडी पुष्टि हुने जनाएको छ । बैठकले प्रदेश र प्रतिनिधिसभा निर्वाचनमा पनि यस्तै हर्कत हुन सक्ने भन्दै गम्भीर हुन निर्वाचन आयोगलाई ध्यानाकर्षण गराएको छ । निष्पक्ष र भयरहित निर्वाचनको वातावरण बनाउनुपर्ने र तोकिएकै समयमा चुनाव हुनुपर्ने एमालेको निष्कर्ष छ । आचारसंहिता उल्लंघनलाई कडाइका साथ रोक्न, सत्ताको दुरुपयोग बन्द गर्न र भय एवं आशंकाको वातावरण सिर्जना नगर्न बैठक सरकार र सम्बद्ध निकायसँग माग गर्दछ एमाले सचिव प्रदीप ज्ञवालीद्वारा जारी विज्ञप्तिमा छ । शुक्रबारबाट सुरु हुने केन्द्रीय कमिटीमा अध्यक्षले प्रतिवेदन पेस गर्ने र त्यसमाथि समूह बनाएर छलफल हुनेछ । अध्यक्षको प्रतिवेदनमा समग्र राजनीति, स्थानीय तह चुनावको समीक्षा, आउँदो चुनावको योजनालगायत कुरा आउने उपाध्यक्ष रावलले जानकारी दिए । उनका अनुसार केन्द्रीय समिति बैठकले उम्मेदार चयनको मापदण्डसमेत बनाउन सक्नेछ । त्यसका आधारमा प्रदेश र प्रतिनिधिसभा चुनावका लागि उम्मेदार छनोट हुनेछन् ।"
लम्बिँदै मनसुन,"काठमाडौं (कास) सामान्यतया असोज पहिलो साता (२३ सेप्टेम्बर) सम्म मात्र रहने मनसुन केही वर्षयता लम्बिँदै जान थालेको छ । यो वर्ष पनि केही दिन मनसुन लम्बिने संकेत देखिएको मौसमविद्ले बताएका छन् । करिब १० दिन मनसुन बाहिरिने छाँट देखिन्न, जल तथा मौसम पूर्वानुमान महाशाखाका मौसमविद् सुवास रिमालले भने, दसैंमा पनि छिटफुट वर्षाको सम्भावना छ । मध्य र पश्चिमी भागबाट १२ र पूर्वी भागबाट १५ अक्टोबरमा मनसुन पूर्ण रूपमा बाहिरिएको रिमालले बताए । सतहको वायु पूर्वबाट पश्चिमतिर बग्ने क्रम जारी छ, उनले भने, मनसुन सकिन उच्च वायुमण्डलमा पश्चिमी वायु शक्तिशाली हुनुपर्ने हो । त्यस्तो देखिएको छैन, त्यही भएर मनसुन लम्बिने देखिन्छ ।"
सुकुल भोजमा सँझया सिर्जना,"काठमाडौं सहरमा पार्टी प्यालेसहरू बढ्दै छन् । केही थरीले पार्टी प्यालेस संस्कृतिकै कारण नेपाली मौलिक स्वाद हराउने खतरा बढिरहेको गुनासो गरिरहेका छन् । बुधबार साँझ ठिमीस्थित यचु पार्टी भेन्युमा भने भिन्न दृश्य देखियो । साहित्यकारहरू लस्करै बसेर नेवा: भ्वय (नेवारी भोज) गरिरहेका थिए । परम्परागत नेवारी परिकार चाख्दै उनीहरूले कविता सुनाए, गजल वाचन गरे अनि समालोचकीय टिप्पणी गरे । समय बजी सँगै नेवारी रक्सी र छयाङ चाख्ने लस्करमा थिए वरिष्ठ स्रष्टाहरू शैलेन्द्र साकार, गोपाल पराजुली, सरुभक्तदेखि विमल निभा, राजब, अविनाश श्रेष्ठ, युग पाठक, रोशन शेरचन, ज्योति जंगलदेखि बिना थिङसम्म । सिर्जना वाचनसहित नेवारी मौलिक परिकारको स्वाद लिने अवसर जुटाएको थियो सँझया साहित्यले । महिनाको हरेक दोस्रो शनिबार नयाँ एवं पुराना पुस्ताका तीन कविहरूलाई सिर्जना वाचनमा उभ्याउँदै आएको सँझयाले आफ्नो तेस्रो वार्षिकोत्सव अवसर पारेर विशेष साहित्यिक कार्यक्रम गरेको हो । तीन दर्जन स्रष्टाहरूको सिर्जना सुनेपछि समालोचनाका लागि उभिएका संगीत नाटय प्रज्ञा प्रतिष्ठानका कुलपति सरुभक्तले नेपाली कविताहरूमा पछिल्लो समय भावनात्मक आवेग र राजनीतिक आक्रोश बढी आइरहेको दाबी गरे । एक पटक लेखेको कविताले सदियौँसम्मका मानव जातिलाई उत्साहित गर्न सकोस्, उनले भने, तर यस्तो हुन सकिरहेको छैन । उनले चाहिँ प्रेम, आलु र भन्टा एक्सप्रेस शीर्षकको कवितामा आधुनिकताले प्रेम गर्ने शैलीमा ल्याएको परिवर्तनमाथि व्यंग्य कसे । प्रेमको मूल्यमा भइरहेको विघटनसँगै बजार र विज्ञानले मारेको मान्छेको संवेदनामाथि उनको प्रहार थियो । कवि शैलेन्द्र साकारले वर्षहरू किन यो, गोपाल पराजुलीले कात्रोमा पकेट हुँदैन, विमल निभाले इतिहासको पाठ, राजबले खबर, अभिनाश श्रेष्ठले गलैँचा बुन्नेहरूको गीत, रोशन शेरचनले नबनून् घाम छेक्ने घरहरू, अभय श्रेष्ठले जरुरी कुरा, प्रगति राईले सपनाको आतंक, देवकी अभिलाषीले आँसुको सौन्दर्य शास्त्र, प्रकाश गुरागाईंले खुट्टामा श्रीपेच, जय गौडेलले चेसभित्रको देश, बिना थिङ तामाङले ब्ल्याक होलमा मैच्याङ, पवित्रा सुनारले निलुवा डाँडा, महेश पौडयालले नानीहरू र पहेँलो घाम, संगीतश्रोताले झलकमानका नातिहरूको कर्खा सुनाए । त्यसैगरी, ज्योति जंगल, फूलमान वल, विक्रम पवन, अञ्जना इच्छमफूलले रामगोपाल आशुतोष, विनोदविक्रम केसी, त्रिभुवनचन्द्र वाग्ले, प्रसन्न घिमिरे, कपिल अञ्जान, रजनी मिलालगायतले पनि आआफ्ना सिर्जनामार्फत माहोल तताए । नेवारी भाषामा कविता लेख्दै आएका स्रष्टा नवीनप्रकाश श्रेष्ठले नेपाली भाषामा देवता, बुद्ध र मानिसहरू सुनाएर सुरु भएको कार्यक्रमको अन्त्य नेवा: भ्वय (नेवारी भोज) बाट गर्नुको अर्थ साहित्यदेखि जीवनशैलीसम्म किनारीकृतहरूको आवाजलाई प्रवद्र्धन गर्नु रहेको सँझया अभियन्ता कवि रामगोपाल आशुतोषले जनाए । अब विस्तारै नेपाली मौलिक खानेकुरा नै हराउने खतरा बढयो, यचु पार्टी भेन्युका सञ्चालकसमेत रहेका कवि नवीन प्रकाशले भने, सहरका सबै पार्टी प्यालेसलाई मौलिक खानेकुराको मेन्यु राख्न लाए मात्रै अब परम्परागत जोगिन सक्छ ।"
ऐश्वर्य ट्रेलरले बढायो आस,"काठमाडौं (कास) त्रिकोणात्मक प्रेमकथामा आधारित फिल्म ऐश्वर्य को बिहीबार ट्रेलर सार्वजनिक गरिएको छ । दिवाकर भट्टराई निर्देशित उक्त फिल्मको ट्रेलरमा एक युवतीका लागि दुई युवाबीचको टकराव देख्न सकिन्छ । यसै फिल्मबाट नायिकामा डेब्यु गर्दै गरेकी दीपिका प्रसाईंसँगै नायक रमेश उप्रेती र खलनायक प्रशान्त ताम्राकार फिल्मका मुख्य तीन पात्रका रूपमा रहेका छन् भने फिल्ममा केकी अधिकारी, अर्जुन श्रेष्ठ, विकास खतिवडा, केशव भट्टराई, अमित पोखरेललगायतको पनि अभिनय रहेको छ ।मृत्युको कुनै पल तिमीलाई बोलको गीतबाट हाइप पाएको ऐश्वर्य मा साहिल खान सम्पादित एक्सन शैलीको ट्रेलरलाई यतिबेला अधिकांशले रुचाएका छन् । मेरो लागि यो फिल्म मेकरको रूपमा एउटा ट्रायल हो । थाहा छैन, मैले दुस्साहस गरें वा राम्रो काम ? निर्माण समेत गरेका नायक उप्रेतीले भने, धेरैपछि फिल्ममा आउन लागेकोले डर लागेको छ । यो डर शक्तिमा बदलिन्छ कि ? गीत र ट्रेलरबाट फिल्मप्रति दर्शकमा जागेको आशा र भरोसालाई तोड्न दिने छैन । निर्देशक भट्टराईकै पटकथा लेखन रहेको फिल्मलाई सुदीप बरालले खिचेका हुन् भने हिमाल केसीको द्वन्द्व निर्देशन रहेको छ । दीर्घ खड्काले सम्पादन गरेको फिल्म छठको छेको पारेर कात्तिक ९ देखि देशव्यापी रूपमा हलमा लाग्दै छ ।"
प्रियंकाको छोटो चोली माथि फोकस,"काठमाडौं (कास) यसअघि सरी बोलको गीत सार्वजनिक गरेको फाटेको जुत्ता निर्माण पक्षले बुधबार नयाँ आइटम गीत चोली युटयुबमार्फत सार्वजनिक गरेको छ । चोली अलि छोटो के लाएथें, यो सारा सहरले लगायो मैमाथि फोकस भन्दै उक्त गीतमा नायिका प्रियंका कार्की बोल्ड अवतारसहित नाचेकी छन् । जसमा नायक सौगात मल्ल पनि फिचरिङ छन् ।अर्जुनकुमार फिल्मस्को ब्यानरमा निर्मित उक्त फिल्मको चोली गीतलाई ठमेल बजार फेम गायिका मीना निरौलाले शंकर थापासँग युगल रूपमा गाएकी छन् । शंकरकै संगीत रहेको उक्त गीत डीपी खनालले लेखेका हुन् । तराईको पृष्ठभूमि झल्कने गरी खिचिएको उक्त गीतमा कविराज गहतराजले कोरियोग्राफी गरेका हुन् । निरज कँडेलको छायांकन रहेको फिल्मको निर्माता अर्जुनकुमार रहेका छन् । निकेश खड्काको निर्देशन रहेको फाटेको जुत्ता कात्तिक १७ देखि प्रदर्शनमा आउँदै छ ।"
सुदूरपश्चिमको सुवास,"पोखरा सुदूरपश्चिमको डोटीका कवि हेमन्त विवश बिहीबार पोखरामा प्रस्तुत भए । अलि मियाँ लोक वाङ्मय प्रतिष्ठानले उनलाई एकल कविता वाचनमा उभ्याएको हो । पर्यटन बोर्डको हलमा हेमन्तले आफ्ना पद्य र गद्य गरी २३ कविता सुनाए । आमा शीर्षकको कवितामा सुदूरपश्चिमेली महिलाको कथाव्यथा बुन्दै उनले वाचन थालेका थिए । यसपछि जातीय विभेद, गरिबी, सिमान्तकृत समाज, छाउपडीदेखि अपहेलित समुदाय तथा बिदेसिनु पर्दाको पीडासम्मलाई कवितामा उने । सुदूरपश्चिमको एउटा कविलाई पोखराले न्यानो माया दिएकोमा भावुक बनेको छु, उनले भने । देउडा र पश्चिमी झयाउरे गीतसमेत गाउँदै आएका उनले कविता र गीतबाट लोककवि अलि मियाँको सम्झनासमेत गरे । प्रतिष्ठानले पनि उनलाई दोसल्ला र कदरपत्रसहित सम्मान गर्यो । उपहार स्वरूप सारंगी दिइयो । सारंगी पाएपछि हेमन्तले झलकमान गन्धर्व सम्झिँदै गीत गाए । हेमन्तका कवितामाथि टिप्पणी गर्दै गजलकार प्रकट पँगेनी शिवले सुदूरपश्चिममै पुगेको अनुभूति भएको दाबी गरे । पद्मराज ढकालले उनका कवितामा सुदूरपश्चिमको प्राकृतिक र सांस्कृतिक दुवै बास्ना आएको बताए ।"
जो गुगलमा बारम्बार खोजिए,"करिना कपुर बलिउडकी ख्यातिप्राप्त अभिनेत्री हुन् । उनीबारे मिडियाले सकेसम्म धेरै जानकारी दिन खोजिरहेको हुन्छ । झन्डै दुई दशकदेखि फिल्म क्षेत्रमा सक्रिय रहँदै आएकी उनी राम्रै मिडिया कभरेज पाइरहेकी पनि छन् । अचेल त उनको छोरा तैमुर खानसमेत समाचारको पात्र बन्ने गरेका छन् । दर्शकपाठकका लागि सञ्चारमाध्यमले अनेक खुराक पस्किरहे पनि करिनाबारे गुगलमा खोजी हुने कुराचाहिँ अति सामान्य छन् । सेप्टेम्बर २१ अर्थात् बिहीबार ३७ औं वर्षमा उक्लिएकी करिना इन्टरनेटमा धेरै खोजिने बलिउड सेलिब्रिटीमध्ये एक हुन् । खोज्नेहरूले प्राय: उनको उमेर, शैक्षिक योग्यता, पतिको नाम, विवाह मिति आदि खोज्ने गर्छन् । हु इज करिना कपुर ? भनेर पनि मनग्गे खोजी हुने गरेको आज तकको वेबसाइटमा उल्लेख छ । त्यहाँ लेखिएको छ, कतिपय प्रश्न देखेर अचम्म लाग्न सक्छ । उनी को हुन् भनेर पनि खोजिँदो रहेछ । कपुर खानदानकी छोरी पटौदी खानदानकी बुहारी हुन् । उनका बाबु रणधीर र आमा बबिता दुवै कलाकार हुन् । करिनाकी दिदी करिश्मा पनि चर्चित अभिनेत्री हुन् ।करिना विवाहित हुन् कि होइनन् ? उनले कति पढेकी छन् ? हु इज हर हस्बेन्ड ? सेफ अलि र करिनाले कहिले विवाह गरे ? जस्ता प्रश्नको जवाफ इन्टरनेटबाट थाहा पाउन खोजिन्छ । कतिपयलाई चाहिँ बेबोको तौल र उचाइबारे पनि चासो हुँदो रहेछ । उनी ५४ किलोकी छन् भने ५ फिट ५ इन्च अग्ली छन् । अभिनेता शाहरुख खानले भने एक दिन फुर्सद मिलाएरै आफूबारे फ्रिक्वेन्ट्ली गुगल्ड कोइस्चन (बारम्बार सोधिने प्रश्न) को जवाफ दिएका थिए । मसला डट कमसँगको कुराकानीमा उनले आफ्नो असली नाम, फोन नम्बर, टयाटु आदिबारे खुलस्त पारेका छन् । शाहरुख विश्वकै सर्वाधिक धनी एक्टर हुन् ? भन्ने प्रश्नमा उनको उत्तर छ, सेकेन्ड लास्ट हुँ भन्ने सुनेको थिएँ । तर, म धनी छैन । सर्वाधिक धनी भइदिएको भए राम्रो हुन्थ्यो । के शाहरुखसँग निजी विमान छ ? उनले टयाटु खोपाएका छन् कि छैनन् ? भन्ने प्रश्न पनि पटकपटक गुगल गरिन्छ । शाहरुख भन्छन्, प्राइभेट जेट छैन । तर, त्यसका लागि मिहिनेत गर्दै छु । एक हजारवटा फिल्म खेलिसकेपछि त एउटा जेट किनिएला नि । उनले जीउमा टयाटु नभएको र टयाटु हान्न डर लाग्ने बताएका छन् । यद्यपि, फिल्म जब हयारी मेट सेजल मा टयाटु देखिएको थियो । त्यो टेम्पोररी भएको शाहरुखको भनाइ छ ।ह्वाट इज शाहरुख खान्स फोन नम्बर ? यस्तो टाइप गरियो भने अनेकन नम्बर स्क्रिनमा आउँछन् । शाहरुखले चाहिँ अर्कै नम्बर दिएका छन् । ५५५९९६०३२१ मा फोन गर्नू, उनले ठट्टा गरेका छन्, उठेन भने म्यासेज छोड्नुस् । म इमोजीसहित प्रतिक्रिया दिउँला । भिडियोसहित उपलब्ध अन्तरवार्तामा ह्वाट इज शाहरुख खान डुइङ नाउ ? क्यान शाहरुख खान सिङ ? जस्ता प्रश्न पनि बारम्बार सोधिने गरेको देखेर अभिनेता हाँसेका छन् ।"
रहेनन् प्राज्ञ राई,"काठमाडौं (कास) चित्रकार एवं पूर्वप्राज्ञ शान्तकुमार राईको बुधबार राति निधन भएको छ । ५६ वर्षीय राई पेटको क्यान्सर कारण डेढ महिनाअघि क्यान्सर अस्पताल हरिसिद्धिमा भर्ना भएका थिए । अस्पतालमै उनको निधन भएको हो । ललितकला प्रज्ञा प्रतिष्ठान, चित्रकला विभागका पूर्वप्रमुख राई एक्रेलिक, वाटर कलर र तैल माध्यमबाट नारी संवेदना झल्किने चित्रहरू कोर्थे । लैनसिंह वाङ्देलका शिष्य राईले नेपाल, भारत, दक्षिण कोरिया, बेलायत लगायत देशमा थुप्रैपटक चित्र प्रदर्शनी गरेका थिए । नेपाल ललितकला मञ्चका संस्थापक अध्यक्ष, नेपाल कलाकार समाजका महासचिव, किराँत कलाकार समाजका अध्यक्ष, वाटर कलर सोसाइटीका संस्थापकसमेत रहेका राई लामो समय कृषि विकास बैंकमा चित्रकारको रूपमा कार्यरत थिए । २०७२ को महाभूकम्पका बेला ललितकला हातेमालो अभियान समेत चलाएका उनी इलाममा जन्मेका हुन् । भैंसेपाटीस्थित घरमा किराँत परम्पराअनुसार अन्तिम संस्कार गरेपछि बिहीबार राईको पार्थिव शरीरलाई श्रद्धाञ्जलिका लागि नक्सालस्थित ललितकला प्रज्ञा प्रतिष्ठानमा राखिएको थियो । बिहीबारै उनको पशुपतिस्थित विद्युतीय शवदाह गृहमा अन्त्येष्टि गरियो । राईका पत्नी र एक छोरा छन् ।"
उकाली ओराली बजारमा,"काठमाडौं गीतकार ईश्वर श्रेष्ठको पहिलो गीति एल्बम उकाली ओलारी घटस्थापनाको अवसर पारेर बिहीबार विमोचन गरिएको छ । पाँच गीत समावेश एल्बममा वारिपारि नामक तीज गीत बोनसको रूपमा एल्बममा राखिएको छ । दीपक शर्माको एकल संगीत तथा ईश्वर श्रेष्ठको एकल रचनामा गायकगायिका रामकृष्ण ढकाल, राजेशपायल राई, स्वरूपराज आचार्य, बिन्दु परियार, सुरेश लामा, प्रताप लामा, विक्रम राई, ध्रुव बिस्को, मेनुका राईले स्वर दिएका छन् । आमोस तामाङको संगीत संयोजन रहेको छ । कार्यक्रममा प्रमुख अतिथि लक्ष्मण श्रेष्ठले सांगीतिक क्षेत्रमा ईश्वर श्रेष्ठको उकाली ओराली ले सांगीतिक विकासमा नयाँ इँटा थपोस् भन्दै शुभकामना दिएका थिए भने गीतकार राजेन्द्र थापाले हरेक गीतले दर्शक, श्रोताको मन छुने सरल किसिमको रहेको बताए । गीतकार संघका अध्यक्ष चूडामणि दाहाललगायतले उकाली ओराली एल्बमको सफलताको शुभकामना दिए । एल्बममा समावेश गीत ओरालो झरे जस्तो को भिडियोसमेत सार्वजनिक गरियो । विकास लामिछाने र रिमा विश्वकर्माको फिचरिङ रहेको उक्त म्युजिक भिडियोमा रामकृष्ण ढकालको स्वर छ भने निर्देशन युवराज वाइबाले गरेका हुन् । संगीतकार दीपक शर्माले एल्बममा समावेश गीतलाई न्याय गर्ने कोसिस आफूले गरेको बताए ।"
सुत्केरी हुन नसकेर किशोरीको मृत्यु,"बाजुरा भर्खर १६ वर्ष पुग्दै गरेकी दलित समुदायकी उनी अविवाहित थिइन् । गाउँकै गैरदलित एक विवाहित युवकले ललाईफकाई यौनसम्बन्ध राखे । किशोरी गर्भवती भइन् । घटना सार्वजनिक भएपछि पाँचौं महिनामा ती युवक गाउँ छाडेर भारत पसे । यता विपन्न परिवारकी किशोरी अलपत्र परिन् । नवौं महिना पुगेपछि सुत्केरी व्यथा सुरु भयो । अभिभावकले घरमै सुत्केरी भइहाल्लिन् भन्ने ठानेर स्वास्थ्यसंस्था लैजाने सुरसार गरेनन् । पीडा असह्य हँुदै गएपछि बल्ल पाँचौं दिन करिब ७ घण्टाको दूरीमा पैदल बोकेर कोल्टीस्थित स्वास्थ्यसंस्था पुर्याइयो । त्यतिन्जेल ढिलो भइसकेको थियो ।ढिलो गरी ल्याइएको र शल्यक्रिया गर्ने सुविधा नभएकाले उनलाई बचाउन सकिएन, डा विजयकुमार साहले भने, शिशुको गर्भमै मृत्यु भएर गन्हाउने अवस्था थियो । आमालाई बचाउन शल्यक्रिया गर्नुको विकल्प थिएन । तर, कोल्टीमा शल्यक्रियाको सुविधा छैन ।हिमाली गाउँपालिका६ पाणी गाउँकी १६ वर्षीया सिद्धा विकको बच्चा जन्माउन नसकेरै बिहीबार बिहान मृत्यु भयो । बुधबार साँझ कोल्टी प्राथमिक स्वास्थ्य केन्द्र पुर्याइए पनि ढिलो भएकाले चिकित्सकले बचाउन सकेनन् । स्वास्थ्यकर्मीले उपचार हुन नसक्ने बताउँदै बुधबार नै रिफर गरेका थिए । अभिभावकले कोल्टी विमानस्थलबाट नेपालगन्ज लैजान जहाज कुर्दाकुर्दै सिद्धाको मृत्यु भयो । प्रसूति भइहाल्छिन् भन्ने सोचेर सुरुमा घरमै कुर्यौं, कोल्टी पुर्याउँदा डाक्टरले ढिलो भयो भनेपछि जहाजको बाटो हेर्दाहेर्दै मृत्यु भयो, भाइ प्रशान्तले भने, समयमा जहाज आएन, अन्य वैकल्पिक उपाय पनि भएन । सदरमुकाम मार्तडीमा शल्यक्रियासहितको सेवा उपलब्ध छ । तर, कोल्टीबाट त्यहाँ पुग्न एक दिन हिँड्नुपर्छ । सिद्धाले गर्भ बोकेको सार्वजनिक भएपछि गाउँकै २६ वर्षीय श्रीचन्द्र रोकायाले संलग्नता स्विकारेको प्रशान्तले बताए । रोकाया दुई छोरीका बाबु हुन् । उनले सिद्धालाई जिम्मा भने लिएनन् । विपन्न दलित परिवार भएकाले अभिभावकले न्यायिक निकायमा उजुरीसमेत गर्न सकेनन् । बाबु भारतमा चौकीदारी गर्न गएकाले उजुरबाजुर गर्ने हिम्मतै भएन, उनी भागेर गइहाले, प्रशान्तले भने । जिल्लामा परिबन्धमा परेकाबाहेक कलिलो उमेरमा गर्भवती भएर प्रसूतिका बेला जोखिम बेहोरेका घटना अरू पनि थुप्रै छन् । साबिकका हरेक गाविसमा कलिलो उमेरमा गर्भवती र सुत्केरी हुनेको संख्या उच्च रहेको तथ्यांक छ । तोली स्वास्थ्यचौकीको तथ्यांकअनुसार गत आवमा सुत्केरी हुन आएकामध्ये ४० जनाको उमेर २० वर्ष पुगेको थिएन । जिल्लाको पूर्वोत्तरमा पर्ने कोल्टी क्षेत्रका साबिकका ११ गाविस र छिमेकी मुगु र हुम्लाका बिरामीको उपचार गर्ने थलो कोल्टी प्राथमिक स्वास्थ्य केन्द्र हो । यहाँ विमानस्थलसमेत रहेकाले जिल्ला बाहिर लैजानुपरे सजिलो हुने ठानिन्छ । यो केन्द्रमा गत वर्ष सुत्केरी गराउन आएका २ सय ४७ मध्ये ९७ जना २० वर्षभन्दा कम उमेरका रहेको तथ्यांक छ । जिल्लाभरको विवरण हेर्दा गत आवमा स्वास्थ्य संस्थामा सुत्केरी गराउन आएका २ हजार २ सय ८८ मध्ये ६ सय ८२ जना २० वर्षमुनिका रहेको जिल्ला स्वास्थ्य कार्यालयले जनाएको छ ।"
अस्पताल पुर्याउनै मुस्किल,"अछाम (कास) मंगलसेन नगरपालिका३ की ७५ वर्षीया झुमा विकलाई मंगलबार राति अचानक श्वास फेर्न गाह्रो भयो । घरमा साना २ नातिनी, ३ नाति र बुहारी मात्रै थिए । एक मात्र छोरा उमेश रोजगारीका लागि भारतमा छन् । बच्चाबच्ची र महिला मात्र भएकाले विकलाई तत्काल अस्पताल लैजान सम्भव भएन । बिहान बुहारी जौमती स्ट्रेचर र अस्पताल लगिदिने मान्छे खोज्न गाउँतिर लागिन् । बल्लतल्ल बोक्ने मान्छे त भेटिए तर स्ट्रेचर पाइनन् । सदरमुकामस्थित जिल्ला अस्पताल गाउँबाट टाढै पर्छ । जौमती र भतिजा शंकरले बिहान ११ बजे मात्रै उनलाई अस्पताल पुर्याए ।बिरामीको अवस्था नाजुक भइसकेको थियो । रातभर रोएरै बितायांै, जौमतीले भनिन्, न आफ्नो वडामा स्वास्थ्यचौकी छ न त अस्पतालसम्म बोकेर लगिदिने मान्छे पाइन्छन् । ठाँटीकी २३ वर्षीया उर्मिला कुँवरलाई सुत्केरी व्यथा लागेको ७ घण्टासम्म पनि स्वास्थ्यसंस्था पुर्याउन सकिएन । बाजुराको रीठा बजारनजिक पर्ने भएकाले जिप व्यवस्था गरी त्यसैमा लगियो । तर, आधा बाटो काटेपछि खोलाबाट जिप पार गर्न नसक्दा उनी त्यहीँ बच्चा जन्माउन बाध्य भइन् । एउटा गाउँका लागि दिइएको स्ट्रेचर २३ गाउँसम्म प्रयोग हुन थाल्यो, पति रमेश कँुवरले भने, गर्भवती, बालबालिका, वृद्धवृद्धा बिरामी हुँदा ज्यानै जोखिममा हुन्छ ।जिल्लाका प्रत्येक गाउँ सडकले छोए पनि गाडी नगुडदा बिरामीलाई अस्पताल पुर्याउन समय लाग्ने स्थानीयको भनाइ छ । जिल्लाका १० स्थानीय तहका ९१ वटा वडामध्ये १२ वटामा एउटै स्वास्थ्यसंस्था छैनन् । स्थानीयलाई सेवा लिन निकै अप्ठ्यारो भइरहेको जिल्ला स्वास्थ्य कार्यालयका प्रमुख झनकराज ढुंगानाले बताए । सदमुकाम मंगलसेन नगरपालिकाकै ५ वटा वडामा स्वास्थ्य संस्थाको कुनै संरचना छैन । गत वर्ष जिल्लाका लागि ४५ वटा स्ट्रेचर खरिद गर्न बजेट आएको र ४५ वटै बर्थिङ सेन्टरलाई दिइएको ढुंगानाले बताए । साबिकका ७५ गाविसमा ४५ स्ट्रेचर मात्र खरिद गरेर पठाउँदा सबैलाई नपुगेको भनी विवाद पनि भएको हो, उनले भने, एक स्ट्रेचरलाई बढीमा ६ महिनासम्म चलाउन सकिन्छ । त्यसपछि च्यातिएर बिरामी बोक्न मिल्दैन । समयमा स्वास्थ्यचौकी नल्याउँदा स्थिति अझ गम्भीर भएर धेरै बिरामीलाई अन्त रेफर गर्नुपर्ने बाध्यता रहेको स्वास्थ्यकर्मीको भनाइ छ ।"
गुहार मागेको सुनेर पनि बचाउन सकेनौं,"कानेपोखरी (मोरङ) मध्यरातमा कसैले बोलाएकोजस्तो लागेपछि रीता बस्नेत ब्युँझिइन् । झ्यालबाट बाहिर हेर्दा छिमेकी चन्द्रबहादुर राईको घरमा आगो लागेको देखिन् । हतारहतार बाहिर निस्किएर उनी चिच्याउन थालिन् ।मैले चन्द्र दाइ भनेर चिच्याएँ । आगोको मुस्लोबाट बचाऊबचाऊ भन्ने आवाज आयो, उनले भनिन्, ३४ पटक आवाज आयो । त्यसपछि आवाज बन्द भयो । राईको घर जल्दै गरेको घटनाको पहिलो साक्षी थिइन् बस्नेत । आगलागीबाट राईको घरमा रहेको ग्यास सिलिन्डर पड्किएपछि अरू गाउँले पनि भेला भए ।हामी भेला हुँदासम्म धेरै ढिला भइसकेको थियो । पूरै घरमा लागो लागिसकेको थियो रीताका श्रीमान् कृष्ण बस्नेतले भने, आगोको रापले हामी नजिकसम्म जानै सकेनौं । १५ मिटर परै बसेर आगोको मुस्लो हेर्नु सिवाय हाम्रो केही लागेन । बेलुका पानी परे पनि आगलागीको समयमा रोकिएको थियो । पूर्वबाट हावा चलेकाले आगो चाँडै घरका सबै भागमा फैलिएको स्थानीयले बताए ।चन्द्रबहादुरले पसलमा पेट्रोल र डिजेलसमेत राख्ने गरेकाले आगो ठूलो बलेको स्थानीय सुमन थोक्लेले बताए । आगोको मुस्लो यति ठूलो थियो कि, हामी कति गर्दा पनि त्यहाँसम्म पुग्न सकेनौं, उनले भने, ग्यास पड्किने डरले पनि आगोको नजिक जान सकिएन ।आगलागीबाट किराना पसलसहितको दुई तले नौ बुर्जे काठको घर जलेर नष्ट भएको छ । आगोले जलेर राईसहित उनकी ८६ वर्षीया आमा गंगामाया, श्रीमती पार्वती र बहिनी विष्णुकुमारीको मृत्यु भएको हो । उनीहरू सबै माथिल्लो तलमा सुतेका थिए । मितेरी नाता पर्ने कविराज याख्याले भने, दाजु झ्याल फुटाएर हामफाल्नुभएको भए, बाहिर निस्कन सक्नुहुन्थ्यो होला । तर, बिरामी आमालाई छाडेर हामफाल्न सक्नु भएन ।उनका अनुसार घरबाट बाहिर निस्किने एउटा मात्र ढोका थियो । ढोकामा भित्रबाट ठूलो ताला लगाइएको थियो । ढोकामा मोटो रड लगाएर ताला लगाइएको रहेछ । ताला खोल्ने चाबी नभेटाउँदा कोही बाहिर निस्किन नसकेको अवस्था देखिन्छ, याख्याले भने, घटना हेर्दा धेरै प्रयास गर्दा पनि ढोका खोल्न नसकेको देखिन्छ । भाउजु र दिदीको लास ढोका नजिकै भेटियो । दाजुको चाहिँ भित्र कोठामा आमासँगै भेटियो । उनले थपे, आमा लामो समयदेखि बिरामी थिइन् । आगोको मुस्लोबाट आमालाई बाहिर निकाल्न सक्ने अवस्था नदेखेपछि आमालाई समाएर आफ्नो पनि प्राण त्यागेको जस्तो हामीले पायौं ।राईका छोराछोरी राजकुमार र रचना अध्ययनका लागि काठमाडौंमा बस्दै आएका छन् । बहिनी विष्णुकुमारी बुधबार बेलुका बिरामी आमालाई भेट्न गएकी थिइन् । भाउजू पार्वती पनि बिरामी नै भएकाले विष्णुकुमारी बुधबार राति दाजुकै घरमा बसेकी थिइन् । चन्द्रबहादुर पूर्वजनप्रतिनिधिसमेत हुन् । जिल्ला प्रहरी मोरङका प्रहरी नायब उपरीक्षक विष्णुहरि कोइरालाका अनुसार आगलागीबाट एक करोडभन्दा बढीको सम्पत्ति जलेर नष्ट भएको प्रारम्भिक अनुमान छ । आगलागीको कारण यकिन नभए पनि बिजुली सर्ट भई सुरु भएको अनुमान गरिएको छ ।"
त्रिपालमुनि जमरा,"दोलखा दोलखा बजारस्थित तलेजु मन्दिरमा दसैंका बेला जमरा राख्ने चलन परम्परादेखिकै हो । तर, भूकम्पले मन्दिर भत्किएपछि दुई वर्षयता यहाँ छाप्रो बनाएर त्रिपालको ओतमा परम्परा धानिँदै छ ।प्राचीन राज्य व्यवस्था अस्तित्वमा रहँदादेखि हालसम्म चल्दै आएको संस्कारअनुसार सरकारी जमरा राख्ने घर राजकुलेश्वरस्थित तलेजु मन्दिर भूकम्पले जगैदेखि भत्किएको थियो । दसैंपर्व सुरु भएको झल्को दिने तलेजु मन्दिरको प्रतीकस्वरूप छाप्रो बनाएर घटस्थापना गर्न काम चलाइयो, ६४ वर्षीय पुजारी आनन्दमान प्रधानले भने । यहाँ राखिएको जमरा दोलखा बजारभरिका मानिसले दसैंको सरकारी प्रसाद भनेर प्रयोग गर्छन् । नेवारी संस्कार र संस्कृति प्रचलनमा रहेको दोलखा बजारका हरेक कुलमा समेत जमरा राखिन्छ । सबै जमरास्थल छाप्रा र टहरामै बनाइएको पुजारी आनन्दमानले बताए । तलेजुको जमरा राख्न, पूजा चलाउन र जात्रा व्यवस्थापन गर्न भीमेश्वर पूजा व्यवस्थापन समितिले चामल, चिउरा र पाँचवटा बोका उपलब्ध गराउँछ । गुठियार पूर्णबहादुर श्रेष्ठका अनुसार प्राचीन सहर दोलखाको पुरातात्त्विक महत्त्वको मन्दिर भत्किँदा खड्गजात्रालाई समेत असर पुर्याइरहेको छ ।दोलखाको पुनर्निर्माण कार्यक्रम अन्तर्गत तलेजु भवन निर्माण गर्न स्विस सरकारले सहयोग गरेको छ । हालसम्म भवन निर्माण कार्य नभएकाले काठ र जस्ताले बेरिएको छाप्रोमा त्रिपालको ओत हालेर जमरा राख्ने कार्य सम्पन्न गरिएको गुठियार पूर्णबहादुरले बताए ।घटस्थापनाका दिन बिहानै राजहिटी (तीनधारा) बाट चोखो पानी ल्याएर पुरोहितबाट पूजापाठ गराउनुपर्छ । यस वर्ष भने तलेजु मन्दिरको टहरा बनाइनसकेकाले मध्याह्नबाट मात्र पूजा सुरु भयो । पूजापाठपछि बाजागाजासहित तीनधाराको गणेश मन्दिर दर्शन गरिन्छ । त्यसपछि फर्किएका गुठियार, पुजारी र पुरोहितले तलेजु मन्दिरमा जौ रोपेर जमरा राख्छन् । दोलखा बजारका अधिकांश मन्दिर, कुल्यानघर, जात्रापर्व निकालिने घर भत्किएका छन् । व्यक्तिका घर पनि पुनर्निर्माण हुन सकेको छैन । बजारको स्वरूपलाई प्राचीन ढाँचाको झल्को दिने पुनर्निर्माण गर्नुपर्ने बहस भइरहेको छ । केही व्यक्तिगतबाहेक अरू घर पुनर्निर्माण थालिएको छैन । त्यसैले यस वर्ष पनि छाप्रा बनाएर जमरा राखिएको भीमेश्वर पूजा व्यवस्थापन समिति अध्यक्ष भरत श्रेष्ठले बताए ।"
चीन र भारतबाट छिटै रेल,"कपिलवस्तु (कास) माओवादी केन्द्रका अध्यक्ष पुष्पकमल दाहालले चीनबाट लुम्बिनी र भारतबाट काठमाडौंसम्म रेलसेवा छिटै सुरु हुने बताएका छन् । जिल्लास्थित सीमा बजार कृष्णनगरमा बिहीबार आयोजित कार्यक्रममा उनले मधेस, पहाड र हिमालको आर्थिक उन्नतिका लागि चीन र भारतबाट आउने रेलले महत्त्वपूर्ण भूमिका खेल्ने जनाए । दुवै देशका सरकारसँग आफ्नो नेतृत्वमा रेलसेवा ल्याउने कुराकानी भएको उल्लेख गर्दै दाहालले यसबाट मुलुकको कायापलट हुने बताए । चीनबाट केरुङ हुँदै पोखरा भएर लुम्बिनीसम्म रेल आउँछ, उनले भने, भारतबाट कृष्णनगर नजिकको बढनी हुँदै हेटौंडा भएर काठमाडौंसम्म लैजाने योजना छ । भारतको बढनीबाट काठमाडौं पुग्ने रेलको विस्तृत परियोजना प्रतिवेदन (डीपीआर) तयार गर्ने काम सुरु भइसकेको उनले बताए । त्यसपछि दुवै देशसँगको सम्बन्ध अझ मजबुत हुन्छ, उनले भने । आफू दोस्रो पटक १० महिना सरकार प्रमुख हुँदा मधेसको हकहित स्थापना र अधिकार सम्पन्न बनाउन भूमिका खेलेको दाहालले बताए । मैले मधेससँग लभ परेको कुरा त्यसै भनेको होइन, उनले भने, नयाँ संविधान मधेसमा स्वीकारयोग्य बनाउन दिनरात लागेको छु । सबै दल मिली स्थानीय तह निर्वाचन पूरा गरेर लोकतन्त्र मजबुत बनाएको दाहालले बताए । प्रदेश र संघको चुनाव भएछि बल्ल मुलुकमा राजनितिक स्थायित्व हुन्छ, उनले भने, त्यसपछि हाम्रो मुख्य लक्ष्य भनेकै समृद्धि र उन्नति हो, यसैका लागि हामी क्रान्ति गरेका थियौं । मुलुुकै पुरानो बजार कृष्णनगरलाई स्मार्टसिटी बनाउने दाबी उनले गरे ।"
"वर्ष बित्यो, घर बनेनन्","सुनकोसी गाउँपालिका ७, च्यानमकी सावित्रीमाया कटुवाल दोस्रो किस्ता रकम लिन चार पटक सदरमुकाम आइसकिन् । बैंकले नै बोलाएर उनी आउँछिन् । तर फेरि रित्तै हात फर्काउँछन् । पटकपटक धाएर दिक्कै भइसकिन् । कि त नबोलाउनु । बोलाएपछि दिनुपर्ने रकम खुरुक्क दिनु नि, उनले भनिन्, कति काम छोडेर आउनुपर्छ । आफूले पाउने रकम नि बेलामा पाइन्न ।राष्ट्रिय वाणिज्यसहित ६ वटा बैंकले अनुदान रकम वितरण गर्छन् । तर अधिकांश लाभग्राहीले समयमा रकम पाउन नसकेको गुनासो गरेका छन् । बैंकले भने दसैंमा आर्थिक कारोबारको चाप उसै पनि बढ्ने र सोही समयमा भूकम्पपीडितको अनुदान समयमै दिन गाह्रो हुने जवाफ दिने गरेका छन् ।बैंकले जिल्ला समन्वयबाट चेक पाएको सात दिनभित्र उपलब्ध गराउने भन्ने सम्झौता रहेछ, पुनर्निर्माण प्राधिकरण जिल्ला समन्वय प्रमुख युवराज खरेलले भने, चेक लिएपछि प्रत्येक लाभग्राहीको नाममा जम्मा गरेर अनि फेरि पैसा दिन समय पनि लाग्ने रहेछ । अर्कोतिर एउटै जनशक्तिले फरकफरक काम गर्नुपर्ने भएकाले पनि बैंकको कारण लाभग्राहीको गुनासो बढेको हो । जिल्लामा १८ हजार ७ सय ५२ घरले अनुदान सम्झौता गरी पहिलो किस्ता लगेका थिए । त्यसमध्ये ६ हजार ४ सय ६९ घर निर्माणको चरणमा छन् । हालसम्म १ हजार ६ सय ७० घर निर्माण भइसकेका छन् ।"
ट्रम्पको भाषण कुकुर भुकाइ : उत्तर कोरिया,चीनले कोरियाली प्रायद्वीपमा जारी तनावको शान्तिपूर्ण समाधान खोज्नुपर्ने दोहोर्याएको छ । अमेरिकी उपराष्ट्रपति माइक पेन्ससँगको भेटमा चिनियाँ विदेशमन्त्री वाङ यीले चीन कोरियाली तनाव कूटनीतिक वार्तामार्फत अन्त्य गर्नुपर्ने पक्षमा रहेको जनाएका हुन् । उनीहरूबीच अमेरिका र चीनको आपसी हित विषयमा समेत कुराकानी भएको जनाइएको छ ।
कतार संकट अन्त्यको पहल,न्युयोर्क (एजेन्सी) कतारका अमीर तमिम बिन हमाद अल थानीले अमेरिकी राष्ट्रपति डोनाल्ड ट्रम्पलाई कतारमा जारी नाकाबन्दी अन्त्यका लागि पहल गरिदिन आग्रह गरेका छन् । संयुक्त राष्ट्रसंघको महासभामा सहभागी हुन न्युयोर्क पुगेका थानी र अमेरिकी राष्टप्रपति ट्रम्पबीच बिहीबार भेटवार्ता भएको हो । भेटमा ट्रम्पले कतार चाँडै समाधान हुने प्रतिबद्धता जनाएका अन्तर्राष्ट्रिय सञ्चारमाध्यमले जनाएका छन् । थानीले नाकाबन्दी अन्त्य गर्न अमेरिकाले मध्यस्थताको समेत आग्रह गरेका थिए । भेटमा ट्रम्पले आतंवादविरोधी अभियानमा सघाउन थानीलाई आग्रह गरेका थिए । दुईबीच आतंकवादविरुद्ध मिलेर काम गर्ने समझदारी भएको अमेरिकी राष्ट्रपतिको कार्यालय ह्वाइटहाउसको विज्ञप्तिमा उल्लेख छ ।
ट्रम्प भेट््न किन चुके महरा ?,"बुधबार बिहान न्युयोर्क आइपुगेका प्रधानमन्त्री देउवाको कार्यतालिका खासै व्यस्त छैन । उनलाई भारत र चीनका दुवै विदेशमन्त्रीले भेट्ने समय मागेनन् । कृष्णबहादुर महरासँग भने भारतीय विदेशमन्त्रीको भेट सार्कको विदेशमन्त्री स्तरीय बैठकमा हुनेछ । तर छुट्टै छलफल भने तय भएको छैन । प्राय: विदेशमन्त्रीले नेपाली प्रधानमन्त्रीसँग भेटवार्ता गर्थे । तर, त्यो भेटघाट पनि जुरेन । देउवा बुधबार न्युयोर्क आएदेखि नै अमेरिकामा रहेका नेपालीलाई भेट दिन नै बढी व्यस्त रहे । जनसम्पर्क समितिका प्रतिनिधि, पुराना मित्रहरूसँगको भेटमा उनको बुधबार सकिएको छ । बिहीबार भने उनले दक्षिण एसियाली नेताहरू भेट्ने छन् । उनको कार्यतालिका बिहीबार व्यस्त नै छ । शुक्रबार भने खासै व्यस्त तालिका छैन ।७२ औं महासभामा भाग लिन २१ सदस्यीय नेपाली टोलीको नेतृत्व गर्दै आएका देउवाले महासभाका दौरानमा अफगानिस्तानका राष्ट्रपति असरफ घानी, श्रीलंकाका राष्ट्रपति मैथ्रिपाला सिरिसेना, बंगलादेशका प्रधानमन्त्री शेख हसिना र पाकिस्तानका प्रधानमन्त्री सहिद खकान अब्बासी लगायतसँग द्विपक्षीय भेटवार्ता बिहीबार अबेरसम्म गर्ने र शनिबार महासभामा सम्बोधन गरेर स्वेदश फर्कनेछन् । सम्बोधनपछि देउवाले राष्ट्रसंघका महासचिव एन्टोनियो गुटेरेससँग द्विपक्षीय भेटवार्ता गर्नेछन् । कोलम्बिया विश्वविद्यालयमा आफ्नो धारणा राख्ने छन् ।"
प्रतिबन्धको माग,"न्युयोर्क (बीबीसी) म्यान्मारमा जारी हिंसापछि विस्थापित लाखौं रोहिंग्याले अन्तर्राष्ट्रिय समुदाय र मानव अधिकारवादीको ध्यान केन्द्रित गरिरहेका बेला म्यान्मारमाथि प्रतिबन्ध लगाउनुपर्ने बहस सुरु भएको छ । संयुक्त राष्ट्रसंघीय मानव अधिकार प्रमुख जिद राद अल हुसेनले म्यान्मारमाथि पनि उत्तर कोरियाजस्तै प्रतिबन्ध लगाउनुको विकल्प नभएको जनाएका छन् । उनले रोहिंग्या समुदायमाथि भइरहेको अमानवीय व्यवहारमा सरकार र सेना जिम्मेवार रहेको बताउँदै प्रतिबन्धको माग गरेका हुन् । हुसेनले रोहिंग्या विद्रोहीमाथि लगाइएको हिंस्रक गतिविधिको आरोपलाई बहाना मात्र भएको जनाए । उनले भने, विगत ५५ वर्षदेखि एउटा समुदायविरुद्ध लगातार हिंसा भइरहेको छ । हामी विद्रोहीको गतिविधिको पक्षमा छैनौं तर सरकारी सेनाले गरेका कारबाही गलत छ । उनले म्यान्मार सरकारसमक्ष रोहिंग्याविरुद्ध भइरहेको अत्याचारको छानविन गर्न विशेषज्ञलाई म्यान्मार आउने अनुमति दिनसमेत माग गरेका छन् ।"
३१ तहमा नेतृत्व टुंगो,"महोत्तरीका पिपरा र औरहीको मत परिणाममा विवाद भएपछि दुवै स्थानको गणना अपराह्न ५ बजेदेखि स्थगित छ । पिपरास्थित निर्वाचन अधिकृतको कार्यालयले अघिल्लो दिनको मत परिणामभन्दा फरक घोषणा गरिसकेपछि विवाद बढेको हो ।मतगणना स्थलबाट कांग्रेस कार्यकर्ता वैधनाथ चौधरीले दिएको जानकारी अनुसार वडा नं २ को अध्यक्षमा एमाले र बाँकी ४ सदस्यमा कांग्रेसले जितेको बुधबार अपराह्न ४ बजेतिर निर्वाचन कार्यालयलले घोषणा गरेको थियो । तर, बिहीबार अपराह्न साढे ४ बजे मत परिणाम सच्याउँदै निर्वाचन कर्मचारीले कांग्रेसका वडा सदस्य सुरेश यादवको साटो एमालेका अंगद मण्डललाई विजयी घोषणा गरेपछि विरोध भएको चौधरीले जनाए । निर्वाचन कर्मचारीले मतगणनाको योगफलमा त्रुटि फेला परेपछि परिणाम सच्याउनु परेको बताएका छन् । औरहीको वडा नं ६ मा कांग्रेसले वडाध्यक्षसहित सबै सदस्य जितेपछि निर्वाचन कर्मचारीले प्राप्त मतभन्दा १ सय ३० मत घटाएर परिणाम घोषणा गरेको भन्दै कांग्रेस समर्थक र निर्वाचन अधिकृतको कार्यालयबीच विवाद बढदा साँझदेखि गणना अवरुद्ध छ ।"
प्रमुख दल नै अगाडि,"पर्साको वीरगंज महानगरको पछिल्लो मत परिणाम अनुसार काग्रेसका मेयर पदका उम्मेदवार अजयकुमार द्विवेदीले अग्रता लिएका छन् । उपमेयरमा पनि कांग्रेसकै शान्ति कार्की अगाडि छन् । राजपाका राजेशमान सिंहले द्विवेदीलाई पछ्याई रहेका छन् । बिहीबार साँझसम्म महानगरका १, २, ३, ४, ५, ६, २८, २९, ३१ र ३२ वडाको गरी १६ हजार ३ सय १४ मत गणना भएको छ । वडा नं ३० मा एमालेका अमानत मिया ४ सय ६६ मत सहित वडाध्यक्ष पदमा विजयी भएका छन् ।"
नेतृत्वमा पुरानै अनुहार,सप्तरीको हनुमाननगर कंकालिनी नगरपालिका वडा नम्बर २ बाट निर्वाचित दलित महिला सदस्यको ह्दयघातका कारण निधन भएको छ । जसोदेवी खत्वेको बिहीबार बिहान मृत्यु भएको सप्तरी प्रहरीले जनाएको छ । राजपा नेपालका तर्फबाट उम्मेदवार बनेकी खत्वेले गाउँमा बुधबार बेलुका आफ्ना मतदातामाझ विजयको खुसी साटेकी थिइन् । गाउँटोलमा घुम्दै खुसी साटेकी उनको बिहीबार बिहान निधन भएको हो ।
सिसा आयातबाट ८० करोड बाहिरियो,"पर्सा झ्यालढोका तथा विभिन्न फर्निचरमा लगाइने सिसा स्वदेशमा उत्पादन नहुँदा बर्सेनि ठूलो रकम विदेशिने गरेको पाइएको छ । सिर्सिया सुक्खा बन्दरगाह हुँदै भारत तथा तेस्रो मुलुकबाट गत वर्ष आयातित वस्तुको तथ्यांकले यस्तो देखाएको हो । बन्दरगाहस्थित भन्सार कार्यालयका अनुसार गत आवमा यो नाकाबाट ८० करोड रुपैयाँ बराबरका सिसाजन्य वस्तु आयात भएका छन् । भारतबाट २३ करोड ८८ लाख ९ हजार रुपैयाँ बराबरको ६५ लाख ९९ हजार ८ किलो बोतल भित्रिएका छन् । कार्यालयका अधिकृत गणेश पौडेलले सिसीबोतल आयातमा मूल्यको १५ प्रतिशत भन्सार शुल्क र त्यसमा थप १३ प्रतिशत मूल्य अभिवृद्धि कर लाग्छ । यहाँका ठूला मदिरा उद्योगले यी वस्तु आयात गर्छन् । उद्योगले एकमुष्ट रूपमा एउटा रेल्वे र्याकमै सिसीबोतल ल्याउँछन् । एक र्याकमा ९० कन्टेनर हुन्छन् । अघिल्लो आवमा यो नाकाबाट भित्रिएका सिसाजन्य सामग्रीको परिमाण झन् बढी थियो । ४२ करोड १८ लाख ५८ हजार रुपैयाँ बराबरको १ करोड ५ लाख ६ हजार ५ सय १२ किलो सिसीबोतल आयात भएको थियो । गत आवमा यो नाकाबाट २० लाख २९ हजार ९ सय ५४ वर्गमिटर सिसा आयात भएको छ । अघिल्लो आवमा यो परिमाण १८ लाख ४४ हजार ३ सय ६३ वर्गमिटर थियो । सिसा प्राय: चीनबाट र थोरै परिमाणमा मलेसियाबाट पनि आयात हुन्छ । सिसा आयात गर्दा मूल्यको ३० प्रतिशत भन्सार शुल्क, ५ प्रतिशत अन्त:शुल्क र दुवैलाई जोडा हुने रकममा थप १३ प्रतिशत मूल्य अभिवृद्धि कर लाग्छ । रेलबाट सिसा र सिसीबोतल ल्याउँदा टुटफुट हुने सम्भावना कम हुन्छ । विशेषगरी सिसा नाजुक हुने भएकाले आयातकर्ताले ट्रक लरीभन्दा रेलबाटै यसको आयात गर्न रुचाउँछन् । तेस्रो मुलुकबाट कोलकाता बन्दरगाह आइपुग्ने सिसा त्यहाँबाट सोझै सिर्सिया सुक्खा बन्दरगाह आउने रेलमा लोड गरी ल्याइन्छ । रेलमा तुलनात्मक रूपमा कम हल्लिने र उफ्रिने गर्दा सिसा टुटफुट र नोक्सानी कम हुन्छ ।"
रकम फुत्काउन त्रिशूलीमा ट्रक,"हेटौंडा बिमाबापतको रकम र ट्रकमा लोड गरिएको मदिराको रकम हत्याउने योजनाका साथ चालक र तिनका सहयोगीलगायतले गाडी त्रिशूलीमा खसालेको खुलेको छ । ना५ख ७२९७ नम्बरको ट्रक गत भदौ २६ मा चितवनको इच्छाकामना गाउँपालिकास्थित जलबिरेबाट नदीमा खसालिएको थियो । ट्रकमा नवलपरासीको भेडाबारीबाट १ हजार ४ सय कार्टुन बियर ल्याइएको थियो । १ हजार २ सय काटुर्न अर्को ट्रकमा लोड गरेर योजनाबद्ध तरिकाले गाडी त्रिशूलीमा खसालिएको प्रहरीले जनायो ।ट्रकमा २ सय कार्टुन मात्र बियर राखेर खसालिएको थियो । जिल्ला प्रहरीले मनहरी५ घर भएका ट्रक चालक उज्ज्वल कँडेल, नक्कली धनी हेटौंडा११ का निर्मल सुवेदी, योजनाकार सन्तोष खत्री र चितवनबाट ल्याएको बियर लुकाएर राख्ने पदमपोखरीका मणि लामालाई पक्राउ गरेको छ । चालक कँडेल र योजनाकार खत्री ५ दिनअघि जलबिरे पुगेर उक्त स्थानबाट ट्रक खसालेमा पत्ता नलाग्ने ठम्याएर फर्केको प्रहरीले जनायो । पछि चालकले त्यही स्थानबाट ट्रक खसालिदिए । सुनियोजित भएकाले चालकलाई चोटपटक लागेन । उनले नारायणगढ फर्केर चक्कुले खुट्टामा घाउ बनाएर अस्पताल भर्ना भए । दुर्घटना गराएको दिन नक्कली धनी सुवेदीले इलाका प्रहरी मुग्लिङमा बियर लोड गरेको ट्रक त्रिशूलीमा खसेकाले खोजिदिन र बिमा रकमको दाबीका लागि सहयोग गरिदिन निवेदन दिएको प्रहरीले जनाएको छ ।मुग्लिङको प्रहरी टोलीले तत्काल घटनास्थल पुगेर निरीक्षण गर्यो । घटनालाई सामान्य दुर्घटनाका रूपमा लियो । तर, एकैपटक ठूलो परिमाणको बियर रातारात हेटौंडामा अनलोड भएपछि प्रहरीलाई शंका लाग्यो । निरीक्षक मधु थापाको नेतृत्वमा अनुसन्धान थालियो । प्रारम्भिक चरणमै बिमा र बियरको रकम कुम्ल्याउने योजनाबाट ट्रक त्रिशूलीमा खसालेको रहस्य खुल्यो, जिल्ला प्रहरी प्रमुख एसपी विकासराज खनालले भने । हेटौंडा३ का ट्रक धनी सन्तोष खड्काको आर्थिक अवस्था कमजोर भएपछि उनले सन्तोष खत्रीमार्फत योजना बनाएको खुलेको छ । ट्रकमा ४३ लाख बराबरको बियर लोड गर्ने, चितवनमा ल्याएर अर्को ट्रकमा हालेर हेटांैडामा लुकाउने र दुई सय कार्टुन बियरसहित ट्रकलाई जलबिरेबाट खसाल्ने योजनाका साथ काम भएको प्रहरीले जनाएको छ ।ट्रकको बिमा रकम ३० लाख पनि आउने र बियर बिक्री गरेर करिब ४० लाख आम्दानी हुने योजनाका साथ उनीहरूले ट्रक जलविरेमा खसालिदिएका हुन्, एसपी खनालले भने, उनीहरूको षड्यन्त्र सफल हुन सकेन ।मुख्य योजनाकार मानिएका ट्रकधनी खड्का फरार छन् । प्रहरीका अनुसार उनले योजना सफल बनाउन हेटौंडा११ का निर्मल सुवेदीलाई नक्कली साहू बनाएका थिए । नारायणी यातायात व्यवसायी संघ हेटौंडामा गएर खडकाले ट्रक सुवेदीको नाममा गरिदिएका थिए । नक्कली साहू बनेबापत खडकाले सुवेदीलाई ४ लाख रुपैयाँ दिने सहमति गरेको पनि खुलेको छ ।किस्ता तिर्न नसकेर घरमा थन्केको ट्रक चलाउन चालक कँडेल फेला परे । उक्त योजना सफल भएमा चालकलाई ६ लाख रुपैयाँ दिने सहमति भएको खुल्यो । ६ लाख रुपैयाँ पाउने लोभमा परेर बियर चितवनमा अनलोड गरेर जलबिरेमा लगेर ट्रक खसालिदिएको चालक कँडेलले बताए । प्रहरीले हेटौंडा पदमपोखरीका दुईवटा घरमा लुकाएर राखेको ९ सय ६० काटुर्न बियर बरामद गरेको छ । बियर राख्ने घरधनी मणि लामा पनि पक्राउ परेका छन् । अर्का सहयोगी बुद्ध लामा भने फरार छन् । प्रहरीले ट्रकधनी खडका र बुद्धको खोजी गरिरहेको जनाएको छ ।"
कर्मचारी खटाउन ट्ेरड युनियन बाधक,"मोरङ (कास) सामान्य प्रशासन मन्त्री टेकबहादुर बस्नेतले स्थानीय तहमा कर्मचारी खटाउन कर्मचारीको आधिकारिक ट्रेड युनियन बाधक बनेको बताएका छन् ।विराटनगरमा बिहीबार पत्रकारसँगको कुराकानीमा मन्त्री बस्नेतले आधिकारिक ट्ेरड युनियन र अन्य ट्रेड युनियनले सरकारका काममा बाधा खडा गरेकाले ट्रेड युनियनरहित कर्मचारी प्रशासनका लागि सोच्न बाध्य भएको बताएका हुन् ।उनले पहिलो चरणमा ९ हजार, दोस्रो चरणमा १ हजार ४ सय ८४ कर्मचारी स्थानीय तहमा खटाइसकिएको र बाँकी ५ हजार कर्मचारी व्यवस्थापनको तयारी भइरहेको बताए । अशक्त, अपाङ्ग, दीर्घरोगी र विशिष्ट समस्या भएका महिला कर्मचारी बाहेकलाई आ आफ्ना खटाइएका स्थानीय तहमा जानुको विकल्प छैन, उनले भने, स्थानीय तहमा कर्मचारी जान ट्रेड युनियन बाधक भए ट्रेड युनियनरहित कर्मचारी ऐन सरकारले ल्याउँछ ।राष्ट्रसेवक कर्मचारीले आआफ्नो जिम्मेबारीको काम तोकिएको ठाउँमा गएर गर्दै सरकारलाई सहयोग गर्नु नैतिक दायित्व भएको उनको भनाइ थियो ।"
दसैंका यात्रुलाई पहिरोको तगारो,"हिलाम्य र खाल्डाखुल्डी परेपछि मध्यपहाडी लोकमार्गअन्तरर्गत खोटाङको हुर्लुङ सडक खण्ड पनि अवरुद्ध छ । निर्माण कम्पनीले कामै नगरी अलपत्र छाड्दा सडकमा हिलो जम्नुका साथै खाल्डाखुल्डी परेको छ । दसैंमा घर फर्किने यात्रुको बिचल्ली छ । निर्माण कम्पनीले हुर्लुङ क्षेत्रमा काम अलपत्र छाडेको हो । हलेसीदेखि दिक्तेलसम्म तीन प्याकेजमा काम भएको थियो । स्थानीयले हुर्लुङ क्षेत्रमा निर्माण गरिएको सडक गुणस्तरहीन भएको आरोपसमेत लगाएका छन् । निर्माणाधीन सडकको नाली, टेबापर्खाल र ग्राभेलमा प्रयोग गरिएका सामग्री गुणस्तरहीन भएको खोटाङ उद्योग वाणिज्य संघका अध्यक्ष राजु लयालुले बताए । परीक्षणका क्रममा ग्राबेलका लागि प्रयोग गरिएका ढुंगासमेत गुणस्तरीय नभएको प्रमाणित भए पनि त्यसैलाई प्रयोग गरिएको स्थानीयले बताए । यस बाहेक ठाउँठाउँका झरीले ग्राभेल बगाएकाले यातायात सञ्चालनमा कठिनाइ छ ।"
गाउँ जाने सडक मर्मत धमाधम,"लमजुङ (कास) वर्षायाममा बाढीपहिरोले क्षतविक्षत बनाएका सडकको मर्मत यतिबेला धमाधम भइरहेको छ । क्रमश: घटेको वर्षा र नजिकिएका चाडपर्वलाई ध्यानमा राख्दै जिल्लाका सबै स्थानीय तहले गाउँ पुग्ने बाटो मर्मत थालेका हुन् ।जिल्लाका चार नगरपालिका र चार गाउँपालिकाले डोजर लगाउनुका साथै कामदार प्रयोग गरेर बाटो मर्मत गरिरहेका छन् । मोटर नपुगेका गाउँमा स्थानीयले गोरेटोबाटोको सरसफाइ गरेका छन् । बेंसीसहर नगरपालिकाका मेयर गुमानसिंह अर्यालले गाउँसहर, चण्डिस्थान, मैंयु, कार्कीडाँडालगायत जाने बाटोको मर्मत भइसकेको बताए । चितीतर्फ जाने सडक कामदारले मर्मत गरिरहेका छन् । नाल्मा, पुरानकोट, उदिपुर लगायतमा बाटो मर्मतको तयारी गरिएको छ । डोजर नगरपालिकाकै हो । हामीले ड्राइभर राखेका छौं । तेल राखेर पठाउने गरिएको छ, उनले भने । बेंसीसहर नगरपालिका६ का होमबहादुर राउतले दसैंका बेला गरिएको सडक सरसफाइले चाडपर्वका बेला आउनेजानेलाई निकै सुविधा पुग्ने बताए ।सुन्दरबजार नगरपालिकाका मेयर जनकराज मिश्रले गाउँ जाने बाटो मर्मत जारी रहेको बताए । उनका अनुसार सुन्दरबजार खत्रीठाँटीबाट सिन्दुरे कुन्छाको माथिल्लो बाटो भागिरथी जाने सडक मर्मत गरिएको छ । यस्तै, बलिथुम जाने बाटो, सुन्दरबजार क्याम्पसगेटबाट सिउँडीबार जाने बाटो मर्मत गरिएको उनले बताए । कुनै ठाउँमा ग्राभेल गरिएको छ । बाटेमा बनेका आहालजस्ता खाल्डा पुरेका छौं, उनले भने, यो आपतकालीन अवस्थामा गरिएका मर्मत हुन्, हामी फेरि मर्मत गर्छौं ।राइनास नगरपालिकाका मेयर सिंहबहादुर थापाका अनुसार धमिलिकुवाबोराङखोला, भैरवस्थानकुँडुलेमा मर्मत भइसकेको छ । बोराङखोलाप्यारजुङ, तार्घुकाटप्यारजुङलगायत सडकको मर्मत भइरहेको छ । तत्काललाई हामीले २० लाख विनियोजन गरेका छौं । अपुग भएका सडकका लागि केही बजेट मिलाउन सकिन्छ, उनले भने ।दसैंअगाडि गाउँका सबै सडक खुलाउने योजना अनुरूप मर्मत भइरहेको मस्र्याङदी गाउँपालिका अध्यक्ष अर्जुन गुरुङले बताए । सिउरुङ, उस्ता, छिनखोला, सिम्पानी लगायत ठाउँ पुग्ने बाटो मर्मत भइसक्यो । नयाँगाउँ, घनपोखरा, भुष्मेलगायत गाउँमा हुँदैछ उनले भने । बाटो खुलेसँगै पर्यटक आउने थालेको सिउरुङ ग्रामीण पर्यटन व्यवस्थापन समितिका सचिव उमरबहादुर गुरुङले बताए । दसैंलाई मध्यनजर गर्दै मध्यनेपाल नगरपालिका, क्व्होलासोंथर गाउँपालिका, दोर्दी गाउँपालिका र दूधपोखरी गाउँपालिकाका ग्रामीण सडकको पनि मर्मत तीव्र पारिएको छ ।"
साँघुरो सडकमा गाडीका ताँती,"प्यूठान जिल्लाको मुख्य सडक भालुबाङप्यूठान खण्ड साँघुरो हुँदा यातायात असहज छ । अप्ठयारो र साँघुरो सडकमा गाडीको संख्या बढेपछि दुर्घटनाको जोखिमसमेत थपिएको छ । यो खण्डमा विपरीत दिशाबाट आउने गाडीलाई साइड दिनै मुस्किल पर्ने चालक बताउँछन् । २०४४ सालमा खोलिएको सडक फराकिलो बनाउने योजना अझै कार्यान्वयन भएको छैन । ०६५६६ मा वटासिल कालोपत्रे गर्नेबाहेक स्तरोन्नतिका थप काम अघि बढाएइको छैन । सडक ऐन ०३१ अनुसार सडकको मध्यभागबाट दायाँबायाँ १५ मिटर कायम हुनुपर्नेमा यहाँ निकै कम छ । सडकको लगतकट्टा पनि भएको छैन । बिजुवारबाग्दुला क्षेत्रमा सडकै ओगटेर घर बनेका छन् । सडकमै निर्माण सामग्री राखेर भौतिक संरचना बनाइँदा गाडी पार गर्न अप्ठेरो पर्छ । बिजुवारको मित्रमणि चोकदेखि प्रहरी चौकीसम्म सवारीको चाप धेरै हुने चालक हेमन्त भण्डारी बताउँछन् । गाडी बढेका छन्, उनले भने, तर, सडक बढेको छैन । सरुमारानी गाउँपालिका१ मान्द्रे क्षेत्रमा अर्को गाडी भेटिए साइड दिनै मुस्किल हुने भण्डारीले बताए । सडक साघँुरो र अप्ठयारो छ, उनले भने, मुस्किलले साइड दिएर यात्रा तय गर्नुपर्छ । पछिल्ला दिन नौबहिनी गाउँपालिकास्थित फोप्ली लुप्लुङबाट चुनढुंगा निकासी हुन थालेपछि यहाँ गुड्ने टिपरको संख्यासमेत बढेको छ । चुनढुंगा लिएका टिपर छिनछिनमै आउने गरेको भण्डारीको भनाइ छ । क्षमताभन्दा बढी भारका गाडी चल्दा सडक दिनहुँ जीर्ण हुँदै छ । खाल्डाखुल्डी बढेका छन् । बर्खामा खसेको पहिरो अझै पूरै हटाइसकिएको छैन । बिहान ९ देखि ११ र बेलुका ५ देखि ७ बजेसम्म गाडीको चाप धेरै रहने ट्राफिक प्रहरी कार्यालय देवीस्थानले जनाएको छ । साँघुरो सडकमा धेरै गाडी चल्दा समस्या छ, प्रहरी नायब निरीक्षक छविलाल ढकालले भने, रोकेर पास दिनुपर्दा समय लाग्ने गरेको छ । नदीकिनार, घुम्ती धेरै, साँघुरो सडकमा स्पिड धेरैलगायत कारणले जोखिम बढेको ढकाल बताउँछन् । दसैंलाई लक्षित गरी सवारीसाधन थपिएकाले चाप अझ बढेको छ । दसंैमा घरमा फर्केने बढेकाले व्यवसायीलाई गाडी थप्न लगाएका छौं, ढकालले भने, गाडीमा धेरै यात्रु राख्ने समस्या त केही कम भयो तर धेरै गाडी पास गराउन समस्या छ । सडक सुरक्षाका लागि आवश्यक स्टिलवाल, ग्याबिन केही स्थानमा मात्र रहेकाले चालकलाई विस्तारै गाडी चलाउन अनुरोध गरिएको उनले सुनाए । जनशक्ति कम भएकाले सबै क्षेत्रमा पुग्न सकिँदैन, उनले भने । ट्राफिक प्रहरीका अनुसार रोल्पा र प्युठानका ३ सयभन्दा बढी सवारीसाधन दिनहुँ यो खण्ड ओहोरदोहोर गर्छन् ।सवारी चापका हिसाबले सडक फराकिलो हुनुपर्ने हो, सडक डिभिजन कार्यालय प्रमुख सुरेश न्यौपानेले भने, फराकिलो गर्ने बजेट आएको छैन । उनले नियमित मर्मत र केही स्थानमा घुम्ती कटिङको काम गरेको बताए । यस वर्ष सरुमारानी गाउँपालिकास्थित मान्द्रे क्षेत्रको अप्ठयारो घुम्ती फराकिलो गर्ने काम गरेको उनले बताए ।"
हडताल निरुत्साहित गर्ने नयाँ श्रम ऐन,"काठमाडौं सरकारले औद्योगिक वातावरण बनाउन हडताललाई निरुत्साहित गर्ने गरी ल्याएको नयाँ श्रम ऐन कार्यान्वयनमा आएको छ । नयाँ श्रम ऐन कार्यान्वयनसँगै श्रम ऐन २०४८, औद्योगिक प्रशिक्षार्थी ऐन २०३९, निवृत्त कोष ऐन २०४२ खारेज भएका छन् ।यो ऐन घरेलु कामदारदेखि एकजना मात्र कामदार रहेका समेत सबै प्रतिष्ठान, गुठी, निजी फर्म, साझेदारी फर्म, सहकारी संस्थामा लागू भएको छ । यसअघि दसजना कामदार रहेका प्रतिष्ठानमा मात्रै श्रम ऐन लागू हुन्थ्यो । ऐनले औपचारिक क्षेत्रसरह अनौपचारिक क्षेत्रमा कार्यरत कामदारलाई पूर्ण रूपमा समेटेको छ । ऐनले चिया बगान, निर्माण व्यवसाय, यातायात श्रमिक, पर्यटनसँग सम्बन्धित श्रमिक, घरेलु श्रमिक, मौसमी प्रतिष्ठानलगायतका लागि विशेष व्यवस्था गरेको छ । नयाँ श्रम ऐनले कामदारलाई काममा लगाउने व्यक्तिलाई रोजगारदाताका रूपमा लिएको छ । ऐनले पारिश्रमिक लिई रोजगारदाताका लागि शारीरिक वा बौद्घिक कार्य गर्ने कामदार वा कर्मचारी वा जुनसुकै पदनाम दिई काममा लगाइएको व्यक्तिको हकमा ऐन लागू हुने जनाएको छ । ५५ वर्ष रहेको अनिवार्य अवकाश उमेर बढाई ५८ वर्ष बनाइएको छ । अनिवार्य अवकाशको उमेर नियमित रोजगारीमा रहेको श्रमिकका लागि मात्र लागू हुन्छ । अरूलाई सो उमेरपछि काम गर्न बाधा हुँदैन । ऐनले निकै ठूलो विवादमा रहेको स्थायी र अस्थायी रहने व्यवस्थालाई हटाई नियमित, कार्यगत, समयगत, आकस्मिक र आंशिक कामदारका रूपमा रहने व्यवस्था लागू गरेको छ । जुनसुकै खालका कामदार भए पनि रोजगारदाताले नियुक्ति भएदेखि नै प्रत्येक श्रमिकको आधारभूत पारिश्रमिकबाट दस प्रतिशत रकम कट्टा गरी सो रकममा शत प्रतिशत रकम थप गरी सञ्चय कोषबापत र न्यूनतम पारिश्रमिकको ८ दशमलव ३३ प्रतिशत बराबरको रकम प्रत्येक महिना उपदानबापत सामाजिक सुरक्षा कोषमा जम्मा गर्नुपर्ने व्यवस्था गरेको छ । यसअघि २ सय ४० दिन काम गरेपछि स्थायी हुने, स्थायी भएपछि मात्र सञ्चय कोष पाउने र स्थायी भएको तीन वर्षपछि मात्र उपदान पाउने व्यवस्था थियो । यो व्यवस्थाले रोजगारदाता र कामदारबीच हुने सबैभन्दा ठूलो विवादलाई सम्बोधन गरेको छ, नेपाल ट्रेड युनियन महासंघ (जिफन्ट) का सचिव रमेश बडालले भने । नयाँ व्यवस्थाले रोजगारदाताले कामदारको कम्तीमा वार्षिक एक लाख रुपैयाँँ बराबरको औषधि उपचार बिमा गराउनुपर्ने, जुनसुकै प्रकारको दुर्घटनालाई समेट्ने गरी कम्तीमा सात लाख रुपैयाँ बराबरको दुर्घटना बिमा गराउनुपर्नेछ । श्रम ऐनले कामदार आपूर्ति गर्ने व्यवस्थालाई पनि सम्बोधन गरेको छ । आपूर्तिकर्ताले श्रमिकलाई भुक्तान गर्नुपर्ने पारिश्रमिक, सुविधा वा रकम वा श्रम ऐनको पालनाको दायित्वसमेत पूरा गर्नुपर्ने र त्यो बोलपत्र भर्दा नै उल्लेख गर्नुपर्नेछ । आपूर्तिकर्ताले श्रम कानुनविपरीत भरेमा बोलपत्र रद्द हुने भएको छ । आपूर्तिकर्तामार्फत काम लगाएको भए पनि व्यवसायजन्य सुरक्षा र स्वास्थ्यको विषयमा तथा श्रम कानुन पालना गरेनगरेको अनुगमनको विषयमा मुख्य रोजगारदाता जिम्मेवार हुने व्यवस्था मिलाएको छ ।ऐनले कामदारको हकको विषयलाई लिएर हडताल गर्न नपाउने व्यवस्था गरेको छ । कामदारको हक कानुनमै उल्लेख छ । नपाएमा अदालत जानुपर्छ । हितको विषयमा सामूहिक सौदाबाजीका लागि हडताल गर्न पाउँछ । तर, सोझै हडतालमा गए गैरकानुनी हुन्छ, बडालले भने, सामूहिक सौदाबाजी समितिमार्फत रोजगारदातामा माग राख्न सकिनेछ ।ऐनले मेलमिलापको पक्षलाई बढी जोड दिएको छ । मेलमिलाप नहुँदा मात्रै ३० दिनको सूचना दिएर हडतालमा जान सकिने व्यवस्था छ । कानुनको प्रतिकूल हुने गरी हडताल भएमा कुनै पारिश्रमिक नपाउने, कानुन प्रतिकूल हुने गरी तालाबन्दी भए श्रमिकले पूरा पारिश्रमिक पाउने र सामूहिक सम्झौतामा अन्यथा सहमति नभएमा कानुनी हडताल वा तालाबन्दीको अवधिमा श्रमिकले आधा पारिश्रमिक पाउनेछ, बडालले भने । ऐनले काम नगरेको दिनको पारिश्रमिक दिन नपर्ने व्यवस्था गरेको छ । यसअघि रोजगारदातालाई यो सुविधा दिइएको थिएन । महिला कामदारलाई बिहान ६ देखि बेलुका ६ बजेबीच मात्रै काममा लगाउन पाउने यसअघिको व्यवस्था हटाएको छ । महिलालाई थप सुविधा दिँदै सूर्यास्त भएपछि वा सूर्योदय हुनुभन्दा अघि काममा लगाउनुपरेमा यातायातको सुविधा, कार्यस्थलमा यौन दुव्र्यवहार गर्नेमाथि कारबाही, ७ महिनामाथिको गर्भपतन भएमा प्रसूति बिदा, सासूससुराको मृत्यु भएमा पनि पारिश्रमिकसहितको किरिया बिदा थपेको छ । ऐनले दुईदुई वर्षमा न्यूनतम पारिश्रमिक निर्धारण गर्नका लागि स्थायी न्यूनतम पारिश्रमिक निर्धारण समिति गठन गर्ने व्यवस्था राखेको छ । यसअघि अस्थायी थियो । वैशाखबाट समीक्षा भई साउन १ बाट नयाँ तलब लागू हुने व्यवस्था मिलाएको छ । ऐनले रोजगारदातालाई आर्थिक समस्या उत्पन्न भएमा वा एकभन्दा बढी प्रतिष्ठानहरू गाभिएका कारण श्रमिक संख्या बढी भएमा वा अन्य कुनै कारणले प्रतिष्ठान आंशिक वा पूर्ण रूपमा बन्द गर्नुपर्ने भएमा श्रमिकको संख्यामा कटौती गर्न अधिकार दिइएको छ । ऐन नियमको कार्यान्वयनमा भए नभएको हेर्न श्रम अडिटको नयाँ व्यवस्था थप गरेको छ । रोजगारादाताले प्रत्येक वर्ष चेकलिस्टका आधारमा अडिट गरी प्रतिवेदन श्रम कार्यालयमा बुझाउनुपर्नेछ । ऐनले एकजना मात्र मुद्दा हेर्ने अधिकारी हुने श्रम अदालतमा तीनजना न्यायाधीश रहने व्यवस्था गरेको छ । अदालतको निर्णय कार्यान्वयन नगर्नेलाई श्रम कार्यालयले अचल सम्पत्ति रोक्का राख्ने वा लिलाम बिक्री गर्ने, बैंक खाता रोक्का राख्न लेखी पठाउने, कानुनबमोजिम पाउने छुट, सहुलियत निलम्बन गर्ने व्यवस्था गरेको छ । उद्योगी व्यवसायीले नयाँ श्रम ऐनका कारण नेपालमा नयाँ रोजगार सिर्जनाको लागि ढोका खुलेको बताए । नयाँ श्रम ऐन र सामाजिक सुरक्षा ऐनको कारण दुई पक्षबीच समधुर श्रम सम्बन्ध कायम हुने अवस्था छ । हामीले श्रम लचकता खोजेका थियौं । त्यो ऐनमा छ, नेपाल उद्योग वाणिज्य महासंघका वरिष्ठ उपाध्यक्ष शेखर गोल्छाले भने, अब पक्का औद्योगिक वातावरण बन्नेछ । नयाँ रोजगारी सिर्जना हुनेछ । दक्षिण एसिया क्षेत्रीय ट्ेरड युनियन काउन्सिलका महासचिव लक्ष्मण बस्नेतका अनुसार अनौपचारिक क्षेत्रको अर्थतन्त्रलाई बलियो बनाउनसमेत ऐनले सम्बोधन गरेको छ । अब हरेक कामदार गणना हुने भयो । सामूहिक रूपमा पाउने कामदारले जे सुविधा पाउँछन् । त्यो व्यक्तिले पनि पाउने भयो, उनले भने, हायर एन्ड फायरसहित हिसाबले आएको हुँदा कानुनी रूपमा यो ऐन लचक बनेको छ ।"
राज्यमन्त्री बजार अनुगमनमा,"कञ्चनपुर दसैंको मुखमा हुने कालोबजारी नियन्त्रण गर्न र अखाद्य वस्तुको बिक्री रोक्न आपूर्ति राज्यमन्त्री कर्ण विक बजार अनुगमनमा खटिएका छन् । राज्यमन्त्री विक बिहीबार विभिन्न विभागका कर्मचारीसहित बजार अनुगमनमा लागेका हुन् । दुई दिन कैलालीको धनगढी बजारमा अनुगमनपश्चात् बिहीबारदेखि मन्त्रीको टोलीले महेन्द्रनगर बजारमा अनुगमन सुरु गरेको हो । महेन्द्रनगर बजारमा म्याद नाघेका खाद्य वस्तु, लेबल नभएको, बढी मूल्य लिएको र मूल्यसूची नराखेको भेटिएको छ । जिल्लास्थित विभिन्न सरकारी कार्यालयका प्रतिनिधिसहित आपूर्ति मन्त्रालयका कर्मचारीहरूसमेत अनुगमनमा छन् । बिहीबार महेन्द्रनगर बजार क्षेत्रका एक दर्जन किराना, खाद्य, कस्मेटिक, औषधि पसल र पेट्रोल पम्पहरूमा समेत अनुगमन गरिएको छ । प्रायजसो भारतबाट आयात गरिएको चामल, तेल, मसला, बिस्कुट, पिठो आदिमा कालोबजारी हुने गरेको भेटिएको छ । यसैगरी अखाद्य तथा म्याद नाघेका वस्तुहरू कम मूल्यमा बिक्री हुने गरिएको भेटियो । तेल, बिस्कुट र चाउचाउलगायत थुप्रै अखाद्य वस्तु नष्ट गरिएको छ, आपूर्ति मन्त्रालयको अनुगमन शाखाका शाखा अधिकृत गोविन्दप्रसाद लुइँटेलले भने, दर्जन बढी पसलबाट ५० हजार बढीको अखाद्य वस्तु बरामद गरी नष्ट गरिएको हो । उनले ५ सय पर्ने जुत्ता २७२८ सयमा बेचेको तथा कर छली गरेको भेटिएको बताए । शुक्रबारसम्म कागजात नभेटिए उक्त पसलमा सिल लगाउने तयारी गरिएको उनले बताए । शुक्रबार पनि महेन्द्रनगरसँगै आसपासका बजारमा मन्त्रीसहितको टोली खटिनेछ । दुई दिनसम्म धनगढीमा गरेको अनुगमनका क्रममा २ वटा पसल सिल गरिएको र खाद्यान्न तथा अन्य मालसामान नष्ट गरिएको लुइँटेलले बताए । खाद्य उद्योग, खाद्यान्न पसल, कस्मेटिक र जुत्ता चप्पलका पसलमा समेत कालोबजारी हुने गरेको भेटियो, उनले भने, साढे ५ सय पर्ने जुत्ताको २२ सय लिएको पाइयो । धनगढीमा २४ वटा खाद्य उद्योग तथा पसलमा अनुगमन गरिएको थियो । यसअघि जिल्ला प्रशासन कार्यालयमा मन्त्री विकले विभिन्न कार्यालयका कर्मचारीलाई चाडपर्वमा मात्रै हुने बजार अनुगमनलाई नियमित बनाउन निर्देशन दिएका थिए । कर छली भएर आएको सामान उपभोक्ताले बढी मूल्यमा किन्नुपरेको छ, उनले भने, खाद्य वस्तुमा मात्र होइन, लुगा कपडा र जुत्ता चप्पलमा समेत उपभोक्ताले आवश्यकताभन्दा बढी तिर्नुपरेको छ । उनले सबभन्दा बढी कैलाली र कञ्चनपुरका उपभोक्ताहरू ठगिइरहेको बताए ।"
खसीबोका आयातमा लापरबाही,"काठमाडांै चाडलाई लक्षित गरी आयात भइरहेका खसीबोका मरेका र बिरामी फेला परेका छन् । पशुपक्षी विकास मन्त्रालय र पशुसेवा विभागले संयुक्त रूपमा गरेको अनुगमन यस्तो फेला परेको हो । मन्त्रालयका सचिव युवकध्वज जीसीका अनुसार क्वारेन्टाइन चेकपोइन्ट नागढुंगामा २९ वटा खसीबोका मरेको फेला परेका छन् । ५ वटा खसीबोका र ४ वटा राँगा बिरामीको अवस्थामा भेटिएको उनले बताए । जीसीका अनुसार ती खसीबोका यात्रुबाहक बसको डिक्कीमा लोड गरिएको थियो । सुराकी र कर्मचारीको निगरानीमा चेक पोस्टमा अनुगमन गर्दा नेपालगन्जबाट बा५ख १६८३ नम्बरको यात्रुबाहक बसको डिक्कीमा करिब ४२ वटा खसीबोका राखिएको भेटियो । तीमध्ये २८ वटा मरेका थिए, सचिव जीसीले भने । नारायणघाटबाट आउँदै गरेको यात्रुबाहक बसमा पनि एउटा खसी मरेको अवस्थामा फेला परेको जनाइएको छ । मरेका खसीबोका नियन्त्रणमा लिइएको छ । नियमअनुसार उपत्यकामा मृत खसीबोकाको मासु बिक्री गर्न पाइँदैन । तर, चाडबाडको मौका छोपी व्यवसायीले मरेको खसीबोकासमेत भित्र्याएका हुन् । यस्तो मासु पार्टी प्यालेसलगायत ठूला ठाउँहरूमा बिक्री हुने गरेको मन्त्रालयका अधिकारीहरू बताउँछन् । सचिव जीसीका अनुसार ४२ वटा खसीबोका युवराज पोखरेलले ल्याएका थिए । व्यवसायी पोखरेललाई ५ हजार जरिवाना गरेको उनले बताए । अनुगमन टोलीले यात्रुबाहक बसको छतमा राखेर ढुवानी गरिररहेको अवस्थामा ५० वटा खसीबोका नियन्त्रणमा लिएको छ ।पशु स्वास्थ्य तथा पशु सेवा ऐन २०५५ अनुसार कानुन उल्लंघन गर्ने व्यक्तिलाई २५ हजार रुपैयाँसम्म जरिवाना हुन सक्छ । पैठारी गरिएका पशुजन्य पदार्थ वा पशु उत्पादन सामग्रीमा संक्रामक रोग पाइएमा दोब्बर जरिवाना हुने उल्लेख छ । अनुगमन टेलीले सुधार गर्नका लागि निर्देशनसहित ५ हजार जरिवाना गरेको मन्त्रालयले जनाएको छ । मन्त्रालयले दसैंलाई लक्षित गरी थानकोट, कलंकी, बालाजु, टुकुचा, बिजुलीबजार, बलम्बु, सल्लाघारीमा अनुगमन तीव्र बनाएको छ । विभागका पशु सेवा अधिकृत डा आभास पौडेलका अनुसार बिहीबार ४ हजार ३ सय ९५ पशुपक्षी (खसीबोका, च्यांग्रा, राँगा) को स्वास्थ्य परीक्षण गरिएको थियो । बिहीबार भएको परीक्षणमा मरेको खसीबोका फेला परे पनि अन्य परीक्षण गर्दा सन्तोषजनक भेटिएको बताए । विभागको टोलीले कलंकीमा २ हजार, टुकुचामा ९ सय ९३, थानकोटमा ६ सय, बिजुली बजारमा ३ सय पशुपक्षीको स्वाथ्य परीक्षण गरेको थियो । यस्तै बलम्बुमा ३ सय १०, सल्लाघारीमा १ सय ९९ च्यांग्रा र ३ वटा भेडा परीक्षण गरेको थियो । अनुगमनका क्रममा स्वस्थ खसीबोकाको सिङमा हरियो रङ र खान अयोग्य भएका पक्षीमा रातो लगाएका छौं, उनले भने । अनुगमनमा खटिएका कर्मचारीहरूले पशुपक्षीको तापक्रमको मापन, नाकबाट सिँगान, दिसापिसाबको जाँचको अधारमा खसीबोकाको सिङमा रङ लगाउने गरेको उनले बताए । विभागका अनुसार उपत्यकामा मुख्यत: ४ नाकाबाट माछामासु भित्रिन्छ । ती नाका थानकोट, दक्षिणकाली, बर्दिबास र फास्टट्रयाक हुन् । केही मात्रामा छेउछेउ तल्लो भागबाट पनि भित्रिन्छ । अनुगमनका लागि कर्मचारीहरू न्यून रहेकाले खसीबोका खरिद गर्दा सर्वसाधारणहरू स्वयं जागरुक हुन मन्त्रालयले आग्रह गरेको छ । खसीबोका खरिद गर्दा हरियो रङ हेरौं । यदि रङ नभएको अवस्थामा नाकबाट सिँगान बगेनबगेको हेरेर मात्रै खरिद गर्नुपर्छ, सचिव जीसीले भने । बिहीबार पशुपक्षी विकासमन्त्री सन्तकुमार थारूसहितको टोलीले कलंकीमा अनुगमन गरेको थियो । सर्वसाधारणले स्वस्थ मासु उपभोग गरून् भनेर अनुगमन गरेका छौं । यसका लागि केन्द्रीय टोली गठन भएको छ, उनले भने, अब अनुगमन निरन्तर हुन्छ ।व्यवसायीका अनुसार उपत्यकामा करिब ९५ प्रतिशत खसीबोका भारतबाट आपूर्ति हुन्छ । लामो दूरीका कारण पनि खसीबोकाहरू अस्वस्थ र मर्ने गरेको चौपाया व्यवसायीहरू बताउँछन् । दसैंमा खसीबोका भारतकै भर पर्नुपर्छ, चौपाया व्यवसायी संघका अध्यक्ष दीपक थापाले भने, लामो बाटोबाट ढुवानी हुँदा दुईचारवटा स्वाभाविक रूपमा बिरामी भेटिन्छन् । यसअघि असारमा क्वारेन्टाइन चेकप्वाइन्ट नागढुंगाले १८ वटा मरेका बाख्री नियन्त्रणमा लिएको थियो । पशु ढुवानी मापदण्डअनुसार एक ठाउँबाट अर्को ठाउँमा ढुवानी गर्दा क्वारेन्टाइनको अनिवार्य स्वीकृतिसर्टिफिकेट चाहिन्छ । पशुजन्य पदार्थ वा पशु उत्पादन सामग्रीमा कुनै रोग लागेकोनलागेको परीक्षण गरी ढुवानीको अनुमति दिन्छ । खसीबोकाका लागि अनुमति दिइए पनि बाख्री काट्नका लागि अनुमति दिइँदैन ।"
फेरियो नाका,"नेपालगन्ज यस वर्ष भारतीय व्यापारीले कृष्णनगर नाकाबाट खसीबोका नेपाल भित्र्याएका छन् । नारायणगढमुग्लिन सडक अवरुद्ध हुने समस्याका कारण कृष्णनगर नाका प्रयोग गरिएको हो । त्यस नाकाबाट काठमाडौं र पोखरालगायतका सहरमा खसीबोका भित्र्याउन सजिलो भएपछि भारतीय र नेपाली व्यापारीले कृष्णनगर प्रयोग गर्न थालेका हुन्, पशु क्वारेन्टाइन कार्यालयका वरिष्ठ पशु चिकित्सक डा शंकर पाण्डेले भने, गत वर्षभन्दा यस वर्ष खसीबोकाको आयात ६० प्रतिशत बढीले घटेको छ । भारतीय व्यापारीले उक्त नाका प्रयोग गरेपछि नेपालगन्ज नाकामा पशु क्वारेन्टाइन कार्यालय फुर्सदिलो भएको छ । क्वारेन्टाइनका अनुसार मुग्लिनको बाटो पार गर्न नेपालगन्जबाट जाँदा ३४ घण्टा ढिलो हुने भएकाले कृष्णनगरको नाका प्रयोग गरिएको हो । गत वर्षसम्म भारतबाट सबैभन्दा बढी खसीबोका भित्रिने नाकामा रुपैहिडा पथ्र्यो । यस वर्ष खसीबोकाको आयात ६० प्रतिशत बढीले घटेपछि यो वर्ष नेपालगन्ज, बर्दिया, दाङलगायतका जिल्लामा खसीबोकाको भाउ बढ्ने भएको छ । चालु आर्थिक वर्षको साउन र भदौ महिनामा २० हजार मात्र खसीबोका यो नाका भएर नेपाल भित्रिएका छन् जब कि गत वर्ष दसैंलाई लक्षित गर्दै दुई महिनाको अवधिमा ४१ हजार ८ सय ३४ खसीबोका नेपालगन्ज नाकाबाट भित्रिएको नेपालगन्जस्थित क्षेत्रीय पशु क्वारेन्टाइन कार्यालयले जनाएको छ । क्वारेन्टाइनका अनुसार गत वर्षसम्म यो नाका हुँदै आएका खसीबोका काठमाडौं, पोखरा र पूर्वी सहरहरूमा जाने गरेका थिए । गत वर्ष दसैंका लागि भदौ महिनामा १८ हजार ८ सय ३४ र असोज महिनामा २३ हजार खसीबोका नेपाल भित्रिएका थिए । यो वर्ष भदौ महिनामा करिब ११ हजार र साउन महिनामा करिब ९ हजार खसीबोका भित्रिएको क्वारेन्टाइन कार्यालयले जनाएको छ । भारतमा सबैभन्दा बढी झाँसी, कल्फी र कानपुरमा खसीबोकाको व्यापार हुने गरेको छ । कार्यालयका अनुसार नेपाली खसीबोकाको तुलनामा भारतीयको भाउ सस्तो पर्छ । गत वर्ष नेपालगन्ज नाका हुँदै २ लाख १० हजार ८ सय ६७ खसीबोका नेपाल भित्रिएका थिए भने अघिल्लो वर्ष १ लाख ६३ हजार ८ सय खसीबोका नेपाल भित्र्याइएका छन् । पशुसेवा कार्यालय बाँकेका अनुसार जिल्लामा बर्सेनि ५० हजार बढी खसीबोकाको उत्पादन हुने गरेको छ ।"
अत्याधुनिक बस सेवा,"पोखरा राजधानीबाट पोखराका लागि पृथ्वी राजमार्ग बस सञ्चालक समितिले आधुनिक सुविधायुक्त बस थपेको छ । शुक्रबार पोखराबाट र शनिबार काठमाडौंबाट सञ्चालन सुरु हुने उक्त बस मुलुकमा हालसम्म भित्र्याइएकामध्ये सर्वाधिक महँगो र सुविधायुक्त रहेको समितिले जनाएको छ । समितिले बिहीबार पत्रकार सम्मेलन गर्दै ५२ सिट बनाउन मिल्ने चेसिजमा २१ सिट मात्रै राखेर रेस्टुराँ, शौचालय र सिटपिच्छे टेलिभिजनको सुविधा रहेको जनाएको छ । खानाखाजा खान टेबुल, पढ्न मिल्ने बत्ती, वाइफाई र सुत्न मिल्ने गरी फोल्डिङ हुन सक्ने फराकिला सिट राखिएका छन् । टाटाको एलपी ६२ मोडलको चेसिजमा अमेरिका र सिंगापुरबाट झिकाइएका इन्टेरियर फिट गरिएको छ, सञ्चालक केशवप्रसाद अधिकारीले भने, यो बस हाइक्वालिटी सर्भिसमध्येको हो । चेसिज खरिद गरेर तयार पार्न मात्रै करिब नौ महिनाको अवधि लागेको बस सञ्चालनमा सघाउन एक महिना रहने गरी सँगै इञ्जिनियर पनि आएको उनले बताए । दुई करोड रुपैयाँको लागतको हो, उनले भने, गुडेको गति र स्थान थाहा पाउन जीपीएस पनि जडान भएको छ । काठमाडौंपोखरा प्रतिव्यक्ति २२ सय रुपैयाँ भाडा तय गरिएको उक्त बसले स्तरीय रेस्टुराँमा खाजाखानाको सुविधा दिने जानकारी उनले दिए । देशमा समस्या सडकको मात्रै छ, सडक राम्रो हुने हो भने हामी हाइक्लास सुविधाका गाडी भित्र्याउन सक्छौं, उनले भने, पोहोर हामीले पोखराकाठमाडौंका लागि सञ्चालनमा ल्याएको गाडीभन्दा यी बसमा धेरै सुविधा छन् । पर्यटकीय नगरी भएकाले पोखराबाट चल्ने बसहरूमा यात्रुले सवारीको भाडा लिएअनुसार सुविधा स्तरीय हुनुपर्नेमा जोड दिइरहेका उनले बताए ।"
डिसहोमको रमाइलो टीभी र एक्सन स्पोर्टस,"काठमाडौं (कास) डिसहोमले आफ्नै नयाँ च्यानलहरूको प्रसारण सुरु गरेको छ । राजधानीमा आयोजित एक कार्यक्रममा सूचना तथा सञ्चारमन्त्री मोहनबहादुर बस्नेतको प्रमुख आतिथ्यमा डिसहोमले रमाइलो टीभी र एक्सन स्पोर्टस च्यानलको प्रसारण सुरु भएको जारी विज्ञप्तिमा उल्लेख छ । डिसहोमको च्यानल नं १०४ मा प्रसारण हुने रमाइलो टीभीमा नयाा नेपाली हास्य शृंखला, नेपालीमा अनुवाद गरिएका चर्चित हिन्दी टेली शृंखला, धार्मिक कार्यक्रम र विभिन्न मनोरञ्जनात्मक सामग्रीहरू प्रसारण हुने जनाइएको छ । यसैगरी डिसहोमको च्यानल नं १०५ मा प्रसारण हुने एक्सन स्पोर्टसमा नेपालभर हुने फुटबल, क्रिकेटलगायतका खेलको प्रत्यक्ष प्रसारण, राष्ट्रिय तथा अन्तर्राष्ट्रिय खेल तथा खेलकुदसम्बन्धी कार्यक्रमहरू प्रसारण हुने विज्ञप्तिमा उल्लेख छ ।"
मेरो टीभीको अफर,काठमाडौं (कास) मेरो टीभीले दसैं तिहार अफर ल्याएको छ । यसअन्तर्गत डिजिटल सेट टप बक्स नि:शुल्क पाइने विज्ञप्तिमा उल्लेख छ । यसैगरी एनालगबाट डिजिटलमा जाँदा कुनै शुल्क नलाग्ने पनि जनाइएको छ । यसैगरी ४२ सयको प्याकेजमा १२ सय १ रुपैयाँ छुट गरी केबल २९ सय ९९ मा १२ महिनाको प्याकेज पनि उपलब्ध रहेको विज्ञप्तिमा छ ।
सामसङ डिजिटल प्लाजा चुच्चेपाटीमा,काठमाडौं (कास) सामसङ इलेक्ट्रोनिक्स तथा होम अप्लायन्सको नेपालका लागि आधिकारिक बिक्रेता हिम इलेक्ट्रोनिक्स प्रालिले सामसङ डिजिटल प्लाजा बौद्धचुच्चेपाटीमा पनि खोलेको छ । हिम इलेक्ट्रोनिक्सका निर्देशक सीमा गोल्छा र सामसङका ब्रान्ड एम्बेस्डर ज्योत्सना योगीले उक्त सोरुमको उद्घाटन गरेको जारी विज्ञप्तिमा उल्लेख छ । यो सामसरू डिजिटल प्लाजामा सामसगका प्राय: सबै उत्पादन उपलब्ध हुने जनाइएको छ । काठमाडौं उपत्यकाभित्र ८ वटा र उपत्यका बाहिर ५ वटा गरेर हालसम्म १३ वटा सामसङ प्लाजा खुलेको विज्ञप्तिमा उल्लेख छ ।
सिद्धार्थ बैंक इलाम र फिक्कलमा,"काठमाडौं (कास) सिद्घार्थ बैंकले इलाम बजार र फिक्कल बजारमा शाखा खोलेको छ । उक्त शाखाको उद्घाटन डेनिस राजदूतावासका प्रमुख इनग्रिड डहाल मेडसन र बैंकका अध्यक्ष मनोजकुमार केडियाले संयुक्त रूपमा र फिक्कल शाखाको उद्घाटन बैंकका अध्यक्षले गरेको जारी विज्ञप्तिमा उल्लेख छ । यो शाखासहित बैंकले देशभरि रहेका ७७ शाखा, ३ एक्सटेन्सन काउन्टर ९९ एटीएम, ७० शाखारहित बैंकिङ सेवामार्फत सेवा दिइरहेको छ ।"
कार्ड कारोबारमा १० प्रतिशत नगद फिर्ता,"काठमाडौं (कास) भिसा, डेबिट वा क्रेडिट कार्डबाट कारोबार गर्दा १० प्रतिशत नगदै फिर्ता हुने भएको छ । चाडलाई लक्षित गरी बैंकहरूले योजना ल्याएका हुन् । १० प्रतिशत नगद फिर्ता लागि उपभोक्ताले एक दिनमा कम्तीमा ५ सय रुपैयाँदेखि १० हजार रुपैयाँसम्मको सामान खरिद गर्नुपर्ने हुन्छ । जसमा कार्डबाहकले प्रत्येक दिन १ हजार रुपैयाँसम्म मात्र नगद फिर्ता पाउनेछन् । तर, एकै दिन १० हजार रुपैयाँभन्दा बढीको कारोबार कार्डमार्फत भएमा १० हजार रुपैयाँसम्मको मात्र नगद फिर्ता पाइनेछ । यसरी खरिद भएको मूल्यको १० प्रतिशत नगद ग्राहकको बैंक खातामा फिर्ता आउनेछ । योजनाबाट हाललाई सेन्चुरी बंैक, ग्लोबल आईएमई बैंक, कुमारी बैंक, महालक्ष्मी विकास बैंक, मेगा बैंक, एनसीसी बैंक, नेपाल इन्भेस्टमेन्ट बैंक, राष्ट्रिय वाणिज्य बैंक, सानिमा बैंक र टुरिजम डेभलपमेन्ट बैंकका भिसा कार्ड प्रयोगकर्ता लाभान्वित हुने जनाइएको छ ।"
अझै पुगेनन् गाउँमा बैंक,"गाउँपालिकाको खाता सञ्चालन गर्न क वर्गको बैंकले मात्रै अनुमति पाउँछ । हालसम्म क वर्गका बैंक शाखा खोल्न कोही आएका छैनन्, उनले भने, राष्ट्र बैंकले कसलाई तोकेको छ । जानकारी छैन । गाउँपालिका नजिकै ख वर्गको एउटा बैंक छ । त्यसैलाई अनुमति दिन माग गरेका छौं । तलब र अन्य सबै प्रक्रिया गाउँपालिकामै मिलाउनुपर्ने र चेक साट्न सदरमुकाम जानुपर्ने भएकाले दौडधुप र दु:ख धेरै भएको शिक्षक तिलक पाण्डेले बताए । विकास बजेट र कार्यालय सञ्चालनका लागि प्रक्रिया गाउँपालिकामा मिलाएर रकम निकास गर्न सदरमुकाम जाने गरेका छन् । सरकारले गत चैत २९ मा सबै स्थानीय तहमा शाखा खोल्न बैंकलाई निर्देशन दिएको थियो । राष्ट्रिय वाणिज्य बैंक, कृषिलगायत डेढ दर्शन वित्तीय संस्थाले सदरमुकामबाट सेवा दिइरहेका छन् । साामाजिक सुरक्षा भत्ता बैंकमा पठाउने व्यवस्था छ तर वृद्धवृद्धालाई दु:ख हुन्छ भनेर पैसा झिकेर टोलैपिच्छे पुगेर वितरण गर्यौं, भूमिकास्थान नगर उपप्रमुख खडानन्द बेल्बासेले भने, अर्काेपटक घरघरमै पुगेर दिन्छौं । बैंक नहुँदा सबै काममा असहज भएको छ ।"
आर्मी १३ स्वर्णसहित च्याम्पियन,काठमाडौं वसन्तपुर डबलीमा बिहीबार सम्पन्न दोस्रो वीर गणेशमान सिंह राष्ट्रिय महिला तथा पुरुष खुला बक्सिङमा आर्मीले १३ स्वर्णसहित टिम च्याम्पियनको ट्रफी जितेको छ ।आर्मीका खेलाडीले बिहीबार फाइनलमा महिलातर्फ ६ स्वर्ण र २ रजत तथा पुरुषतर्फ ७ स्वर्ण र ७ रजत पदक जितेका थिए । दोस्रो स्थानको एपीएफ क्लबले समग्रमा ४ स्वर्ण र ८ रजत पदक जित्यो ।पुरुष ४९ केजी तौलमा एपीएफका लक्षुमन तामाङले नक्सालका सुशील थापालाई अंकका आधारमा हराउँदै स्वर्ण जिते । ५२ केजीमा आर्मीका प्रेम चौधरी विजेता भए । उनले एपीएफका विक्रम परियारलाई अंकका आधारमा पराजित गरे । एपीएफका पूरन राईले आर्मीका विमल रोकालाई अंकमै हराएर ५६ केजीको स्वर्ण जिते ।त्यस्तै ६० केजी फाइनलमा आर्मीका सुरेश नेपालीले आफ्नै टिमका एकबहादुर घलेलाई हराए । ६४ केजीको स्वर्ण जित्दा आर्मीका दीपक श्रेष्ठले पुलिसका भूपेन्द्र थापामाथि जित पाए । आर्मीका विष्णुप्रसाद घलेले ६९ केजीको स्वर्ण हत्याए । उनले एपीएफका विकास बल लामालाई ढाले । आर्मीका दिपेश लामाले ७५ केजीको स्वर्ण जित्दा एपीएफका कौशलजंग थापालाई हराए । ८१ केजीमा कास्कीका दीपक सुनुवार आर्मीका अर्जुन सिगोलाई अंकका आधारमा हराउँदै स्वर्ण जित्न सफल भए । ९१ केजीमा आर्मीका महेन्द्र केसी विजयी भए । उनले एपीएफका गोकुल गुरुङलाई हराए । ९१ केजीमाथि आर्मीका आशिष दवाडीले सहजै सफलता पाए । आफ्नै टिमका श्याम खड्का घाइते भएर खेल त्यागेपछि आशिषले स्वर्ण जिते । योङ स्टार क्लबको आयोजनामा भएको प्रतियोगिताको महिला ४८ केजीमा आर्मीकी ललिता महर्जनले स्वर्ण जितिन् । उनले एपीएफकी नङजा बुढामगरलाई अंकका आधारमा हराइन् । ५१ केजी फाइनलमा आर्मीकी गीता थापामगरले एपीएफकी माला राईलाई अंकका आधारमा हराइन् ।आर्मीकी विमला श्रेष्ठले एपीएफकी सन्जु लामालाई अंकका आधारमा हराउँदै ५४ केजीको स्वर्ण जितिन् । ५७ केजीको स्वर्ण जित्दा आर्मीकी चन्द्रकला थापाले कास्कीकी सिसम थापामगरलाई हराइन् । ६० केजी फाइनलमा एपीएफकी संगीता सुनुवारले आर्मीकी सोनाम रोकाय हराइन् । आर्मीकी पूनम रावलले ६४ केजीको स्वर्ण जित्दा एपीएफकी बिनिता थापामगरलाई पन्छाइन् । ६९ केजीमा आर्मीकी बन्दना सापकोटाले स्वर्ण जितिन् । उनले आर्मीकै सविना श्रेष्ठलाई हराइन् । ७५ केजीतर्फ एपीएफकी सरस्वती रानामगरले आर्मीकी अनुपा चौधरी हराउँदै स्वर्ण जितेकी थिइन् ।
बंगलादेशविरुद्ध नेपाल विजयी,"काठमाडौं (कास) नेपालले अन्तर्राष्ट्रिय आमन्त्रण पुरुष कबड्डी प्रतियोगितामा बिहीबार विजयी सुरुआत गरेको छ ।त्रिपुरेश्वरस्थित राखेप कभर्डहलमा नेपालले बंगलादेशलाई ३७३५ अंकले पराजित गर्यो । नेपालका विजय चन्द उत्कृष्ट रेडर र बंगलादेशका तुहिन उत्कृष्ट डिफेन्डर चुनिए ।नेपालले पहिलोपल्ट बंगलादेशलाई हराएको हो ।अखिल नेपाल कबड्डी संघद्वारा आयोजित प्रतियोगितामा नेपाल, बंगलादेश र भारत गरी ३ राष्ट्र सहभागी छन् । राउन्ड रोबिन लिगमा सबैले सबैसँग खेल्नेछन् । त्यसमा शीर्ष दुई स्थान हात पार्ने टोलीबीच पुन: फाइनल हुनेछ । शुक्रबार भारत र बंगलादेश तथा नेपाल र भारतबीच प्रतिस्पर्धा हुनेछन् । प्रतियोगिता शनिबारसम्म चल्नेछ ।"
लगातार भारतको जित,कोलकाता (एएफपी) कुलदीप यादवले ह्याट्रिक विकेट लिएपछि बिहीबार भारतले दोस्रो वान डेमा अस्ट्रेलियालाई ५० रनले पराजित गरेको छ । भारतले पाँच खेलको शृंखलामा २० को अग्रता लियो । २ सय ५३ रनको लक्ष्य पछ्याएको अस्ट्ेरलियाको इनिङ्सलाई धराशायी बनाउने क्रममा कुलदीपले तल्लोक्रमका तीन ब्याट्सम्यानलाई आउट गरेका थिए । अस्ट्रेलिया ४३१ ओभरमा २ सय २ रन बनाउँदै अलआउट हुँदा मध्यक्रमका ब्याट्सम्यान मार्कस स्टोइनिस ६२ रनमा अविजित रहे । कप्तान स्टिभ स्मिथले ५९ रन जोडेका थिए । भारतका भुवनेश्वर कुमारले दुवै ओपनरलाई आउट गर्दै कुल ३ विकेट लिए । त्यसअघि टस जितेर ब्याटिङ रोजेको भारतले कप्तान विराट कोहलीको ९२ रन मदतमा २ सय ५२ रन जोड्यो । अन्तिम बलमा अलआउट भारतबाट ओपनर अजिन्क्या रहानेले ५५ रन जोडे । अस्ट्रेलियाका नाथन कल्टर नाइल र केन रिचर्डसनले ३३ विकेट लिए । अन्तर्राष्ट्रिय वान डेमा यो भारत लगातार आठौं जित हो । शृंखलाको तेस्रो खेल आइतबार इन्दोरमा हुनेछ ।
घरेलु मैदानमा झापा स्तब्ध,"दमक टाइब्रेकरमा लगातार तीन खेलाडीको प्रहार बाहिरिएपछि झापा ११ घरेलु स्पर्धा प्रथम दूधे गोल्डकप फुटबलबाट बाहिरिएको छ । झापा हिमालयन शेर्पा क्लबसँग टाइब्रेकरमा ३२ ले पराजित भयो ।प्रतिस्पर्धात्मक खेल जितेर हिमालयन शेर्पा सेमिफाइनल पुगेको छ । निर्धारित समय ११ को बराबरीमा सकिएपछि खेलको निर्णय टाइब्रेकरबाट लिइएको हो । टाइब्रेकरमा कप्तान योगेश गुरुङ, बुद्ध चेम्जोङ र पुजन उपरकोटीको प्रहार बाहिरिएपछि झापा स्तब्ध बन्यो । झापाका कर्ण लिम्बू र रवि थापामगरको प्रहारमात्र गोल भयो । हिमालयनका विजय श्रेष्ठ, दिवस उराँव र विके लामाले गोल गरेका थिए । कप्तान लक्ष्मण जिसीको प्रहार पोलमा लागेर बाहिरियो भने गोलकिपर भीमसेन दुराको प्रहार पनि गोल हुन सकेन । खेलमा अग्रता भने घरेलु टोली झापाले बनाएको हो । १५ औं मिनेटमा कर्ण लिम्बूको ब्याक पासमा कप्तान योगेशले वान टचमै गोल गरे । ३१ औं मिनेटमा हिमालयनका खेलाडीले विशाल राई ए लाई लडाएपछि झापाले पेनाल्टी पायो । तर कप्तान योगेशले फितलो प्रहार गर्दै पेनाल्टी खेर फालेका थिए । एक गोलले पछि परेको हिमालयनले दोस्रो हाफको सातौं मिनेटमै गोल फर्काउँदै खेल बराबरीमा ल्यायो । टोलीका विजय श्रेष्ठले गोल गरे । झापा भने पटकपटक चुकेको थियो । विशाल राईको आधा दर्जनभन्दा बढी पटकको प्रहार बाहिरियो । दोस्रो हाफमा गोल गर्न निर्क संघर्ष गरे पनि झापाका खेलाडीको अधिकांश प्रहार असफल भयो ।नवौं मिनेटमा हिमालयनका दिवसले पेनाल्टीबक्स नजिकबाट गरेको सशक्त प्रहार गोलरक्षक किशोर गिरीले उत्कृष्ट ढंगबाट पन्च गर्दै बाहिर पठाए । ३५ औं मिनेटमा हिमालयनकै बिके लामाले पेनाल्टी एरियाबाट गरेको प्रहार पनि गोलकिपर गिरीले रोके । हिमालयनका विजय श्रेष्ठ म्यान अफ द म्याच भए । शुक्रबार त्रिभुवन आर्मी क्लबले मोरङविरुद्ध प्रतिस्पर्धा गर्नेछ ।"
दसैं रनमा राजकुमार विजयी,"काठमाडौं (कास) उज्वल तारा स्कुलले बिहीबार दसंै रन फर गुड हेल्थ नारासाथ दौड प्रतियोगिता आयोजना गरेको छ । दौडको ५ किलोमिटर खुलामा राजकुमार कुलुङ, चन्द्र चापागाईं, प्रमोद थापा क्रमश: शीर्ष तीनस्थानमा विजयी भए । अभिभावकतर्फ ५ किमि दौडमा विकास बस्नेत विजयी भए । ३ किमि खुलामा चन्द्रावती विष्ट, चन्दना गुरुङ, सिर्जना बिक पहिलो, दोस्रो र तेस्रो भए । तीन किमि दूरीको अभिभावकतर्फ उमा खड्का विजयी भइन् ।खुला ५ किमि वाकाथनमा शिव राउत, राजु कार्की र होम पाण्डे पहिलो, दोस्रो र तेस्रो भए । अभिभावकको ५ किमि वाकाथनमा पुरुषमा विपिन भुर्तेल र महिलामा लक्ष्मी श्रेष्ठ बिजयी भए ।दौडका विजेतालाई कागेश्वरी नपाका मेयर कृष्णहरि थापा, मुटुरोग विशेषज्ञ डा भगवान कोइराला र मेगा बैंकका अध्यक्ष भोजबहादुर शाह र स्कुलका प्रिन्सिपल सम्झना पोखरेल पुरस्कृत गरे ।"
रियलको खराब प्रदर्शन,म्याड्रिड (एएफपी) प्रतिबन्धपछि ला लिगामा पहिलो पटक रियलको जर्सीमा उत्रिएका स्टार फरवार्ड क्रिस्टियानो रोनाल्डोको पुनरागमन सुखद रहेन । रियल बेटिसका एन्टोनियो सानाब्रियाले इन्ज्युरी समयको तेस्रो मिनेटमा गोल गरेपछि रियल म्याड्रिड घरेलु मैदानमा १० ले पराजित भयो । सिक्स यार्ड बक्सनिर अनमार्क रहेका सानाब्रियाले एन्टोनियो बार्रागानको क्रसमा सहजै हेडर गोल गरेका थिए । पराजयसँगै रियल लिगको शीर्षस्थानको बार्सिलोनाभन्दा ७ अंकले पछाडि परेको छ । ला लिगाअन्तर्गत रियलले जारी सिजनमा घरेलु मैदानमा खेलेका तीनै खेलमा जित दर्ता गर्न सकेको छैन । सन् १९९८ यता बेटिसको बेर्नाबेउमा यो पहिलो जित थियो भने रियलले पछिल्ला ७४ खेलमा गोल गरेको शृंखला पनि तोडिएको छ ।म्याड्रिडको अर्को टोली एट्लेटिको भने एथलेटिक बिल्बाओलाई २१ ले पराजित गर्दै अंकतालिकाको तेस्रो स्थानमा उक्लियो । सेभियाले जेसस नाभासको गोलमा लास पाल्मासलाई १० ले हराउँदै दोस्रो स्थान कब्जा गर्यो । अल्भेस सिजनको लगातार पाँचौं हार बेहोर्ने क्रममा डेपोर्टिभो ला कोरुनासँग १० ले पराजित भयो । युनाइटेड र चेल्सी चौथो चरणमा लन्डन बेल्जियन फरवार्ड मिसी बासुआईको ह्याट्रिकमा चेल्सीले तल्लो श्रेणीको नटिङघम फरेस्टलाई ५१ ले पराजित गरेको छ । लिग कपअन्तर्गत बुधबार चेल्सीले केनेडीले १३ औं मिनेट गरेको गोलमा अग्रता लिएको थियो । पहिलो हाफमा चार्ली मुसोन्डा र मिसी बासुआइले गोल थपे । खेलको ५३ औं र ८६ औं मिनेटमा गोल गर्दै बासुआईले ह्याट्रिक पूरा गरे । नटिङघमका टेन्दाई दारिक्वाले अन्तिममा एक गोल फर्काए ।म्यानचेस्टर युनाइटेडले बर्टन एल्बिएनलाई ४१ ले हराउँदा मार्कस रसफोर्डले दुई गोल गरे । जेसे लिन्गार्ड र एन्थोनी मार्सियलले पनि युनाइटेडको जितमा गोल गरे । अर्को म्यानचेस्टर क्लब सिटीको जितमा लेरोय साने नायक भए । उनको दुई गोलमा सिटीले वेस्ट ब्रोमलाई २१ ले हरायो । सानेले खेलको तेस्रो र ७७ औं मिनेटमा गोल गर्दा टोलीले दुईपल्ट अग्रता लियो । आर्सनलले घरेलु मैदान इमिरेट्समा डोन्कास्टर रोभार्सलाई १० ले पराजित गर्दा थियो वाल्कटले गरेको २५ औं मिनेटको गोल निर्णायक साबित भयो । दोस्रो रोजाइका डोमिनिक काल्भर्ट लेविनले दुई गोल गरेपछि एभरटनले सन्डरल्यान्डलाई ३० ले हरायो ।
कमलेश र अविनाश विजेता,एकलतर्फको फाइनल शुक्रबार हुनेछ । बिहीबार बिहानैदेखि वर्षा भएकाले खेल रोकिएको आयोजकले जनाएको छ । शुक्रबार ३५ वर्षमाथि एकल उपाधिलाई भारतीय खेलाडीद्वय दिलीप मोहन्ती र कमलेश गुप्ता भिड्ने छन् । ४५ वर्षमाथि एकलमा विनोद सेठ र नारायण मूर्तिबीच फाइनल हुनेछ । दुवै भारतीय हुन् । ५५ वर्षमाथि एकलमा नेपालका मनोज राणाले भारतका पुनीतकुमार गुप्ताविरुद्ध प्रतिस्पर्धा गर्नेछन् ।
भारतसँग जित्नैपर्ने दबाब,भुटानमा जारी साफ यू१८ च्याम्पियनसिप अन्तर्गत डिफेन्डिङ च्याम्पियन नेपालले शुक्रबार माल्दिभ्ससँग खेल्दै छ । पहिलो खेलमा आयोजक भुटानसँग १० ले पराजित नेपाल पहिलो जितको खोजीमा हुनेछ । विपक्षी टोली माल्दिभ्सले भने खेलेका दुवै खेल हारेको छ । पहिलो खेलमा भुटानसँग १० ले पराजित माल्दिभ्सले दोस्रो खेल बंगलादेशसँग २० ले गुमाएको थियो । सुरुआती दुवै खेल जितेको बंगलादेश अंकतालिकाको शीर्षस्थानमा छ । समान ६ अंक बोकेको भुटान गोल अन्तरका आधारमा दोस्रो स्थानमा रहेको छ । शुक्रबारै भुटान र भारत पनि भिड्दै छन् । नेपालजस्तै भारत र माल्दिभ्स पनि पहिलो अंकको खोजीमा हुने छन् ।
प्रशिक्षणलाई प्रतिभा नेदरल्यान्ड्सतिर,"काठमाडौं (कास) राष्ट्रिय महिला भलिबल खेलाडी प्रतिभा माली तीन साताको प्रशिक्षणका लागि बिहीबार नेदरल्यान्ड्स गएकी छिन् । डच भलिबल संघको निमन्त्रणामा उनी आफ्नै खर्चमा त्यसतर्फ गएकी हुन् । यद्यपि प्रतिभाको प्रशिक्षणको सबै खर्च नेदरल्यान्ड्स भलिबल संघले बेहोर्ने बताइएको छ । केही महिनाअघि नेपाल आएका डच प्रशिक्षक म्याट भान विजल प्रतिभाको प्रदर्शनबाट प्रभावित भएपछि उनलाई त्यहाँ संघमार्फत प्रशिक्षणको निम्तो दिइएको हो ।प्रतिभा ब्रान्ड एम्बासडर रहेको साहस स्पोर्टसले बिहीबारै एक कार्यक्रमबीच उनलाई बिदाइ गर्यो । कार्यक्रममा प्रतिभाले सबैको प्रेरणाले आफू यहाँ पुग्न सफल भएको बताइन् । मलाई यहाँसम्म पर्ुयाउन संघ, प्रशिक्षक र समर्थकले धेरै सहयोग गर्नुभएको छ । म सबैलाई धन्यवाद भन्न चाहन्छु । त्यहाँ रहेर प्रशिक्षण गर्नाले मेरो खेलमा अझै सुधार आउने विश्वास छ, उनले भनिन् । उनलाई साहसका प्रबन्ध निर्देशक जनक न्यौपाने लगायतले शुभकामनासहित बिदाइ गरे । प्रशिक्षणपछि प्रतिभा असोज ३० मा स्वदेश फर्कने छिन् ।"
मास्टर सेलेक्सन गल्फ हुने,काठमाडौं (कास) रोयल नेपाल गल्फ क्लब (आरएनजीसी) को शतवार्षिकीको अवसरमा मास्टर सेलेक्सन गल्फ प्रतियोगिता हुने भएको छ । विजय डिस्ट्रिलरीको उत्पादन मास्टर सेलेक्सन ह्विस्कीको प्रायोजन हुने स्पर्धामा करिब सय खेलाडीले भाग लिने संयोजक किसन अग्रवालले जानकारी दिए । ३४ स्टेबलफोर्ड फरम्याटमा खेलिने प्रतियोगिता शुक्रबार सुरु हँुदै छ । वर्षायाम सकिएपछिको पहिलो प्रतियोगिता रहेको मास्टर सेलेक्सन गल्फका विजेता प्रतियोगीले हवाई टिकटसँगै ट्रफी हात पार्नेछन् ।
मेयर कप फुटबल,दार्चुला (कास) महाकाली नगरपालिकामा बिहीबार प्रथम मेयर कप फुटबल सुरु भएको छ । महाकाली नगरपालिका वडा७ को आयोजना र मालिकार्जुन युवा क्लब धापको सहआयोजनामा नगरस्तरीय प्रतियोगिता भएको हो । नगरपालिकाभित्रका ९ वडाबीच प्रतिस्पर्धा हुनेछ । प्रतिभाशाली खेलाडीको खोजी गर्ने उद्देश्यले प्रतियोगिता गरिएको वडाध्यक्ष दिनेशराज जोशीले बताए । विजेताले ५५ हजार ५ सय ५५ र पाउने छन् ।
ज्ञानेन्द्रको शतक,"काठमाडौं (कास) उपकप्तान ज्ञानेन्द्र मल्लको शतकपछि नेपालले दोस्रो अभ्यास खेलमा पनि जित हात पारेको छ । हङकङसँग हुने विश्व क्रिकेट लिग च्याम्पियनसिपको खेललाई तयारी गर्न भारतमा रहेको नेपालले बिहीबार चेन्नईको स्थानीय टोली मिलापोर रिक्रिएसन क्लबलाई ५२ रनले पराजित गरेको हो । नेपालले यसअघि डिन्डिगुल ड्रागन्सलाई १ सय ५३ रनले हराएको थियो । बिहीबार टस जितेको नेपालले एसआरएम युनिभर्सिटी मैदानमा ५० ओभरमा ७ विकेट गुमाई २ सय ५१ रन बनायो । मिलापोरले ८ विकेट गुमाएर १ सय ९९ रनमात्र बनाउन सक्यो । ज्ञानेन्द्र १ सय रन बनाई रिटायर्ड आउट भए । १ सय २३ बल खेलेका उनले १३ चौका र १ छक्का प्रहार गरे । ४० औं ओभरमा उनी पवेलियन फर्किएका थिए । अर्का ओपनर सागर पुनले ५४ बल खेल्दा १ चौकासहित २५ रन बनाए । ज्ञानेन्द्र आउट भएपछि क्रिजमा गएका पारस खड्का ३ छक्का प्रहार गर्दै खेलमा हाबी हुन खोजे । तर उनी १० बलमा २३ रन बनाई आउट भए । तेस्रो नम्बरमा ब्याटिङ गरेका शरद भेषावकरले ४८ रन बनाए । ४४ औं ओभरमा आउट हुनुपूर्व ७३ बल खेलेका उनले ५ चौका प्रहार गरे । दीपेन्द्रसिंह ऐरी ३ र विनोद भण्डारी शून्यमै आउट भए । करण केसीले १० बलमा १ चौका र २ छौका प्रहार गरी २० रन जोडे । आरिफ शेख ६ र सोमपाल कामी ९ बलमा १ छक्का प्रहार गरी १६ रनमा नटआउट रहे । मिलापोरका गणेश मूर्ति, एभीआर रथ्नम र एन ह्यारिसले २२ विकेट लिए । माथिल्लो क्रमका ब्याट्सम्यानले राम्रो स्कोर गरे पनि मिलापोरको स्कोर नेपालको छेउछाउ देखिएको थिएन । टोलीका पहिलो तीन ब्याट्सम्यान सुदन सन्जीवले ३७, आर विवेकले ३८ र मोहम्मद असिफ्याले ३३ रन जोडेका थिए । त्यसपछिका ब्याट्सम्यानहरू पालैपालो जस्तै आउट भएका थिए । रथ्नमले ५६ बलमा २ चौका प्रहार गरी नटआउट ३५ रन बनाएपछि मात्र मिलापोरको स्कोर हेन लायक बनेको थियो । नेपालबाट सुसन भारी, सागर र दीपेन्द्रले २२ तथा सन्दीप लामिछानेले १ विकेट लिए । नेपालले तेस्रो खेल शनिबार खेल्नेछ ।"
हिमालयन र चाबहिल भिड्ने,"काठमाडौं (कास) हिमालयन शेर्पा क्लब र चाबहिल एजे टिम प्रथम किसुनजी कप नकआउट फुटबलमा शुक्रबार फाइनल पुगेका छन् । कपनमा जारी स्पर्धाको सेमिफाइनलमा हिमालयनले जावलाखेल युथलाई टाइब्रेकरमा २१ ले हरायो । निर्धारित समय ११ भएको थियो । चाबहिलले सामाखुसी फुटसललाई ७३ ले हराउँदा सन्तोष नेपालीले ह्याट्रिक, आकाश गुरुङ र उमेश लामाले २२ गोल गरे । फाइनल शनिबार हुनेछ ।"
शर्माको स्मृतिमा साइकल र्याली,काठमाडौं (कास) नेपाली राष्ट्रिय फुटबल टोलीका पूर्व कप्तान एवं नेपालका प्रथम फिफा रेफ्री स्व रुपकराज शर्माको स्मृतिमा साइकल र्याली हुने भएको छ । रुपक स्मृति प्रतिष्ठानले शर्माको २५ औं वार्षिक पुण्यतिथि र हवाई मार्गको सुरक्षामा आवाज उठाउन र्याली आयोजना गर्न लागेको हो । प्रतिष्ठानले सातदोबाटोस्थित आफ्नो भवनबाट लेलेस्थित स्मृति पार्कसम्म साइकल र्याली गर्ने भएको छ ।शर्मा २०४९ सालमा पाकिस्तान एयरलायन्सको विमान दुर्घटनामा परेका थिए । ललितपुरको लेलेमा भएको उक्त दुर्घटनामा १ सय ६७ जनाले ज्यान गुमाएका थिए । २४ किलोमिटर दूरीको र्याली पार गरेपछि श्रद्धान्जली सभासँगै हवाईमार्गसम्बन्धी अन्तरक्रिया पनि राखिने प्रतिष्ठानकी महासचिव क्रिस्मा शर्माले गराइन् ।
ट्रेन्ड चेन्ज,"नयाँ लुगा लाउनुपर्यो भने दसैं कुर्नुपर्ने जमाना पनि थियो । त्यो पनि सेतो सर्ट र कालो पाइन्ट । अर्थात् स्कुल ड्रेस । तर त्यसैमा खुबै रमाइलो गरिन्थ्यो । यस्तो कुरा अचेल कुनै कथाजस्तै लाग्छ, जुन श्रुति परम्परामै सीमित भइसकेको हुन्छ ।खल्तीमा दाम छ भने जुनसुकै बेला पनि चाहिएको वस्तु किनेर लाउन सकिन्छ । दुई, चार, पाँच, सात सय, हजार वा हजारौं रुपैयाँ जति नै परोस् क्वालिटीअनुसारका कपडा यहींका बजारमा पाइन्छन् । स्कुल ड्रेस फेर्न दसैं नै कुर्नुपर्ने अवस्था छैन । र, जुनसुकै बेला पनि फेसनेबल बन्ने अवसर आइसकेको छ । खालि यत्ति हो कि आफूले बजेटको व्यवस्थापन गर्न सक्नुपर्छ ।दसैंमा अलि लामै बिदा हुन्छ । प्राय: स्कुल, कलेज त दसैंदेखि तिहारसम्मै बिदा दिने चलन छ । त्यसैले पहिलाजस्तो दसैंमा घर रंगाउने, रमाइलो गर्ने, दक्षिणा थाप्ने र नयाँ ड्रेस लाउने परम्परा इतिहास भइसक्यो । हाम्रा लागि पनि वर्ष, महिना, साता त के, दिनको २४ घण्टा पनि कम लाग्न थालेको छ । त्यसैको बदलाव हुनुपर्छ, दसैंको फुर्सदिलो समयमा कुनै उपयोगी काम गर्ने चलन बढेको छ । कानमा जमरा, निधारमा रातो (सेतो पनि) टीका लगाएर हातमा दक्षिण थाप्दै दसैं मनाउने चलनलाई विशेषगरी युवा पुस्ताले नै बढी परिवर्तन गरिरहेको छ ।बहुदलीय प्रजातन्त्रको आगमनसँगै देशको ठूलो संख्यामा युवा जमातको लस्कर मध्य पूर्वी अरबतिर लाग्न थालेको थियो । त्यसपछि आएको दसैं सम्झेर लोक दोहोरो गाउँदै फोनमा घरपरदेश रुनेरुवाउने चलन पनि अब पुरानो भइसक्यो । यस डिजिटिल युगमा जो जहाँ छन्, त्यहीं चाडपर्व मनाउने, रमाइलो गर्ने संस्कृति विकास भइरहेको छ । असी वर्षका बाआमाले गोबरले लिपिएको घरमा बसेर अस्ट्रेलिया, अमेरिका, युरोपको मोडर्न लाइफ स्टाइलमा भिजिसकेका सन्ततिलाई भिडियो च्याटमार्फत साइतअनुसार टीका लाउन निर्देश गर्दै आशीर्वाद दिनु अब नौलो भएन । यसले फेसबुक, ट्वीटर र इन्स्टालाई दसैंमय बनाउने गर्छ ।शत्रु नाश होऊन्, गति वायुको जस्तो होस्, धन दशरथको जस्तो होस्, चिरञ्जीवी भएस् भनी आशीर्वादका वाक्यहरू पनि धेरै लम्ब्याउनुपर्ने छैन किनभने अहिलेका मान्छेमा समय अत्यन्तै कम छ । सडकदेखि सपिङ मलसम्म जो पनि हतार गरिरहेका देखिन्छन् । अमेरिकाको भिसा पाऊन्सम्मका आशीर्वाद पनि सुनियो तर अमेरिका ताक्नेहरू डोनाल्ड ट्रम्पसँग झस्किएका छन् । त्यसैले पुरानै तर एउटै वाक्यको आशीर्वाद दिए पनि काफी हुने देखिएको छ चन्द्रमा दाहिना होऊन् (कुनै कुरा नरोकिने) ।सन्तानले डाँडाकाँडा ढाकुन्, दुबो मौलाएझैं मोलाऊन् भनेर दिइने आशीर्वादलाई अब अर्को चस्माले हेर्ने समय आइसकेको छ । भौगोलिक रूपमा फैलिएको क्षेत्रको तुलनामा जनसंख्या धेरै भएको क्षेत्र नै ठूलो बजारमा स्थापित भइसकेको छ । जमिनदारलाई धनाढ्यमा तेल र ग्यास उद्योगले विस्थापित गरेका थिए । तेलग्यास उद्योगलाई टेक्नोलोजी बिजनेसले पछाडि पारिसकेको छ । एप्पल, सामसुङ, गुगल, अमेजन विश्वकै धनाढ्य कम्पनी भइसकेका छन् । सानो रूपमा भए पनि यस उद्योगमा नेपाली उपस्थिति बढिरहेको छ । त्यसैले यस दसैंको आशीर्वाद नयाँ आइडियाको बिजनेस उत्तम हुन्छ किनभने अहिलेका युवाको चाहना जागिर खाने होइन, नयाँ आइडिया ल्याएर बिजनेस गर्नेगराउने हो ।नीलो आकाशमा चंगा चेट, चच हुइँ गर्दै केहीबेरका लागि भए पनि जमिन छाड्दै खेलिने पिङ त चलेकै छन् । परम्परागत परिकार बनाएर खाने चलन पनि यथावत् छ । यसमा दशकयता थपिएको छ घुमफिर । हाइकिङ, ट्रेकिङ वा सौराहा, पोखरालगायत मनोरम स्थलको भ्रमणले माइन्ड फ्रेस बनाउँछ, जसले नयाँ आइडिया वा राम्रो काम गर्ने ऊर्जा बढाउँछ । त्यसैले दसैंमा टीका लगाएर घुम्न निस्कने नेपाली युवाको संख्या बढ्दो छ । उनीहरूको गन्तव्य बैंकक, सिंगापुर, मलेसिया, दुबई पनि हुन थालिसकेको छ । यसले नेपालीको आय बढेको संकेत पनि गर्छ ।बिजेनस गर्नेका लागि कमाउने अवसरका रूपमा पनि रहेको दसैंमा धेरैले ग्याजेट फेर्ने, बुक पढ्ने, म्युजिक सुन्ने, खेल्ने वा अरू नै केही गर्ने योजना पनि बनाउने गर्छन् । दसैं हिन्दु पर्व हो तर यो चाड हिन्दु धर्मावलम्बीमा मात्र सीमित छैन । दसैंले नछोएको कुनै पनि समुदाय छैन । तर आआफ्ना मौलिक पहिचान खोज्दै जाने क्रममा दसैंलाई भिन्न वा आफ्नै तरिकाले मनाउने पनि बढेका छन् । विभिन्न जनजातिमा सेतो टीका लगाउने र नलगाउने थुप्रै छन् तर नातेदार भेटघाट गर्ने अवसर भने यसैलाई बनाएका हुन्छन् ।"
रोमान्टिक फिल्म,आइरिस परम्पराअनुसार लिप डे मा कुनै केटीले प्रस्ताव राख्यो भने केटाले हमेसा स्वीकार गर्छगर्नुपर्छ । सोही कारण फिल्मकी मुख्य पात्र अन्ना ब्राडी आफ्नो प्रेमी जेरेमीलाई पर्पोज गर्न बोस्टनबाट डब्लिन यात्रा गर्छिन् । तर यात्राका क्रममा विभिन्न अवरोध आउँछ । तैपनि हार मान्ने त कुरै भएन । निर्देशक आनन्द टुकरले मायालाई उत्सवका रूपमा मनाउन एउटा केटीले लिएको चुनौतीलाई निकै रमाइलो शैलीमा पर्दामा बुनेका छन् । स्रोत : आईएमडीबी
कस्तो स्मार्टफोन चाहियो ?,"ड सामसुङ ग्यालेक्सी ए एट प्लस : रु ९१,९००ड सामसुङ ग्यालेक्सी एस एट : रु ८१,९००ड आइफोन सेभेन प्लस : रु १,१९,००० (१२८ जीबी)ड हुवावे पी टेन प्लस : रु ७९,०००ड ओप्पो एफथ्री प्लस : रु ५४,९९०ड वानप्लस फाइभ : रु ६९,५०० (१२८ जीबी)ड एमआई सिक्स : रु ५४,९९९ (६४ जीबी)ड एमआई मिक्स : रु ९४,९०० (२५६ जीबी) ड जियोनी ए वान प्लस : रु ४४,९०० डसोनी एक्पेरिया एक्सजेड प्रिमियम : रु ८०,५००"
जिन्दगी घुमाइ,कञ्चनजंघानेपालको दुर्गम भेगको अनुभव लिन यो रुट बेस्ट डेस्टिनेसन हो । प्राकृतिक र सांस्कृतिक विविधताले भरिपूर्ण यस क्षेत्र दुर्लभ रेडपान्डाको बासस्थान पनि हो ।
दसैंलाई बुक्स,"१०। घुम्ने मेचमाथि अन्धो मान्छेसाहित्यिक रचना कति शक्तिशाली हुन्छ भन्ने हेर्ने हो भने भूपी शेरचनका कविता संग्रह घुम्ने मेचमाथि अन्धो मान्छ नपढी सुख छैन । यङ जेनेरेसनलाई भूपी र उनका रचना पुरानो लाग्न सक्ला तर उनका सिर्जनाहरू अहिले पनि जीवन्त छन्, कालजायी छन् । आधुनिक नेपाली काव्य जगत्का सर्वाधिक लोकप्रिय कवि हुन् उनी । उनका बुलन्द कविताहरू यसमा छन् ।चियाको किट्लीबाट एउटा सूर्य उदाउँछसधैं रक्सीको रित्तो गिलासमा एउटा सूर्य अस्ताउँछ"
टप अन द चार्ट्स,"१०। स्टेनिकै कर्णप्रिय छ, यो गीत । यो डान्सपप गीत लामो समयदेखि अधिकांश चार्टका शीर्ष स्थानमा रहेका छन् । रुसी जर्मन जेड र क्यानाडेली गायिका एलिसाको संयुक्त गीत हो, यो । खासमा जेड यो गीतका प्रडुसर हुन् । एभ्रिथिङ सिनेमामा पनि यो गीत सुन्न पाइन्छ । यस गीतलाई पेप्सीको विज्ञापनमा पनि सुन्न पाइन्छ । गीत रिलिज भएको केही समयमै यसले विभिन्न चार्टमा आफ्नो स्थान बनाउन सफल रह्यो र यो अहिलेसम्म पनि कायम छ । एजेन्सीको सहयोगमा"
फिफा १८ को प्रतीक्षा,अपरेटिङ सिस्टम : विन्डोज ७ र ८१ र १० ६४ बिटसीपीयू : इन्टेल कोर आई थ्री २१०० ३१ गिगाहर्जर्याम : ८ जीबीहार्डड्राइभ : ५० जीबीग्राफिक कार्ड : २ जीबीडाइरेक्ट एक्स : ११०
