शीर्षक,विवरण
२६ वर्षदेखि एउटै माग पक्की सडक र बाँध,"आदर्शकोतवाल (बारा) आदर्शकोतवाल गाउँपालिका५ का प्रत्येक घरमा विभिन्न दलका झन्डा फहराइरहेका छन् । यहाँ धेरै घर फुसका छन् । झुरुप्प घर सामुन्ने केटाकेटी र महिला बढी देखिन्छन् । टोलको मुखैमा रहेको प्रतीक्षालयमा बस्तीका तन्नेरी र पाका पुस्ता बहसमा तल्लीन भेटिए । दुई दशकपछि हुन गइरहेको स्थानीय तह निर्वाचनमा उम्मेदवारसित राख्ने मागबारे उनीहरू छलफल गरिरहेका थिए । प्रत्येक चुनावमा धुरीमा झन्डा गाड्छौं, स्थानीय रामसुरेश यादवले भने, तर हाम्रा माग पूरा भएका छैनन् । घरदैलोमा आउने उम्मेदवारले स्थानीयका माग पूरा गर्ने वचन दिन थालेको २६ वर्ष भयो । यस अवधिमा धेरै केन्द्रीय निर्वाचन भए । यसअघि स्थानीय निर्वाचनमा पनि उनीहरूको खाँचो पूरा गर्ने बताएका थिए । तर कसैले सुनुवाइ गरेनन्, उनले भने, यसपालि पनि उम्मेदवारका चुनाव चिह्न अंकित झन्डा छन्, एजेन्डा छ्रैनन् । उनका अनुसार क्षेत्र नम्बर १ मा एमालेबाट मुकुन्द न्यौपाने दुई पटक सांसद बने । कांग्रेसका उमाकान्त चौधरीले एक पटक जिते । २०६४ को संविधानसभा निर्वाचनमा सद्भावनाबाट सरोज यादव र २०७० मा कांग्रेसका रामअयोध्या यादवले जिते । सबै नेताले स्थानीयवासीको दैनिकीसित गाँसिएको तामागढीसिम्रौनगढ सडक निर्माणको वाचा गरेका थिए । यस पटक गाउँपालिका प्रमुखउपप्रमुखमा उम्मेदवार बनेकाहरू पनि यही सडक निर्माण पूरा गर्ने आश्वासन दिएर भोट मागिरहेका छन् । पूर्वपश्चिम राजमार्गलाई भारतीय सीमासित जोड्ने सडक स्थानीयका लागि महत्त्वपूर्ण छ । सधंै वर्षातमा बाढीले बगाउने सडकको हालत यतिखेर पनि नाजुक छ । अधिकांश ठाउँमा सडक बगेका छन् । धेरै स्थानमा खाडल र पोखरी बनेका छन् । कल्भर्ट भत्किएकाले हलुका सवारी पनि गुड्दैनन् । गाउँमा एम्बुलेन्स पनि आउन सक्दैन, स्थानीय भोला मण्डलले भने, बिरामीलाई बोकेरै अस्पताल पुर्याउनुपर्छ । स्थानीयका अनुसार हुलाकी सडक आयोजनाले २०६८ मा सडक फराकिलो बनाएको थियो । यसमा गरिएको ग्राभेल बाढीले बगाएको छ । यही खण्डको टेढाकट्टीमा पक्की पुल निर्माण गरिएको छ । तर दायाँबायाँ एप्रोच सडक निर्माण नगरिएकाले पुल अलपत्र छ । पुल नजिकै यसपालि बाढीले ५० मिटरभन्दा बढी सडक बगाएको छ, जसले यातायात आवागमन अवरुद्ध छ । मोटरसाइकल जोखिम मोलेर खोलाबाटै तार्ने गरिएको छ ।जिल्लाका २५ भन्दा बढी गाउँका बासिन्दा सिँचाइका लागि चुरेबाट उत्पन्न अडुवा खालाको पानीमा निर्भर छन् । तर आदर्शकोतवाल६ स्थित टेढाकट्टीमा पक्की बाँध निर्माण नगरिएकाले स्थानीय पीडित छन् । पक्की बाँध निर्माण गरेर सबै गाउँलाई पुग्ने गरी समानुपातिक ढंगले पानी वितरण गरिनुपर्ने माग स्थानीयको छ । सधैं माटोका चपरी हालेर बाँध निर्माण गर्छौं, स्थानीय लाखीचन साहले भने, पानी बढ्नासाथ बग्छ ।यहाँका अधिकांश किसान आकाशेपानीमा निर्भर छन् । गाउँका हुनेखानेले बोरिङ गाडेका छन् । पक्की बाँध बनाएर बराबर पानी बाँड्नुपर्छ, स्थानीय नागेन्द्र साह कानुले भने, सधैं पानीका लागि मारामार चल्छ । यहाँका बासिन्दा कुलोमा कच्ची बाँध निर्माण गर्छन्, जसले तलका गाउँमा पानी पुग्दैन । पानी नपाएका बस्तीका बासिन्दा आएर बाँध भत्काउँछन् ।सधैं विवाद चल्छ, स्थानीय पारस साह कानुले भने, जसले हाम्रो माग पूरा गर्छ, उसैलाई भोट दिने हो । यस कुलोबाट जिल्लाको पूर्वी क्षेत्रका भगवानपुर, कर्चहवा, टेटा, पटेरवा, सिम्रौनगढ, चिक्निबेलधारी, रौतहटको सर्मजुवा, पत्थरालगायत स्थानमा सिँचाइ पुग्छ । उनीहरू घरदैलोमा आउने उम्मेदवारसित पक्की बाँध निर्माणको माग गर्छन् । सबै उम्मेदवारले चुनाव जितेपछि बनाइदिने आश्वासन दिएको उनीहरूले बताए । चुनावले आशावादीदुई दशकपछि मुखिया (स्थानीय तह) को चुनावले यहाँका बासिन्दालाई आशावादी बनाएको छ । दैनिक ज्यालामजदुरी र खेतपातीबाट गुजारा चलाउँदै आएका उनीहरूलाई जनप्रतिनिधि चुनिएपछि विकास निर्माणले गति लिने आशा छ । गाविसमा सचिव हुँदा हामीले विकास देखेनौं, स्थानीय प्रभुप्रसाद यादवले भने, गाउँका टाठाबाठाले बाँडीचुँडी बजेट सिध्याए । जनप्रतिनिधि नभएकाले गाउँलेले गल्ती औंल्याउन सक्ने अवस्था थिएन । कर्मचारीले कागजमा मिलाएर बजेट खान्थे, स्थानीय भोला मण्डलले भने, गाउँकै मुखिया भएपछि खान पाउँदैन । यस पटक चुनिएर बदमासी गरेमा अर्को चुनावमा जनताले हराउने डरले पनि जनप्रतिनिधिले माग पूरा गर्ने विश्वास उनीहरूको छ । स्थानीय झबुलाल साहले जनप्रतिनिधि नहुँदा विपन्नको गुनासो सुन्ने कोही नभएको बताए । उनको गाउँ आदर्शकोतवाल६ पटेरहवामा बिजुलीको ट्रान्सफर्मर बिग्रेको ५ महिना पुग्यो । अहिले बिजुली बल्दैन । उनीहरूले गाउँले अगुवामार्फत नयाँ ट्रान्सफर्मरका लागि प्रतिपरिवार एक सय दरले रकम संकलन गरेर २५ हजार रुपैयाँ विद्युत् कार्यालयमा बुझाए । कार्यालयले कम क्षमताको ट्रान्सफर्मर दियो । नधान्ने भएपछि फिर्ता गर्यौं, स्थानीय रामजिनिस साहले भने, गाउँकै मुखिया भएपछि यस्तो दु:ख नहोला ।सडकका लागि सहिद व्यवस्थित सडक निर्माणका लागि यहाँ सहिद भएका छन् । तीन वर्षअघि सदरमुकाम कलैयादेखि मुलुककै ऐतिहासिक र पुरातात्त्विक स्थल सिम्रौनगढसम्म जोड्ने गण्डक नहरको सडक निर्माणका लागि भएको आन्दोलनमा हरिहरपुरका जयनारायण पटेलले सशस्त्रको गोलीबाट ज्यान गुमाए । २०५४ ताका जनप्रतिनिधि भएका बेला जिल्लाको दर्जन कृषि सडक निर्माण भएको थियो । तर जनप्रतिनिधिको कार्यकाल २०५९ मा सकिएयता ती सडक टालटुलकै भरमा छन् ।सडकको न स्तर सुधार भयो, न त पिच भयो । ग्राभेल र माटो पुर्ने खुद्रे बजेट खर्चेर राजनीतिक दल आबद्ध कार्यकर्ता रमाए । पूर्वपश्चिम हुलाकी मार्गको कलैयावीरगन्ज १२ किमि र कलैयाबरियारपुर खण्डबाहेक जिल्लामा कालोपत्रे सडक छैन । २० वर्षे जनप्रतिनिधिविहीन अवस्थामा न कर्मचारीले सडकको विकास गरे न त राजनीतिक दलका संयन्त्रले नै, आदर्शकोतवालका गाउँपालिकाका स्थानीय लेख महम्मदले भने, कागज मिलाएर खाए, अबका जनप्रतिनिधिले त्यस्ता सडक बनाउने आस लागेको छ । दुई दशकदेखि जिल्लामा सडकको अवस्था नाजुक छ । सडकमा यातायात सञ्चालन गर्न जिल्ला समन्वय समितिले कर असुलीका लागि ठेक्का लगाउँछ । तर ठेक्काको आम्दानी सडक सुधारमा खर्चिंदैन । बर्सेनि यातायात समितिले सडक सुधारका लागि आन्दोलन गर्दै आएको छ । केही साताअघि आएको बाढीले सडक हालत बिजोग छ ।"
सम्बन्धनका २४ खलपात्र,"कलेजको जग्गासम्बन्धी विवरणसमेत झूटो रूपमा तयार पारिएको थियो । विभिन्न विभाग र त्यसमा अध्यापनरत डाक्टरहरूको विवरणसमेत झूटो थियो । स्थलगत रिपोर्टिङकै क्रममा अस्पतालमा एक जना मेडिकल अफिसरबाहेक कुनै डाक्टर नभएको भिडियो नै सार्वजनिक भएको थियो । तर निरीक्षण टोलीको प्रतिवेदनमा ६५ जनाभन्दा बढी प्राध्यापक अस्पतालमा कार्यरत रहेको उल्लेख गरिएको थियो । निरीक्षणमा संलग्नमध्ये अधिकांश सदस्य विवादित पृष्ठभूमिका छन् ।काठमाडौं नेसनलको सम्बन्धन विवादकै क्रममा डाक्टरहरूको अर्को टोलीले पनि फर्जी प्रतिवेदन बनाएको भेटिएको छ । नेपाल मेडिकल काउन्सिलका डा अनिल झाको नेतृत्वमा तत्कालीन उपाध्यक्ष शशि शर्मा र सरोज श्रेष्ठ सम्मिलित टोलीले जग्गा तथा अस्पतालको पूर्वाधारबारे झूटो प्रतिवेदन दिएको हो । दुई समितिका प्रतिवेदन आपसमा कतिसम्म विरोधाभाषयुक्त छन् भने योगी नेतृत्वको टोलीले कलेजको जग्गा लामाटारमा रहेको प्रतिवेदन बनाएको छ भने झा नेतृत्वको टोलीले चाल्नाखेल र ललितपुरको नल्लु । घट्टेकुलोमा ३ रोपनी ९ आना जग्गा भएको प्रतिवेदनमा उल्लेख छ । जब कि अस्पताल रहेको भवन दुई रोपनी १० आनामा बनेको हो । नल्लु र चाल्नाखेलको जग्गा देखाइए पनि जग्गाधनी पुर्जा पेस गरिएको छैन । भाडामा लिएको भनिएको जग्गाको मालपोत रोक्कासमेत गरिएको छैन । कलेज सञ्चालकले चाल्नाखेलको जग्गा भाडामा लिन गरेको करारनामामा उल्लेख कित्ता र कलेजले काउन्सिललाई पठाएको जग्गाको कित्ताको विवरणमा कित्ता नम्बर नै मिल्दैन । अनुगमनमा जाने चिकित्सकको टोलीले काउन्सिलले तोकेको निश्चित फरम्याट अनुसार प्रतिवेदन पेस गर्नुपर्ने हुन्छ । प्रतिवेदनमा जुन कुरा उल्लेख गर्नुपर्ने हो, त्यो भने समावेश छैन । प्रतिवेदनमा शिक्षण अस्पतालका विभिन्न विभाग, औजार, उपकरण र सेवासम्बन्धी तथ्यांक नै समावेश गरिएको छैन । त्यस्तै, शिक्षक, चिकित्सक, प्रशिक्षक, नर्स, प्रशासनिक र अन्य जनशक्तिको विवरणबिना नै ०६९ भदौ ३१ मा प्रतिवेदन बुझाइएको थियो । कलेज सञ्चालनका लागि आवश्यक प्रक्रिया अगाडि बढाउन सकारात्मक देखिएको प्रतिवेदनमा उल्लेख छ । अनुसूची ७ नियम २० ख को उपनियम ४ अनुसार जुन कुरा निरीक्षण गरेर प्रतिवेदन दिनुपर्ने हो, त्यो नै समावेश नगरी कलेज सञ्चालन गर्न दिनू भन्ने प्रतिवेदनले आर्थिक चलखेल भएको संकेत गर्छ । पर्दापछाडि पनिसम्बन्धन प्रक्रियामा प्रत्यक्ष नदेखिए पनि त्रिवि कुलपति तथा प्रधानमन्त्री शेरबहादुर देउवा तथा सहकुलपति शिक्षामन्त्री गोपालमान श्रेष्ठसमेत जोडिएका थिए । सम्बन्धन निर्णय भएकै दिन त्रिविले पत्र पठाए पनि उनीहरूले तीन सातासम्म उक्त सूचना लुकाएका थिए । कार्यकारी परिषदका एक सदस्यले त प्रमुख दलका नेता र विश्वविद्यालयका कुलपति तथा सहकुलपतिसँग निर्णयअघि समेत सल्लाह भएको कान्तिपुरलाई बताएका थिए । चौतर्फी दबाबपछि प्रधानमन्त्री देउवाले सम्बन्धन खारेज गराउन भूमिका खेलेका थिए । सम्बन्धनकै विवादमा जोडिएका शिक्षासचिव शान्तबहादुर श्रेष्ठले फेरि ताकेता गर्न नपर्ने गरी भन्दै पत्राचारमार्फत सम्बन्धनको दबाब दिएका थिए । शिक्षा मन्त्रालयको उच्च शिक्षा शाखाका तत्कालीन प्रमुख एवं उपसचिव लक्ष्मण खनाल नेसनललाई सम्बन्धन दिन जोडबलले लागिपरेको देखिन्छ । तत्कालीन सचिव किशोर थापाले ०६९ साउन ७ मा शिक्षण अस्पताल सञ्चालन गर्न स्वीकृति प्रदान गर्ने निर्णय गरेका थिए । त्यतिबेला दीनानाथ शर्मा शिक्षामन्त्री थिए । यस्ता निर्णय सचिवले मात्रै चाहेर हुँदैन । स्वास्थ्य मन्त्रालयबाट अनुमति नै नलिएको अस्पताललाई शिक्षाले मेडिकल कलेज सञ्चालनको अनुमति दिएको थियो । खनालको भूमिका कतिसम्म विवादास्पद थियो भने अवकाशपछि उनी आफूले आशयपत्र दिएको अस्पतालको निर्देशक भएर केही समय काम गरेका थिए । सम्बन्धन दिन दबाब दिनेमा चित्रलेखा यादव पनि अग्रस्थानमै थिइन् । उनले पनि कलेजलाई सम्बन्धन दिन त्रिविलाई ताकेता गरेकी थिइन् । यसबाहेक फैसला कार्यान्वयन निर्देशनालयका कर्मचारीको भूमिका पनि उत्तिकै छ । सर्वोच्च अदालतबाट दोस्रो फैसला आइसकेपछि पनि अघिल्लो आदेश कार्यान्वयन गर्नू भन्दै त्रिविलाई उनीहरूले ताकेता गरेका थिए ।सम्बन्धन खारेज गरेर कमजोरी ढाकछोप नेसनल कलेजको सम्बन्धन खारेज भए पनि गलत मनसायले निर्णय गराउन संलग्न पदाधिकारीलाई उन्मुक्ति दिइएको छ । शिक्षा मन्त्रालयका कर्मचारदेखि मन्त्री, सचिव, मेडिकल काउन्सिल र आईओएमबाट अनुगमनमा खटिने चिकित्सकहरू एवं सम्बन्धन दिने त्रिवि कार्यकारी परिषदका पदाधिकारीलाई कारबाहीबाट उन्मुक्ति दिइएको छ । ०७० कात्तिक २७ को प्रतिवेदनकै आधारमा पछिल्लो अवस्थाबारे अनुगमन नगरी सम्बन्धन दिनु नै कार्यकारी परिषदको गम्भीर त्रुटि हो । सञ्चालन गर्न पर्याप्त पूर्वाधार भएको फर्जी प्रतिवेदन दिने काउन्सिल र आईओएमबाट खटिने अनुगमन टोलीलाई समेत कारबाहीबाट उन्मिुक्ति दिइएको छ । त्यस्तै, शिक्षा मन्त्रालयका आशयपत्र (एलओआई) दिनेदेखि सम्बन्धन दिन बारम्बार ताकेता गर्ने, आफ्नो अधिकार क्षेत्रबाहिर गएर अस्पताल सञ्चालन अनुमति दिने सचिव र अन्य कर्मचारीलाई समेत उन्मुक्ति दिइएको छ ।"
दसैंको टिकट बुकिङ मंगलबारदेखि,"काठमाडौं यातायात भाडा बढाउने र बस, मिनीबस तथा माइक्रोमा हुट राख्न पाउनुपर्ने मागमा सरकार सहमत भएपछि यातायात व्यवसायीले मंगलबारदेखि दसैंको टिकट अग्रिम बुकिङ खोल्ने भएका छन् । दसैंका लागि यात्रु घर फर्कने समय भइसकेको मौकामा सरकारलाई चेपुवामा पारेर व्यवसायीले आफ्ना नाजायज माग पूरा गराएका हुन् । यात्रु घर फर्कन नपाए ठूलो विरोध हुन सक्ने त्रासमा रहेको सरकारलाई आफ्ना मागमा सहमति गर्न बाध्य पारेपछि मात्र व्यवसायी टिकट बुकिङ खोल्न तयार भएका हुन् । महासंघले यातायात भाडा वृद्धि र बस, मिनीबस तथा माइक्रोमा हुट र छत राख्न नपाएसम्म दसैंका लागि अग्रिम बुकिङ खुला नगर्नेलगायत माग राख्दै आएको थियो । यातायात विभागले भदौ २२ देखि नै अग्रिम टिकट बुकिङ खोल्न आग्रह गर्दै आएको थियो । व्यवसायीले नमानेपछि भौतिक पूर्वाधार तथा यातायात मन्त्रालयमा यातायात विभागका अधिकारी र राष्ट्रिय यातायात व्यवसायी महासंघका पदाधिकारीबीच शनिबार वार्ता भएको हो । वार्ताको सुरुमा भौतिक पूर्वाधार तथा यातायातमन्त्री वीरबहादुर बलायरसमेत सहभागी थिए ।वार्तामा भाडा समायोजन गर्ने र मालसामान मात्र राख्ने प्रयोजनका लागि हुट राख्ने कानुनी व्यवस्था गर्न मन्त्रालयमार्फत मन्त्रिपरिषद्मा प्रस्ताव लान सहजीकरण गर्ने सहमति भएको विभागका उपसचिव टोकराज पाण्डेले जानकारी दिए । सवारी तथा यातायात व्यवस्था नियमावली २०५४ मा बस, मिनीबस, माइक्रोमा हुट र छत राख्न नपाइने, राखेमा यातायात इजाजतपत्र ६ महिनाका लागि निलम्बन र ५ हजार रुपैयाँसम्म जरिवाना हुने व्यवस्था छ । यातायात व्यवसायीले भौतिक पूर्वाधार तथा यातायात मन्त्रालय र विभागका अधिकारीलाई यही व्यवस्था संशोधन गरी आवश्यक मालसामान राख्ने नाउँमा हुट र छत राख्ने कानुनी व्यवस्था गरिदिन बाध्य पारेको स्रोतले उल्लेख गरेको छ । यो नियमावली संशोधनका लागि मन्त्रालयले तत्काल मन्त्रिपरिषद्मा प्रस्ताव लैजाने भएको छ । आवश्यक मालसामान राख्ने नाममा हुट तथा छत राख्ने र त्यसमा दसैंतिहारजस्ता समयमा टनाटन यात्रु चढाउने दाउ यातायात व्यवसायीको छ । यही कारण दसैंको मुखमा अग्रिम बुकिङ खुलाउन ढिलो गरेर उनीहरूले सरकारलाई यो मागमा घुँडा टेकाएका हुन् । महासंघका अध्यक्ष डोलनाथ खनालले मालसामान मात्र राख्ने प्रयोजनका लागि हुट राख्न दिनुपर्ने र वैज्ञानिक भाडा समायोजन हुनुपर्ने आफूहरूको पहिल्यैदेखिको माग रहेको उल्लेख गर्दै त्यसमा सहमति भएको जानकारी दिए । विभागका उपसचिव पाण्डेले भने मालसामानका लागि मात्र हुट राख्न दिइने र यात्रु चढाए कारबाही गर्ने कानुनी व्यवस्था गरिने दाबी गरे । उनले यातायात व्यवसायीको मागबमोजिम भाडा समायोजन गरिने तर दसैं, तिहार र छठपछि मात्र भाडा वृद्धिको प्रक्रिया अघि बढ्ने जानकारी दिए । दसैं, तिहार र छठसम्म यात्रु भाडा बढ्दैन । त्यसपछि विभागले भाडा समायोजनको प्रक्रिया अघि बढाउँछ, उनले भने । उनका अनुसार वैज्ञानिक भाडा समायोजनमा पेट्रोलियम पदार्थको मूल्यवृद्धिलाई ३५ प्रतिशत भार, गाडी, मर्मत, पार्टपुर्जालगायतको मूल्यलाई ६५ प्रतिशत भार राखी भाडा तय गरिन्छ ।उपसचिव पाण्डेले पहिरो आउनासाथ बाटो खुलाउन नागढुंगा र मुग्लिनमा डोजर राख्ने, सडक स्तरोन्नति गर्ने तथा १४ वटै अञ्चलमा सवारी जाँचपास कार्यालय खोल्नेलगायत व्यवसायीका माग पूरा गर्न मन्त्रालय र विभागले आवश्यक प्रक्रिया अघि बढाइसकेको जानकारी दिए ।पाण्डेले सहमतिअनुसार मंगलबारदेखि नयाँ बसपार्क, गौशाला, बालाजु, कोटेश्वर, कलंकीलगायत स्थानबाट बस, मिनीबस र माइक्रोको अग्रिम टिकट बुकिङ खुल्ने जानकारी दिए । उनले दसैंमा यात्रुलाई सुरक्षित र सहज तबरले घर पुर्याउन सरकार प्रतिबद्ध रहेको र त्यसमा यातायात व्यवसायीले सहयोग गर्ने वातावरण बनेको बताए । बाहिरी जिल्लाका सर्वसाधारण दसैं मान्न झन्डै २० देखि २५ लाखको संख्यामा काठमाडौं उपत्यकाबाट बाहिरिने अनुमान छ ।"
स्थानीयलाई बिरुवा,"भक्तपुर (कास) चाँगुनारायण नगरपालिका२ नं वडा कार्यालयले शनिबार स्थानीयवासीलाई बिरुवा वितरण गरेको छ । वातावरण तथा पर्यावरण संरक्षणका लागि खाली स्थानमा बिरुवा रोप्न वडा कार्यालयले विभिन्न जातका १५ सय बिरुवा वितरण गरेको जानकारी वडा अध्यक्ष शिवहरि केसीले दिए । प्रतिघरधुरीलाई ५ वटा बिरुवाका दरले वितरण गरिएको उनले बताए । खाली स्थानमा धुपी, कपुर, कल्ली, बेलपत्र, लब्सी, अम्बा, कोइरालोलगायत बिरुवा रोपी स्थानीय स्तरमा हरियाली अभियान थालनीका लागि पनि बिरुवा वितरण गरेको उनले बताए ।"
आजदेखि फोहोर उठ्ने,"ललितपुर महानगरपालिकाका प्रवक्ता राजु महर्जनले विदेश भ्रमणमा रहेका ललितपुर महानगरपालिका मेयर स्वदेश फर्केपछि सहमति कार्यान्वयनतर्फ अगाडि बढ्ने बताए । मेयर सर शनिबार बेलुका आइपुग्नुहुन्छ, उनले भने, त्यसपछि तत्काल ओखरपौवा, ललितपुर र काठमाडौं महानगरपालिकाका निर्वाचित प्रतिनिधिलाई बोलाएर बैठक राखिनेछ ।उनले स्थानीयस्तरको अधिकारसम्पन्न समितिमा फोहोर प्रभावित क्षेत्रका ५५ जना जननिवार्चित वडाध्यक्ष र अन्य प्रतिनिधि, ललितपुर र काठमाडौं महानगरपालिकाका प्रतिनिधि रहने बताए । नयाँ ल्यान्डफिल साइट बन्चरेडाँडाको विषय पनि अगाडि बढाइनेछ, उनले भने । काठमाडौंदेखि ओखरपौवाको सडकका खाल्डाखुल्डी पुर्न ठेक्का भइसकेको जनाउँदै उनले ठेकेदारलाई काम चाँडै गर्न निर्देशन दिनेसमेत बताए ।"
मनोहरा सफाइ,"भक्तपुर (कास) उपत्यकाका तीनवटै जिल्ला भएर बग्ने मनोहरा खोला सफाइ अभियान शनिबारदेखि थालनी भएको छ । मनोहरा सरसफाइ तथा सम्पदा बचाउ नागरिक अभियान ले कोटेश्वरको नरेफाँटबाट सफाइ अभियान सुरु गरेको हो । संघीय मामिला तथा स्थानीय विकास राज्यमन्त्री जनकराज चौधरीले बिरुवामा पानी हालेर सफाइ अभियान थालेका हुन् । चौधरीले मनोहरा खोलालाई नुहाउन योग्य नहुन्जेल सफा गर्नुपर्ने बताए । केही वर्षभित्र सबै स्थानीय तहमा सफाइ अभियान थालिनेसमेत उनले बताए ।सफाइ अभियान कोटेश्वरको नरेफाँट, हनुमन्ते दोभान हुँदै शालिनदीसम्म ५२ हप्ता पहिलो चरणको सञ्चालन गरिने सफाइ अभियन्ता रुद्र पौडेलले बताए । उपत्यकाको ४ नगरपालिका कागेश्वरी मनोहरा, शंखरापुर, चाँगुनारायण र मध्यपुर ठिमी नगरपालिकाका जनप्रतिनिधि, प्रहरी, स्थानीय बासिन्दा, विद्यार्थीलगायत सहभागी मनोहरा खोलाको सफाइ हुने उनले बताए । अभियानको पहिलो चरणमा नदीकिनारमा रहेको गाँजा लगायतका झाडीहरू पँडानी गर्ने, खोलामा कुनै पनि फोहोरजन्य पदार्थ फाल्न निषेध गर्ने, सफाइसम्बन्धी जनचेतनामूलक कार्यक्रमहरू गर्ने, घर तथा पसलबाट निस्कने सड्ने, नसड्ने र पुन:प्रयोग गर्न मिल्ने फोहोरलाई समुचित व्यवस्थापन गर्न समुदायसँग सहकार्य गरी कार्यक्रम गरिने अर्का अभियन्ता अर्जुन पराजुलीले बताए । प्लास्टिक झोला मुक्त अभियानको कार्यान्वयनका लागि पहल गरिने, घर, पसल, विद्यालय, उद्योग, कलकारखाना तथा मासु बधशालाबाट निस्कने फोहोर व्यवस्थापन गर्न सहजीकरण गरिने, नदी तथा खोलाहरूसँग प्रत्यक्ष सरोकार राख्ने स्थानीय बासिन्दा, संघसंस्था र प्रहरी प्रशासनको सहयोगमा मनोहरा खोला सरसफाइ संरक्षण र सम्पदा बचाउ अभियानलाई निरन्तर निगरानी र अनुगमन गर्ने उनले बताए ।"
घरधनीलाई कर तिर्न निर्देशन,"ललितपुर (कास) ललितपुर महानगरपालिकाले जिल्लाका नाम चलेका स्कुल, कलेज, अस्पतालदेखि ठूला सपिङ मल, होटल, सिनेमा हलसम्मलाई घरजग्गा र बहाल कर तिर्न निर्देशन गरेको छ ।महानगरपालिकाले कर वर्ष २०७४ को उपलक्ष्यमा वर्षभरि नै मालपोत, घरजग्गा तथा व्यवसाय करमा छुटको व्यवस्था गरिएको जनाएको छ । करदातालाई समयभित्र बक्यौता चुक्ता गर्न आग्रह गरेका छौं, महानगरपालिकाको विज्ञप्तिमा छ । महानगरपालिकाका प्रवक्ता राजु महर्जनले मालपोत, घरजग्गा तथा व्यवसाय करको जम्मा बक्यौता रकममा १० प्रतिशत छुट गरिएको बताए । समयमै कर चुक्ता गरी मौकाको फाइदा लिन अनुरोध गरेका छौं, उनले भने, विगतका वर्षको बाँकी बक्यौतामा लाग्ने जरिवानामा शतप्रतिशत छुट गरिएको छ ।उनले महानगरवासीको सुविधाका लागि बिहान ७ देखि बेलुकी ७ बजेसम्म राजस्व काउन्टर खुला रहने व्यवस्था गरिएको बताए । महानगरपालिकामा २७ स्कुल, कलेज, अस्पतालदेखि ठूला सपिङ मल, होटल, सिनेमा हलसम्मले घरजग्गा र बहाल कर नतिरी करोडौं राजस्व छली गरेका छन् । महानगरको लेखापरीक्षण प्रतिवेदनअनुसार कर नतिर्ने होटलमा पुल्चोकको नारायणी, पाटनढोकाको ओयसिस, हरिहर भवनको हिमालयन, विद्यालयमा हात्तीवनको लिटल एन्जल्स, मानभवनको आदर्श विद्या मन्दिर, सातदोबाटोको काठमाडौं कलेज अफ म्यानेजमेन्ट, जावलाखेलको डीएभी, धापाखेलको जेम्स स्कुल छन् । पुल्चोकको अल्का, धापाखेलको सुमेरु, लगनखेलको पाटन, कुपन्डोलको सर्वाङ्ग नर्सिङ होम, इमाडोलको किस्ट हस्पिटलसमेत कर नतिर्नेको सूचीमा छन् । यीबाहेक सातदोबाटोको सेल्सबेरी, पुल्चोकको लबिम मल, सञ्चय कोष, साझा यातायात, कृष्ण गल्लीको पञ्चकन्या गु्रप अफ इन्डस्ट्रिज, झम्सिखेलको बिगमार्ट सुपरमार्केट, ग्वार्कोको गुण सिनेमा हलले समेत लामो समयदेखि घरबहाल कर तिरेका छैनन् । पाटनढोका कृष्णगल्लीस्थित भाटभटेनी सुपरमार्केट, सुमेरु, नेसनल क्यान्सर, ग्लोबल अस्पताल, पाटन औद्योगिक क्षेत्रका उद्योग, कलकारखाना पनि कर छलीको सूचीमा छन् । महानगरपालिकामा लगभग १ लाख घरधुरी छन् । तीमध्ये करिब १२ हजार घरले कर तिरेका छन् ।"
दुर्घटनामा१० को मृत्यु,मृत्यु हुनेमा पर्सागडी नगरपालिका४ का २७ वर्षीय शेषजीवी उल्लमिया र कालिकामाई३ का २२ वर्षीय सठमिया खजुरा छन् । एक महिलाको शव सनाखत हुन सकेको छैन ।नारायणगढबाट वीरगन्ज जाँदै गरेको ना ५ ख ८७०६ नम्बरको बस र वीरगन्जबाट नारायणगढ आउँदै गरेको ना६ख ९१२५ नम्बरको बस ठोक्किएको जिल्ला प्रहरी प्रमुख एसपी दीपक थापाले बताए । ठक्करपछि वीरगन्ज जाँदै गरेको बस सडकबाट खसेको थियो ।
निर्वाचन आयोगको निष्पक्षता,"स्वतन्त्र संवैधानिक निकायका रूपमा रहेको निर्वाचन आयोगले त्यही हैसियतमा कार्यसम्पादन गर्न सकेको देखिँदैन । निर्वाचन सञ्चालन, रेखदेख, निर्देशन र नियन्त्रण गर्ने भूमिका रहेको आयोगलाई सरकारले चुनावको मिति तोक्ने अधिकार नदिई आफैंले लिएको त छ नै, आयोगका निर्णय फेरबदलमा पनि सरकार हावी हुँदै गएको छ । यसले गर्दा आयोग कार्यपालिकाकै अंगजस्तो बन्दै गएको देखिन्छ । लोकतन्त्रको जग मानिने निर्वाचनको निष्पक्षतासँग प्रत्यक्ष जोडिएको आयोगको कार्यसम्पादनमा स्वतन्त्र हैसियत गुम्नु गम्भीर चिन्ताको विषय हो । निर्वाचन आयोगले विगतमा संविधान र कानुन बनाउँदै निर्वाचनको मिति तोक्ने अधिकार लिन लबिइङ गरे पनि सरकार र राजनीतिक दलहरू सकारात्मक नबन्दा सफल भएन । निर्वाचन आयोगको काम, कर्तव्य र अधिकारसम्बन्धी कानुनमा मिति तोक्दा आयोगको परामर्श लिनुपर्ने प्रावधान राखिए पनि सरकारले परामर्शलाई प्राय: बेवास्ता गरेको देखिन्छ । आयोगले प्रतिनिधिसभा र प्रदेशसभा सदस्यको निर्वाचन छुट्टाछुट्टै मितिमा गर्न सुझाव दिएको भए पनि सरकारले एकैचोटि र एकै चरणमा गर्ने गरी मिति घोषणा गरेको थियो । आयोगले एक चरणमा गर्न नसकिने भनेपछि मात्र फेरि एकैचोटि तर दुई चरणमा मंसिर १० र २१ गतेका लागि निर्वाचन तोकिएको छ । यसअघि स्थानीय निर्वाचन विभिन्न चरणमा गराउने सन्दर्भमा पनि सरकारले आयोगसँग खासै परामर्श नगरी आफूखुसी मिति तोकेको थियो । प्रतिनिधिसभा र प्रदेशसभा निर्वाचनको कार्यतालिका पत्रकार सम्मेलनमार्फत शुक्रबार सार्वजनिक गर्ने कार्यक्रम सरकारको आपत्तिपछि आयोगले स्थगित गर्नुपरेको छ । प्रत्यक्षतर्फका उम्मेदवारको मनोनयन दर्ताअघि नै समानुपातिकतर्फको उम्मेदवार सूची पेस गर्नुपर्ने गरी कार्यतालिका आउन लागेपछि सरकारले आपत्ति जनाएको हो । मतपत्र छपाइलगायत काम सहज बनाउन आयोगले समानुपातिक उम्मेदवारको बन्दसूची पहिले पेस गर्ने गरी कार्यतालिका ल्याउन लागेको थियो । आयोगले मंसिरमा हुने निर्वाचनका लागि छिटो आचारसंहिता लागू गरेको भनेर पनि सरकार असन्तुष्ट छ । आचारसंहितालाई लचिलो बनाउनुपर्ने मन्त्रीहरूको राय आएको छ । यी दृष्टान्तले मिति घोषणा, कार्यतालिका निर्माण, आचारसंहिता लागू गर्नेजस्ता निर्वाचनसँग सम्बन्धित महत्त्वपूर्ण कार्यमा सरोकारवाला पक्षबीच समन्वय नभएको वा गृहकार्य नपुगेको देखाउँछन् । कार्यतालिका निर्माण, आचारसंहिता लागू निर्वाचन आयोगकै क्षेत्राधिकारभित्रै पर्छन् । अहिले सरकारले आपत्ति जनाएपछि आयोग कार्यतालिका हेरफेर गर्ने तयारीमा छ । यसबाट आयोग निरीहजस्तो देखिन गएको छ । तर निर्वाचन आयोगले सरकार, राजनीतिक दलहरूसँग छलफल गरी सुझाव लिएको भए तयार भइसकेको कार्यतालिका हेरफेर गर्नुपर्ने अवस्था नआउन सक्थ्यो । परामर्श लिएको भए लागू भइसकेको आचारसंहिताका विषयमा पनि टिप्पणी नउठ्न सक्थ्यो । कार्यतालिका निर्माण र आचारसंहिता लागू गर्ने सन्दर्भमा निर्णय गर्ने अधिकार भने आयोगकै हो । निर्णयअघि सरोकारवाला पक्षसँग रायसुझाव नलिनु आयोगको कमजोरी भए पनि आयोगले निर्णय गरिसकेपछि सरकारले हेरफेरका लागि दबाब दिनु भने आलोचनाको विषय हो किनभने यो संवैधानिक निकायको स्वतन्त्र हैसियतमाथि हस्तक्षेप हो । निर्वाचन गर्ने एक मात्र दायित्व बोकेको निर्वाचन आयोगको कार्यक्षेत्रमा हस्तक्षेत्र हुँदा निर्वाचनकै निष्पक्षता र विश्वसनीयतामाथि प्रश्न उठ्ने अवस्था आउँछ । निर्वाचन आयोगलाई कार्यपालिकाको अंग नभई स्वतन्त्र र स्वायत्त हैसियत कायम गराउने प्रमुख जिम्मेवारी आयोग पदाधिकारीकै हो । निर्णय र कार्यसम्पादनका क्रममा आयोगको प्रतिष्ठा गुम्न नदिनतर्फ आयोग पदाधिकारी सजग हुनैपर्छ । परामर्शलगायत गृहकार्य पर्याप्त गरेर निर्णय गर्नसके अर्को पक्षको दबाबले हेरफेर गर्नुपर्ने अवस्था आउँदैन । सरकारले पनि आयोगको क्षेत्राधिकार र मर्यादालाई ख्याल गर्न आवश्यक छ । विद्यमान कानुनका आधारमा सरकारले आसन्न निर्वाचनको मिति तोकिसकेको छ तर सरकारले त्यसपछिका लागि ढिलोचाँडो कानुन संशोधन गरेर मिति तोक्ने अधिकार भने आयोगलाई नै दिनु उचित हुन्छ ।"
लुटतन्त्र रोक्न अबको अभियान,"मेडिकल शिक्षामा गुणस्तर कायम गरेर योग्य डाक्टर बनून्, काठमाडौं र केही ठूला सहरमा मात्र स्वास्थ्य सेवा केन्द्रित नभएर तीन चौथाइ मानिस बस्ने दूरदराजसम्म सस्तो र सुलभ रूपमा उपलब्ध होस् र योग्य विद्यार्थीले चाहेको विषय न्यूनतम खर्चमा पढ्न पाऊन् भनेर हामीले अभियान चलाएको धेरै वर्ष भयो । यस क्रममा हामीलाई धेरैले सोध्छन् : उही मागलाई लिएर यतिपटक सत्याग्रहसहित आन्दोलनका कार्यक्रम गरेर, सडकमा दसौं हजार मानिस उतारेर अभियान चल्यो, देशभरबाट मान्छेहरूले साथ दिए, तर उपलब्धिचाहिं खै त ? धेरैलाई अब के थाहा भइसकेको छ भने राज्यका जिम्मेवार पदहरूमा बस्नेको गलत नियत र स्वार्थका कारण हामीसित भएका सम्झौता कार्यान्वयन नभएका हुन् र बारम्बार आन्दोलन गरिरहनुपरेको हो । तर सबैले एउटा कुरा के बुझ्नु जरुरी छ भने, अपेक्षित उपलब्धि नभए पनि हाम्रो अहिलेसम्मको प्रयास व्यर्थ पटक्कै गएको छैन । त्यसका नदेखिने उपलब्धि कस्ता थिए भनेर जान्न एउटा उदाहरण हेरौं । २०६७ सालमा त्रिवि, चिकित्साशास्त्र अध्ययन संस्थान (आईओएम) मा प्रवेश परीक्षामा घोटाला भएपछि विरोधमा विद्यार्थीको आन्दोलन भयो । त्यो चर्कंदै गएर १९ दिनमा मात्रै टुंगियो । टुंगिने बेला सरकारले पूर्वसचिव जयराम गिरीको संयोजकत्वमा छानबिन समिति बनायो । समितिको प्रतिवेदनमा तत्कालीन आईओएम पदाधिकारीका दर्जनौं शैक्षिक अपराध भन्न मिल्ने कर्तुत खुलस्त पारिएको छ । परीक्षाको मर्यादा गिराउने, प्रवेश परीक्षा लिइसकेपछि निजी मेडिकल कलेजलाई विद्यार्थी पुगेनन् भनेर परीक्षाको उत्तीर्णांक नै घटाउने, एमबीबीएस राम्ररी चलाउन नसकेका कलेजलाई एमडी एमएस तहको अनुमति दिने, एमडी एमएसमा पोस्टिङ गराउन नसकेको स्विकारिसकेका कलेजलाई फेरि पनि वर्षैपिच्छे नयाँ विद्यार्थी भर्ना गर्ने अनुमति दिने, यस्ता अनियमितताको अन्तहीन सूची छ त्यो प्रतिवेदनमा साथै एउटा मेडिकल कलेजले विद्यार्थी उत्तीर्ण गराउन बाह्य परीक्षकलाई धम्क्याएको, परीक्षक आएर आईओएममा त्यसको उजुरी गर्दा कुनै सुनुवाइ नभएको, बरु त्यस्ता मेडिकल कलेज निरन्तर पुरस्कृत भएर एमबीबीएस र एमडीएसका सिटमा समेत बढोत्तरी भएको पनि प्रतिवेदनमा उल्लेख छ । प्रतिवेदनले इंगित गरेको तर खुलाएर नभनेको कुरा के थियो भने त्यतिखेर प्रवेश परीक्षामा करोडौं असुलेर सिटहरू बेच्ने गरिएको भनेर विद्यार्थीले लगाएको आरोपमा सत्यता थियो । त्यति मात्रै नभई ती पदाधिकारीले त्रिवि पदाधिकारीसमेतको मिलेमतोमा शून्य मापदण्ड भएका नयाँ मेडिकल कलेजहरूलाई सम्बन्धन दिनेदेखि आर्थिक चलखेलका भरमा मेडिकल कलेजको सिट संख्या दोब्बर बनाएर १५० सम्म पुर्याउने, नर्सिङलगायत अन्य विषयमा जथाभावी सम्बन्धन बेच्नेजस्ता अनेक शैक्षिक अपराध गरेका थिए । त्यसले गर्दा आईओएमको क्षमताभन्दा धेरै निजी मेडिकल कलेज मात्र भएनन्, नियमनको प्रक्रिया उल्टो भएर मेडिकल कलेजले आईओएम चलाउन थाले । त्यस्तो प्रतिवेदन आएपछि दोषी पदाधिकारीहरू तत्काल बर्खास्त भएर नयाँ नियुक्ति हुनुपथ्र्यो । तर एकातिर प्रतिवेदनमा धमिरा लाग्न थाल्यो भने अर्कातिर पदाधिकारीहरूले ससम्मान कार्यकाल पूरा गरेपछि दलीय भागबन्डा मिलेको भनेर अर्को चारवर्षे कार्यकालका लागि उनीहरूलाई नै फेरि ल्याउने निश्चितप्राय: भयो । त्यो अवस्थामा २०६९ सालमा हाम्रो अभियानको पहिलो चरण सुरु भएको थियो । यो अभियान सुरु नभएको भए एउटा कुरा निश्चित थियो : ती पदाधिकारी अर्को कार्यकालका लागि आएर काठमाडौं उपत्यकामा कम्तीमा दर्जन मेडिकल कलेजलाई सम्बन्धन दिन्थे, जसमध्ये चारवटाले पठनपाठन सुरु गरेर अब कोर्स आधाभन्दा बढी सकिइसक्थ्यो । हालै ती चारमध्येको एक काठमाडौं नेसनलको हालत जसरी प्रस्ट भयो, बाँकीको अवस्था पनि त्यसभन्दा फरक थिएन । सुधार अभियानको सबभन्दा ठूलो उपलब्धि नै त्यस्तो अराजकता र मनपरी रोक्नु हो । अहिले हामीलाई बारम्बार सोधिने अर्को प्रश्न भनेको देशमा खासगरी सरकारी स्वास्थ्य संस्थाहरूको सेवा प्रवाह यति अस्तव्यस्त हुन्जेल मेडिकल शिक्षामा मात्रै सुधार भएर के हुन्छ ? यो समस्याको गम्भीरता हामीलाई बोध छ तर एकसाथ कति एजेन्डालाई प्राथमिकतामा पारेर हामी लडिरहन सक्छौं भन्ने अर्को प्रश्न पनि छ । त्यसमाथि पनि पहिले मेडिकल शिक्षा सुधारलाई एउटा टुंगोमा पुर्याउन पाए स्वास्थ्य सेवा प्रवाहतिर ध्यान केन्द्रित गर्न हुन्थ्यो भन्ने हाम्रो सुरुदेखिको आसय हो । तर राज्यले निरन्तर धोका दिएका कारण अहिलेसम्म मेडिकल शिक्षा सुधारलाई नै कानुनी रूपमा संस्थागत गर्न नसक्दा हाम्रो धेरै समय र ऊर्जा त्यही एजेन्डामा खर्च भइरहेको छ । अर्को कुरा, अहिले अस्तव्यस्त भएको स्वास्थ्य सेवामा त राम्रो व्यवस्थापकीय सुधार गर्यो भने केही वर्षमा परिवर्तन आउला तर अहिले मेडिकल शिक्षामा भइरहेको दलालीका कारण बर्सेनि हजारौं डिग्री भएका तर ज्ञानसीप नभएका डाक्टर उत्पादन भए भने तिनको व्यावसायिक जीवनभर अर्थात् आउँदो पचासौं वर्षका लागि मानिसको ज्यान जोखिममा परिरहनेछ । उसैगरी केही धनाढ्यको पैसा कमाउने धुनमा भविष्य बर्बाद हुने हजारौं विद्यार्थीका तर्फबाट पनि हामीले सोच्नैपर्ने हुन्छ । अहिले मेडिकल शिक्षामा गुणस्तरमा मात्र ठगी भइरहेको छैन, यो क्षेत्र त अरबौं भ्रष्टाचार गर्ने नेताहरूका लागि लगानी गरेर कालो धन सेतो बनाउने र बढाउँदै लैजाने माध्यम बनेको छ । त्यसैले नेताहरू प्रधानमन्त्रीजस्तो पदमा बसेर पनि एउटा निजी मेडिकल कलेजको दलाली गर्ने र नीतिनिर्माणका लागि चुनिएका सांसदहरूले सम्बन्धन नपाए संसद् अवरुद्ध गर्ने धम्की दिने स्थिति छ । विद्यार्थीलाई पढाउनुको सट्टा डिग्री बेचेर अकुत धन कमाएकाहरू पार्टीका नेताको इमान किनेर पार्टीका तर्फबाट धमाधम चुनाव लड्ने भइसकेका छन् । नियामक निकायहरूले मेडिकल कलेजको नियमन गर्ने हैन कि मेडिकल कलेजका मालिकहरूले पार्टीका नेताहरूमार्फत विश्वविद्यालय र काउन्सिलका नियुक्ति र गतिविधि निर्देशित गर्ने अवस्था छ । त्यसलाई सहज बनाउनका लागि सबै संवेदनशील निकायमा पार्टीका कार्यकर्ताहरू नियुक्त गर्ने होड छ । त्यसरी भागबन्डामा आएका पदाधिकारीहरूले पार्टीको स्वार्थका लागि आँखा चिम्लेर जस्तो शैक्षिक अपराध पनि गर्ने र विश्वविद्यालयहरूलाई धराशायी बनाउने क्रम अहिले जारी छ । मेडिकल शिक्षाका क्षेत्रमा त कमसेकम हाम्रो अभियानको प्रभावले धेरथोर पारदर्शिता आएको छ र वरिष्ठताका आधारमा पदाधिकारीको नियुक्तिसँगै आईओएमजस्ता संस्था बौरिएका उदाहरण पनि छन् भने काठमाडौं नेसनलजस्तै वा त्योभन्दा पनि खराब हालतका दर्जनजति मेडिकल कलेज आउनबाट रोकिएका छन् । तर अरू क्षेत्रमा अहिले जुन निरपेक्ष दण्डहीनता र लुटतन्त्र हावी छ, त्यो झनै चिन्ताजनक छ । जसरी कुनै बेला अब्बल सेवा दिने गरेका शाही औषधि लिमिटेड, ट्रली बस, साझा यातायात, सिमेन्ट कारखानालगायत दर्जनौं संस्था ध्वस्त बनाइए, जसरी आयल निगम र विद्युत् प्राधिकरणजस्ता करोडौंलाई सेवा दिने संस्था अहिले ध्वस्त बनाइँदै छन्, त्यसको प्रमुख कारण नै दलीय भागबन्डा र ती संस्थालाई कार्यकर्ता भर्तीकेन्द्र बनाउने प्रवृत्ति हो । त्यसैका कारण अहिले दिनदहाडै दसौं अर्ब घोटाला गर्ने गोपाल खड्काजस्ता व्यक्ति राजनीतिज्ञहरूलाई प्रभावित पारेर आयल निगमजस्तो संस्थाको प्रमुखमा वर्षौंसम्म डटिरहेको अवस्था छ । संसदीय समितिले घोटाला भएको ठहर गर्दासमेत उनलाई सरकारले बर्खास्त नगर्नु र अख्तियारले छानबिन नगर्नु, यसभन्दा ठूलो अराजकता केही हुन सक्दैन । एकातिर विपन्न नागरिकले समेत गाँस काटेर जम्मा गरेको राज्यकोषबाट अरबौं लुट्ने व्यक्तिलाई कमिसन लिएर राजनीतिज्ञहरूले राजाजस्तो व्यवहार गरिरहेका छन् भने अर्कातिर भ्रष्टाचार भएको भनेर सप्रमाण समाचार लेख्ने पत्रकार र पत्रिकामाथि उनले नै धावा बोलिरहने लाजमर्दो अवस्था छ । लोकतन्त्रमा यस्तो कुरा सह्य हुन सक्दैन र हुनु हुँदैन । त्यस्तै, करोडौं अनियमितता गरेर साझा प्रकाशन डुबाउने डोलेन्द्र शर्मा, कर फछ्र्योट आयोगका नाममा राज्यको बिसौं अर्ब घोटाला गर्ने चूडामणि शर्मालगायतका पदाधिकारी, फिफाले भ्रष्ट भनेर निलम्बन गरेका र संसदीय समितिबाट कारबाहीका लागि सिफारिस भएका तर अख्तियारबाट पञ्चखत माफी पाएका गणेश थापालगायत कोही पनि कानुनभन्दा माथि हुँदैनन् र हुनु हुँदैन । अघिल्लो वर्षसम्म लुटतन्त्रको समानान्तर सत्ता चलाएका लोकमानसिंह कार्कीमाथि संसद्ले खुट्टा कमाएर कार्की बर्खास्तीपछि मात्र छानबिन गरेर आधा मनले बनाइएको अधुरो प्रतिवेदनसमेत मन्त्रिपरिषद्बाट पारित गरेर कार्यान्वयन गर्ने आँट हाम्रो सरकार र दलहरूमा छैन । त्यसको कारण के हो भने लुटतन्त्रको मिलिभगतमा सत्तासीन वा मुख्य प्रतिपक्ष कोही पनि चोखो छैनन् र जवाफदेहिता स्थापित भयो भने हामी दण्डित हुन्छौं भन्ने डर सबैलाई छ । त्यसैले बरु अराजकता र दण्डहीनतालाई जति सकिन्छ, उति संस्थागत गरौं भन्नेमा सबैको ध्यान देखिन्छ । यो अवस्था अब सह्य हुँदैन । अरू भ्रष्टसँगै लोकमानमाथि पनि कानुनबमोजिम कारबाही गरिनुपर्छ । अख्तियार पदाधिकारी वा न्यायाधीश, कसैले पनि भ्रष्टाचारलाई संरक्षण, प्रश्रय वा बढावा दिने गरी काम गरेको (वा नगरेको) खण्डमा सञ्चार माध्यमहरूले त्यसमा पारदर्शिता ल्याउनुपर्छ र नागरिकले खबरदारी गर्नुपर्छ । अहिले चौतर्फी भ्रष्टाचार र दण्डहीनता कायम हुनु जति चिन्ताजनक छ, त्यसप्रति मुख्य राजनीतिक दलहरूको सहनशीलता र संरक्षण त्यति नै निन्दनीय छ । शीर्ष नेतृत्व इमानदार हुने हो र इच्छाशक्ति हुने हो भने देशका सबै भ्रष्टाचारजन्य काममा तत्काल ब्रेक लाग्न सम्भव हुन्छ । त्यसको उल्टो जबसम्म चुनाव लड्ने टिकटदेखि मन्त्री र राजदूतका पदसम्म बिक्रीमा राखेर शीर्ष नेताहरू धनी हुने दुश्चक्र चलिरहन्छ, अहिलेको अवस्थामा तात्त्विक परिवर्तन ल्याउन गाह्रो हुन्छ । त्यसैले कुनै सार्वजनिक संस्था वा संस्थानको नेतृत्व निकम्मा वा भ्रष्ट भयो भने उसलाई मात्र हैन, सम्बन्धित मन्त्रीलाई पनि जवाफदेही र दण्डित गरिनुपर्छ । कुनै पनि प्रधानमन्त्रीले आफ्नो कार्यकालमा भएको भ्रष्टाचार र प्रगतिविहीनताको नैतिक जिम्मेवारी लिनुपर्छ र त्यसको मूल्यांकन नागरिकका रूपमा हामीले गरिरहनुपर्छ । अचाक्ली संस्थागत भइसकेको यस्तो भ्रष्टाचार र दण्डहीनता हाम्रो अभियानको अबको चरणको मुख्य निसाना बन्नेछ । हाम्रै अगाडि हाम्रा पुस्तौं पछाडिसम्मका सन्ततिको अधिकार खोसिएको र भविष्य बिग्रेको हेर्न हामी अभिशप्त छैनौं । चिकित्सा शिक्षा क्षेत्र सुधारका दिशामा हामीले दिएका सुझावसहित परिमार्जन गरेर संसद्मा विचाराधीन चिकित्सा शिक्षा ऐन जारी गर्न, आईओएमका खोसिएका अिधकार फिर्ता गर्न र त्रिवि पदाधिकारीहरूलाई कारबाही गर्न अब अनिवार्य छ । त्यस्तै, बाँकी सबै क्षेत्रमा मौलाएको भ्रष्टाचार र लुटतन्त्र अन्त्य गरेर पारदर्शिता र जवाफदेहिता ल्याउनु पनि उत्तिकै अनिवार्य छ । जालझेलपूर्वक दिइएको काठमाडौं नेसनल मेडिकल कलेजको सम्बन्धन जसरी खारेज गर्न राज्य बाध्य भयो, तपार्इंहामीजस्ता नागरिकको यथेष्ट दबाब भयो भने असम्भव भन्ने कुनै कुरा छैन ।"
"चोरलाई चौतारी, साधुलाई शूली","घरबहाल कर कसले तिर्ने ?केही दिनअघि आपूर्तिमन्त्री शिवकुमार मण्डलले आपूर्ति विभागका अधिकारीहरूसँग अकस्मात् दरबारमार्ग पुगेर अनुगमन गर्दै पसलहरूमा सिलबन्दी गरे । आम उपभोक्ताका हिसाबले हेर्दा यो मन्त्रीको स्वागतयोग्य कदम हो । त्यस क्षेत्रका व्यवसायीले भने सिलबन्दी नहटाइएसम्म सबै पसल बन्द गर्ने निर्णय गरेका छन् । समाजमा सबै व्यवसायीप्रती कतिपय उपभोक्ताको नजर नकारात्मक छ । तर सबै व्यवसायीलाई एउटै नजरले हेर्नु गलत छ । सचेत उपभोक्ता नहुनु र जिम्मेवार व्यवसायी नहुनु दुवै दुर्भाग्य हो । व्यवसायीले २० प्रतिशतभन्दा बढी मुनाफा राखेर कारोबार गर्न नपाइने उल्लेख छ । कतिपय सामानमा २० प्रतिशत मात्र मुनाफाले व्यापार घाटा हुन सक्छ । कतिपय साना व्यवसायी जो भाडामा कोठा लिएर व्यवसाय गर्छन्, उनीहरू दोहोरो करप्रणालीको मर्कामा छन् । वर्षको २० लाखभन्दा थोरै कारोबार गर्ने व्यवसायीलाई राज्यले साना व्यवसायीको दर्जामा राखेको छ । गाउँपालिकामा व्यवसाय गर्नेले १५ सय, नगरपालिकामा व्यवसाय गर्नेले २५ सय र उपमहानगरपालिकामहानगरपालिकामा व्यवसाय गर्नेले ५ हजार आन्तरिक राजस्व कार्यालयमा वार्षिक तिर्नुपर्ने प्रवधान छ । भाडावालले घरवालालाई नियमित निश्चित भाडा तिरेका हुन्छन् । भाडा लिएबापत घरवालाले घरबहाल कर तिर्ने चलन छैन र भाडाबापतको १० प्रतिशत पनि भाडावाल व्यवसायीले नै तिर्ने गर्छन् । कतिपयलाई थाहासमेत छैन, घरबहाल कर भाडावाल व्यवसायीले तिर्ने हो, कि घरवालाले ? त्यसो हँुदा व्यवसायी आफ्नो र घरवाला दुवैको कर तिर्न बाध्य छन् । घरबहाल कर घरधनीले तिर्नुपर्ने बताउँदा घरधनी सोझै अस्वीकार गर्छन् र कोठा छाड्न धम्की दिन्छन् । यतातिर पनि राज्यको ध्यान जान आवश्यक छ । विवेक मिश्रअध्यक्ष, डाँगीहाट व्यापार प्रबन्ध समित, मोरङ नेपालमा चिनियाँ रेलमित्रराष्ट्र भारतले बनाइदिएको जनकपुरसम्मको रेल चढेर जसरी सिरहा, धनुषा र महोत्तरीका नेपाली जयनगरमै गएर किनमेल गर्नलाई सजिलो भएको छ, अब लुम्बिनी, पोखरा र काठमाडौं बस्ने नेपाली पनि किनमेल गर्न चिनियाँ सहरमै पुग्ने भए । नेपालीले चीनबाट सामान ल्याएर पसल थापिरहनु नपर्ने भयो । आपूर्ति मन्त्रालयलाई पनि बजारपसलको अनुगमन गरिरहनु नपर्ने, आन्तरिक राजस्व कार्यालयलाई पनि कर उठाउने झन्झट रहेन । क्या हाइसन्चो । चीनबाट रेलका डिब्बा मालसामानले भरिएर आउनेछन् र नेपालबाट रित्तै जानेछन् । चीनबाट नेपाल आउने भनेको लत्ताकपडा जस्ता दैनिक प्रयोगका वस्तु हुनेछन् जसले हाम्रो केही बचेखुचेका सानातिना उद्योगधन्दालाई चौपट पार्नेछ । हामी हाम्रो अर्थतन्त्र स्वावलम्बी बनाउनतिर कहिल्यै लागेनौं र नेपाल संसारका सबै मुलुकको बजारका रूपमा विकास भइरहेको छ । चीनले धेरै पहिला नै नेपालमा ट्रली बस बनाइदिएको थियो, त्यसलाई हामीले चलाउनै सकेनौं, संयुक्त राज्य अमेरिकाले बनाइदिएको रोपवे थियो, त्यो पनि चलेन र जयनगरजनकपुरको रेल वेलाई नेसनल जोगफ्री टेलिभिजनले संसारका अनौठा रेल सेवामा देखाइरहन्छ, त्यस्तो हाल छ । हामीलाई अहिले मनोरेल को सपना देखाइएको छ । त्यसैले भनिएको होला अजब नेपाल प्रकाश अधिकारीज्यामिरे, खोटाङ व्यवसाय उपभोक्तामैत्री बनाऔं भदौ २३ गतेको कान्तिपुरमा प्रकाशित अनिश्चितकालीन बन्दको चेतावनी शीर्षक समाचार पढ्दा अचम्म लाग्यो । सरकारी अनुगमनको विरोधमा उत्रिएका व्यवसायीले काठमाडौंका दरबारमार्गका स्टोर अनिश्चितकालसम्म बन्द गर्ने चेतावनी दिएका रहेछन् । अझ बोर्डका अध्यक्ष गोपालसुन्दरलाल कक्षपतीले सरकारी अनुगमन तत्काल नरोके मुलुकभरकै पसल बन्द गर्ने चेतावनी दिएको थाहा पाउँदा व्यवसायीहरूको कतिसम्म ज्यादती रहेछ भन्ने प्रस्ट हुन आउँछ । उद्योग वाणिज्य महासंघ प्रदेश नं ३ का अध्यक्षका अनुसार व्यवसायीलाई नाफाखोर, कालोबजारीभन्दा उनीहरू पलायन हुन्छन् रे । व्यवसायीहरूले राज्यलाई कर तिरेका छन्, त्यसैले अनुगमनको बहानामा व्यवसाय बन्द नगरौं, व्यवसाय सञ्चालन गर्ने वातावरण बनाऔं रे । अब प्रश्न उठ्छ, सरकारले कालोबजारी नियन्त्रण गरी जनतालाई न्याय दिलाउन अनुगमन नै गर्न नपाउने भन्न मिल्ला ? राज्यलाई कर तिरेका नाममा के उपभोक्तालाई मनपर्दी ठगी गर्न पाइन्छ ? नेपाली जनताले बारम्बार व्यवसायिबाट हामी उपभोक्ता ठगिनुपर्यो, सरकारले अनुगमन गर्नुपर्यो भन्दै राखेको मागअनुसार गरिएको अनुगमन हो यो । उपभोक्ताको ढाड सेक्ने गरी सामान र मूल्यमा झुक्याएर व्यापार गर्ने व्यवसायीलाई नाफाखोर, कालोबजारी नभनेर के भन्ने ? कालो धन्दा गर्ने व्यवसायीले व्यवसाय बन्द गरे भन्दैमा चाडबाड रोकिएर बस्छ ? व्यवसायीका यस्ता असान्दर्भिक धम्कीले उपभोक्ता डराउलान् ? आफूले खरिद बिल र बिक्रीदरको प्रमाण प्रस्ट दिन नसक्ने अनि अनुगमनको विरोध गर्ने ? खरिद मूल्यभन्दा सोच्नै नसकिने अत्यधिक धेरै मूल्यमा सामान बेची उपभोक्ताको ढाड सेक्नु कहाँसम्म न्यायोचित हो ? नेपालमा व्यवासायीले सामान खरिद गरेको मूल्य थाहा पाएर त्यो सामानलाई नियमानुसारको नाफा दिएर उपभोक्ताले खरिद गर्ने दिन कहिले आउला ? सरकारले तिनै नाफाखोर, कालोबजारी गर्ने व्यवसायीसँग डराएर अनुगमनको कार्य रोक्छ भने त्यो उपभोक्तालाई अपमान गरेको ठहरिन्छ ।अनुगमन चाडबाडको समयमा मात्रै होइन, वर्षैभरि अनुगमन गर्नुपर्छ । अनुगमनका नाममा नाफाखोर, कालोबजारी गर्ने व्यवसायीलाई उम्काउने प्रयत्न पनि हुन सक्छ । त्यसमा सबै नेपाली उपभोक्ता सजग हुनुपर्छ । कोही ठग्ने र कोही ठगिने व्यवहार अन्त गरांै । व्यवसायी र उपभोक्तामैत्री व्यवसाय निर्माणमा लागौं । छविलाल न्यौपानेअध्यक्ष, मध्यवर्ती क्षेत्र जनअधिकार महासंघ नेपालदरबारमार्गका केही व्यापारीले आपूर्ति व्यवस्थापन तथा उपभोक्ता हित संरक्षण विभागको टोलीले केही ब्रान्डेड स्टोरमा सिलबन्दी गरेपछि विरोधस्वरूप उक्त क्षेत्रका स्टोर बन्द गराए । सरकारले सिलबन्दी गरेका पसल नखोलेसम्म सबै पसल अनिश्चितकालका लागि बन्द गर्ने तथा अनुगमन तत्कालै नरोके देशैभरका पसल बन्द गर्ने चेतावनीसमेत दिए । खुलमखुला उपभोक्ता ठगी गर्ने कार्य रोक्न खोज्दा सरकारलाई चेतावनी दिनु निर्लज्जताको पराकाष्ठा हो । कालोबजार तथा केही अन्य सामाजिक अपराध तथा सजाय ऐन २०३२ अनुसार २० प्रतिशतभन्दा बढी नाफा राखेर बिक्री गर्न पाइँदैन । तर यहाँ ब्रान्डेड होस् या अन्य जुनसुकै सामानमा उच्च नाफा राखी सर्वसाधारणलाई लुट्ने काम भइरहेको छ । अझ दसैंको बेला अनुगमन गर्न नहुने रे । सबैभन्दा बढी व्यापार हुने समयमा अनुगमन गर्न पाइँदैन भन्नुको मतलब हामीलाई जनता ठग्न देऊ भन्नु हो । यस्ता कार्यले लोकतन्त्रमा कुनै स्थान पाउनु हुँदैन । बजार अनुगमन जनहितका पक्षमा छ, कसैको दबाब र प्रभावमा परेर यो कार्य नरोकियोस् । शिवराज बराल पोखरा पुम्दी, कास्की मदनकृष्णलाई पढ्दै गर्दा नेपाली हास्य जगत्का महारथी मदनकृष्ण श्रेष्ठलाई सरसर्ती हेर्दा लाग्छ, उनी संसारका सबैभन्दा सुखी मान्छे हुन् । उनी संसारलाई हँसाएर अनि संसारका सामु आफू हाँसेरै मात्र बाँचेका छैनन्, राजनीतिक र सामाजिक विकृतिविरुद्ध खबरदारी गर्दै समाज परिवर्तन खातिर विशिष्ट योगदान पुर्याउँदै आइरहेका छन् । उनको आत्मकथा पढ्दै गर्दा बालकृष्ण समको दु:खीको घरमा मात्र तेरो बास हुने भए, हे ईश्वर दया राखी मलाई अझ दु:ख दे भन्ने उद्धरणले बारम्बार चिमोट्छ । उनका जीवनकालका आरोहअवरोहलाई अलग राख्ने हो भने जीवनका पछिल्ला चरणमा बेहोरेका पीडा र दुनियाँले उनलाई हेर्ने आँखाबीच ठूलो भिन्नता पाइन्छ । बेलाबखत उनले व्यक्त गर्ने गरेका यान्त्रिक मानव को संज्ञालाई हाँसोमा उडाउनेलाई के थाहा, उनी साँच्चिकै रिमोटका भरमा चलिरहेको वास्तविकता । एकातिर जीवनसंगिनीलाई क्यान्सरजस्तो भयानक रोगले जकडेको र आफू स्वयं पार्किन्सन्सजस्तो अद्भुत रोगले सताएको अवस्थालाई चिर्दै कुन हिम्मत र आत्मबलले उनी दुनियाँसामु हास्य कलाकारका रूपमा उभिन सकिरहेका छन् ? बुझ्न कठिन छ । दुनियाँलाई हँसाउने पात्र मदनकृष्णको अवस्था आफैं करुणा र वेदनाले भरिएको छ । यद्यपि राष्ट्रप्रतिको दायित्व र असीम आत्मबलले यावत् पीडा उनको मानसपटलबाट बिलाएर गएका उनका अभिव्यक्ति जोकोहीका लागि प्रेरणाका स्रोत बन्न सक्छन् । आम दर्शकश्रोताको सद्भाव र मायाभन्दा ठूलो शक्ति केही पनि होइन रहेछ भन्ने उनको अभिव्यक्तिले पुष्टि गर्छ कि समाजप्रति गरेको लगानी र त्यसबाट प्राप्त सन्तुष्टि नै उनको जीवन प्रेरणा बनेको छ । छातीभित्र रिमोट र टाउकामा राखेको चिप्सबाट चलेको स्पन्दनको वास्ता नगरी कर्मप्रतिको उनको लगाव र राष्ट्रप्रतिको समर्पणलाई सामान्य व्यक्तिको असामान्य प्रेरणाका रूपमा लिन सकिन्छ । मदनकृष्णको थोरै पीडालाई हामीले पनि वहन गर्दै उनको चहराएको घाउमा थोरै शीतलता प्रदान गर्न सकौं । उत्तम पुडासैनी जोरपाटी, काठमाडौं अनुसन्धानमा कल डिटेल भदौ २३ गते कान्तिपुर दैनिकमा डा गणेश रेग्मीद्वारा लिखित कल डिटेल किन आवश्यक ? लेख पढेर केही लेख्न मन लाग्यो । लेखक आफैंमा कानुनविज्ञ र प्रहरी प्रशासनमा लामो अनुभव भएकाले पनि यो लेखको केही सान्दर्भिकता महसुस हुन्छ । छिमेकी भारतमा पनि प्रहरी प्रशासनलाई वास्तविक अपराधी पत्ता लगाउन कल डिटेल लिन पूर्ण अधिकार दिइएको रहेछ र नेपालमा हुने गरेका विभिन्न गतिविधिका अपराध र ती अपराधीलाई राजनीतिक पार्टीका केही व्यक्तिले सत्ता र शक्तिका बलमा रोकतोक लगाई संरक्षण गर्ने प्रवृत्तिले अपराध झन्झन् मौलाएको छ र वास्तविक अपराधी उम्किने अनि निर्दोष व्यक्ति कानुनको कठघरामा उभिएर कैयौं वर्ष नारकीय जीवन व्यतीत गर्न बाध्य हुने अवस्था छ । बिनाप्रमाण शंकाका भरमा गरेका कैयौं निर्णयले कति घरबारविहीन भएका छन् भने कति सहन नसकी मृत्युको कठघरामा समेत पुग्न बाध्य छन् । त्यसैकारण पनि अपराधी पत्ता लगाउन र छिटोभन्दा छिटो अपराधीलाई कानुनी दायरामा ल्याउन कल डिटेल उपयोग गर्ने अधिकार प्रहरी प्रशासनलाई दिन उचित हुन्छ । विगतका केही घटनाले के पनि देखाइदिएको छ भने शंकाका भरमा कसैको विरोधमा कुनै व्यक्तिले किटानी जाहेरी दिए प्रहरीले पनि केही पहिचान नै नगरी गोपनीयताको हक र अधिकारलाई कुण्ठित पारी हचुवाका भरमा अनुसन्धानलाई तीव्र बनाई एकपक्षीय रूपमा महाभारत जत्रो मुचुल्का बनाई सरकारी वकिलको कार्यालयमा पेस्ने चलन छ । ऊ निर्दोष भए पनि अनेक तरिकाबाट उसको कल डिटेल लिइन्छ र व्यक्तिगत स्वतन्त्रतामाथि सिधै आँच आउने काम हुन्छ तर राज्यले कुनै व्यक्ति, समुदाय वा संघसंस्थाविरुद्ध अपराध गर्ने व्यक्तिहरूलाई जतिसक्दो चाँडो कानुनी कठघरामा ल्याउन अपनाउनुपर्ने जुनसुकै उपाय अपनाउन पाउनुपर्छ तर यसमा पनि सम्बन्धित व्यक्तिहरूको मर्यादालाई ख्याल गर्न जरुरी छ । खिमराज गिरी मध्य नेपाल नगरपालिका २, लमजुङ वासुदेव मुनाललाई बचाऊरेडियो नेपाल र वासुदेव मुनाल एकअर्काका पर्यायवाची थिए । कुनै बेला हामी सानो छँदा साँझको ५ बज्नासाथ रेडियो नेपाल खोलिहाल्थ्यौं किनकि हामी वासुदेव मुनालको मीठासपूर्ण आवाज छुटाउन चाहँदैनथ्यौं । रेडियो नेपालमा उनले चलाएको बाल कार्यक्रम सायदै रेडियो श्रोताले छुटाउने गर्थे । मुनालले मीठासपूर्ण आवाज र लोकप्रिय गीत मात्र दिएनन्, अपितु नेपाली साहित्यलाई समृद्ध बनाउने काम पनि गरे । ३१ वर्ष रेडियो नेपालमा बाल कार्यक्रम चलाएका मुनाल आज मृत्युसँग जुधिरहेका छन् । घाँटीको क्यान्सरले ६८ वर्षको उमेरमै थला परेका मुनालका कतिपय इच्छाआकांक्षा अधुरै छन् । उनको इच्छा व्यक्तिगत छैन । नेपाली साहित्यलाई समृद्ध पार्ने, गीत लेख्ने, गाउने अर्थात राष्ट्रकै सेवा गर्ने उनको इच्छा हो जसलाई मद्दत गर्नु नेपाल सरकार र सम्पूर्ण नेपालीको कर्तव्य हो । उनले यो राष्ट्रका लागि थुप्रै काम गरे, अब उनलाई राष्ट्रले गर्नुपर्ने दिन आएको छ । हुन त क्यान्सरको चौथो स्टेजमा पुगेका मुनाल जति दिन बाँचे पनि उनको मृत्युलाई सहज पार्ने, दुखाइ कम गर्ने र आर्थिक अभावले गर्दा उपचार हुन सकेन भन्ने मनोभाव पैदा हुन नदिनेतिर हामी सबैले विचार गर्नुपर्छ र सबैभन्दा धेरै दायित्व सरकारले लिनुपर्छ । कलाकार, साहित्यकारहरू यो देशका गहना हुन् । उनीहरूको सेवा गर्नु, आइपरेका बेला राज्यबाट नि:शुल्क उपचार गर्नु, आर्थिक सहयोग गर्नु जनकल्याणकारी राज्यको धर्म र दायित्व दुवै हो । मुनालको उचित उपचार र बाँचुन्जेल उचित खानपानको व्यवस्था सरकारले गरोस् । गोपाल देवकोटाचाबहिल गौरीनगर, काठमाडौं"
चीनको रेल आउने कुरा हाम्रो तयारीमा निर्भर,"भारत र चीनसँग नेपालको पछिल्लो सम्बन्धलाई कसरी नियाल्नुभएको छ ?नेपाललाई दुवै छिमेकीले प्राथमिकतामा राखेका छन् । उनीहरू दुवैको चाहना नेपालमा विकास भएको हेर्ने नै हो । तर, भारत नेपाल आफ्नो पक्ष र प्रभावमा रहेको हेर्न चाहन्छ । हाम्रो विगत हेर्ने हो भने उसको लगातारको कोसिस त्यही देखिन्छ । यो नेपालीका लागि मनोवैज्ञानिक दबाब पनि हो, जसले गर्दा हामी चीनसँग खुलेर अघि बढ्न सकेका छैनौं । भएका सम्झौतामा पनि निकै आलटाल भइरहेको छ । यसमा राजनीतिक दल मात्र दोषी छैनन्, हाम्रा कर्मचारीतन्त्रको अलमल र अस्पष्टता अनि भारतपरोक्ष धारले निकै काम गरेको छ । यो दु:खद् कुरा हो । हामीले भारतसँग सम्बन्ध सुमधुर राख्नुपर्छ । हाम्रो बढी सघनता पनि भारतसँगै हुन्छ । यसो भन्दैमा भारतसँग हामी अनुगृहीत नै हुनुपर्ने देखिँदैन । किन भइरहेका छौं, यसको उत्तरले मलाई पनि घोत्ल्याउँछ । हामीले सम्बन्धलाई सन्तुलित मात्र होइन, परिणाममुखी बनाउन आवश्यक छ । त्यसो हुन अब हाम्रो नेतृत्व तह र कर्मचारीतन्त्रबाट मात्र होइन, आम जनताको सचेतना त्यत्तिकै आवश्यक भएको मेरो बुझाइ छ ।भारत र चीनबीच बढेको प्रतिस्पर्धा र केहीअघि देखिएको द्वन्द्वले हाम्रो महत्त्व बढाउँदै लगेको तर हामीले त्यसअनुरूप कूटनीतिक परिणाम हासिल गर्न सकेनौं भन्न खोज्नुभएको हो ?चीन र भारत दुवैले पहिलेदेखि नै नेपाललाई महत्त्व दिँदै आएका छन् । नेपालको भूगोल नै यस्तो छ कि हामी भारत र चीनको मात्र होइन, सबैको महत्त्व र चाहमा छौ। विवाद बढेका बेला आआफ्ना धारणा अभिव्यक्त गर्न दुवै मुलुक नेपालसँग अलि बढी अन्तरक्रिया गर्छन् । भारत र चीनको बीचमा कहिलेकाहीं समस्या हँुदा नेपालको महत्त्व बढ्नु स्वाभाविक पनि हो । भारतमा भर्खरै भएको प्रधानमन्त्रीको भ्रमणको उपलब्धि त खासै केही छैन । भ्रमणताका नेपालले आफ्नो तटस्थ नीति कायम राख्न सक्यो, त्यसैलाई ठूलो उपलब्धि मान्नुपर्ला । तर भारतको प्राथमिकतामा नेपाल परेको छ र चीनको प्राथमिकतामा पनि । दोक्लमको विषयले नेपाल प्राथमिकतामा परेको स्पष्ट छ । चीनसँग बेल्ट एन्ड रोड इनिसिएटिभ्स (बीआरआई) मा नेपालले गरेको लिखित समझदारीले पनि काम गरेको छ । चीनले लिखतपछि मात्रै महत्त्व दिने गरेको छ ।प्रधानमन्त्री शेरबहादुर देउवाको भारत भ्रमण, त्यसपछि अहिले उपप्रधानमन्त्री कृष्णबहादुर महराको चीन भ्रमणलाई कसरी लिने ?सरकारको नेतृत्व सम्हालेपछि प्रधानमन्त्रीले छिमेकमा भ्रमण गर्ने चलनले यसपालि पनि निरन्तरता पाएको छ । प्रधानमन्त्री देउवाको भ्रमणको ठोस उपलब्धि त खासै नदेखिएको विश्लेषकको भनाइ छ । दिग्गजहरूले उपलब्धिका रूपमा लिएका छैनन् । तर, भारतले नेपाललाई पहिलेभन्दा बढी प्राथमिकतामा राखेको देखिन्छ । चीनका विषयमा पनि हेर्ने हो भने नेपाल प्राथमिकतामा परेको छ । दोक्लमको विषयले नेपालको प्राथमिकता झन् बढेकामा दुई मत छैन । तर, यसअघि बीआरआईमा नेपालको सहभागिता, पारवहन तथा यातायात सम्झौता, त्यसअघि एसियाली पूर्वाधार विकास बैंक, संघाई कोअपरेसनमा सहभागिताले पनि नेपालको महत्त्व बढी नै रहेको देखिन्छ । चीनलाई लिखत प्रतिबद्धता तथा समझदारीले धेरै काम गर्छ । त्यही कारण पनि नेपालको महत्त्व बढेको हो । नेपालले दोक्लमका विषयमा तटस्थता देखाएकामा पनि चीन बेखुसी छैन । यसलाई उनीहरूले सकारात्मक कदमका रूपमा लिएका छन् ।चीनसँग लिखितै सम्झौता गरेपछि पनि त्यो अगाडि बढ्न नसकेको विषयलाई कसरी हेर्नुभएको छ ?केपी ओली नेतृत्वको सरकारका पालामा चीनसँग ठोस सम्झौता र समझदारी भएका छन् । १५ बँुदे संयुक्त वक्तव्यमा दूरगामी सहकार्यको मार्गचित्र छ । चिनियाँ टोली आउँदैपिच्छे तिनै सम्झौता र समझदारीप्रतिको प्रतिबद्धता दोहोर्याइन्छ । ओलीपछिका सरकार पनि प्रतिबद्धता जनाउन पछाडि हटेका छैनन् । तर, नेपाल किन ठोस प्रस्तावको तयारी गर्दैन र पठाउँदैन ? यो प्रश्न रोचक छ । ओली नेतृत्वको सरकारले सम्झौता गरेपछि केही विषयमा काम अगाडि बढेको हो तर त्यही सरकारले पनि रेलमार्गको निर्माणजस्तो महत्त्वपूर्ण विषयमा कुनै ठोस प्रस्ताव चीनलाई राखेको देखिँदैन । एसियाली पूर्वाधार विकास बैंकको सम्मेलनमा नेपाल रित्तो हात फर्कियो । पछिका सरकारहरूको के कुरा गर्ने ? भाषण गर्ने तर गृहकार्य नगर्ने वा गराउन नसक्ने हाम्रो राष्ट्रिय चरित्रजस्तै भएको छ । बीआरआईमा हस्ताक्षर गर्नु परेको सकस पनि हामीले देखेकै हो ।अहिलेको सहकार्य र सरकारमा देखिएको सक्रियताले चीनबाट नेपालतर्फ रेल आउने सम्भावना कत्तिको देख्नुभएको छ ?त्यो हामीले गर्ने तयारीमा भर पर्छ । चीन र नेपालको सीमामा रेल आउँछ, त्यो सत्य हो । त्यहाँबाट नेपाल ल्याउने वा आउने विषय हामीले गर्ने तयारी र इच्छाशक्तिमा भर पर्छ । हामीले यो विषयलाई गम्भीर रूपमा लिएका छैनौं । बनाइदेऊ भनेर रेलमार्ग बन्दैन । हाम्रो योजना छ । त्यो भूभाग यति चुनौतीपूर्ण छ कि चिनियाँ प्रविधिबिना बन्न सम्भव देखिन्न । तपार्इंहरूको टेक्नोलोजी उपयोग गरेर हामी नेपालको योयो भागमा रेल पुर्याउन चाहन्छौं, सीमा यो मोडलबाट कनेक्ट गरौं भन्दा बल्ल चीनले यसलाई महत्त्व देला । आवश्यकता महसुस गर्ने देशको सक्रिय सहभागितामा मात्र चीन काम गर्न चाहन्छ । बीआरआईबाट यति सहयोग, नेपाल सरकारको यति लगानी र चीनको प्राविधिक सहयोग भन्नेखालको सम्झौता भएर काम अघि नबढेसम्म त्यो राजनीतिक कन्जम्सनको विषय मात्र रहनेछ । चीनसँग कुनै काम गर्ने विषयमा नेपालमा समझदारी त बन्छ तर कार्यान्वयन हुन सकिरहेको छैन । यो दु:खद् पाटो हो । हाम्रो विकास अरूले होइन, हामीले नै गर्ने हो । यो धारणा बुझेर हामी अघि बढ्नुपर्छ । तर हामीमा एक प्रकारको मनोवैज्ञानिक त्रास छ, जसले गर्दा निर्णयमा पुग्न ढिलाइ हुन्छ । हामी त्यो त्रस्त मानसिकताबाट माथि उठ्नुपर्छ ।मनोवैज्ञानिक सन्त्रास भन्नाले ?हामी एउटा छिमेकीको एक प्रकारको अभिभावकत्वमा हुर्केका छौं । त्यो अभिभावकत्वबाट बाहिर जान नचाहेको वा जान नसकेका हौं कि ? तर त्यो अभिभावकत्व मायालु नभएर स्वतन्त्र निर्णय लिन नसक्ने बनाउने खालको कठोर र स्वार्थमुखी छ । त्यस प्रकारको हुर्काइ हाम्रो मुलुकको राजनीति र कर्मचारीतन्त्र दुवैमा छ । यसको अलमल राजनीतिक नेतृत्वमा भन्दा पनि बढी कर्मचारीमा देखिन्छ । नेपालका कर्मचारीले केही काम गर्न चाहेनन् भने अलमल गरेरै त्यसलाई टारिदिने र अभिभावकको मनोवैज्ञानिक त्रास देखाएर सम्भवलाई असम्भव बनाइदिने गर्छन् । यसबाट सचेत मात्र होइन, मुक्त भएर अघि बढ्न सक्नुपर्छ ।तपाईंले भारतसँगको सम्बन्ध र निकटतालाई इंगित गर्न खोज्नुभएको हो ?यो विषय छर्लङ्ग नै छ । भनिरहनु पर्दैन । मुलुक तोक्न आवश्यक नै छैन । हाम्रो परम्परागत सम्बन्ध र हेराइलाई अध्ययन गर्दा स्पष्ट हुन्छ । कतिपय काम मेरो राजदूत कार्यकालमै सम्पन्न हुनुपर्ने, बीचैमा रोकिए, म आफैं छक्क परें । पारवहन तथा यातायात, इन्धनलगायत सम्झौता भए, तर त्यसको प्रोटोकल बनाउने काम अघि बढाउने काम अझै हुन सकेको छैन । जब कि साँच्चै इच्छाशक्ति थियो भने तत्कालीन प्रधानमन्त्री ओलीजीले फर्केर आएको केही दिनमा त्यो काम सम्पन्न गरेर पठाउन सक्नुहुन्थ्यो । तर, गर्नुभएन । त्यसपछिका सरकारमा त्यति पनि दृढता देखिन्न, यसको भित्री पाटो हामीले भनिरहनु पर्दैन । यहाँहरूले लेखि नै रहनुभएको छ । यस्ता विषयमा हामी बढी सचेत हुन आवश्यक छ । हामीकहाँ समस्या नै यही छ कुरा गरिदिने, काम अघि नबढाउने ।तपाईंको भनाइको तात्पर्य नेताहरूले बाहिर जे भनिरहेका हुन्छन्, यथार्थ फरक हुन्छ ?मैले भनिरहनु पर्दैन । त्यो उहाँहरूले भनिरहेको कुरा र काम गराइको शैली हेर्दा स्पष्ट भइहाल्छ । अन्य मुलुक त सहयोगीका सारथि मात्र हुन् । गर्ने त हामीले नै हो । हामीले जब चीनबाट ट्रान्जिट सुविधा चाहिन्छ भन्यौं, त्यो पाएनौं र ? पेट्रोलियम खरिदको कुरा कर र यातायात सुविधामा गएर अड्किएको थियो । त्यो अड्को फुकाउने सम्भावना चीनबाट हुने सर्वोच्च नेतृत्वको भ्रमणमा थियो । त्यो भ्रमण हुन सकेन । आशा गरौं, मंसिरको चुनाव सकिएर स्थायी सरकार आएपछि हुनेछ । अहिले (परराष्ट्रमन्त्री कृष्णबहादुर) महराजीको चीन भ्रमणमा बरु रेलका विषयमा सशक्त रूपमा उठेको देखिन्छ । आशा गरौं, प्रस्ताव औपचारिक र सहयोगको प्रकृति खुलाउने गरी प्रस्तुत भएको छ ।तपाईंले चीनियाँ राष्ट्रपतिको हुन नसकेको भ्रमणतर्फ संकेत गर्नुभयो । त्यो साँच्चै किन नभएको होला ? चिनियाँहरू नम्र पाराले नबिझाउने गरी भन्छन् स्थायी प्रकारको सरकार हँुदाको समयमा भ्रमण गर्ने । चीनले संविधानसभा निर्वाचनपछिको सरकारलाई अलिकति लामो समय रहने सरकार ठानेको थियो । संविधान जारीपछि ओली नेतृत्वको सरकार केही लामो समय जाने पनि उनीहरूको आशा थियो । यो निर्वाचनपछि आउने स्टेबल सरकारपछि त्यो भ्रमण हुने धेरै सम्भावना देख्छु । उच्चस्तरको भ्रमणमा धेरै कुरा तय गर्ने चिनियाँ प्रचलन छ, तर सरकार छिटोछिटो परिवर्तन हुँदा त्यस प्रकारको भ्रमण गाह्रो हुने देखिन्छ ।यतिबेला चीन र भारतबीचको प्रतिस्पर्धाले हामीलाई फाइदा पुर्याउन लागेको तर हामीले आफ्ना कुरा स्पष्टसँग राख्न नसकेको हो ?हामीले आफ्नो कुरा राख्न अलमल त गरेका छौं, तर भारतले पनि के बुझ्नुपर्छ भने अहिलेको नेपाली जनता २००७ ताकाका होइनन् । अब धेरै जनताको बुझाइ फरक भइसकेको छ । अध्ययन गरेका छन् । अन्तर्राष्ट्रियस्तरमा आफ्नो हैसियत स्थापित गरिरहेका छन् । आफ्नो इतिहासलाई र सामाजिकआर्थिक रूपले पिछडिएको अवस्थाका कारक तत्त्वलाई अध्ययन गरिरहेका छन् । भारतले यो विषय राम्रोसँग नबुझेर पुरानै मानसिकतामा अघि बढ्ने हो भने त्यो भारतकै अल्पदृष्टि साबित हुनेछ । नेपाललाई घोचिरहने स्थिति भइरहन्छ भने के त्यसले हाम्रो सम्बन्ध सुध्रेला ? भारतले सीमामा बनाएको बाँध र सडकहरूले गर्दा हाम्रा तराईवासी जनताको जीवनमा जुन अवस्था आएको छ, के त्यो केही करोडको सहयोगले सम्बोधन गर्न सक्छ ? यस्ता प्रश्न पनि त अब उठ्न थालेका छन् ।हामी चीनसँग कस्तो सम्बन्ध राख्ने भन्नेमा चाहिं स्पष्ट छौं र ?छैनौं । तर, यो निकै सजिलो छ भन्ने लाग्छ मलाई । यस क्षेत्रका विज्ञहरू राखेर छलफल गर्ने र त्यसअनुरूपको योजना बनाउने । कजाखस्तानको पाइपलाइन ल्हासासम्म छ, त्यहाँबाट नेपाल ल्याउने गरी सम्झौता गरेर हामी अघि बढ्न सक्छौं । संघाई कोअपरेसनको एउटा प्रमुख देश रसिया हो । रसियासँग पनि कुरा गरेर हामी अघि बढ्न सक्छौं । हामीले त्रिदेशीय भूमिका पनि खेल्न सक्छौं । भारतलाई संघाई कोअपरेसनका मुलुकसँग एक्सेस चाहिएको छ । त्यसका लागि हामी भूमिका खेल्न सक्छौं । त्यस्तो सम्भावना हामीकहाँ छ, तर नेपालले त्यसमा ध्यानै दिएको छैन । अब दिनुपर्छ ।यसमा कुरै भएको छैन कि राजनीतिज्ञहरूले यसलाई नसुनेका हुन् ?हाम्रा राजनीतिज्ञले नाइँ, केही भन्नुहुन्न तर गर्नु पनि हुन्न । यही समस्या हाम्रो हो । व्यवहारमा केही कुरा पनि लागू हँुदैन । विज्ञहरू राखेर कार्यदल बनाउन गाह्रो काम हो र ? त्यति काम त गरिएको छैन । राजनीतिक नेतृत्वले बढी कर्मचारीको कुरा मात्र सुन्दा पनि समस्या आएको होला । तपार्इंले चारवटा फरकफरक सरकारसँग काम गर्नुभयो, त्यहाँको बुझाइ कस्तो हुन्थ्यो ?सरकार परिवर्तन हँुदा हाम्रो शक्ति सकिएजस्तो हुन्थ्यो । राजदूत नै रहन्छ कि रहँदैन भन्ने हुन्थ्यो । त्यसभन्दा पनि समस्या फेरि नयाँ आउने मन्त्रीहरूलाई सबै विषय बुझाउनुपर्ने र दुईपक्षीय संवाद गराउनेजस्ता विषय साँच्चै असहज हुन्थ्यो । राजनीतिक अस्थिरताका बीचमा पनि काम अघि बढिरहँदा चिनियाँ पक्षको पनि विश्वास बढेको अनुभव गरेको थिएँ । निकै सहयोगी भावना देखाउने र खुलेर कुरा गर्ने गरी विश्वास बढेको थियो । कतिपय बेला मिडियाको सहयोग लिएर पनि काम अघि बढाएको थिएँ । राजदूत भएर पनि मैले कतिपय विषयमा बोल्नुपर्यो । राजदूतले अन्तर्वार्ता दिन हुँदैन भनेर समेत बन्देज लगाए । तर त्यसको महत्त्व उनीहरूले बुझेनन् । तपार्इंले पटकपटक राजनीतिकसँगै प्रशासनमा नेपाल कमजोर भन्नुभएको छ । यसको संकेत परराष्ट्र मन्त्रालयतर्फ नै हो ?राजनीतिक नियुक्तिमा गएको राजदूतसँग अनुभव, क्षमता हुँदैन भन्ने परराष्ट्र मन्त्रालयको बुझाइमा समस्या छ । मुख्यसचिव भएर गएका राजदूतहरूले समेत यस्तो समस्या भोगिरहेका छन् । अनि कसरी समस्या समाधान हुन्छ ? राजनीतिक राजदूतहरू सफल हँुदा उहाँहरू पीडामा हुने हो कि जस्तो देखिन्छ । परराष्ट्रकाले मात्र राम्रो गर्न सक्छन्, अन्यले सक्दैनन् भन्ने साबित गराउन खोजिएजस्तो देखिन्छ । तर उहाँहरूका पनि सीमा छन्, जुन उहाँहरूलाई नै बढी थाहा छ । यदि मान्छे क्षमतावान् छ भने राजदूतका लागि योग्य हुन्छ, चाहे त्यो राजनीतिक नियुक्ति होस् वा करियर डिप्लोम्याट । त्यो उहाँहरूले बुझ्न जरुरी छ ।नेपालमा चीनको सक्रियता निकै बढेको देखिन्छ । उनीहरू पनि भारतजस्तै आन्तरिक राजनीतिक गतिविधिमा संलग्न हुन थालेका हुन् ?चीनले त्यस्तो गर्दैन भन्ने मलाई लाग्छ । नेपालको राजनीतिक खेलमा ऊ पस्दैन । त्यस्तो खेलमा पसेर विवादित हुने उसले बुझेको हुनुपर्छ । जस्तो अफ्रिकामा पनि चीनको सम्बन्धमा आएको तनावबारे ऊ सचेत देखिएको छ । अर्को कुरा, कतिपय अनुत्तरदायी चिनियाँ व्यापारीहरूले गर्दा पनि चीनको छवि बिग्रिन सक्छ, त्यसबारे सचेत हुँदै उनीहरू अघि बढ्नुपर्छ ।"
संवैधानिक अंगको साख जोगाउने चुनौती,"समग्रमा राज्यका सबै अंगको विश्वसनीयता र साख दुवै एकसाथ गुमेको यो बखतमा सशक्त नागरिक आवाज मात्र आशाको दियालो हो । दल, निजी स्वार्थ र साइनो सम्बन्धबाट माथि उठेको सशक्त नागरिक आन्दोलन आजको आवश्यकता हो । यसले मात्र हाम्रा संवैधानिक निकायलाई खबरदारी गर्न सक्छ । हरेक सचेत नागरिकको नि:स्वार्थ र बुलन्द तर संगठित आवाज आवश्यक छ । त्यसो गर्न सकिएन भने यो लोकतन्त्रको खतराको घण्टी बज्ने बेला भइसक्यो ।"
डुबान स्थायी समाधान होस्,"हनुमाननगर (सप्तरी) पछिल्लो पटक विस्तार भएको र भारतीय सीमादेखि सुनसरीसम्म जोडिएको हनुमाननगर कंकालिनी नगरपालिकाको सधैंको समस्या हो डुबान । यो त्यस्तो नगरपालिका हो, जुन भारतीय स्वतन्त्रता संग्रामदेखि २ वर्षअघिको मधेस आन्दोलनमा समेत चर्चित रह्यो ।नगरको केन्द्र हनुमाननगर सप्तरीको पुरानो सदरमुकाम हो । कोसीले भूभाग कटान गर्नुअघि १९९७ सालसम्म सदरमुकाम हनुमाननगरमै थियो । सन १९४२ मा सुरु अंग्रेज भारत छोडो आन्दोलनमा क्रममा हनुमाननगर चर्चित रह्यो । भारतीय समाजवादी नेताहरू जयप्रकाश नारायण र राममनोहर लोहिया अंग्रेजविरोधी आन्दोलनमा लागेका बेला हनुमाननगरमा तत्कालीन राणा अधीनस्थ नेपाली सुरक्षाकर्मीबाट पक्राउ गरिए । राणा शासकले भारतमा रहेका अंग्रेजलाई भारतीय समाजवादी नेताहरूलाई सुपुर्दगी गर्ने योजना बनाएपछि हनुमाननगरका स्थानीय र कोइलाडी, बरसाइन तथा तिलाठीका नेपाली प्रजातन्त्रवादी नेतृत्वकर्ताहरू मिलेर हनुमाननगरमा भारतीय नेताहरूलाई राखिएको बडाहाकिमको गारदमा आक्रमण गर्ने योजना बनाएको इतिहासकार प्राडा पीताम्बरलाल यादवको भनाइ छ ।बडाहाकिमको गारदमा आक्रमण गरी भारतीय नेताहरू जयप्रकाश नारायण र राममनोहर लोहियालाई मुक्त गरेपछि इतिहासमै हनुमाननगर जेल तोडो काण्ड चर्चित छ । नेपालमै मारवाडी समुदायका व्यक्तिहरू पहिलो पटक हनुमाननगर हुँदै प्रवेश गरेको वृद्धहरू बताउँछन् । यही नगरको अर्को प्रमुख स्थान भारदह पनि आन्दोलनका बेला चर्चामा आइरहन्छ । भारदहका राजीव राउत र सँगैको पर्तोहाका रामकृष्ण राउत गरी २ जना पछिल्लो मधेस आन्दोलनका क्रममा मारिए । आन्दोलनको ६ महिने अवधिमा भारदहले आर्थिक र भौतिक रूपमा निकै क्षति व्यहोर्नुपर्यो ।१४ वडा रहेको नगरका अधिकांश वडा ग्रामीण क्षेत्रमा पर्छन् । बाटो, फोहोर व्यवस्थापन र खानेपानीको समस्या त छँदैछ, कोसी, खाडो, जिता, महुलीलगायत खोलको बाढीले बर्सेनि डुबानमा पर्नु वर्षौंदेखिको सबैभन्दा ठूलो समस्या हो । निर्वाचनका क्रममा मतदाताले बाढीको समस्या र आन्दोलनको उपलब्धि के भन्ने विषयमा उम्मेदवारलाई प्रश्न गर्न थालेका छन् । समस्या समाधान गर्ने विश्वाससहितको प्रतिबद्धता गर्ने उम्मेदवारलाई मात्र आफूहरूको मत जाने उनीहरूले बताउन थालेका छन् । नगरमा २२ हजार ४ सय १७ मतदाता छन् । यहाँको चुनावी प्रतिस्पर्धामा संघीय समाजवादी फोरम नेपालका वीरेन्द्र माझी, कांग्रेसका सरोज विराजी, राजपा नेपालका शैलेश साह, माओवादी केन्द्रका राहुल मण्डल र राप्रपाका सकिल अलीलगायत मेयरका लागि मुख्य दाबेदार देखिएका छन् ।मतदाताहरू भने डुबान समस्याको स्थायी समाधान र स्थानीयस्तरमै रोजगारीको स्थिति सिर्जना गरी दिगो समाधानसहितको प्रतिबद्धता उम्मेदवारहरूबाट माग्न थालेका छन् । नगरपालिकाको इनर्वा, रम्पुरा मल्हनिया, भारदह, मधवापुर, पोर्ताहा र हनुमाननगरजस्ता बस्ती र बजार यो वर्षको बाढीबाट पूर्ण प्रभावित क्षेत्र हुन् ।"
नयाँ अनुहार चाहन्छन् मतदाता,"धनुषा सदरमुकामबाट १ घण्टा दूरीको फुलगमा बजारस्थित चौतारोमा शुक्रबार पनि नियमितझैं स्थानीय जम्मा भए । उनीहरू पार्टीका उम्मेदवार र मतदानबारे छलफल गरिरहेका थिए । नगराई उपमहानगरका कांग्रेसबाट मेयरका प्रत्याशी प्रमेश्वर यादव भोट माग्दै त्यहीँ पुगे । हात जोडेर आफूलाई जिताउन आग्रह गरेका यादवलाई केहीले सघाउने वचन दिए । कतिले चाहिँ उनका एजेन्डा र योजनाबारे एकपछि अर्को प्रश्न तेस्र्याए । स्थानीयले राजनीतिकभन्दा पनि गाउँको विकासका मुद्दामा उम्मेदवारको प्रतिबद्धता चाहे । चुनावका लागि केही दिन मात्र बाँकी रहँदा धेरैजसो उम्मेदवार मतदातामाझ पुगिसकेका छैनन् । तर, स्थानीय बासिन्दा चुनावप्रति तीव्र आशावादी छन् । बिचौलियाकै कारण गाउँको विकास नभएको उनीहरूको ठम्याइ छ । भन्छन्, नेता एक दिन देखिन्छन्, त्यसपछि अर्को चुनावमा मात्रै आउँछन् । आफूहरूको गाउँ सिँचाइ, शिक्षा, स्वास्थ्य, सडकजस्ता विकासबाट धेरै टाढा रहेको स्थानीयको गुनासो छ । सदरमुकामनजिकै भएर पनि फुलगामा पिछडिनुको दोष उनीहरूले नेतालाई लगाए । उम्मेदवार यादव मतदातामाझ उनीहरूले मागेका सबै कुरा पुर्याइदिने बताइरहेका थिए । तर, स्थानीयको गुनासो र आक्रोश नरोकिएपछि उनी छलिँदै पार्टी बैठकतिर लागे । गरिब छौं, हामीलाई कसैले हेर्दैन, आकाशबाट पानी नझरे भोकै मर्छौं, खाने अन्न हुन्न, सिँचाइ नपुग्दाको सास्ती सुनाउँदै रामकुमार साहले भने, आकाशकै भरमा हाम्रो जीवन धानिएको छ ।आएको बजेट पनि नेताहरूले आफ्नो टोल, क्षेत्रमा खर्चने गरेको स्थानीय बताउँछन् । अब त टोलको उम्मेदवार नभए भोटै नहालौंजस्तो भइरहेछ, विजयलाल कर्णले भने । धनुषाका जनकपुर उपमहानगरसहित १८ स्थानीय तहमा शुक्रबारसम्म पनि खासै चहलपहल देखिएन । फुलगामाजस्तै सपहीमा पनि उम्मेदवार पुगेनन् । यो पूर्वराष्ट्रपति रामवरण यादवको गाउँ हो । गर्मी छल्न बघारामा बसेर बासिन्दा उम्मेदवारबारे गफिँदै थिए । नजिकै घरमा थिए, पूर्वराष्ट्रपति यादवका छोरा चन्द्रमोहन । उनी चुनाव प्रचारप्रसारभन्दा पनि असन्तुष्ट उम्मेदवार व्यवस्थापन गर्न असिनपसिन देखिन्थे । सपही गाउँपालिकामा उनकै भाइ पर्नेले उम्मेदवारी दिएका छन् । जति प्रयास गर्दा पनि उनलाई मनाउन नसकेपछि चन्द्रमोहनको मुहारमा तनाव झल्किरहेको थियो । चिकित्सा पेसाबाट राजनीतिमा प्रवेश गरेका चन्द्रमोहनलाई आफ्नै गाउँपालिकामा पराजित भए राष्ट्रिय राजनीतिमै असर पर्ने भय छ । उनकै घरसँग जोडिएको छिमेकमा समेत विकास नभएको स्थानीयले गुनासो गरे । राष्ट्रपतिको गाउँ नमुना हुनुपर्ने हो । बाहिर विदेशमा नमुना हुन्छ भन्छन्, प्राविधिक जागिरबाट अवकाशप्राप्त रामचन्द्र यादव भन्छन्, तर, हामी सिँचाइ, स्वास्थ्य, शिक्षाबाट धेरै टाढा छौं । विगतका नेताले भोट लिने तर गाउँको विकास नगरेकाले यसपालि नयाँ अनुहार आओस् भन्ने चाहन्छन् उनीहरू । सपही, बघारका राजेन्द्र यादव भने कसलाई मत दिने भन्नेमै अन्योल रहेको बताउँछन् । सपही गाउँपालिका प्रमुखका लागि उम्मेदवारी दर्ता गराएकामा गरिबको आँसु पुछ्ने, आपत्विपत्मा मल्हमपट्टी लगाउने खालको कोही छैनन्, उनले भने, चुनावअघि विकास बजेट जथाभाबी बाँडफाँड गर्नेहरू नै उम्मेदवार बनेका छन् । मत पाएर जितेपछि जनताका लागि काम गर्दैनन् ? पुरानाले विकास बजेटमा अनियमितता गर्ने गरेको देखेरै नवप्रवेशीप्रति स्थानीयको आशा बढेको राजेन्द्रको भनाइ छ । प्रदेश २ को चुनावमा प्रमुख दलहरू आपसमै विभाजित छन् । टिकट वितरणमा विवादले केन्द्रीय नेताहरूलाई प्रचारप्रसारमा आउन समस्या देखिएको छ । जनकपुर उपमहानगरपालिकाका मेयर उम्मेदवार मनोनयनअघि दलहरूले लामो कसरत गरे । मनोनयनपछि दलका केन्द्रीय नेता जिल्लामा देखिएका छैनन् । राजपाका नेता सबै केन्द्रमै छन् । महासचिव मनीष सुमनले केही प्राविधिक कुरा मिलाउन मात्रै काठमाडौंमा बसेको बताए । एमाले अध्यक्ष केपी ओली पनि मधेस आउने प्रयासमा छन् । तर, एमालेभित्रकै असन्तुष्टि र एन्टी मधेसी टयागका कारण अप्ठेरो छ । कांग्रेस सभापति शेरबहादुर देउवालाई आउने साता मधेसका कार्यक्रममा ल्याउने तयारी भइरहेको छ । माओवादी केन्द्रका अध्यक्ष पुष्पकमल दाहाल भने केही समयअघि साता दिन मधेसमै बसेर फर्किएका छन् ।"
एजेन्डा ल्यान्डफिल साइट,"जनकपुर उपमहानगरका उम्मेदवारहरू जनकपुरलाई प्रदेश २ को राजधानी बनाउनेदेखि विभिन्न एजेन्डा बोकेर मतदाता आकर्षित गर्ने प्रयासमा छन् । फोहोर र दुर्गन्धले बदनाम यो सहरका लागि व्यवस्थित ल्यान्डफिल साइट बनाउने एजेन्डा भने सबैका साझा छन्।एमालेबाट उपमहानगरका मेयर उम्मेदवार लक्ष्मीनारायण भगत आफ्नो पहिलो एजेन्डा नै जनकपुरको फोहोर व्यवस्थापनका लागि ल्यान्डफिल साइट बनाउने रहेको बताउँछन् । यसलाई पर्यटकीय क्षेत्र बनाउनुपर्छ, उनले भने ।राजपाका उम्मेदवार लालकिशोर साह पनि जनकपुरलाई सुन्दर बनाएर पर्यटक लोभ्याउने योजना सुनाउँछन् । ढल र फोहोर ल्यान्डफिल साइट बनाएर व्यवस्थित गर्नुपर्छ, उनले भने, यसलाई स्मार्ट सिटीका रूपमा विकास गर्ने इच्छा छ ।आफू मेयर चुनिए तत्काल ल्यान्डफिल साइटको काम थाल्ने कांग्रेस उम्मेदवार मनोज साहले बताए । एसियाली विकास बैंकको ऋण तथा आर्थिक सहयोगमा उपमहानगरपालिकामा फोहोर प्रशोधन केन्द्र बनाउने योजना रहे पनि वर्षौंदेखि लपत्र छ । स्थानीयको अवरोधपछि सदरमुकामभन्दा पूर्व भोइलमा ल्यान्डफिल साइट बनाउने तयारी भइरहेको उपमहानगरका इन्जिनियर वीरेन्द्रप्रसाद यादवले बताए । जनप्रतिनिधि आउनासाथ काम थाल्ने उनको भनाइ छ । ठोस निर्णय हुन नसक्दा ल्यान्डफिल साइट निर्माण अगाडि बढ्न नसकेको उपमहानगरपालिकाका प्रमुख कार्यकारी अधिकृत अर्जुन सुवेदी बताउँछन् । ठोस निर्णय नहुनु र स्थानीयस्तरमा अवरोधले आयोजना अलपत्र परेको हो, उनले भने, निर्वाचत प्रतिनिधि आएपछि काम गर्न सहज होला । ल्यान्डफिल साइटमा राजनीतिक अवरोध हुँदा दुई स्थानका लागि बनाइएको डिजाइन रद्द भएको उपमहानगरले जनाएको छ । पहिलो पटक फुलगमास्थित गुठीको जग्गामा फोहोर प्रशोधन केन्द्रका लागि प्रस्ताव भएको थियो । गुठी संस्थानले २० वर्षका लागि वार्षिक ३ लाख ५० हजारको दरले १२ बिघा १७ कट्टा जग्गा उपलब्ध गराएको थियो । तर, त्यहाँ स्थानीयको अवरोधपछि बेगासीपुरमा सारिएको थियो । २० बिघा जग्गा २० वर्षका लागि वार्षिक ७ लाख ५० हजारका दरले भाडामा लिने २०७१ कात्तिक १८ गते सम्झौता भएको थियो । यहाँ पनि स्थानीय तथा राजनीतिक दलले काम अघि बढ्न दिएन । बेगासीपुरमा जनक दरबार बनाउने प्रस्ताव भएकाले ल्यान्डफिल साइट बनाउन नमिल्ने भन्दै दलले अवरोध गरेको फोरम लोकतान्त्रिकका जिल्ला अध्यक्ष नरेश यादवले बताए ।"
रोजगारी दिनेलाई भोट,"महादेवा पोर्ताहा (सिरहा) महादेवा पोर्ताहाको मुसहर दलित बस्तीमा ७५ परिवारको बसोबास छ । ऐलानी जग्गामा खरले छाएको र माटोले लिपेको झुरुप्प बस्तीमा पुग्दा आङ छोप्ने एकसरो कपडा नभएर नांगै बसिरहेका बालबालिका देखिन्छन् । यो बस्ती भएर अन्य गाउँमा विद्युत् सेवा विस्तार भएको छ । यहाँका आधा दर्जन घरले मात्र विद्युत् मिटर बक्स जडान गरेका छन् । बस्तीका अधिकांश मुसहर समुदायले हुकिङबाट विद्युत् चोरी गरी बिजुली बालेका छन् । बस्तीमा दुई जनामात्रै एसएलसी उत्तीर्ण युवा छन् । २०६४ मा लक्ष्मण सदाय मुसहर र २०७४ मा राजेशले मात्र अहिलेसम्म एसएलसी उत्तीर्ण गरेका छन् । गाउँघरमा रोजगारी नपाएपछि बस्तीका अधिकांश युवा रोजगारीका लागि भारतीय सहर पञ्जाव र दिल्ली हानिएका छन् । गाउँघरमा कृषि मजदुरीको काम पनि पाइन छाड्यो, बस्तीका ७५ वर्षीय चिराई सदाय मुसहरले भने, धान खेतीको सिजनमा एक महिनासम्म कृषि मजदुरीको काम पाए पनि अरू बेला काम नपाएका कारण बिदेसिन बाध्य छांै । कृषि मजदुरीबाट पाइने दैनिक न्यून तीन सय रुपैयाँमात्र ज्यालाले घर खर्च चलाउनसमेत समस्या भएपछि युवाहरू भारत पसेको उनले सुनाए । चुनावको समय परेकाले नेताहरू दिनैपिच्छे भोट माग्न बस्ती छिरेका छन्, उनले भने, उम्मेदवारलाई रोजगारी दिनुपर्यो भनेका छांै । उम्मेदवारलाई यो बस्तीका तीनवटा माग छन् । पहिलो रोजगारी ग्यारेन्टी, दोस्रो बिजुली मिटर र तेस्रो दलित आवास निर्माण । मुसहर समुदाय बस्ती पुग्ने जोकोही नेतालाई यही तीनवटा माग तत्काल पूरा गरेमा भोट हाल्ने बताउँछन् । रोजगारी नपाएकै कारण गाँस, बास र कपासको समस्या झेल्नुपरेको निष्कर्ष उनीहरूको छ । लक्ष्मण सदायले भने, त्यसैले उम्मेदवारलाई बस्तीको एउटै स्वर छ रोजगारी ग्यारेन्टी गर्ने नेतालाई मात्र भोट । बस्तीले ठूलो रोजगारी मागेको छैन । सीप सिकाएर निर्माण लगायतमा मजदुरीको अवसर जुटाइदिएमात्र पनि पुग्यो । लक्ष्मण मात्रै रोजगारीमा छन् । उनी गाउँमै निर्माण भएको सडक हेरचाहका लागि लहानस्थित सडक डिभिजन कार्यालयबाट मासिक १३ हजार पाउने गरी रोजगारीमा छन् । रोजगारीपछि बस्तीको माग विद्युत् उपयोगका लागि मिटर बक्स उपलब्ध गराउनुपर्नेछ । ऐलानी जग्गामा बसोबास गरेकै कारण जग्गाधनी लालपुर्जा नहुँदा मिटर बक्स पाउनबाट वञ्चित भएका छौं, उनले भने, त्यसकारण दोस्रो माग हाम्रो मिटर बक्स हो ।घरघर पुगेका उम्मेदवारलाई गाँस, कपासको अभावसँगै बाँसको व्यवस्था गरिदिन उनीहरूले माग गर्दै आएका छन् । फुसको अधिकांश घर वर्षामा पानी जमेर ढल्ने अवस्थामा पुगेको छ, फिर्ना सदायले भने, काठपात, बाँस किनेर घर बनाउन सक्ने अवस्थामा छैनौं, त्यसैले पनि बाँसको व्यवस्था माग गरेका छौं । उम्मेदवारले आश्वासन दिएर धेरैपटक झुक्याएकाले आश्वासनका भरमा भोट दिने पक्षमा नभएको स्थानीयले बताए ।"
मतदाता शिक्षा प्रभावहीन,"राजविराज (कास) विगतका चुनावमा बदर मत उच्च देखिएको सप्तरीमा यसपटक पनि मतदाता शिक्षा कार्यक्रम प्रभावकारी छैन । जिल्ला निर्वाचन कार्यालयले खटाएका मतदाता शिक्षा स्वयंसेवक र निर्वाचन शिक्षा कार्यकर्ता अझै गाउँ पुगेका छैनन् । विपन्न समुदाय तथा महिलाका बीचमा मतदाता शिक्षा पुर्याउन आवश्यक देखिन्छ । चुनाव हुन केही दिन मात्र बाँकी छँदा पनि कार्यक्रम नपुग्नुले यसपालि पनि धेरै मत बदर हुन सक्ने सम्भावना छ । निर्वाचन कार्यालयका अनुसार जिल्लामा दोस्रो संविधानसभा निर्वाचनका बेला २ लाख ३ हजार ६१ मत खसेको थियो । ६ दशमलव ७८ प्रतिशत मत बदर भएको थियो । असोज २ गते हुने स्थानीय तह निर्वाचनका लागि ३ लाख ३१ हजार ६ सय ७९ मतदाता छन् । निर्वाचन कार्यालय प्रमुख महेशकुमार ठाकुरका अनुसार जिल्लामा एक मतदान केन्द्रको क्षेत्रभित्रका लागि एक मतदाता शिक्षा स्वयंसेवक र निर्वाचन शिक्षा कार्यकर्ता गरी ४ सय ६१ जनालाई गत भदौ १५ गते नै खटाइएको छ । स्वयंसेवकले ती मतदान केन्द्रभित्रका मतदातालाई नमुना मतपत्र, सदर र बदर मतबारे जानकारी दिनुका साथै मतदाता नामावलीमा नाम र मतदाता परिचयपत्रका लागि मतदान केन्द्रमा आउन आग्रह गर्ने गरी कार्यविधि दिइएको ठाकुरले बताए । तर, निर्वाचन कार्यालयले खटाएका मतदाता शिक्षा स्वयंसेवकहरू गाउँमा नदेखिएको मतदाताको गुनासो छ ।मतदाता शिक्षा कार्यकर्ता गाउँमा आइनपुगेको तिलाठी कोइलाठी ८ का सत्यनारायण यादवले बताए । गाउँमा शिक्षाको स्तर नाजुक छ, लामो समयपछि निर्वाचन भइरहेको छ । मतपत्र पनि ठूलो छ । त्यसकारण मतदाता शिक्षा कार्यक्रम प्रभावकारी बनाउन नसकिए बदर मतको प्रतिशत धेरै हुन सक्छ, उनले भने । अति विपन्न मुसहर समुदायलाई मतदाता शिक्षाको सबैभन्दा बढी आवश्यकता रहेको मुसहर समुदायकी नेत्री मानती सदाले बताइन् । हाम्रो टोलबस्तीको धेरै मत विगतमा पनि बदर भइरहेको छ, मतपत्रमा छाप हान्नेदेखि कसरी मोड्ने र खसाल्नेसम्मको ज्ञान अभाव छ, सदाले भनिन्, झारा टार्ने हिसाबले होइन, प्रभावकारी ढंगबाट मतदाताले बुझ्ने गरी शिक्षा सञ्चालन नगरिए बदर मतको संख्या यसपटक बढी हुने सम्भावना छ ।"
बाँसुरीमा जुगलबन्दी,"काठमाडौं (कास) जापानी बाँसुरीवादक हिरोसी नाकागावा ३६ वर्षपछि नेपाल आएका छन् । यही मौकामा उनले विभिन्न स्कुलका बालबालिकालाई बाँसुरीवादनबारे जानकारी पनि दिइरहेका छन् । शुक्रबार साँझ चाहिँ उनी ललितपुरस्थित फ्रान्सेली केन्द्रमा भेटिए। त्यहाँ उनले नेपाली वाद्यवादकसँग मिलेर बाँसुरी जुगलबन्दी प्रस्तुत गरे ।कार्यक्रममा नाकागावालाई बाँसुरीवादक नागेन्द्रविक्रम राई, तबलावादक मिलेश तण्डुलकार र तानपुरामा विशाल भट्टराईले साथ दिएका थिए । नागेन्द्रले ए कान्छा गीतलाई बाँसुरीमा सुनाएपछि नाकागावाले पनि जापानी लोक धुन प्रस्तुत गरे । समारोहमा नेपाली, जापानी र अन्य देशका संगीतप्रेमीको उपस्थिति थियो भने वरिष्ठ बाँसुरीवादक जीवन आले र साहित्यकार रामकुमार पाण्डेले नाकावागाको टोलीलाई स्वागत गरेका थिए । ध्रुपद क्याराभानले आयोजना गरेको कार्यक्रममा नाकागावाले नेपाली वादकसँग मञ्च सेयर गर्न पाएकोमा खुसी लागेको बताए । नागेन्द्र, मिलेशहरू आफैंमा कुशल वाद्यवादक रहेछन्, उनले भने, यो मेरो एकल कार्यक्रम होइन । जुगलबन्दी हो । आफ्नो क्षेत्रका डनहरूसँग प्रस्तुत हुन पाउँदा म असाध्यै खुसी भएको छु । जापानको क्योतोस्थित र्युकोकु, ओतानी र बुक्यो विश्वविद्यालयका लेक्चररसमेत रहेका नाकागावाले सन् १९८१ मा भारतको बनारस हिन्दु विश्वविद्यालयबाट शास्त्रीय संगीतको ज्ञान लिएका थिए । सोही बेला डा हृतिक सान्यालसँग धु्रपद गायनको तालिम लिएका उनले गुरु गोरखनाथ दाससँग बाँसुरीवादन सिकेका थिए । पण्डित हरिप्रसाद चौरासिया र पण्डित मल्हार कुलकर्नी पनि उनका गुरु हुन् ।सन् १९७१ मा पहिलो पटक नेपाल आउँदा यो ठाउँ स्वर्ग जस्तै भएको ६७ वर्षे नाकागावाले बताए । त्यो बेला यहाँको वातावरण स्वच्छ थियो, उनले भने, अहिले घरहरू बढेछन्, धूलोधूवाँ धेरै भएछ । मान्छे पनि थपिएछन् । म त्यो बेलाको काठमाडौंलाई मिस्ड गरिरहेको छु । यद्यपि, काठमाडौं अझै पनि प्यारो र सुन्दर नै रहेको उनले बताउन चाहे ।"
काली हुनुमा गर्व,"फेयरनेस क्रिमको विज्ञापन खेल्ने कलाकार बलिउडमा थुप्रै छन् । शाहरूख खान, दीपिका पादुकोण, सोनम कपुर, विद्या बालन, जोन अब्राहमलगायतले क्रिमपाउडरको मनग्गे प्रचार गरेका छन् । यीमध्ये छुटेको नाम हो प्रियंका चोपडा । उनीचाहिँ फेयरनेस क्रिमको विज्ञापन खेलेकामा अहिले पछुतो मानिरहेकी छन् । आफूले फेयरनेस क्रिमको प्रवद्र्धन गरेको सम्झिएर प्रियंका अचेल छक्क परेकी छन् । मैले कसरी त्यो काम गर्न सकेँ ? उनले भनेकी छन्, अचम्म लाग्छ, अचेल । फेसन म्यागजिन भोग सँगको कुराकानीमा प्रियंकाले स्किन लाइटनिङ क्रिमको विज्ञापन खेलेको बताएकी थिइन् । आज त्यो कुरा सम्झिँदा पत्यार नलाग्ने उनको भनाइ छ । कालो वर्णका युवतीहरूलाई जसले पनि तिमी काली छौ भनेर सम्झाइरहन्छ, उनले भनिन्, फलानो क्रिम प्रयोग गरे एक हप्तामै छाला गोरो हुन्छ भन्ने खालका विज्ञापन भारतमा प्रशस्त बन्छन् । यस्तै, विज्ञापन मैले पनि गरेँ । तर, त्यो बेला म सानी थिएँ । कुरै बुुझिनँ । उनले बीस वर्षकी छँदा उक्त विज्ञापनमा काम गरेको बताइन् । त्यो विज्ञापन खेलेको केही समयपछि नै आफूलाई थकथकी लागेको प्रियंकाको भनाइ छ । उक्त विज्ञापनकी पात्र आफ्नो अनुहारको रङलाई लिएर लघुताभास महसुस गर्थी, उनले भनिन्, त्यस्तो थिममा मैले किन काम गरेँ भनेर निकै अफसोस भयो पछि । तर, त्यही विज्ञापनका कारण मैले आफ्नो रङप्रति गर्व गर्नुपर्छ भन्ने जानेँ । आफ्नो डार्क स्किन टोनलाई मन पराउन थालेको उनले बताइन् ।"
घोडचढी मा चमार कथा,"काठमाडौं पुस्ता फेरिँदै छ । यता विश्वव्यापीकरणसँगै हरेक समाजको मौलिक संस्कृति मिश्रित बन्दै छ । पाकाहरू भने युवा पुस्तालाई परम्परागत ज्ञान कसरी हस्तान्तरण गर्ने भन्नेमा चिन्तित छन् । चमार समुदायको यस्तो चिन्ता यति बेला राजधानीमा प्रस्तुत भइरहेको छ । शिल्पी थिएटरमा मञ्चन भइरहेको नाटक घोडचढी ले पूर्णत: सांस्कृतिक स्वाद प्रस्तुत गर्छ । नाटकको कथा चमार समुदायको भए पनि सान्दर्भिकता निकै फराकिलो लाग्छ । पुराना पुस्ताले नयाँ पुस्तालाई संस्कृति हस्तान्तरण गर्नेप्रति लिने चिन्ता यतिबेला सबै समुदायको साझा चिन्ता हो । खुला र उदारवादी बजारले निल्दै गएको तेस्रो विश्वको मौलिकता र सांस्कृतिक उपनिवेशको नयाँ चंगुलमा फस्दै गएको तन्नेरी पुस्ताको मनोविज्ञानलाई यो नाटकसित जोडेर हेर्न सकिन्छ । सुबलमणि सापकोटाको लेखन र निर्देशन रहेको नाटक सुमेरु कला सरोवरले प्रस्तुत गरेको हो । सांस्कृतिक संरक्षणको भावलाई सरल तरिकाले बुझाउने प्रयास गरिएको छ नाटकमा । तराईमा बसोबास गर्ने चमार समुदायको पेसा, जीवनशैली, संस्कृति र परम्परामाथि नाटकको कथावस्तु केन्द्रित छ । चमार समुदायको जुत्ता सिलाउने पेसा, घोडचढी नृत्यलगायत संस्कृतिको सूक्ष्म अध्ययन नाटकमा पाइन्छ । गोबरले लिपेको भुइँ, बाँसको झुपडी, पानी तान्ने कल, खटियाजस्ता सामग्रीको प्रयोगले स्थानीयतापनको आभास दिलाउँछ । एकातिर रोजगारका लागि बिदेसिन पुगेका युवाको पीडा छ भने अर्कातिर छोरीको बिहे गर्न आतुर बुवाआमाको पराम्परागत चिन्ता पनि छ । एक शिक्षित चमार युवती नाटकमा सामाजिक चेतना फैलाउने सूत्रधारका रूपमा छिन् । उनी पढ्न सहर पुग्छिन् । त्यहाँ उनले विभिन्न जाति, धर्म र संस्कृतिका समुदाय भेटछन् । त्यसबाट उनले आफ्ना समुदायको संस्कृतिको महत्त्व बुझ्न थाल्छिन् र संरक्षण गर्ने सोच बनाउँछिन् । युवा पुस्ता भने पुराना संस्कृति स्विकार्न लाज मान्ने अवस्थामा पुग्छ । पुरानो पुस्ता भने घोडचढी नाच कसले जोगाउने भन्ने चिन्तामा हुन्छ । पुरानो र नयाँ मनोविज्ञानबीचको द्वन्द्व समेटिएको यो नाटकको प्रस्तुतिमा भने खासै उचारचढाव भेटिँदैन । यथार्थपरक र सरल ढंगले नाटक अघि बढ्छ र सरल ढंगले नै टुंगिन्छ । कलाकारहरूले राम्रै अभिनय गरेका छन् । कथावस्तुमा बढी जोड नदिए पनि दृश्यलाई मौलिक बनाउन निर्देशकले मिहिनेत गरेका छन् । चमार समुदायको दैनिकीले दर्शकको मन जित्छ । नाटकमा पाका रेडियो नाटककार लोकमणि सापकोटालाई देख्न सकिन्छ । उनी ३६ वर्षपछि रंगमञ्चमा देखा परेका हुन् । सरस्वती अधिकारी, सविन कट्टेल, विज्ञान गजुरेल, सुरभि सापकोटा, प्रेम दाहाल, शिवलाल सुवेदी, मात्रिका घिमिरे, दिलासा श्रेष्ठ केसी, सवनम चौधरी, सुलभ पाण्डे, रूपेश लामा, इस्टु कार्की, अनिल कुर्मी, शंकर काफ्ले, नम्रता काफ्ले, सन्तोष गौतमलगायतले अभिनय गरेका छन् ।नाटक असोज २ सम्म मञ्चन हुनेछ ।"
देखाइयो दोखाङ,"सो अघिको औपचारिक समारोहमा पूर्वराज्यमन्त्री एवं राप्रपा प्रजातान्त्रिकका महामन्त्री रेशम लामा, संघीय समाजवादी फोरम केन्द्रीय सदस्य धनबहादुर तामाङ, तामाङ चलचित्र संघका अध्यक्ष जेनिश दोङ, लिबरल डेमोक्रेटिकका गणेश बल, श्री लामा लगायतले शुभकामना दिँदै दोखाङ फिल्म टोलीको सहयोग अभियानलाई आआफ्नो तर्फबाट आर्थिक सहयोग घोषणा गरेका थिए । फिल्मले उठाएको विषयवस्तु अहिलेको तामाङ समुदायको वास्तविकतासँग मिल्ने नायिका रोशनी ब्लोनले बताइन् । मानबहादुर तामाङ, निमा थिङ निर्माता रहेको फिल्ममा रोशनीसँगै भुइसल लामा, सीता थिङ, निर्मल स्याङ्तान, कुल्साङ मोक्तान, सुुनीता लुङ्वा, मेम्बर लो, हीरालाल स्याङ्तान लगायतको अभिनय छ । सोबाट झन्डै तीन लाख रुपैयाँ संकलन भएको प्रस्तुतकर्मी भुइसलले बताइन् । भुइसलको यो सातौं फिल्म हो ।"
बालगृहबाट चित्र,"काठमाडौं (कास) राष्ट्रिय बाल दिवसका अवसरमा बालगृहहरूको महासंघले मुलुकभरका बालगृहमा संरक्षित बालबालिकाहरूबीच शनिबार चित्रकला प्रतियोगिता गर्यो । १ सय ५० बढी बालगृहका २ सय ५० भन्दा बढी बालबालिकाहरूले प्रतियोगितामा भाग लिएका थिए, जसमध्ये सृजनशील बाल विकास कार्यक्रम कास्कीका सामुयल सुवेदी प्रथम, सीपीसीएस काठमाडौंका क्षितिज श्रेष्ठ द्वितीय र सांग्रिला अर्फानेज होम ललितपुरका अनुजा नेपाली तृतीय भए । हेप्पी चिल्ड्रेन होम काभ्रेका दावा शेर्पा र सांग्रिला अर्फानेज होमकै विकास बिसुन्के सान्त्वना भए । प्रथम, द्वितीय र तृतीय हुनेले १५ हजार रुपैयाँ, १० हजार रुपैयाँ, ७ हजार रुपैयाँ र सान्त्वनाले जनही ५५ हजार रुपैयाँ र प्रमाण पत्र पाए । महिला, बालबालिका तथा समाज कल्याण मन्त्री आशा कोइरालाले पुरस्कार हस्तान्तरण गरे । कार्यक्रममा केन्द्रीय बालकल्याण समितिका अध्यक्ष वविना श्रेष्ठ, कार्यकारी निर्देशक तारक धिताल, वरिष्ठ चित्रकार किरण मानान्धर, महासंघका अध्यक्ष लोकेन्द्र खत्री, पूर्वअध्यक्ष रमेश खतिवडा द्वितीय उपाध्यक्ष गोमा ढकालले बालबालिकाको सिर्जनात्मकतामाथि प्रकाश पारे ।"
काम नगरी ठेकेदार बेपत्ता,"सहायक ठेकेदारले काममा लगाएका ४ सयभन्दा बढी कामदारको पारिश्रमिकबापत करिब २० लाख रुपैयाँ भुक्तानी हुन बाँकी छ । मजदुरलाई खाना, खाजा खुवाउने होटल र निर्माण सामग्रीको पनि १५ लाख रुपैयाँभन्दा बढी तिर्न बाँकी रहेको उनीहरूको भनाइ छ । होटल व्यवसायी कमला गुरुङ र पवित्रा भण्डारीले मजदुरलाई खाना खुवाएको हजारौं रुपैयॉ नपाएको बताए । यी समस्या समाधान गरेर तत्काल सडकको काम अघि बढाउन सिन्धुवा बजार व्यवस्थापन समिति अध्यक्ष शिवकुमार श्रेष्ठले ठेकेदारसँग आग्रह गरेका छन् । कन्स्ट्रक्सनले भने सडक डिभिजनबाट पेस्कीबापत साढे २ करोड लिइसकेको स्रोतले जनाएको छ । कम्पनीले समयसीमाभित्र काम नसकेपछि उक्त सडकको दुरवस्था छ । सडक डिभिजन प्रमुख विष्णु काफ्लेले म्याद सकिए पनि हर्जाना तिरेर काम गरे समय थप्ने सकिने बताए।"
बबईमा संसदीय समिति,"गुलरिया (कास) संसद्को अर्थसमितिले जब्दीघाटस्थित बबई नदीमा निर्मित पुलको अनुगमन गरेको छ । समिति सभापति प्रकाश ज्वाला नेतृत्वको टोलीले बाढीले भासिएको पुलको अनुगमन गरेको हो । गत साउन २८ गते पुल भासिएको थियो ।टोलीमा सांसद कमला पन्त, दलबहादुर सुनार, हरि ज्ञवाली र सिर्जना तारमुखलगायत थिए । पुल भासिएको छ । कसको लापरबाहीले यस्तो भयो । त्यसका बारेमा छानबिन गर्नुपर्ने देखिन्छ, सभापति ज्वालाले भने, राज्यलाई ठूलो क्षति पुर्याउने जोसुकै भए पनि कारबाहीको दायरामा आउँछन् । करिब ६ वर्षअघि निर्माण सुरु भएको उक्त पुल १६ करोड ६८ लाखको लागतमा निर्माण भएको थियो । पुल हस्तान्तरण नहुँदै भासिएको हो । काठमाडांै पुगेर यस विषयमा छलफल गरेर यथाशीघ्र छानबिन गरि दोषीमाथि कारबाही प्रक्रिया अघि बढाउने संसदीय टोलीले जनाएको छ । पुल पप्पु कन्स्ट्रक्सनले निर्माण गरेको थियो । सरकारले यसअघि सुर्खेतस्थित सडक डिभिजन कार्यालयका क्षेत्रीय निर्देशक अयोध्याप्रसाद श्रेष्ठको संयोजकत्वमा पॉच सदस्यीय छानबिन समिति गठन गरेको थियो । छानबिन समितिले साताअघि सडक विभागमा प्रतिवेदन बुझाएको छ । दुई साता लगाएर समितिले छानबिन गरेको थियो । छानबिन समितिका अनुसार १७ वटा स्परमध्ये पूर्वतिरका ६ पिलरबाट मात्र बबईको पानी बगिरहेको छ ।सबै पिलरमुनिबाट पानी बग्नुपर्ने भए पनि त्यसो नभएको समितिले जनायो । पुल भासिएपछि पूर्वपश्चिम राजमार्ग जोड्ने गुलरियारम्मापुर सडक खण्डमा सवारी सञ्चालन हुन सकेको छैन । पुलका पॉचवटा पिलर बाँगिएका छन् । पुल बाढीले नभई कमसल र गुणस्तरहीन सामग्री प्रयोग गरिएका कारण भासिएको सहायक प्रमुख जिल्ला अधिकारी गन्जबहादुर एमसीले बताए ।"
शव नआउँदा परिवार शोकमा,"कपिलवस्तु (कास) बाणगंगा नगरपालिका ९ भर्तापुरका ३० वर्षीय भीमबहादुर पछाईंको साउदी अरबमा मृत्यु भएको डेढ महिना बितिसक्दा पनि अझै शव आउन सकेको छैन । गत साउन ५ गते ट्रक दुर्घटना हुँदा साउदीको आवा खमिजमा उनको मृत्यु भएको थियो। साउदीको सबकातुइन्सा कम्पनीमा कार्यरत पछाईं काम गरेर कोठामा फर्किने क्रममा ट्रकको ब्रेक फेल भई दुर्घटनामा परेका थिए । घटनाको अघिल्लो दिनसम्म फोनमा राम्रै कुराकानी गर्नुभएको थियो, पत्नी बिनाले भनिन्,यसैपालि दसैंमा घर फर्कने भएपछि मन चंगा भएको थियो । फोनमा कुराकानी भएको २४ घण्टा बित्न नपाउँदै दुर्घटनाको खबर आउँदा उनी छाँगाबाट खसे जस्तो भएकी छन् । खबर सुन्नासाथ बेहोस भइन् । दसैंमा आउँछु भनेका भीमबहादुरले साउदीमै ज्यान गुमाएपछि पछाईं परिवार शोकमा डुबेको छ । डेढ महिनाअघिसम्म छोरालाई कुरिरहेको परिवार अहिले उनको शव कुरेर बसेको छ ।"
कालीगण्डकीमा खसेर दुई बेपत्ता,"म्याग्दी (कास) कालीगण्डकी नदीमा खसेर एक भारतीय पर्यटकसहित दुई बेपत्ता छन्। मुक्तिनाथ दर्शन गरेर फर्कने क्रममा शनिबार दिउँसो अन्नपूर्ण गाउँपालिका३ को काप्रेभीरबाट नदीमा खस्दा भारत विहारका अन्दाजी ४५ वर्षीय ललन बेपत्ता भएको प्रहरीले जनाएको छ । बेनीजोमसोम सडकअन्तर्गत बाँदरजुङ भीरमा सडक मर्मत भइरहेको छ । त्यहाँ बस रोकिएपछि ओर्लेर साइट सिन गर्ने क्रममा भारतीय पर्यटक चिप्लिएर ५० मिटर तल कालीगण्डकी नदीमा खसेका हुन् । संसारको सर्वाधिक गहिरो गल्छी मानिने घटनास्थलमा कालीगण्डकी नदीको भेल छ । उक्त स्थानमा साँघुरो गल्छी रहेकाले उद्धारकर्ता पुग्न समस्या रहेको प्रहरीले जनाएको छ । यस्तै बिहीबार अन्नपूर्ण गाउँपालिका४ नारच्याङबाट मोटरसाइकलमा बेनी हिँडेका एक मजदुर पनि कालीगण्डकी नदीमा खसेर बेपत्ता छन् । हेटौंडा घर भई नारच्याङस्थित क्रसर उद्योगमा ट्रिपर चालक रहेका २४ वर्षीय बादल बमजन बेनीमा साथी लिन हिँडेका थिए । शनिबार पोखराबाट गोताखोर झिकाई खोजी गरिएको थियो । तर, फेला पार्न नसकिएको प्रहरीले जनाएको छ ।"
निवास नपाएपछि डाक्टर फिर्ता,"अस्पताल र जनस्वास्थ्य कार्यालयबीच यसअघि पनि गाडी, निवासलगायत विषयमा विवाद हुँदै आएको छ । अस्पतालका नाममा रहेको भवन डाक्टर तथा नर्सिङ टिमले निवासका लागि प्रयोग गर्न पाउनुपर्ने अस्पताल प्रमुख चाँदनी जैसवालले बताइन् । अरूलाई क्वाटर व्यवस्था गरेर चौबीसै घण्टा चाहिने चिकित्सकलाई चाहिँ बाहिर बस भन्नु सान्दर्भिक हुँदैन, उनले भनिन्, थप डाक्टर पनि आउँदै छन् तर क्वाटर छैन, कहाँ बसाउने भन्ने तनाव छ ।"
सुत्केरीको मृत्यु शंकास्पद,"गुलरिया (कास) जिल्लाका बढैयाताल २ डाँफेमा एक महिलाको हत्या आरोपमा प्रहरीले सासू र जेठाजुलाई पक्राउ गरेको छ । एक वर्षअघि प्रेमविवाह गरेकी २५ वर्षीया रीता रेग्मीको भदौ १ गते राति मृत्यु भएको थियो । उनी सात दिनकी सुत्केरी थिइन् । इलाका प्रहरी कार्यालय मैनापोखरका अनुसार रीतालाई मृत अवस्थामै शिक्षण अस्पताल नेपालगन्ज लगिएको अनुसन्धानमा देखिएको प्रहरीले जनाएको छ । माइती पक्षको किटानी जाहेरीका आधारमा प्रहरीले सासू तिलाकुमारी र जेठाजु ओमलाई पक्राउ गरेको हो । गत वर्ष साउन ११ गते हरि खत्रीले रीतालाई भगाएर विवाह गरेका थिए । अस्पताल पुर्याउँदा चिकित्सकले मृत घोषणा गरेको बाबु काशीराम जैसी रेग्मीले बताए । सासू र जेठाजुले छोरीको मृत्यु भएको जानकारी नदिई घटना ढाकछोप प्रयास गरेको उनले आरोप लगाए । ज्वाइँ वैदेशिक रोजगारीका सिलसिलामा कतारमा हुनुहुन्छ, उनले भने, श्रीमान्ले धेरै माया दिए पनि घरपरिवारले दिनहुँ मदिरा पिएर मानसिक यातना दिँदै आएको छोरीमार्फत थाहा पाएका थियौं । माइती पक्षले पत्रकार सम्मेलनमा छोरीको हत्या नै भएको दाबी गरेको छ । मुख रगताम्य हुनु, घाँटीमा थिचेको डाम देखिनु, कोखामा चोटपटक लाग्नुले हत्या गरिएको प्रस्ट हुने भिनाजु हिमाल मल्लले बताए । घटनाको राति जेठाजु ओम खत्री बुहारी सुतेको ठाउँमा गएको पीडित पक्षको दाबी छ । हमालका अनुसार हरिसँग प्रेम हुँदा नै जेठाजुले रीतालाई एकतर्फी मन पराएका थिए । विवाहपछि गत साल दसैंमा उनीहरूलाई घर भित्र्याउँदा ओमले धम्की दिएका थिए । हरि विदेश जानुअघि रीतालाई घरमा राख्न चाहेका थिएनन् । उनले घरपरिवारले दु:ख दिने भन्दै आफन्तको घरमा राख्न खोजे पनि रीताले मानिनन् । पोस्टमार्टम रिपोर्टमा रीताको घाँटीमा चोटपटक देखिएको जानकारी चिकित्सकले लिखित रूपमा प्रहरीलाई गराइसकेका छन् । तर, मुखमा लागेको चोटबारे रिपोर्टमा उल्लेख छैन । प्रहरी उपरीक्षक जनक भट्टराईले घटना शंकास्पद भएको बताए । हरि भदौ ५ गते कतारबाट आएपछि सद्गत गरिएको थियो । ससुरा भने रोजगारीका लागि भारतमा छन् ।"
साझा एजेन्डा संविधान संशोधन,"अर्का बुद्धिजीवी शिवहरि भट्टराईका अनुसार मधेसमा सबै जिल्लामा सबैभन्दा बढी मत राजनीतिक एजेन्डाले आकर्षित गर्छ । राजनीतिक अधिकार, सहभागिता, भाषा र नागरिकतामा मधेसी जनताले आफू ठगिएको अनूभति गरेको छ । यो मुद्दालाई राजनीतिक दलहरूले छाड्ने हो भने सीके राउत प्रवृत्ति हावी हुने भय मधेस केन्द्रित दलहरूमा देखिन्छ । संविधान संशोधन विधेयक असफल हुनासाथ राजपा चुनावमा जाने निर्णयमा पुग्यो । तर, उसका केही युवा कार्यकर्ताहरूले सार्वजनिक रूपमै चुनावी बहिष्कारको अभियान सुरु गरेका छन् । यसलाई समयमै प्रमुख दलका नेताहरूले नसुल्झाए मधेसमा ठूलो विप्लव हुन सक्ने खतरा डा झा औंल्याउँछन् । आँखा भएर पनि नेताहरू दृष्टिविहीन छन्, उनीहरूले परिवर्तन त गर्न सके तर रूपान्तरण गर्न सकेनन्, उनले भने, मधेसले उठाएको मागप्रति बेवास्ता भयो त्यसले दुरगामी असर गर्छ । अर्का बुद्धिजीवी भट्टराईले राजनीतिक मुद्दा र विकासलाई सँगै जोडेर राजनीतिक दलहरू चुनावमा आउनुपर्ने बताउँछन । स्थानीय तहको चुनावले मधेसको राजनीतिक मुद्दालाई अझ सशक्त र संगठित बनाउने उनको तर्क छ । अहिले मधेसका शीर्ष नेताहरू झरिनसकेका कारण राजनीतिक एजेन्डा ओझेलमा परेजस्तो मात्रै देखिएको हो । मधेस केन्द्रित दलका शीर्ष नेताहरू झर्नासाथ यो मुद्दा तातिएर मैदानमा आउँछ, त्यसपछि सबै दलले यही मुद्दालाई अघि बढाउँछन् ।मधेसको चुनावलाई नेपालले मात्रै महत्त्व दिएको नभई भारत र चीनका लागि पनि उत्तिकै चासो रहेको डा लाभ बताउँछन् । संविधान संशोधनमार्फत मधेसका मुद्दालाई सम्बोधन गर्न सुझाव दिँदै आएको भारत मधेस केन्द्रित दलले उठाएको एजेन्डा कति पपुलर छ भन्नेबारे हेर्न चाहन्छ । उत्तरी चीन छिमेकले पनि संविधान संशोधनसँग जोडिएका मुद्दाहरूको विषयमा यो चुनावलाई मिनी जनमत कै रूपमा नियालिरहेको छ । उनी भन्छन्, संविधान संशोधनको मुद्दा असफल गराउनेलाई पास गर्छ या संशोधनलाई पक्षमा लाग्नेलाई पास गर्छ, यो एउटा मिनी जनमत नै हो ।तर, चुनावमा सबै मत राजनीतिक एजेन्डामै मात्र प्रभावित हुने अवस्था छैन । उम्मेदवारले तान्ने मत भनेको राजनीतिमा प्रतिबद्ध भइनसकेको मत हो । मधेसमा यस्ता मत तान्न धेरै तत्त्वले काम गर्छन् । राजनीतिक एजेन्डाको अलावा राजनीतिक दलले दिने उम्मेदवार, भोजभतेर र पैसाले समेत मतलाई प्रभावित पार्ने काम गर्छ । मनोनयन गरेको दिनदेखि नै कतिपय उम्मेदवार मत आकर्षित गर्न भोजभतेरमा तल्लिन छन् । यसलाई बुद्धिजीवी झा पनि स्विकार्छन् । उनी थप्छन, मधेसमा मनी, कास्ट र मसलले चुनावमा मतदातालाई प्रभावित पारिन्छ । पोखरेल पैसा, भोजभतेर गरेर मत किन्दा निष्ठा र इमानदारीको राजनीतिलाई अप्ठ्यारो पारेको बताउँछन् । यस्तो नहुँदो हो त राजनीतिक मुद्दा लिएर मधेसमा आजसम्म आन्दोलन गर्नै पर्थेन, उनले भने, राजनीतिकमा लाग्नेलाई पनि मतदाता तान्ने यस्ता गलत प्रवृत्तिले अप्ठ्यारो पारेको छ ।यद्यपि रानीतिक दलहरूले राजनीतिक एजेन्डासँगै विकासका मुद्दाहरू पनि जोड्ने गरेका छन् । हरेक स्थानीय निकायको सम्बन्ध भनेकै आर्थिक केन्द्र हो । उम्मेदवारले विकास एजेन्डालाई पनि सँगै जोड्नुपर्ने हुन्छ । तर अचम्म त यो छ कि घोषणापत्र नै केन्द्रबाट आउँछन्, उम्मेदवारहरू नै घोषणापत्र पढ्छन् कि पढ्दैनन्, शंकाको कुरा छ, लाभले सुनाए । कांग्रेसले संविधान संशोधन मुद्दा एक पटक असफल भए पनि फेरि लैजाने प्रतिबद्धता मतदातामाझ गरेको छ । प्रधानमन्त्री शेरबहादुर देउवाले भारत भ्रमणका क्रममा भारतीय प्रधानमन्त्रीसँग समेत यस्तो प्रतिबद्धता जनाएर विवादमा तानिएका थिए । यद्यपि मधेसमा उनको यो अभिव्यक्तिले मतदाता प्रभावित पार्न सहज बनाएको छ । कांग्रेसलाई मधेसलाई फकाउन हुलाकी राजमार्गको मुद्दालाई अघि बढाएको छ । प्रधानमन्त्री देउवाले सरकारको नेतृत्व लिनासाथै हुलाकी राजमार्ग नेपालले बनाउने गरी करिब दस अर्ब रकम छुट्याएर ठेक्का समेत लगाइसकेको छ । कांग्रेसले अहिले यसै मुद्दालाई अघि बढाएर मतदाता प्रभावित पार्ने प्रयास गरिरहेको छ । त्यस्तै ढल्केबरदेखि जनकपुरसम्मको ६ लेनको बाटो आफू भौतिक पूर्वाधार तथा यातायातमन्त्री हँुदा नै अघि बढाएको नेता विमलेन्द्र निधि मधेसको राजनीतिक र विकासको मुद्दामा कांग्रेस अघि रहेको दाबी गर्छन् । एमालेका केन्द्रीय सदस्य साहले हाम्रो सरकारले गरेका सामाजिक सुरक्षाका कामका अतिरिक्त कोसी कमला सिँचाइ डाइभर्सनको विषयलाई जोडतोडले उठाएको बताए । केपी ओली नेतृत्वको सरकारमा हुलाकी राजमार्ग निर्माणका लागि चार अर्ब छुट्याएको हो, यो पनि एमालेले चुनावी मुद्दाका रूपमा अघि बढाएको छ । राजपा, संघीय समाजवादी फोरम, फोरम लोकतान्त्रिकले पनि राजनीतिक एजेन्डाका अतिरिक्त विकास निर्माण, विश्वविद्यालय स्थापना, चुरे संरक्षण र बाढीपीडित पुनर्निर्माण प्राधिकरण गठनलाई विशेष प्राथमिकता दिएर मत तान्ने कोसिस गरेका छन् ।"
कार्यस्थलमा नजाने कर्मचारीको तलब रोकिने,"मन्त्रालयमा प्राप्त विवरणअनुसार हालसम्म ८ हजार ८ सय ७८ कर्मचारी स्थानीय तहमा खटिएका छन् । प्रजिअ नेतृत्वमा हुने जिल्ला कर्मचारी व्यवस्थापन समितिमार्फत लिइएको विवरणअनुसार ३ हजार ९ सय ४७ कर्मचारी अपुग देखिन्छ । तीमध्ये कति सम्बन्धित कार्यालयमा हाजिर हुन नगएका हुन् र कति अपुग भएको हो भन्ने यकिन विवरण आइसकेको छैन ।साताभित्र पूर्ण विवरण आइसक्ने मन्त्रालयले जनाएको छ । विवरण लिएपछि हाजिर नहुने कर्मचारीको सेवा, सुविधा महालेखा परीक्षक कार्यालयमार्फत रोक्ने तयारीमा मन्त्रालय छ । मन्त्री बस्नेतले कर्मचारी समायोजन विधेयक संसदबाट पारित नहुन्जेल स्थानीय तहमा कर्मचारीको अन्तरिम व्यवस्थापन गरिएको बताए । अहिले स्थानीय तहमा खटिएका कर्मचारी पछिसम्म त्यहीं बस्नुपर्छ भन्ने होइन । नयाँ कानुन बनेपछि नयाँ व्यवस्थापन हुन्छ । तत्काललाई स्थानीय तहको काममा बाधा नपुर्याउन अन्तरिम व्यवस्थापन गरिएको हो, उनले भने, जनतालाई सहयोग गर्ने बेला हो । यो कुरा कर्मचारीले पनि मनन गर्नुपर्छ । प्रशासन समूहका कर्मचारी स्थानीय तहमा कार्यकारी प्रमुख बनेपछि अन्य समूहले त्यसको विरोध गरेका थिए । प्रशासन समूहका नाममा आफूभन्दा कनिष्ठ कर्मचारी मातहत हुने गरी काममा नजाने विवाद सुरुमा उठेको थियो । सुरुमा शिक्षा मन्त्रालयअन्तर्गतका कर्मचारीले असन्तुष्टि जनाएका थिए । पछि कृषि, वन, स्वास्थ्य मातहत कर्मचारी पनि विभिन्न बहानामा हाजिर भएका छैनन् । स्थानीय तहका पदाधिकारीले काम सुरु गर्न नपाएको भन्दै कि कर्मचारी हाजिर गराउन नभए करारमा नियुक्त गर्ने अधिकार दिन माग राख्दै आएका छन् । उक्त मागपछि मन्त्रालयले खटिएका कर्मचारीलाई पठाउन ताकेता गरेको हो । दसैंअघि सबै स्थानीय तहमा कर्मचारी पुगिसक्ने गरी गृहकार्य गरेका छौं, मन्त्रालयका निमित्त सचिव बलराम रिज्यालले भने ।खटिएका कर्मचारी प्रशासन र प्राविधिक सेवा समूहका छन् । सामान्य प्रशासनमा ७३ जिल्लाबाट कर्मचारी विवरण प्राप्त भएको छ । सिरहा र पर्साले भने अहिलेसम्म पठाएका छैनन् । स्थानीय कर्मचारी युनियनको दबदबाका कारण प्रजिअले विवरण पठाउन सकेका छैनन् । स्थानीय तहमा कर्मचारी खटाउने हकमा निर्वाचन आचारसंहिताको अवरोध हटाउन मन्त्रालयले पटकपटक आग्रह गरेपछि आफ्नो स्वीकृतिमा काज सरुवा पठाउन सक्ने निर्णय आयोगले गरेको थियो । त्यसबारे मन्त्रालयले शुक्रबार बैठकसमेत राखेको थियो । बैठकमा समेत प्रधानमन्त्री शेरबहादुर देउवाले कर्मचारीलाई सम्बन्धित कार्यालयमा पठाउने व्यवस्था तत्काल दिन निर्देशन दिएका थिए ।"
समानुपातिकका लागि मंगलबारभित्र आवेदन दिनुपर्ने,मन्त्रिपरिषदको अनुरोधअनुसार स्थानीय विकास मन्त्रालयलाई जिल्ला सभाको बैठक बसी समितिमा रहने संख्या यकिन गर्नुपर्ने भएकाले त्यसका लागि समन्वय समितिको कार्यालय नै स्थापना र स्थानीय विकास अधिकारीको व्यवस्था गर्न भनिए पनि अहिलेसम्म कुनै जानकारी नआएको आयोगले जनाएको छ । आयोगको यसअघिको आग्रहअनुसार मन्त्रालयले जिल्ला समन्वय समितिको कार्यालय स्थापना र स्थानीय विकास अधिकारी नियुक्ति नगरेकाले शनिबार मिति नै तोकेर निर्देशन दिएको हो ।
गच्छदार र पुनसँग स्पष्टीकरण माग,काठमाडौं (कास) निर्वाचन आयोगले उपप्रधानमन्त्री विजयकुमार गच्छदार र ऊर्जाराज्यमन्त्री अमरसिंह पुनले आचारसंहिता उल्लंघन गरेको भन्दै २४ घण्टाभित्र स्पष्टीकरणका लागि निर्देशन दिएको छ । आचारसंहिता उल्लंघन गरेकामा किन कारबाही नगर्ने भन्ने प्रश्नसहित आयोगले २४ घण्टाभित्र स्पष्टीकरण दिन मन्त्रीहरूलाई निर्देशन दिएको हो । त्यस्तै नेपाल लोकतान्त्रिक फोरमका तर्फबाट वीरगन्ज महानगरका उम्मेदवार विमलकुमार श्रीवास्तवले पनि आचारसंहिता उल्लंघन गरेकाले उम्मेदवारी रद्द किन नगर्ने ? भन्दै आयोगले २४ घण्टाभित्र स्पष्टीकरण मागेको छ । वीरगन्ज महानगरपालिकामा उपप्रधानमन्त्री गच्छदारसहित नेपाल लोकतान्त्रिक फोरम पार्टीका नेता कार्यकर्ताले आचारसंहिताविपरीत गाडी र मोटरसाइकल र्याली निकालको आयोगको निर्णय छ । उम्मेदवार श्रीवास्तवको पक्षमा प्रचारका लागि गच्छदारसहितका नेताहरूले आचारसंहिताविपरीत हुने गरी र्याली गरेका थिए । लोकतान्त्रिक फोरमले २०२५ वटा गाडी र १०० वटाभन्दा बढी मोटरसाइकलसमेतको र्यालीजुलुस निकालीको भन्ने उजुरी आयोगमा परेको थियो । उजुरीमाथि छानबिनपछि स्पष्टीकरण सोध्ने निर्णय गरेको आयोग प्रवक्ता नवराज ढकालले जानकारी दिए । यसैगरी राज्यमन्त्री पुनले बाराको जितपुर सिमरा उपमहानगरपालिका ११ फत्तेपुरमा कांग्रेस कार्यकर्तालाई सरकारी गाडीमा राखेर निर्वाचन प्रचार गर्दै हिँडेको भन्ने उजुरीको छानबिन गर्दै आयोगले स्पष्टीकरण सोध्ने निर्णय गरेको हो । राज्यमन्त्री पुनले सरकारी साधन स्रोतको दुरुपयोग गरी आचारसंहिताले उल्लंघन गरेको आयोगको ठहर छ ।
भत्किएका संरचना मर्मतलाई तीव्रता,"सरकारले त्यस्ता क्षेत्रको संरचना तत्काल मर्मत गर्न सेनालाई जिम्मेवारी दिएको छ । सैनिक टोलीले सप्तरीको राजविराजस्थित डुम्रीराजदेवी तथा विरौलडुम्रीशिवथानदेउरी सडक खण्डमा काम गरिरहेको जनाएको छ । सप्तरीकै भारदहपोर्ताहमयनकडरीबग्धुवा सडक खण्डमा बाढीद्वारा कटान भएको सडक मर्मत भएका छन् । सिरहाको गुलेरिया, विष्णुपुर, राजपुर, गोलबजार बेतुना गुर्धाम र भगवानपुर इलाकाको क्षतिग्रस्त सडक खण्डमा बालुवा तथा माटो भर्ने काम सकिएको विज्ञप्तिमा उल्लेख छ । बाराको कलैया उपमहानगरको ब्रह्मपुरीमा पनि कच्ची सडक मर्मत गरिएको सेनाले जनाएको छ । यस्तै, रौतहट, धनुषा र महोत्तरीमा पनि कच्ची सडक तथा कल्भर्ट मर्मत भइरहेको सेनाले जनाएको छ ।"
हेपाटाइटिस बीपीडित थिए अमिताभ,"समयमै पहिचान गरेर यो रोगको उपचार गरिन्छ भने भाइरस वृद्धि रोक्ने औषधि छ, अमिताभले भने, हामी यसलाई आफ्नो क्षेत्रबाट हटाउन सक्छौं ।सन् १९८२ मा हिन्दी फिल्म कुली को सुटिङताका चोट लागेपछि अमिताभलाई २ सय व्यक्तिबाट लिएको करिब ६० बोतल रगत चढाइएको थियो । यसमध्ये एक दाताको रगत हेपाटाइटिस बी भाइरसले संक्रमित भएकाले उनमा यो रोग सरेको थियो । तर यो कुरा उनले १८ वर्षपछि थाहा पाए ।म हेपाटाइटिसको रोकथामसँग सम्बन्धित कामप्रति पूर्ण प्रतिबद्ध छु, अमिताभले केही महिनाअघि सद्भावना दूत नियुक्त हुँदाताका भनेका थिए, किनभने म पनि हेपाटाइटिस बी बाट पीडित भइसकेको छु, यसको पीडा र असुविधालाई राम्ररी बुझ्छु । उनले भनेका थिए, कुनै पनि व्यक्ति कहिल्यै पनि भाइरल हेपाटाइटिसले पीडित नहुन्, मेरो यही कामना छ । यो एउटा नैतिक र सामाजिक मुद्दासमेत रहेको औंल्याउँदै बच्चनले हेपाटाइटिस भएकालाई समाजबाट गरिने भेदभाव अविलम्ब बन्द हुनुपर्ने बताए । डब्लूएचओको दक्षिण पूर्व एसिया डिपार्टमेन्ट अफ कम्युनिकेवल डिजिजका निर्देशक डा स्वरूपकुमार सरकारले कान्तिपुरसँग भने, बच्चनजीले यो रोगविरुद्धको लडाइँ जिते, यस्तै सबैले गर्न सक्छन् ।हेपाटाइटिस ए, बी, सी, डी र ई गरी ५ प्रकारको हुन्छ । यसमध्ये हेपाटाइटिस ए र ई, दिसा मिश्रित प्रदूषित खाना र पानीबाट स्वस्थ व्यक्तिमा सर्छ भने हेपाटाइटिस बी, सी र डी शरीरभित्रको तरल पदार्थ जस्तै रगत, र्याल, वीर्य, योनीस्राव, रगत लागेका पदार्थ जस्तै ब्रस, ब्लेड, सेनेटरी प्याडलगायतबाट स्वस्थ व्यक्तिमा सर्छ । डब्लूएचओ दक्षिण पूर्व एसिया क्षेत्रीय निर्देशक डा पुनम खेत्रपाल सिंहका अनुसार हेपाटाइटिसले नेपाललगायत दक्षिण पूर्व एसियामा बर्सेनि करिब ४ लाख १० हजार जनाको मृत्यु हुने गरेको छ । यो संख्या एड्स र औलो दुवैले हुने मृत्युभन्दा धेरै बढी हो । यो कलेजोको क्यान्सर र सिरोसिस हुने प्रमुख कारणसमेत हो । डब्लूएचओले सन् २०३० बाट दक्षिण पूर्व एसियामा भाइरल हेपाटाइटिसलाई जनस्वास्थ्य समस्याका रूपमा रहन नदिन कार्यनीतिसमेत तयार गरेको छ । यसको बचाउका लागि नवजात शिशुलाई हेपाटाइटिस बीको खोप जन्मको समयमा र त्यसपछि खोप कार्यक्रमअन्तर्गत दुई वा तीन मात्रा दिइनुपर्ने डब्लूएचओले जनाएको छ । यस्तै सुरक्षित रगत र सुरक्षित सुई, सरसफाइमा वृद्घि, सुरक्षित पानी र खाद्य सुरक्षासँगै हेपाटाइटिस बी र सीको परीक्षण र उपचार गर्दा यसबाट हुने कलेजोको सिरोसिस र क्यान्सरजस्ता जटिलता रोक्न सकिन्छ । भाइरल हेपाटाइटिस विश्वव्यापी रूपमा सातौं मृत्युको कारक हो । विश्वमा बर्सेनि २५ करोड ७० लाख व्यक्ति दीर्घकालीन रूपमा हेपाटाइटिस बीले संक्रमित हुन्छन् । हरेक वर्ष ९ लाख व्यक्तिको मृत्यु हेपाटाइटिस बी र सिरोसिस तथा कलेजोको क्यान्सरजस्ता जटिलताका कारणबाट हुन्छ । यस्तै विश्वमा ७ करोड १० लाख व्यक्ति दीर्घकालीन रूपले हेपाटाइटिस सी भाइरसबाट सक्रमित छन् र बर्सेनि करिव ४ लाख व्यक्तिको मृत्यु यसको संक्रमणले हुन्छ ।"
कोठा छिर्नै नाली सोहोर्नुपर्छ,"श्रम कार्यालयले यो मुद्दालाई २ सय २० किमि टाढा मदिना भन्ने ठाउँमा पठाइदिएको छ । हामीसँग खाने पैसा नै नभएका बेला कसरी मदिनामा गएर मुद्दा लड्ने ? मालिक सम्पर्कमा आएन भनेर कति दिनसम्म एउटै कोठामा १७ जना कोचिएर बस्ने ? सिन्धुलीका भरत रानाले भने, पहिला त यन्वुबाटै समस्या समाधान हुन्छ भन्ने ठूलो आशा थियो । उसले नै नसक्ने भनेर मदिना पठाइदिएपछि हाम्रो आशा मरेको छ । अब थप मुद्दा लड्न सकिएला जस्तो छैन । मानसिक र शारीरिक रूपमा गल्दै गइसकेका उनीहरू दसैं नजिक आइरहेका बेला नेपाल फर्कन भिसा र टिकट मात्रै पाए पनि फर्कन्छौं भन्न थालेका छन् । हामीलाई तलब चाहिएन । टिकट र पासपोर्ट भए पुग्छ, सिरहाका फुलकुमार यादवले भने, कसैको भर पाउन सकिएन । उनीहरूले कामै नगरेको ५ महिना बितिसक्यो । खानाका लागि दैनिक समस्या भइरहेको छ । नालीको पानी सोहर्दै बस्नुपर्छ । यो गर्मीमा बिनाएसी दिन कटाउनुपर्छ, खोटाङका भुवन विष्टले भने, दिन काट्नै कठिन छ । उनीहरूलाई पठाउने इमास्को नेपाल, नाइल ओभरसिजले दुई हजार रियाल र नेपाली दूतावासले तीन सय रियाल दिएको थियो । अहिले त्यो पनि सकिइसकेको छ । एक हजार रियाल तलब र खाना पाउने सम्झौता गरेर उनीहरू साउदी पुगेका थिए । साउदीमा कम्पनीले ८ सय रियाल मात्रै दिने सम्झौता गर्यो । पछि यो पनि बन्द भयो, सुनसरीका रमेशकुमार श्रेष्ठले भने, हामी ढल छिर्ने कोठामा बस्न बाध्य छौं । दूतावासले जस्तो भए पनि यहीं बस्न भनेको छ । त्यो कोठा छोड्नेबित्तिकै मुद्दा कमजोर हुन्छ भनेको छ ।यो कम्पनीमा १७ पीडितसहित १ सय ५० बढी नेपालीहरू छन् । उनीहरूलाई विभिन्न स्थानमा छुट्टाछुट्टै काममा लगाएर श्रम शोषण गरिएको छ । ती नेपालीको अवस्था के कस्तो छ, हालसम्म कतैबाट खोजी गरिएको छैन, पर्वतका विष्णु लम्सालले भने । पीडितलाई उद्धार गर्न समन्वय गरिरहेका नेपाली साझा मञ्च साउदीका अभियन्ता महेश श्रेष्ठले पीडितको अवस्था झन् नाजुक बन्दै गएको बताए । यसलाई वैदेशिक रोजगार विभाग, म्यानपावर र महावाणिज्यदूतले गम्भीर रूपमा लिनुपर्ने देखिन्छ, उनले भने, उनीहरू खानै नपाउने अवस्थामा पुगिसके । जेद्दास्थित महावाणिज्यदूत रेवतीरमण पौडेलले पीडितसँग नियमित सम्पर्कमा रहेको बताए । उनीहरूको मुद्दा श्रम अदालतमा चलिरहेको छ, उनले भने, उनीहरूलाई न्याय दिलाएर स्वदेश पठाउन कम्पनीसँग निरन्तर प्रयास भइरहेको छ ।"
चेपाङ गाउँमा सोलार,"उनका छिमेकी बलबहादुरको घरमा पनि सोलार राखिएको छ । उनकी पत्नी सानुमायाका अनुसार ३ बल्भ छन् । पहिले अँध्यारो कोठामा जानसमेत डराउने उनी सोलार जडान भएपछि काम गर्न सहज महसुस गरेको बताउँछिन् । बत्ती दिएन, सोलार दियो । काम गर्न सजिलो भएको छ, उनले भनिन् । बेंसीसहर नगरपालिका११ मा ८ घर चेपाङ छन् ।नेपाल चेपाङ संघकी जिल्ला अध्यक्ष कल्पना चेपाङका अनुसार मिटर बक्स किन्ने र तार टाँग्ने पैसा नभएकाले घरमा बिजुली नबलेको हो । उनका अनुसार वातावरण मन्त्रालयको सहयोगमा जिल्ला भूसंरक्षण कार्यालयमार्फत हरेक घरमा सानो आकारको सोलार प्यानल जडान गरेपछि अहिले दैनिकी निकै सहज भएको छ ।"
माछापालनमा किसान उत्साहित,"कृषि कार्यालयले एक रोपनी क्षेत्रफलमा पोखरी बनाउने किसानलाई १० हजार अनुदान दिने गरेको छ । मैले पाँचवटा पोखरीमा साढे १२ हजार भुरा पालेको छु, बन्दीपुर १ का कुलेन्द्र गौतमले भने, होटलदेखि घरघरमा पनि बिक्री हुने भएकाले यो पेसाबाट राम्रो कमाइ पनि छ । उनले वार्षिक १२ देखि १५ लाख रुपैयाँको कारोबार गर्ने बताए । भुरा छाडेको ७ महिनामा ५ सय ग्रामसम्मका माछा बिक्रीका लागि तयार हुने उनको अनुभव छ ।व्यास १२ देउरालीकी सविता जोशीले पनि तीनवटा पोखरीमा माछा पालेकी छन् । दमौलीका थोक व्यापारीले किसानको पोखरीबाट कम्तीमा २ सय ५० रुपैयाँ केजीमा माछा खरिद गर्दै आएका छन् । कार्यालयले सिफारिस गरेका कमन ग्रास जातसहित इन्डियन मेजरकार्प तथा चाइनिज मेजरकार्प नामका माछा किसानले पाल्दै आएका छन् । अधिकांश किसानले पोखराको बेगनासस्थित मत्स्य अनुसन्धान केन्द्रबाट भुरा खरिद गर्दै आएका छन् । जिल्लामा हाल दुइ सयजना जति किसानले व्यावसायिक माछापालन गरेको तथ्यांक छ ।"
अलैंचीको मूल्य नबढ्ने संकेत,"नेपाली अलैंचीको मुख्य बजार भारत हो । भट्टराईले भारतमै अलैंचीको उत्पादन बढेकाले नेपाली अलैंचीको माग सामान्य रहेको बताए । उनले भने, दुई वर्षअघिको जस्तो माग छैन । व्यापार सामान्य अवस्थामै रहेकाले पहिलेको जस्तो बढाबढ गरेर अलैंचीमा पैसा लगाउने अवस्था छैन । उनले निर्यातका हिसाबले हालको मूल्य ठीकै भएको बताए । भारतको सिक्किम, आसाम, नागाल्यान्ड, अरुणाञ्चल र भुटानमा अलैंचीको उत्पादन बढेको छ । नेपालको भन्दा भारतीय अलैंची गुणस्तरीय हुने गरेको छ । अलैंची उत्पादक किसानलाई भारत सरकारले धेरै सुविधाहरू दिएको छ, भट्टराईले भने, सिँचाइको राम्रो व्यवस्था छ । आधुनिक भट्टीबाट अलैंची सुकाइन्छ । तर, नेपालमा त्यस्तो छैन । उनले भारतीय अलैंचीमा गुणस्तर सुधार हुनुले पनि नेपाली अलैंचीले राम्रो मूल्य नपाएको बताए । नेपाली अलैंची राख्ने आधुनिक भण्डारण स्थल नहुनु, प्रशोधनमा ध्यान नदिनु पनि मूल्य घट्नुको कारण भएको उनले बताए । व्यवसायी एवं महासंघका महासचिव ओमकृष्ण विमलीले लगातार मूल्य घट्दा व्यवसायीहरू मारमा परेको बताए । अचानक मूल्य बढ्दा व्यवसायीहरूले भारी मूल्यमा अलैंची किने । तर, गत वर्ष शतप्रतिशत मूल्य घट्दा त्यो अलैंची नबेची गोदाममै राखियो, उनले भने, तर, यस वर्ष पनि मूल्य घट्दा व्यवसायीले ठूलो नोक्सानी बेहोर्नुपरेको छ ।उनले अलैंचीको यकिन मूल्य नभएकाले पनि व्यवसायी मारमा पर्ने गरेको बताए । महासंघ अध्यक्ष भट्टराईले अलैंचीको मूल्य एक लाखभन्दा बढी हुनु अस्व भाविक भएको बताए । त्यति बेला कीरा लागेर नेपालमै पनि सबै ठाउँमा अलैंची उत्पादन भइरहेको अवस्था थिएन । तर, अहिले नयाँ बिरुवा लगाएर उत्पादन बढाइएको छ, उनले भने, सीमित १२ जिल्लामा मात्र उत्पादन भएकाले अचानक मूल्य बढेको थियो । उनले विश्व बजारमा नेपाली अलैंची उत्कृष्ट भएको बताए । नेपालमा वार्षिक ५ हजार टन अलैंची उत्पादन हुन्छ । देशभर ३१ जिल्लामा व्यावसायिक रूपमै अलैंची खेती हुने गरेको छ । आफ्नो छुट्टै ट्रेडमार्क नभएकाले नेपाली अलैंची तेस्रो मुलुक निर्यात हुन सकिरहेको छैन ।"
खेती विस्तार हुँदै,"चार मुरी कोदोमकै उत्पादन हुने जग्गामा गत वर्ष मात्रै पाँचखपनका मिलन हाङ्गामले ८ हजार अलैंचीका बिरुवा लगाए । यो वर्ष सोही वडाका नइन्द्रबहादुर तामाङले पनि १२ हजार बिरुवा लगाएका छन् । कोदोमकैमा झन्झटिलो काम गर्नुपर्छ, उनले भने, त्यो जग्गामा अलैंची लगाउँदा दोब्बर फाइदा हुन्छ । कृषि विकास कार्यालयका अनुसार जिल्लाका ३ हजार २ सय ५९ हेक्टर जमिनमा अलंैचीको खेती गरिन्छ । अलैंची खेतीले भूक्षय कम गर्ने र ग्रामीण भेगमा उत्पादन हुने भएकाले युवाहरूसमेत यसको खेतीप्रति आकर्षित हुन थालेका छन् ।"
जोन बनाउन प्रस्ताव,"लमजुङ लमजुङलाई अलैंची जोन कार्य क्षेत्र बनाउन किसानहरूले प्रस्ताव गरेका छन्। प्रधानमन्त्री कृषि आधुनिकीकरण परियोजना कार्यान्वयनका लागि किसानले अलैंची जोनको प्रस्ताव गरेको वरिष्ठ कृषि विकास अधिकृत कृष्णभद्र अधिकारीले बताए । प्रस्तावित कार्य क्षेत्रमा दूधपोखरी, दोर्दी, मस्र्याङ्दी, क्व्होलासोंथर गाउँपालिका र बेंसीसहर नगरपालिकाका केही क्षेत्र परेका छन् । मस्र्याङ्दी गाउँपालिकाका १ देखि ८ वडासम्मको भूभागलाई समेटिएको छ । दूधपोखरी गाउँपालिकाका दूधपोखरी, बिचौर, इलमपोखरी र गौंडा गरी ५ वडा समेटिएको छ । दोर्दी गाउँपालिकाका ४ देखि ९ सम्मका वडालाई समेटिएको छ । क्व्होलासोंथर गाउँपालिका पसगाउँ, सिङ्दी, भुजुङ, उत्तरकन्या, भोंजे र गिलुङ गरी ७ वडा परेका छन् । यस्तै बेंसीसहर नगरपालिकाअन्तर्गतका नाल्मा र बाँझाखेत परेका छन् । अलैंची व्यवसायी महासंघ जिल्ला शाखा लमजुङका अध्यक्ष अजय तामाङका अनुसार अलैंची जोन घोषणाका लागि न्यूनतम ५ सय हेक्टर क्षेत्रफल हुनुपर्ने प्रावधान छ । हामीले ६ सय २५ हेक्टर क्षेत्रफल समेटेर अलैंची जोन बनाउन प्रस्ताव गरेका छौं, तामाङले भने । उनका अनुसार यसअघि जिल्लामा एउटा ब्लक र २० पकेट क्षेत्र निर्धारण गरिएको थियो । ब्लकका लागि न्यूनतम ५ सय रोपनी र पकेट क्षेत्रका लागि १ सय रोपनी क्षेत्रफल निर्धारण गरिएको छ । प्रस्तावित कार्य क्षेत्रलाई कृषि कार्यालयमार्फत कृषि मन्त्रालय पठाइएको छ । मन्त्रालयको स्वीकृतिपछि उक्त क्षेत्रमा प्रधानमन्त्री कृषि आधुनिकीकरण परियोजना सञ्चालन हुने तामाङले बताए । कार्यक्रम कार्यान्वयन भएमा थप १ सय २५ हेक्टर क्षेत्रफलमा कार्य क्षेत्र विस्तार गरिने उनले बताए । अलैंची प्रवद्र्धन केन्द्रित उक्त परियोजना १० वर्षसम्म सञ्चालन हुनेछ । कृषि राज्यमन्त्री सरिता प्रसाईंले लमजुङलाई अलैंची जोन बनाउने प्रस्तावलाई सकारात्मक रूपमा लिएको बताइन् । उनले भनिन्, हाल जोनको कुरा गरिएको छ । सुपरजोन बनाए हुन्छ, सहयोग मिल्नेछ । मन्त्रालयले अलैंची, अदुवा, अम्रिसोलगायत नगदेबालीको बढावा दिने गरी योजना तयार पार्न थालेको उनले बताइन् । उनले कृषिमा पनि बिचौलिया र ठेकेदार हाबीभएको भन्दै यसलाई नियन्त्रण गर्न योजना अघि सारिएको बताइन् । कृषिबाट मुलुकको समृद्धि र विकास सम्भव छ, उनले भनिन् । वरिष्ठ कृषि विकास अधिकृत अधिकारीका अनुसार अलैंचीले किसानको जीवनमा ठूलो परिवर्तन ल्याएको छ । विदेशबाट फर्केर युवाहरू अलैंची खेतीमा लागेका छन् ।"
टोलैपिच्छे कुखुरापालन,"अर्घाखाँची (कास) बजार सहज भएपछि टोलैपिच्छे फर्म खोलेर ब्रोइलर कुखुरा पाल्ने लहर चलेको छ । बढ्दो मागका कारण विभिन्न पेसाव्यवसायमा रहेकाहरू पनि कुखुरापालनमा लागेका छन् । विकट बस्तीमा समेत टोलैपिच्छे फर्म खोलेका छन् । मासुका लागि बिक्री राम्रो भएकाले अण्डाका लागि लेयर्स कुखुरा पाल्नेहरू भने छिटपुट संख्यामा छन् । पाणिनि गाउँपालिका७ का वडाध्यक्ष गुनाखर अधिकारीले तीनथुप्रेमा ३५ रोपनी खेत भाडामा लिएर कुखुरापालन गरेका छन । दिउँसो वडा कार्यालयमा जनताको काम, बिहानबेलुका कुखुराको हेरचाह उनको दैनिकी छ । उनको शिवालय पोल्ट्री फर्ममा ६ हजारवटा कुखुरा छन् । दैनिक ४५ सय अण्डा उत्पादन हुन्छन् । कुखुरालाई आहारा, पानी र रोगबाट बचाउन ध्यान दिनुपर्छ । महिनामा साढे १५ लाख रुपैयाँको कारोबार हुन्छ, उनले भने, दु:ख गरेअनुसारको नतिजा सन्तोषजनक छ । गाउँमै पन्ध्र, बीस हजारको आम्दानी गर्ने बाटो देखाइदिने हो भने धेरै युवा यतै बस्छन् । न्यौपाने १४ वर्ष साउदीमा बसे । फर्मको लगानीकर्ता छन् । रोजगार पनि गर्छन् । ९ जनाले ९० लाख रुपैयाँ लगानीमा सञ्चलित फर्मले राम्रो आम्दानी दिएको छ । पणेनामा वासुदेव पोखरेलले ५ सय कुखुरा पालेका छन् । उत्पादन जति गरे पनि बिक्री नहोला भन्ने चिन्ता छैन, उनले भने, पहाडको चिसो हावापानीका कुखुराको मासु स्वादिष्ट मान्दै तराईबाट व्यापारी खरिद गर्न घरमै आउँछन् । साउदी जान भन्दै भिसा लगाएका थिए । त्यता जाँदा लाग्ने डेढ लाख रुपैयाँ लगानी फर्ममा गरे ।४५ दिनमा कुखुरा बिक्रीको लागि तयार हुन्छ ।"
दुई वर्षमा २२ सयलाई बैंकमा अवसर,"केन्द्रीय बैंक व्यवस्थापनले हाल ३० वर्षे सेवाअवधि हटाएर ५८ वर्षमा अवकाश पाउने व्यवस्थाका लागि गृहकार्य गरिरहेको छ । हालकै व्यवस्था कायम रहे आगामी दुई वर्षमा राष्ट्रिय वाणिज्य बैंकबाट सबैभन्दा बढी करिब साढे ९ सय कर्मचारी अवकाश हँुदै छन् । चालु आर्थिक वर्षमा उक्त बैंकबाट करिब ७ सय र आउँदो आर्थिक वर्षमा करिब साढे २ सय कर्मचारी बाहिरिन लागेका हुन् । एकैपटक धेरै कर्मचारी बाहिरिँदा बैंकलाई कस्तो असर पर्ला भन्ने जिज्ञासामा प्रमुख कार्यकारी अधिकृत किरण श्रेष्ठले मिश्रित प्रतिक्रिया दिए । सबै योग्य पनि छैनन्, अयोग्य पनि छैनन्, उनले भने, यसकारण योग्य कर्मचारी बैंकमा रहने गरी मध्यमार्गी बाटो खोज्नुपर्छ । ३० वर्षे सेवाअवधिका कारण आगामी दुई वर्षमा कृषि विकास बैंकबाट ५ सय २३ र नेपाल बैंकबाट ४ सय ७८ जना कर्मचारीले अवकाश लिँदै छन् । ३० वर्षे सेवाअवधि सम्बन्धमा कर्मचारीको मत बाँझिदै आएकाले व्यवस्थापनले उपयुक्त निर्णय गर्नुपर्ने कृषि विकास बैंकका प्रमुख कार्यकारी अधिकृत लीलाप्रकाश सिटौलाले बताए । के गर्दा संस्थालाई फाइदा हुन्छ, त्यही निर्णय हुनुपर्छ, उनले भने । सोही अवधिमा केन्द्रीय बैंकबाट भने २ सय ७६ जना मात्र अवकाशमा जाने देखिएको छ । सरकारी स्वामित्वका बैंकमा मुनाफाको ठूलो हिस्सा कर्मचारीको तलबभत्तामा खर्च हँुदै आएको छ । विगतको तुलनामा कर्मचारी संख्या घटे पनि ओभर स्टाफिङ समस्या अझै छ । नयाँ कर्मचारी भित्रिएसँगै बैंकको संस्थागत क्षमता अभिवृद्धि हुने अपेक्षा गरिएको छ । वित्तीय क्षेत्र सुधार कार्यक्रमको उद्देश्य थोरै तर सक्षम कर्मचारीबाट बैंक सञ्चालन हुने वातावरण बनाउनु थियो । २०५८ मा करिब ७ अर्ब ऋण लिएर सुधार कार्यक्रम थालिएको थियो । उक्त ऋणको भार सर्वसाधारणमाथि छ । ३० वर्षमा अवकाश हुने व्यवस्था सोही सुधार कार्यक्रमको एक अंश हो, जसलाई पछिल्लो समयमा सुधार भइसकेको भन्दै हटाउने प्रयास भइरहेको छ । राष्ट्र बैंक व्यवस्थापन ३० वर्षे सेवाअवधि हटाएर ५८ वर्षमा मात्र अवकाश हुने व्यवस्था ल्याउन जोडबल गरिरहेको छ । हाल राष्ट्र बैंकमा करिब १२ सय कर्मचारी कार्यरत छन् । ३० वर्षे सेवाअवधि हटेमा करिब ३ सय कर्मचारी थप केही वर्ष बैंकमा बसिरहन पाउँछन् । ती कर्मचारीहरूको स्वार्थका लागि राष्ट्र बैंकले ३० वर्षे सेवाअवधि हटाउन लागेको हो । ३० वर्षे सेवाअवधि हटाउनुपर्ने पक्षमा रहेकाहरू भने अवकाश दिँदा व्ययभार थपिने दाबी गरिरहेका छन् । उनीहरूका अनुसार ३० वर्ष सेवा पुगेर ५८ वर्षअघि नै अवकाश भए पनि ५८ वर्ष पुग्न बाँकी रहेको अवधिको पेन्सन रकम पनि दिनुपर्ने प्रावधान रहेको बताउँछन् । तर यो विषयमा विभिन्न समयमा भएको स्वतन्त्र अध्ययनलाई बेवास्ता गर्दै केन्द्रीय बैंक उच्च व्यवस्थापन ३० वर्षे सेवाअवधि हटाउन जोडबल गरिरहेको छ । ३० वर्षे सेवाअवधि यथावत् राख्ने वा हटाउने विवाद राष्ट्र बैंकमा नयाँ होइन ।"
सेयर बजारमा सामान्य गिरावट,"काठमाडौं यो साता नेप्से परिसूचकसँगै कारोबार रकममा ठूलो गिरावट आएको छ । सार्वजनिक बिदाका कारण ३ दिन मात्र खुलेको बजारमा २ अर्ब ४१ करोड २१ लाख रुपैयाँ बराबरको कारोबार भयो । गत साताको तुलनामा कारोबार रकम ३२२४ प्रतिशतले कम हो । यो साता २५ हजार ८ सय ६० कारोबारबाट १ सय ७१ कम्पनीका ४४ लाख ९९ हजार कित्ता सेयर खरिदबिक्री भए । गत साता ७५ लाख ८४ हजार पाँच सय ९० कित्ता सेयर खरिद बिक्री हुँदा ३ अर्ब ५६ करोड १ लाख रुपैयाँ परिचालन भएको थियो । सेयर कारोबार मापक नेप्से परिसूचक गत बिहीबारको तुुलनामा करिब २५ अंकले घटयो । तर, पहिलो कारोबार दिन (सोमबार) को तुलनामा परिसूचक ००१ प्रतिशतले मात्र घटेको नेप्सेले जनाएको छ । सोमबार १ हजार ५ सय ५४५६ अंकमा रहेको नेप्से बिहीबार १ हजार ५ सय ५४५५ विन्दुमा बन्द भएको छ । साताभरको कारोबारमा बैंकिङ समूहको बजार हिस्सा साढे ३५ प्रतिशत छ । गत साता यो समूहको यस्तो हिस्सा ३२ प्रतिशत थियो । सोही अवधिमा बिमा समूहको हिस्सा १८४७ प्रतिशत देखिन्छ । गत साता कुल कारोबारमा बिमा समूहले १८७ प्रतिशत अंश ओगटेको थियो । यो साता लघुवित्त संस्थाको सेयर कारोबार हिस्सा उल्लेख्य रूपमा बढेको छ । कुल कारोबारमा लघुवित्त समूहअन्तर्गतका कम्पनीको कारोबार हिस्सा साढे २०८४ प्रतिशत छ । कारोबार हिस्सा वृद्धिका आधारमा लघुवित्त कम्पनीको सेयरमा लगानीकर्ताको आकर्षण बढेको छ । यसैगरी, जलविद्युत्को ३४४ प्रतिशत, संस्थापक सेयरको ९८२ प्रतिशत र विकास बैंकको ८७४ प्रतिशत रहेको नेप्सेले जनाएको छ ।यो साता अन्य बाहेक सबै समूहका लगानीकर्ताहरूका लागि सुखद रहेन । अन्य समूहअन्तर्गत कम्पनीका सेयरधनीको सम्पत्ति ०२९ अंकले साँघुरियो । बाँकी समूहका लगानीकर्ताले नोक्सान बेहोनुपर्यो । तीन दिनको कारोबारमा बिमा समूहको परिसूचक सबैभन्दा बढी १ सय ९६३४ अंकले घटयो । यसैगरी, जलविद्युत्को ४०४३, वित्त कम्पनी ८२६, उत्पादन तथा प्रशोधनको ९०६१, विकास बैंकको २०९८ र बैंकिङको १३१७ अंकले घटेको जनाइएको छ ।यो साता कारोबार रकम (१२ करोड ३१ लाख २० हजार रुपैयाँ) का आधारमा नेपाल इन्भेस्टमेन्ट बैंक अग्रस्थानमा छ । कारोबार सेयर संख्या (१ लाख ७५ हजार कित्ता) का आधारमा गुराँस लाइफ इन्स्योरेन्स कम्पनीको संस्थापक सेयर सबैभन्दा अघि छ । कारोबार संख्या (२ हजार ६ सय ७६ वटा ) का आधारमा हिमालयन पावर पार्टनर अग्रस्थानमा छ । यो साता नेपाल स्टक एक्सचेन्जको कारोबार कक्ष नियमित कारोबारका लागि तीन दिन मात्र खुला रहयो । विगतमा जस्तै गत साता पनि ऋणपत्रतर्फ संस्थागत तथा सरकारी ऋणपत्रको कारोबार भएन । उक्त अवधिमा कालिका माइक्रोक्रेडिट डेभलपमेन्ट बैंकको बोनस सेयर, सहयोगी विकास बैंक र पूर्णिमा विकास बैंकको हकप्रद सेयर सूचीकृत भएको नेप्सेले जनाएको छ ।"
फुटसल फाइनल आज,काठमाडौं (कास) शंखमूल फुटसल र एक्सटेप किकअफ पहिलो रेडबुल राष्ट्रिय लिग फुटसल च्याम्पियनसिपको फाइनल भिड्दै छन् । राजधानीको चौर फुटसलमा आज हुने फाइनल विजेता टोलीले ५ लाख रुपैयाँ जित्नेछ । उपविजेतालाई २ लाख ५० हजार र विधागत पुरस्कारमा जनही २० हजार रुपैयाँ दिइने जनाइएको छ । लिगमा उत्कृष्ट प्रदर्शन गर्ने २५ खेलाडी एएफसी फुटसल च्याम्पियनसिपको छनोटका लागि छानिने छन्।
लिभरपुलको फराकिलो हार,त्यसअघि २४ औं मिनेटमा सर्जियो अग्विरोले गोल गर्दै सिटीलाई अग्रता दिलाए । पहिलो हाफको अन्त्यतिर ग्याब्रियल जेससले गोल थप्दै टोलीको अग्रता दोब्बर पारे । दोस्रो हाफमा जेसस अर्को गोल गर्न सफल भए । उनकै स्थानमा मैदान छिरेका लेरोए सानेले दुई गोल गरेपछि सिटीले सानदार जित हासिल गर्यो ।गत सिजन शीर्ष ६ टोलीसँग अपराजित लिभरपुलले सन् २०१६ को जनवरीपछि पहिलो पटक हार बेहोरेको हो । सिटी पछिल्ला १२ प्रिमियर लिग खेलमा अपराजित छ । फरवार्ड अग्विरो शनिबारको गोलसँगै प्रिमियर लिगमा सर्वाधिक गोल गर्ने युरोपबाहिरका खेलाडी बनेका छन् ।रियलको फेरि बराबरीम्याड्रिड डिफेन्डिङ च्याम्पियन रियल म्याड्रिडले घरेलु मैदानमा लगातार दोस्रो बराबरी खेलेको छ । शनिबार दस खेलाडीमा समेटिएको रियलले लेभान्टेसँग ११ को बराबरी खेल्दै महत्त्वपूर्ण अंक गुमायो ।पाहुना टोली लेभान्टेका इभी लोपेजले १२ औं मिनेटमा गोल गरे । म्याड्रिडका लुकास भाज्केजले ३६ औं मिनेटमा बराबरी गोल फर्काएका थिए । दोस्रो हाफमा रियल थप आक्रामक रूपमा प्रस्तुत भए पनि गोल गर्न असफल रह्यो । अन्तिम समयमा विपक्षी खेलाडी जेफरसन लेर्मालाई लात्ती हानेपछि रेफ्रीले रियलका मार्सेलोलाई रातो कार्ड देखाए । रियलले लिगका सुरुआती तीन खेलमा एकमात्र जित दर्ता गरेको छ ।
दिदीभाइ फेरि च्याम्पियन,"काठमाडौं (कास) तामाङ दिदीभाइ नङसल र रत्नजितले दोस्रो जेस्ट खुला ब्याडमिन्टनको उपाधि रक्षा गरेका छन् । पहिलो संस्करणमा पनि उनीहरू सिंगलमा च्याम्पियन भएका थिए । राष्ट्रिय च्याम्पियन दिदीभाइ आर्मी क्लबका खेलाडी हुन् ।महिलातर्फ नङसलले आफ्नै टिमकी अमिता गिरीलाई २११५, २११७ ले हराइन् । उनले २० हजार र अमिताले १२ हजार रुपैयाँ नगद पुरस्कार जिते ।रत्नजितले पनि आफ्नै टिमका नवीन श्रेष्ठमाथि सफलता पाए । उनले २२२०, २११३ को सेटमा नतिजा निकाले । विजेताले २५ र उपविजेताले १५ हजार पुरस्कार पाए । जेस्ट ब्याडमिन्टन एकेडेमीद्वारा आयोजित स्पर्धाको पुरुष डबल्समा एपीएफका इन्द्र महता र पुलिसका गौतम कठायतको जोडी च्याम्पियन भयो । उनीहरूले सेनाका सुरोज महर्जन र प्रफुल महर्जनलाई २११४, २३२१ ले हराए । विजेताले २५ हजार र उपविजेताले १५ हजार पाए ।एपीएफका विजित थापामगर र शोभा गौचनले मिश्रित युगलको उपाधि जिते । उनीहरूले सेनाका नवीन श्रेष्ठ र अनुमाया राईको जोडीलाई २११५, २११७ ले हराए । विजेताले २० हजार र उपविजेताले १२ हजार रुपैयाँ पाए ।यू१७ ब्वाइजमा शेर्पा ट्रेडर्सका प्रिन्स दाहाल र आयोजककी जेसिका गुरुङ च्याम्पियन भए । प्रिन्सले प्रफुल्ल महर्जनलाई २११४, २११७ ले हराए । जेसिकाले सेनाकी रसिला महर्जनलाई २११६, २११२ ले हराइन् । दुवैतर्फका विजेताले १६ हजार र उपविजेताले ८ हजार पुरस्कार पाए ।साजन अनुशासितएपीएफका साजनकृष्ण ताम्राकारले जेस्ट ब्याडमिन्टनमा अनुशासित खेलाडीको उपाधि जितेका छन् । उनले काठमाडौं जिल्ला ब्याडमिन्टन संघले घोषणा गरेको १० हजार पुरस्कार पाए । मास्टर्समा भूमि गुरुङले दोहोरो उपाधि जिते । उनले ४५ वर्ष माथि सुभाष श्रेष्ठसँग मिलेर उपाधि जित्यो भने ३५ वर्ष माथि उपाधि जित्दा कास्कीका शम्भु श्रेष्ठसँग उनको जोडी थियो ।"
अवार्डको तयारी पूरा,"राष्ट्रिय खेलकुद परिषदका सदस्यसचिव केशवकुमार बिष्टले स्पोर्ट्स अवार्डले नेपाली खेलकुदमा ऐतिहासिक महत्त्व बोकेको स्मरण गराए । उनले आउने दिनमा सरकारबाट पनि मञ्चलाई अवार्डका लागि सहयोग गर्ने प्रतिवद्धता व्यक्त गरे । कार्यक्रममा वर्ष खेलाडी पुरुष, महिला तथा युवा, वर्ष प्रशिक्षक, पिपुल्स च्वाइस अवार्ड, लाइफटाइम एचिभमेन्ट, पारा एथलिट र स्पेसल अवार्ड विधामा अवार्ड प्रदान गरिने मञ्चले जनाएको छ । पुरुष, महिला, प्रशिक्षक र पिपुल्स च्वाइसका विजेताले पल्सर मोटरसाइकल पाउँदा अन्यका विजेताले समान ५० हजार रुपैयाँ पाउने छन् ।"
रनिङ फेस्टिभल सम्पन्न,काठमाडौं (कास) बेसक्याम्प आउटडोर लाइफस्टायलद्वारा शनिबार आयोजित चौथो गोदावरी रनिङ फेस्टिभलको ५० किमि अल्ट्रा दौडको पुरुषतर्फ दामोदर बुढामगर र महिलामा मञ्जु रावत विजयी रहे । ३० किमिमा रुपलाल बुढामगर (पुरुष) र सीता न्यौपाने (महिला) तथा १५ किमिमा सिमोन क्यास्ट्रो र राममाया विजयी रहे । ५ किमि यती रन टिम इन्टेक १८ ले जित्दा किड्स अब्सटयाकलमा टिम तामाङ ब्वाइज विजयी रहे ।
प्रणय मिस्टर काठमाडौं,"काठमाडौं (कास) जिमखानाका प्रणय शाहीले दोस्रो मिस्टर काठमाडौं शारीरिक सुगठनको उपाधि जितेका छन् । शनिबार राष्ट्रिय नाचघरमा सम्पन्न प्रतियोगितामा ७५ केजी तौलका प्रणय च्याम्पियन हुँदै १ लाख जित्न सफल भए । ओभरल स्पर्धामा प्रणयले ५५ केजीका आवाज प्याकुरेल, ६० केजीका रमेश कार्की, ६५ केजीका सुरेश मुनिकार र ७० केजीका अमित मण्डललाई पछाडि पारेका थिए । अमितले बेस्ट पोजरको उपाधि जिते । दोस्रो महिला एथलेटिक्स फिजिक्समा व्यायाम मन्दिरकी रजनी श्रेष्ठ विजेता भइन् । शोभा मानन्धर दोस्रो र सन्ध्या श्रेष्ठ तेस्रो भए । फिटनेस फस्टका दामोदर श्रेष्ठ जुनियर मिस्टर काठमाडौं भए ।"
नेपाल साबा यू१६ मा तेस्रो,"त्रिपुरेश्वरस्थित राखेप कभर्डहलमा शनिबार अन्तिम खेलमा नेपालले माल्दिभ्सलाई १०३४१ स्कोरले हरायो । नेपालको जितमा गेल्चेन शेर्पाले २५ स्कोर गरे । अभिषेक सिंहले २० स्कोर थपेका थिए । अघिल्ला तीन खेलमा अभिषेकले राम्रो स्कोर गरेका थिए । नेपालले चारै क्वाटरमा अग्रता बनायो । ३०१०, ३१४, १९१२, २३१५ को प्रदर्शन गरेको थियो ।उपाधि भारतले जितेको छ । अपराजित टोली शनिबार भारतले भुटानलाई १३१५० स्कोरले हरायो । विजेताका प्रिन्स पाल सिंहले २० स्कोर गरे । उनी उत्कृष्ट खेलाडी चुनिए ।भारतले मलेसियामा हुने पाँचौं एसियाली यू१६ च्याम्पियनसिपमा स्थान पक्का गरेको छ । स्पर्धा अक्टोबरमा हुनेछ । बंगलादेश ७ अंकसाथ दोस्रो, भुटान ५ अंकसाथ चौथो र माल्दिभ्स ४ अंकसाथ पाँचौं भए । माल्दिभ्सले कुनै खेल जितेन ।"
वालिङ फाइनलमा,भैरहवा (कास) १७ औं लिस्नु कप नकआउट फुटबलको दोस्रो सेमिफाइनलमा वालिङ नगरपालिका फुटबल टिम विजयी भएको छ । शनिबार वालिङले सुपौली एफसीलाई २१ ले हरायो । टोलीको जितमा योगेश गुरुङले आठौं र लक्ष्मण रुचालले दोस्रो हाफको १३ औं मिनेटमा गोल गरेका थिए । सुपौलीका विश्वास श्रेष्ठले २१ औं मिनेटमा पेनाल्टीमा गोल गरे । सोमबार फाइनलमा वालिङले नवयुवा खेलकुद तथा सांस्कृतिक परिवार ठुटिपिपलको सामना गर्नेछ ।
एलजी च्याम्पियन,लेखनाथ (कास) प्रथम किरण खड्का स्मृति सेभेन ए साइड फुटबलको उपाधि एलजी एसोसिएसनले जितेको छ । एलजीले मसिना एफसीलाई २१ ले हरायो । प्रदीप गुरुङ र अजित गुरुङले गोल गरे । उत्कृष्ट खेलाडी भएका मसिनाका त्रिदेव गुरुङले एक गोल गरे । विजेताले १ लाख २५ हजार र उपविजेताले ७५ हजार पुरस्कार पाए ।
स्वास्थ्य कि स्वाद ?,"गहुँ, चामल, जौ, मकैलगायत अनाजहरू रेसा, आइरन, म्याग्नेसियम र विभिन्न भिटामिनको महत्त्वपूर्ण स्रोत हुन् । यी अनाजबाट घरमै बनाइएका खाद्यसामग्री खाजाका रूपमा स्कुल लैजानु लाभदायी हुन्छ । बजारका डिब्बा बन्द खानेकुराले कब्जियत गराउँछन् । भोकलाई त मार्छ, सँगसँगै शरीरलाई पनि कमजोर बनाउँछ । के तिमी आफ्नो शरीरलाई जानीजानी कमजोर बनाउन चाहन्छौ ? तरकारीहरू रेशाको राम्रो स्रोत हुन् । तरकारीमा पोटासियम, भिटामिन ए, ई र सी पाइन्छ । त्यसैले हरेक दिनको खाना र खाजामा हरिया र ताजा तरकारीको मात्रा हुनुपर्छ । फलफूलहरू पोटासियम, फाइबर, भिटामिन सी लगायतका लागि राम्रा स्रोत हुन् । यसलाई पनि खाना र खाजामा नियमित समावेश गर्नुपर्छ । बजारमा भन्दा घरमै फलफूलको जुस बनाएर खानु स्वस्थ्यकर हुन्छ । बालबालिकाका लागि दूधजन्य पदार्थ आवश्यक पर्छ । यसले शरीरमा क्याल्सियम, पोटासियम, भिटामिन डी र प्रोटिनको आपूर्ति गर्छ । यो खाद्य समूहमा दूध, चिज, दही, मही, खीर, पेडा, बर्फी, आइसक्रिमलगायत पर्छन् । तर, बढी चिल्लो पदार्थ भएको दूधबाट बनेका परिकारको प्रयोग सकेसम्म कम गर्नुपर्छ । बढी चिनीको भएको खानेकुरा पनि कम गर्नुपर्छ । गेडागुडी, बदामलगायत प्रोटिन, आइरन, भिटामिन ई, जिंक, म्याग्नेसियम र भिटामिन बी को राम्रो स्रोत मानिन्छ । खाजामा यस्ता खानेकुरा लैजान पनि सजिलो हुन्छ । तिमीहरू प्राय: स्कुलनजिकै चनाचटपटे किनेर खाने गर्छौ । त्यसमा प्रयोग गर्ने भनिएको कागतीको रस या टमाटरको सस अखाद्य हुन सक्छ । अचेल एउटै कागतीको मूल्य १० रुपैयाँ पर्न थालिसक्यो । १० रुपैयाँको चनाचटपटेमा त्यति नै मूल्यको कागती मिसाएर व्यापारीलाई कसरी नाफा हुन्छ ? त्यसैले उसले चटपटेमा कुहिएका अखाद्य सामग्री प्रयोग गरेको हुन सक्छ । बालबालिकाका लागि चिल्लो पदार्थ पनि आवश्यक पर्छ । तर, बढी प्रयोग गर्नु हितकर हुँदैन । डाइटिसियनहरूका अनुसार बालबालिकाका लागि मोनोअनसेच्युरेटेट तेल उपयुक्त हुन्छ । स्याचुरेटेट फयाट, ट्रान्स फयाट र कोलेस्ट्रोलबाट जोगिनुपर्छ ।"
अभिभावकको कार्यालय पुग्दा,"गएको मंगलबार इन्द्रजात्राको दिन परेकाले उपत्यकामा सार्वजनिक बिदा थियो । बिदाको दिन तिमीहरू सबैले पक्कै केही न केही गर्यौ नै होला । कान्तिपुर मिडिया गु्रपमा कार्यरत कर्मचारीहरूका बालबालिका भने उक्त दिन आफ्ना अभिभावकले काम गर्ने कार्यालय पुगे । उहाँहरूको कार्यस्थलबारे जानकारी हासिल गरे । अभिभावकले खाजा खाने क्यान्टिनमा बसेर खाजा खाए । तस्बिरहरू खिचाए । चकलेट र अरू उपहारहरू पनि पाए । विभिन्न खेल खेले । रमाए, अनि खुसी भए ।आफ्ना अभिभावकले कस्तो कार्यालयमा कसरी काम गरिरहेका छन् भन्ने कुरा बालबालिकाले पनि जान्न पाऊन् भन्ने उद्देश्यले कान्तिपुर मिडिया ग्रुपको मानव संसाधन विभागले यस्तो कार्यक्रम आयोजना गरेको हो । कार्यक्रमको सुरुमा नाम दर्तासँगै बालबालिकाले चकलेट पाए । त्यसपछि सबैले फेस पेन्टिङ गराए । फेस पेन्टिङमा कसैले पुतली, कसैले एंग्री बर्ड, कसैले स्पाइडर र कसैले नेपालको झन्डा बनाए । कान्तिपुरका ब्रान्ड म्यानेजर अचलराज सत्यालले पत्रिका कसरी छापिन्छ र हामीले पढ्न पाउँछौं भन्नेबारे बालबालिकालाई जानकारी गराए । आफ्ना आमाबाबाका अफिस पुगेका बालबालिका पत्रिका प्रकाशनको तौरतरिका बुझ्न उत्सुक थिए । उनीहरूले अहिले तिमीले पढिरहेको कोपिला बारे पनि जानकारी लिए । अभिभावको कार्यस्थल अवलोकनमा आएका ११ वर्षीय विशाल रावल र १३ वर्षीया कल्पना रावल भन्दै थिए, बाबाको अफिस देख्न पायौं । खुसी लाग्यो । ३ वर्षीया मिमांशा अधिकारी पनि आफ्ना अभिभावकसँग आएकी थिइन् । कार्यक्रममा उनी पनि निकै रमाइन् । बेलुन उडाइन् । ५ वर्षीय आयनसिंह थापाले आफ्नो परिचय निकै फन्नी तरिकाले दिए । सबैलाई हँसाए । कार्यक्रममा ४८ बालबालिका सहभागी थिए । उनीहरू सबैले कान्तिपुरका तर्फबाट गिफ्ट हयाम्पर हात पारे । उनीहरूलाई कान्तिपुरका मानव संसाधन विभाग प्रमुख पुष्पराज गिरीले विभिन्न प्रश्न सोधेका थिए । जवाफ मिलाउनेले चकलेट र विभिन्न पुरस्कार पाए । बिदाको दिनको सदुपयोग गर्दै बालबालिकाले आफ्ना आभिभावकको कार्यालय अवलोकनबाट भरपुर जानकारी र मनोरञ्जन लिएको गिरीले बताए । १३ वर्षीय आयुष श्रेष्ठ, १२ वर्षीया अस्विना दवाडी, १३ वर्षीय रेहान बस्नेत, ११ वर्षीया आयुषा निरौला, ११ वर्षीया कृषा पौडेल, ४ वर्षीय आरभ केसीले पनि भरपुर रमाइलो गरेको सुनाए । अमेरिका, क्यानाडाजस्ता विकसित मुलुकमा आफ्ना कर्मचारीका छोराछोरीलाई कार्यालयको कामबारे जानकारी दिन भ्रमणमा ल्याउने रहेछन्, गिरीले भने, हामीले पनि कर्मचारीका बालबालिकालाई आफ्ना अभिभावकले काम गर्ने कार्यालयबारे जानकारी दिन यस्तो कार्यक्रम राखेका हौं । अब हरेक वर्ष कम्तीमा पनि एकपटक यस्तो कार्यक्रम गर्ने योजना रहेको उनले सुनाए ।"
जोगाऔं मृगौला,"मृगौला तथा पिसाब नलीमा हुने संक्रमण, मृगौलाकै सुजन (नेफ्राइटिस), मृगौलामा पत्थरी, मृगौलामा पानीको फोका (सिस्ट) बन्ने समस्याका कारण मृगौलामा खराबी हुन सक्छ । मृगौलाकै वंशानुगत समस्या तथा टयुमरले पनि खराबी हुन्छ । मृगौलाभित्रको नेफ्रोनको सुजन, लामो समयसम्मको मधुमेह, उच्च रक्तचाप तथा वंशाणुगत कारणले सधंैका लागि मृगौला बिग्रन सक्छ । डायलाइसिस के हो ?मृगौलाले ८५ देखि ९० प्रतिशतसम्म काम गर्न छोडेपछि शरीरमा विकारयुक्त रासायनिक वस्तुहरू थुप्रिन्छन् । यस्तो प्रतिकूल अवस्थामा मेसिनको सहायताले विकारसँगै अनावश्यक लवण र अतिरिक्त पानी शरीरबाट बाहिर फ्याँक्ने प्रक्रियालाई डायलाइसिस भनिन्छ ।पत्थरी कसरी हुन्छ ?मृगौलामा पत्थरी हुनुमा विभिन्न कारण हुन सक्छन् । तुलनात्मक रूपमा यसबाट प्रभावित बिरामीका लागि गर्मीको समय अझै बढी घातक हुन्छ । धेरै गर्मीका बेला शरीरबाट पसिनाको रूपमा पानी बाहिर जान्छ । सोही अनुपातमा पानी नपिउनाले शरीरमा पानीको मात्रा कम हुन्छ । जीउ सुक्खा हुन जान्छ । यसले गर्दा पिसाबमा भएका विभिन्न तत्त्वहरूको घनत्व (कन्सेन्ट्रेसन) पनि बढ्छ । त्यसपछि ती तत्त्वहरू एक आपसमा मिलेर ढिक्का बनी पत्थरीको रूप लिन्छ । घरबाहिर चर्को घाममा काम गर्ने र पानीको साथै अन्य तरल पदार्थ नपिउने व्यक्तिहरूलाई यो समस्या लाग्ने बढी सम्भावना हुन्छ ।"
७ भाषामा लुम्बिनी,"नेवारी, हिन्दी र तिब्बती भाषामा पुस्तक तयारी भइसकेको छ । अनुवाद भएर आएको छ, उनले भने, ६ महिनाभित्रै प्रकाशन हुन्छ । कम्तीमा एक दर्जन भाषामा पुस्तक प्रकाशन गर्ने इच्छा छ । त्यसपछि कोरिया र भियतनामी भाषामा प्रकाशनको तयारी गर्छु । लामो अध्ययन, अनुसन्धानपछि लेखिएको पुस्तक उनले सम्बन्धित देशकै भाषाविज्ञको सहयोगमा अनुवाद गराएका हुन् । पुस्तकको पहिलो भागमा बुद्ध जन्मनुअघि लुम्बिनी कस्तो थियो भन्नेदेखि लिएर बुद्धको जन्मदेखि महापरिनिर्वाणसम्मका विवरण छन् । लुम्बिनीमा सम्राट अशोक आगमन, चिनियाँ तीर्थयात्रीको तीर्थाटन, इस्वीको चौधौ शताब्दी र त्यसपछिको लुम्बिनीको अवस्था पनि यसमा उल्लेख छ । दोस्रो भागमा भारतीय सम्राट अशोकको लुम्बिनी भ्रमण, अशोक स्तम्भ निर्माण, मायादेवी मन्दिरमा मार्क स्टोन (बुद्ध जन्म स्मारक शिला) कसले किन राख्यो ? जस्ता विषय छन् । पुस्तकमा सयभन्दा बढी तस्बिर पनि छन् । १३ वर्षअघि बर्माका तीर्थयात्रीलाई मायादेवी मन्दिर अवलोकन गराउँदा उनीहरूले आफ्नै भाषामा लुम्बिनीबारे पढ्न पाउँदैनौं भनेर प्रश्न गरे, बिडारीे सम्झन्छन्, मलाई त्यो प्रश्नले मन छोयो । अनि त्यही बेलादेखि राम्ररी लुम्बिनी चिनाउनु आवश्यक ठानेर पुस्तकको तयारीमा लागेको हुँ । िमनोज पौडेल"
विद्यार्थीलाई किन कुट्नु हुँदैन ?,आत्माराम कोभोगो
विपद्,"भूकम्प होस् या बाढीपहिरो, यसले मानवीय र भौतिक संरचनामा क्षति पुर्याउँछ । घर, विद्यालय, अस्पताललगायत संरचनामा पुर्याउने क्षतिले आखिरमा मानिसलाई नै प्रभावित पार्ने गर्छ । अझ बालबालिकामा पर्ने असर त अकल्पनीय नै हुन्छ । बालबालिकाको मस्तिष्कमा डर र मानसिक दबाबले स्थान बनाउँछ । भूकम्पका बेलामा मलाई घरभित्र पस्न डर लाग्थ्यो । विद्यालय भवनभित्र पस्न पनि उत्तिकै डर हुन्थ्यो । डरत्रासले कुनै पनि काम गर्न मन नलाग्ने भएको थियो । अझ गाउँघरमा कमजोर भवनमा रहेको विद्यालयका बालबालिकाको हालत के थियो होला ? सम्झँदै अत्यास लाग्छ । केहीअघि तराईमा आएको बाढीले हजारांै घरबारविहीन भएको खबरले म निकै दु:खी भएँ । पत्रपत्रिकामा बाढीबाट पीडित बालबालिकाको तस्बिर देख्दा निकै दु:ख लाग्यो । यस्ता प्राकृतिक प्रकोप र दुर्घटनाहरू चाहेर नचाहेर भई नै रहन्छन् । तर यसबाट बच्न र सुरक्षित रहन के गर्नुपर्ला भनेर निकै सोचमा परेँ । वास्तवमा हामी बस्ने घर, विद्यालय र सपिङ मल कति सुरक्षित छन् ? सडक, पूर्वाधारजस्ता संरचना मजबुत र सुरक्षित बनाउनु पर्दैन ? यसमा सरकार, सम्बन्धित निकायले संरचना निर्माण गर्दा सचेतता अपनाउनु जरुरी रहन्छ । बालबालिकामैत्री नीति निर्माण गर्नुका साथै उनीहरूका लागि विशेष उद्धार तथा पुन:स्थापनमा सबैले ध्यान दिनुपर्छ । सुम्निमा बान्तवा, कक्षा७जेम्स स्कुल, ललितपुर"
मेरो सानू भाइ,"मलाई धेरै माया गथ्र्यो मेरो सानू भाइतातेताते गर्छु भन्थ्यो मेरो हात समाइहातमुख धुन खोज्थ्यो मैले जस्तै गरीमेरो किताब पल्टाएर पढ्थ्यो बाह्रखरीदूध, बिस्कुट खान खोज्थ्यो माम नखाने रेमेरै स्कुल जान्छु भन्थ्यो अन्त नजाने रेमम्मी भोक लाग्यो भन्दै भान्सातिर जान्थ्योतरकारी जे पकाएनि काउली भन्ने ठान्थ्योमीठो मानी खान्थ्यो भाइले उसिनेको आलुहप्काउँथ्यो कहिले मलाई बन्दै आफू ठालुअहिले भाइ ठूलो भयो कुरा धेरै बुझ्छदिज्जु सँगै खेलौं भनी यताउति कुद्छमसँगै स्कुल जान्छ सँगै होमवर्क गर्छमैले किताब पढे मात्र भाइले किताब पढ्छकहिलेकाहीं दु:ख दिन्छ साहै्र बदमास बनीकहिले फेरि हँसाउँछ जोकहरू भनीमलाई साहै शून्य लाग्छ भाइ कतै जाँदाउसको खुब याद आउँछ मीठो चीज खाँदा ।"
खेल खेलौं,खेल्ने तरिका यो खेलमा सहभागी खेलाडीहरूमध्येबाट १ जना टिम लिडर चुनिनुपर्छ । हरेक टिम लिडरका पछाडि अन्य खेलाडीहरू पंक्तिबद्ध भई (चित्रमा देखाएजस्तै) उभिनुपर्छ । त्यसपछि रेफ्रीले सिटी फुकेर खेल सुरु भएको संकेत दिएपछि सबैभन्दा पहिले टिम लिडरले मैदानमा प्रवेश गरेर मैदानमा रहेको हातले टिप्न सकिने वस्तु टिपेर ल्याउनुपर्छ । यसरी ल्याएको वस्तुलाई टिममा रहेका अरु खेलाडीहरूले पुन: ५ भागमा विभाजित मैदानको कुनै अर्को भागमा लगेर राखिदिनु पर्छ । जसलाई अर्को टिमका खेलाडीले खोज्न सक्नुपर्छ । यो क्रम टिम लिडरका पछाडि रहेका सबै खेलाडीले पूरा गरेपछि खेल समाप्त हुन्छ । जुन टिमले सबैभन्दा कम समयमा यो प्रक्रिया पूरा गर्न सक्छ त्यही टिम विजेता हुन्छ ।
असल साथी,"दुई महिना अघिसम्म विशाल र संयोग मिल्ने साथी थिए । एकअर्कालाई मद्दत गर्न पछि पर्दैन थिए । विस्तारै संयोगको बानी बिगँ्रदै गएकोले दुवैको मित्रतामा दूरी बढ्न थालेको थियो । यो त अति नै भयो, झोलाबाट एकएक गरी किताब निकालेर डेस्कमा फिँजाउँदै विशाल भुत्भुतायो, टिफिन ब्रेक अघिसम्म त पेन्सिल बक्सभित्रै थियो । फेरि अहिले कहाँ जान्छ त्यो ।अघिल्लो हप्ता मात्र हस्तलेखन प्रतियोगिता जित्दा बाबाले खुसी भएर किनिदिनुभएको क्यालिग्राफिक पेन अहिले गायव भएको थियो । रहर पुगुन्जेल उसले त्यो कलम प्रयोग गर्न नै पाएको थिएन । झोलाको खल्तीमा खोजेर अगाडि पछाडि बस्ने साथीहरूसँग सोधपुछ गर्दा पनि उसको कलम पत्ता लागेन । संयोग तिमीले मेरो कलम देख्यौ ? रुन्चे स्वरमा विशालले संयोगलाई सोध्यो । तैंले मलाई कलमको गोठालो राख्याथिस् र ? संयोगले रूखो स्वरमा जवाफ दियो र छेउका अरू साथीसँग गफिन थाल्यो । पाँचौं घण्टी सुरु भइसकेको भए पनि सर कक्षामा आइपुग्नुभएको थिएन । साथीहरू किताबकापी निकालेर तयार भई बसिरहेका थिए । तर, विशालको मन अशान्त थियो । किताबतिर नभएर ऊ घरीघरी पछाडि फर्किएर संयोगलाई हेथ्र्यो किनकि उसलाई शंका थियो, उसको कलम संयोगले नै लिएको हुनुपर्छ ।महिना दिनअघि मात्रै यसैगरी कक्षाबाटै उसको फिजिट स्पिनर हराएको थियो । साथीहरूले खेलेको देखेर कत्रो जिद्दी गरेर उसले बाबासँग किनिमागेको थियो त्यो । खासमा कक्षामा बस्दा चलिराख्ने, चुपचाप बस्न नसक्ने, हातमा केही न केही चलाइराख्नुपर्ने, पढाइमा ध्यान केन्द्रित गर्न समस्या हुनेहरूले मात्र चलाउन मिल्ने भए पनि धेरै विद्यार्थीले जथाभावी खेलेको भनेर सरले कक्षामा फिजिट स्पिनर ल्याउन रोक लगाउनुभएको थियो । तैपनि साथीलाई देखाउने लालसाले उसले त्यो झोलामा लुकाएर स्कुल लगेको थियो । बिहान कक्षा सुरु हुनुअघि केही साथीहरूलाई पनि देखाएको थियो । दिउँसो त्यो गायव भयो । विशालले सबैतिर खोज्यो, साथीहरूलाई सोध्यो तर पत्ता लगाउन सकेन । दुई दिनपछि उसले दुरुस्तै त्यस्तै फिजिट स्पिनर संयोगको हातमा देखेको थियो । उसले त्यो आफ्नो भएको दाबी पनि गर्यो । संसारभरिका फिजिट स्पिनर सबै तेरै हुन्, संयोगले उल्टै उसलाई हप्कायो । कक्षामा ल्याउन नपाइने नियम भएकाले विशालले त्यो कुरा सरलाई भन्न पनि सकेन । त्यहींबाट उनीहरूको दूरी बढ्न सुरु भएको थियो ।खासमा हिजोआज संयोगको बानी बिग्रँदै गएको थियो । ऊ अरूका सामान नसोधी चलाउँथ्यो । कहिलेकाहीं त साथीहरूका कापी पनि नसोधी लिएर घर जान्थ्यो र भोलिपल्ट स्कुल नै आउँदैनथ्यो । गृहकार्य गर्न नपाएर साथीहरू सजाय भोग्थे तर उसलाई केही फरक पर्दैनथ्यो । कसैले केही भनिहालेमा संयोग उसको अनेक नाम राख्थ्यो, जिस्काउँथ्यो । पेन्सिल बक्स, कलम त ऊ साथीको थुतेर नै काम चलाउँथ्यो । हिजो मात्रै उसले गणितको ज्योमेट्रीको काम गर्ने बेलामा आफ्नो सामान नभएकाले सुवासको बक्स लिएर चलायो । सरले घुम्दै पछाडि जाँदा सुवास काम नगरी त्यसै बसिरहेको देखेर उठाउनुभयो । ऊसँग केही सामान थिएन । ज्योमेट्री गर्ने बेला पनि आवश्यक सामान नल्याएको भनेर सरले सुवासलाई बाहिर निकालिदिनुभयो । तैपनि सुवासले संयोगका बिरुद्ध मुख खोल्न सकेन । म सुवासजस्तो चुप लागेर बस्दिनँ, विशालले मनमनै हिम्मत जुटायो । सर, मेरो नयाँ क्यालिग्राफिक पेन हरायो, सर कक्षामा पस्नेबित्तिकै उसले आँखाभरि आँसु पारेर आफ्नो समस्या बतायो । पहिले त सरले किन ल्याएको त स्कुलमा भनेर गाली गर्नुभयो । पछि सबै विद्यार्थीलाई कसैले लिएको छ कि भनेर सोध्नुभयो । तर कसैले पनि लिएको छ भनेन । कतिले त देखेकै छैन पनि भने । सरले एकएक गरेर सबैको झोला जाँच गर्नुभयो । नभन्दै कलम संयोगकै झोलाभित्र किताबको च्यापमा भेटियो । आफ्नो झोलामा भेटिएको कलम संयोगले तीनचार दिनअघि आमासँग किनिमागेको, मेरै हो भन्यो । विशालले पनि हप्ता दिनअघि बाबाले किनिदिनुभएकोले त्यो आफ्नो हो भन्यो । आधा साथीहरू विशालको पक्षमा उभिए । केही साथीले संयोगको समर्थन गरे ।समस्या समाधान नहुने भएपछि सरले कलम आफ्नो हातमा लिनुभयो र भन्नुभयो, म तिमीहरू दुवैका बुबाआमालाई फोन गरेर पत्ता लगाउँछु अनि मात्रै दिन्छु । त्यसपछि संयोगको अनुहार ओइलाएको सागझैं लत्रक्क पर्यो । उसको अँध्यारो अनुहार देखेर सरलाई शंका लागेछ क्यारे, एकछिन उसलाई र्याखर्याख पार्नुभयो । उसले आत्तिएर आफ्नो गल्ती स्वीकार गर्यो । त्यसपछि त धमाधम अरू साथी पनि संयोगको विरुद्धमा उभिए ।तिमीहरूले नै संयोगको बानी बिगारेका हौ, सबैका कुरा सुनिसकेपछि सरले भन्नुभयो, यदि कसैले नसोधी सामान लिन्छ, फिर्ता गर्दैन, नराम्रो नाम राखेर बोलाउँछ, हेप्छ भने चुपचाप सहेर बस्ने होइन, शिक्षकलाई जानकारी गराउनुपर्छ । तिमीले सहेर बस्यौ भने उसको हिम्मत बढ्छ र बानी पनि बिग्रन्छ ।चोरी गर्नु अपराध हो भनी सरले सम्झाउँदा सम्झाउँदै उसको टाउको निहुरिसकेको थियो । आँखामा पश्चाताप भरिएर तपतप गालातिर चुहियो । विशालको क्यालिग्राफिक पेनको खोजतलासमै एक घण्टी बितिसकेको थियो । सरले जाँदाजाँदै सबैलाई असल साथी बन्न अनुरोध पनि गर्नुभयो । सर निस्किएपछि संयोग विशालको नजिकै आयो र माफी माग्यो । त्यस दिनदेखि सबै संयोगका असल साथी बने । संयोगले पनि आफ्नो बानी सुधार्यो ।"
