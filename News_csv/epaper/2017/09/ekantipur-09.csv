शीर्षक,विवरण
मुहार फेर्ला राजविराजले ?,"मुलुककै पुरानो नगरमध्ये एक राजविराज भारत, जयपुरको नक्साअनुसार नेपालमा पहिलो पटक टाउन प्लानिङ गरी बस्ती विकास गरिएको नगर हो । सगरमाथा अञ्चल र सप्तरी जिल्ला सदरमुकामसमेत रहेको यो सहर मुलुककै चौथो र मधेसको पहिलो नगरपालिका पनि हो । यहींबाट राजनीति गरेर थुप्रै नेता नीतिनिर्माण तहसम्म पुगे तर नगरको विकासतर्फ कहिल्यै ध्यान दिएनन् । ऐतिहासिक साख जोगाउनै हम्मे छ अहिले यो नगरलाई । सहरका मुख्य सडक खाल्डाखुल्डीले भरिएका छन् । पानी पर्दा माछापोखरीझैं बन्छन् । भित्री गल्लीका सडकको अवस्था झन् जर्जर छ । अधिकारका नाममा भएका आन्दोलनमा राजविराजबाट पहाडी समुदाय पलायन हुँदै जादा नगरको आर्थिक कारोबार त खस्कियो नै, विकासको क्रम पनि अधोगतितर्फ धकेलिएको छ ।राजविराज नगरपालिकामा पछिल्लो समय विभिन्न गाविस जोडिएका छन् । थपिएका ग्रामीण क्षेत्रका सडकको अवस्था झन् नाजुक छ । फोहोर विसर्जन यहाँको अर्काे मुख्य समस्या हो । दैनिक १० टन फोहोर उत्सर्जन हुने यस नगरपालिकाले ५ टन पनि विसर्जन गर्न सक्दैन । सडकमै फोहोर फाल्नु नियतिझैं देखिन्छ । २० वर्षपछि राजविराजले पनि जनप्रतिनिधि चुन्दै छ । मेयरका उम्मेदवारहरू प्रचारका क्रममा सहरको विकासका खाका प्रस्तुत गरिरहेका छन् । तर समस्यै समस्याबाट ग्रसित राजविराजको विकास र ऐतिहासिकता संरक्षण सहज भने छैन । उम्मेदवारहरूले ३ महिनादेखि ५ वर्षसम्मको समयसीमा तोकेरै विकास निर्माणका आश्वासन दिइरहेका छन् । आम मतदाता भने नेताका आश्वासनमा भन्दा राजविराजको साख जोगाउने नेतृत्व चुन्ने जोडघटाउमा देखिन्छन् ।२०१६ सालमै नगरपालिका घोषणा भएको राजविराज सरसफाइ, स्वास्थ्य, शिक्षालगायत मानवीय आवश्यकता पूर्तिका सवालमा निकै पछाडि छ । औद्योगिक कलकारखाना छैनन्, विमानस्थल वर्षौंदेखि बन्द छ । व्यापार व्यवसाय चौपट हँुदै गएको छ । अञ्चल अस्पताल रेफरल सेन्टरजस्तो भइसकेको छ । १९१ प्रतिशत नगरवासी गरिबीको रेखामुनि छन् । राजतन्त्र, पुन:स्थापित प्रजातन्त्र, लोकतन्त्र (गणतन्त्र) सबै व्यवस्थामा सप्तरीका नेता मन्त्रीसहित उच्च ओहोदामा पुगे तर राजविराजको यात्रा कहिल्यै उभो लागेन । राजविराज सदरमुकाम बन्नुअघि १२ किमिपूर्वको हनुमाननगर बजार सप्तरी मुकाम थियो । झापादेखि कमला नदीसम्मको जग्गाजमिनको कारोबार हुने अमिनी कार्यालय हनुमाननगरमै थियो । गोश्वारा कार्यालय पनि त्यहीं थियो । राजविराज नगरपालिकाका पूर्वप्रधानपञ्च गोविन्द सिंहका अनुसार १९९७ मा सप्तकोसीले हनुमाननगर बजार कटान गर्न थालेपछि नयाँ सदरमुकामको खोजी सुरु भयो । विकल्पका रूपमा राजविराज चयन भयो । पूर्वमा आदर्श ग्रामपञ्चायत पडरिया र पश्चिममा खर्साल बीचको जंगलझाडी हटाएर नगर बसाउने योजना त्यही बेला सुरु भएको सिंह बताउँछन् । नेपालकै पहिलो नहर चन्द्रनहरको बरमझियास्थित कार्यालयका इन्जिनियर नरमर्दन थापालगायतले नगर बसाउने योजना तयार पारेका थिए ।अर्का इन्जिनियर मिन्टोजङ राणालाई भारतको प्रसिद्ध सहर जयपुर पठाएर त्यहाँको नक्सांकन मगाइयो । जयपुरकै नक्साका आधारमा २००३ सालमा राजविराज नगर बसाइएको हो । सुरुमा ६० बिघा क्षेत्रफलमा राजविराज नगर विकास गरिएको थियो । हरेक तीन प्लटपछि सडक, हटियाको छुट्टै व्यवस्थापनका साथै अड्डा लाइन, गल्ला लाइन, कचहरी लाइन, आवास लाइन, मनिहारा लाइनलगायत छुट्टाछुट्टै सेक्टरअनुसार बजार क्षेत्र विस्तार गरिएको थियो । सरकारी अधिकारीको आवास व्यवस्थापनका लागि थप आठ बिघा र अन्य दुई बिघा गरी ७० बिघा क्षेत्रफलमा सदरमुकाम बसाइएको सिंहले बताए । राजविराजलाई २०१६ सालमा नगरपालिका घोषणा गरिएको थियो । त्यसअघि नै २००३ सालमा पवि मावि, २०१४ सालमा महेन्द्र विन्देश्वरी बहुमुखी क्याम्पस स्थापना भएको थियो । तत्कालीन निर्माण तथा यातायातमन्त्री गणेशमान सिंहले २०१६ सालमै विमानस्थल उद्घाटन गरेका थिए । २०२४ सालमै विद्युतीकरण, खानेपानी र सडक विस्तारको काम भएको थियो ।मुलुककै पुरानो नगर राजविराजको ओरालो यात्राका पछाडि धेरै कारण छन् । भारत र पहाडसितको सम्पर्कविच्छेदलाई प्रमुख कारण मान्छन् जानकारहरू । पूर्वपश्चिम महेन्द्र राजमार्ग निर्माण हँुदा कोसी ब्यारेज भारदह हँुदै राजविराजको उत्तरी क्षेत्र बसबिटीबाट सर्भे डिजाइन भएको थियो । त्यति बेला राजविराजकै चतुर्भुजप्रसाद सिंह मन्त्री थिए । तर षड्यन्त्रपूर्वक त्यसलाई राजविराजबाट १० किमि उत्तर सारियो । यही कारण राजविराजको आर्थिक गतिविधि ठप्प भएको पूर्वमेयर शैलेशकुमार चौधरी सुनाउँछन् । सदरमुकामलाई राजमार्गबाट अलग्याउने काम भयो, पूर्वप्रधानपञ्च सिंहको भनाइ पनि उही छ ।अर्को कारण कुनौलीराजविराज सडकको दुरवस्था हो । निर्मलीसम्म रहेको भारतीय रेलहेडलाई कुनौली हुँदै राजविराजसम्म जोडेर फाइदा लिन सकिन्थ्यो तर यो सडक वर्षौंदेखि जीर्ण छ । सप्तरीकै पहिलो पिच रोड पुनर्निर्माणमा कसैले चासो दिएन । रुपनीगाईघाट ३६ किलोमिटर सडक पटकपटक डिजाइन भए पनि अझै निर्माण हुन सकेको छैन । यसले राजविराजलाई पहाडी जिल्लासँग जोड्न दिएन । निजी केहीबाहेक अधिकांश सामुदायिक विद्यालयको पठनपाठन खस्किँदो छ । एक मात्र महेन्द्र विन्देश्वर बहुमुखी क्याम्पस पनि पुरानै शैलीमा चलिरहेको छ । कुनै बेला विज्ञान र कानुनका लागि चर्चित यस क्याम्पस चरम राजनीतिले शिथिल छ । चिकित्साशास्त्रतर्फ युनिक र छिन्नमस्ता क्याम्पसले केही राम्रो गरेका छन् ।यहाँ भरपर्दो स्वास्थ्य सेवा छैन । सगरमाथा अञ्चलकै सदरमुकाम राजविराजमा २०३० सालमा स्थापित सय शय्याको सगरमाथा अञ्चल अस्पताल (पछि नाम परिवर्तन भई गजेन्द्रनारायण सिंह सगरमाथा अञ्चल अस्पताल) रेफरल सेन्टर मा परिणत भएको छ । प्रसूतिबाहेक अन्य शल्यक्रिया हुँदैन । स्रोतसाधन र दक्ष जनशक्ति अभावले आकस्मिकका अधिकांश बिरामी तुरुन्त रिफर गरिन्छ । औद्योगिक क्षेत्र र विमानस्थल सञ्चालन नहुँदा पनि राजविराजले काँचुली फेर्न नसकेको हो । २०४२ सालमा स्थापित औद्योगिक क्षेत्र लगानीकर्ता अभावले फस्टाउनै सकेन ।२०१६ सालमा उद्घाटित राजविराज विमानस्थल बन्द छ । १ हजार ६ मिटर लामो रनवे रहेको मुलुकको दोस्रो ठूलो विमानस्थल सञ्चालनमा ल्याउन दुई वर्षअघि मर्मत थालिए पनि बजेट अभावले पूरा हुन सकेन । कुनै बेला खेलकुद गतिविधिमा चर्चित राजविराजमा खेल गतिविधि र रंगशालाको अवस्था पनि उस्तै छ । मुलुकलाई क्रिकेटबाट अन्तर्राष्ट्रिय स्तरमा चिनाउने खेलाडी महबुब आलम राजविराज रंगशालाबाटै आफ्नो क्रिकेट यात्रा सुरु गरेका थिए । दीपेन्द्र चौधरी, पवन दासलगायतले यही रंगशालामा अभ्यास तथा प्रतियोगात्मक खेल खेलेका थिए । तर, सप्तरीकै एक मात्र रंगशाला वर्षाैंदेखि जीर्ण छ ।प्रतिस्पर्धी उम्मेदवारका योजनाराजविराजको मेयर प्रतिस्पर्धामा रहेकाहरूले आफूले जिते नगरको मुहार फेर्ने दाबी गरिरहेका छन् । मेयर प्रतिस्पर्धामा रहेकामध्ये २ जनाले यसअघि पनि नगरको नेतृत्व सम्हालिसकेका छन् । माओवादी केन्द्रबाट मेयर उम्मेदवार अनिश अन्सारी २०३९ सालमै राजविराज नगरको प्रधानपञ्च थिए । पूर्वआपूर्ति सहायकमन्त्रीसमेत रहेका अन्सारी २ साताअघि मात्र माओवादी केन्द्र प्रवेश गरेका थिए । त्यतिबेला स्रोतसाधन थिएन तर अहिले भएका स्रोतसाधन परिचालन राम्ररी गर्न सकिए राजविराजलाई नमुना र सुन्दर सहर बनाउन सकिन्छ, प्रचार दौडमा रहेका अन्सारीले भने, ऐतिहासिक सुन्दर सहर राजविराज अहिले कुरूप भयो, यहाँबाट नागरिक पलायन रोकेर भएका स्रोतसाधन इमानदारीपूर्वक परिचालन गर्न सकिए सुन्दर सहरका रूपमा विकास गर्न सकिन्छ ।कांग्रेसबाट मेयर प्रतिस्पर्धी धु्रव देवसँग पनि राजविराज बनाउने अठोट छ । २१आंै शताब्दी अनुसारको स्मार्ट सिटीका रूपमा राजविराजको विकास गर्छु, उनले भने, जहाँ इच्छा हुन्छ त्यहाँ उपाय भइहाल्छ, स्थानीय स्रोत र सरकार तथा अन्तर्राष्ट्रिय सहयोगले राजविराजलाई समयानुकूल परिवर्तन गर्छ । संघीय समाजवादी फोरमका उम्मेदवार भीमराज यादवले भ्रष्टाचारले यो नगर कुरूप बनाएको बताए । राजविराजभन्दा पछिका सहर कहाँबाट कहाँ पुगे तर यहाँको विकास, शिक्षा, स्वास्थ्य सबै धराशायी भयो, उनले भने, मैले जिते ३ महिनाभित्रै योजनाबद्ध विकास देख्न सकिनेछ ।अर्का प्रतिस्पर्धी राष्ट्रिय जनता पार्टीका शम्भु यादवले समस्याकै बीचबाट विकासको बाटो निस्कने बताए । समस्या छन् तर समाधान नै नहुने खालका भने होइनन्, यादवले भने, जनचाहनाअनुरूप काम गर्न सकिए जनताकै साथबाट पनि धेरै समस्या समाधान हुन सक्छ । नगर विकासका लागि १०१ बुँदे प्रतिबद्धतापत्र सार्वजनिक गरेका एमालेका उम्मेदवार सुखराम यादवले भने, क्लियर भिजन भए विकास गर्न सकिन्छ, कृषि विकास, रोजगार र बाटोघाटोको समस्या समाधान गर्न सकिए नगरपालिकाको विकास गर्न धेरै दिन कुर्नु पर्दैन । मेयर प्रतिस्पर्धामा रहेका लोकतान्त्रिक फोरमका जिल्ला अध्यक्ष शैलेशकुमार चौधरीले स्थानीय निकायमा प्राप्त अधिकार र स्रोतलाई परिचालन गर्न सक्ने क्षमतावान व्यक्तिका लागि राजविराजको विकास धेरै टाढा नभएको बताए । मूल समस्या फोहोर व्यवस्थापन, ढल निकास र विकासलाई प्याकेजमा समाधान गरी समुन्नत सहर बनाउने छु ।"
कार्यतालिकामा सरकारकै आपत्ति,"प्रस्तावित कार्यतालिकामा सबैजसो मन्त्रीले असन्तुष्टि व्यक्त गरेपछि आयोगले त्यसलाई पुनर्विचार गरी टुंगोमा पुग्ने जवाफ दिएको हो ।यसैगरी, सरकारले प्रतिनिधिसभा र प्रदेशसभा निर्वाचनका लागि छिटो आचारसंहिता लगाएको भन्दै निर्वाचन आयोगसंँग असन्तुष्टिसमेत जनाएको छ । आचारसंहिताका कारण अत्यावश्यक महत्त्वपूर्ण निर्णय गर्न समस्या परेको भन्दै लचकता अपनाउन मन्त्रीहरूले निर्वाचन आयोगका पदाधिकारीसमक्ष आग्रह गरेका छन् । छलफलमा सहभागी मन्त्रीहरूले आचारसंहिता छिटो लागू गरिएको भन्दै आयोग पदाधिकारीसँग आक्रोश पोखे । आयोगले प्रतिनिधिसभा र प्रदेशसभा चुनावका लागि गत भदौ १४ बाटै आचारसंहिता लागू गरिसकेको छ । आचारसंहिता अवधिमा सरकारले कुनै पनि नयाँ नीतिगत निर्णय गर्न सक्दैन । कर्मचारी सरुवाबढुवालगायत काम पनि आयोगसँगको परामर्शमा मात्र गर्न सक्छ । चुनावभन्दा तीन महिनाअघि नै आचारसंहिता लगाउने अभ्यास गलत भएको भन्दै मन्त्रीहरूले आपत्ति जनाएका थिए । विगतमा डेढ, दुई महिनाको मात्र समय रहने गरेको उल्लेख गर्दै उनीहरूले यस पटक छिटो लगाउँदा समस्या भएको जनाए । बाढीपहिरोका कारण क्षतिग्रत संरचना निर्माण र प्रभावित क्षेत्रमा गर्नुपर्ने अत्यावश्यक काममा समेत आचारसंहिताले अप्ठ्यारो पारेको उनीहरूको भनाइ थियो । आचारसंहिताका कारण प्रभावित क्षेत्रमा कुनै काम गर्न नसकिने अवस्था छ, पीडितहरू झन् पीडित हुने अवस्था आएको छ, एक मन्त्रीले भने, यति लामो समय अब कुनै काम नगरी बस्ने ? आफूहरू निर्वाचन आचारसंहिताको विपक्षमा नरहेको तर छिटो लगाएकाले समस्या भएको मन्त्रीहरूको भनाइ थियो ।जवाफमा आयोग पदाधिकारीहरूले त्यसमा केही लचक हुन सकिने बताएका थिए । भेटपछि आयोगले जारी गरेको विज्ञप्तिमा केही विषयहरू तोकेरै कार्यान्वयनमा आचारसंहिता बाधक नरहेको स्पष्ट पारिएको जनाएको छ । राष्ट्रिय गौरवका आयोजना कार्यान्वयन गर्ने विषय, राज्य पुन:संरचनाका लागि गर्नपर्ने व्यवस्थापकीय कार्य तथा प्राकृतिक प्रकोपबाट पीडित जनसमुदायलाई राहत, उद्धार तथा पुन:स्थापना तथा बाढी, पहिरोले भत्काएका भौतिक संरचना पुनर्निर्माण गरी जनजीवन सामान्य अवस्थामा ल्याउन आवश्यक पर्ने स्रोतसाधन जस्ता विषयमा निर्वाचन आचारसंहिता बाधक नरहेको जानकारी गराइएको छ, आयोग प्रवक्ता नवराज ढकालद्वारा जारी विज्ञप्तिमा छ ।"
मन जित्न रस्साकसी,"सिरहा स्थानीय तह तेस्रो चरणको निर्वाचन नजिकिँदै गर्दा सिरहाका उम्मेदवार मतदाताको मन तान्न सक्रिय छन् । मतदाताका हातहात घोषणापत्र थमाउँदै उनीहरू विकास निर्माणका प्रतिबद्धता बाँडिरहेका छन् ।२०६३ मा लहानबाट सुरु भएको माघे मधेस आन्दोलन बाट स्थापित मधेसवादी दलहरू अस्तित्व जोगाउने लडाइँमा छन् भने प्रमुख दलहरू लहानमा आफ्नो अखडा जमाउन सक्रिय छन् । पूर्वमेयरदेखि राजनीतिक हस्तीसम्म प्रतिस्पर्धामा उत्रिएकाले यहाँको चुनावी माहोल पेचिलो छ । २०२५ सालताका दुई पटक राष्ट्रिय पञ्चायत सदस्य, २०३७ र २०४३ मा दुई पटक लहान नगरको प्रधानपञ्च र २०४८ मा मेयर भइसकेका लगनलाल चौधरी राष्ट्रिय प्रजातन्त्र पार्टीबाट प्रतिस्पर्धामा उत्रिएका छन् । एमालेले २०५४ सालमा मेयर जितेका मुनि साहलाई अखडा मा उतारेको छ । कांग्रेसले पनि १५ वर्षसम्म निरन्तर पार्टीको क्षेत्रीय सभापति रहेका अनुभवी अचमितलाल चौधरीलाई अघि सारेको छ ।मधेस आन्दोलनको जस लिन संघीय समाजवादी फोरमबाट युवा पुस्ताका सिभिल इन्जिनियर वैधनाथ साह प्रतिस्पर्धामा छन् । संविधान संशोधनको संघर्ष विश्राम गरेर चुनावमा होमिएको राष्ट्रिय जनता पार्टीले रुसबाट इतिहासमा विद्यावारिधि डा महादेव साहलाई उम्मेदवार बनाएको छ । माओवादी केन्द्रले वामपन्थी राजनीतिमा सक्रिय खड्गनारायण चौधरीलाई अघि सारेको छ ।प्रतिस्पर्धी पुराना र नयाँ पिढीका राजनीतिक हस्तीहरूले नगर विकासका एजेन्डा मतदातासामु पस्किएर मन जित्ने प्रयास गरेका छन् । अधिकांश उम्मेदवारको घोषणापत्रमा गुरुयोजनासहितको समृद्ध नगरको परिकल्पना गरिएको छ । यही एजेन्डाका आधारमा उम्मेदवारहरू आफूले जित्ने दाबी गरिरहेका छन् । नगर क्षेत्रमा रिङरोड, व्यवस्थित सहरीकरण, धार्मिक पर्यटन प्रवद्र्धन, शैक्षिक हबलगायत मुद्दा समेटिएका छन्, उम्मेदवारहरूले उठाएका यी विकासका एजेन्डाको मोडेल राम्रा छन्, लहान क्याम्पसका उपप्राध्यापक कन्हैया भट्टले भने, तर कार्यान्वयन हेर्नुपर्छ, त्यहींबाट समृद्ध सहर बन्नेनबन्ने निर्धारण हुन्छ ।विकासका मुद्दाले मात्र लहानको मेयर निर्वाचित नगर्ने उनको तर्क छ । राजनीतिक, व्यापारिक र सामरिक महत्त्वको स्थल लहान भएकाले पनि उम्मेदवारहरूले मतदाताको मनोविज्ञान बुझ्न जरुरी रहेको उनको भनाइ छ । २०३२ सालका स्थापित लहान नगरपालिकामा ४७ हजार २ सय ९७ मतदाता छन् ।प्रतिस्पर्धामा दुई चिकित्सकसिरहाको दोस्रो राजनीतिक केन्द्र सिरहा नगरपालिकामा पनि चुनावी माहोल तात्दै छ । कांग्रेसले सुभाषचन्द्र यादव र एमालेले नवीन यादवलाई प्रतिस्पर्धामा उतारेका कारण सरगर्मी बढेको हो । यी दुवै उम्मेदवारको पृष्ठभूमि रोचक छ । पेसाले दुवै चिकित्सक हुन् । डा सुभाषचन्द्र एनेस्थेसिया एमडी र डा नवीन बालरोग विशेषज्ञ । डा सुभाषचन्द्र कांग्रेस कोषाध्यक्ष एवं सांसद सीतादेवी यादवका पुत्र हुन् भने डा नवीन पूर्वसांसद हेमनारायण यादवका छोरा । बहुदल स्थापनापछि हेमनारायण सिरहा ४ बाट सांसद निर्वाचित भएका थिए ।अर्काे रोचक पक्ष प्रतिस्पर्धामा उत्रिएका दुवै चिकित्सकका बुबाको हत्या भएको थियो । २०४८ सालमा जिल्ला विकास समितिका सभापति रहेका डा सुभाषचन्द्रका बुबा चन्द्रनारायणको २०५७ असार ५ गते हत्या भएको थियो भने डा नवीनका बुबा तत्कालीन सांसद हेमनारायण यादवको २०६० माघ १९ गते हत्या भएको थियो । माओवादी द्वन्द्वको उत्कर्षका बेला ती दुवै नेताको हत्या भएको थियो । हेमनारायणका हत्यारा अझै पत्ता लाग्न सकेको छैन ।माओवादी केन्द्रबाट महेश गोप उम्मेदवार छन् भने नयाँ शक्तिले डा दिलीप सदालाई प्रतिस्पर्धामा उभ्याएको छ । संघीय समाजवादी फोरमले पूर्वमेयर अशेश्वर यादवलाई उत्तारेको छ । सिरहा नगरपालिकामा चिकित्सक र पूर्वमेयरबीच रोचक प्रतिस्पर्धा हुने बुद्धिजीवी चन्द्रदेव कामतीले बताए ।"
दलित बस्तीमा उम्मेदवारै उम्मेदवार,"यसअघिका सबै निर्वाचनमा भोट बैंक मात्र बन्ने गरेको सिरहाका दलित बस्तीमा अहिले घरैपिच्छे उम्मेदवार छन् । पहिला चुनावका बेला मात्र नेता भोट माग्न आउँथे, भोट खसालेपछि बिर्सन्थे, सिरहा भिसाटोलकी ५५ वर्षीया रामकुमारी रामले भनिन्, यसपालि दलहरू उम्मेदवार बनिदिन बिन्ती चढाउनै आए ।लहान ११ को भिसाटोलमा १० घर दलित राम समुदायको बसोबास छ । तीमध्ये तीन घरका राबम कुमारी, किसनीदेवी र कौशिल्यादेवी संघीय समाजवादी फोरम, कांग्रेस, माओवादी केन्द्रबाट दलित महिला सदस्यका उम्मेदवार छन् । अहिलेसम्म कुनै पार्टीमा थिएनौं, १० घर एकैतिर भोट हाल्थ्यौं, दलित महिला सदस्यकी उम्मेदवार किसनीदेवीले भनिन्, अब त्यस्तो रहेन, १० घरमा तीन पार्टीका भएका छौं ।भिसाटोल मात्र होइन, १२५ मतदाता रहेको पीडरबोनी दलित बस्तीबाट सात जना उम्मेदवार छन् । एक वडा अध्यक्षसहित सदस्य सबै पार्टीका उम्मेदवार बनेका छन् । भिसाटोल, पीडरबोनी मात्र होइन, दलित महिला सदस्य उम्मेदवार अनिवार्य गरेपछि उम्मेदवारविहीन दलित बस्ती नै नभएको अधिकारकर्मी सूर्यनारायण रामले सुनाए । दलित महिला सदस्य अनिवार्य हुनुपर्ने प्रावधानले दलित समुदायमा राजनीतिक चेतना आएको छ, उनले थपे, यो सकारात्मक पक्ष हो ।चुनावमा मधेसी दलबीच तालमेल नहुनु दुर्भाग्य भएको बुद्धिजीवीहरूको तर्क छ । मधेस आन्दोलनपछिको जागृत माहोल अहिले छैन, अधिकारकर्मी राजकुमार राउत कुर्मीले भने, विगतमा दल फुटाएका कारण मधेसी जनतामा निराशा छाएको छ । तर पनि आत्तिहाल्नुपर्ने अवस्था भने छैन ।"
उच्चस्तरीय भ्रमण कहिले हुन्छ ?,"चिनियाँ राष्ट्रपति सी चिनफिङले गत असोजमा नेपाल भ्रमण गर्ने अनौपचारिक तयारी थियो, तर अन्तिम समयमा रद्द भयो । अघिल्ला राष्ट्रपति हु जिन्ताओ दुवै कार्यकालमा नेपाल आएनन् । चीन भ्रमणमा रहेका उपप्रधान तथा परराष्ट्रमन्त्री कृष्णबहादुर महराले राजनीतिक भेटघाटमा यसबारे जिज्ञासा राखिरहेका छन्, २१ वर्षदेखि चिनियाँ उच्च नेतृत्वबाट नेपालको भ्रमण किन भइरहेको छैन ?राष्ट्रपति सीको पहिलो कार्यकाल सकिन लाग्दैछ । तर पनि नेपाल भ्रमण हुन नसकेकोबारे महराले त्यहाँको नेतृत्वसमक्ष गुनासो गरेका छन् । र, भ्रमणका लागि आग्रहसमेत । प्रधानमन्त्री ली खछ्याङ, स्टेट काउन्सिलर याङ जेइछी, विदेशमन्त्री वाङ यी र चिनियाँ कम्युनिस्ट पार्टी विदेश विभागका मन्त्री सोङ ताओसँग उनले यस्तो धारणा व्यक्त गरेका हुन् ।महराले चीन नेपालको निकट र सदाबहार मित्र हुँदा पनि उच्च राजनीतिज्ञको भ्रमण नभएको विषयलाई उठाएका थिए । चिनियाँ पक्षले नेपालले भ्रमणका लागि गम्भीर तयारी नगरेको उत्तर दिएको छ । भ्रमण हुँदा कुनै नयाँ सहमति र लगानीको विषय उठ्न आवश्यक हुन्छ । यसमा गृहकार्य भएर उपयुक्त समयमा भ्रमण हुने जानकारी चिनियाँ नेताहरूले दिएका छन्, एक वरिष्ठ अधिकारीले टेलिफोनमा भने ।महराले राष्ट्रपति स्तरबाट दुईपक्षीय राजकीय भ्रमण नभएको विषय पनि उठाएका थिए । नेपालबाट चीनतर्फ विशुद्ध दुईपक्षीय (कुनै कार्यक्रमविहीन) भ्रमण हुन नसकेको धेरै भएको छ । नेपाल संघीय गणतन्त्रमा गएपछि बनेका पहिलो राष्ट्रपति रामवरण यादवले बेइजिङको राजकीय भ्रमण नै नगरी आफ्नो कार्यकाल सके । उनी सांघाई एक्स्पोको उद्घाटन सत्रमा सहभागी (२०६७ कात्तिक) र बोआओ फोरमको उद्घाटन सत्रमा (२०७१ चैत) सहभागी भए । तर बेइजिङमा उनलाई रेड कार्पेट ओछ्याइएन । पहिलो संविधानसभाको निर्वाचनपछि प्रधानमन्त्री बनेका पुष्पकमल दाहाल पनि ओलम्पिकको समापनमा भाग लिन चीन पुगेका थिए । त्यसपछि बनेका सरकारमध्ये माधवकुमार नेपालले मात्र दुईपक्षीय औपचारिक भ्रमण गरेका थिए । चीनबाट पनि सन १९९६ पछि नेपालमा राष्ट्रपतिको स्तरबाट भ्रमण भएको छैन । दोस्रो वा तेस्रो तहका नेताहरूबाट भने निकै धेरै भ्रमण भइरहेका छन् । तत्कालीन प्रधानमन्त्री वेन जिआबाओ कार्यकाल सकिनु केही महिनाअघि नेपाल भ्रमणमा आएका थिए ।नेपालबाहेक अन्य प्रधानमन्त्रीको चीन भ्रमण प्राय: कार्यक्रम मिलाएर मात्र भएको छ । सुशील कोइराला कुनमिङ मात्र पुगे । हाइनानको बोआओ फोरम जाने क्रममा बेइजिङ पुगेर केपी ओलीले पारवहन तथा यातायातलगायत महत्त्वपूर्ण दुईपक्षीय सम्झौता गरे । गत चैतमा दाहाल पनि बोआओको समारोहको माध्यमबाट बेइजिङ पुगेका थिए । झलनाथ खनाल र बाबुराम भट्टराईले प्रधानमन्त्रीका रूपमा चीनको भ्रमण नै गरेनन् । उपप्रधानमन्त्री महरासँगको भेटवार्तामा उहाँहरूबीच दुई देशका जनताबीचको सम्पर्क र सम्बन्धलाई विस्तार गर्नेबारे छलफल भएको छ । चीन नेपालको विकासमा सघाउन तयार छ, भेटपछि बेइजिङस्थित नेपाली दूतावासले जारी गरेको विज्ञप्तिमा भनिएको छ, अघिल्ला भेटमा पनि दुईपक्षीय सम्बन्ध विस्तार, सञ्जाल सम्पर्क, रेलमार्गलगायत विषयमा छलफल भएको थियो । औपचारिक भेटवार्तापछि उपप्रधानमन्त्री महराले बेइजिङ विश्वविद्यालयको वैदेशिक मामिला प्रतिष्ठानले गरेको नेपालचीन सम्बन्धका लागि हिमालयपार विकास विषयक कार्यक्रमलाई सम्बोधन गरेका छन् । उनले उक्त अन्तक्र्रियामा नेपाल र चीन सम्बन्धबारे धारणा राख्नुका साथै नेपालको राजनीतिक अवस्थाबारे बताएका थिए । नेपाल र चीनबीचको सम्बन्ध सभ्यता प्रारम्भ भएदेखि नै सुमधुर छ र यसलाई विकास प्रक्रियामा अघि बढाउन आवश्यक छ, उनले भने, सम्बन्धको मुख्य माध्यम नै सञ्जाल (कनेक्टिभिटी) हो । यसमा चीनले पनि जोड दिनुपर्छ, हामी पनि उत्तिकै सक्रिय छौं । उनले हिमालय पार विकासका लागि सञ्जाल आवश्यक रहेको भन्दै रेलको महत्त्वमा जोड दिएका छन् । सडक र रेललाई नेपालसँग जोड्न सके चीननेपालभारत त्रिपक्षीय व्यापारमा सहकार्य हुन सक्ने अवधारणा उनले व्यक्त गरेका छन् । चीनले पनि नेपाललाई दक्षिण एसियाको प्रवेश मार्गका रूपमा लिएको छ । तर सहज यातायातको पहुँच नहुँदा सम्पर्कमा बाधा छ । चीन सरकारले अघि सारेको बेल्ट एन्ड रोड इनिसिएटिभ्स (बीआरआई) को अवधारणा नेपालको अर्थतन्त्रलाई उकास्न तथा पुनर्जीवन दिन सहयोगी हुने महराले उल्लेख गरेका छन् । नेपाल बीआरआईका साथै सांघाई कोअपरेसन, एसियन इन्फास्टकचर बैंकमा सक्रियतापूर्वक अघि बढेको छ । नेपाल अध्ययनबारे विभिन्न थिंक ट्यांक रहेकामा पनि महराले खुसी व्यक्त गरेका थिए । महराले नेपाली दूतावासमा भ्रमण उपलब्धिबारे समीक्षा बैठक गरे । त्यहाँ उनले केही भेटघाट पनि गरे । समीक्षा बैठकमा उनले नेपालमा चीनको रेल अब ढिलो नहुनेमा आफू ढुक्क भएको बताए । रेलको विषयमा चिनियाँ पक्ष निकै सकारात्मक र गम्भीर छ । अब रेल नेपाल पुग्छ, त्यो टाढा छैन, निकै प्रसन्न मुद्रामा उनले भनेको एक अधिकारीले सुनाए, नेपालसँग जोड्ने माध्यम नै रेल हो । अन्य सडक सञ्जालहरू पनि विस्तारै व्यवस्थित गर्दै जाने हो । जलस्रोतमा उनीहरूको पनि उत्तिकै चासो छ । दुवैतर्फका राष्ट्रप्रमुख र कार्यकारी प्रमुखको भ्रमण गराउने विषयमा पनि राम्रो कुराकानी भएको उनले जानकारी दिए । उनी बेइजिङबाट तीव्र गतिको रेल (जी ६५३) मा हुवेई प्रान्तको सिजिएझुवाङ प्रस्थान गर्नेछन् । त्यहाँको संग्रालय अवलोकन सकेर उनी गोन्जाओ पुग्ने र ६ महिनाअघि स्थापना भएको महावाणिज्य दूतावास उद्घाटन गर्नेछन् । महरा आइतबार नेपाल फर्कने छन् ।"
कांग्रेस नेता लोहार रहेनन्,"काठमाडौं (कास) कांग्रेस केन्द्रीय कार्यसमितिका पूर्वआमन्त्रित सदस्य प्रतापराम लोहारको शुक्रबार साँझ निधन भएको छ । विगत केही समयदेखि मधुमेह, मृगौला र उच्च रक्तचापबाट पीडित ७४ वर्षीय लोहारको ललितपुरको सुमेरु अस्पतालमा उपचारका क्रममा निधन भएको हो ।उनका श्रीमती, एक छोरा र चार छोरी छन् । कांग्रेस सभापति एवं प्रधानमन्त्री शेरबहादुर देउवाले लोहारको निधनप्रति गहिरो दु:ख व्यक्त गरेका छन् ।"
एनआरएनए अमेरिकामा पुन: पौडेल,"न्युयोर्क (कास) गैरआवासीय नेपाल संघ (एनआरएनए) राष्ट्रिय समन्वय परिषद्, अमेरिकाको अध्यक्षमा डा केशव पौडेल पुन: निर्वाचित भएका छन् । पौडेल पेसाले चिकित्सक हुन् । यसअघि सन् २०१५ मा पनि उनी अध्यक्षमा निर्वाचित भएका थिए । पौडेलले आफ्नो निकटतम प्रतिस्पर्धी रविना थापालाई पराजित गर्ने क्रममा ४ हजार २ सय २९ मत प्राप्त गरेका थिए । रविनाले ३ हजार ८५ मत पाइन् । अर्का प्रत्याशी रामसी पोखरेल तेस्रो स्थान एवं कृष्ण पोखरेल चौथो स्थानमा रहे । एनआरएनए अमेरिकाको वरिष्ठ उपाध्यक्षमा सुनील साह, महासचिवमा बाबुराम लामा, चार उपाध्यक्षमा राधा पौडेल, रामकुमार सुवेदी, जेदु पोखरेल र उमा थापा कार्की, सचिवमा होमनाथ गौतम, कोषाध्यक्षमा डा प्रकाश अर्याल एवं सहकोषाध्यक्षमा पवन योञ्जन निर्वाचित भएका छन् । सदस्यमा अमृत कट्टेल, डा अर्जुन बन्जाडे, कृष्ण लामिछाने, सञ्जय थापा, तृष्णा शर्मा, दिव्या केसी ओली, प्रीतिसागर खत्री, गोपेन्द्रराज भट्टराई, बिन्दु सापकोटा, बलराम थापा र आङनिङ्मा शेर्पा निर्वाचित भएका छन् ।"
शिक्षामन्त्रीको चकचकी,"गोपालमान श्रेष्ठले शिक्षा मन्त्रालय सम्हालेको शुक्रबार तीन महिना पुग्यो । यस अवधिमा उनी शिक्षामा सुधार होइन, वर्षौंसम्म थला पार्ने किसिमका नीतिगत निर्णय गर्न व्यस्त रहे । मन्त्री भएलगत्तै उनले अस्थायी शिक्षकसँग उनीहरूले माग्दै नमागेका सुविधासहित सम्झौता गरे । गत असार १५ मा पारित शिक्षा ऐन कार्यान्वयन गर्नुपर्नेमा संशोधन प्रस्ताव संसद् पुर्याए । अघिल्ला शिक्षामन्त्री धनीराम पौडेलले ऐन कार्यान्वयन सुरुवाती कदममा श्रेष्ठले ब्रेक लगाइदिए । अस्थायी शिक्षक स्थायी गराउने प्रक्रिया अनिश्चित बनाए । अस्थायी शिक्षकलाई स्थायी गर्न विज्ञापनसमेत भइसकेको थियो । संशोधित ऐनको व्यवस्थाअनुसार २६ हजार अस्थायी शिक्षकमध्ये १५ हजार ६ सय ९१ ले परीक्षा दिन फाराम भरिसकेका थिए भने १० हजार जतिले सुविधा लिएर घर जान खोजेका थिए । यो व्यवस्था कार्यान्वयन गर्नुको सट्टा मन्त्री श्रेष्ठले अस्थायीलाई फेल भए पनि सुविधा दिने र ऐनमा खुला प्रतिस्पर्धाबाट छनोट गर्न छुट्याएको ५१ प्रतिशत कोटामा पनि अस्थायी शिक्षकलाई नै स्थायी गर्ने गरी ऐन संशोधन प्रस्ताव ल्याए । संसद्ले यो प्रस्ताव पारित गरे सामुदायिक विद्यालयमा खुला प्रतिस्पर्धाबाट योग्य शिक्षक छनोट हुने ढोका बन्द हुनेछ । उनले सामुदायिक विद्यालयका विद्यार्थीले योग्य शिक्षकबाट पढ्न पाउने अधिकारभन्दा आफ्ना कार्यकर्तालाई स्थायी गरेर रोजगारी सुनिश्चित गरिदिनतर्फ ध्यान दिएका छन् । यसले मन्त्री श्रेष्ठ सामुदायिक विद्यालयको गुणस्तर सुधार्न होइन, तहसनहस पार्न लागिपरेको प्रस्ट हुन्छ । उनका गलत निर्णयमा शिक्षा मन्त्रालयका सहसचिवहरूले पनि साथ दिइरहेका छन् ।लोकसेवा आयोगले साउन १६ मा विद्यालय तहको परीक्षा व्यवस्थापन गर्ने राष्ट्रिय परीक्षा बोर्डको अध्यक्षमा प्रा चन्द्रमणि पौडेललाई सिफारिस गरेको थियो । तर मन्त्रालयले उनलाई अझै नियुक्ति दिएको छैन । बोर्डमा कांग्रेसनिकटका कर्मचारी सरुवा गर्न र अन्य स्वार्थ पूरा नभएसम्म नियुक्ति नगरेको मन्त्री श्रेष्ठमाथि आरोप छ । अध्यक्ष नियुक्त भइसकेपछि आफूअनुकूल काम गर्न नपाउने भएकाले नियुक्तिमा चासो नदिएको कर्मचारी बताउँछन् । मन्त्रीले सातै प्रदेशमा शिक्षा मन्त्रालयका सहसचिवलाई बोर्डको प्रमुख बनाउने गरी कानुन बनाउने तयारी थालिसकेका छन् । शिक्षा ऐनमा बोर्डलाई आवश्यक परे शिक्षा मन्त्रालयसँग कर्मचारी माग गर्न सक्ने व्यवस्था रहेकामा मन्त्रालयले हस्तक्षेप गरी ऐनविपरीत काम गर्न लागेको हो ।निर्वाचन आचारसंहिता लागू भएको दुई सातासम्म मन्त्री श्रेष्ठ कर्मचारी सरुवा गरिरहेका छन् । पछिल्लो दुई सातामा ७३ उपसचिवको सरुवा गरिसकेका छन् । ४१ जिल्लाका जिल्ला शिक्षा अधिकारी नै चलाएका छन् । स्थानीय तहमा कर्मचारी पठाउन चासो दिनुको सट्टा उनले जिल्ला शिक्षामा सरुवा गरेका हुन् । शिक्षा अधिकारी सरुवा गर्दा शिक्षा विभागसँग समेत समन्वय गरिएको छैन । विभागले कुनै काम परेर शिक्षा अधिकारीको हैसियतमा फोन गर्दा आफ्नो सरुवा भइसकेको भन्दै जवाफ पाउने गरेको छ, विभागका एक कर्मचारीले भने, यसले पनि मन्त्रीले के गरिरहेका छन् भन्ने थाहा हुन्छ ।मन्त्रीले नियमविपरीत सरुवा गरेको भन्दै कर्मचारीले अदालत गुहारेका छन् । उच्च अदालत पाटनले शुक्रबार सोलुखुम्बुका जिल्ला शिक्षा अधिकारी डिकबहादुर राई, दैलेखका विष्णुप्रसाद अधिकारी, दाङका उमेशप्रसाद मैनाली र कञ्चनपुरका अमर भट्टलाई सरुवा नगर्न आदेश जारी गरेको छ । यसले पनि मन्त्रीले गैरकानुनी काम गरिरहेको पुष्टि हुन्छ । अन्य उपसचिवले पनि सरुवाविरुद्ध अदालत गुहारेका छन् । निजामती ऐनविपरीत सरुवा गरेको भन्दै अदालतले कार्यान्वयन नगर्न शिक्षा मन्त्रालयलाई आदेश दिएको हो । कुनै पनि जिल्लाका शिक्षा अधिकारी सरुवा भएको दुई वर्ष पनि पुगेको छैन । शिक्षाका वरिष्ठ सहसचिवलाई मन्त्रालयमा नराखेर आफूलाई सहज हुने भनेर नियमविपरीत सहसचिवलाई राखेका छन् । लक्ष्मीराम पौडेल सबैभन्दा वरिष्ठ सहसचिव हुन् । उनलाई मन्त्रालयमा राख्दा सचिव नभएका बेला निमित्तको जिम्मेवारी दिँदा काम गर्न असहज हुने देखेर मन्त्री श्रेष्ठले डिल्लीप्रसाद रिमाललाई मन्त्रालय तानेका छन् । शिक्षा सचिव शान्तबहादुर श्रेष्ठले कर्मचारी सरुवा गर्न नमानेपछि उनी बिदामा भएको मौका छोपेर मन्त्री श्रेष्ठले निमित्त सचिव रिमाल भएका बेला कर्मचारी सरुवा निर्णय लिइसकेका छन् । उनले आफ्ना कार्यकर्तालाई कमाइ हुने शाखा र जिल्ला पठाएको समेत कर्मचारीको आरोप छ ।मन्त्री श्रेष्ठले शिक्षा सेवा आयोगले लिन लागेको परीक्षा मात्र रोकेनन्, अब हुने परीक्षामा आफ्ना कार्यकर्तालाई सहजै स्थायी गर्न आयोगका गोप्य शाखाका कर्मचारीलाई पनि सरुवा गरेका छन् । सामुदायिक विद्यालयको नतिजा हरेक वर्ष खस्किँदै गएको छ । प्राविधिक धारमा १२ कक्षाको उत्तीर्ण नतिजा १७ प्रतिशत मात्रै छ । यसलाई सुधार गर्ने योजना बनाउन सकेको छैन । त्यस्तै विद्यालयको औसत उपलब्धि ५० प्रतिशत पनि नभएको शिक्षा मन्त्रालयको शैक्षिक गुणस्तर परीक्षण केन्द्रले देखाइसकेको छ ।बाढीले लाखौं विद्यार्थी प्रभावित छन् । पाठ्यपुस्तक बाढीले बगाएको छ । विद्यार्थीलाई बेलैमा पुस्तक र शैक्षिक सामग्री दिन सकेको छैन । यस्ता समस्या समाधान गर्न मन्त्रालयमा रहेका सहसचिवलाई एकै ठाउँ राखेर बैठकसम्म गर्न सकेका छैनन् मन्त्रीले ।चित्रलेखा यादवले नियुक्त गरेका साझा प्रकाशनका अध्यक्ष डोलिन्द्र शर्माले गरेको अनियमितता ढाकछोप गर्न पनि मन्त्री श्रेष्ठ अग्रस्थानमा उभिएका छन् । मन्त्रालयले साझाको अनियमितता छानबिन गर्न साउन दोस्रो साता समिति गठन गरेको थियो । समितिले दुई साताअघि नै उनलाई प्रतिवेदन बुझाइसकेको छ । प्रतिवेदन कार्यान्वयन नगरी श्रेष्ठले उल्टै शर्मालाई संरक्षण दिएको समाचार आएपछि सोमबारको निर्णय भन्दै मन्त्रालयले मंगलबार विज्ञप्ति निकालेर शर्माको बचाउ गरेको छ । उनी मन्त्री भएपछि देखिने गरी राम्रो काम गरेको भनेको उच्चस्तरीय शिक्षा आयोग गठन मात्रै हो । तर आयोग सदस्यमा आफ्ना स्वकीय सचिव चिरञ्जीवी भण्डारीलाई समेत सदस्य बनाएका कारण यो निर्णयमा पनि उनको आलोचना भएको छ ।अरूले नगरेको काम गरेंमन्त्री श्रेष्ठले कसैले नसकेको काम उच्चस्तरीय शिक्षा आयोग गठन गर्न आफू सफल भएको तर्क गरे । यो ठूलो उपलब्धि हो, केही गरेर देखाउन चाहन्छु, उनले भने, अस्थायी शिक्षकको विषयमा सरकार संवेदनशील भएर निर्णय गरेको हो । अनशनका बेला गरेको सम्झौता कार्यान्वयन गरेको मात्रै हो । कर्मचारी सरुवामा यसअघिका मन्त्रीले पनि थिति बिगार्नुभएको रहेछ । मलाई पनि चौतर्फी प्रेसर आयो । अनि गरेको हो । आफू राजनीतिक मान्छे भएको उल्लेख गर्दै उनले भने, माननीयहरूले यसलाई हटाइदे, उसलाई ल्याइदेऊ भन्छन्, अरूको सल्लाहअनुसार गरें । पहिलाका मन्त्रीहरूले सिस्टम नबिगारेको भए मलाई पनि प्रेसर आउँदैनथ्यो । परीक्षा बोर्डको अध्यक्ष नियुक्ति नहुनुमा पनि मेरो दोष छैन । अध्यक्षको सेवा सुविधा टुंगो लगाइदिन एक महिनाअघि नै अर्थ मन्त्रालयमा पत्राचार गरिसकेको छु, त्यहाँबाट जवाफ नआएकाले रोकिएको हो । शिक्षा आयोगमा आफ्ना सहयोगीलाई राख्नु पनि उनले गर्व व्यक्त गरे । उनी शिक्षक पनि हुन्, फुर्सदमा मलाई सहयोग गरिरहेका छन्, मेरो जिल्लावासी हुन्, त्यसैले राखेको हुँ, उनले भने, साझा प्रकाशनको अध्यक्षको विषयमा छानबिन समिति बनाएको छु । प्रतिवेदन अख्तियारले मागेपछि पठाएँ । कारबाही गर्ने त अख्तियारले हो, मैले होइन । अझै पनि साझा मेरो मातहतमा हुने कुनै कानुनी आधार छैन । अध्यक्षले गरेका काम शंकास्पद देखेपछि स्पष्टीकरण सोधेको छु । योभन्दा अरू के गर्नु ?"
आयोगमा निजीकै दबदबा,"काठमाडौं (कास) सरकारले शिक्षासम्बन्धी नीति निर्माण र कार्यान्वयनको सुझाव दिन गठन गरेको उच्चस्तरीय शिक्षा आयोगमा निजी विद्यालयका सञ्चालकको बाहुल्य छ । शिक्षामन्त्रीको अध्यक्षता गठित ६५ सदस्यीय आयोगमा संस्थागत प्रतिनिधिसमेत गरी ७ सदस्य निजी विद्यालयका सञ्चालक नै छन् । ११ सदस्यीय कार्यदलमा पनि निजीका दुई सञ्चालक सदस्य बनाइएका छन् । यस हिसाबले आयोगमा मात्रै निजी शिक्षण संस्थाको प्रतिनिधित्व १०७६ प्रतिशत भएको छ । आयोग र कार्यदलमा ६ हजार निजी विद्यालयको प्रतिनिधित्व १२१६ प्रतिशत छ भने २९ हजार सामुदायिक विद्यालयबाट जम्मा ५४० प्रतिशत । सामुदायिक विद्यालयका प्रधानाध्यापकबाट २ जना र व्यवस्थापन समितिबाट दुई गरी ४ जना मात्रै आयोगमा छन् । कार्यदलमा निजी विद्यालयका दुई जना प्रतिनिधि छन् तर सामुदायिकका एक जना पनि छैनन् । यसले पनि आयोग र कार्यदलमा निजी विद्यालयका सञ्चालकको बाहुल्य प्रस्ट देखिन्छ । मन्त्रालयले बिहीबार जारी गरेको विज्ञप्तिअनुुसार आयोग सदस्यमा जेम्स स्कुलका संस्थापक निर्देशक राजेश खडका, काठमाडौं स्कुल अफ लका कार्यकारी निर्देशक तथा प्रिन्सिपल युवराज संग्रौला तथा हिसान, प्याब्सन र एनप्याब्सनका अध्यक्ष आयोगका सदस्य छन् । सांसदको हैसियतमा ग्यालेक्सीकी प्रिन्सिपल गीता राणा, लिटिल एन्जेल्सका संस्थापक अध्यक्ष उमेश श्रेष्ठलाई पनि आयोगमा राखिएको छ । त्यस्तै, उच्चस्तरीय कार्यदलमा जेभियर एकाडेमीका अध्यक्ष श्रीरामभक्त माथेमा, युलियन्स स्कुलका बोर्ड अफ ट्रस्टिजका अध्यक्ष सोम पनेँरु सदस्य छन् । युलियन्स विद्यालय व्यवस्थापन समिति अध्यक्ष सांसद तथा प्रधानमन्त्री शेरबहादुर देउवा पत्नी आरजु राणा हुन् ।सांसद बनेका निजी विद्यालयका सञ्चालकहरूकै दबाबमा गत वर्ष शिक्षा ऐन आठौं संशोधनमा मुलुकमा निजी विद्यालय खोल्नै नपाउने व्यवस्था गरिएको थियो । त्यस्तै, मेडिकल कलेजका सञ्चालकहरू सांसद भएकै कारण कानुन निर्माणमा उनको रजगज देखिएको छ । यो आयोगमा पनि निजी विद्यालयकलेज सञ्चालकको दबाबमा उनीहरूकै पक्षमा बनाउने प्रयास गर्ने पक्का छ, शिक्षा मन्त्रालयका एक सहसचिवले भने, शिक्षामन्त्री सामुदायिक विद्यालयक्याम्पस सुधारभन्दा पनि निजीको पक्षमा रहेको देखिन्छ । आयोगमा शिक्षामन्त्री गोपालमान श्रेष्ठले आफ्ना सहयोगी चिरञ्जीवी भण्डारीलाई समेत सदस्य बनाएका छन् ।आयोगका सदस्यसमेत रहेका शिक्षाविद् प्राविद्यानाथ कोइरालाले आयोगमा निजी विद्यालय र कलेजका प्रतिनिधि हाबी हुनु राम्रो नभएको बताए । आयोग आवश्यकताभन्दा ठूलो भएको उनले बताए । आयोगको टिम सिनेमा सुरु हुनुभन्दा अघि देखाइने नामजस्तै लामो भयो, उनले भने । प्रारम्भिक बाल शिक्षादेखि विश्व विद्यालयसम्मको समग्र नीति निर्माणदेखि कार्यक्रम कार्यान्वयन तहसम्मको अध्ययन र विश्लेषण गरेर मुलुकको संघीय संरचनाअनुसार शिक्षा नीतिको सुझाव दिन आयोग गठन गरिएको हो । आयोगले पाँच महिनाभित्र सुझाव दिइसक्नुपर्ने छ । शिक्षा क्षेत्रमा विद्यमान समस्या पहिचान गरी तत्काल गर्नुपर्ने कामहरू सिफारिस गर्ने र संघीयतामा गर्नुपर्ने दीर्घकालीन सुधारको मार्गचित्र तयार गरी प्रतिवेदन पेस गर्न भन्दै उच्चस्तरीय कार्यदल गठनसमेत गरिएको छ ।"
सदनमा किन पुगेन कोरम ?,"काठमाडौं सांसदहरू कोही अर्को चुनावको टिकटमा, कोही जिल्लामा, कोही भूपू भएर पनि सुविधा पाउनुपर्छ भन्ने लबिइङमा, कोहीचाहिँ साँच्चिकै जनताको काममा ।संसद्मा कोरम नपुग्नुको रहस्यबारे एमाले सांसद विशाल भट्टराईले सामाजिक सञ्जालमा यस्तो टिप्पणी गरेका छन् ।पछिल्लो समय संसद्मा कोरम नपुग्नु सामान्य जस्तै भएको छ । तर शुक्रबार त्यसमा पनि क्रम भंग भयो, तीन पटकको प्रयासमा पनि संसद्मा कोरम पुगेन । संसदको नियमावलीअनुसार सदनमा कुनै पनि प्रस्ताव निर्णयार्थ पेस गर्न कुल सदस्य संख्या ५९२ को एक चौथाइ १४८ आवश्यक पर्छ । तर कोरमको गणना कुनै एक सदस्यले प्रश्न उठाउनासाथ गरिने संसदीय अभ्यास छ । संसदीय व्यवस्थाको खरो आलोचक भए पनि नेपाल मजदुर किसान पार्टीका सांसदहरू संसदीय प्रक्रिया कार्यान्वयनका पहरेदार हुन् भन्दा फरक पर्दैन । बैठकमा खाली कुर्सीको संख्या बढ्नेबित्तिकै कोरमको प्रश्न उठाउने छवि बनाएका नेमकिपा सांसदहरूले शुक्रबार एक पटक होइन, तीन पटक यस्तो प्रश्न उठाए । नेमकिपाका सांसद प्रेम सुवालले पहिलोपटक कोरमको प्रश्न उठाएपछि भएको पहिलो गणनाका बेला सदनमा १ सय ३८ सांसद उपस्थित देखिए । उक्त संख्या गणपूरकभन्दा कम भएका कारण सभामुख ओनसरी घर्तीले १५ मिनेटका लागि बैठक स्थगित गरिन् । सत्तापक्षका सचेतकहरूले आआफ्ना सांसदको खोजी गरे । बैठक सुरु भएपछि दोस्रोपटक पनि कोरमको प्रश्न उठ्यो । गणनाका बेला १ सय ५७ सांसद बैठक कक्षमा भेटिएका कारण संसदको कार्यसूची अघि बढ्यो । विधायन समितिको प्रतिवेदनसहित थारू आयोग विधेयकमाथि छलफल भएको थियो । तर उक्त प्रस्ताव निर्णयार्थ पेस गर्ने बेला सुवालले तेस्रोपटक कोरमको प्रश्न उठाए । उक्त गणनाका बेला सदनमा १ सय २७ सांसदको मात्रै उपस्थिति देखिएपछि सभामुख घर्तीले १५ मिनेटका लागि पुन: बैठक स्थगित गरिन् । तोकिएको समयमा सदन सुरु गर्न आवश्यक सांसदको संख्या नपुग्ने यकिन भएपछि सभामुखले सूचनाद्वारा अर्को बैठक असोज ४ का लागि तोकेकी हुन् । समयमै बैठक सुरु नहुने, बैठकको प्रारम्भमा शून्य समय र विशेष समय लम्बिने, समितिमा दफावार छलफल भइसकेको विषयमा पनि सांसदहरूले पुन: भाषण गर्न नछाड्ने प्रवृत्तिका कारण पनि मुख्य कार्यसूचीका बेला कोरमको समस्या पर्ने गरेको हो । शुक्रबार १ बजे डाकिएको बैठक झन्डै एक घण्टा ढिला गरी सुरु भयो । शून्य समय, विशेष समय हुँदै खास कार्यसूचीमा प्रवेश गर्दा सूर्यास्त नजिकिएको थियो । सांसद भट्टराईको विश्लेषणजस्तै अधिकांश सदस्य लाखापाखा लागिसकेका थिए । कार्यसूचीमा रहेको मधेसी आयोग विधेयक पारित भए पनि थारू र मुस्लिम आयोग विधेयक सांसदहरूको गणपूरक संख्याकै अभावमा शुक्रबारको कार्यसूचीबाट हटाइए । निर्णयको त्रुटिपछि मात्रै थाहा पाउँछन् सांसदहरूसंसद्ले केही दिनअघि मात्रै पारित गरेको प्रतिनिधिसभा र प्रदेशसभा सदस्य निर्वाचन विधेयकको मसी सुक्न पाएको छैन । संसद्मा भएको सैद्धान्तिक छलफल, दफावार छलफलका लागि राज्य व्यवस्था समितिमा भएको दुई महिना ढिलाई पछि पारित भएका ती दुई विधेयक राष्ट्रपतिबाट समेत प्रमाणीकरण भइसकेका छन् । तर सदनमा सत्तापक्ष र प्रतिपक्षका सांसदले त्यसमा त्रुटि भएको उल्लेख गर्दै एकै स्वरमा संशोधन ल्याउन सरकारसँग माग गरेका छन् । कांग्रेसका जीवनबहादुर शाही, एमालेका कर्ण थापा, माओवादी केन्द्रका रामनारायण विडारी, पूर्वमन्त्री प्रेमबहादुर सिंहसहितका सांसदले शुक्रबारको विशेष समयमा ती विधेयक संशोधनको माग गरेका हुन् । ती ऐनमा समानुपातिक निर्वाचन प्रणालीतर्फ समानुपातिक समावेशी प्रतिनिधित्वका लागि तोकिएको क्लस्टर मा पिछडिएको क्षेत्र नै छुटेको छ । संविधानिक व्यवस्थाविपरीतको कानुन अमान्य हुने उल्लेख गदै उनीहरूले संशोधन ल्याउन माग गरेका हुन् । संविधानको धारा ८४ को उपधारा २ मा राजनीतिक दलले बुझाउने समानुपातिक उम्मेदवारको बन्दसूचीका ७ वटा क्लस्टर (समूह) तोकिएका छन् । तर सदनबाट पारित विधेयकमा ६ वटा समूहका लागि मात्रै प्रतिनिधित्वको प्रतिशत उल्लेख गरिएको छ । सरकारले पेस गरेको विधेयकमा प्रस्तावित ७ समूहबाट पिछडिएको क्षेत्र हटाएको राज्य व्यवस्था समितिले बाँकी ६ समूहको प्रतिशतमा पनि केही हेरफेर गरेको थियो । सांसदहरूले पिछडिएको क्षेत्रबाट ४ दशमलव ३ प्रतिशत प्रतिनिधित्व गराउने विगतको अभ्यास र संवैधानिक व्यवस्थाअनुरूपको संशोधन ल्याउन माग गरेका हुन् । प्रतिनिधिसभामा समानुपातिक प्रणालीतर्फ समावेशी प्रतिनिधित्वका लागि जनसंख्याको अनुपातमा प्रतिनिधित्व गराउनुपर्ने ६ समूहको प्रतिशत नै उल्लेख गरिए पनि प्रदेशसभाका हकमा त्यस्तो प्रतिशत नतोकी यथासम्भव गर्ने छुट दिइएको छ । प्रदेशसभाको प्रतिनिधित्वबारे प्रतिनिधिसभाकै जस्तो संवैधानिक व्यवस्था भए पनि कानुनमा गरिएको फरक व्यवस्थाबारे ती सांसद मौन छन् ।"
"पदोन्नति प्रहरीकै गरेको हो, सिभिलको होइन : गृहमन्त्री","गृहमन्त्री जनार्दन शर्माले प्रहरीमा भएको पदोन्नति र प्रमुख जिल्ला अधिकारीहरूको सरुवा नियमसंगत भएको दाबी गरेका छन् । निर्वाचन आचारसंहिताविपरीत सुरक्षाकर्मी र प्रशासनिक कर्मचारीको व्यापक सुरुवा गरिएको भन्दै प्रमुख प्रतिपक्ष एमालेले अघिल्लो बैठकमा उठाएका प्रश्नहरूको शुक्रबार गृहमन्त्री शर्माले जवाफ दिएका छन् । मैले आफ्ना मान्छे बढुवा गरेको छैन, सिफारिस समितिको नम्बरको आधारमा प्रहरीलाई बढुवा गरिएको हो, उनले सदनमा भने, त्यहाँ प्रहरी नै बढुवा भएका छन्, कुनै सिभिल नागरिक बढुवा भएका छैनन् ।कर्मचारी सुरुवाका विषयमा भने गृहमन्त्री शर्माले शान्ति सुरक्षाको व्यवस्थापन र प्रशासन सञ्चालनका लागि गृहको अधिकार प्रयोग गरिएको बताए । यसअघि प्रतिपक्षले मात्र नभई सत्तापक्षकै सांसदहरूले समेत पहिले खटिएका स्थानमा कम्तीमा २ सय ३३ दिन काम गर्न दिइनुपर्ने प्रमुख जिल्ला अधिकारीहरूलाई ३३ दिनमै सरुवा गरिएको आरोप लगाएका थिए । गृहमन्त्रीको जवाफ अघि विशेष समयमा बोलेका सत्तारूढ कांग्रेसका सांसद रामहरि खतिवडाले प्रहरी बढुवा, पदस्थापना र कर्मचारी सरुवा मापदण्डविपरीत भएको आरोप लगाएका थिए । हिजोका चलखेलमा के हुन्थे मलाई थाहा छैन । अहिले कसैको सिफारिस चलेको छैन, गृहमन्त्री शर्माले भने, तीन वर्षको नम्बर जोडेर बढुवा हुँदोरहेछ । मैले पनि मन्त्री भएपछि थाहा पाएको हो । गृहमन्त्रीले नम्बर दिन पाउने व्यवस्था पनि रहेनछ । कांग्रेस सांसद खतिवडाले आचारसंहिता लागू भए पनि सरकारले पुरानो मिति राखेर कर्मचारी सरुवा गरेको आरोप लगाएका थिए ।"
फोहोर फाल्न नयाँ ठाउँ खोजिँदै,"ललितपुरसरकारले फोहोरमैला व्यवस्थापनका लागि ओखरपौवाको विकल्प खोज्न थालेको छ । नुवाकोट ओखरपौवास्थित सिसडोल ल्यान्ड फिल्ड साइटका स्थानीयवासीले पटकपटक अवरोध खडा गरेपछि ओखरपौवाबाट २ किमि दूरीमा पर्ने बन्चरे डाँडामा विकल्प खोजेको हो । उक्त ठाउँमा ल्यान्ड फिल्ड साइट बनाउनसके सरकारको ढुवानी खर्च कम हुनेछ । त्यहाँ मानव बस्ती पनि छैन । शुक्रबार नुवाकोट ओखरपौवावासी र सम्बन्धित सरकारी निकायबीच भएको वार्ता निष्कर्षमा पुग्न सकेन । वार्ताका लागि ललितपुर र काठमाडौं नगरपालिकाका प्रतिनिघि नुवाकोटमै पुगेका थिए ।ललितपुर महानगरपालिकाका प्रवक्ता राजु महर्जनले सिसडोलबाट फोहोरमैला व्यवस्थापनका लागि ओखरपौवाबाट २ किलो दूरीमा पर्ने बन्चरे डाँडाबाहेक अर्को विकल्प नभएको बताए । त्यहाँ ठूलो खाल्डो छ, उनले भने, त्यहाँ २० वर्षका लागि फोहोर व्यवस्थापन गर्न पुग्छ । उनले यसका लागि मन्त्रीस्तरीय छलफलमा लैजान केही समय लाग्ने बताए । मन्त्रालयमा छलफल गर्न हामीले स्थानीयवासीसँग केही समय मागेका छौं, उनले भने, बन्चरे डाँडामा ल्यान्ड फिल्ड साइट बनाउनसके फोहोर ढुवानीको गाडी नुवाकोटको बस्तीबाट पनि लैजानु पर्दैन । उनले स्थानीयवासीले स्थानीयस्तरको अधिकार सम्पन्न फोहोरमैला व्यवस्थापन समिति खडा गर्नुपर्ने माग राखेको बताए । नुवाकोटका स्थानीय विनोद ओझाले नुवाकोटको ल्यान्ड फिल्ड साइट २ वर्षका लागि मात्र प्रयोग गर्ने सम्झौतामा लिइएको बताए । १३ वर्ष बितिसक्दा पनि अन्य ठाउँमा फोहोर व्यवस्थापन गर्नेप्रति चासो दिइएन, उनले भने, स्थानीयवासीले पैसा (मुआब्जा) मात्र खोजेको होइन । उनले स्वच्छ हराभरा वातारण खोजेको बताए । फोहोरबाट निस्कने लिचडले प्रत्येक वर्ष गाईवस्तु बिरामी पर्ने र बाली बिग्रिने गरेको छ, उनले भने, दुर्गन्धले बालबालिका र वृद्धवृद्धा बढी प्रभावित भएका छन् । उनले फोहोरको डुंगुर सगरमाथाको चुचुरोजस्तो भइसकेको बताए ।"
मूपात्र जात्रा,भक्तपुर (कास) इन्द्रजात्राको अवसरमा आश्विन कृष्ण द्वितीयादेखि तीन दिन मनाइने मूपात्र (राक्षसको प्रतीक) जात्रा शुक्रबारदेखि सुरु भएको छ । मूपात्र जात्रा प्रत्येक वर्ष आश्विन कृष्ण द्वितीयादेखि चौथीसम्म मनाइने प्रचलन छ । आश्विन कृष्ण द्वितीयाको साँझ सकुलान टोलका मानन्धरहरूले दत्तात्रयस्थित भीमसेन मन्दिरमा दुईवटा याँमता (आकाश दीप) बालेपछि तीन दिनसम्म चल्ने मूपात्र जात्रा सुरु भएको हो । त्रिशूल आकारको माथि फर्किएका तीन वटा टुप्पामा बालिने बत्ती नै याँमता अर्थात आकाश दीप भएको स्थानीय रामकृष्ण मानन्धरले बताए ।जात्रामा मूपात्र प्रमुख राक्षस र धि:चा नामक अन्य दुई जना सहायक राक्षससहित तीन जनालाई राक्षसको पोसाक लगाई अनुहारमा विभिन्न रङ लगाई तरबार समात्न लगाई भक्तपुर नगर परिक्रममा गराउने प्रचलन रहेको उनले बताए । जात्राका क्रममा मूपात्रलाई नगरपरिक्रमा गराइँदा टोलटोलमा ठड्याइएको यम्बोद्योलाई मूपात्रले तीनपटक घुमेर तरबारले हान्ने गरिन्छ । जुन दृश्यलाई इन्द्रका छोरा जयन्तसँग क्षमायाचना गरी जयन्तलाई बाँधिएको डोरी काटेको दृश्यका रूपमा व्याख्या गरिन्छ ।मूपात्र जात्रा द्वापरयुगदेखि सञ्चालन भए पनि मल्लकालमा भक्तपुरका राजा जगतप्रकाश मल्लले देवीपुराण पद्यपुराणहरूको संकलन गरी ती पुराणका कथाका आधारमा दृश्य अनुकरण गरी जात्रा प्रचलनमा ल्याएको उल्लेख भएको मानन्धरले बताए ।
हराए विद्यालयका खेल मैदान,"ललितपुर विद्यालयलाई विद्यार्थीको भविष्य तय गर्ने स्थल मानिन्छ । चाहे त्यो खेल, कलाकारिता होस् या पढाइ । विद्यालय जीवनमा खेल जगत्मा राम्रो गर्ने विद्यार्थी भविष्यमा राष्ट्रियअन्तर्राष्ट्रिय खेलाडी बनेका कैयौं उदाहरण छन् । यसको उदाहरण हुन् इमाडोलकी राष्ट्रिय भलिबल खेलाडी नीलम बज्राचार्य । उनी पुल्चोकस्थित मदन स्मारक उच्च माविका २०४२ ब्याजकी विद्यार्थी हुन् । त्यतिबेला उनी र उनीपछिका ब्याजले वीरेन्द्र सिल्ड कपदेखि लिएर जिल्ला, उपत्यका, अञ्चल र राष्ट्रव्यापी हुने महिला भलिबल प्रतियोगितामा थुप्रै मेडल जितेका थिए । २०४३ मा नेपालबाट पहिलोपटक विदेशमा भलिबल खेल्न जाने महिला टिम बज्राचार्यकै ब्याजको थियो । पहिला विद्यालय परिसरभित्र र बाहिर थुप्रै खेलमैदान हुन्थे । प्रशस्त खेल्ने समय पनि हुन्थ्यो तर अहिले पहिलाको जस्तो विद्यार्थीलाई खेल्ने फुर्सद पनि छैन, खेलमैदान पनि पर्याप्त छैन, बज्रचार्य भन्छिन् । उनले आफ्नो ब्याजबाट अञ्जु श्रेष्ठ अन्तर्राष्ट्रिय भलिबलमा खेलाडी बन्न सफल भएको बताइन् । अहिलेका विद्यालयको अवस्था हेर्दा दु:ख लाग्छ, न खेललाई प्राथमिकता दिइएको छ न खेलमैदान नै छ, उनले यसलाई सुधार गर्न पूर्वविद्यार्थीहरूको भेला आयोजना गर्ने योजना बताइन् ।नीलमले पढेको मदन स्मारक विद्यालय त्यतिबेला २७ रोपनी क्षेत्रफलमा फैलिएको थियो । त्यसमध्ये १० रोपनीमा अहिले बिजनेस कम्प्लेस बन्दै छ । पहिला प्राइभेट स्कुलले भाडामा लिएर समेत विद्यालयको फुटबल चौरमा प्रतियोगिता तथा अभ्यास गर्न आउने गरेको मदन स्मारक उच्च माविका प्रिन्सिपल गोविन्द पौडेल बताउँछन् । विद्यालयमा प्रशस्त खेलका अतिरिक्त क्रियाकलाप हुन्थ्यो, उनले भने, भलिबल मात्र नभई फुटबल, ब्याडमिन्टन, टेबुल टेनिस र लङ टेनिसको पनि प्रतियोगिता हुन्थ्यो । उनले २०६४ यति खेलसम्बन्धी सम्पूर्ण क्रियाकलाप ठप्प भएको बताए । विद्यालयमा अहिले पनि फुटबलबाहेक भलिबल, ब्याडमिन्टन, टेबुल टेनिसका लागि पर्याप्त ठाउँ छ, उनले भने, विद्यार्थी कम भएकाले सदुपयोग गर्न सकेको छैन ।सातदोबाटोका प्रवीण राई फुटबल प्रशिक्षक हुन् । उनी कहिले सातदोबाटो एन्फा फुटबल क्लब डी डिभिजनका खेलाडीलाई त कहिले निजी स्कुलका विद्यार्थीलाई प्रशिक्षण गराउँछन् । उनी पनि सातदोबाटोस्थित महेन्द्र आदर्श विद्याश्रमका विद्यार्थी हुन् । उनी सम्झन्छन्, अहिले पनि विद्यार्थी खेलप्रेमी छन् । तर विद्यालयमा खेलमैदान छैन । उनले विदेशमा सबभन्दा बढी बजेट खेलकुदका लागि छुट्याउने गरेको बताए । हाम्रो देशका विद्यालयका खेलकुद मैदानमा धमाधम बिजनेस कम्प्लेक्स बन्दै गएका छन्, उनले भने, अहिले भएका जग्गाको सदुपयोग हुन सकेको छैन । उनले खेल जीवनमा लागेका साथीहरू प्राय: विदेशमा भएको बताए ।विद्यालय परिसरमा पहिला फुटबल चौर, ३ वटा भलिबल, ४, ८ र १२ सय फिटको रिले दौड, ज्याब्लिङ थ्रो (भाला फ्याँक्ने), फलामको डल्लो फ्याँक्नेजस्तो खेलकुद मैदान थियो । विद्यालयमा वार्षिक खेलकुद दिवस हुन्थ्यो । त्यतिबेला जितेका पुरस्कारहरूले प्रिन्सिपलको कोठा भरिएको छ । प्रतियोगितामा सयांै संख्यामा पदक वितरण हुन्थ्यो, महेन्द्र आदर्श विद्याश्रमका प्रिन्सिपल कृष्णदत्त जोशीले सम्झिए, विद्यार्थीहरूलाई उभिएर पुरस्कार दिन गाह्रो हुन्थ्यो । खेलकुद मन्त्रीहरू आउँथे । तर अहिले त्यो रौनक हराएको छ । विद्यालयको कम्पाउन्ड ३२ रोपनीमा फैलिएको थियो । १६ रोपनीमा फैलिएको फुटबल र भलिबल ग्राउन्डमा अहिले बिजनेस कम्प्लेस बनिसकेको छ । कम्प्लेक्स भवन निर्माणका लागि ज्यापु कम्पनीले विद्यालयसँग ३२ वर्षका लागि वार्षिक ५ प्रतिशतका दरले रकम वृद्धि हुने गरी मासिक ६ लाख रुपैयाँमा ठेक्का पाएका थिए । अहिले विद्यालयमा भएको बास्केट बल, भलिबल कोर्ट पनि अस्तव्यस्त छ । लगनखेलस्थित नमुना मच्छिन्द्र उच्च माविका प्रिन्सिपल राधाकृष्ण महतले खेलकुदको विकास गर्न सरकारले योजना बनाई बजेट छुट्याउनुपर्ने बताए । खेलकुदमा हुने खर्च विद्यालयको आन्तरिक स्रोतबाट बेहोर्न गाह्रो छ, उनले भने, खेलाडीलाई सेवासुविधा र खेलकुद शिक्षकको दरबन्दीको व्यवस्था गर्नुपर्छ । उनले राम्रोसँग एउटा खेलकुद प्रतियोगिता आयोजना गर्न लाखांै रुपैयाँ लाग्ने बताए । आर्थिक अवस्था कम भएको विद्यालयले आयोजना गर्न गाह्रो पर्छ, उनले भने, विद्यालयसँगैको ४ रोपनी क्षेत्रफलमा फैलिएको चौरको उपयोग गर्न दिएमा खेलकुदको विकास गर्ने योजना छ ।प्रमुख जिल्ला शिक्षा अधिकारी दिलनाथ पुरीले खेलकुदसम्बन्धी गतिविधि सञ्चालन गर्न विद्यालय सञ्चालक समितिले पहल गर्नुपर्ने बताए । प्रत्येक साता विद्यालयले हिज्जे, वादविवाद, खेलकुद प्रतियोगिता आयोजना गर्नुपर्छ, उनले भने, यस्ता क्रियाकलाप नगरेका विद्यालयलाई गराउन बाध्य बनाउनुपर्छ । गर्नेलाई प्रोत्साहन गर्नुपर्छ । उनले विद्यालय परिसरमा व्यापारिक प्रयोजनका लागि बनाइने भवनहरूलाई दुरुत्साहित गर्नुपर्ने बताए ।"
अपोलोले नेपालीलाई अतिरिक्त शुल्क नलिने,"काठमाडौं (कास) भारतको नयाँ दिल्लीस्थित अपोलो अस्पतालले नेपाली बिरामीलाई अतिरिक्त उपचार शुल्क नलिने बताएको छ । शुक्रबार राजधानीमा पत्रकार सम्मेलन गरी हस्पिटलले यस्तो बताएको हो । यसअघि अस्पतालले नेपाली बिरामीसँग १० प्रतिशत अतिरिक्त शुल्क लिने गरेको थियो । पत्रकार सम्मेलनमा अस्पतालका प्रशासन प्रमुख गगन सेहगलले भने, भारतीयले जति शुल्क तिर्छन्, नेपालीलाई पनि त्यति मात्रै लाग्नेछ । अब नेपालीलाई उपचार गर्दा दर्ता शुल्कसमेत नलाग्ने पनि उनले बताए । नेपाली बिरामीले दर्ता शुल्कबापत भारु तीन सय तिनुपथ्र्यो । नेपालबाट भारत उपचारका लागि जाने बिरामीहरूका लागि नेपालमा अस्पतालले सूचना केन्द्रसमेत खोलेको छ । बिरामीका विभिन्न परीक्षणको रिपोर्ट लिनका लागि पनि अब एक साता दिल्ली बस्नुपर्ने बाध्यता हटेको र नेपालका अस्पतालसँगै सहकार्य गरेर रिपोर्ट पठाइने पनि सेहगलले बताए ।"
नगरपालिकाका बजेट खर्च शून्य,"काठमाडौं स्थानीय तहको पहिलो चरणको चुनाव भएको तीन महिना भइसक्दा पनि नगरपालिकाहरूको चालु आर्थिक वर्षको बजेट जस्ताको तस्तै छ । काठमाडौंकै स्थानीय तहले आर्थिक वर्ष २०७४७५ का लागि छुट्याएको बजेट खर्च गर्न सकेको छैन । बुढानीलकण्ठ नगरपालिकाका मेयर उद्धव खरेलले बजेटको आकार निर्धारण भइसके पनि योजना थपघट हुने क्रम जारी रहेकाले बजेट विनियोजन तथा खर्च हुन समय लाग्ने बताए । उनले भने, यस वर्षको बजेटले कुनै काम भएको छैन, बिहीबार दर रेट पास गर्यौं । सय दिनमा गरेको मुख्य काम ६ वडा कार्यालयलाई विस्तार गरेर १३ वटै वडामा स्थापना गरेको बताए । उक्त नगरपालिकामा यस महिनापछि मात्र वडामा बजेट पठाएर नीति तथा कार्यक्रमअनुरूप काम अघि बढ्ने उनको भनाइ छ । गत वर्षको बजेट प्रयोग गर्दै बाँसबारीदेखि बुढानीलकण्ठसम्म रूख रोप्ने, केही स्थानका सडक मर्मतलगायत काम भएको उनले जानकारी दिए ।"
प्रमुख नगरमा त्रिपक्षीय टक्कर,"तेस्रो चरणअन्तर्गत प्रदेश २ को चुनावी माहोल उत्कर्षमा पुग्नुअघि दलहरूका आआफ्नै दाबी सुनिन्थे । मुख्य तीन र मधेसवादी दलहरूले प्रदेशमा पहिलो हुने दाबी गर्दै आएका थिए । उम्मेदवार छनोट, मनोनयन र घरदैलो कार्यक्रमसम्म पुग्दा दलहरूबीच प्रतिस्पर्धाको दायरा साँघुरिन थालेको छ । ठूला दल आफ्नो वर्चस्व कायम राख्ने होडमा छन् । तराईलाई आधार क्षेत्र मान्ने मधेसवादी दल यहाँका लोकप्रिय अगुवा कार्यकर्ता खोसेरै भए पनि बलियो उपस्थिति देखाउन चाहन्छन् । मनोनयन दर्ता अवधिसम्म सर्लाही, रौतहट, बारा र पर्सामा दलहरूबीच एकअर्काका असन्तुष्ट नेताकार्यकर्ता तानातान चल्यो । औपचारिक पार्टी प्रवेश गराउनसमेत नभ्याउँदै उम्मेवार बनाइयो । वर्षौंदेखि पार्टीका लागि योगदान गरेका कार्यकर्ता पाखा लगाएर नयाँलाई उम्मेदवार बनाएपछि दलहरूमा तीव्र असन्तुष्टि देखिन्छ । त्यसले चुनावमा उम्मेदवारको जितहार आकलनलाई मुस्किल बनाएको छ । साविक गाविस जोडेर नगर र गाउँपालिका बनाइएका छन् । कुनै पनि स्थानीय तह दलका परम्परागत गढ का रूपमा कायम छैनन् । दुई दशकपछि बल्ल स्थानीय चुनाव हुन लागेकाले पनि कुन स्थानलाई कसको गढ भनेर अनुमान लगाउन सहज छैन । कांग्रेस, एमाले र माओवादीबीच प्रतिस्पर्धा हो, रौतहटको वृन्दावन नगरपालिका ६ का शेख मजिरले भने, अर्को बलियो राजपा देखिन्छ, तर प्रभाव छैन । उनले भने जस्तै पटकपटक अधिकारका माग राखेर आन्दोलन चलाएका मधेसवादी दलहरूको अवस्था पनि जिल्लाहरूमा बलियो देखिँदैन ।उम्मेदवार छनोटमा ढिलाइ, कार्यकर्ता तानातान, असन्तुष्टि लगायतका कारण दलहरूलाई आन्तरिक व्यवस्थापनमै चुनौती थपिएको छ । मध्य तराईका जिल्लामा सामाजिक चेतना र विकासमा झैं चुनावी माहोलमा पनि भिन्नता देखिन्छ । पूर्वपश्चिम राजमार्ग आसपासका नगरपालिकामा निर्वाचन रन्किएको छ । यिनका सदरमुकाम दक्षिण सीमा क्षेत्र नजिक छन् । त्यहाँ अन्य तहको तुलनामा सदरमुकाम रहेका नगरपालिकामा मात्र घरदैलो र प्रचारको रौनक छ । यहाँका धेरै नगरपालिकामा बजार र सर्वसाधारण जुट्ने स्थानको कमी छ । बजार क्षेत्रमा दलका गतिविधि देखिन्छन् । गाउँमा सर्वसाधारण घरायसी कामकाजमै केन्द्रित भेटिन्छन् । पछिल्लो पटक थप गरिएपछि यहाँ स्थानीय तहको संख्या बढेको छ । सर्लाहीमा ११ नगरपालिका र ९ गाउँपालिका छन् । तर धेरै नगरपालिका र गाउँपालिका पूर्वाधारविहीन छन् । एउटाबाट अर्कोमा पुग्न घण्टौं लाग्छ । जिल्लाभर पूर्वपश्चिम राजमार्गबाहेक पिच सडक छैनन् । नगरपालिकाका सडक गोरेटो जस्ता छन् । सबै तहमा सञ्चार सुविधा नहुँदा तथ्यांक संकलनमा समस्या छ । यहाँ देखावटी हुने तडकभडक कम छ । आन्तरिक रूपमा मतदाता फकाउन पूर्वाधार विकास आश्वासन र उनीहरूका असम्भव काम गरिदिने प्रलोभन दिने गरेका छन् । मुख्य दलकै भिडन्तदुई दशकपछि नयाँ संरचनाअनुसार स्थानीय तहको चुनाव हँुदै छ । पहिलेभन्दा यसपटक स्थानीय तह अधिकार सम्पन्न छन् । त्यसैले सर्लाहीका महत्त्वपूर्ण नगरपालिकामा जितेर वर्चस्व कायम गर्न राजनीतिक दल भिडेका छन् । सदरमुकाम रहेको मलंगवा, पूर्वपश्चिम राजमार्गअन्तर्गत ठूला बजार रहेका हरिवन र लालबन्दी नगरपालिकामा आफ्ना दलका उमेदवारलाई जिताउन केन्द्रित छन् । त्यसका लागि स्थानीय तह र सर्वसाधारणका आवश्यकता पूरा गर्ने वाचा गर्दै भोट मागिरहेका छन् । कांग्रेस, एमाले, माओवादी केन्द्रसँगै यहाँका अधिकांश तहमा राष्ट्रिय जनता पार्टी (राजपा) नेपाल र संघीय समाजवादी फोरम प्रतिस्पर्धामा छन् । मलंगवामा मधेस आन्दोलनको सुरुवात गर्ने फोरमले मेयरउपमेयरमा उम्मेदवारी दिएको छैन । सदरमुकाममै फोरमले उम्मेदवारी नदिनुलाई पछिल्लो समय उसको लोकप्रियता खस्केका रूपमा विश्लेषण गरिएको छ । उक्त दलले अर्काे उम्मेदवारलाई सहयोग गर्न मलंगवामा प्रतिस्पर्धा छाडेको जनाएको छ । फोरम अध्यक्ष अशोक यादवले पार्टीको लोकप्रियतामा कुनै कमी नआएको दाबी गरे । सदरमुकाममा मात्र उम्मेदवारी नदिएको हो, उनले भने, त्यहाँ हामी अर्काे उम्मेदवारलाई सघाउँदै छौं । मधेस आन्दोलनको सुरुवात गरेर अहिलेसम्म प्राप्त भएका उपलब्धि हाम्रै पार्टीको देन हो । मलंगवामा राजपा, कांग्रेस, एमाले, माओवादी र स्वतन्त्र उम्मेदवार नागेन्द्रप्रसाद यादवबीच प्रतिस्पर्धा छ । यादव स्वतन्त्र उम्मेदवार बनेर यसअघि पनि मलंगवा मेयरमा जितेका व्यक्ति हुन् । राजनीतिक परिवारका उनी पूर्वमन्त्री रामचन्द्र रायका भाइ हुन् । पारिवारिक राजनीतिक विरासतका कारण पनि मलंगवामा उनको लोकप्रियता छ । अन्य दलले मिहिनेत गर्न नसके यादव र राजपाका उम्मेदवारबीच प्रतिस्पर्धा हुने स्थानीय अगुवाले आकलन गरे । नागरिक अगुवा उग्रकान्त झाले राजपामा उम्मेदवार चयनमा रहेको असन्तुष्टिले सदरमुकाममा त्रिपक्षीय भिडन्त देखिएको बताए । उनका अनुसार राजपा मुख्य शक्ति भए पनि टिकट वितरणमा भएको विवादले असर पुग्ने देखिन्छ । पहिले पनि मेयर भइसकेका कारण स्वतन्त्र उम्मेदवारका रूपमा यादव बलिया छन् । अर्को प्रतिस्पर्धीमा कांग्रेस रहेको छ । पुरानो शक्ति भएको र अन्य दलमा असन्तुष्टि रहेका कारण कांग्रेसको सम्भावना पनि रहेको झाले बताए । मलंगवामा मेयरमा कांग्रेसबाट निरसल साह, एमालेबाट देवेन्द्र यादव, माओवादीबाट मोहम्मद समसुल हक, राजपाबाट नागेश्वर राय यादव प्रतिस्पर्धामा छन् । राजमार्गका ठूला नगर हरिवन र लालबन्दीमा प्रमुख तीन दलबीच भिडन्त हुने देखिन्छ । राजमार्ग क्षेत्रलाई एमालेले आफ्नो बलियो आधार क्षेत्रका रूपमा लिएको छ । यो बुझेर कांग्रेस र माओवादीले मनोनयन दर्तासम्मै यी नगरमा गठबन्धनको प्रयास गरेका थिए । दुवै दल एमालेलाई राजमार्गमा नगरमा रोक्ने कोसिसमा थिए । अन्तिममा एक्लाएक्लै प्रतिस्पर्धामा उत्रेका कारण जित हासिल गर्न तीन दल मरिमेटेका छन् । जिल्लाका दक्षिणी स्थानीय तहमा मधेसवादी दलको प्रभाव देखिन्छ । तर राजमार्गमा नगरमा प्रभाव छैन । तुलनात्मक रूपमा ठूला नगरमा राजमार्गकै धेरै छन् । यी नगरपालिकामा माओवादी र कांग्रेसको संगठन बलियो छ । यहाँ कांग्रेस, एमाले र माओवादीबीच प्रतिस्पर्धा हो, कांग्रेसतर्फबाट लालबन्दी मेयर प्रत्याशी कुवेर आचार्यले भने, कुनै पनि दलले घरदैलोको समय नपाएकाले स्थिति भन्न सकिन्न । उम्मेदवारी दर्ताको अघिल्लो दिन साँझ अबेरमात्रै टुंगो लागेकाले मतदातामाझ पुग्न ढिलाइ भएको बताए । लालबन्दीमा १७ वडा रहेका छन् । यहाँ सडक, स्वास्थ्य, शिक्षा, खानेपानी र सुकुम्बासी समस्या छन् । उम्मेदवारले पनि यी समस्या हल गर्ने जनाउँदै भोट मागिरहेका छन् । स्थानीयका अनुसार यहाँका लालबन्दी परवानीपुर, नवलपुर, पत्थरकोट र रानीगन्जका बासिन्दासित जग्गा धनीपुर्जा छैनन् । यी ठाउँमा २०२३ सालमा बस्ती बसेका थिए । लालबन्दीमा मेयरमा एमालेबाट मानबहादुर खडका छन् । माओवादीका तर्फबाट ऊर्जा राज्यमन्त्री शम्भुलाल श्रेष्ठनिकट इन्द्र योञ्जनले लालबन्दीमा मेयर टिकट पाएका छन् । आफ्नै निर्वाचन क्षेत्रमा पर्ने नगरपालिकाको मेयर प्रत्याशीलाई जिताउने दायित्व श्रेष्ठको काँधमा छ । उनले सांसदका रूपमा निर्वाह गरेको भूमिका र विस्तार गरेको संगठनका कारण यहाँ माओवादी केही बलियो भएको छ । लालबन्दीमा एमाले, कांग्रेस र माओवादीबीचमै मुख्य प्रतिस्पर्धा छ । फोरम लोकतान्त्रिकबाट लालबन्दीमा मेयरका प्रत्याशी हरि गोलेले तीन ठूला दलबीच प्रतिस्पर्धा हुने स्विकारे । मेरो उम्मेदवारी प्रजातन्त्रका लागि हो, उनले भने, हाम्रो संगठन यहाँ कमजोर छ । हरिवनमा पनि त्रिपक्षीय भिडन्तकै सम्भावना छ । कांग्रेस, माओवादी र एमाले तीनवटै दलबाट युवा उम्मेदवारले मेयरमा प्रतिस्पर्धा गर्दैछन् । मधेसवादी दलको खासै प्रभाव नभएकाले त्यहाँ यी तीन दलबीच मुख्य प्रतिस्पर्धा छ । हरिवनमा एमालेबाट मेयर प्रत्याशी गणेश प्रसाईंले नगरपालिकामा कांग्रेसएमालेबीच मुख्य प्रतिस्पर्धा भएको बताए । हाम्रो सर्वेक्षणले पनि दुई दलबीच प्रतिस्पर्धामा देखिन्छ, उनले भने, एमाले कमजोर भएको आरोप लगाउने दलकै उपस्थिति शून्य छ । हरिवनमा कांग्रेसबाट दिलीपराज भण्डारी र माओवादीबाट रमेश बुढाथोकी मेयरमा प्रतिस्पर्धामा छन् ।"
दलका आफ्नै रणनीति,"बारारौतहट बाराका २ उपमहानगर र पाँच नगरपालिकामा जित हात पार्न मुख्य राजनीतिक र मधेस केन्द्रित दल आआफ्नै रणनीतिमा देखिन्छन् । उनीहरू मतदातासित विभिन्न प्रतिबद्धतासहित मत माग्न व्यस्त छन् । त्यसैले यहाँ चुनावी सरगर्मी बढेको छ । सबै दलले आफंैले जित्ने दाबी गर्नु स्वाभाविक हो, यहाँस्थित रामराजा बहुमुखी क्याम्पसका प्राध्यापक प्रेम सापकोटाले बताए । नगरलाई स्मृद्ध बनाउन, शिक्षा, स्वास्थ्य, स्वच्छ पानी, हराभरा नगर बनाउने मुद्दा उम्मेदवारले उठाउनुपर्ने उनको भनाइ छ । जसले जिते पनि विकास लक्षित भावना राख्नुपर्छ, उनले भने, जनप्रतिनिधि नहुँदा दुई दशकमा विकास र सेवाग्राहीको सहज सेवा मिलेन । जनप्रतिनिधि छानिएपछि त्यो कमी पूरा हुने उनले विश्वास व्यक्त गरे । २७ वडामा ५६ हजार २ सय ४४ मतदाता रहेको कलैया उपमहानगरमा एमाले, कांग्रेस, माओवादी संघीय समाजवादी फोरम र राजपाबीच प्रतिस्पर्धा हुने अनुमान गरिएको छ । यसैगरी जितपुर सिमरा उपमहानगरमा एमाले, कांग्रेस, माओवादी र राजपाबीच टक्कर हुने अनुमान छ । निजगढ नगरपालिकमा कांग्रेस र माओवादीबीच गठबन्धन छ । त्यहाँ कांग्रेसबाट मेयर र माओवादीबाट उपमेयरमा तालमेल गरिएको छ । गठबन्धनको एमालेसित टक्कर हुने देखिएको छ । कोल्हवीमा कांग्रेस, एमाले, मओवादी र फोरम लोकतान्त्रिकबीच प्रतिस्पर्धा हुने देखिएको छ । यसैगरी महागढीमाई र सिम्रौनगढ नगरपालिकामा कांग्रेस, राजपा, माओवादी र संघीय समाजवादीबीच तीव्र प्रतिस्पर्धा देखिएको छ । निजगढलाई स्मार्ट सिटीका रूपमा विकास गर्ने प्रतिस्पर्धी दलहरूले मुद्दा बनाएका छन् । सिम्रौनगढ र महागढीमाई नगरपालिकालाई पर्यटकीय रूपमा विकास गर्ने प्रतिस्पर्धी दलका मेयर उम्मेदवारले बताए । औद्योगिक क्षेत्र र राजमार्ग क्षेत्रको जितपुरसिमरा नगरपालिकालाई राज्यको मूल आयस्रोतका रूपमा उद्योग क्षेत्रको विकाससँगै समृद्ध सहर बनाउने पहल गर्ने प्रतिस्पर्धी मेयरका उम्मेदवारहरूले प्रतिबद्धता जनाउँदै मत माग्दै हिँडेका छन् । कलैया उपमहानगरलाई शिक्षामुखी, कृषि, आधुनिक सहर र व्यापारको केन्द्र बनाउने भन्दै उनीहरूले प्रतिबद्धता गर्दै भोट मागिरहेका छन् । विकासका लागि प्रतिबद्धता आवश्यक छ, नागरिक अगुवा हीरालाल साहले भने, स्थानीय तहको नेतृत्व त्यसैका लागि गर्नुपर्छ । राजनीति र व्यापारी पृष्ठभूमिका व्यक्ति प्रमुख पदमा चुनावी मैदानमा छन् । उद्योग वाणिज्य संघका दुईपटक अध्यक्ष भइसकेका विनोद साह एमालेबाट कलैया उपमहानगरपालिकाको मेयरमा प्रत्याशी छन् । सहरलाई व्यापारको मुख्य केन्द्र बनाउने उनले प्रतिबद्धता गरे । कांग्रेसबाट मेयर पदका लागि उम्मेदवारी दिएका राजेश यादव दुईपटक सांसद भइसकेका बहालवाला सांसद तथा कांग्रेस केन्दीय सदस्य राधेचन्द यादवका छोरा हुन् । उनी पहिलो पटक राजनीतिक, सामाजिक र सार्वजनिक पदका लागि प्रतिस्पर्धामा उत्रँदै कलैया उपमहानगरलाई शिक्षा र कृषिमुखी सहरका रूपमा विकास गर्न आफ्नो उम्मेदवारी रहेको बताए । कलैयामा माओवादीका मेयर उम्मेदवार मुकेश साहले पिछडिएको नगरको भौतिक विकासमा लागिपर्ने प्रतिबद्धता जनाए । संघीय समाजवादी फोरमका उम्मेदवार प्रमोद गुप्ताले पार्टीको एजेन्डालाई महत्त्व दिँदै मेयरमा जित्ने दाबी गरे । जितपुर सिमरा उपमहानगरपालिकामा एमालेका तर्फबाट मेयरका उम्मेदवार डा कृष्ण पौडेलले समृद्ध सहरसँगै ठूला आयोजना आफ्नो प्राथमिकतामा रहने बताए । कांग्रेसका मेयर उम्मेदवार कृष्णव्रत सिंहले आफ्नो प्राथमिकता जनताको सहज सेवा उपलब्ध र विकासमा जोड रहने बताए । माओवादीका मेयर उम्मेदवार राजन पौडेलले सीमान्तकृत समुदायको विकासका लागि आफूले पहल गर्ने बताए । कलैयाबाट २५ किमि पूर्वमा रहेको सीमावर्ती पुरातात्त्विक नगरपालिका सिम्रौनगढमा कांग्रेसका उम्मेदवार विजयशंकर यादवले सिम्रौनगढलाई आगन्तुकको नगर बनाउन गुरुयोजना बनाएर विकास गर्ने बताए । यस्ता छन् उम्मेदवार कलैया उपमहानगरमा कांग्रेसका मेयर उम्मेदवार राजेश यादव भद्र, शालीन र गम्भीर स्वभावका मानिन्छ । दोस्रो संविधानसभामा बहालवाला श्रममन्त्री फरमुल्लाह मन्सुरसित थोरै मतले पराजित एमालेका तर्फबाट मेयरका उम्मेदवार विनोद साह अडान र स्पष्ट अभिव्यक्तिका नेतामा चिनिन्छन् । सिमरामा मालपोत सेवा केन्द्र राख्ने निर्णयविरुद्ध उनले कलैया बचाउ भन्दै उद्योग वाणिज्य संघको नेतृत्वमा आन्दोलन गरे । कलैयालाई उपमहानगर बनाउने आन्दोलनमा समेत उनी सक्रिय रहे । राजपाका जयप्रकाश कांग्रेसबाट उद्योग वाणिज्य संघको अध्यक्षको उम्मेदवारका लागि सहयोग नपाएपछि मेयर पदमा राजपाबाट उठेका हुन् । उनी व्यापार र पैसामा राम्रो दख्खल भएका उम्मेदवार हुन् । संघीय समाजवादी फोरम नेपालका तर्फबाट पूर्वसभासद प्रमोद गुप्ता, माओवादी केन्द्रबाट मुकेश साह मेयर पदकै दाबेदार छन् । कलैयामा भएको बेटी बचाउ आन्दोलनमा अग्रसर थिए । यी दुवै युवा उम्मेदवार मिलनसार स्वभावका हुन् । साह विद्यार्थीको नेता हुँदै २७ वर्षकै उमेरमा उपमहानगरको मेयरको दाबेदार हुन् । गुप्ता पहिलो मधेस आन्दोलनबाट जन्मिएका नेता हुन् । पहिलो संविधानसभामा भव्य मतले जितेका उनी दोस्रो संविधानसभामा तेस्रो स्थानमा थिए । यस्तै औद्यागिक क्षेत्र र राजमार्ग क्षेत्र भएका जितपुर सिमरा उपमहानगरपालिकाको मेयर पदका लागि मुख्य धारका दलहरूका तर्फबाट राजनीतिक दलका पुराना कैडर चुनावी मैदानमा उत्रेका छन् । एमालेबाट मेयर पदमा उठेका डा कृष्ण पौडेल पछिल्लो सात वर्षयता सहकारी अभियन्ताका रूपमा काम गर्दै आएका छन् । राजनीति र शिक्षण पेसामा उत्तिकै रमाएका उनी सिमरा कलेजका प्राध्यापक हुँदै एमालेको प्रचार विभागको दुई कार्यकाल जिम्मेवारी सम्हालेका छन् । लेखकसमेत रहेका उनी भारतको राजस्थानस्थित सिंहनिया विश्वविद्यालयबाट संस्थागत सामाजिक उत्तरदायित्वमा विद्यावारिधि गरेका हुन् । बौद्धिक, मिहिनेती र प्लानर का रूपमा उनी चिनिन्छन् । कांग्रेसका मेयर उम्मेदवार कृष्णव्रत सिंह २०४९ मा जितपुरको गाविस अध्यक्षमा जितेका थिए । कांग्रेसमा प्रतिष्ठित मानिएका उनी शालीन तथा अनुभवी मानिन्छन् । माओवादी केन्द्रका राजन पौडेल मेयरका साधारण परिवारका युवा उम्मेदवार हुन् । माओवादीसरकार युद्धकालदेखि नै उनी राजनीतिमा सक्रिय छन् । रौतहटमा प्रतिस्पर्धारौतहटमा कांग्रेस, एमाले, माओवादी, राजपा र संघीय समाजवादी फोरमबीच प्रतिस्पर्धा हुने देखिएको छ । सदरमुकाम गौर नगरपालिकामा राजपा, संघीय समाजवादी र एमालेबीच टक्कर देखिएको छ । गौरमा राजपाबाट पूर्वमेयर अजय गुप्ताले उम्मेदवारी दिएका छन् । उनी मधेस आन्दोलनको अगुवाइ गरेका नेताका रूपमा चिनिन्छन् । दोस्रो संविधानसभा निर्वाचनमा गुप्ताले एमालेका वरिष्ठ नेता माधव नेपालसित प्रतिस्पर्धा गरेका थिए । मेरो जित सुनिश्चित छ, उनले भने, नगरवासीको मागअनुसार उम्मेदवारी दिएको हुँ । गाउँ जस्तै गौरलाई सहर बनाउन आवश्यक आधार तयार पार्न काम गर्ने उनी बताउँछन् । संघीय समाजवादीबाट २०५४ को स्थानीय निर्वाचनमा स्वतन्त्र रूपमा जितेर मेयर बनेका गौरीशंकर यादव प्रतिस्पर्धामा छन् । नगरपालिकाको भौतिक पूर्वाधार निर्माण आफ्नै पालामा भएकाले मतदाताले विश्वास गर्ने उनले बताए । गौरको मेयरका लागि एमालेबाट शम्भु साह प्रतिस्पर्धामा छन् । पूर्वप्रधानमन्त्री माधव नेपालको निर्वाचन क्षेत्र भएकाले यहाँ एमाले बलियो मानिएको छ । यहाँ मुख्य प्रतिस्पर्धा राजपा र एमालेबीच देखिन्छ । जिल्लामा अन्य नगरपालिकामा प्रमुख प्रतिद्वन्द्वीका रूपमा रहेको कांग्रेसले गौरमा भने मेयरउम्मेदवारी दर्ता गराएको छैन । माओवादीले मेयरमा तैती देवीलाई प्रत्याशी बनाएको छ । प्राविधिक कमजोरीले गौरको मेयरमा उम्मेदवारी दर्ता गराउन सकिएन, कांग्रेस सभापति कृष्ण यादवले भने, हामीले कसैसित तालमेल पनि गरेका छैनौं ।चन्द्रपुर नगरपालिकामा त्रिपक्षीय भिडन्त छ । त्यहाँ कांग्रेस, एमाले र माओवादीबीच प्रतिस्पर्धा छ । कांग्रेस बलियो रहेको चन्द्रपुरमा अन्तिम अवस्थामा टिकटमा हेराफेरी ले कार्यकर्ता बिच्किएका छन् । त्यहाँ क्षेत्रीय समितिले मेयरउपमेयरमा धनलाल गुरुङ र जयमाला चौधरीलाई अघि सारेको थियो । तर उम्मेदवारी दर्ताका दिन कांग्रेसले मेयरमा रामचन्द्र चौधरी र उपमेयरमा लक्ष्मी बराललाई उम्मेदवार बनायो । त्यहाँ एमालेमा किचलो भए पनि प्रमुख प्रतिस्पर्धी मानिएको छ । मेयरमा बाबुराम दाहाल र उद्धव रेग्मी दुवैलाई टिकट दिएपछि विवाद भएको हो । अन्तिम समयमा रेग्मीले उम्मेदवारी दर्ता गराए । चन्द्रपुरमा कांग्रेस र माओवादीमा विवादको लाभ माओवादीलाई मिल्ने देखिएको छ । माओवादीबाट मेयरमा युवराज भट्टराई (समीर) र उपमेयरमा एमालेबाट हालै प्रवेश गरेकी देवकी नेपाल प्रत्याशी छन् । गरुडा नगरपालिकामा कांग्रेस र राजपा तथा संघीय समाजवादी फोरम र माओवादीबीच प्रतिस्पर्धा देखिएको छ । त्यहाँ एमालेबाट शेख कलिमुल्ला, कांग्रेसबाट सुनीलकुमार यादव, राजपाबाट रामचन्द्रप्रसाद यादव प्रतिस्पर्धामा छन् । अर्कोतिर माओवादीबाट सुरेन्द्रकुमार जयसवाल र संघीय समाजवादीबाट इन्दु राय यादव प्रतिस्पर्धामा छन् । गरुडा नगर क्षेत्र यादवको बाहुल्य क्षेत्र भएकाले जातीय भोटले परिणाममा फरक पार्ने स्थानीय विनोदकुमार साहले बताए । यहाँ यादवयादवबीच कडा प्रतिस्पर्धा हुने देखिएको छ । यसको फाइदा जातीय एकता रहेका एमालेका उम्मेदवार कलिमुल्लाले उठाउने सम्भावना छ, उनले भने ।"
राजपालाई चुनौती,"राजपाको सहभागिताले स्थानीय चुनावमा रौनक बढेको छ तर चुनावको पूर्वसन्ध्यामा प्रभावशाली नेताको बहिर्गमनले पार्टीलाई जिल्लामा वर्चस्व हासिल गर्न चुनौती थपिएको छ । राजपाका नेता महन्थ ठाकुर, राजेन्द्र महतो र महेन्द्र राय यादवको जिल्ला भएकाले सर्लाहीमा उसको संगठन राम्रो मानिन्थ्यो । स्थानीय तहमा उम्मेदवार चयनमा असन्तुष्ट भएर पार्टीका महामन्त्री एवं सांसद जंगीलाल रायले मनोनयनको अघिल्लो दिन पदत्याग गरे । उनले आफूनिकटलाई एमालेबाट उम्मेदवार बनाएर चुनावी प्रचार सुरु गरे । रायको सिफारिसमा एमालेले ४ वटा तहमा उनीनिकटलाई टिकट उपलब्ध गरायो ।एमालेलाई मधेसविरोधीको पगरी भिराउँदै मधेसमा कार्यक्रम गर्नसमेत राजपाले अवरोध गर्दै आएको थियो । मधेस आन्दोलन चलेकै बेला राजमार्गभन्दा ६ किलोमिटर दक्षिण हरिपुरमा एमालेले कार्यक्रम गर्न खोज्दा राजपाले अवरोध गरेको थियो । मधेसविरोधी अभिव्यक्ति दिएको भन्दै तत्कालीन मधेसी मोर्चा एमालेको चर्काे आलोचक बनेको थियो । अहिले भने अवस्था फेरिएको छ । टिकट नपाएपछि राजपाकै पूर्व जिल्ला संयोजक विनयकुमार कर्णले एमालेको टिकटबाट कविलासी नगरपालिकामा मेयरको उम्मेदवारी दर्ता गराएका छन् । राजपामा टिकटका आकांक्षी बढेअनुरूप सम्बोधन हुन नसक्दा असन्तुष्ट बढेका हुन् । राजपा केन्द्रीय सदस्य उपेन्द्र महतोले नेताकार्यकर्ता बढी भएपछि टिकट वितरणका बेला असन्तुष्टि हुनु स्वाभाविक भएको बताए । असन्तुष्टिलाई मिलाउन सक्नुपर्छ, उनले भने, चुनावको मुखैमा जिम्मेवार नेताको बहिर्गमनले केही न केही असर त गर्छ ।माओवादीले पनि मधेसवादी दलका प्रभावशाली नेतालाई चुनावको मुखैमा भित्र्यायो । फोरम लोकतान्त्रिकका वरिष्ठ उपाध्यक्ष रामेश्वर राय, राजपाका प्रभावशाली केन्द्रीय सदस्य एवं पूर्वसांसद शिवपुजन राय, राजपाका प्रभावशाली जिल्ला नेता चेतनारायण रायलाई माओवादीले पार्टी प्रवेश गराएपछि यसको असर राजपालाई परेको छ । नागरिक समाजका अध्यक्ष उग्रकान्त झाले मधेसवादी नेता अन्य दलमा जाँदा राजपालाई ठूलै असर परेको बताए । अधिकांश तहमा राजपा र नेपाली कांग्रेसबीच प्रतिस्पर्धा हुने ठानिए पनि अहिले अवस्था फेरिएको छ । झाले माओवादी र एमालेको भित्री गाउँमा पकड बढेको उल्लेख गरे । राजपाको असन्तुष्टिले माओवादी र एमालेलाई बढी फाइदा भयो, उनले भने, नेता प्रवेश नगरे पनि असन्तुष्ट राजपा कार्यकर्ताको भोट कांग्रेसलाई जाने देखिएको छ । राजपाले जिल्लाका २० मध्ये १४ स्थानमा जित्ने लक्ष्य राखेको थियो । ३ स्थानमा कमजोर र ३ स्थानमा मध्यमस्तरको संगठन भन्दै बाँकीमा जित्ने अनुमान गरेकामा अहिले फेरिएको छ । नेताकार्यकर्ताको असन्तुष्टि र पार्टीबाट बहिर्गमनले राजपालाई तुलनात्मक रूपमा कमजोर बनायो । हस्ती नेताको अन्य पार्टी प्रवेश र राजपाविरोधी अभिव्यक्ति आउन थालेपछि मतदाता अलमलिएका छन् । राजपाका जिल्ला संयोजक प्रमोद साहले असन्तुष्टि र नेताकार्यकर्ताले पार्टी छाड्नाले स्वाभाविक रूपमा नकारात्मक असर परेको स्विकारे । हाम्रो पार्टीले जित्ने अनुमान गरेकामा २४ तहमा चुनौती थपिएको छ, उनले भने, अहिले पनि जिल्लाको आधा स्थानमा जित्छौं ।"
उत्कृष्ट इनिङ्स,"टुँडिखेल क्रिकेट । दुईदुई इनिङ्सको खेल । ६ दशक अगाडिको त्यो समय अहिले सम्भँदा विश्वास नहुन सक्छ । जय कुमारनाथ शाह सम्भवत: क्रिकेटबारे पुरानो मान्यता बोक्थे, अर्थात उनी क्रिकेटको ओल्ड स्कुल अफ थट्सका विद्यार्थी थिए । उनको जमानामा एक दिवसीय क्रिकेट पनि थिएन । उनले क्रिकेटमा भएको अविश्वसनीय परिवर्तन सबै आफ्नै आँखाबाट देखे । एक दिवसीय क्रिकेट, सेतो बल, रङगिन जर्सी, डेनाइट खेल, ट्वान्टीट्वान्टीको जन्मदेखि लिएर डे नाइट टेस्टसम्म सबै देखे । जय कुमारनाथ शाहले पक्कै पनि लामो समय क्रिकेटको नेतृत्व सम्हाले, चार दशकभन्दा बढी । उनले नेतृत्व लिँदै गर्दा त्यतिबेला नेपाली क्रिकेटमा केही थिएन । सबैभन्दा ठूलो बजेट थिएन । क्यान चलेको थियो, उनी जस्तैको मन र धनले । योङम्यान क्रिकेट क्लब (वाईएमसीसी), एम्च्योर क्रिकेट क्लब, जेन्टलम्यान क्रिकेट क्लब, राइजिङ स्टार्स, काठमाडौं खेल मण्डल, गोदावरी अल्मुनाई एसोसिएसन, भारतीय दूतावास त्यसबेलाका टिम थिए । वाईएमसीसी शाह आफैले चलाएको क्लब थियो । यसैले नै नेपाली क्रिकेटलाई संस्थागत गर्न भूमिका खेलेको थियो । शाहका ठूला कम्पनीहरू पनि थिए । तर उनी क्रिकेटमा मात्र इच्छुक हुन्थे । आफ्नै घरमा क्रिकेटको संग्रहालय छ । आफैं अध्यक्ष भए पनि उनी क्रेजी फ्यान जस्ता थिए । सानोठूलो जस्तोसुकै प्रतियोगिता होस्, अध्यक्षका हैसियतले मात्र नभएर दर्शककै हिसाबमा मैदान पुग्थे । नेपाली क्रिकेटले उनलाई भीष्मपिता मानेको छ । उनै भीष्मपिता शाहको बुधबार ९० वर्षको उमेरमा निधन भएपछि नेपाली क्रिकेटमा ठूलो खाडल देखिएको छ । बृहत राष्ट्रिय खेलकुदको अवधारण आएपछि मात्र टुँडिखेलको क्रिकेटले राष्ट्रिय रूप लियो । राष्ट्रिय खेलकुद परिषद्ले दिएको १० हजारले राष्ट्रिय प्रतियोगिता गर्नुपर्ने बाध्यता थियो, क्यानसँग । क्यानले गर्ने भनेको पनि त्यही जय ट्रफी प्रतियोगिता थियो । जय ट्रफी उनकै नाममा गरिएको प्रतियोगिता थियो । त्यसको ट्रफी उनले नै किनेर दिने गरेका थिए । बाहिरको टिम आउँदा शाह घरमा लगेर खाना खुवाएर पठाउँथे । सन् १९९६ मा नेपाल पहिलोपटक आधिकारिक अन्तर्राष्ट्रिय प्रतियोगिता खेल्न जाँदै थियो । शाहले पुरै नेपाली टोलीलाई घरमा लगेर सत्कार गराई विदाइ गरेका थिए । सन् १९९६ मा नेपाललाई अन्तर्राष्ट्रिय क्रिकेट परिषद् (आईसीसी) को एसोसिएट सदस्यता दिलाउन लन्डन बैठकमा जानुपर्ने थियो । क्यानको खातामा कुनै रकम थिएन । शाह आफ्नै खर्चमा महासचिव विनयराज पाण्डेका साथ इंग्ल्यान्ड गएका थिए । नेपालले फ्रान्स लगायतलाई उछिन्दै आईसीसीको एसोसिएट सदस्यता पायो । यसले अन्तर्राष्ट्रिय प्रतियोगितामा खेल्न नेपालको ढोका खुल्यो । त्यही वर्षदेखि नै नेपालले अन्तर्राष्ट्रिय स्पर्धामा सहभागिता जनाउँदै आएको छ । त्यस अघि १९८६ मा नेपाललाई आईसीसीको एफिलिएट सदस्यता दिलाउन शाहले प्रमुख भूमिका खेलेका थिए । उनी पछि एसियाली क्रिकेट परिषद् (एसीसी) को उपाध्यक्ष पनि भए । आईसीसी डेभलपमेन्ट प्रोग्राम अवार्डस आईसीसीले २००३ मा एसोसिएट राष्ट्रका लागि प्रदान गर्न सुरु गरेको थियो र पहिलो वर्ष नै शाह त्यसमा लाइफटाइम सर्भिस अवार्डबाट पुरस्कृत भए ।राजा महेन्द्रका साडु भाइ हुन्, शाह । राजा महेन्द्रले आफूलाई आजीवन क्रिकेट संघको अध्यक्ष हुनु भनेको प्रसङ्ग नेपाली क्रिकेटमा निकै सुनिएको भनाइ हो । लगभग भयो पनि त्यस्तै । उनले १९६४ देखि २००६ सम्म गरी ४२ वर्ष अध्यक्षको रूपमा क्रिकेट संघ हाँके । यत्रो लामो अवधि नेपाली खेलकुदमा कोही अध्यक्ष र प्रमुख भएर बसेका छैनन् । विश्व खेलकुदमा पनि यति लामो समय कसैले खेलकुद चलाएनन्, चलाउन सकेनन् । क्यान अध्यक्षमै रहँदा उनका पछिल्लो कार्यकाल विवादबाट अछुतो थिएन । २००२ पछि केही वर्ष क्रिकेट संघमा फरक मत देखिनु नै मूलपानीमा बन्ने भनिएको आईसीसी क्रिकेट एकेडेमी गुम्नुको एउटा कारण थियो । अर्को २००२ को एसीसी ट्रफीमा फाइनल पुगेपछि नेपाल एकदिवसीय अन्तर्राष्ट्रिय मान्यता प्राप्त एसिया कपमा छनोट भयो । लगत्तै कारगिल युद्ध सुरु हुनलागेको समयमा भारत र पाकिस्तानले आपसमा खेल्न अस्वीकार गरेपछि २००४ मा हुने भनिएको एसिया कप अन्योल बनेको थियो । शाह आफै एसीसी बैठकमा गएका थिए र २००२ को संस्करण नै कोल्याप्स गर्ने निर्णय हुँदा नेपाली प्रतिनिधि मौन रहे । अझ शाह त्यो समयमा एसीसीकै उपाध्यक्ष थिए । अन्तत: नेपालले एसिया कप खेल्ने मौकै गुमायो । शाहले क्रिकेटका कुनै बैठक कहिल्यै छुटाएनन् । एसिया कपको निर्णय हुने एसीसीको बैठकमा जाँदा उनी सामान्य स्थितिमा थिएनन् । रोगले चापेको थियो । शारीरिक फुर्ती पहिलाजस्तो थिएन । एसीसी बैठकबाट आएपछि उनले मुटुको बाइपास शल्यक्रिया गराए । शाहको आलोचना स्वीकार्ने पनि आफ्नै शैली थियो । उनी कसैले आलोचना गरी आफूलाई जोडेर आएको समाचारमा भन्ने गर्थे, बदनाम भएर के भयो, नाम त भयो नि । २०६३ मा उनी क्रिकेट संघको अध्यक्षबाट हटाइए । त्यसयता शाह विरलैमात्र औपचारिक कार्यक्रममा देखिए । २०६८ मा उनले क्यानको सल्लाहकार बन्न आएको प्रस्तावलाई अस्वीकार नै गरिदिए । हालैमात्र उनी निर्वाचित क्रिकेट संघको विशेष साधारण सभामा आएका थिए । क्रिकेटमा आपसी खिचातानी पहिले देखिकै हो । यसले नेपाली क्रिकेटमा दूरगामी असरहरू पारिरहेको छ । आईसीसीले क्यान निलम्बन गरेकै १८ महिना पुगिसकेको छ । त्यसैले साधारण सभामा उनी भन्दै थिए, कसको दोषले नेपाली क्रिकेट यो स्थितिमा पुगेको भन्दा पनि अबको स्थितिलाई कसरी सुधार्ने भन्नेमा जानुपर्ने हुन्छ ।शाह एमसीसीका मानार्थ सदस्य हुन् । लन्डन अवस्थित यो विश्वको पुरानोमध्येको क्रिकेट क्लब हो र एमसीसीले विश्व क्रिकेटका नियमहरू परिमार्जित गर्ने गरेको छ । अहिलेको स्थितिमा पनि एमसीसीको मानार्थ सदस्य लिनका लागि कम्तीमा २५ वर्ष लाग्न सक्छ । एमसीसीले २००८ मा उनलाई यो सदस्यता दिएको थियो । यस्तो सम्मान पाउने उनी एक्लो नेपाली हुन् । मानार्थ सदस्य भएपछि विश्व क्रिकेटको मक्का मानिएको लर्डसमा क्रिकेट हेर्न उनलाई निम्तो आउने गर्छ । यस पटक जनवरीमा लन्डन गई एमसीसीको मानार्थ सदस्यहरूसँग लर्डसमा बसेर क्रिकेट हेर्ने योजना बनिसकेको छोरा अमरले सुनाए । अमरको भनाइमा उनको बुबाले आफूले चाहेजसरी जीवन बिताउनुभयो । अन्तिम पटक लर्डसमा गएर क्रिकेट हेर्ने शाहको योजना भने अधुरै रह्यो । शाह आफ्नो हरेक व्यक्तिगत प्रसङ्ग पनि क्रिकेटसँग जोड्न सिपालु थिए । उनको निधनपछि शव एक दिनका लागि घरैमा राखिएको थियो । भोलिपल्ट घरमा श्रद्धाञ्जली सभा राखिएको थियो । सबै राष्ट्रिय खेलाडी उनलाई श्रद्धाञ्जली दिन पुगेका थिए । छोरा अमर भन्छन्, मेरो बुबाका लागि यो नै सच्चा श्रद्धाञ्जली रह्यो । उहाँले क्रिकेटमा दिनुभएको योगदानको मूल्याङ्कन भएको छ । शाहले साँच्चिकै नेपाली क्रिकेटका लागि उत्कृष्ट इनिङ्स खेलेका छन् ।ट्विटर :"
देउवाको कसम,"बल्ल मेरो भोट दिने सुखद पालो आएको छ, मित्रहरू !वस्तुत: कुरो के हो भने मेरो नाम वीरगन्ज नगरीको भोटरहरूका भोटर लिस्टमा जरुर हुनुपर्छ । एक निक्खर वीरगन्जवासीको हैसियतले त्यहाँबाट कैयनपटक भोट हालिसकेको छु, मैले । अब मैले राजीखुसीका साथ भोट दिएको व्यक्ति चुनावमा कहिल्यै जितेन भने म के गर्न सक्छु ? हो, एक पटक वीरगन्ज, सात नम्बर वडाको चुनावमा जितेको घोषणा भएको थियो । तर लगत्तै त्यो जित कसरी बदर गरियो भन्ने कुरा मलाई अहिलेसम्म थाहा हुनसकेको छैन । त्यसकारण यस स्थानीय चुनावमा खडा भएका उम्मेदवारहरूले मेरो भरोसामा नरहनु नै वेश हुनेछ । म यस्तो चुनावी मामिलामा त्यति लक्की सावित भएको छैन । यो लोकतन्त्रले मलाई कदापि माफ गर्ने छैन ।दोस्रो चरणको चुनाव हुनुभन्दा अघि एउटा शुभ समाचार आएको छ अब प्रदेश नम्बर दुईको लोकल चुनाव विलकुलै भ्रष्टाचारीमुक्त हुने भयो । यसको एकमात्र जश नेपालको पुरानो पार्टी नेपाली कांग्रेसलाई जान्छ । किनभने बेइमान, ठग र लुटेराहरूले निर्धक्क चुनाव लड्न पाउनुपर्छ भन्ने आफ्नो सशक्त मागबाट कांग्रेसीहरू एक्कासी पछि हटेका छन् । यसले बहुतै उत्साहित भएर मैले एक आफूलाई अखिल नेपाल स्तरको ठान्ने मझौला कांग्रेसी नेतासँग लामै बातचित गरेंँ । (उम्मेदवार पनि हुन् ।) म जय नेपाल नेताजी ।ने जय नेपाल ।म तपाईहरूले भ्रष्टाचारीलाई चटक्कै छाड्नुभएकै हो त नेताजी ?ने हो, अब भ्रष्टाचारीहरूले चुनाव लड्न पाउनुपर्छ भन्नेमा हामी छैनौं ।म साँच्चै हो र नेताजी ?ने यसमा कुनै शंका नगर्नाेस् तपाईहरूले ।म होइन, यसले एउटा ठूलो पहिचानको संकट खडा गर्ने छैन र नेताजी ?ने कस्तो पहिचानको संकट ?म मेरो मतलव के हो भने जनताले तपाईहरूलाई कांग्रेसी भनेर कसरी चिन्ने ?ने के नचाहिंँदो कुरो गरिरहनुभएको हो ?म म सही भनिरहेको छु, नेताजी ।ने मलाई भोट दिनु छैन भने तपाई नदिनोस्, तर यस्तो वाहियात कुराचाहिँं नगर्नाेस् ।म मेरो नाम भोटर लिस्टमा छैन नेताजी, म कसरी कसैलाई भोट दिन सक्छु ?अहिले नगरपालिकाबाट महानगरपालिकामा परिणत भएको वीरगन्ज महानगरपालिकाको साविक बमोजिमको भोटर लिस्टमा मेरो नाम काटिएको छ भन्ने मलाई सन्देह भइरहेको छ । यसको कारण के हो भने मलाई महानगरपालिका कहिल्यै फापेन । हेर्नाेस्, हाल म अस्थायी रूपले बसोबास गरिरहेको काठमाडौं महानगरपालिकाको भोटर लिस्टमा पनि मेरो नाम छैन । त्यसउसले कुनै पनि दलको चुनावी क्यान्डिडेटले एक भोटर हुन नसकेको मसँग खुसी हुने कुनै छैन । उदाहरणका लागि मेरो नाम भोटर लिस्टमा नभएको थाहा पाएका नेताजीको कांग्रेसी क्रोध नै हेर्नाेस् । (अघिकै संवाद सिलसिला) ।ने तपाईको नाम भोटर लिस्टमा नभएर मलाई के ?म किन नेताजी ?ने मसँग भोटको के कमी छ ?म हो र नेताजी ?ने मलाई तपाईको भोट चाहिँदैन ।म नरिसाउनोस्, नेताजी ।ने तपाईको नाम भोटर लिस्टमा भए पनि मलाई मतलव छैन ।म शान्त हुनोस्, नेताजी ।ने म यो चुनावमा जसरी भए पनि जितेरै छाड्छु ।म भ्रष्टाचार गरेर भए पनि ?ने फेरि नचाहिँंदो कुरो गर्नुभयो ।म विजयका निम्ति अग्रिम बधाई छ, नेताजी ।ने मलाई कसेको बधाईको जरुरत छैन ।म क्रोध छाड्नोस्, नेताजी ।ने तपाई बढ्ता कुरा नगर्नाेस् ।म कृपया चुप लाग्नोस्, नेताजी ।ने तपाई नै चुप लाग्नोस् ।म तपाईलाई प्रधानमन्त्री शेरबहादुर देउवाको कसम !आज भोरदेखि नै म गम्भीरतापूर्वक सोचिरहेको छु के तेस्रो चरणको स्थानीय निर्वाचनमा पनि मैले आफ्नो भोट हाल्न नपाउने भएँ ? वास्तवमा भर्खरै नगरपालिकाबाट महानगरपालिका भएको वीरगन्ज महानगरपालिकाको भोटर लिस्टबाट मेरो नाम हटेको पक्कापक्की भइसकेको छ । (बिहानै थाहा पाएको) । अब कुनै पनि भोटर लिस्टमा नाम नभएको मैले कसरी भोट हाल्ने ? यसको एउटा वैकल्पिक उपाय हुनसक्छ । यो चलनचल्तीको जुक्तिअनुसार म कुनै अर्कै व्यक्तिको नामबाट बाकसमा खुरुक्क बोगस भोट खसाल्न सक्छु । यो राम्रो काम हो । तर दु:खको कुरो के छ भने यस्तो जाली अभ्यास मेरो छैन । त्यसैले म आफ्नो सम्पूर्ण असमर्थतासहित वीरगन्ज महानगरपालिकाको स्थानीय चुनावमा उभिएका मेयर, उपमेयर र वार्ड मेम्बरहरूसँग विनम्रताका साथ क्षमा माग्छु । मेरो नाम भोटर लिस्टमा नभएकोले के गर्ने ? मैले केही गरी पनि तपाईहरूलाई जिताउन नपाउने भएँ । एक जनतारूपी भोटर अथवा भोटररूपी जनताको नाताले वर्तमान लोकतन्त्रमा मेरो जम्माजम्मी यत्तिकै भूमिका थियो । के यसबाट पनि म पूर्णतया वञ्चित हुने भएँ त ?"
मधेसको मौका,"भोट बैंक नबनोस्विगतको तितो यथार्थ छ : मधेसलाई भोट बैंकका रूपमा प्रयोग गरियो । यो बीचमा मधेसको भूमिमा धेरै परिवर्तन आइसकेको छ । धेरै आन्दोलनको हावाहुरी चलिसकेको छ, मधेसमा एक खालको जागरण आइसकेको छ । राजनीतिक दलले अझै पनि मधेसलाई भोट बैंकका रूपमा प्रयोग गर्ने प्रयास अझै गर्न सक्छन् । खासगरी निर्वाचनका बेला मधेसका पिछडिएको क्षेत्रमा बिभिन्न आश्वासनको बाढी लाग्न सक्छ, जसले मतदातालाई रणभुल्ल पार्न सक्ने सम्भावना छ । उम्मेदवारहरू जसरी पनि चुनाव जित्ने रणनीति अपनाउन सक्छन् । आर्थिक रूपमा गरिब भएका मतदाताको कमजारी उठाएर उम्मेदवारले तत्कालका लागि लाभ हुने वस्तु वितरण गर्न सक्छन् । मधेसमा चुनावी गतिविधि चर्किंदै गर्दा विपन्न परिवारका लागि भोज हुन थालिसकेको छ । भोज दिएर भोट लिने कामले अन्तत: त्यहाँको स्थानीय तहलाई दीर्घकालीन रूपमा असर गर्नेछ । भोजले भोट साट्ने वा अधिक खर्च गरेर चुनाव जित्नेले पक्कै पनि नीतिनियम मिचेर आफ्नो खर्च उठाउन खोज्नेछ । मधेसका मतदाता चनाखो हुन जरुरी छ । राम्रो उम्मेदवारका पक्षमागत महिनाको बाढी र डुबानले अस्तव्यस्त बनाएको मधेसमा अहिले नेताहरूको आश्वासनको बाढी आएको छ । यस्तो चुनावी आश्वासन कति विश्वसनीय छन् ? असल जनप्रतिनिधिले पाँच वर्ष ढुक्कसँग काम गर्न सक्ला, गलत प्रतिनिधि चुनिए स्थानीय साधनस्रोतमा पाँच वर्ष हालीमुहाली होला । त्यसैले असल उम्मेदवारलाई मतदाताले छान्नुपर्छ । नेताहरू चुनाव जिती काठमाडौंमा गएर बसे, मधेस जस्ताको तस्तै रह्यो भन्ने गुनासो मधेसी जनताको रहँदै आएको छ । यो स्थानीय निर्वाचनबाट छानिएका जनप्रतिनिधि भने आफ्नै क्षेत्रमा बस्नुपर्छ । त्यसकारण पनि मतदाताले हाम्रो होइन, राम्रो उम्मेदवारलाई छान्नसके गाउँको विकासले गति लिन सक्छ ।ट्विटर :"
कांग्रेसका कमजोरी,"पार्टीलाई पूर्णता दिनेशेरबहादुर देउवाले नेपाली कांग्रेसको वागडोर सम्हालेको पनि डेढ वर्षभन्दा बढी भयो । पार्टीलाई विधान अनुसार चलाउन र जीवन्त राख्न, नेताकार्यकर्तालाई व्यवस्थापन गर्दै नेतृत्व विकास गर्न र अन्य पार्टीहरूसँंग प्रतिस्पर्धामा जान पनि समयमै केन्द्रीय समितिलाई पूर्णता दिने, पदाधिकारी चयन गर्ने, विभागहरू गठन गर्ने जस्ता महत्त्वपूर्ण काम गर्नुपर्ने हो, त्यो अझै हुनसकेको छैन । यी काम जति छिटो गर्यो, पार्टीलाई त्यति नै फाइदा हुन्छ, कांग्रेसका सयौं नेताकार्यकर्ताले काम र जिम्मेवारी पाउनेछन् । कांग्रेसको यो पुरानो रोग जतिसक्यो छिटो समाधान गर्नुपर्छ । कांग्रेसमात्र यस्तो पार्टी हो, जसले नेपालको लोकतान्त्रिक आन्दोलनको नेतृत्व ७० वर्षभन्दा बढी गरिसक्यो । धेरै पटक सरकारमा गयो र विकास निर्माणको क्षेत्रमा पनि धेरै काम गर्यो । कांग्रेसले केके राम्रो काम गर्यो ? कांग्रेस नेतृत्वमा नहुँदा देशले कस्तो क्षति ब्यहोर्नुपर्यो ? यी र अन्य धेरै प्रश्नको उत्तर कांग्रेसले दिन जरुरी छ । नेपाली जनताले लोकतन्त्रका लागि यति धेरै लामो संघर्ष गर्दा पनि अपेक्षाकृत राजनीतिक स्थायित्व र विकास हुनसकेको छैन । त्यसैले कांग्रेसले राजनीतिक स्थायित्व र विकासमा दत्तचित्त भएर लाग्नुपर्ने भएको छ । लोकतन्त्रलाई संस्थागत गर्नुका साथै जनहितका कार्य गर्दै नेताकार्यकर्तालाई प्रशिक्षित गर्ने काममा ध्यान दिनुपर्छ ।"
सेतो दाग,"दुबी सर्दैन दुबी सरुवा रोग नभएकाले डराउनु पर्दैन । यो एक व्यक्तिबाट अर्कामा सर्दैन । यो छुँदा, सम्पर्कमा रहँदा, चुम्बन लिँदा, शारीरिक सम्पर्क गर्दा सर्दैन । यौन अंगमा सेता दाग भए पनि अन्य स्वस्थ व्यक्तिको जस्तै शारीरिक सन्तुष्टि आदिमा कुनै अन्तर आउँदैन । यो दाग हुनुमा खाद्यपदार्थको कुनै दोष हुन्न । आफूलाई रुच्ने जे खाँदा पनि हुन्छ ।"
सेतो दागदुबी र कुष्ठमा फरक,"दुबी सर्दैन दुबी सरुवा रोग नभएकाले डराउनु पर्दैन । यो एक व्यक्तिबाट अर्कामा सर्दैन । यो छुँदा, सम्पर्कमा रहँदा, चुम्बन लिँदा, शारीरिक सम्पर्क गर्दा सर्दैन । यौन अंगमा सेता दाग भए पनि अन्य स्वस्थ व्यक्तिको जस्तै शारीरिक सन्तुष्टि आदिमा कुनै अन्तर आउँदैन । यो दाग हुनुमा खाद्यपदार्थको कुनै दोष हुन्न । आफूलाई रुच्ने जे खाँदा पनि हुन्छ ।"
पोखरामा अन्तर्राष्ट्रिय कवि सम्मेलन हुँदै,"काठमाडौं (कास) पोखरामा दुईदिने अन्तर्राष्ट्रिय काव्य संगम, २०७४ हुने भएको छ ।देवकोटालुसुन प्रज्ञा प्रतिष्ठान नेपालले गण्डकी साहित्य संगम पोखराको सहयोगमा भदौ २४ र २५ गते गर्न लागेको कार्यक्रममा भुटान, भारत र नेपालका साहित्यकारको सहभागिता रहनेछ । प्रतिष्ठानका अध्यक्ष निनु चापागाईंका अनुसार भारतबाट असम, कोलकाता, सिक्किम, सिलिगुडी, खर्साङ, देहरादूनका कविसाहित्यकार आउँदै छन् ।पहिलो दिन अन्नपूर्ण हिमशृंखला देखिने धम्पुसमा र दोस्रो दिन पोखरामा कविता गोष्ठी तथा विमर्श कार्यक्रम हुने आयोजक संस्थाले जनाएको छ ।"
होइन भने पोलिदेऊ,"काठमाडौं उनी वृद्ध भइसके । बच्चाबच्चीबारे गफ गर्दा भावुक हुन्छन् । थप कुरा कोट्यायो भने हवाँहवाँ रोइदिन्छन् पनि । १४ महिनाको नातिको त प्रसंगै निकाल्नु हुँदैन, उनी आफूलाई थाम्न सक्दैनन् । आँखाबाट बरर आँसु खस्छ । दुई हातले आँखा मिच्दै सम्हालिन खोज्छन् । अनि केहीबेरमा फेरि उनका आँखा रसाइदिन्छन् । उनी उसैगरी आफूलाई रोक्ने यत्न गर्छन् । वासुदेव मुनाललाई बच्चाबच्चीसँग गहिरो लगाव छ । यस्तो हुनु स्वाभाविक हो । उनले जीवनका ३४ वर्ष केटाकेटीलाई नै समर्पण गरे । तिनकै सेरोफेरोमा रहे । उनीहरूसँग हाँसे, खेले, रमाए । रेडियो नेपालको ३१ वर्षे जागिरे जीवनभर वासुदेव मुनालले बाल कार्यक्रम मात्र सञ्चालन गरे । आओ, मेरा प्याराप्यारा भाइबहिनीहरू हो, रेडियो नजिक आओ भन्दै केटाकेटीलाई आफ्नो समीपमा ल्याए । उनी आफ्नो क्षेत्रका लिजेन्ड हुन् । वासुदेवको कार्यक्रम सुन्न बच्चाबच्ची झुम्मिन्थे । रेडियो नेपालबाहिर भुराभुरीको भीड लाग्थ्यो । स्टुडियोमा चित्र, निबन्ध, कविता, कार्टुन आदि समेटिएका पत्रहरूको चाङ थुप्रिन्थ्यो । म सबै जम्मा पारेर पढ्थेँ, अस्पष्ट बोलीमा उनले कुरा सुरु गरे, घर पनि ल्याउँथेँ । श्रीमती र छोराछोरीलाई पढ्न दिन्थेँ । रमाइलो हुन्थ्यो ।वासुदेवले बालगीत, नाटक, कथा, कविता थुप्रै लेखे । उनका नाटक अझै पनि रेडियो नेपालमा प्रसारण हुन्छन् । उनी चर्चित गायकसमेत हुन् । विसं २०३० को देशव्यापी लोकगीत प्रतियोगितामा उनी पहिलो भएका थिए । पानी खाने निहुँले तिम्रो घरमा आउँला, तिम्रो घर चाँचरी, भए पनि ठीकै नभए पनि ठीकै, हाय मेरी मलमल जुनकीरी लगायत थुप्रै गीतमा वासुदेवको शब्द, संगीत र आवाज सुन्न पाइन्छ ।म उहाँलाई नै सुनेर हुर्किएको हुँ, वासुदेवका छोरा मोहित मुनालले भने, बुबाका चेलाचेली थुप्रै छन् ।यी वरिष्ठ व्यक्ति अहिले रोगले थला परेका छन् । उनलाई घाँटीको क्यान्सर भएको छ । केमोथेरापी गर्न सक्ने अवस्थामा छैनन् । ज्यान औधी कमजोर भएकाले केमोको सट्टा रेडिएसन दिएर जोगाइएको छ । कुनै बेला आवाजले नै सबैको मन जितेका मुनाल अहिले प्रस्ट बोल्न सक्दैनन् । गायक एवं कार्यक्रम प्रस्तोताका लागि योभन्दा ठूलो व्यथा के होला ? उनले यो दिनको कल्पना गरेका थिएनन् । तर, सत्य यही हो । त्यसैले दह्रो मुटु बनाएर भिड्दै छन् परिस्थितिसँग । कार्यक्रमको सिलसिलामा देशविदेश डुलेका वासुदेव अहिले गतिलोसँग हिँड्न सक्दैनन् । जे खाए पनि सर्किन्छ । पहिले ब्रेन हयामरेज भएको थियो, ससुराको रेखदेखमा खटिएका उनका ज्वाइँले भने, त्यसले गर्दा राम्ररी हिँड्न सक्नुहुन्न । मस्तिष्क पक्षाघात हुनु उनका लागि कतिसम्म दिक्कलाग्दो भइदियो भने उनले जागिरबाट पेन्सनसमेत थाप्न पाएनन् । अहिले पेन्सन आइदिने भए उपचारमा राहत हुने थियो, ६८ वर्षे वासुदेवले भने, तर, ब्रेन हयामरेज भएपछि मैले त्यो बेला नै उपदान लिनुपर्यो । बाँच्नका लागि उपदान लिएपछि पेन्सन पाइनँ ।भक्तपुर अस्पताल धाइरहेका उनी क्यान्सरको चौथो स्टेजमा रहेको मोहितले बताए । यो थाहा पाएयता वासुदेव पिरोलिएका छन् । उनलाई लाग्छ, आफूले गर्न बाँकी काम धेरै छन् । लेख्न बाँकी विषय मनग्गे छन् । गाउन बाँकी गीत प्रशस्त छन् डायरीभरि । मुख्य कुरा त उनी बालबालिकाका लागि अझै केही गर्न चाहन्छन् । कमसेकम बालबगैंचा बनाउन पाए राम्रो हुन्थ्यो भन्ने लागेको रहेछ । केटाकेटीहरू भगवान् हुन्, उनले भने, तिनीहरूसँग माया बसेको छ । नसा(नसामा तिनकै माया छ । केही गर्न चाहन्छु ।आफूले बाल कार्यक्रम चलाउँदा नेपालमा जम्मा सातवटा बालगीत भएको उनले बताए । पछि बाल कार्यक्रम र बालगीतको संख्या बढ्दै जाँदा वासुदेव नरमाउने कुरै भएन । अहिले चाहिँ विकल्प धेरै भएकाले नेपाली बाल कार्यक्रमको आकर्षण घटेको उनको मूल्यांकन छ ।म विराटनगरबाट काठमाडौं आएर सिधै रेडियो नेपाल गएँ, लिटोजस्तो खानेकुरा खाँदै उनले भने, त्यो बेला रामराजा पौडेल निर्देशक हुनुहुन्थ्यो । उहाँले मलाई कार्यक्रम चलाउन दिनुभयो ।घरमा मनग्गे भाइबहिनी भएकाले उनले रेडियोमा बाल कार्यक्रम रोजेका थिए । तिनीहरूले रमाइलो गरून्, केही सिकून् भनेर अन्य कार्यक्रमको सट्टा बालबालिका लक्षित कार्यक्रम गरेको उनले बताए । मलाई अनाउन्स गर्न चाहिँ पाण्डव सुनुवारले सिकाएको हो, उनी सम्झिन्छन्, ऊ मेरो बेस्ट फ्रेन्ड थियो । हामीले सँगै गीत पनि गायौं । पाण्डवले आफूलाई के बाल कार्यक्रम चलाइरहेको ? भनेर गिज्याउने गरेको वासुदेवलाई हिजो झैं लाग्छ । केटाकेटीको माया पाएको छस् गोरे ? भन्दै वासुदेव पाण्डवलाई थर्काउँथे रे ।आफू अप्ठ्यारामा पर्दा सरकारले पटक्कै वास्ता नगरेको ठानेर वासुदेव रिसाएका छन् । त्यत्तिका वर्ष सरकारी सेवा गरेको, संगीतकर्मीका रूपमा पनि सकेजति योगदान गरेको उनी बताउँछन् । तर, आर्थिक, मानसिक र शारीरिक समस्या आइलागेको यो बेला सरकारी तवरबाट कुनै आश्वासनसमेत नपाएको भन्दै उनी केहीबेर पिलपिलाए । मलाई भाँचिदेऊ, मलाई बोली देऊ, होइन भने पोलिदेऊ, उनले लयात्मक शैलीमा भने, मलाई बाँच्न जोस दिने त नाति मात्रै छ । मुनाललाई सहयोगगायक वासुदेव मुनालको उपचारार्थ संगीतकर्मी तथा विभिन्न संघसंस्थाले आर्थिक सहयोग गर्न थालेका छन् । पत्रकार विजयकुमार पाण्डेले गुरुको स्वास्थ्य सप्रियोस् भन्दै आफूलाई २५ हजार रुपैयाँ दिएको मुनालले बताए । अधिवक्ता परशुराम कोइरालाले २१ हजार दिएका छन् भने कलाकार एवं फिल्म निर्देशक दीपाश्री निरौलाले १० हजार रुपैयाँ प्रदान गरेकी छन् । प्रस्तोता समाज नेपालले १० हजार पाँच रुपैयाँ, गायिका अञ्जु पन्त र मञ्जु पौडेलले जनही १० हजार रुपैयाँ, १९७४ एडी ब्यान्डले ५ हजार ७ सय ८५ रुपैयाँ सहयोग गरेका थिए । गायिका आस्था राउतलगायतले पनि सहयोगको वचन दिएको मुनालले बताए ।आस्थाहरू मेरो कार्यक्रममा आउँथे, उनले भने, उनीहरूले राम्रो गरेको देख्दा खुसी लाग्छ । उनको योगदानको कदर गर्दै भक्तपुर क्यान्सर अस्पतालले पनि नि:शुल्क उपचार गराइदिने बताएको छ ।वासुदेव मुनालका लोकप्रिय केही गीत :"
२९ वर्षपछि पक्राउ,कास्की (कास) प्रहरीले अदालतबाट कैद तथा जरिबाना सुनाइएका फरार अभियुक्तलाई २९ वर्षपछि पक्राउ गरेको छ । पक्राउ पर्नेमा पोखरा लेखनाथ महानगरपालिका५ का राजेन्द्र भट्टराई रहेको प्रहरीले जनाएको छ ।
चितवनबाटै उठ्ने दाहालको घोषणा,"चितवन (कास) माओवादी केन्द्रका अध्यक्ष पुष्पकमल दाहालले आगामी प्रतिनिधिसभा चुनावमा गृहजिल्ला चितवनबाटै उठ्ने घोषणा गरेका छन् । २ नम्बर प्रदेशमा स्थानीय तहका चुनावी सभामा सहभागी हुन हिँडेका दाहालले शुक्रबार गृहजिल्लामा पार्टी निर्णयअनुसारै चुनाव लड्ने बताएका हुन् । वीरगन्जमा भएको सेक्रेटरी बैठकबाट निर्वाचनमा प्रतिस्पर्धा गर्न म चितवन आउने कुरा भएको हो, प्रेस सेन्टरले भरतपुरमा गरेको पत्रकार सम्मेलनमा उनले भने, यसपटक चितवनको कुनै एउटा क्षेत्रबाट चुनाव लड्नेछु । उनले प्रदेश र केन्द्रको चुनावमा पनि कांग्रेससँगै तालमेल गरेर अघि बढ्ने संकेत गरे । अब प्रदेश र केन्द्रमा पनि एमालेले कस्तो नीति बनाउँछ हेर्न बाँकी छ, उनले भने, अहिले हामी कांग्रेससँग सहकार्यमा छौं, स्वाभाविक रूपमा कांग्रेससँगै तालमेल गर्ने हाम्रो प्राथमिकता रहनेछ । यसअघिका निर्वाचनमा रोल्पा, काठमाडौं र सिराहाबाट प्रतिस्पर्धा गरेर सबैतिरका जनतासँग नजिक भएकाले अब गृहजिल्ला आउन लागेको उनले प्रस्ट्याए । परिवर्तनमा सबैभन्दा बढी सेक्रिफाइस गरेको जिल्ला रोल्पा हो, त्यहाँका जनतासँग जोडिन आवश्यक लागेर पहिलोपटक त्यहाँबाट चुनाव लडें, काठमाडौं देशको राजधानी, त्योसँग पनि जोडिनुपर्छ भन्ने लाग्यो । मधेसका जनतासँग जोडिन आवश्यक छ भनेर सिरहाबाट पनि प्रत्यक्ष रूपमा चुनाव लडें, उनले भने, एउटा कन्स्टिच्युएन्सी बनाउने, त्यसैमा टाँसिइराख्ने राजनीतिभन्दा फरक बुझाइ र पृष्ठभूमिका कारण सबैतिर अनुभव हासिल गरी आफ्नै कर्मभूमि र राजनीतिक आधार भएको चितवनमा समग्र देशको अनुभव लिएर आउँदै छु । चितवनको भूमिकालाई राष्ट्रिय राजनीतिमा अग्रपंक्तिमा पुर्याउन आवश्यक रहेको उनले बताए । राष्ट्रिय राजनितिलाई नै नयाँ मोड दिने हिसाबले चितवनमा जानुपर्छ भन्ने निष्कर्षमा पुगिएको हो, उनले भने, चितवनको भूमिकालाई राष्ट्रिय राजनीतिको कुन स्तरमा उठाउने भन्ने कुरा दिमागमा राखेर आउँदै छु, यति ढिला किन आएको भन्ने होला तर पहिले जिल्लालाई उपेक्षा गरेको होइन, सुरुदेखि नै गृहजिल्लामै आएर मतदान गरिरहेको छु । चितवनमा ३ प्रतिनिधिसभा निर्वाचन क्षेत्र कायम भएको छ । यसअघि ५ क्षेत्र थियो । उनी कहाँबाट चुनाव लड्ने भन्ने नखुलाए पनि ३ नम्बरबाट उठ्ने चर्चा छ । यो कांग्रेस बलियो भएको क्षेत्र मानिन्छ ।"
विरोधका बीच बजार अनुगमन जारी,"व्यवसायीले बजार अनुगमनको विरोध गरे पनि सरकारले अनुगमनलाई निरन्तरता दिएको छ । बजार अनुगमन गर्न जिम्मा पाएको आपूर्ति व्यवस्थापन तथा उपभोक्ता हित संरक्षण विभागको अनुगमन टोलीले शुक्रबार ७ वटा व्यावसायिक फर्ममा अनुगमन गरेको छ । त्यसक्रमा न्युरोडका दुई कपडा पसलमा सिलबन्दी गरेको अनुगमन निरीक्षक ढुण्डिराज पोखरेलले बताए । न्युरोडमा रहेको तिरुपति लिर्बट जुत्ता र फिट वेल सुज प्रालिले अत्यधिक मुनाफा राखेको फेला परेपछि सिलबन्दी गरेको उनले बताए । तिरुपतिमा अनुगमन गर्दा भ्याट मुनाफा सबै जोडेर ४ हजार १ सय रुपैयाँ पर्ने जुत्ताको मूल्य ६ हजार ८ सय रुपैयाँ र ३१ सय ६५ रुपैयाँ पर्ने जुत्ता ५ हजारमा बिक्री गरेको देखियो, उनले भने, खरिद र बिक्री मूल्यमा धेरै अन्तर देखिएकाले पसल सिलबन्दी गरेका छौं । उनका अनुसार फिट वेलमा व्यवसाय सम्बन्धित कागजात नै थिएन । नेपाल र भारतमा बनेका जुत्ताहरू बिक्रीमा राखे पनि दर्ता, बिलहरू देखाउन नसकेको पोखरेलले बताए । जुत्ताहरूको एमआरपी मूल्य ७ हजार ६ सय ९५ रुपैयाँ थियो । तर, खरिद बिल देखाउन सकेन, उनले भने, दर्ता, प्यानको कागजात देखाउन नसकेकाले उक्त पसल सिलबन्दी गरेका छौं । सिलबन्दी गरिएको व्यवसायीलाई खरिद बिल, प्रज्ञापन पत्र, दर्ता र अन्य कागजातसहित ३ दिनभित्र विभागमा उपस्थित हुन निर्देशन दिएको उनले बताए । विभागको अनुगमन टोलीले त्रिपुरेश्वर र ललितपुरका पशुपति फुड्समा पनि अनुगमन गरेको थियो । त्यसक्रममा घरेलु तथा साना उद्योग र खाद्य अनुज्ञापत्रको नवीकरण नभएको, व्यवसायी दर्ताको कागजात नवीकरण नभएको फेला परेको थियो । कोटेश्वरमा रहेको मालिङ्ग मिट सप, हिमाल मिट सप प्रोडक्ट, सातदोबाटोको क्वाालिटी ड्राइमिट उद्योगमा पनि अनुगमन गरिएको थियो । ती पसलमा साइनबोर्ड मूल्यसूची, खाद्य अनुज्ञापत्र, नापतौल प्रमाणीकरण गर्न निर्देशन दिइएको छ । विभागले लत्ताकपडामा अनुगमन तीव्र बनाएपछि व्यवसायीहरूले विरोध गर्दै आएका छन् । शुक्रबार उद्योग वाणिज्य महासंघकी अध्यक्ष भवानी राणाको नेतृत्वमा महासंघका अधिकारी र दरबारमार्ग क्षेत्रका व्यापारीको संस्था दरबारमार्ग विकास बोर्डका अधिकारीहरूले आपूर्तिमन्त्री शिवकुमार मण्डलसँग भेटवार्ता गरेका थिए । त्यसक्रममा व्यवसायीले सिलबन्दी गरिएका पसलहरू खोल्न आग्रह गरेको बोर्डका अध्यक्ष गोपाल सुन्दरलाल कक्षपतीले बताए । मन्त्रीसँगको भेटमा हामीले व्यवसायीको गुनासो राख्यौं । प्रक्रियामार्फत अनुगमन गर्न र पसल खोल्न आग्रह गर्यौं, उनले भने, सिलबन्दी खुला नभएसम्म पसल खोल्दैनौं । भेटवार्तामा आपूर्तिमन्त्री मण्डलले दरबारमार्गमा चर्को मूल्य लिने व्यवसायीलाई कानुनअनुसार कारबाही गर्ने बताएको मन्त्रालयले जारी गरेको विज्ञप्तिमा छ । उपभोक्तालाई सहज र सुलभ मूल्यमा उपलब्ध गराउनुपर्नेमा अनुगमन टोलीलाई गैरजिम्मेवारीपूर्ण व्यवहार गर्नेलाई कारबाही हुने मन्त्रालयको विज्ञप्तिमा उल्लेख छ । राज्यमा नियम कानुन छ भन्ने कुराको प्रत्याभूति होस्, अस्तव्यस्तताको अवस्था ट्रयाकमा जाओस् भन्ने हाम्रो उद्देश्य छ, मन्त्री मण्डलको भनाइ विज्ञप्तिमा छ, उपभोक्ता ठगी गर्नेलाई दण्ड सजाय हुन्छ । टोलीले अनुगमनबाट व्यापारीको छवि नै बिग्रेकोले सिलबन्दी गरेका पसल खोलिदिन अनुरोध गरेको थियो । त्यसको जवाफमा मन्त्री मण्डलले कारबाही गर्दा छविमा धक्का पर्ने भए ठगी नगर्न आग्रह गरेका थिए । अनुगमनको विरोधमा उत्रेका व्यवसायीले दरबारमार्गका स्टोरहरू शुक्रबार पनि बन्द गरेका छन् । बोर्डका अनुसार उक्त क्षेत्रमा १ सय ६५ वटा आउटलेट छन् ।"
घूसकाण्डले अर्बपति पुगे जेल,"काठमाडौं हाम्रो जस्तो मुलुकमा यत्रतत्र सर्वत्र राजनीतिक प्रभावको दबदबा छ । त्यसैले यो प्रभावको दुरुपयोग गर्नेहरू पनि धेरै छन् । पैसाकै बलमा जे पनि गर्ने मानसिकता छ, यहाँ । तर, सम्पत्तिकै बलमा कानुन मिच्ने, चोखिने अनि आफूभन्दा कमजोर पक्षमाथि एकलौटी प्रभाव जमाउने सोच धेरै दिन टिक्दो रहेनछ । यसको पछिल्लो उदाहरण विश्वकै चर्चित कम्पनी सामसङ इलेक्ट्रोनिक्स समूहका उपाध्यक्ष जय वाई ली बनेका छन् । कम्पनीमाथि यिनी आफ्नो एकल वर्चस्व कायम गर्न तत्कालीन राष्ट्र प्रमुखलाई रकमको प्रभावमा पार्ने प्रयास गरेको आरोपमा हाल झ्यालखानामा पुगेका छन् । नाम, दाम र लोकप्रियता सबै थियो, यिनीसँग । तर, यी सबै यिनको घूसकाण्ड र भ्रष्टाचारजस्तो कालो कर्तुतले मटियामेट बनाइदिएको छ । ली सामसङ इलेक्ट्रोनिक्सका उपाध्याक्ष हुन् । फोब्र्स अखबारका अनुसार यिनको कुल सम्पत्ति ६ दशमलव ९ अर्ब अमेरिकी डलर (रियल टाइम ८ सेप्टेम्बर २०१७) छ । सामसङकै उत्तराधिकारी भएपछि धनको स्रोत उक्त कम्पनी हुने नै भयो । घूसखोरी र भ्रष्टाचार आरोपमा अगस्त २५ मा यिनलाई पाँच वर्षको जेल सजाय सुनाइएको हो । ली भने ती आरोपहरूलाई अस्वीकार गर्दै यसको पुनरावेदनका लागि अदालत जाने बताएका छन् । सामसङ कम्पनीमाथि एकाधिकार कायम गर्न तत्कालीन पार्क गेउनहाई प्रशासनलाई घूस खुवाएर भ्रष्टाचार गरेको सोल अदालतले प्रमाणित गरिदिएको छ । त्यहाँ यो फैसलालाई ऐतिहासिक भनिएको छ । लीका कानुन व्यवसायी सोङ वुचेओलले तल्लो अदालतमा फैसलाविरुद्ध अपिल गर्ने बताएका छन् । सोङले भनेका छन्, अदालतको छ महिनायताको सुनुवाइपछि आएको फैसला स्विकार्न सकिन्न । ली निर्दोष भएकाले उच्च अदालतले गरेको फैसलामा पुनर्विचार गर्नुपर्छ । तर, दक्षिण कोरियाली कानुनमा तीन वर्षभन्दा बढी समयका लागि जेल सजाय पाएका अभियुक्तको मुद्दा खारेज हुन सक्ने व्यवस्था छैन । यसले पनि दक्षिण कोरियाली टाइकुन तथा व्यापारी लीले पाएको पाँच वर्षको सजाय माफी हुने या फिर्ताको सम्भावना न्यून रहेको सञ्चार माध्यमहरूले जनाएका छन् । सामसङ कम्पनीका उत्तराधिकारी लीमाथि आफ्नो समूहमा अन्यको विलयलाई सुरक्षित गर्न पूर्वराष्ट्रपति पार्कका एकजना विश्वासपात्रलाई ३ करोड ४० लाख अमेरिकी डलर घूस दिएको आरोप छ । दक्षिण कोरियाली नयाँ राष्ट्रपति मुन जेइनले पार्कलाई यसै वर्षको मे ९ मा भएको निर्वाचनबाट विस्थापित गरेपछि कम्पनीका अल्पसंख्यक सेयर होल्डरहरूले लीको मुद्दा फेरि उचाले । फलस्वरूप उनी झ्यालखानामा परेका छन् । एक रिपोर्टअनुसार यिनलाई जेइनका कार्यकर्ताहरूको दबाबमा सजाय दिइएको हो । तिनीहरूले हाइटकलर अपराधमा लीलाई आममाफी दिन नहुने अडान राखेपछि माफी पाउने अवस्था तत्कालका लागि टरेको छ । सीबीसी न्युजका अनुसार दक्षिण कोरियाली नागरिकहरूले लीले मुलुकको अर्थतन्त्रमा पुर्याएको योगदानका लागि एकपटक माफी दिनुपर्ने धारणा राख्दै आएका थिए । तर, मुलुककै साना व्यापारमाथि कब्जा जमाउन खोजेको भन्दै हाल आलोचना गर्न थालेका छन् । यिनको नाम ली जेयोङ भए पनि व्यावसायिक रूपमा पश्चिममा मुलुकमा जे वाई लीको नामले चिनिन्छन् । दक्षिण कोरियाका एकजना ठूला व्यापारी यिनलाई त्यहाँको मिडियाले सामसङको राजकुमार का रूपमा धेरै पहिलेदेखि प्रस्तुत गर्दै आएका छन् । कोरियन, अंग्रेजी र जापानी भाषामा राम्रो दख्खल भएका यिनी यसै वर्षको फेब्रुअरी १६ मा सोल अदालतको एक महिना लामो अनुसन्धानपछि पहिलोपटक पक्राउ परेका थिए । तर, पछि जमानतमा रिहा भएका थिए । लीको अमेरिकाको वासिङ्गटन डीसीमा जन्मेका हुन् । आफ्नो पढाइ सकेपछि यिनले सामसङको रणनीतिक योजनाकारका रूपमा उपाध्यक्षको जिम्मेबारीबाट आफ्नो सेवा सुरु गरेका हुन् । पछि यिनले कम्पनीको एउटा व्यवस्थापकीय जिम्मेवारीका साथ प्रमुख उपभोक्ता अधिकृत का रूपमा काम गरेका थिए । ब्लुमबर्ग का अनुसार बुबा कुनही कर छलीको आरोपमा पदमुक्त भए पनि लीलाई कम्पनीको नेतृत्व सम्हाल्ने जिम्मेवारी आएको हो । सन् २००९ मा सामसङ इलेक्ट्रोनिक्सको चिफ अपरेटिङ अधिकृत का रूपमा यिनको उदय भएको हो । सन् २०१२ सम्म यिनी सामसङको उपाध्यक्षको भूमिकामा रहेका थिए । पछिल्लो समय फेरि यिनले यो पद पाएका हुन् । यिनी सामसङ एसडिएस (सामसङ डेटा सिस्टम) का ११ प्रतिशत लगानीका साथ कम्पनीका वित्तीय सेवाका एकजना सेयरहोल्डर पनि हुन् । सामसङ एसडीएसको स्थानपना सन् १९८५१९८९ का बीचमा भएको हो । त्यसपछि विभिन्न मुलुकमा यसका शाखाहरू खोलिए । रोयटर्स ले अघिल्लो वर्षको डिसेम्बर ५ मा लीको व्यवस्थापकीय शैलीबारे प्रकाशित गरेको समाचारमा यिनलाई दृढ संकल्पी, विनम्र, शान्त स्वभाव तथा व्यवहारका लागि परिचित भनेर चित्रण गरेको थियो । यिनी तत्कालै कसैलाई जबाफ फर्काउने स्वभावका छैनन् । संवाददाताहरूले यिनीसँग कुनै जिज्ञासा राख्दा ईमेलमार्फत जबाफ फर्काउँछन् । पत्रकारसँग यिनी सधैं हल्का रूपमा मात्र प्रस्तुत हुने गर्छन् । विरलै सार्वजनिक रूपमा आफूलाई प्रस्तुत गर्ने स्वभावका यिनले आफूलाई मिडियाको प्रचारबाट सधैं अलग राख्ने गर्थे । यिनलाई गल्फ खेल्न र घोडचढीमा औधि रुचि छ । लीको सामसङ कम्पनी समूह विश्वमै सर्वाधिक स्मार्टफोन र चिप उत्पादन गर्नेमध्येको एक हो । कम्पनीले पछिल्लो समय औषधि उत्पादन, घरेलु सामग्रीदेखि जीवन बिमा र होटलमा समेत लगानी गरेको छ । दक्षिण कोरियाको सोलमा बस्ने ४९ वर्षीय ली टेक क्षेत्रमा यो वर्षको ३६ औं सार्वाधिक धनाढय हुन् । कोरियाका ५० जना सर्वाधिक धनाढ्यमध्ये यो वर्ष तेस्रो, विश्वकै अर्बपतिको सूचीमा २३९ औं र अघिल्लो वर्ष फोब्र्सको शक्तिशाली मानिसको सूचीमा ४० औं स्थानमा थिए । बिजनेस अनलाइन ब्लुमबर्ग का अनुसार हावर्ड बिजनेस स्कुलबाट डक्टेरेक्ट पढे पनि उपाधि भने हासिल गर्न सकेका छैनन् । यिनले सोल नेसनल युनिभर्सिटीबाट कला विज्ञानमा स्नातक, किओ विश्वविद्यालयबाट बिजनेस एडमिनिस्ट्रेसनमा स्नातकोत्तर गरेका हुन् । सामसङका अध्यक्ष ली कुनहीका एक्लो छोरा यिनी सन् १९९१ यता सामसङ इलेक्ट्रोनिक्सको महत्त्वपूर्ण भूमिकामा रहँदै आएका थिए । यिनका बुबा हीलाई सन् २०१४ मा हर्टअटयाक भएयता सोलको सामसङ मेडिकल सेन्टरको माथिल्लो तलामा उपचार गराइरहेका छन् । (एजेन्सी)"
हवाई भाडा सस्तियो,"विराटनगर (कास) दसैं नजिकिएसँगै विराटनगरबाट काठमाडौंको हवाई भाडा निकै सस्तिएको छ । बस भाडा र हवाई भाडा झन्डै बराबरी छ । यहाँबाट चल्ने माइक्रोबसले १५ सय भाडा लिन्छन् भने हवाई भाडा १७ सय कायम गरिएको छ । शुक्रबारबाट एक साताका लागि विराटनगरकाठमाडौंको हवाई भाडा सस्तो भएको हो । आजबाटै हामीले १७ सयमा टिकट काट्न थाल्यौं, जागृति ट्राभल्सका सञ्चालक गणेश लामाले भने, हाललाई एक साता भनिएको छ तर यो भाडा दसैंैको टीकाका दिनसम्म रहने स्थिति छ । हवाई मार्गबाट काठमाडौं जाने यात्रुहरू कम भएका कारण भाडा यति सस्तो भएको हो । चाडपर्व लाग्न थालेकाले हाल काठमाडौंबाट विराटनगर आउने यात्रुको चाप भने बढेको छ । दैनिक ६ सयभन्दा बढी यात्रु विराटनगर विमानस्थलबाट काठमाडौं जाउजाउ गर्छन् । केही दिनयता डेढ सय पनि नभएपछि एयरलाइन्सले भाडा घटाएका हुन् । दसैं लागेजस्तो छ, विराटनगर आउने यात्रु छन् तर यताबाट जाने ह्वात्तै घटे, यती एयरलाइन्सका स्टेसन मेनेजर प्रेम कुँवरले भने, त्यसैले भाडा घटाउनुपरेको हो । यात्रुको चाप हेरेर भाडा बढाइने कँुवरले बताए ।"
गल्छीमैलुङ सडक विस्तार तीव्र,"राष्ट्रिय गौरवको आयोजना गल्छीत्रिशूलीमैलुङ सडकको कामले तीव्रता पाएको छ । रसुवागढी नाकासँग जोड्ने दुई लेनको यो सडक निर्माणको काम तीव्र रूपमा भइरहेको आयोजनाले जनाएको छ । हाल गल्छीत्रिशूलीमैलुङ ४६ किलोमिटर सडकको काम भइरहेको छ । यो रसुवागढी जोड्ने छोटो मार्ग हो । हाल रसुवाको स्याफ्रमैलुङतर्फ नेपाली सेनाले ट्रयाक खोल्ने काम गरिहेको छ । आयोजनाका योजना प्रमुख प्रकाशचन्द्र भण्डारीले भने, मैलुङस्याफ्रु ट्रयाक सेनाले बुझाएपछि विस्तारको काम थाल्ने छौं । आयोजनाले गल्छीदेखि कोल्पुखोला र कोल्फुटाररातोमाटेको भित्ता काट्ने काम सकेको छ । माझीटार सडक खण्डमा पनि माटो कटिङ गरेर भित्तामा पर्खाल लगाउने काम भइरहेको छ । सडक विस्तारका लागि आवश्यक पर्ने बिस्फोटक पदार्थ आउन ढिलाइ भएको आयोजनाले जनाएको छ । बिस्फोटक पदार्थ आइनसकेकाले ब्लास्टिङ गर्ने काम हुन सकेको छैन, आयोजनाका योजना प्रमुख भण्डारीले भने, वर्षात् कम भयो । तीव्र गतिमा काम हुन्छ । आयोजनाले यो आर्थिक वर्षमा २० किलोमिटर सडक पिच गर्ने लक्ष्य रहेको जनाएको छ । सरकारले सिन्धुपाल्चोकको तातोपानी नाका बन्द भएपछि देशको उत्तरी रसुवागढी नाकालाई प्राथमिकता दिएको छ ।"
"भोज सबैको, भोट विकास गर्नेलाई","पर्सागढी नगरपालिका८ हरपुरका बासिन्दा शुक्रबार मध्याह्न बैठकमा भेला भई दस दिनपछि हुने निर्वाचनको जोडघटाउमा जुटे । पुराना दलको काम, नयाँ दलको क्षमता आँकलन गर्दै उनीहरूले कुनचाहिँ उम्मेदवारले समाजको विकास गर्न सक्छ भनी छलफल गरे । मतदातामाझ उम्मेदवारको व्यक्तित्वदेखि पार्टीले विगतमा गरेका विकास गतिविधिबारे चर्चा चलिरहेको छ । मत तान्न उम्मेदवारले दिनहुँजसो गर्ने भोजभतेर र आर्थिक प्रलोभनबारे समेत खुला छलफल भइरहेको छ । भोजभतेरकै भरमा भोट दिने जनता पछि खाडलमा पर्छन् । विकास गर्ने, भेदभाव नगर्ने, समाजमा शान्ति कायम राख्ने, कम बोल्ने धेरै काम गर्नेलाई चुन्नुपर्छ, ७४ वर्षीय लंगटु रामले भने । उनकै भनाइमा सही थप्दै २५ वर्षीय रोहित रामले पनि भोज खुवाएकै भरमा भोट दिन नहुने विचार राखे । उम्मेदवारको मूल्यांकन गर्नुपर्छ, उनले भने, पैसाको भरमा चुनाव जित्ने उम्मेदवारले पछि विकास गर्दैन । अर्का स्थानीय विजय साह कलवारको बुझाइमा यस्तो विकृति मौलाउनुमा मतदाता र कार्यकर्ता पनि उत्तिकै दोषी छन् । घरदैलोमा सँगै हिँडेका कार्यकर्तालाई नास्ता, पेट्रोल र पैसा नदिए भोलिपल्ट नेतासँग हिँड्नै छाड्छन्, उनले भने, बरु मेरै खाऊ, अरूको नखाइदेऊ भन्ने बाध्यता छ । उनी निकटका एक वडाध्यक्ष उम्मेदवारको साढे दुई लाख रुपैयाँ खर्च भइसकेको उनले सुनाए । गत महिना मात्र नगरपालिका घोषणा भएको पर्सागढीमा कांग्रेसबाट लोकनारायण यादव, एमालेबाट गोकर्ण पाठक, संघीय समाजवादी फोरमबाट ब्रिजमोहन चौधरी, माओवादीबाट धनबहादुर श्रेष्ठ मेयरका लागि चुनावी मैदानमा छन् । यहाँ १७ हजार ७ सय २३ मतदाता छन् । उम्मेदवारहरू विकासको मुद्दा अघि सार्दै घरदैलो अभियानमा जुटिरहेका छन् । थारू, पहाडी र मधेसी समुदायको बाहुल्य रहेको नगरमा त्रिपक्षीय भिडन्त हुने आँकलन गरिएको छ । एमालेका पाठक ०५४ बिरुवागुठी गाविसमा अध्यक्ष चुनिएका व्यक्ति हुन् । कांग्रेसले क्षेत्र नम्बर ३ का सचिवलाई मेयर उठाएको छ भने माओवादीले ०५४ मा एमालेबाट पञ्चरूखीको अध्यक्ष बनेका श्रेष्ठलाई चुनावी मैदानमा उतारेको छ । फोरमका तिवारी पञ्चायतकालमा बागबन्ना गाविसका मुखिया थिए । पछिल्लो समय थरूहट आन्दोलनमा सक्रिय उनी गत महिना मात्र फोरम प्रवेश गरेका हुन् । मनोनयन दर्तापछि चुनावी सरगर्मी हात्तै बढेको छ । घरघरमा पार्टीका रंगीचंगी झन्डा फरफराइरहेका छन् । विगतमा झैं विपक्षी पार्टीलाई समर्थन गरेको भन्दै गाउँघरमा झगडा हुने प्रवृत्ति यसपालि नदेखिएको स्थानीय बताउँछन् । लामो आन्दोलन, नाकाबन्दी र बाढीडुबान भोगेका जनता आफ्ना प्रतिनिधि चुन्न आतुर छन् । जनप्रतिनिधि नहुँदा गाउँघरको अभिभावक नै गुमाएका थियौं, गरिब असहायका लागि बोलिदिने कोही थिएन । सानोतिनो झैझगडामा पनि प्रशासन धाउनुपरेको थियो, बहोदरामाई नगरपालिकाका सरेही यादव भन्छन्, विकासको बजेट पनि उपभोक्ता समितिमार्फत मिलाएर सचिवले लुट मच्चाएका थिए । सरकारले पठाएको रकम सदुपयोग हुँदो हो त धेरै विकास भइसकेको हुन्थ्यो । जिल्लाको दोस्रो सदरमुकाम मानिँदै आएको पोखरिया नगरपालिकाको चुनावी चर्चा पनि व्यापक छ । पञ्चायतमा इलाका प्रशासन चलाइएको पोखरियामा वीरगन्जपछि दोस्रो ठूलो हाटबजार लाग्छ । विगतमा यहाँ कृषि कार्यालय, खाद्य संस्थानलगायत कार्यालय थिए । माओवादी द्वन्द्वकालमा विस्थापित बैंक हालै पुन:स्थापन भएको छ । दलहरूले वीरगन्ज महानगरपछि यहाँ हेबी वेट छवि बोकेकालाई उम्मेदवार बनाएका छन् । एकले अर्काे दलका व्यक्तिलाई पार्टी प्रवेश गराई टिकट दिएका छन् । संघीय समाजवादी फोरम नेपालले केही महिनाअघि मात्र एमाले छाडेका प्रद्युम्न चौहानलाई मेयरको प्रतिस्पर्धामा उतारेको छ । पहिलो संविधानसभामा क्षेत्र नम्बर ४ बाट निर्वाचित उनी अघिल्लो निर्वाचनमा कांग्रेसका जिल्ला सभापति सुरेन्द्र चौधरीसँग पराजित भएका थिए । दुई महिनाअघि एमाले छाडदा उनी सिम्रौनगढ पर्यटन विकास समितिका अध्यक्ष थिए । एमालेले संघीय समाजवादी फोरम छाडेका ब्रिजेश चौहानलाई उठाएको छ । फोरमका क्षेत्रीय संयोजक रहेका उनी प्रदुम्नले टिकट पाउने पक्का भएपछि एमाले प्रवेश गरेका हुन् । राजपाले पार्टी केन्द्रीय सदस्य नेजामुद्दिन समानीलाई मेयर उठाएको छ । विद्यार्थी राजनीतिदेखि मधेस मुद्दामा सक्रिय उनी तत्कालीन सद्भावना अध्यक्ष राजेन्द्र महतोनिकट मानिन्छन् । माओवादी केन्द्रबाट उम्मेदवारी दिएका जोगानन्द चौहान केही दिनअघिसम्म राजपामा थिए । एमालेका पोखरिया नगरप्रमुख रहेका जोगानन्द ४ महिनाअघि मात्र राजपा प्रवेश गरेका थिए । उनी पनि राजपाले नेजामुद्दिनलाई टिकट दिएपछि माओवादीमा आएका हुन् । पोखरियमा १५ हजार २ सय ६६ मतदाता रहेको निर्वाचन कार्यालयले जनाएको छ । सत्तारुढ कांग्रेसले पूर्वसभासद रामेश्वर रौनियारलाई मेयर उठाएको छ । उनी पप्पु कन्स्ट्रक्सनका सञ्चालक हरिनारायण रौनियारका भाइ हुन् । कांग्रेसमै रहेका हरिनायारण भने गत चैतमा संघीय समाजवादी फोरममा प्रवेश गरेका छन् । टिकटकै लागि रातारात पार्टी फेर्ने नेताहरूको प्रवृत्तिले मतदाता भने खिन्न छन् । वीरगन्ज ठाकुरराम बहुमुखी क्याम्पसका राजनीतिशास्त्रका प्राध्यापक डा हरेराम ठाकुर टिकटका लागि रातारात पार्टी बदलेर उम्मेदवारी दिनेसँग नगरवासीले कुनै अपेक्षा राख्नु गलत हुने बताउँछन् । नेताहरूमा कुनै एउटा पार्टीको सिद्धान्त, मूल्य र मान्यता छैन, उनले भने, आज एउटा र भोलि टिकट नपाउँदा अर्को पार्टीमा जानु गलत राजनीतिक अभ्यास हो । जिल्लाको तेस्रो नगर बहोदरामाईमा पनि त्रिपक्षीय भिडन्त देखिएको छ । यहाँ राजपाका महासचिव शिव पटेलले मेयरमा उम्मेदवारी दिएका छन् । कांग्रेसले जिल्ला सदस्य नितेन्द्र साह, माओवादीले शिवशंकर यादव र एमालेले प्रमोद कुशवाहालाई प्रतिस्पर्धामा उतारेको छ । मधेसी बहुल यो नगरमा कांग्रेस, मधेस केन्द्रित दल र एमालेबीच भिडन्त हुने स्थानीय बताउँछन् । स्वतन्त्र उम्मेदवार सिंघासन साहको पनि नगरपालिका क्षेत्रमा राम्रै चर्चा छ । यो नगरमा १९ हजार ५ सय २१ मतदाता छन् ।"
टिकट वितरणमा असन्तुष्टि,"जनकपुर (कास) पार्टीको संस्थागत निर्णयविरुद्ध आसेपासेलाई र आर्थिक लाभ दिनेलाई टिकट वितरण गरेको भन्दै एमाले नेताहरूले पार्टी जिल्ला अध्यक्ष राजकिशोर यादव तथा केन्द्रीय सदस्य रघुवीर महासेठमाथि कारबाही माग गरेका छन् । असन्तुष्टहरूले शुक्रबार पत्रकार सम्मेलन गरी यादव र महासेठमाथि दुई दिनभित्र कारबाही नभए पार्टीका आधिकारिक उम्मेदवारविरुद्ध प्रचारमा लाग्ने चेतावनी दिएका छन् ।कमला नगरपालिका एमाले संगठन कमिटी अध्यक्ष शोभित यादवले भने, राजकिशोर यादवले पैसा लिएर टिकट वितरण गरेको प्रमाण हामीसँग छ, उनलाई केन्द्रीय सदस्य रघुवीरले सघाएका छन् । दुवै नेतामाथि कारबाही नभए सूर्य चिह्नको विरोधमा प्रचार गर्नेछौं ।स्थानीय तह निर्वाचनका लागि जिल्लास्थित सचिवालय समितिले सर्वसम्मत निर्णय गरेर तोकिएका वडाध्यक्ष उम्मेदवारमध्ये १६ स्थानमा अध्यक्ष यादवले एकलौटी निर्णय गरेर नाम फेरेको आरोप असन्तुष्टहरूको छ । एमाले जनकपुर उपमहानगरका संयोजक सुरेन्द्र राई, नगराइन नगरपालिकाका संयोजक देवकुमारी मण्डल, कमला नगरपालिकाका संयोजक सोभित यादव, जनकनन्दनी नपाका संयोजक कमलदेव यादव तथा सहिदनगर नपाका संयोजक सुरेशप्रसाद यादवले संयुक्त प्रेस विज्ञप्तिमा दुवै नेतामाथि कारबाही माग गरेका छन् । संस्थागत निर्णयबाट वडाध्यक्ष सिफारिस गरिए पनि टिकट नपाएपछि अधिकांशले सिफारिस भएकै वडामा स्वतन्त्र उम्मेदवारी दिएका छन् । उपमहानगरका २५ वडामध्ये ७ मा संस्थागत निर्णयविरुद्ध टिकट वितरण गरिएको नगर संयोजक राईले आरोप लगाए । तीमध्ये ५ वटा वडामा एमाले नेताहरूले बागी उम्मेदवारी दिएका छन् । नगराइन, मिथिलाविहारी नपा, जनकनन्दनी गापालगायतमा पनि तोकिएभन्दा बाहिरका व्यक्तिलाई उम्मेदवार बनाएको उनीहरूको आरोप छ । जिल्ला अध्यक्ष यादवले भने संस्थागत निर्णयकै आधारमा टिकट वितरण गरिएको दाबी गरे । आर्थिक चलखेल गरेको आरोप निराधार रहेको उनले प्रष्ट्याए । टिकट नपाएका केही साथीहरू असन्तुष्ट छन् । पार्टीको विधि तथा निर्णयअनुसार नै वितरण गरिएको हो, उनले भने ।"
एमाले नै पहिलो,"तनहुँ (कास) पूर्वप्रधानमन्त्री तथा एमाले अध्यक्ष केपी ओलीले राष्ट्रियता रक्षाका लागि आफ्नो दल स्थानीय तहदेखि प्रदेश र संघीय चुनावमा पहिलो बन्ने दाबी गरेका छन् ।एमाले तनहुँले प्रदेश र संघीय चुनाव लक्षित गर्दै शुक्रबार भानु नगरपालिकाको नारेश्वरटारमा गरेको आमसभामा भने, भारतीय हेपाहा प्रवृत्तिविरुद्ध देशले एमालेको नेतृत्व खोजेको छ । एमालेले उठाएका मुद्दामा सत्ताधारी दललाई अपच भएको उनको टिप्पणी थियो ।एमालेका एजेन्डालाई विरोध गर्ने प्रधानमन्त्री शेरबहादुर देउवा र माओवादी अध्यक्ष पुष्पकमल दाहालको राष्ट्रवाद कस्तो हो जान्न चाहेको उनले बताए । देशको हित र समृद्धिको कुरालाई हाँसो मजाकमा उडाइएको भन्दै उनले आपत्ति पनि जनाए । एमालेको राष्ट्रवादको विरोध गर्ने दलहरू भारतलगायत विदेशी शक्तिका आडमा चलेको उनको आरोप थियो । नाकाबन्दीविरुद्ध बोल्नु, राष्ट्रियताको रक्षा गर्नुपर्छ भन्नु नराम्रो भए कस्तो कुरा राष्ट्रवाद हो ? उनले भने, एमालेले ल्याएको समृद्धिको मार्गमा हिँड्नुपर्छ भनेर सत्ताधारी अत्तालिएका छन् । पूर्वपश्चिम रेल, समुद्रमा पानीजहाज, हावाबाट बिजुली, स्मार्ट सिटी र खानीको उत्खनन गर्न नसके देशको विकास गर्नै नसकिने उनको जिकिर थियो । उनले कांग्रेसलाई इनारको भ्यागुताको संज्ञा दिए । संसार कता पुगेको छ नबुझेर पुरानै ढर्रामा हिँड्न खोज्ने कांग्रेसबाट विकासको आस गर्न सकिँदैन ।"
नेतृत्व होडमा फरक अनुहार,"महोत्तरीराजविराज स्थानीय तह चुनावका लागि बुधबार भएको मनोनयनमा राजनीतिकर्मी मात्र नभएर विभिन्न पेसाव्यवसायका व्यक्तिले पनि उम्मेदवारी दर्ता गराएका छन् । सभासदका उम्मेदवार, पूर्वगाविस अध्यक्ष, प्रजातन्त्र सेनानीदेखि पत्रकार र व्यवसायी पनि स्थानीय तहको नेतृत्व गर्ने दौडमा छन् । महोत्तरीमै सबैभन्दा बढी मतदाता रहेको बर्दिवास नगरमा प्रमुख पदका लागि कांग्रेसबाट प्रह्लाद क्षत्री उम्मेदवार छन् । एमालेबाट सुरेश राउत र माओवादी केन्द्रबाट विदुर कार्कीसमेत ८ जना मेयरमा भिड्दै छन् । कार्की २०५४ को चुनावमा तत्कालीन किसान गाविसको अध्यक्ष पदमा जनमोर्चाबाट चुनिएका थिए । मनोनयनको अन्तिम समयमा औरही नगरपालिकामा माओवादीका तर्फबाट प्रमुख पदको उम्मेदवार बनेका नरेन्द्र यादव राजपाको जिल्ला अध्यक्ष मण्डलका सदस्य थिए । ०५४ को स्थानीय चुनावमा यादव कांग्रेसबाट तत्कालीन औरही गाविसका अध्यक्ष पदमा विजयी भएका थिए । गौशाला नगरपालिकामा कांग्रेसका मनु अधिकारी पहिलोपटक निर्वाचनमा होमिएका छन् । ०३४ सालदेखि नेविसंघ हुँदै राजनीतिमा लागेका उनी लोकतन्त्र स्थापनाको आन्दोलनमा जेलनेल र यातना खेप्दै आए पनि कुनै पद नलिएकाले कांग्रेस वृत्तमा त्यागी नेता मानिन्छन् । गौशालामा एमालेले पद्मप्रसाद सुवेदीलाई टिकट दिएको छ । उनी यसअघि ०४७ सालको प्रतिनिधिसभा निर्वाचनमा तत्कालीन क्षेत्र नं ५ बाट संसदीय चुनावमा उठेका थिए । माओवादी केन्द्रले शिवनाथ महतोलाई मेयर उम्मेदवार बनाएको छ । राजपाले युवा कार्यकर्ता भोला मण्डललाई टिकट दिएको छ । उनकै गाउँ निगौलबाट संघीय समाजवादी फोरमले महिला प्रत्यासी रामकुमारी महतोलाई मेयर उठाएको छ । जलेश्वर नगरपालिकाबाट प्रमुख पदमा कांग्रेसबाट अशोक साह उम्मेदवार छन् । राजपाले शंकार शाहीलाई टिकट दिएको छ । त्यस्तै माओवादी केन्द्रले प्रमुख पदको टिकट दिएका कौशलेन्द्र शर्मा तत्कालीन जिविसको इलाका सदस्यमा निर्वाचित थिए । पत्रकार पनि उम्मेदवारपत्रकारिता क्रियाशील हरिप्रसाद मण्डलसमेत चुनावी प्रतिस्पर्धामा होमिएका छन् । मण्डल लगातार ३ चरण ९ वर्षसम्म पत्रकार महासंघ महोत्तरी शाखाको अध्यक्ष भएका व्यक्ति हुन् । यसपटक उनी राजपाका तर्फबाट मटिहानी नगरपालिकाको प्रमुख पदका उम्मेदवार हुन् । यसअघि शरतसिंह भण्डारी नेतृत्वको तत्कालीन राष्ट्रिय मधेस समाजवादी पार्टीका तर्फबाट दोस्रो संविधानसभा निर्वाचनमा सभासद पदमा उठेका थिए । अर्का पत्रकार वैधनाथ चौधरी पनि उम्मेदवार बनेका छन् । गोरखापत्रको संवाददता हुँदै अहिले लोकपुकार साप्ताहिकमा लेख्दै आएका चौधरी पत्रकार महासंघ महोत्तरीका सल्लाहकार हुन् । उनले नेपाल लोकतान्त्रिक फोरमका तर्फबाट पिपरा गाउँपालिका७ को वडाध्यक्ष पदमा उम्मेदवारी दिएका हुन् । त्यस्तै, ००७ सालको क्रान्तिका योद्धा ९० वर्षीय रामरतन मिश्रले कांग्रेसको टिकटमा वडासदस्य पदमा उम्मेदवारी दिएका छन् । लामो समयदेखिको पार्टीप्रति समर्पित भए पनि सामान्य पदमा टिकट दिएकोमा कुनै दुखेसो नरहेको उनले बताए । पूर्वमन्त्री र व्यवसायी पनिसप्तरीमा पूर्वमन्त्रीदेखि पत्रकार र सर्वसाधारणसम्म उम्मेदवार बनेका छन् । सदरमुकाम राजविराज नगरको प्रमुखमा माओवादी केन्द्रबाट उम्मेदवार भएका अनिस अन्सारी पूर्वसहायक मन्त्री हुन् । गजेन्द्रनारायण सिंह आपूर्तिमन्त्री हुँदा उनी आपूर्ति सहायक मन्त्री थिए । सिंहले स्थापना गरेको सद्भावना पार्टीका संस्थापक नेता अन्सारी साताअघि मात्र जनकपुर गएर माओवादी केन्द्रका अध्यक्ष पुष्पकमल दाहालको हातबाट पार्टी सदस्यता लिएका थिए । उनी सद्भावनाबाट कांग्रेस, तमलोपा हुँदै माओवादी भित्रिएका हुन् । विगतमा कांग्रेसको टिकटबाट उनी सप्तरी क्षेत्र नम्बर ३ का सांसद उम्मेदवारसमेत भएका थिए । राजविराजको मेयरमा कांग्रेसका उम्मेदवार धु्रव देव गैरसरकारी क्षेत्रमा पनि सक्रिय छन् । संघीय समाजवादी फोरम नेपालका तर्फबाट प्रमुखको उम्मेदवार भएका भीमराज यादव राजनीतिसँगै ठेक्कापट्टा र व्यापारसमेत गर्छन् । सद्भावना पार्टीबाट लामो समय राजनीति गरेका यादव जिविसका इलाका सदस्यसमेत भएका थिए । यादव दोस्रो चरणको निर्वाचनताका राजपा परित्याग गरी फोरममा प्रवेश गरेका थिए ।एमाले उम्मेदवार सुखराम यादव राजनीतिसँगै सहकारी र पत्रकारितामा सक्रिय छन् । दोस्रो चरणको चुनावअघि उनी एमालेमा प्रवेश गरी प्रमुखको उम्मेदवार भएका छन् । यस्तै राजपाबाट मेयर उम्मेदवार शम्भु यादव राजनीतिसँगै ठेक्कापट्टा र व्यापार पनि गर्छन् । उनी सद्भावना हुँदै राजपामा क्रियाशील छन् । राजविराज नगरका अर्का प्रमुख उम्मेदवार शैलेश चौधरी फोरम लोकतान्त्रिकका जिल्ला अध्यक्ष हुन् । गजेन्द्रनारायण सिंहले स्थापना गरेको सद्भावना पार्टीका संस्थापकमध्येका चौधरी एमाले प्रवेश गरेका थिए । केही वर्षअघि फोरम लोकतान्त्रिकमा आएका चौधरी राजविराज नगरपालिकाको प्रमुख भइसकेका छन् । चौधरी नेपाल क्रिकेट संघ (क्यान) का केन्द्रीय उपाध्यक्षसमेत हुन् । नगरप्रमुखमा ३ स्वतन्त्रसहित ११ जनाले उम्मेदवारी दिएका छन् ।"
मेक्सिकोमा ८२ को भूकम्प,"बीबीसी, वासिङटनमेक्सिकोस्थित प्रशान्त महासागरको तटीय क्षेत्रमा गएको ८ दशमलव २ म्याग्निच्युडको भूकम्पका कारण कम्तीमा ३३ जनाको ज्यान गएको छ । मेक्सिकोका राष्ट्रपति एनरिक पेना निएटोले शताब्दीकै शक्तिशाली भूकम्प भएको जनाएका छन् । मृत्यु भएकामध्ये एक जना छिमेकी देश ग्वाटेमालाका नागरिक हुन् । यूएस जिओलोजिकल सर्भेले भूकम्पको केन्द्रबिन्दु पिजिजियापान सहरको ८७ किलोमिटर दक्षिण पश्चिममा रहेको जनाएको छ । भूकम्पलगत्तै सुनामीको चेतावनी दिइएका कारण क्षति कम भएको अधिकारीहरूले जनाएका छन् । भूकम्पलगत्तै मेक्सिको, ग्वाटेमाला, एल साल्भाडोर, कोस्टारिका, निकारागुवा, पानामा, होन्डुरस लगायत देशमा सुनामीको चेतावनी दिइएको हो । राजधानीका धेरैजसो स्थानमा विद्युत् आपूर्ति बन्द भएको जनाइएको छ । निएटोले राजधानी मेक्सिको सिटीमा भूकम्पको धक्का एक मिनेटसम्म महसुस गरिएको जनाए । उनले ५ करोड मानिसले झड्का महसुस गरेको जनाए । भूकम्पले भवन हल्लिएपछि मानिस आत्तिँदै सडक, पार्क तथा खुला ठाउँमा निस्किएका थिए ।"
दुर्घटनामा ८ को मृत्यु,भैरहवा (कास) भारतको सुनौलीगोरखपुर खण्डको पुरन्दरपुर भन्ने ठाउँमा शुक्रबार अपराह्न भएको कार दुर्घटनामा चालकसहित ८ यात्रुको मृत्यु भएको छ । मृत्यु हुनेमा चालकबाहेक सबै नेपाली भएको अनुमान गरिएको छ । मृत्यु हुने सबैको परिचय खुलेको छैन । नेपालको बेलहिया इलाका प्रहरी कार्यालयका अनुसार गोरखपुरबाट सुनौलीतर्फ आउँदै गरेको यूपी ५३ सीटी ७२०२ नम्बरको कार र सुनौलीबाट गोरखपुरतर्फ जाँदै गरेको यूपी ५२ टी ४३७७ नम्बरको टयांकर ठोक्किएको हो । सुनौलीका कार चालक अब्दुल हबिम भनिने रहिम खान र भैरहवाको तिलोत्तमा नपा १७ का जुखई थारू र उमेश चौधरी रहेको खुलेको छ । घटनाबारे थप जानकारी लिन बेलहियाबाट २ प्रहरी घटनास्थलतर्फ पठाइएको छ । इन्स्पेक्टर रवीन विष्टले अन्य यात्रुको परिचय खुल्ने कुनै प्रमाण नपाइएको र शव चिन्न सकिने अवस्थामा नरहेको बताए । सबै शव पुरन्दरपुर पुलिस चौकीमा राखिएको छ । घटनास्थल सुनौलीदेखि ४० किमि पर छ ।
म्यान्मारमा अन्तर्राष्ट्रिय हस्तक्षेप आवश्यक,"लन्डन (बीबीसी) नोबल पुरस्कार विजेता मलाला युसुफजाईले म्यान्मारका मुस्लिम अल्पसंख्यकको संरक्षण गर्न अन्तर्राष्ट्रिय समुदाय ले हस्तक्षेप गर्नुपर्ने जनाएकी छन् । बेलायतको अक्स्फोर्ड विश्वविद्यालय परिसरमा बोल्दै मलालाले म्यान्मारकी नेतृ आङ सान सुकीलाई रोहिंग्या समुदायका पक्षमा उभिन आग्रहसमेत गरिन् । उनले भनिन्, विस्थापित हुनेको संख्या लाखौं पुगिसकेको छ । हामी चुपचाप बस्न सक्दैनौं । मलाला केही दिनमा अक्स्फोर्डमा ए लेभलको पढाइ सुरु गर्दै छिन् । उनले भनिन्, मलाई लाग्छ हामी कसैले पनि आफ्नो देशमा बाँच्न पाउने अधिकारको हनन भएपछि अन्यत्र रहनेबारे सोच्न पनि सक्दैनौं । उनले म्यान्मारका रोहिंग्या समुदाय हिंसाको सिकार भएको बताइन् । उनले भनिन्, यो मानव अधिकारको मुद्दा हो । मानिसहरू विस्थापित भइरहेका छन् । यसमा विभिन्न देशले आवाज उठाउन जरुरी छ । म्यान्मारको रखिने राज्यमा गत अगस्ट २५ देखि जारी हिंसाका कारण २ लाख ७० हजार रोहिंग्या बंगलादेमा शरणार्थी जीवन बिताउन बाध्य भएका छन् । राष्टसंघले अझै हजारौं रोहिंग्याले बंगलादेशमा शरण लिन चाहेको जनाएको छ । हिंसाका कारण हजारौं अल्पसंख्यक रोहिंग्या बंगलादेशको सीमामा अलपत्र परेको राष्ट्रसंघले जनाएको छ । हिंसापछि भागेर बंगलादेश जाने क्रममा नाफ नदीले बगाएर सयौंको मृत्यु भएको राष्ट्रसंघले जनाएको छ । उसका अुनसार गत ४८ घण्टामा मात्रै नदीले बगाएर पाँच दर्जन मानिसको ज्यान गएको छ । म्यानमारको रखिने राज्यमा सन् २०१२ देखिको धार्मिक हिंसाका कारण हजारांैले ज्यान गुमाइसकेका छन् ।"
आँधीले १८ को मृत्यु,"वासिङ्टन, (एएफपी) क्यारिबियन क्षेत्रमा आएको इर्मा आँधीले कम्तीमा १८ जनाको मृत्यु भएको छ । अधिकारीका अनुसार ७ जना हराइरहेका छन् । १० लाख मानिस विस्थापित भएको जनाइएको छ । अमेरिकाको तटीय क्षेत्र फ्लोरिडा र छिमेकको जर्जियामा आँधीले ठूलो विनाश गरेको संघीय संटकाल व्यवस्थापन निकायले जनाएको छ । उनीहरूले आँधीका कारण २ सय ७० किलोमिटर प्रतिघण्टा वेगमा हुरी आउने चेतावनी दिएका छन् । दक्षिण फ्लोरिडाका ५ लाख मानिसलाई सुरक्षित स्थानमा सर्न निर्देशन दिएका छन् । अमेरिकी अधिकारीले आँधी र हुरीका कारण फ्लोरिडा र नजिकका राज्यमा लाखौ मानिस प्रभावित हुने जनाएका छन् । शताब्दीकै शक्तिशाली आँधीमध्ये एक मानिएको इर्माले सेन्ट मार्टिन टापुमा ९, भर्जिन टापूमा ४, प्यूर्टो रिकोमा ३, बर्बुडामा १ र एंगुइलामा १ जनाको ज्यान गएको हो । आँधीका कारण १ सय १२ जना घाइते भएका फ्रान्सका गृहमन्त्री जेराड कोलम्बले जनाए । फ्रान्स र नेदरल्यान्डको साझा टापु सेन्ट मार्टिनको ९५ प्रतिशत भूभाग आँधीका कारण नराम्ररी प्रभावित भएको छ ।"
सैन्य कारबाही अपरिहार्य,"वासिङ्टन (बीबीसी) अमेरिकी राष्ट्रपति डोनाल्ड ट्रम्पले उत्तर कोरियामाथि सैन्य कारबाही अपरिहार्य भएको बताएका छन् । ट्रम्पका अनुसार उत्तर कोरियाली गतिविधिका कारण यस्तो अवस्था सिर्जना भएको हो । उत्तर कोरियामाथिको सैन्य कारबाही अब अपरिहार्य बनेको छ, ट्रम्पले बिहीबार भने, तर उनले यो दिन उत्तर कोरियाका लागि सबैभन्दा दु:खद दिन हुनेछ । उनले उत्तर कोरियाली गतिविधिले सीमा नाघेको जनाउँदै यसलाई रोक्न अमेरिकाले जुनसुकै कदम चाल्ने जनाए । यसैबीच उत्तर कोरियाले अमेरिकाले लगाएको प्रतिबन्ध र संयुक्त राष्ट्रसंघमा लगेको नयाँ प्रस्तावको गतिलो जवाफ दिने जनाएको छ । अमेरिकाले आफूमाथि थप प्रतिबन्ध प्रस्ताव गरेर भयानाक युद्ध निम्त्याइरहेको उत्तरले चेतावनी पनि दिएको हो । उत्तर कोरियाद्वारा जारी विज्ञप्तिमा उल्लेख छ, अमेरिकाले हामीमाथि विभिन्न प्रतिबन्ध र दबाबको गतिलो जवाफ हामी आफ्नै तरिकाले दिन्छौं । रसियामा जारी इकोनोमिक फोरममा सहभागी दक्षिण कोरिया र जापानले फोहोरी राजनीति भित्र्याएको आरोप लगाएको छ ।"
मार्की खेलाडी सार्वजनिक,"एभरेस्ट प्रिमियर लिग (ईपीएल) को दोस्रो संस्करणमा भाग लिने ६ टोलीका नाम, मालिक र मार्की खेलाडी शुक्रबार सार्वजनिक गरिएको छ । आयोजक ईपीएल प्रालिले खेलाडी र मालिक सार्वजनिक गरेको हो । यसअघि नै प्रतियोगितामा भाग लिन ६ सहरको नाम तोकिएको थियो ।पछिल्लो संस्करण तुलनामा भिन्दै रहने बताइएको यस प्रतियोगितामा फ्रेन्चाइज मालिकको नाममात्र घोषणा गरियो । पूर्वघोषित वीरगन्जको स्थानमा चितवन ल्याइएको छ । डिसेम्बर महिनामा हुने यस प्रतियोगितामा काठमाडौं किंग्स इलेभेन, ललितपुर प्याट्रिएट्स, विराटनगर वारियर्स, भैरहवा ग्लाडियटर्स, पोखरा राइनोज र चितवन टाइगर्सको सहभागिता रहनेछ । सबै टोलीले आफ्ना मार्की खेलाडीलाई कम्तीमा २ लाख रुपैयाँ पारिश्रमिक दिनुपर्ने प्रावधान छ । त्यसबाहेक टोलीले मार्की खेलाडीलाई आफूले चाहेजति रकम खर्चन पाउँछन् । काठमाडौं किंग्स इलेभेनका मालिक रोहित गुप्ताले मार्की खेलाडीमा सोमपाल कामीलाई चुनेका छन् । राष्ट्रिय टोली कप्तान पारस खड्का मार्की खेलाडी रहेको विराटनगर वारियर्सका मालिक अनुज अग्रवाल हुन् । अग्रवालले ईपीएलले खेलाडी, मालिक र संलग्न सबै पक्षलाई फाइदा पुर्याउने अभिव्यक्ति दिए । पारसले घरेलु क्रिकेटमा सीमित खेलाडीले अन्तर्राष्ट्रिय स्तरको अनुभव बटुल्ने मौका पाउने बताए । उनले भने, घरेलु क्रिकेटमा दशकौं बिताएर पनि अन्तर्राष्ट्रिय स्तरको अनुभव नपाउने खेलाडीलाई यस्तो अवसर जुरेको छ । भावी पिंढीका लागि यो कोसेढुंगा साबित हुने मैले देखेको छु । यसले खेलाडीलाई आर्थिक रूपमा पनि ठूलो सहयोग हुनेछ ।पोखरा राइनोजले शक्ति गौचनलाई मार्की खेलाडी चुनेको छ । साहिल अग्रवाल टोलीका मालिक हुन् । उनी बिमारीका कारण आनन्द नेपाल कार्यक्रममा उपस्थित थिए । यू१९ राष्ट्रिय टोलीका कप्तान दीपेन्द्रसिंह ऐरीलाई किशोर भट्टराईको टोली चितवन टाइगर्सले मार्की खेलाडी बनाएको छ । भट्टराईले यस लिगले नेपालको क्रिकेट विकासमा ठूलो योगदान दिने बताए । अहिलेका युवा खेलाडी प्रतिभावान छन् । यस्तो प्रतियोगिता खेल्दा खेलाडीको विकास त हुन्छ नै । क्रिकेटले पनि नयाँ फड्को मार्ने विश्वास लिएको छु, उनले भने ।राष्ट्रिय टोलीका उपकप्तान ज्ञानेन्द्र मल्ल ललितपुरका मार्की खेलाडी हुन् । किशोर महर्जनले प्याट्रिएट्स खरिद गरेका हुन् । शरद भेषावकरलाई आदित्य सांघाईको भैरहवा ग्लाडियटर्सले मार्की खेलाडी बनाएको छ । अलराउन्डर भेषावकरले विदेशी खेलाडीको उपस्थितिले लिग थप रोचक हुने बताए । हामीले नेपाली मैदानमै विदेशी खेलाडीसँग खेल्न पाउनु सपना पूरा हुनुझैं हो । घरेलु क्रिकेटमा यस्ता प्रतिभाले खेल्दा हाम्रो क्रिकेटको उत्थान हुनेछ, उनले थपे ।प्रत्यक टोलीले कम्तीमा तीन विदेशी खेलाडी अनुबन्धन गर्नैपर्ने प्रावधान छ । यसका लागि भने सम्भावित खेलाडीको नामावली तयार पारेपछि टोलीहरूले एकआपसमा छलफल गरेपछि निर्णय लिने आयोजकले जनाएको छ । आयोजकका अनुसार केन्या, नेदरल्यान्ड्स, वेस्ट इन्डिज लगायत अन्य एसोसिएट राष्ट्रका खेलाडीसँग प्रारम्भिक कुरा भइरहेको छ । ईपीएलका प्रबन्ध निर्देशक आमिर अख्तरले सहरको नाममा फ्रेन्चाइज रहेकाले मालिकको कम्पनीभन्दा ठाउँले टोलीको पहिचान दिने बताए । हामीले सहरको नाममा फ्रेन्चाइज राखेपछि स्थानीय स्तरमा पनि क्रिकेटको क्रेज बढोस् भन्ने चाहना हो । यसका लागि सबै फ्रेन्चाइज मालिकले हामीलाई सहयोग गर्नुभएको छ, उनले भने । राष्ट्रिय टोलीका प्रशिक्षक एवं राष्ट्रिय खेलकुद परिषदका प्रतिनिधि जगत टमाटाले यस्ता प्रतियोगिताले नेपाली क्रिकेट विकासमा टेवा पुग्ने बताए ।मार्की खेलाडीको घोषणा भए पनि यी खेलाडीहरू टोलीका कप्तान नहुन पनि सक्छन् । मार्की खेलाडी भन्नाले टोलीको आकर्षणमा रहने खेलाडी बुझिन्छ । कप्तानको निर्णय भने अक्सनपछि मात्र थाहा हुने आयोजकले जनाएको छ । नेपाली राष्ट्रिय टोलीले अक्टोबर दोस्रो साता हङकङसँग विश्व क्रिकेट लिग च्याम्पियनसिपको खेलमा भिड्दै छ । त्यसपछि प्रतियोगिताका लागि खेलाडी अक्सन हुनेछ । प्रतियोगिताको विजेताले २१ लाख रुपैयाँ प्राप्त गर्नेछ । यो नेपालमा भएका प्रतियोगितामध्ये ठूलो पुरस्कार राशि हो । अन्य पुरस्कारको घोषणा भने केही समयपछि हुनेछ ।"
अब्बल गुरुले बाइक पाउने,"काठमाडौं (कास) पल्सर स्पोर्ट्स अवार्ड २०७३ को वर्षका उत्कृष्ट प्रशिक्षक विधामा राष्ट्रिय फुटबल टिमका मुख्य प्रशिक्षक ग्योतोकु कोजी र थ्रीस्टार क्लबका मेघराज केसी, एथलेटिक्सका पुष्पराज ओझा, क्रिकेटका जगत टमाटा र ब्याडमिन्टनका किरण थापा प्रतिस्पर्धामा छन् । जापानी नागरिक कोजीले सोलिडारिटी कपमा नेपाललाई च्याम्पियन बनाए । फाइनलमा मकाउलाई १० ले हराएर नेपालले अन्तर्राष्ट्रिय फुटबलमा सबैभन्दा ठूलो उपलब्धि हात पारेको थियो । त्यसले नेपालले फेरि एसियन कप २०१९ को छनोट खेल्ने अवसर पाएको थियो । उनले सम्हालेको नेपाली टिमले २०७३ सालमा ६ खेलमा ३ जित पारेको थियो भने २ बराबरी गरेको थियो । केसीले थ्रीस्टारलाई एएफसी कपको प्रारम्भिक छनोटमा मंगोलिया र कम्बोडियाली लिग च्याम्पियनलाई पन्छाउँदै अन्तिम प्लेअफमा छनोट गराए । उनकै नेतृत्वमा थ्रीस्टारले फाइनलमा इस्ट बंगाललाई अतिरिक्त समयमा २१ ले पराजित गर्दै गुवाहटीमा ६४ औं बोर्दोलोई ट्रफीको उपाधि जितेको थियो ।रियो ओलम्पिकमा सरस्वती भट्टराई र हरि रिमालका प्रशिक्षक हुन्, पुष्पराज ओझा । उनकी चेलीले रियोमा १५ सय मिटरमा २६ वर्ष पुरानो राष्ट्रिय कीर्तिमान तोडेकी थिइन् । ओझाले सम्हालेको आर्मी क्लबले सातौं राष्ट्रिय खेलकुदको एथलेटिक्समा सर्वाधिक २२ स्वर्ण, १६ रजत र ८ कांस्य पनि जितेको थियो । टमाटा राष्ट्रिय क्रिकेट टिमका मुख्य प्रशिक्षक हुन् । उनले गत वर्ष विश्व क्रिकेट लिगमा नेपाललाई ६ खेलमध्ये ४ खेल जिताएका थिए । त्यसक्रम नेपाल शीर्षस्थानको नेदरल्यान्ड्सलाई पराजित गर्ने एक्लो टिम बन्यो ।थापाको नेतृत्वमा गत वर्ष नेपालले अन्तर्राष्ट्रिय ब्याडमिन्टनमा ऐतिहासिक स्वर्णपदक जितेको थियो । उक्त सफलता तामाङ दिदीभाइ नङसल र रत्नजितले पाकिस्तान इन्टरनेसनल सिरिजको मिक्स डबल्समा दिलाएका हुन् । उक्त स्पर्धामा नङसलले वुमेन्स सिंगलमा कांस्य जितेकी थिइन् ।पहिलोपल्ट प्रशिक्षक विधाका विजेताले पनि मोटरसाइकल पाउने आयोजक नेपाल खेलकुद पत्रकार मञ्चले जनाएको छ ।"
किकअफ र शंखमूल भिड्ने,काठमाडौं (कास) अपराजित सामाखुसी फुटसललाई पराजित गर्दै शंखमूल फुटसलले रेडबुल राष्ट्रिय लिग फुटसल च्याम्पियनसिपको फाइनलमा स्थान बनाएको छ । अर्को सेमिफाइनलमा एक्सटेप किकअफले स्तुपा एरिनालाई ७४ ले हरायो । शुक्रबार शंखमूलले सामाखुशीमाथि ८२ को जित दर्ता गर्यो । पहिलो हाफमा निकै प्रतिस्पर्धात्मक खेलमा शंखमूलले दोस्रो हाफमा लगातार ४ गोल गरेको हो । सामाखुसीका कप्तान नवीन लामा व्यावसायिक फुटबल खेल्न चितवन पुगेपछि टोलीलाई केही कठिन भएको थियो । विजेताका निर्मल गुरुङ म्यान अफ द म्याच भए । एक्सटेप फुटसलले लगातार जितको सिलसिला कायम राख्दै उपाधि भिडन्तमा स्थान बनायो । पहिलो हाफ ३३ को बराबरीमा रहेको खेलको दोस्रो हाफमा किकअफले सुधारिएको प्रदर्शन गर्यो । उसको जितमा फरवार्ड सुमन डंगोलले उत्कृष्ट प्रदर्शन गर्दै दुई गोल गरेका थिए । उनी म्यान अफ द म्याच चुनिए । फाइनल आइतबार हुनेछ । विजेताले ५ लाख र उपविजेताले २ लाख ५० हजार जित्ने छन् । लिगमा उत्कृष्ट प्रदर्शन गर्ने २५ खेलाडी राष्ट्रिय फुटसल टोलीको प्रारम्भिक छनोटमा पर्ने छन् । नेपालले असोज अन्तिम सातामा हुने एएफसी फुटसल च्याम्पियनसिपको छनोटमा सहभागिता जनाउँदै छ ।
चार गल्फर छानिए,"काठमाडौं (कास) शुक्रबहादुर राई, टंकबहादुर कार्की, कमल तामाङ र शिवकुमार माझी सूर्य नेपाल गल्फ टुरका लागि छनोट भएका छन् । यससँगै उनीहरू व्यावसायिक गल्फ प्रतियोगितालाई योग्य भएका छन् ।रोयल नेपाल गल्फ क्लबमा शुक्रबार सम्पन्न तीनदिने छनोटमा ५ ओभर २ सय ९ स्कोर गर्दै शुक्र शीर्षस्थानमा रहे । टंकले १२ ओभर २ सय १६ स्कोर गरे भने कमल र शिवले समान १४ ओभर २ सय १८ को कार्ड बनाए । उनीहरूले एनपीजीएमा दर्ता भएका ६२ प्रोसँगै टुरका प्रतियोगिता खेल्ने अवसर पाउने छन् । छनोटमा सहभागी एक्लो महिला प्रतिमा शेर्पाले २८ ओभर २ सय ३२ स्कोर गरेकी थिइन् । छनोटमा २२ एमेच्योर गल्फर थिए ।"
नवयुवा फाइनलमा,भैरहवा (कास) नवयुवा खेलकुद तथा सांस्कृतिक परिवार ठुटिपिपल शुक्रबार १७ औं लिस्नु कप नकआउट फुटबलको फाइनल पुगेको छ ।शुक्रबार प्रतिस्पर्धात्मक खेलमा डीवाईसी कोटहीमाई रूपन्देहीलाई सडनडेथमा हराएको हो । सडनडेथमा नवयुवाका निराजन मल्लले गोल गरे । निर्धारित समय ११ र टाइब्रेकरमा ४४ गोल भएपछि सडनडेथका आधारमा निर्णय गरिएको हो ।
केसिटीसी सफल,काठमाडौं (कास) हिमालयन क्रिकेट एकेडेमी र काठमाडौं क्रिकेट ट्रेनिङ सेन्टर शुक्रबार गणेशबहादुरप्राणमाया चित्रकार स्मृति कप यू१९ क्रिकेटको फाइनल पुगेका छन् । हिमालयनले ग्रेट हिमालय क्रिकेट एकेडेमीलाई ६ विकेट र सेन्टरले ओमेगा कलेजलाई ६६ रनले हराएका थिए । फाइनल शनिबार हुनेछ ।
वृहस्पतिमा एलए विजेता,काठमाडौं (कास) लिटिल एन्जल्स (एलए) र सेन्ट जेभियर्सले बृहस्पति कप अन्तरस्कुल सेभेन ए साइड फुटबलको उपाधि जितेका छन् । आयोजक बृहस्पति विद्यासदनको मैदानमा शुक्रबार ब्वाइज फाइनलमा एलएले रोजबडलाई टाइब्रेकरमा २० ले हरायो । गल्र्समा सेन्ट जेभियर्सले अरुणिमालाई १० ले हराउँदा किम्ती श्रेष्ठले विजयी गोल गरिन् । ब्वाइजमा एलएका सम्राट लिम्बू र गल्र्समा सेन्ट जेभियर्सकी सम्बारिका क्षेत्री उत्कृष्ट खेलाडी भए ।
खडेरी फुटबलरको,"लिग संरचना फुटबल अवस्थाको पर्याय हो । घरेलु फुटबलको अवस्था कमजोर भएको देशमा राष्ट्रिय टोलीबाट राम्रो प्रदर्शनको आस गर्नु बेकार हुन्छ । तर नेपालको हकमा भने लिग नभएको तीन वर्ष बितिसक्दा पनि टोलीले लगातार सन्तोषजनक नतिजा निकालिरहेको छ ।एएफसी एसियन कपको छनोट खेलिरहेको नेपालले समूहको तेस्रो खेलमा ताजकिस्तानको सामना गर्यो । घरेलु मैदानमा २१ को हार बेहोर्दै नेपाल अंकतालिकामा पुछार झरेको छ । उक्त खेलमा फरवार्ड जर्ज प्रिन्स कार्कीले डेब्यू गरे । राष्ट्रिय टोलीमा समावेश हुनेबित्तिकै डेब्यू गर्ने उनी पहिलो त होइनन् । भारतविरुद्ध जुनमा खेलिएको मैत्रीपूर्ण खेलमा पनि डिफेन्डर बिमल बस्नेतले राष्ट्रिय टोलीमा पर्नेबित्तिकै डेब्यू गरेका थिए । त्यसपछि दुवै औपचारिक खेलमा भने उनी टोलीमा अटाएनन् ।नेपाली राष्ट्रिय फुटबल टोलीका प्रशिक्षक ग्योतोकु कोजी लिग नभएको अवस्थामा राष्ट्रिय टोलीलाई पर्याप्त खेलाडी उपलब्ध नहुँदा टोली छनोटमै समस्या आइरहेको बताउँछन् । राष्ट्रिय टोलीको प्रारम्भिक छनोटमा पुरानै खेलाडी छन् । टोलीमा नयाँ खेलाडी छनोट गर्ने आधार नै छैन । यदि लिग भएको भए टोलीमा कमजोर देखिएको पक्ष सुधार्न नयाँ खेलाडी भेटिने सम्भावना रहन्थ्यो, कोजीले लिगको महत्त्व अथ्र्याए ।अखिल नेपाल फुटबल संघ (एन्फा) ले सन् २०१६ को मार्चमा जापानिज नागरिक कोजीलाई मुख्य प्रशिक्षकको जिम्मेवारी सुम्पिएको थियो । फिफा विश्वकप २०१८ र एसियन कप २०१९ को छनोट चरणमा पराजित भइसकेको नेपालका लागि नोभेम्बरमा हुने सोलिडारिटी कप कोजीको मुख्य लक्ष्यमा रह्यो । लिग नहुँदाको अवस्थामा कोजीले साग र बंगबन्धु कप जितेको युवा खेलाडीलाई नै मुख्य टोलीका रूपमा पाए । बेल्जियन प्रशिक्षक प्याट्रिक अजेम्सले राष्ट्रिय लिगको प्रदर्शनका आधारमा तयार गरेको युवा टोलीलाई नेपाली प्रशिक्षक राजुकाजी शाक्य र बालगोपाल महर्जनले प्रशिक्षित गरेर सुदृढ पारेका थिए । त्यसपछि घरेलु लिग हुन सकेन र राष्ट्रिय टोलीमा परेका खेलाडी नियमित प्रशिक्षण र अनुभवका कारण अरुभन्दा अब्बल ठहरिए ।प्रशिक्षक कोजीले पहिलो चुनौतीका रूपमा मलेसिया यू२२ विरुद्धको मैत्रीपूर्ण खेल पाए । सिमरा गोल्डकपको प्रदर्शनका आधारमा केही नयाँ खेलाडीले प्रारम्भिक टोलीमा स्थान जमाए । तर नकआउट प्रतियोगितामा एकाध खेलमा गरेको प्रदर्शनका आधारमा प्रारम्भिक छनोटमा परेका खेलाडी अन्तिम टोलीमा पर्न सकेनन् । साग विजेता टोलीका अधिकांश युवा खेलाडी समेट्दै कोजीले पहिलोपल्ट राष्ट्रिय टोली बनाए । लगातार अन्तर्राष्ट्रिय फुटबलको अनुभव भएकै कारण युवा खेलाडीहरू टोलीमा स्थान बनाउन सफल रहे ।यता राष्ट्रिय टोलीको निरन्तर प्रशिक्षिण चलिरहँदा टोली बाहिर रहेका खेलाडीहरू भने आक्कल झुक्कल आयोजना हुने मोफसलका प्रतियोगितामा झुल्किए । नियमित फुटबल नहुँदा क्लबहरूले पनि खेलाडीलाई अनुबन्धित गर्न छाडे, जसको अर्थ राष्ट्रिय टोली बाहिरका खेलाडीको नियमित कमाइ गर्ने बाटो बन्द हुनपुग्यो । यस्तो अवस्थामा केही खेलाडीले पलायनको बाटो रोजे त केहीले खेल थाँती राखेर अन्य कार्यमा संलग्न हुने निर्णय लिए ।प्रशिक्षक कोजीले मोफसलका प्रतियोगिताहरू हुँदा त्यहाँ पुगेर खेलाडीहरू नियालिरहेका थिए । नियमित प्रशिक्षणमा रहेका राष्ट्रिय खेलाडीको तुलनामा मोफसलबाट छनोट खेलाडीहरू फिका देखिन्थे । यसैकारण टोलीमा नयाँपन आउन सकेन । कोजीले खेलाडीमा सम्भावना देखेर प्रारम्भिक छनोटमा मौका दिए पनि प्रशिक्षणमा भने ती खेलाडीले आशा गरेअनुसार प्रदर्शन गर्न सक्दैनथे ।मोफसलका प्रतियोगितामा सहभागी क्लबले खेलाडीलाई सिधै खेलका लागि अनुबन्धन गर्ने चलन छ । यस्तो अवस्थामा खेलाडीहरू प्रशिक्षणभन्दा बढी खेल खेलिरहेका हुन्छन् । कुनै समय एकै सातामा तीन क्लबबाट दैनिक रूपमा छुट्टाछुट्टै प्रतियोगितामा सहभागी भएको अवस्था पनि देख्नुपरेको थियो । यस्तो अवस्थामा खेलाडीले आफ्नो उच्च प्रदर्शन दिन त परै जाओस्, पूरै खेल खेल्न पनि हम्मे पर्छ । यसले स्वास्थ्यमा पर्ने प्रतिकूल असरको अर्को पाटो त छँदै छ ।नेपालले सोलिडारिटी कपमा सहभागिता जनाउँदा टोलीमा अटाएका अधिकांश खेलाडीहरू साग र बंगबन्धु खेलेकै टोलीका थिए । कोजीको नियमित प्रशिक्षणमा रहेको टोलीले अपराजित रहँदै सोलिडारिटी कप जित्यो । कोजी भने खुसी थिएनन् । आफ्नो लक्ष्य प्राप्ति भएपछि उनले अर्को साल पनि नेपालमा प्रशिक्षक भएर काम गर्ने वा नगर्ने निर्णय लिन सकेका थिएनन् ।एकवर्षे करारमा आएका कोजी लिग नभएको अवस्था र नेपालको अर्को अन्तर्राष्ट्रिय सहभागिता एक वर्षसम्म नरहेकाले भविष्यबारे अन्योलमै थिए । एक वर्षसम्म मैत्रीपूर्ण खेलमै सीमित देखिएको अन्तर्राष्ट्रिय सहभागिता एएफसीको एउटा निर्णयले परिवर्तन भयो । सोलिडारिटी कप विजेताको हकमा नेपालले एएफसी एसियन कपको छनोट चरणमा सहभागी हुन पाउने भएसँगै कोजी सोच्न बाध्य भए । एन्फाले लिग गर्ने प्रतिबद्धता दिलाएपछि कोजीले नेपालमै बस्ने निर्णय लिए ।सोलिडारिटी कप जितेको एक वर्ष बित्न लाग्दा पनि लिग सुरु हुन सकेको छैन । नेपालले एसियन कप छनोटको तीन खेल खेलिसक्यो । एन्फाले मंसिर १५ बाट ए डिभिजन लिग सुरु हुने बताएको छ । त्यति बेलासम्म नेपालले छनोटको ५ खेल खेलिसकेको हुनेछ । तसर्थ, नेपालको एसियन कप छनोटको भविष्य पनि निर्धारण हुने लगभग पक्का छ ।लिग फुटबल नहुँदा राष्ट्रिय टोलीले पर्याप्त रूपमा खेलाडी पाउन असफल रह्यो । राष्ट्रिय टोलीको प्रदर्शनमा प्रश्न उठाउने कमै ठाउँ भेटिन्छ । कोजीले सोलिडारिटी कपको उपाधिसँगै नेपाली फुटबल इतिहासमा आफ्नो नाम त लेखाइसके । अब भने लिग फुटबलको आशा मारेर उनी आफ्नै प्रयासमा भविष्यका लागि प्राप्त खेलाडीलाई प्रशिक्षण दिने धुनमा छन् ।युवा टोली भएकाले लामो समयसम्म यही टोलीले खेल्न सक्ने कोजीको विश्वास छ । अहिलेको टोलीमा युवा प्रतिभाको जमात ठूलै छ । उमेर कम भए पनि भरपूर अनुभव बटुलेका खेलाडी छन् । यो टोलीले थप एक्सपोजर पाउने हो भने भविष्य उज्ज्वल छ, कोजीले भने । अघिल्लो महिनाको जापान भ्रमणबारे बोल्दै उनले भने, हामीले जापानमा गरेको एकसाताको प्रशिक्षणले टोलीमा धेरै सहयोग पुगेको छ । त्यसको नतिजा तत्कालै नआउला तर दीर्घकालीन रूपमा यसले पक्कै परिवर्तन ल्याउन मदत पुग्नेछ । जापान र नेपालको फुटबलमा रहेको अन्तर कम गर्दै लैजाँदा आफ्नो विकास हुने देखेका छौं ।नेपालले अब एसियन कपमा तीन खेल खेल्न बाँकी छ । एसियन कपमा छनोट हुनुभन्दा नेपालका लागि साफ जित्नु मुख्य लक्ष्य हुनेछ । नेपालले अहिलेसम्म साफ च्याम्पियनसिपको सेमिफाइनल चरण पार गर्न सकेको छैन । एसियन कपको छनोटलाई साफको तयारीका रूपमा निर्माण गर्नु टोलीका लागि उत्तम देखिन्छ ।अहिले युवा र अनुभवी खेलाडीको जमात भए पनि केही पोजिसनमा भने खेलाडी नै नभएको अवस्था छ । यसका लागि समयमै लिग सञ्चालन गरेर प्रशिक्षक कोजीलाई उचित खेलाडीको विकल्प दिँदा टोलीलाई थप बलियो बनाउन सकिन्छ । लिग नभएको अवस्थामा भने राष्ट्रिय टोलीबाट राम्रो नतिजा आस गर्नु मलजल नगरेको खेतमा उब्जनी आस गर्नु झैं हुने निश्चित छ ।"
स्टेफेन्स र किज भिड्ने,"न्युयोर्क (एएफपी) स्लाने स्टेफेन्स र म्याडिसन किज तीन महिना अगाडिसम्म समान घुँडाको चोटको समस्याबाट गुज्रिरहेका थिए । यिनै दुई खेलाडीले बिहीबार यूएस ओपन टेनिसको महिला एकल फाइनल यात्रा तय गरेका छन् । स्टेफेन्स जुलाईमा मात्र कोर्टमा फर्केकी हुन्, ११ महिना टाढा रहेर । तर पहिलो सेमिफाइनलमा उनले सातपल्टकी ग्रान्ड स्लाम विजेता भेनस विलियम्सलाई ६१, ०६, ७५ ले पराजित गरिन् । म निकै खुसी छु, ग्रान्ड स्लाम फाइनलमा पुगेकामा । यसलाई शब्दमा बयान गर्न सकिनँ, उनले भने, त्यसमाथि यो आफ्नै देशको ग्रान्ड स्लाम हो । प्रत्येक अमेरिकी खेलाडीले यहाँसम्म पुग्ने सपना बोकेको हुन्छ । अर्का अमेरिकी १५ औं वरीयताप्राप्त किजले गत वर्ष फ्रेन्च ओपनको पहिलो चरणबाट बाहिरिएयता १० महिना आराम गर्नुपरेको थियो । किजले यसपल्ट आफ्नै देशकी कोको भान्डवेघेलाई ६६ मिनेटभित्र ६१, ६२ ले हराइन् । म वास्तवमै फाइनल पुगेकी छु भनेर पनि विश्वास भइरहेको छैन, किजले भनिन् ।उनले थपिन्, मैले आज वास्तवमै निकै राम्रो खेलें । अहिले मेरो दिमागमा धेरै विचार खेलिरहेको छ र यी सबैको म बयान गर्न सक्दिनँ । फाइनल पुगेको म पनि निकै खुसी छु । स्टेफेन्स र किज अमेरिकी फेड कप टिमका साथी हुन् । अब शनिबार आर्थर एस स्टेडियममा हुने फाइनलमा उनीहरूले ३७ लाख डलरको पहिलो पुरस्कार राशिका लागि खेल्ने छन् ।"
एपीएफ उपाधि नजिक,"चितवन विभागीय टिम एपीएफ क्लब प्रथम ईप्लानेट जेसिज कप राष्ट्रिय फुटबलमा शुक्रबार सुदूरपश्चिम ११ लाई ३० ले हराउँदै फाइनल पुगेको छ । खेलको अन्तिम समयमा एपीएफ आक्रामक बनेको थियो । सुरुआतमा दुवैले गोल गर्ने धेरै अवसर गुमाए । सुदूरपश्चिम खेलाडी गोल फर्काउन चुक्दा एपीएफले बाजी मार्यो । पहिलो हाफ गोलविहीन भयो । दोस्रो हाफको अन्तिम समयमा एपीएफका खेलाडीले सुदूरपश्चिमलाई दबाबमा राख्यो । ८० औं मिनेटमा एपीएफका रुपबहादुर लामाको कर्नरमा हरि कार्कीले गोलमा गर्दै टोलीको आशा जगाएका थिए । लगत्तै ८५ औं मिनेटमा नवीन लामाले गोल थप्दै टिमको अग्रता दोब्बर बनाए । इन्ज्युरी टाइममा हरिले हेडबाट गरेको गोलसँगै एपीएफलाई ३० ले विजयी बनाए । खेलको म्यान अफ द म्याच एपीएफका नवीन लामा भए । उनले ५ हजार पाए । एपीएफले मनाङमस्र्याङदी क्लब र विजय युथ क्लब हेटौंडाबीच शनिबार हुने विजेतासँग फाइनलमा प्रतिस्पर्धा गर्नेछ । एपीएफसँग तेस्रो पटक प्रतिस्पर्धा गर्दा पहिलो हार बेहोर्नुपर्यो, सुदूरपश्चिमका प्रशिक्षक सुरेश हमालले भने, खेल एकदमै प्रतिस्पर्धात्मक भयो । अन्तिममा आएर खेल बिग्रियो । खेलाडीले राम्रो खेले पनि नतिजा निकाल्न सकिएन । उता एपीएफका प्रशिक्षक रत्नकाजी महर्जनले खेलाडीले पहिलाभन्दा राम्रो खेलेको बताए । पहिलो हाफमा पाएका धेरै अवसर गुम्यो, उनले भने, दोस्रो हाफमा खेल राम्रो भयो । लगातार गोल गर्दै जित निकाल्न सफल भयौं । उनले सानातिना कमजोरी सुधार्दै उपाधि जित्ने दाबी गरे ।"
रत्न र नवीन फाइनलमा,"काठमाडौं (कास) नेपाली ब्याडमिन्टनका नम्बर एक दिदीभाइ जोडी रत्नजित र नङसल तामाङ दोस्रो जेस्ट खुला ब्याडमिन्टनको फाइनल पुगेका छन् । सेनाका रत्नजितले पुरुष एकलमा नेपाल पुलिसका बिष्णु खड्कालाई २१८, २११५ ले पराजित गर्दै फाइनल पक्का गरे । उन सेनाकै नवीन श्रेष्ठको सामना गर्नेछन् । नवीनले पुलिसका दिपेश धामीलाई १७२१, २११९, २११४ ले हराएर उपाधि यात्रा तय गरे ।महिला एकलतर्फ नेपाल च्याम्पियन नङसलले सेनाकी रसिला महर्जनविरुद्ध २११५, १०२१, २११८ को जित निकालिन् । उनले फाइनलमा आफ्नै टिमकी अमिता गिरीसँग प्रतिस्पर्धा गर्ने छिन् । अमिताले सेनाकी अनुमाया राईलाई २११७, २११८ ले हराइन् ।पुरुष युगलतर्फ सेनाका सुरोज महर्जन र प्रफुल महर्जन तथा एपीएफका इन्द्र महता र पुलिसका गौतम कठायतको जोडी फाइनल पुगेको छ । मिक्स डबल्समा दिदीभाइको जोडी पराजित भयो । एपिएफका विजित थापामगर र शोभा गौचनको जोडीले तामाङ दिदीभाइलाई २६२४, २२२४, २११५ ले हरायो । सेनाका नवीन श्रेष्ठ र अनुमाया राईको जोडी फाइनल पुगेको छ ।यू१७ ब्वाइजतर्फ सेनाका प्रफुल महर्जन र शेर्पा ट्रेडर्सका प्रिन्स दाहालबीच उपाधि भिडन्त हुनेछ । सोही विधाको गल्र्सतर्फ आयोजक जेस्ट ब्याडमिन्टन एकेडेमीकी जेसिका गुरुङ र आर्मीकी रसिला महर्जन फाइनल पुगेका छन् ।"
भारतको जित कायमै,"काठमाडौं (कास) दाबेदार भारतले साबा यू१६ पुरुष बास्केटबल प्रतियोगितामा लगातार तेस्रो जित पाएको छ ।त्रिपुरेश्वरस्थित राखेप कभर्डहलमा शुक्रबार घरेलु टोली नेपालविरुद्ध भारतले १०६३९ स्कोरको जित निकाल्यो । भारतको जितमा अग्ला खेलाडी प्रिन्सपाल सिंहले ४५ स्कोर गरे । उनी ६ फिट १० इन्चका छन् । भारतले शनिबार आफ्नो अन्तिम खेलमा भुटानसँग खेल्नेछ । नेपालबाट अभिषेक सिंहले सर्वाधिक २० स्कोर जोडे । गेल्सन शेर्पाले ११, आशिष बस्नेतले ६ र चिरञ्जीवी रोकायले २ स्कोर थपे । दिनको पहिलो खेलमा बंगलादेशले माल्दिभ्सलाई १०७५२ ले हरायो । काजी रैतु इस्लामले २१ स्कोर गरे । शनिबार नेपालले माल्दिभ्ससँग खेल्नेछ ।"
पर्वत टाइटन्सको पहिलो जित,"लेखनाथ (कास्की) (कास) पोखरामा जारी माछापुच्छ्ेर क्रिकेट लिग टी२० क्रिकेटमा पर्वत टाइटन्सले स्याङजा च्यालेन्जर्सलाई ४० रनले पराजित गरेको छ । एमसीसी क्रिकेट मैदानमा शुक्रबार टस जितेको पर्वतले पूरा ओभर खेल्दै १ सय १२ रनको लक्ष्य तेस्र्यायो । पर्वतबाट साहिल कार्कीले ३१, अभिषेक थापाले २१ रन जोडे । जवाफमा स्याङजा १७२ ओभरमा ७२ रनमै अलआउट भयो । पर्वतका बलर राजु थापा र सुरज श्रेष्ठले ४४ विकेट लिए । राजु प्लेयर अफ द म्याच भए । लायन्स क्लब डाउनटाउनले इन्फरम्याटिक्स कलेज चिताहलाई ४३ रनले हरायो । १ सय ३१ रनको लक्ष्य पछ्याएको इन्फरम्याटिक्सले १२५ ओभरमा सबै विकेट गुमाई ८७ रनमात्रै जोड्यो । विनय भण्डारीले ३८, किरण पुनले २० रन बनाए । डाउनटाउनका लालबहादुर गुरुङ र राजु गुरुङले ३३ विकेट लिए । डाउनटाउनबाट सुदीप पौडेलले अर्धशतक ५० रन जोडे ।"
मान्छेको मूल्य !,"वस्तुबारे लेखिरहँदा मनमा एउटा प्रश्न बाराम्बार आइरहन्थ्यो मान्छेको बारेमा किन नलेख्ने, ऊ पनि वस्तु होइन र ? कुनै चीज वस्तु त्यतिबेला हुन्छ, जतिबेला त्यो नाफाका लागि राखिन्छ । धेरै ठाउँमा अहिले पनि मान्छेहरू नाफाका लागि राखिन्छन् । बाँकी कुरा अरू बेला लेखिएलान् तर यो लेखलाई राणाकालमा दासका रूपमा किनबेच हुने करियाहरूमा केन्द्रित गरेको छु । र, करिया मोचन भए पनि आजसम्म पनि त्यसका रूपहरू छैनन् र ? भन्ने प्रश्न लेखको अन्तमा उठाएको छ । उबेला महिला, पुरुष र बालकलाई मासेर दास बनाइन्थ्यो । यस्तो मासिनु भनेको पारिवारिक बन्धन अर्थात् प्रेमबाट अलग गरिनु थियो । त्यति बेला मान्छे वस्तु बन्थ्यो । अर्थात् किनबेचका लागि राखिएको निस्सार जीवन । ती मान्छेहरूलाई सुकेनास रोगले ग्रस्त भएका वृद्ध चन्द्रशमशेरले मुक्तिको आँट गरेका थिए । यहाँ चन्द्रशमशेरले करिया मोचन गर्दा दिएको व्याख्यानलाई मूलआधार मानिएको छ । उनले १९८१ मंसिर १४ मा टुँडिखेलमा ठूलो सभा (हेर्नुहोस् तस्बिर) गरी सारालाई सन्ताउन्न पत्रे किताब बाँडेका थिए । तर पछि शान्ति निकेतनले प्रकाशन गरेको किताब त्योभन्दा लामो पृष्ठको छ । यसमा करियाहरू को थिए भन्नेदेखि अमलेख गर्नेसम्मका प्रयासहरूबारे जानकारी दिइएको छ । लडाइँमा हार्ने मान्छेबाट अरू फाइदा लिन नसक्ने हुँदा उनीहरू र दरसन्तानलाई करिया राखिन्थ्यो । समयअनुसार करिया कसलाई राख्ने भन्ने चलनमा पनि फेरफार हुँदै गयो । गरिब र कंगाल बनाइएका मान्छेहरूले आफ्ना सन्तानलाई पनि करियाको रूपमा बेच्न थाले । जंगबहादुरको शासनअघि यो चलन थियो । चोरी डकैती गरिने मान्छेलाई पनि करियाको रूपमा बेचबिखन गर्न थालियो । राजेश गौतमले आफ्नो पुस्तक राणाकालीन नेपालको एक झलक मा लेखेका छन् कि देशका लागि लड्न गएका सिपाही, पुलिस र अड्डाबाट कतै खटिई गएका कर्मचारीहरूको स्वास्नीले अर्कालाई करणी गराएमा, गर्ने गराउने दुवैलाई दासी बनाइन्थ्यो । सरकारको विरोध र विद्रोह गर्नेहरू पनि जंगबहादुरको समयअघि दासी बन्थे । जहर सेनले कैलाश जर्नलको लेखमा उल्लेख गरेअनुसार भारतमा तल्लो जात कहलिएका मानिसहरूलाई दासको रूपमा किनेर नेपाल ल्याइन्थ्यो । नेपालमा पनि जंगबहादुरले आफ्नो मुलुकी ऐनमा दास बनाउनलाई जात छुट्याए । ब्राह्मण, क्षत्री र राजपूतलाई दास बनाउन पाइँदैनथ्यो । यी दासहरू काम र इज्जतका लागि त राखिन्थ्यो नै, बेचेर नाफा कमाउनका लागि पनि पालिन्थ्यो । करियाले मालिकको घरमा दिनभर खेतमा काम गर्नु त छँदै थियो । राति मालिक मालिक्नीको खुट्टामा तेल घस्ने, जुठोचुलो गर्ने, ढिकी जाँतो, घाँसपात, भकारा सोहर्ने, सबैको विवाहमा डोली बोक्ने, कलश बोक्ने आदि काम गर्नुपर्थ्यो, भीमबहादुर पाँडेले त्यसबखतको नेपाल मा लेखेका छन् । त्यति मात्र होइन मालिकको यौनदासी पनि बन्नुपर्दथ्यो ।मालिकले करियाका सबै जहान पाल्न गाह्रोसाह्रो परेमा उनीहरूलाई बेचिदिन्थे । किन्नेहरू प्राय: खेतीवाला हुन्थे अर्थात् जमिनदार । रिस उठेको बेला मालिकले करियालाई काममा दल्ने र नौडाँडा पनि कटाउने गथ्र्यो । यस्ता मानिस बिक्री हुने बजार थिए । दोपाया चौपायाझैँ गरी बेचिन्थे उनीहरू । जता मूल्य बढी आयो उतै । कल्पना गर्दा पनि अत्यास लाग्ने ती परिवारहरू जबरजस्ती छुट्टिँदा, कति रुवावासी हुन्थ्यो होला । आफ्ना सन्तानहरूसँग प्रेम अंकुराउन नपाउँदै बेचिनुपर्दा । माथि नै भनिसकेँ, उनीहरूलाई जिन्दगीको सार निख्रिएका वस्तु बनाइन्थ्यो । बेचिएका करियाका सन्तानलाई आमाबाबु को हुन् भन्ने नै थाहा हुँदैनथ्यो । १९८० सालसम्म त धनीका छोरीको विवाहमा दाइजो दिइन्थ्यो । पाँडेले लेखेका छन्, आजभोलि सेफ, फ्रिज, मोटर, सोफा दाइजो दिएझैँ । त्यस्तो बेला मान्छे (करिया) के वस्तु थिएन र ?मालिकहरूले खालि नाफा सोच्थे । करिया पाल्दाको नोक्सानी तिनका छोराछोरी बिक्रीबाट उठाउन पाइन्छ भन्ने हेतु उनीहरूमा थियो । चन्द्रशमशेरको व्याख्यानमा लेखिएको छ एउटी कमारीबाट ६ ओटा छोराछोरी जन्माउने र ६ वर्षसम्म त्यसलाई पालेर बेच्ने हिसाब किताब मालिकहरूसँग हुन्थ्यो । कमारी बाँझी नै रहली कि भन्ने चिन्ता मालिकहरूमा हुन्थ्यो । कमारीले पेट बोकेमा मालिकले हर्ष मान्थे । पेट नबोकेमा लोग्ने बराबर फेरिन्थ्यो । पाँडेका अनुसार सातआठ बेत ब्याएमा र छोरी पाएमा मालिकले चिठ्ठा परेजस्तो आनन्द अनुभव गर्दथे । यस्ता नाफाखोर थिए त्यति बेलाको नेपालमा पनि ! यसरी खरिदबिक्री गरिएका महिलाहरू मालिक र आफूसुखी बाट यौन शोषणमा पर्थे । त्यति बेला दास नबन्ने जातका मानिसलाई आफूसुखी भनिदोरहेछ । आफ्नो खुसअनुसार काम गर्न पाउने भएकाले । अन्य आफूसुखी बाट जन्मेको बच्चा भएमा ऐनबमोजिमको दस्तुर तिरी अमलेख गराउन पाउने सरकारी व्यवस्थालाई पनि मालिकहरूले लत्याइदिन्थे । त्यस्तै मालिकबाट जन्मेका करिया महिलाका छोराछोरी स्वत: अमलेख अर्थात् स्वतन्त्र हुने भएकाले उनीहरूले गरिब लोग्ने खोजेर बिहे गरिदिन्थे । ताकि उसबाट जन्मेको सन्तान भनेर फेरि करिया नै रहोस् । अझ यौन सुखका लागि फेरि त्यहीँ बेचिएकी करियासँग पनि जान्थे । बेचिनु त नियति नै थियो । करियाले सम्झँदा हुन्, हाम्रो भाग्य नै यस्तै तर भाग्य थिएन त्यो, सामन्ती व्यवस्थाको चलन थियो । भारतमा रहेका इंगलिस्तानी पनि करिया बेचबिखनको धन्धामा लागेकै थिए । समय र चलन फेरफार हुँदै गएपछि उनीहरूले पनि अमलेख गरे । तर फेरिँदो अर्थतन्त्रबीच हुर्किरहेको भारतीय बजारमा करियाहरूलाई उपभोग गर्नचाहिँ छाडेनन् । यस्तो भारतीय बजार नेपाली करियालाई पनि बेचिने ठाउँ थियो । त्यतिबेला भारतीय फौजमा भर्ती गराउने लालच देखाउँदै गल्लावाल आउँथे नेपालमा, चन्द्रशमशेरको मन्तव्यमा छ । ती गल्लावालले भर्तीको दलाली मात्र गरेनन् । कोइलाखानी, चियाबगान, कोठी, गल्लीहरूमा कुल्ली कामका लागि पनि मान्छेहरू ओसार्न थाले । करियालाई भगाएर हिन्दुस्तानका गल्लीहरूमा बेचिन थालियो । यति उति कमाउनेछौ भनेर लालच देखाई कुल्ली काममा लैजाने भर्तीवालाका पञ्जामा उनीहरू परे (पृ ३२) । यसरी पुरुषहरू मात्र हैन महिलाहरू पनि हिन्दुस्तानमा बेचिन सुरु भए होलान् भन्न सकिन्छ । यस्ता अंग्रेजी फौजमा भर्ती गराउने लालच देखाउने गल्लावालले करिया मात्र नभई आफूसुखी मान्छेलाई पनि हिन्दुस्तानमा लगे होलान् । अझ सुधा करियाहरू त गल्लावाल अथवा भर्तीवालाको पञ्जाबाट मुक्त हुन सक्ने कुरै भएन । एक आपत्बाट फुस्केर अर्को आपत्मा पुगेझैँ ।यो समय र सन्दर्भमा राणाकालमा ३ पटक करिया मुक्तिको प्रयास थालियो । जंगबहादुरको पालामा । देवशमशेरको पालामा । चन्द्रशमशेरको पालामा । डेनियल राइटलाई उल्लेख गर्दै जहर सेनले लेखेअनुसार सन् १८७७ (विसं १९३४) मा नेपालमा २० देखि ३० हजार दासहरू थिए । सन् १८६६ देखि १८६७ सम्म नेपालमा १८ महिनासम्म उत्तरी भारतबाट दासको ओइरो लाग्यो । खास कारण त्यहाँको अनिकाल थियो । यसरी ल्याउने दासहरू सिसागढी (चिसापानीगढी), हेटौँडा, पर्सौनीलगायतका ठाउँमा राखिन्थे र उच्च नाफामा बेचिन्थे । कतिपय त आफ्ना आमाबाबु र नलनाताहरूले नै बेच्न आउँथे । धेरै अर्थमा उनीहरू कथित तल्ला जाति भनिएका हुन्थे । अभाव अनिकालमा अभिभावकले पाल्न नसकेका आफ्ना बच्चाहरू नेपालीलाई बेचिदिन्थे, पटना डिभिजनको कमिस्नर जेनकिनको रिपोर्ट उद्धृत गर्दै सेनले लेखेका छन् यसमा भारत सरकारले खासै नियन्त्रण राखेको थिएन ।त्यति बेला ४ देखि ५ रुपैयाँमा दासहरू किनेर नेपालमा ३० देखि ४० रुपैयाँसम्म बेचेर नाफा कमाउँथे । त्यस्ता मान्छेहरूमा गोर्खा सिपाहीहरू हुन्थे । भारत र नेपालको बीचमा किनिएका दासहरूलाई ल्याउनका लागि विभिन्न चौकी, कचहरी तथा डिपोहरू हुन्थे । गोदामजस्तो । बिचरा कति त बाटैमा मर्ने रहेछन् । दसैँबजारको खसीझैँ ।सन् १८६६६७ मा उत्तरी भारतबाट ल्याइएका यस्ता ४५० दासलाई जंगबहादुरले मुक्त गरी काठमाडौँस्थित ब्रिटिस भारतीय दूतावासमा बुझाए । उनले बच्चाहरू किनबेच गर्न नपाइने ऐन पनि बनाए । पुन:स्थापनाका लागि फर्काइएका महिला दासीहरू फेरि नेपाल जान चाहन्थे । सम्भवत: अनिकालको जीवन सम्झेर । त्यति बेलाको बंगाली प्रशासनिक रिपोर्टलाई उल्लेख गर्दै सेनले लेखेका छन्, भगौडाहरूलाई नयाँ मुलुक र मोरङमा लगेर छाडिन्थ्यो । किनभने कतिपय जंगलको बाटो भागेर आउँथे । औलोको जगजगीको बेला भएकाले मानिसहरू नयाँ मुलुक र मोरङमा धेरै काल बाँच्न सक्दैनथे भन्ने डर थियो । यसबाट जंगबहादुरले गरेको अमलेख भारतबाट बेचिने दासहरूलाई रोक्नजस्तो देखिन्छ । उनीपछि देवशमशेरले पनि करिया मोचनको अभ्यास गरे ।देवशमशेरकी रानीले नेल ठोकिएकी कमारीलाई मालिकले दिएको दु:ख देखी उसको मोल धनीलाई दिएर अमलेख गरेकी थिइन् । ईश्वर बरालले संकलन गरेको देवशमशेरको परंपट्टामा यसबारे उल्लेख छ । कमाराकमारीको बिक्री गरिने कागजपत्रलाई परंपट्टा भनिनेरहेछ । यसअनुसार रानीको थप इच्छाबमोजिम धनीलाई खेत बिर्ता दिएर कास्की लमजुङमा देवशमशेरले १९५८ सालमा करिया अमलेख गराए । तर त्यो पूर्ण थिएन । धनीले ज्यादा कुटपिट सास्ती सासना नदिएसम्म उसकहाँ काम गर्नुपर्ने थियो । यदि धनीले त्यस्तो दु:ख दिएमा नजिकैको अड्डाबाट छुटाइदिने भन्ने थियो । तेस्रो प्रयास चन्द्रशमशेरले गरेका थिए ।चन्द्रशमशेरले करिया मुक्तिका लागि १४ लाख रुपैयाँ टुँडिखेलमा स्पिच दिनुअघि नै छुट्टाएका थिए । उनले भनेका छन् फेरि थप्न चाहिए जति भरबित्तो गरीकन पनि पुर्याइदिनमा बाँकिराख्ने छैनँ, (पृ ६०) । के मजुमदारलाई उद्धृत गर्दै जहर सेनले लेखेका छन् चन्द्रशमशेरको पालामा नेपाल सरकारले ३६ लाख ७० हजार रुपैयाँ करिया मुक्तिका लागि खर्च गर्यो । ५९ हजार ८७३ जना करियामध्ये ५१ हजार ७ सय ८२ लाई मात्र सरकारले पैसा तिर्यो । बाँकी ४ हजार ६५१ लाई उनीहरूका मालिकले नै मुक्त गरे । १ हजार ९८४ जनाको यसबीचमा मृत्यु भयो । १ हजार ३४२ जना भागे । ११४ जनाले आफ्नो मुक्तिका लागि आफैं पैसा तिरे ।पशुपतिनाथ मन्दिरको कोषबाट पैसा लिएर मुक्त गरिएकाले उनीहरू शिवभक्त कहलाइए । उनीहरूलाई तत्कालीन भिक्षाखोरी नामबाट परिवर्तित अमलेखगन्ज मा राखियो । अमलेख भएका कतिपय शिवभक्तहरू सकभर पहिले बसेकै ठाउँमा बसे । पाँडेले लेख्छन्, उनीहरू शिवभक्त भएको भोलिपल्ट बाँधा पल्टे अर्थात् जीउ बन्धकी राखी पैसा सापट लिएर । यस्ता बन्धकी जीवन लिएर बाँच्नेहरू धेरै पछिसम्म थिए ।मेरो एउटा प्रश्न अझै सकिएको थिएन, किन त उनी जस्तो जहानियाँ निरंकुश शासकलाई पनि करिया उन्मूलन गर्न मन लाग्यो ? यसबारे चन्द्रशमशेरले स्पिच मा केही तर्क छन् । उनले अरू ज्यामी र खेतालासँग पनि करियालाई तुलना गर्दै मुक्तिको तर्क बलियो देखाएका छन् । बानियारे (ज्यालामा काम गर्ने) लाई करियाका जस्तै जन्मभर खुवाउनु नपरी आफूलाई चाहिने टाइमसम्म मात्र राख्न पाइने हुनाले यो चलन साह्रै बेस हो भनेका छन् । यसबारे त मालिकहरूलाई फाइदा हुने भन्दै हिसाबकिताब नै देखाएका छन् । यसको अर्थ सामन्ती अर्थतन्त्रबाट देश ब्रिटिसहरूको जस्तै उदार अर्थतन्त्रमा जानुपर्छ भन्ने मनसाय पनि बुझिन्छ । अझ स्पिच मा यो पनि भनेका छन् कि करिया मुक्ति रोकेर नरोकिने, नभइनछाड्ने कुरा भइसकेको छ किनभने स्कुल पाठशाला बराबर थपिंदै गएकाले, दक्षिण सिमाना नजिक जताततै रेल खुलेकाले र भागी मुग्लान पस्न सक्ने भएकाले करिया मुक्ति आवश्यक छ । चढ्दो भारतीय बजारको प्रभावले पुरानो चलन बाँकी रहँदैन भन्ने दृढता उनको मनमा परेको देखिन्छ । चन्द्रशमशेरको चिन्ता यो पनि छ कि, अघि असभ्य गनिएका मुलुकहरूमा पनि यो चलन उठिसक्यो, हामी मात्र यो कुरीतिको फन्दामा फसिरहेका छौँ (पृ ४९) । किनभने तत्कालीन लिग अफ नेसनले संसारभरका देशहरूमा यो प्रथा हटाउन अनुरोध गरेको थियो ।चन्द्रशमशेरको थप तर्क यो छ कि करिया हाम्रा धर्ममार्गको आवश्यक अंग होइन । धर्मको कुरासँगै मानवीय पक्षलाई पनि अघि सारेका छन् उनले त्यो (करिया) बालककालैमा बिकेको होला, मेरा पनि आमाबाबु हुँदा हुन्, छँदै थिएनन् कि ? थिए भने कहाँ होलान् ? सँगमा किन छैनन् ? भनी त्यो मनमनै भन्दो हो आदि चिन्ता गरेका छन् । आफ्नो स्पिच मा यी कुराहरू तत्कालीन समयका मालिकहरूलाई बुझाउनलाई लेखेजस्तो बुझिन्छ । किनभने चन्द्रशमशेरको यो कदमका विरोधी करिया मालिक नै थिए । जे होस् राज्यको धन भन्नु नै आफ्नो हो भन्ने समयमा लाखौँ पैसा खर्च गरेर कमैया मालिकलाई फकाउनु लरतरो काम थिएन । अन्यत्र यसैका लागि गृहयुद्ध भएका छन् ।यो चलन आजको सम्पन्न देश अमेरिकाबाट हटाउनुपर्छ भन्दा त्यहाँ सन् १७७६ मा ठूलो गृहयुद्ध मच्चिएको थियो । अरबी राष्ट्रहरूमा धेरै पछि उन्मूलन गरियो । नेपालमा भने त्यति बेला सजिलैसँग यो प्रथा कानुनी तथा केही व्यावहारिक रूपमा हट्यो ।यसो भन्दैमा यो प्रथा नेपालमा जरैदेखि हल्लिएर गएको थिएन । प्रथा गए पनि नियत र गरिबी त बाँकी नै थियो । त्यसैले धेरै कालसम्म यो प्रथाको अवशेष कुनै न कुनै प्रकारले बाँकी रह्यो । जस्तो २०४७ सालपछि पनि नेपालमा मान्छे बेचबिखन हुने उदाहरण पनि थिए । गोपाल गुरागाईंले २०४९ सालको जनमञ्च को रिपोर्टिङमा कञ्चनपुरका रिसुवा दगौरा चौधरीको कथा लेखेका छन् । ती रिसुवा १४ पटक बेचिएका थिए ।रिसुवा दाङमा जन्मिएका थिए । ३ वर्ष कैलालीको मालाखेतीमा काम गरेपछि त्यहाँका मालिकले १५ सय रुपैयाँमा कञ्चनपुर झलारीका अनन्तरामलाई बेचिदिए । झलारीकै फग्गी पण्डितले फेरि १५ सयमै किने । त्यसपछि कालागौरी कञ्चनपुरमा नै बेचिदिए । त्यसपछि फग्गी राना थारूकहाँ आएर रिसुवाले ७ वर्ष काम गरे । ऋण सकिएन । यस क्रममा उनी कञ्चनपुरको सुँडा गाविसमा बेचिए, १५ सयबाट बेचिन थालेका रिसुवाको मोल मालिकहरूले नाफा खाँदै १४ औँ पटक कञ्चनपुरमा बेचिँदा २० हजार भएको थियो । यो २०४९ सालको कुरा थियो । २०५७ सालमा मात्र सरकारले कमैया मुक्त घोषणा गर्यो । अझै पनि काठमाडौँछेउछाउमा तरकारी खेती गर्ने साहुका टनेलमा छाप्रो बनाई बसेका कैलालीका थारू दम्पतिलाई देख्दा मुक्तिको रूप मात्र फेरिएको सार उहीझैँ लाग्छ ।प्रश्न अरू पनि छन्, विसं २०४६ पछि माइती नेपालका कथा र वैदेशिक रोजगारका कहर पनि यसै शृंखलाका कडी हुन् कि होइनन् ? बम्बई र कलकत्ताको कोठीमा बेचिने चेलीहरूको कथा पनि यसकै उपक्रम हो कि होइन ? भारतको के कुरा, पहिले राणा दरबारमा अहिले धरान, पोखरा, काठमाडौँलगायतका सहरमा यौन शोषणका लागि ल्याइने मान्छेहरू पनि यही सिलसिला हो कि होइन ? बहस जरुरी छ, तर मान्छे मासेर वस्तु बनाउने क्रम अझै रोकिएको छैन ।"
विभेदविरुद्ध वैकल्पिक राजनीति,"वैकल्पिक प्रश्न विचारधारा लाई विश्लेषण गर्दै माक्र्सएंगेल्सले शासक वर्गले वैचारिक अवधारणालाई आफ्नो जीविकोपार्जनका लागि वैचारिक भ्रम सिर्जना गर्छ भनेका छन् । माक्र्सवादबाट प्रशिक्षित अधिकांश नेपाली दलित नेतृत्व सवर्ण सत्ताले सिर्जना गरेका वैचारिक भ्रममा रुमल्लिँदै छन् । उनीहरू जातीय विभेद तथा छुवाछूत (कसुर र सजाय) ऐन २०६८ र संवैधानिक रूपमा दलित पहिचान सहित समानुपातिक समावेशी प्रतिनिधित्वको व्यवस्था भइसकेपछि अरूले भन्दा बढी पायौं भन्ने मनस्थितिका साथ मौन र गन्तव्य हराएझँै भएका छन् । नेपालमा १९१० सालमा मुलुकी ऐन बनाएरै दलित समुदायका आर्थिक, सामाजिक, सांस्कृतिक तथा राजनीतिक अधिकारलाई खोसिएको थियो । त्यसैले दलित आन्दोलनको मुख्य चासो खोसिएका अधिकारको फिर्ता र त्यसबापतको क्षतिपूर्तिको दाबी हुनुपर्ने हुन्छ । खोसिएका अधिकारको पुनर्बहाली गर्ने कार्यलाई सत्तासँगको शक्तिसम्बन्धले प्रभावित पार्छ । सत्तासँगको शक्तिसम्बन्धलाई प्रभाव पार्न दलित आन्दोलनले राजनीतिक तथा संस्थागत रूपमा स्थान बनाउने सचेत प्रयास गर्नैपर्छ । यसका लागि तराईमधेस र पहाडी दलितले भोग्दै आएको राज्यविहीनताको मुद्दालाई केन्द्रमा राखेर गरिने आन्दोलनको विकल्प छैन । अन्यथा राजनीतिक वा सरकारी निकायमा आफ्ना केही प्रतिनिधि देखेर दलित आन्दोलन आफूलाई सांकेतिक रूपमा सशक्त भएको ठान्दै आनन्दित भइरहने देखिन्छ । दलित आन्दोलनलाई हिन्दु शौन्दर्यशास्त्र बाट मुक्त गर्दै, दलित समुदायभित्र रहेको आस्तिक मतको सेकुलरीकरण गर्दै आन्दोलनलाई अर्थराजनीतिक मुद्दासँग कसरी जोड्न सकिन्छ भनेर राजनीतिक दल र आम सार्वजनिक वृत्तमा बहस गर्नुपर्ने समय आएको छ । अहिले सामाजिक अन्तरघुलन लाई नै दलित आन्दोलनको मुख्य रणनीति बनाइएको छ । हिन्दु धर्मशास्त्रमा आधारित वर्णव्यवस्था र त्यसको आधारमा निर्मित सत्ता संरचनाभित्रै खोजिएको हो भने अन्तरघुलनले पाँच हजार वर्षका विभेद र अपमानको शृंखलालाई हटाउन सक्दैन । अबको दलित आन्दोलन दलितका पेसागत संगठनको नेतृत्वमा सत्तासँगको शक्तिसम्बन्धलाई प्रभाव पार्न सक्नेगरी दलित सवाललाई तल आमूल परिवर्तनकारी शक्तिका रूपमा र माथि सत्ता साझेदारको रूपमा उभ्याउने दिशामा जानु अनिवार्य छ । यसका लागि दलित आन्दोलनलाई अन्य सामाजिक आन्दोलनसँग जोड्दै राजनीतिक शक्तिसम्बन्धमा हस्तक्षेप गर्न सक्ने वैकल्पिक नेतृत्व र विचारको आवश्यकता छ ।"
परम्परा तोडेर भएको जन्म,"सवा सय वर्षअघिको कुरा हो । चन्द्रशमशेर शासन सत्तामा थिए । कसैले राष्ट्रको कुरा गर्यो भने उनी भन्ने गर्थे ए राष्ट्र, त्यो त मै हु । चन्द्रशमशेरसँग राम्रो सम्बन्ध भएका कारण सिन्धुलीबाट विसं १९५० को दशकमै विराटनगर झरेका कृष्णप्रसाद कोइरालाले व्यापारमा सफलता चुमिरहेका थिए । त्यो समय तराई झर्नुलाई कालको मुखमा जानुसरह मानिन्थ्यो । बीसौं शताब्दीको अन्त्यसम्म पनि कालो पानीको आतंक यस्तो थियो कि सरकारी कर्मचारीहरू थर्थर कापेर भन्ने गर्थे, जेसुकै बेहोर्नुपरोस्, मोरङ त गइँदैन । मोरङको एक थोपा पानीको मुखभित्र नपार्ने अठोटका साथ बडाहाकिमहरू कलकत्ताबाट सोडा वाटर झिकाएर खान्थे ।अहिलेको विराटनगरलाई गोग्राह नामले चिनिन्थ्यो । रंगेली मुख्य बजार थियो । गोग्राहबाट रंगेली जाने र फर्किने दैनिकी थियो कृष्णप्रसादको । गोग्राहको विकास गर्नुपर्छ भनेर कालीको मन्दिर स्थापना गरी उनले काम सुरु गरे । स्कुल स्थापना गरी कलकत्ताबाट शिक्षक झिकाए । अनि विद्यार्थीलाई नि:शुल्क खाने, बस्ने व्यवस्था गरिदिए । अनि गोग्राहलाई विराटनगरका रूपमा विकसित गर्ने अभियान सुरु भयो । ४० लाख जनसंख्या भएको मुलुकका लागि काठमाडौंमा एउटा मात्र दरबार हाइस्कुल भएका बेला विराटनगरमा आदर्श स्कुल खोल्नु चानचुने कुरा थिएन । उनले विराटनगरमा अस्पताल स्थापना गरे र कलकत्ताको एउटा अखबारमा विज्ञापन छापेर डाक्टर छनोट गरे । राज्यको प्रशासनिक संयन्त्र बनिनसकेकाले त्यस बेला भन्सार अड्डालाई ठेक्कामा दिने चलन थियो । मेचीदेखि महाकालीसम्मका भन्सारको ठेक्का उनैले पाएका थिए । चन्द्रशमशेरको नाममा स्थापना गरिएको चन्द्रगन्ज (सप्तरी) भन्सार अड्डा कृष्णप्रसादको एक प्रमुख व्यापारिक केन्द्र थियो । जहाँ उनको जीवनका महत्त्वपूर्ण निर्णय भएका थिए ।समाज सुधार श्री ३ चन्द्र आफूसँग खुसी भएकाले मुलुकलाई क्रमश: प्रजातान्त्रीकरणतर्फ लैजानुपर्छ भन्ने सुझाव दिंदै कृष्णप्रसाद बिन्तीपत्र पठाइरहन्थे । हरेक विषयका खुलेर छलफल गर्ने र निर्णयमा पुग्ने परिपाटी बसाएका थिए उनले । बिहान उठेर परिवारका सदस्य एकै ठाउँमा भेला हुने र चिया पिउँदै दुनियाभरका विषयमा चर्चा गर्ने परम्परा कोइराला परिवारमा उनैले चलाएका हुन् । यस्तै एउटा बैठकमा कृष्णप्रसादकी कान्छी श्रीमती दिव्याले नेपालका महिलाहरूको अवस्था अत्यन्त दयनीय भएकाले केही गर्नुपर्ने विचार अघि सारिन् । कृष्णप्रसाद सहमत भइहाले । अनि महिलाको हितमा काम गर्ने एउटा संस्था बनाउने र त्यसको संरक्षकमा प्रधानमन्त्री चन्द्रशमशेरकी कान्छी बडामहारानीलाई संरक्षक राख्न उचित हुने ठहर गर्दै त्यही व्यहोराको बिन्तीपत्र दिव्याको नामबाट सिंहदरबारमा पठाइयो । नारी पुरुष एउटै रथका दुई पांग्रा हुन्, एउटाको अभावमा रथ चल्न सक्दैन भन्ने कुरा पनि पत्रमा लेखिएको थियो ।बडामहारानी संरक्षक बस्न राजी भई संगठनलाई चाहिने आर्थिक सहयोगसमेत गर्ने वचन दिएको सन्देश पाएपछि बडामहारानी अध्यक्ष र दिव्या सचिव रहेको मुलुककै पहिलो संस्था खुल्यो ।बाह्र वर्ष वनबास प्रसिद्ध हिन्दी साहित्यकार फणिश्वरनाथ रेणुले शिक्षाको विकास र समाजसेवातर्फ सक्रिय भएपछि कृष्णप्रसादप्रति चन्द्रशमशेरले वक्रदृष्टि लगाएको उल्लेख गरेका छन् । रेणुका अनुसार बेलायत भ्रमणमा रहँदा श्री ३ चन्द्रले आफ्नो सम्मानमा आयोजित रात्रिभोजमा भने रे, तपाईंहरूले आफ्नो साम्राज्य भारतका कैयौं सहरमा स्कुल र कलेज खोल्न छुट दिनुभएको छ । तर पनि भारतीयहरू स्वतन्त्रता आन्दोलन नगरून् भन्ने चाहनुुहुन्छ । यो पनि सम्भव हुने कुरा हो र ? हाम्रो नेपालमा हेर्नुस् त कलेजको कुरै छोडौं पाठशालासमेत खोल्न दिएका छैनौं । तपाईंहरू पनि शासन टिकाउन चाहनुहुन्छ भने जनतालाई मूर्ख बनाएर राख्नुस् । उनको कुरा सुनेर बेलायती नेताहरूले हाँसो रोक्न सकेनन् रे । एक बेलायती मित्रबाट यो कुरा थाहा पाएपछि कृष्णप्रसाद शिक्षाको विकासमा लागिपरे । उनको त्यही काम चन्द्रशमशेरलाई मन परेन र कृष्णप्रसादलाई पक्राउ गर्ने आदेश चन्द्रशमशेरले जारी गरे । हुन पनि चन्द्रशमशेरको २८ वर्षे कार्यकालमा १९७५ भदौ ५ एउटा मात्र शिक्षण संस्था त्रिचन्द्र कलेज स्थापना भयो । कलेज उद्घाटन सकी सिंहदरबार फर्कंदा आज मेरो खुट्टामा मैले नै बन्चरो हाने भनेर उनले भारी पश्चात्ताप व्यक्त गरेका थिए । फाटेका लुगा उपहार१९७४ सालको जाडो याममा एक दिन कृष्णप्रसाद चन्द्रगन्जको कचहरीमा थिए । हिउँदका बेला पहाडीहरूको ठूलो समूह मधेस झर्ने गथ्र्यो । परिवारका लागि आवश्यक नुन, तेल, कपडा किन्न । तीमध्ये अधिकांश ढाक्रे कामको खोजीमा हुन्थे । गरिबीको चक्रमा पिल्सिएका धेरै हिन्दुस्तान जान्थे ।चन्द्रगन्जको कचहरीमा छलफल चलिरहँदा सडक ढाक्ने गरी एक हूल ढाक्रे देखा परे । कृष्णप्रसादका एक साथीले त्यही हूल देखाउँदै भने, ल हेर्नुस् त ती पनि हाम्रै नागरिक हुन् । त्यही वचनले कृष्णप्रसादको हृदय नै बदलियो ।तत्काल एकजना ढाक्रेसँग उसका फाटेका झुत्रा कपडा किने । ढाक्रेलाई नयाँ कपडा र केही रुपैयाँ दिएर बिदा गरे । अनि जुम्रा र लिखाले भरिएका तिनै झुत्रे कपडाको पार्सल बनाउन लगाए । अनि प्रधानमन्त्री चन्द्रशमशेरका नाममा सिंहदरबार पठाइदिए । कोइराला निवासबाट हरेक वर्ष दसैंमा राणा सरकारलाई डालीमा राखेर रेशमी वस्त्र पठाउने चलन थियो । त्यो वर्ष रेशमी वस्त्रको साटो फाटेका कपडाका साथ पार्सल पुग्यो । चिठीमा भनिएको थियो, प्रजाले लगाउने लुगा यिनै हुन् । यी लुगासँग सरकारका पोसाक तुलना गर्नुहोस् । मैले महाराजको अवहेलना गर्न यी लुगा पठाए भन्ने सम्झिनुहुने छैन । प्रजाहरूको हालत के छ र उनीहरू कस्तो अवस्थामा बाँचेका छन् भन्ने जानकारी गराउन मात्र खोजेको हुँ ।पार्सल पाएपछि क्रुद्व चन्द्रशमशेरले कृष्णप्रसादलाई पक्राउ गर्न मानिस खटाइहाले । राणाकालका प्रशासक भीमबहादुर पाँडेले श्री ३ चन्द्रका बारेमा लेखेका छन्, राजकाजमा अति चनाखा, धूर्त, व्यवहारमा निकै होसियार र कामकाजमा पक्का । उनको मूलमन्त्र थियो सबैको सुन्नु भर कसैको नपर्नु ।नभन्दै कृष्णप्रसादले लिइराखेको त्रिशाला (तीनवर्षे) भन्सार ठेक्का म्याद नपुग्दै तोडेर सरकारी कर नबुझाएको आरोपमा उनलाई गिरफ्तार गर्ने आदेश जारी भयो ।त्यो बेला चन्द्रशमशेरका बारेमा एउटा भनाइ प्रसिद्ध थियो, चन्द्रे हाँस्यो कि नास्यो । पक्राउ आदेश जारी भए पनि कृष्णप्रसादलाई भने थाहा थिएन । विराटनगरका बडाहाकिम कर्णेल जितबहादुर केसीमाथि धेरै विश्वास भएकाले कृष्णप्रसाद प्राय: उनलाई भेट्न गैरहन्थे । १९७४ को दसैंअघि एक दिन उनी बडाहाकिमलाई भेट्न पुगे । बडाहाकिमले सोधे आफ्नो व्यापार हेर्न कलकत्ता जाने होइन ? कृष्णप्रसादले भनेछन् जानु छ तर दसैं सिध्याएर जाने विचारमा छु । बडाहाकिमले फेरि भने तिम्रो त कलकत्तामा धेरै व्यापार छ, किन जाँदैनौ कलकत्ता ? धेरै भयो तिमी नगएको पनि । बडाहाकिमको आशय बुझेर उनले भने ठीक छ घर गएर जान्छु । बडाहाकिमले भन्न थाले हैन, घर किन जानुपर्यो । मेरो घोडा लिएर हिँडिहाल । बडाहाकिमको घोडा चढेर उनी आफ्नो पसल र अफिसमा पुगे । जम्मा भएको पैसा लिएर सीधै जोगवनीतर्फ हानिए । उनले सीमा काटे भन्ने सूचना पाउनासाथ यता विराटनगरमा बडाहाकिले कृष्णप्रसादलाई पक्राउ गर्न आदेश जारी गरे । त्यति बेला बीपी मात्र तीन वर्षका थिए । दोस्रो श्रेणीको टिकटमा भागदौड गरी आफूहरू बनारस पुगेको बीपीले उल्लेख गरेका छन् । त्यसपछि कोइराला परिवारका सबै सदस्यहरूका नाममा पक्राउ पुर्जी मात्र काटिएन, सबै सम्पत्ति जफत भयो । कृष्णप्रसादका ऋणीहरूको ऋण माफ गर्दै चुक्ता नगर्न आदेश भयो । उनको मातहतमा काम गर्ने कर्मचारीहरू सबै खोसुवामा परे । हरप्रकारका सुखसुविधाले सम्पन्न कोइरालालाई साँझबिहानको छाक टार्नसमेत धौधौ हुन थाल्यो । परिवारका सदस्य र आफन्त गरी ४५ जना उनीसँग आश्रित थिए । रामचन्द्र अधिकारी (पूर्वप्रधानमन्त्री मनमोहन अधिकारीका पिता) र बोधप्रसाद कोइराला (पूर्वप्रधानामन्त्री सुशील कोइरालाका पिता) को परिवार पनि कृष्णप्रसादकै साथ प्रबासिएका थिए । भारतका विभिन्न भागमा १२ वर्ष कष्टकर जीवनयापन गरेपछि श्री ३ चन्द्रको मृत्यु भयो र त्यसपछिका प्रधानमन्त्री भीमशमशेरले कृष्णप्रसादलाई नेपाल बोलाए । जन्मदै विद्रोह कृष्णप्रसादका तीन श्रीमतीमध्ये जेठीको प्रसूति व्यथाका क्रममा मृत्यु भएको थियो । त्यसपछि उनले काठमाडौं धुनीबेसीकी कन्यासँग विवाह गरे । दोस्रो विवाह गरेको पाँच सात वर्षपछि उनले बालाजु डुक्रिने पानी की आचार्य कन्यासँग तेस्रो विवाह गरे ।दिव्या गर्भवती भएसँगै उनलाई सुविधासम्पन्न अस्पतालमा लगेर प्रसूति गराउन चाहन्थे कृष्णप्रसाद । सुत्केरी हुने बेला जेठी श्रीमतीको मृत्यु भएकाले पनि उनी फेरि त्यस्तो घटना नदोहोरियोस् भनेर चिन्तित थिए । त्यो समय नेपालमा सुविधासम्पन्न अस्पताल थिएनन् । न त सुत्केरीलाई अस्पताल लैजाने चलन नै । कृष्णप्रसादका हितैषी एक बंगाली डाक्टरले कलकत्तामा श्रीमतीको चाँज गराउन सुझाव दिएका थिए । तर अस्पतालमा बच्चा जन्माउने चलन नै नभएको त्यो जमानामा हिजोआज जस्तो कुनै आमालाई अस्पतालमा भर्ना गर्ने चलन थिएन । स्वयं बीपीकै भनाइमा कुनै आमालाई सुत्केरी गराउन अस्पताल लैजाने कुरा कल्पनामा नआउने एउटा नखराजस्तै मानिन्थ्यो । गर्भवती श्रीमतीलाई बच्चा जन्माउने बेलामा कष्ट नहोस् भन्नेमा कृष्णप्रसाद सचेत थिए । तर उनले श्रीमतीलाई अस्पताल पठाउने प्रसंग उठाएकै दिनदेखि परिवारमा गाइँगुइँ चलिसकेको थियो । परिवारका सदस्यले नै उनलाई भन्न थाले, सबै स्वास्नी मानिस आमा हुन्छन् कोही पनि त सहर जाँदैनन् । सानोबाबुको नखरा पनि बयानको छैन, अरू कसैले पहिले बिहे नगरेको जस्तो । परिवारका सदस्यकै यस प्रकारको भनाइले उनी हच्किए । परम्परा र मर्यादाको पनि ख्याल हुने र श्रीमतीलाई अस्पताल लग्न पनि सकिने उपाय एकैपटक निकाले उनले । त्यो बेला धार्मिक प्रकृतिका मानिसहरू बूढो भएपछि सबै सांसारिक विषयहरूलाई त्यागेर तीर्थस्थल काशी अर्थात् बनारस गई बाँकी जीवन बिताउने चलन थियो । उनले पनि पहिला वृद्व आमालाई काशीवासका लागि बनारस पठाए । अनि सासूको सेवाका लागि भनेर दिव्यालाई बनारस जाने बाटो खुलाइदिए । उनको त्यो चलाखीपूर्ण निर्णयले परिवार र समाजको मर्यादा पनि जोगियो, पत्नी प्रेमका उपर न्याय पनि सम्भव भयो । सासूको सेवा गर्दै दिव्या बनारसमा कोखको बच्चा हुकाइरहेकी थिइन् । संयोगले उनको प्रश्रव अत्यन्त जटिल हुन गयो । बीपीका अनुसार बालक र आमाको प्राण रक्षाका लागि डाक्टरलाई घरमै बोलाइयो । शल्यक्रियाबाट उनले छोरालाई (बीपी) जन्म दिइन्, विसं १९७१ साल भदौ २४ गते । अप्रेसन नगरेको भए आमा र बालकको ज्यान जान सक्थ्यो । बीपीले भनेका छन्, आमाको शल्यक्रिया नगरेको भए मैले प्रकाश नै देख्न पाउने थिइनँ, आमा पनि जीवित रहनुहुने थिएन । मैले संसारमा प्रवेश गर्दा परिवारको एउटा परम्परालाई तोडें ।नेपाली मध्यमवर्गीय परिवारका लागि शल्यक्रियाबाट सुत्केरी गराउनु त्यो जमानाका लागि एउटा क्रान्तिकारी कदम थियो ।बीपीको जन्मसँग अर्को संयोग पनि जुरेको छ । एउटा युगको अन्त्य गरी विश्वलाई नयाँ युगतर्फ लैजाने प्रथम विश्वयुद्व त्यो बेला भर्खर सुरु भएको थियो । विश्वयुद्ध सुरु भएको पहिलो महिनामै उनी जन्मिए । पण्डितहरूले नक्षत्र गणनाअनुसार बालकको नाम चूडामणि जुराइदिए । बीपीले भनेका छन्, तर बनारसमा जन्मिएका कारण काशीका आदिदेव महादेवको प्रसाद ठानेर ठूला बुवाले मेरो नाम विश्वेश्वरप्रसाद राखिदिनुभयो ।बाल्यकालमै राजद्रोहदु:खमेलो गरेर मातृका र बीपीलगायत केटाकेटीहरू बनारसको वातावरणमा हुर्कंदै थिए । प्रारम्भिक शिक्षाका लागि दुवैलाई एउटा सरकारी स्कुलमा भर्ना गरियो । गान्धीको नेतृत्वमा अंग्रेज सरकारलाई हरेक क्षेत्रमा असहयोग गर्ने र अंग्रेज धपाउने आन्दोलन जारी थियो । विदेशी कपडा छोडेर घरबुना खादीका कपडाको प्रयोग गर्ने अभियान नै चलेको थियो । कोइराला परिवारमा पनि खादी आन्दोलनको प्रभाव परेको थियो । भएका सबै महँगा कपडा सबै जलाइएका थिए । गान्धीको प्रभाव तिनताका केटाकेटीहरूका लागि हिजोआजजस्तो मनोरञ्जन गर्ने विकल्प थिएन । केटाकेटीहरू बनारसको एक बगैंचामा सधैंजसो हुने नौटंकी हेरेर रमाइलो गर्थे । मातृका र बीपी स्कुलबाट फर्कंदा प्राय: त्यहाँ पुगिहाल्थे । संयोगले एक दिन त्यहाँ गान्धीको सभा चलिरहेको थियो । अल्लारिँदै पुगेका दुई भाइ गान्धीको भाषणबाट प्रभावित भइहाले । नौ वर्षका मात्रिका र सात वर्षका बीपीले गान्धीको आह्वानमा तत्क्षण सरकारी स्कुल छाड्ने निर्णय सुनाए । सभामा उभिएर पहिले बीपीले भने, मैले आजदेखि सरकारी स्कुल छोडें । लगत्तै मातृकाले पनि त्यही घोषणा गरे । बीपीको आफ्नो कथा अनुसार तालीको करतल ध्वनिले उनीहरूको स्वागत मात्र भएन, गान्धी आफैंले बीपीलाई मञ्चमा लिएर गए । नमुना विद्यार्थीका रूपमा सम्मान गरी फूलमाला लगाइदिए । उनको परिचय लिइयो र मञ्चमा बसेका अर्का एक नेताले उनलाई काखमा राखेर सोधे, यत्रो निर्णय लिनुअघि बा, आमालाई सोध्यौ त ? बीपीलाई काखमा राख्ने नेता जवाहलाल नेहरू थिए । जो अंग्रेजबाट भारत मुक्त भएपछि भारतको प्रधानमन्त्री बने ।"
कपूरको बोटमुनि,"सुन्दरीजल, कति मीठो नाम ! त्यो ठाउँको नाउँ सुन्दरीजल कसरी भयो मलाई थाहा भएन । नामको खोजीपछि लागिनँ म । सौम्य प्रकृतिको खोकिलामा सुतेको दक्षिण आमुख यो मनोरम क्षेत्रको इतिहास जे भए पनि मेरो मनमन्दिरमा यो नाउँ सौन्दर्यको विम्ब बनेर उभेको छ ।सुन्दरीजल जाने मेरो मनको घिडघिडो निकै पहिलेदेखिकै हो । ०७३ चैत १३ गते बिहान चारै बजे ब्युँझेँ । सदाभैँ दिन चर्याको स्मरण गरेँ । बिहानको भेटघाटपछि सुन्दरीजल सङ्ग्रहालय जाने बाँकी योजना सम्भेँ र सङ्कल्प गरिहालेँ । दस बजेपछि दुई छोरा र नातिसमेत मेरो तीन पुस्ता एकै साथ उता लाग्यौँ । काठमाडौँदेखि बीपी सङ्ग्रहालय सुन्दरीजलको दूरी मात्रै १२ किलोमिटर हो । चाबेलदेखि उताको बाटो साह्रै कष्टकर छ । बडो दु:खका साथ दुई घण्टा लगाएर सङ्ग्रहालयको ढोकामा पुगियो । पालेले कताबाट अनुमति ल्याए । भित्र छिरियो ।सन् २००५ मा नेहरू सङ्ग्रहालयको अवलोकन गरेको थिएँ इलाहवाद पुगेर । सन् २०१५ जुन १४ मा मस्कोको रेडस्क्वायर र लेनिन सङ्ग्रहालय गोर्की लेनिनिस्की पनि अवलोकन गरेको थिएँ । त्यसको लगत्तैपछि चीनको माओको सजीव मूर्तिमा फूलगुच्छा चढाएर फर्केको थिएँ । बीपी सङ्ग्रहालयको अवलोकनमा निस्कँदा एउटा भव्य र सुन्दर तस्बिर कोरेको थिएँ कल्पनाको पखेरोमा । लोकतान्त्रिक आन्दोलनका शीर्ष पुरुष नेपाली कांग्रेसका सम्मानित नेता बीपीको नाममा स्थापित सङ्ग्रहालय निकै भव्य र व्यवस्थित होला भन्ने सोच्दै थिएँ बाटोमा । बाटोमा औँला भाँच्दै गएँ, लोकतन्त्र बहालीको २६ वर्ष भइसकेछ । यो अवधिमा नेकाले आठदसपटक प्रमको कुर्सी चर्चेको छ । स्रोत साधन सम्पन्न पार्टीका शीर्षस्थ नेताको नाममा बनेको बीपी सङ्ग्रहालय अत्याधुनिक र व्यवस्थित होला भन्ने ठानेको थिएँ ।भित्र छिरिसकेपछि मेरो कल्पनाको पखेरोमा एकाएक डढेलो लाग्यो । भूकम्पले खाएका पुराना भग्नावशेष भवनहरू पुनर्निर्माणको प्रक्रियामा रहेछन् । भत्केका अवशेषलाई देखाउँदै त्यहाँ कार्यरत कर्मचारीले वर्णन गरे, यहाँ बीपी को सुत्ने कोठा थियो । यो बैठक, यो गणेशमान, कृष्णप्रसाद भट्टराईको । यो डाइनिङ हल । चारै कुनाका अग्ला बुर्जाबाट सेनाले बन्दीहरूको निगरानी गर्थे भनेर उनीहरूले सुनाए । सङ्ग्रहालय अगाडिको प्राङ्गणमा रहेको बाटुलो चौतारीको बीचमा झोपिलो कपूरको बोट इतिहासको चस्मदिद गवाह बनेर ठिङ्ग उभिएको छ । यही कपूरको बोटमुनि बसेर बीपीले साहित्य सिर्जना गरेका थिए भनेर सुनाइयो । म एकै छिन कपूरको बोटमुनि चौतारीको शीतल छहारीमा सुस्ताएँ । बीपी र पुष्पलाललाई सम्भेँ एकैपटक । बीपीको जेल जर्नल दोहोर्याएर पढेपछि उनीप्रतिको पुरानो आग्रहको धमिलो पर्दा हटेको थियो मनबाट । दोषी चस्मा ०१८ सालतिरै पढेको थिएँ । तीन घुम्ती, नरेन्द्र दाइ, हिटलर र यहुदी, बाबु आमा र छोरा, श्वेत भैरवी, मोदिआइन, सुम्निमा समेतका साहित्यिक कृति र प्रदीप गिरिद्वारा सम्पादित विश्वेश्वरप्रसाद कोइरालाका राजनीतिक अभिलेख पढिसकेपछि बीपीलाई बहुव्यक्तित्वका धनी राजनीतिक नेता तथा समकालीन दुनियाँका सफल स्रष्टा भन्ने निचोड निकालेको थिएँ । दुई विपरीत ध्रुवका समकालीन व्यक्तित्व क पुष्पलाल र बीपीमध्ये म पुष्पलालको विचारको पछि लागेँ । वसन्तको आगमनसँगै कपूरको बोटले पुरानो परिधान त्यागेर पल्लवित मजुरामा सजिँदै छ । प्रत्येक वर्ष यसै गर्नुपर्छ बिचरालाई ! चराहरूको चुरीफुरी र कोइलीको सुमधुर सङ्गीत सुनिन्छ घरीघरी । यो मनोरम शीतल छहारीमा बसेर बीपीले भनेको, वृद्धावस्थामा राजनीतिक वृत्तिबाट निवृत्त भएपछि साहित्यप्रति पूरा जोरसँग संलग्न हुनेछु सम्भेँ । इतिहासको भारी बोकेर यो बूढो कपूरको बोटले स्मरणहरू फैलाएको छ चारैतिर । सजीव कपूरको बोटमुनि निर्जीव बीपीको मूर्ति । नेपाली साहित्यमा मनोविश्लेषणको नवीन युगलाई उद्घाटन गर्न सफल रहे बीपी । राजनेताको यो साहित्यिक उचाइलाई सबैले सलाम गर्छन् ।कुनै दिन सुन्दरीजल बन्दीगृह लोकतन्त्रका लागि कठोर यातना शिविर बन्यो । लोकतान्त्रिक आन्दोलनका अगुवा बीपी, गणेशमान, कृष्णप्रसाद, रामनारायण मिश्र, योगेन्द्रमान शेरचन, दिवानसिंह राईलाई कैद गरेर शिशु लोकतन्त्रको घाँटी निमोठियो । निरङ्कुशताको कालो इतिहासलाई संरक्षित गर्न सुन्दरीजल सैनिक ब्यारेक सुरक्षित ठानियो । २०१७ साल फागुन २६ गते साँझबाट सुन्दरीजल ब्यारेकभित्र लोकतन्त्रका अभियन्तालाई हुलेर निरङ्कुश सत्ता सुरक्षित गर्न कोसिस भएको थियो ।बीपीले जीवनको उराठलाग्दो र कठोर बन्दी जीवन त्यतै बिताए । अध्ययन र लेखनको समयको सदुपयोग बन्यो सक्रिय राजनीतिक नेताका लागि । जेल जर्नल को जन्म त्यतै भयो । दर्शन, राजनीतिक अर्थशास्त्र, साहित्य केकेको अध्ययन गर्दै जाँदा घरीघरी वैराग्य पनि चलेको छ उनको मनमा । कठोर यातना गृहभित्रको मनोविज्ञान अनौठो हुन्छ । आफैँभित्र प्रश्न गर्छन्, यो ज्ञान के नारीको आभूषणजस्तो अभिमान देखाउने वस्तु होइन ? आज मलाई ज्ञानले पनि सान्त्वना दिन सकेको छैन । यसको पनि लोभ मलाई रहेन । आज सुन्दरीजल बन्दीगृह बीपी सङ्ग्रहालय सुन्दरीजल भएको छ । मेलम्चीको मुहान र जल भण्डार गृह यसै क्षेत्रमा बनेको छ । एउटा ऐतिहासिक धरोहर बनेर सुन्दरीजल उभिएको छ । एकपटक चारैतिर घुमेँ । अग्लो पर्खालबीचको फराकिलो सैनिक ब्यारेकभित्र सुन्दरीजल बन्दीगृह बनाइयो उतिबेला । नेपाली कांग्रेसका ६ जना नेतालाई लगेर थुनियो । मान्छे थुनिए । विचार थुनिएन । निरङ्कुश सत्ताधारीहरू लोकतन्त्रको हत्या गर्न सफल भए संसारमा तर न विचार मर्यो न निरङ्कुश सत्ता नै टिक्यो । मान्छे ढल्छ । मान्छेलाई ढालिन्छ । विचार ढल्दैन आस्था मर्दैन । विचारको राजनीति गर्ने कहिले गल्दैन । डर अपराधी र पापीलाई हुन्छ । आस्थाको धरोहर निरङ्कुशताको सिकार हुनुपर्छ ।सुन्दरीजल सङ्ग्रहालयको पछिपट्टि लस्करै विश्वेश्वर, गणेशमान, कृष्णप्रसाद, रामनारायण मिश्र, योगेन्द्रमान शेरचन र दिवानसिंह राईको अर्धकदका प्रतिमा राखिएका छन् । लोकतन्त्रका अथक योद्धाहरूको कुर्बानीलाई मनमनै सलाम गरेँ । अर्कोतिर गणेशमानको पूर्णकदको ढलोटको प्रतिमा राखिएको रहेछ । अगाडि उभिएँ । ०४६ असोजमा पहिलोपटक चाक्सीबारीमा भेट्दा पञ्चायतको अन्तको अन्तिम लडाइँ छेड्ने दृढता व्यक्त गरेको स्मरण गरेँ । कपूरको बोटमुनि पुगेर विश्वेश्वरप्रसाद कोइरालाको पूर्णकदको ढलोटको प्रतिमामुनि नातिसित उभेर फोटो खिचाएँ । छोराहरू चारैतिर घुमे फोटो खिचेँ ।बीपीको सरसामान, पुस्तक, पाण्डुलिपि, अन्य सङ्ग्रह केही छ कि ? मैले सोधेँ । भूकम्पले कोठाहरू भत्के, भएका सामान यता सारिएको छ भन्दै उनले हामीलाई कोठातिर लगे । सामान लथालिङ्ग फालिएको छ । चारैतिर धूलो छ । अस्तव्यस्त र अलपत्र सामान देखेर मन खिन्न भयो । कता के छ के छैन अत्तोपत्तो छैन । अर्को कोठामा छिरेँ । बीपीको पूर्णकदको धुलाम्मे फोटो पल्टेको देखेँ । उठाएँ । पुछपाछ गरेर सँगै उभिएर फोटो लिएँ । परिवर्तनका लागि बीपीले खेलेको भूमिकाको भित्रैदेखि सम्झना गरेँ, सम्मान गरेँ ।एकै छिनमा यसै संस्थाका अध्यक्ष परशुराम पोख्रेल आइपुगे । वाग्मती नदी किनार नजिकको चौतीस रोपनी तीन आना क्षेत्रफलमा फैलिएको सैनिक ब्यारेक २०२१ को नापीमा सुन्दरीजल बन्दीगृह नामकरण भएको र २०६१ भदौ २४ गते गिरिजाप्रसद कोइरालाबाट सङ्ग्रहालय शुभारम्भ भएको जानकारी पाएँ उनीबाट । भूकम्पपछि पुनर्निर्माणको क्रममा रहेको सङ्ग्रहालयको आगन्तुक पुस्तिकामा शुभकामनाका दुई शब्द लेखेँ । सङ्ग्रहालयको अन्तिम प्रवेशद्वारभन्दा बाहिर दुई जुम्ल्याहा दाजुभाइजस्तै बाटुलो चौतारीमा उभेका कपूरका बोटलाई देखाउँदै उनले सुनाए, यी दुवै रूख बीपीले आफ्नै हातले रोप्नुभयो । साँझ बिहान नित्य सिञ्चन गर्नुभयो । अहिले यत्रा भए । मैले तलदेखि माथिसम्म हेरेँ । आकाश छुने गरी हलहली बढेका छन् । पछिपट्टिको चौरतिर गफ गर्दै निस्कियौं । दुर्गा सुवेदीसमेतले अपहरण गरेर बिहारको फारबेसगन्ज पुर्याएको हवाइजहाजको भग्नावशेष नेपालगन्जबाट ल्याएर मर्मत हँुदै गरेको रहेछ । सङ्ग्रहालयमा सजाउने तयारी हुँदै रहेछ । यो देखेर खुसी लाग्यो । जनयुद्धकालमा हामीले रोल्पा रुकुमतिर खसालिएका हेलिकोप्टरका अवशेष जङ्गल र खोलाखोल्सीमा छरपस्ट भएको सम्भेँ । माओवादीले युद्ध सङ्ग्रहालय बनाउने कहिले सोचेको छैन । हाम्रा डोके रेडियो स्टेसन, हामीले प्रयोग गर्ने पेजर स्याटलाइट फोन, फोन सेटहरू, हतियार निर्माण र मर्मत गर्ने कारखानामा प्रयोग हुने औजारसमेतका सामग्री पछिल्लो पुस्ताका लागि महत्त्वपूर्ण अनुसन्धानका औजार र पर्यटनका आकर्षक केन्द्र बन्न सक्ने थिए । बीपीको साहित्यिक प्रतिभासित म निकै प्रभावित थिएँ । मेरो पार्टीले उतिबेला पुष्पलाल, मनमोहन, बीपी सबै दलाल गद्दार हुन् भनेर पढायो । मोहनविक्रमले गद्दार पुष्पलाल भन्ने पुस्तक लेखेर यी नेताहरूप्रति घृणा फैलाउने काम भयो । मैले सन् १९६७ मा पुष्पलालबाटै पार्टी सदस्यता लिएको थिएँ । पुष्पलाललाई दलाल गद्दार भनेकोमा पटक्कै चित्त बुझेको थिएन । वैचारिक रूपले सुरुका दिनमा प्रतिवाद गर्न सकिनँ । ०३५०३६ पछि पुष्पलाल र बीपीबारे स्वतन्त्र ढङ्गले अध्ययन गर्न थालेँ । उनीहरूप्रतिको मेरो पार्टीको दृष्टिकोण न्यायपूर्ण नभएको निचोड निकालेँ । ४० को दशकमा दुई लाइनको बीजारोपण भयो । हामी कम्युनिस्टहरू त्यति बेला सङ्कीर्ण रहेछौँ । मनोगत रहेछौँ । तथ्यको आधारमा सत्यको खोजी गर्नुभन्दा पनि एउटा पखेरो हेरेर समग्रको निचोड निकाल्ने अधिभूतवादी । रूखलाई देख्दा जङ्गल बिर्सने, जङ्गल हेर्दा रूख नदेख्ने बनाएछन् हाम्रा माक्र्सवादका गुरुहरूले ।"
हामी कति स्वार्थी!,"थप अर्को प्रसङ्ग । मनकामना मन्दिरमा सदाको शनिबारझैँ त्यो शनिबार पनि भीड लागेको थियो । सयभन्दा बढी दर्शनार्थी कहिले माताको दर्शन पाइएला र टाउको ठोकेर याचना गरुँला भन्ने चिन्तामा थिए । हातमा पूजासामानले भरिभराउ थालीको सबैभन्दा माथि नगद राखेर लामबद्ध भक्तजन देख्दा यस्तो लाग्थ्यो ती ठूलै वरदान माग्ने सुरमा छन् र नै त अविचलित लामबद्ध भएर बसेका छन् । टन्टलापुर घामले लामबद्ध भक्तजन आलसतालस थिए । अचानक एउटा युवक फुर्तीसाथ पछाडिबाट सुटुक्क कसैले थाहा नपाउने गरी अगाडि पुग्यो । यताउति चारैतिर उसले आफ्ना चनाखो आँखा पुन: दौडायो र दोस्रोपटक पनि केही मान्छेलाई उछिनेर अघि पुग्यो । मन्दिरको मूलढोकामा पुग्न अब केवल दर्जनजति मान्छे बाँकी थिए । गर्मी त उसलाई पनि उत्तिकै महसुस भएको हुँदो हो, केही बेरअघिसम्म ऊ पनि लल्याकलुलुक थियो । तर, जब ऊ मन्दिरनजिक पुग्यो, उसको अनुहारमा एकाएक कान्ति पैदा भयो । उसलाई कुनै प्रतिस्पर्धा जितेको अनुभूति भएको हुँदो हो । यस्तो लाग्थ्यो, मनकामना माईसँग भक्तहरूलाई दिने आशीर्वाद निकै कम छ, माताले आशीर्वाद खटाएर दिन्छिन् ! लाइन मिचेरै भए पनि चाँडो दर्शन गर्न नसक्ने हो भने त्यो सकिन्छ !मन्दिरको मूलढोकाबाट छिर्न लाग्दा त्यो युवकले यस्सो पछिल्तिर फर्किएर लामबद्ध मान्छेहरूतिर हेर्यो । उसले आफ्नो अनुहार एक प्रकारको कपटी मुस्कानले भर्यो । सबैलाई आफूले जितेको दम्भ उसको अनुहारमा झल्किएको थियो । लाइन व्यवस्थापन गर्न बसेका प्रहरीले उसलाई भित्र जाने अनुमति दिए, ऊ बडो ठाँटले मन्दिरभित्र पस्यो । थाहा छैन, उसले के वरदान माग्यो मनकामना माईसँग !राजनीतिक स्वार्थको त झन् कुरा गरी साध्यै छैन । आफूलाई मन परेको वा आफू संलग्न पार्टीले गरेका सबै निर्णय हामीलाई क्रान्तिकारी र जनमुखी लाग्छ । अझै आफूलाई कतै नियुक्ति दिने पार्टी पर्यो भने त कुरै अर्कै हुन्छ ! पछिल्लो समय नेत्रविक्रम चन्द विप्लव नामका एक क्रान्तिकारी ( !) मनुवा हरेक कुरामा नेपाल बन्द घोषणा गर्न थालेका छन् । तिनको बन्दको प्रभाव यति कमजोर छ कि निजी विद्यालयबाहेक अरू कसैले पनि उनलाई टेर्दैन । तिनलाई बन्द जति धेरै गर्न सक्यो उति नै नागरिकको उन्नति हुन्छ भन्ने लाग्दो हो कि ! विप्लवको बन्दलाई पनि जनताको हितका लागि गरिएको देख्ने आँखा हाम्रै वरिपरि छन् । खै कस्तो स्वार्थ जोडिएको होला यस्तो बन्दको समर्थन गर्नुमा ! कुनै दिन विप्लव पनि मन्त्री होलान् र आफ्नो कुत्सित मनसाय पूरा होला भन्ने मनुवा पनि यही समाजमा रहेछन् भन्ने बुझ्न गाह्रो छैन । केही समयअघि प्रधानमन्त्री शेरबहादुर देउवाले अन्तर्राष्ट्रिय सञ्चार संस्था बीबीसीद्वारा सञ्चालित साझा सबाल मा बोलेको कुरा सामाजिक सञ्जालहरूमा भाइरल नै भयो । देउवा सवालजवाफ गर्ने मामलामा कमजोर छन्, उनी चाँडै आवेगमा आउँछन् भन्ने कुरा धेरैलाई थाहा छ । सवालजवाफ गर्नुपर्ने त्यस्तो कार्यक्रममा मुलुकको कार्यकारी प्रमुख देउवालाई पठाउनुहुन्थ्यो कि हुन्नथ्यो, यसको जवाफ सल्लाहकार नामका उनका आसेपासेले देलान् नै । कार्यक्रममा जे भयो त्यो देशको कार्यकारीको बदनाम हो । हामी सबैको शिर निहुराउने काम भयो । तर, त्यसलाई पनि अनेकथरी कुतर्क गर्दै देउवाको जवाफ उत्कृष्ट थियो भनेर पुष्टि गर्ने निरर्थक प्रयास गर्ने पनि थुप्रै देखा परे । तिनको कुन तह र कस्तो स्वार्थ जोडिएको होला देउवा र उनको पार्टीसँग ! देउवाको महिमामण्डन गर्ने भजनमण्डलीका स्वार्थी सदस्यले कुनै दिन कतै राजनीतिक नियुक्ति पाएको देख्नसुन्न अवश्य पाइएला ! अचम्म त के छ भने, माओवादी केन्द्रका केही राजनीतिकर्मी पनि देउवा जोगाउन लागिपरेका छन् । किन हामी ठीकबेठीक छुट्याउन पनि नसक्ने अवस्थामा पुगेका हौँला ? के हाम्रो विवेक गुम्दै वा कमजोर हुँदै गएको हो ? हाम्रो निजी स्वार्थले मुलुक र समाजलाई कता डोर्याउँदै लगेको छ ? विश्वप्रसिद्ध लेखक जर्ज अरवेलले धेरै वर्षअघि त्यसै भनेका थिएनन् चारैतिर छलकपट व्याप्त भएको यो जमानामा सत्य बोल्नु एउटा क्रान्तिकारी कार्य हो । निश्चय पनि सत्य बोल्न स्वार्थ त्याग्नुपर्छ । संसारभर नै पब्लिक इन्टेलेक्चुअल वर्गलाई स्वतन्त्र मानिन्छ । ती कुनै पनि राजनीतिक दलसँग नजिक हुँदैनन् वा तिनले दलको सदस्यता लिएका हुँदैनन् लिँदैनन् । तिनले दिएका सल्लाह सर्वथा जनहितमा हुने विश्वास गरिन्छ । तर, नेपालमा त्यही वर्गको नै अभाव देखिँदै गएको छ । सानो संख्यामा छ त्यो वर्ग, तर प्राय: मौन रहन मन पराउँछ । तिनको मौनता यति हानिकारक छ कि, तिनले नबोलिदिँदा समाज थप विरूप बन्दै जाने खतरा हुन्छ । राजनीति थप भ्रष्ट, दिशाहीन बन्ने र देश बिस्तारै असफल राष्ट्र बन्ने खतरा बढ्दै जान्छ । सत्य बोल्न यदि कसैले सक्छ भने त्यो पब्लिक इन्टेलेक्चुअलले मात्रै सक्छ । त्यसकारण पनि अब पब्लिक इन्टेलेक्चुअल वर्ग प्रश्न गर्न अग्रसर हुनु जरुरी छ । विश्वविद्यालय, प्राज्ञिक थलो, पत्रकारिता, साहित्य कर्म सबैसबै राजनीतिबाट दूषित बन्दै गएका छन् । हरेक क्षेत्रमा राजनीतिको बाक्लो र कपटी छाया मडारिएको छ । संसारका प्रसिद्ध विश्वविद्यालयबाट विभिन्न डिग्री हासिल गरेका व्यक्ति दशम कक्षा उत्तीर्ण नेताको ढोका ढुकेर कतै नियुक्तिका निम्ति याचना गरिरहेको देखिन्छ । नियुक्ति पाएपछि त्यो प्रबुद्धले त्यही दशम कक्षावाला नेताले सार्वजनिक सभामा जति निकृष्ट कोटीको सम्बोधन गरे पनि महान् भन्न थाल्छ । स्वार्थको यो कस्तो जालो बाक्लिएको हो समाजमा ! कता लैजाला हाम्रो समाजलाई यो प्रवृत्तिले ? किन मौन छ हाम्रो देशमा सानै भए पनि उपलब्ध पब्लिक इन्टेलेक्चुअल वर्ग ? के त्यो वर्ग पनि बिस्तारै स्वार्थी बन्न थालेको हो ? तिनले पनि कतै नियुक्ति पाइएला कि भन्ने आशा गर्न थालेका हुन् ? त्यस्तै हो भने घोषणा गरिदिए हुन्छ अब हाम्रो स्वार्थको कुनै उपचार छैन । हामी आफैंभित्र स्वार्थको घना बादल उत्पन्न गरिरहेका छौँ । ढिलोचाँडो उक्त बादलले घनघोर वर्षा गराउँछ र त्यसले दु:खको भेल बगाउनेछ । साहित्यिकबौद्धिक दुनियाँयतिखेर नेपालमा हजारौँ लेखक क्रियाशील छन् । तिनलाई व्यवस्थापन गर्न सञ्चारमाध्यम तथा साहित्यिक पत्रपत्रिकालाई हम्मे परेको छ । लेखकको सङ्ख्याको तुलनामा पुरस्कार वा सम्मान दिने संस्था र सञ्चारमाध्यम निकै कम छन् । जतिपटक रचना पठाए पनि नछापिने पीडामा थुप्रै लेखक छन् । छापिँदा पनि कुनै प्रतिक्रिया नपाउने लेखक उसैगरी अत्यन्तै धेरै छन् । जसलाई रचना छाप्न मुस्किल परेको छ, तिनलाई आफ्ना रचना नछाप्ने पत्रिका र त्यसका सम्पादक झुर लाग्छ, केही नजान्ने र वाहियात लाग्छ । अनेकतिरबाट भनसुन वा अन्य त्यस्तै प्रभाव अथवा दबाबमा पारेर बल्लतल्ल एउटा रचना छापियो भने तिनका निम्ति उक्त पत्रिका र त्यसका सम्पादक सर्वश्रेष्ठ लाग्न थाल्छ । आफ्नो दिमागमा भएका सारा विशेषण लगाएर सम्पादकको प्रशंसा गर्छ । नछापुन्जेल कमजोर र सबैभन्दा रद्दी लागेको पत्रिका तथा केही नजान्ने सम्पादक रचना छापिएपछि रातारात अब्बल दर्जाको लाग्न थालिहाल्छ !साहित्यिक पत्रिका होस् या अन्य माध्यममा आफ्नो रचना निस्केको अङ्क साह्रै स्तरीय लाग्छ प्राय: लेखकलाई । अनि आफ्नो रचना नभएको अङ्क कमजोर या औसत लाग्छ । अझ आफ्नो अन्तरवार्ता नै छापिएको अङ्क जति स्तरीय त अर्को कुनै लाग्दैलाग्दैन । अनेक र अनावश्यक विशेषण जोडेर आफ्नो कृतिको समीक्षा लेखिदिने समीक्षक हामीलाई विश्वस्तरको लाग्छ । क्रिटिकल तर यथार्थ लेखेर कमजोरी केलाइदिने समीक्षक हामीलाई निकृष्ट र बिकाउ लाग्छ, लेख्नै नजान्ने वा साहित्य नबुझ्ने लाग्छ ! पुरस्कार मूल्याङ्कनको हालत त झनै भयावह र स्वार्थले ओतप्रोत छ । आफूबाहेक अन्य लेखकलाई पुरस्कार दिने संस्था सधैँ खराब लाग्छ हामीलाई । पुरस्कार प्रदान गर्ने संस्थामा रहेका अधिकारी बिकाउ हुन्छन्, पुरस्कार विवादित हुन्छ ! पारदर्शिता हुँदैन, सोर्सफोर्स र चाकरी चाप्लुसी वा भनसुनमा पुरस्कार दिने ठहरिन्छ उक्त संस्था । तर, जब पुरस्कार आफ्नो पोल्टामा पर्छ तब त्यही संस्था स्वतन्त्र, पारदर्शी, लोकप्रिय र जनमुखी हुन पुगिहाल्छ ! त्यो संस्थाको प्रमुख महान् लाग्न थालिहाल्छ । अक्षरको खेती गर्ने तथा सरस्वतीको उपासक अनि चरित्रवान् र नैतिकवान् भनी सर्वत्र चिनिएका लेखकको स्वार्थ त यो तहसम्मको हुन सक्छ भने सर्वसाधारणको मनोविज्ञान कस्तो होला ? पछिल्लो समय बौद्धिकमाथि एउटा आरोप लाग्न थालेको छ । बौद्धिकका अघिल्तिर बिकाउ विशेषण लगाउन थालिएको छ । निश्चय पनि सबै बौद्धिक बिकाउ छैनन्, तर जति बिकाउ छैनन् ती दृश्यमै छैनन् । तिनको खोजी कुनै पनि विचारका राजनीतिक दलले गर्न चाहेका छैनन् । त्रिभुवन विश्वविद्यालय वा अन्य कुनै पनि राजनीतिक नियुक्ति गरिने निकायमा दलको झन्डा नबोकी नियुक्ति पाउने अपेक्षा अब कसैले नगरे हुन्छ । सरकारमा सहभागी दलबीच उपकुलपति, रजिस्ट्रार वा डिनजस्ता पदमा विवाद हुन्छ । आफ्ना निकटलाई ठूलो पद दिलाउन नपाउँदा सरकार भङ्गसम्मको कुरा उठ्छ । यो अवस्थामा प्राज्ञिक उन्नतिको कसरी कल्पना गर्न सकिएला !वास्तवमा साहित्यकारपत्रकार, प्राध्यापक पब्लिक इन्टेलेक्चुअल बन्नुपर्ने हो । किनकि, रचना सिर्जना गर्न वा समाचार लेख्न कुनै दलको सदस्यता लिनु पर्दैन । यो वर्गलाई जीवन चलाउन कुनै राजनीतिक नियुक्ति लिइराख्नु पनि पर्दैन । राम्रा लेखकपत्रकार प्राय: स्वतन्त्र जीवन बिताइरहेका हुन्छन् । कुनै दलमै लागेका भए पनि तिनले दलका गलत कामलाई गलत भन्ने हिम्मत गर्छन् । तर, दुर्भाग्य हामीकहाँ लेखकपत्रकार, प्राध्यापक त राजनीतिक रङमा झनै विभाजित छन् । प्रगतिशील र प्रजातान्त्रिक भनेर तिनले गर्वका साथ आफूलाई कुनै एउटा निश्चित दलको कित्तामा उभ्याएका छन् । अब निक्र्योल गर्न गाह्रो भएन हामी अधिकांश सर्वसाधारण, साहित्यकार, पत्रकार, प्रबुद्ध वर्ग, राजनीतिकर्मी स्वार्थको डुङ्गा चढेर स्वार्थकै पोखरीमा परिक्रमा लगाइरहेका छौँ । थाहा छैन, त्यो डुङ्गा कुन दिन स्वार्थकै पोखरीमा घोप्टिने हो !"
काठमाडौंमा दुख्ने म्यानमारको घाउ,"म्यानमारमा रोहिंगा मुस्लिम र सरकारी सेनाबीचको तनाव झनै चर्किएको छ । अन्तर्राष्ट्रिय सञ्चारमाध्यमहरूका अनुसार सेनाको दमनका कारण ४ सयभन्दा बढीले ज्यान गुमाइसकेका छन् । दुई सातायता मात्र १ लाख २० हजारभन्दा बढी विस्थापित भइसकेका छन् । यसरी विस्थापित हुने क्रम पाँच वर्षअघि सुरु भएको हो । त्यहाँबाट विस्थापित हुनेहरू बंगलादेश र भारत भएर नेपालसम्म पनि आइपुगेका छन् । राजधानीमा अहिले करिब ३ सय म्यानमारी शरणार्थी छन् ।बर्मा छोड्दा पनि कर्मसँगै छ यी बर्मेलीहरूको । आफ्नो ज्यान जोगाएर नेपाल पसेका यिनीहरूलाई वियोगले पछ्याउन छाडेको छैन । यी तस्बिरहरूमा यिनै कथा समेटिइएका छन् ।माथिको बायाँपट्टिको तस्बिरमा म्यानमारमा सेनाले आफ्नो बुवा, आमा र भाइको हत्या गरेको खबर सुनेपछि विलौना गर्दै छिन् सबुरा बेगम । उनी डेढ महिनाअघि पतिसहित नेपाल आइपुगेकी थिइन् । उनी छ महिनाकी गर्भवती छन् । पुछारको दायाँपट्टिको तस्बिर मोहम्मद सलिमको हो । उनी २ वर्षअघि काठमाडौं आइपुगेका हुन् । उनको परिवारका ७ जनाको गत अगस्ट २६ मा म्यानमारमा हत्या भएको उनले बताए । उनले देखाएको यस तस्बिरमा भएकामध्ये आफू र आफ्नी श्रीमती मात्र जीवित रहेको उनको भनाइ थियो ।यिनीहरू काठमाडौंको कपनमा भाडामा निजी शिविर खडा गरेर बसेका छन् । अनौपचारिक स्कुल चलाएका छन् जहाँ उर्दू र कुरानको पढाइ हुन्छ । बंगलादेश र भारतको तुलनामा उनीहरूलाई नेपाल सुरक्षित लाग्छ । तर चिन्ता म्यानमारको छ अनि आफ्नै पनि । किनकि भोलि उठी कहाँ जाने केही थाहा छैन ?"
क्यान्सर जितेकी प्राध्यापक,"उनलाई आजभोलि एउटै प्रश्नले दिग्दार बनाउँछ । यो प्रश्न हो अहो, तपाइँ जिउँदै हुनुहुन्छ ?हरेक शुभचिन्तक, आफन्तले उनलाई भेट्नेबित्तिकै सोध्ने प्रश्न नै यही हो । उनी भन्छिन्, म मरिसके भन्ठान्नेहरूको अगाडि स्वस्थ भएर उभिन सकेकी छु, खुसी लाग्छ ।उनी अर्थात्, तारा पोखरेल । उनी शिक्षण अस्पताल महाराजगन्जकी पूर्व प्रोफेसर हुन् । त्यहाँ उनले ३९ वर्ष पढाएपछि भर्खरै अवकाशप्राप्त भएकी छन् । तारा हाल नर्सिङ संघकी अध्यक्ष छिन् । अब उनको नामको अगाडि अर्को नयाँ उपाधि पनि थपिएको छ क्यान्सर जितेकी नर्स । १० महिना क्यान्सरसँग लडेपछि अहिले उनी पुरानै जीवनशैलीमा फर्किंदै छिन् । र, उनलाई भेट्ने मान्छेहरूलाई पत्याउन गाह्रो छ कि कुनै दिन उनी स्तन क्यान्सरबाट प्रताडित थिइन् । क्यान्सर ज्यान लिने रोग हो, यसको कुनै उपचार छैन । अझ नेपालमा त सम्भव नै छैन भन्ने मानसिकता अझै मेटिन नसकेको समाज हो, नेपाली समाज । अब उनको अभियान नै बनेको छ क्यान्सरको उपचारै छैन भन्ने (कथित) मानसिकता भत्काउने र उपचार नेपालमै सम्भव छ भन्ने मानसकिता हुर्काउने । भन्छिन्, क्यान्सरभन्दा ठूलो रोग मानसिकता को हो, जसलाई मैले उहिल्यै जितिसकेकी थिएँ ।०७२ फागुन महिनाको एक बिहान । दैनिकीझैं उनी नुहाउँदै थिइन् । देब्रे स्तनमा ससाना अस्वाभाविक गिर्खा भेटिए । सोचिन् यस्ता गिर्खा पहिले थिएनन्, के पलाएछ ? निकैबेर छामिन् तर, कतै दुख्ने, घोच्ने या बिजाउने भएन । झट्टै उनको मनमा चिसो पसिहाल्यो । कतै स्तन क्यान्सर त होइन ? शंकाले नित्य टोकिरह्यो । एक नर्स, स्वास्थ्यकर्मी भएकाले उनलाई क्यान्सरको लक्षण चिन्न मुस्किल थिएन । क्यान्सर विशेषज्ञ डाक्टर सुदीप श्रेष्ठसँग उनको राम्रो चिनजान थियो, तुरुन्तै फोन गरिन् । परीक्षण गर्दा पत्ता लाग्यो उनको शंका सही नै रहेछ । भन्छिन्, अहँ, कत्ति पनि आत्तिएकी थिइनँ, घरमा पनि कसैलाई भनिनँ । यतिसम्म कि आफूलाई क्यान्सरको भएको कुरा उनले शल्यक्रिया हुने दिन मात्रै घरमा थाहा दिएकी थिइन्, अझ विदेशमा पढिरहेका छोराछोरीलाई त थाहा नै नदिऊँ भन्ने उनको चाहना थियो ।मेरा लागि क्यान्सर सन्चो हुन सक्ने एउटा स्वास्थ्य समस्या थियो, अरूका लागि मृत्यु, उनी भन्छिन्, त्यसैले कसैलाई भन्न चाहिनँ, भनिनँ । त्यतिखेर उनलाई आफ्नो रोगबारे त्यति चिन्ता थिएन । बरु क्यान्सरबारे राम्ररी नबुझेका परिवारले थाहा पाए भने कस्तो प्रतिक्रिया होला, कति आत्तेलान् भन्ने चिन्ताले गाँजेको थियो उनलाई ।क्यान्सरबाट लडिरहेका दिनहरूमा पनि उनले आफ्नो दैनिकी सामान्य बनाइन् । ती दिनहरूमा उनी शिक्षण अस्पताल महाराजगन्जमा वमेन हेल्थ एन्ड डेभलपमेन्ट विषय पढाउँथिन् । शल्यक्रियापछि मुस्किलले १५ दिन मात्रै आराम गरेपश्चात् उनी पुरानै जीवनशैलीमा फर्किन संघर्ष गर्न थालिन् ।शल्यक्रिया हुने दिनसम्म विद्यार्थीलाई थाहा थिएन कि उनलाई स्तन क्यान्सर थियो । दिनहुँ घरको ढोकामा लामो लाइन हुन्थ्यो, उनलाई भेट्न आउने मानिसहरूको घुइँचो हुन्थ्यो । मलाई देख्नेबित्तिकै कोही रुन्थे, कोही अंगालो हाल्थे, उनले सम्झिन्, उल्टै उनीहरूलाई सम्झाउनुबुझाउनुपथ्र्यो ।आज पनि मानिसहरू उनलाई देख्नेबित्तिकै आँखा चौडा बनाउँछन्, कोही विचराभाव ले उनीतर्फ टोलाउँछन् । उनलाई भने निको लाग्दैन ।क्यान्सर पहिलो स्टेजमा मात्रै भएकाले पनि होला, उनलाई ठीक हुन समय लागेन । उपचारले काम गर्यो । क्यान्सर भएको स्तन झिकेर ६ चरण केमो लिएपछि उनी क्यान्सरमुक्त त भइन् । तर, मानिसहरूले उनको स्वास्थ्यप्रति गर्ने आशंका भने यथावत् छ, हटिसकेको छैन ।यसरी तारा पोखरेललाई क्यान्सर जित्न उनको ज्ञान र विज्ञताले मात्रै सघाएको होइन । बढी सघाएको त उनको आफ्नै जीवनमा घटेको घटनाले हो, अनुभवले हो ।ताराकी आमा पनि क्यान्सरपीडित थिइन् । ६० वर्ष पुगेकी आमालाई पाठेघर मुखको क्यान्सर भयो । आमाको क्यान्सर निको पार्न उनी नगएको अस्पताल भएन, नभेटेको डाक्टर भएन । ३० वर्षअघि नेपालमा क्यान्सर अस्पताल थिएन, मैले भारत लगेँ, उनी सम्झिन्छिन् । यसको उपचार हुँदैन, पाँच वर्ष मात्रै बाँच्छिन् भनेर भारतबाट फर्काइएकी आमालाई उनले थप २८ वर्ष बचाइन् । आमाको क्यान्सर तेस्रो स्टेजमा पुगेको थियो । तेस्रो स्टेजको क्यान्सरलाई अहिले पनि चिकित्सकले मृत्यु कुर्न घर फर्काउँछन् । घर फर्केपछि आमाको मनोविज्ञान खस्कन नदिन उनी लागिपरिन्, परामर्श र घरेलु उपचार गरेरै आमाको आयु बढाइन् । दुई वर्षअघि मात्रै उनकी आमा बितिन् । आमालाई जिताउने तयारी गर्दागर्दै आफैं बलियो भएछु, उनले भनिन् । उनको उपचार खर्चमा नर्सिङ एसोसिएसनले एक लाख २५ हजार रुपैयाँ सहयोग दिएको थियो तर, उनले लिन मानिनन् । त्यो रकमबाट उनले क्यान्सर रोग निवारण अभियानमा अक्षय कोष खोलिन्, क्यान्सरपीडित नर्सको सहयोगार्थ । पेसा र चासोमिल्दो भएपछि तारालाई सुरुदेखि नै थाहा थियो क्यान्सर रोग लाग्यो भनेर आत्तिनु हुँदैन । जीवनको एउटा मोडमा उनले यही रोगलाई बेहोरिन् । र, आत्मविश्वासकै आडबलमा पुनर्जीवन पाइन् पनि । आजभोलि तारा क्यान्सरपीडितलाई परामर्श दिँदै हिँड्छिन् । ६२ वर्षीया तारा भन्छिन्, बिरामीलाई औषधिभन्दा बढी परामर्शको खाँचो छ, क्यान्सरपीडितका लागि हौसला मिसिएको परामर्श सबैभन्दा ठूलो औषधि हो ।"
कलामा पागलपन,"हतार कसलाई छैन ? सहरलाई हतार छ । सहरवासीलाई झन् हतार छ । तर यही सहरमा बस्ने सुरेश द्य:ला, ४६, लाई कत्ति पनि हतारो छैन । हतार हुँदो हो त, जम्मा एउटा चित्रकला प्रदर्शनीका लागि १० वर्ष खर्चन्थे होला र ? जबकि जमाना रातारात हिट हुन खोज्नेको छ । सिर्जनाभन्दा प्रचार र प्रतिफलको भोक छ जो कोहीलाई । तर सत्यम् शिवम् सुन्दरम् नाम दिइएको पेन्टिङ सिरिजका लागि सुरेश एक दशकदेखि गुप्तवास छन् । हामीमध्ये अधिकांशको जीवन सूत्रमा चल्छ । जस्तो, पढ्ने । सोहीअनुरूप जागिर खाने वा व्यापार गर्ने । अनि पैसा कमाउने तर सुरेश द्य:लाको जीवनमा यो सूत्र फेल खान्छ । उनले जे पढे, त्यो गरेनन् । जागिर र व्यापार त परको कुरा । जे गरे, त्यो पढ्न त पढे तर सर्टिफिकेटका लागि मात्र । पेन्टिङका सामु पैसा कहिल्यै प्राथमिकतामा परेन । नत्र एउटै पूर्ण आकारको मान्छेको चित्रको दुई लाख रुपैयाँसम्म पाउने उनी यो सब छोडेर किन प्रदर्शनीका लागि यतिबिघ्न घोटिन्थे होला र ?सार्वजनिक जमघटहरूमा सुरेश र बालुवामा सुनको उपस्थिति उस्तै हो । होहल्ला र भीडभाडको पर्याय मानिने लगनखेल बसपार्कबाट दुई मिनेटको पैदल दूरीमा रहेको आफ्नै घरमा शान्त र क्लान्त दिनहरू बिताइरहेका छन् । कुची, ब्रस, रंग, क्यानभास, पुस्तक र केही सोचाइहरू मात्र हुन्छन् उनको साथमा । दुनियाँको नजरबाट हेर्दा पूरै अड्बाङ्गे सुरेश स्वयम्ले भने पूरै स्वर्णिम जीवन जिइरहेका छन् । न कोहीसँग प्रतिस्पर्धा छ, न केही जित्नु छ, न केही गुम्ला भन्ने भय नै । शब्द पनि तौलिएर बोल्ने सुरेशले शालीन भावमा भने, म त आफैं र चित्रहरूसँग रमाइरहेको हुन्छु । बाँकी दुनियाँले के गर्छन्, के भन्छन् पत्तै हुन्न । अर्थात् आफ्नै मर्जीका मालिक हुन् उनी ।सुरेशको पृष्ठभूमि नियाल्दा लाग्छ, कला उनको पेसा होइन । जीवन नै कलारूपी छ । तर चित्रकारबाहेक पनि उनको अर्को प्रेमिल परिचय छ । जुन चित्रकारिताभन्दा पूरापूर अलग । रहस्यमयी पनि । के होला त ? अहिले भनिहाल्दा रोचक नहोला कि ! अहिलेकै लागि पेन्टिङप्रति सुरेशको लगाव, तपस्या र यात्रालाई नियालौं ।उनकै शब्दमा, पेन्टिङसँगको प्रेम आमाको पेटबाटै सुरु भएको रे । त्यसको लजिक चाहिं हजुरबुवा मोतीभाइ र बुवा बाबुराजा पनि पेन्टिङ गर्थे । भनूँ न, रंगहरूमा खेल्नु उनको पुर्खौली चिनारी हो । भलै एलएसली पास गरेपछि डाक्टर पढ्ने रहर नभएको होइन तर त्यतिबेला अर्थात् ०४५ मा विज्ञान, अंग्रेजी र गणितमा ५५ नम्बर कटाएपछि मात्र आईएस्सी पढ्न पाइन्थ्यो । दुर्भाग्य ! गणितमा ५४ मात्र आयो । चारैतिर आफैंले कोरेका चित्रहरूले सजाइएको कोठामा सुरेश मुस्कुराए, त्यतिबेला साहै्र नरमाइलो लागेको थियो । अहिले जे भयो, राम्रै भयो जस्तो लाग्छ । विज्ञान पढ्न नपाएपछि ललितकला क्याम्पस पुगे । पहिलो दिनमै सरले एब्स्ट्रयाक चित्र कोर्न सिकाए । जबकि विद्यार्थीलाई ल्यान्डस्केप र लाइभ पोट्रेट भनेकै थाहा थिएन । अर्थात् कखरा नपढाई वाक्य गठन सिकाएझैं भएछ । अरूको के हाल भयो कुन्नि, सुरेशको चाहिं सात्तो उडेछ । भोलिपल्टै शंकरदेव क्याम्पसमा भर्ना भए । ललितकलाका ती गुरु अरू कोही नभएर किरण मानन्धर थिए । उता, कर्मस पढ्न लागे । यता, साइड बोर्डमा लेख्न थाले । १० कक्षामा भानुभक्तको मुहारचित्र कोरेर स्कुल फस्ट भएबाटै चित्रसँगको सामीप्य गाढा भएको थियो । त्यसैले कलेज जीवनको सुरुआतबाटै आममान्छेका मुहार चित्र बनाउँदै ग्यालरीलाई बेच्न थाले । डिमान्ड राम्रो थियो तर पैसा कम । एक दिन कसैले उनको कानमा फुकिदियो, जबसम्म एकल प्रदर्शनी गर्दैनौं । तिम्रो चित्र महँगो हुँदैन । यो कुरा मनमा बिझ्यो । र, त्यसकै प्रतिफल थियो, २०५८ सालमा आर्ट काउन्सिलमा गरिएको मिरर अफ नेप्लिज पिपल नामक प्रदर्शनी । जहाँ सुरेशले कोरेका ३५ वटा मुहार चित्र राखिएको थियो, सबै श्यामश्वेत र चारकोलबाट बनाइएका । नभन्दै, प्रदर्शनीपश्चात् उनका चित्रका भाउ बढ्यो । तर चित्रको गुणस्तरअनुसार उनले व्यक्तिगत रूपमा सम्मान पाउँदैनथे, उनको चित्रकारितालाई हल्का रूपमा लिइन्थ्यो । कारण, उनले पेन्टिङको औपचारिक अध्ययन गरेका थिएनन् । फेरि कसैले उनलाई दिव्यज्ञान दियो, जबसम्म पेन्टिङ पढ्दैनौ, कसैले तिम्रो चित्रलाई गम्भीर रूपमा लिँदैनन् । यो प्रसंग हो, ०६० सालको । जतिबेला उनको दोस्रो एकल प्रदर्शनीसमेत भइसकेको थियो, चित्रमा हाम्रा कवि र साहित्यकार । भानुभक्तदेखि खगेन्द्र संग्रौलासम्मका ५७ साहित्यिक व्यक्तित्वका मुहार चित्र समाविष्ट उक्त प्रदर्शनीले काफी चर्चा कमायो पनि । त्यतिबेलासम्म उनका चित्रमा पर्सपेक्टिभ (चित्रमा टाढाको वस्तु सानो र नजिकको ठूलो देखिने), इलुजन (वास्तविकतामा झैं चित्रमा पनि कुनै कुरा अदृश्य त कुनै स्पष्ट हुने), हार्मोनी (रंगहरूबीचको संयोजन) अनि रिदम (आँखामैत्री पेन्टिङ) जस्ता महत्त्वपूर्ण तत्त्वहरू सम्मिलन हुन थालिसकेका थिए । सिनियरहरू यस्तै भन्थे । एउटा अभ्यासरत पेन्टरका लागि लोभलाग्दो उपलब्धि थियो यो तर उही, आर्ट नपढेकाले खिसीटिउरी सहनुपथ्र्यो । शुभचिन्तकले समेत सर्टिफिकेटका लागि मात्र भए पनि पढ भनेर सुझाएपछि ललितकला भर्ना भए ।एमकम सकिसकेको थियो । ३२ वर्ष पुगेका थिए । कक्षामा सबै आफ्ना भतिजाभतिजी उमेरका थिए तर लाज मानेर सुखै थिएन, उनले मुस्कुराउँदै भने, सरबाट नयाँ कुरा सिक्ने पनि केही थिइनँ । तैपनि सर्टिफिकेटको लोभमा पढें । कति सरहरू त उनलाई पढाउनै हिच्किचाउँथे, आखिर दुई एकल प्रदर्शनी गरेर नाम कमाइसकेको कलाकारलाई पढाउनु चानचुने कुरा थिएन पक्कै ।र, पाँच वर्षअगाडि मास्र्टस् इन फाइन आर्टस् (एमएफए) सके । ललितकता यात्रासँगै सुरु भएको थियो, उनको स्वप्न प्रोजेक्ट सत्यम् शिवम् सुन्दरम् । भन्छन्, आफ्नो थिममा रमाउन पाएपछि कलाकारलाई पैसाको वास्ता नहुँदोरहेछ । मुहार चित्रको खुब माग थियो तर यही प्रदर्शनीको तयारीमा जुटेंं । यसबीच पैसा आउने केही मुहारचित्र नकोरेका होइनन्, तर रिफ्रेसमेन्ट का लागि मात्र, जब महादेवका चित्र बनाउँदाबनाउँदै दिक्क लाग्छ । यो प्रोजेक्टको थालनीसँगै उनले चारकोल त्यागे, कलरतिर लागे । सत्यम् शिवम् सुन्दरम् का लागि पेन्टिङको ज्ञान मात्र भएर पुग्दैनथ्यो, विषयवस्तुको स्पष्टता अहम् थियो । जस्तो, हरेक संस्कृतिअनुसार भगवान्लाई हेर्ने दृष्टिकोण अलग हुन्छ । महादेवलाई समुदायपिच्छे नै भिन्न रूपमा लिन्छन् । त्यसैले उनलाई सुरुमा महादेवलाई कुन कोणबाट चित्रमा उतार्ने संकट आइलाग्यो । नेवारीभन्दा जातिविशेष हुनेभयो । नेपालीबाट हेर्दा नेपालमा मात्र सीमित हुने भयो, सुरेशले सुनाए, त्यसैले दायरा फराकिलो हुने भएकाले हिन्दुज्म रोजें र महाभारत, शिवपुराणजस्ता धार्मिक ग्रन्थ दोहोर्याएर पढ्न थालें । पोस्टर कलरबाट पहिलो पेन्टिङ बनाए, स्वर्गलोकबाट महादेव आएको । पूरै ६ महिना लाग्यो । उनी अगाडि थप्छन्, जति ढिला भए पनि एक दिन सकिन्छ नै । त्यसैले आफ्नो सोचमा काम गरेपछि चित्त नबुझुन्जेल गर्नुपर्छ । कलेजको प्रोजेक्टमा यही सिरिजका पेन्टिङ देखाइदिन्थे । सरहरूको प्रतिक्रिया हुन्थ्यो, यस्तो मास्टर पिस पेन्टिङ गर्ने मान्छे किन पढ्न आउनुभएको ? उनी मुसुक्क हाँसिदिन्थे मात्र । र, आज सोच्दा लाग्दो रहेछ, साँच्चै न एमकमको सर्टिफिकेट काम लाग्यो, न एमएफएको । तैपनि जे हुन्छ, राम्रै हुन्छ । महादेवका कथा पढ्दै चित्रलाई अभिव्यक्त गर्न थाले, ताकि कथा नबिग्रियोस्, दोहोरो अर्थ पनि नलागोस् । पेन्टरले हुबहु उतार्छ तर आर्टिस्टले आफ्नो दृष्टिकोणमा कुनै विषयवस्तुलाई ढालिदिन्छ । यसले कलाकारको मनको भाव वा बौद्धिकता देखाउँछ । नि:सन्देह महादेवलाई हेर्न नजरमा उनले आफ्नोपन मिसाएका छन्, तर महादेवको गरिमामा आँच नआउने गरी । गर्दै जाँदा पेन्टिङ थ्रिडी हुन पुग्यो, जुन हेर्दा लाइभ अनुभूत गराउँछ । महादेवले देवगणसँग मिलेर देवी उत्पत्ति गरेको, त्रिपुराश्वरलाई दहन गरेको, सतीदेवीसगँ विवाह गरेको जस्ता महादेवका विभिन्न कथा उतारेर २५ वटा पेन्टिङ गरिसके, अब फाइनल टच गर्न बाँकी छ । यही अंग्रेजी वर्षको अन्त्यसम्म प्रदर्शनीको तयारीमा रहेका उनी भन्छन्, पेन्टिङको माध्यमबाट हाम्रो पौराणिक र सांस्कृतिक कथाको अर्काइभ गर्ने प्रयास गरेको छु । जब यो सिरिजका बारेमा हल्काफुल्का चर्चा चल्न सुरु भयो, विदेशबाट समेत प्रदर्शनीका लागि प्रस्ताव आउन थालेको छ । उनको पेन्टिङ ह्याबिट पनि अचम्मको छ, जस्तो शनिबार कुची र ब्रस मरिगए छुँदैनन्, बाँकी दिन घटीमा पाँच घण्टा चित्र कोर्न घोत्लिएका हुन्छन् । दुई वर्षअगाडि दाहिने हातमा सत्यम् शिवम् सुन्दरम् को ट्याटु खोपे । विगत १० वर्षदेखि उनको हरेक सोचाइ र व्यवहार यो सिरिजभन्दा एक इन्च बाहिर छैन । एक खालको कलात्मक पागलपन नै भएन र यो ? उनको परिचयको अर्को पोको के होला त ? उनका पेन्टिङका पारखीलाई समेत पत्तो नहुन सक्छ, उनी नामूद तन्त्र गुरु पनि हुन् । पेन्टिङजस्तै तान्त्रिक विद्या पनि गर्भबाटै सिकेका रहेछन् । उनका बुवा गिनेचुनेका तान्त्रिक थिए । सुरेशले जुन कोठामा बसेर सत्यम् शिवम् सुन्दरम् कोर्छन्, त्यही कोठामा हरेक दिन बिहान ६ बजेदेखि ११ बजेसम्म खुट्टो राख्ने ठाउँ हुँदैन । कोही लोग्नेस्वास्नीको झगडा मिलाउन आएका हुन्छन्, कोही भिसा नलागेर त कोही रोग व्याधि हटाउन त कोहीे नराम्रो बानी परास्त गर्न । ती सबैको मन शान्त गरेर पठाउँछन् उनी, सेवा दिएको कुनै शुल्क तोकेका छैनन् । बाहिरबाट हेर्दा पेन्टिङ र तन्त्र एकअर्कामा विपरीतबाट लाग्छ तर उनका लागि भने एकअर्काको परिपूरकजस्तो । उनी बडो प्रेमिल सुनिए, पेन्टिङ भनेको कलरको संयोजन हो, मन्त्र भनेको शब्दहरूको संयोजन । पेन्टिङमा इमानदारी हुनुपर्छ, तन्त्रमा कल्याणकारी भाव । पेन्टिङ गर्दा आफैंसँग जवाफदेही हुनुपर्छ अनि तान्त्रिक हँुदा आफ्नै आत्मासँग । अनि एक छिन अडिएर फेरि मुख खोले, पेन्टिङ आर्टथेरापी हो, यसले मन आनन्दित हुन्छ । अनि तन्त्रमन्त्रले शारीरिक र मनोवैज्ञानिक समस्या समाधान गर्छ । त्यसो हुनु भनेको फेरि पनि मन आनन्दित नै हुनु हो ।लाग्छ, पेन्टिङ र तन्त्रमार्फत एकातिर सुरेश आफैं आनन्दित भइरहेका छन्, अर्कातिर अरूलाई आनन्दित तुल्याइरहेका छन् ।"
ऐश्वर्यसँगै परीक्षा,"बन्दीपुरमा गणेशमान गोठालो गणेशमान कस्तो नेता हुनुहुन्थ्यो, नेपालको प्रजातन्त्रका लागि उहाँले कति संघर्ष गुर्नभयो भन्ने कुरा मैल भनिरहनु पर्दैन । यो नेपालको आधुनिक इतिहासको एउटा हिस्सा हो । उहाँले वामपन्थीसँग पनि मिलेर जाने भन्ने समझदारी नदेखाउनुभएको भए २०४६ सालको आन्दोलन सफल हुन्थेन होला र नेपालमा प्रजातन्त्रको पुनर्बहाली हुन्थेन होला । २०१७ सालमा खोसिएको प्रजातन्त्र फिर्ता ल्याउन उहाँले ३० वर्षे पञ्चायतविरुद्ध ठूलो आन्दोलन गर्नुभयो । योभन्दा ठूलो आन्दोलन र संघर्ष उहाँले राणा शासन ढालेर पहिलोपटक प्रजातन्त्र ल्याउनका लागि पनि गर्नुभएको थियो । २००७ सालभन्दा अगाडि उहाँलाई भद्रगोल जेलमा राखिएको थियो । उहाँलाई फाँसीको सजाय सुनाइसकेका थिए । अब त पक्कै फाँसी दिन्छ भन्ने भएपछि उहाँले जेलबाट भाग्ने रणनीति बनाउनुभएछ । त्यो समयमा म त सानै थिएँ । पछि अरूले भनेको सुनेको हुँ । मैले सुनेअनुसार उहाँले एउटा भरपर्दो सूत्र मिलाएर जेलभित्रै एउटा डोरी मगाउनुभएछ । ठूलो पाले पहरा रहने जेलबाट भाग्न गाह्रो थियो । पहरेदार रातभरि जेल घुमीघुमी रेकी गर्थे । जतिबेला पाले जेलको अर्कोपट्टि पुग्थ्यो । त्यतिबेला डोरीको सहाराले पर्खाल चढेर अर्कोपट्टि झर्नुपथ्र्यो । रातिको अँध्यारोमा कसैले नदेख्नेगरी उहाँले डोरी माथि फाल्ने अभ्यास गर्नुभएछ । र, सुरक्षाकर्मी अर्कोपट्टि पुगेको बेला डोरी माथि अड्काएर पर्खाल त उक्लिनुभएछ तर अर्कोपट्टि झर्नुपर्यो । त्यहाँ तल के छ उहाँलाई केही थाहा छैन । हेरौं भने रातिको अँध्यारोमा केही देखिँदैन । तैपनि छिटोछिटो डोरी तल झारेर त्यही डोरी समाउँदै झर्नुभएछ । तल झर्दै जाँदा जमिन नआइपुग्दै डोरी सिध्दिएछ । अब के गर्ने ? सायद १२१५ फिट माथि नै उहाँ डोरीमा झुन्डिनुभएको थियो । ढिलो गरे सुरक्षाकर्मी आइपुग्थ्यो । उसले देखे सोझै गोली हान्थ्यो । त्यही डोरी समाएर माथि गए फेरि निस्किने यस्तो मौका नमिल्न सक्थ्यो । उहाँले सोच्नुभएछ, फेरि जेलमा गएँ भनें त फाँसी हुन्छ नै । बरु, हाम्फालें भने मरे त मरिहालियो, बाँचियो भने त बाँचियो । भित्र पक्का मरिन्छ, बाहिर बाँच्न पनि सकिन्छ । त्यसपछि आँखा चिम्लिएर डोरी छोड्नुभएछ । तल जमिनमा दुइटा कुरा रहेछन् । एउटा सिस्नोघारी, अर्को फुटेका सिसाका टुक्राहरू । उहाँ त्यसैमाथि खस्नुभयो । जीउभरि सिसाका टुक्रा गडेछन् । घाउ भएछ । घाउ भए पनि त्यही बसेर त भएन । उहाँ विष्णुमतीको तीरैतीर घिस्रिँदै बालाजु पुग्नुभएछ । त्यतिन्जेलमा गणेशमान जेलबाट भागे भन्ने कुरा प्रहरीले थाहा पाइहाल्यो । अनि त, सहरभरि उहाँको खोजी हुन थाल्यो । प्रहरीहरू सहरभरि यताउता दौडिएको उहाँले थाहा पाउनुभयो । हरेक नाका बन्द हुन थाले । अब लुक्ने कसरी ?जेलबाट भागेको मान्छे, पहिले नै फाँसी सुनाइसकिएको, भेट्टाए भने त मार्छन् नै । कहाँ लुक्ने त भन्दा उहाँले एउटा जुक्ति लगाउनुभएछ । बालाजुमा एक जना सेनाको जर्नेलको घर रहेछ । घरमा जर्नेल थिएनन् । गणेशमान त्यही घरभित्र छिर्नुभएछ र जर्नेलकी श्रीमतीलाई हजुर म माथि गाउँको मान्छे हुँ, भीरबाट लडेर यस्तो भयो । कति दिनदेखि केही खान पाएको छैन भन्नुभएछ । जर्नेलकी श्रीमती दयालु रहिछन् । उहाँलाई खानेकुराहरू ल्याएर दिइछन् । पानी, चिया र चिउरा खाएर एक छिन यो घरमै बस्नुभएछ । बालाजुका सबै घरमा प्रहरीले खानतलास गरिरहेका रहेछन् । यो घरबाहिर पनि प्रहरी आइपुगेछन् । एउटाले भनेछ यहाँ पनि हेरौं । अर्कोले भनेछ सेनाको जर्नेलको घरमा हामी सिपाहीले कसरी तलासी लिनु । हुँदैन, जाउँ भनेर फर्किएछन् । जर्नेलको घरमा खानतलासी हुन्न भन्ने थाहा भएर नै गणेशमान यो घरमा छिर्नुभएको थियो । यसरी जुक्ति लगाएर उहाँ प्रहरीबाट जोगिनुभयो । प्रहरीहरू गइसकेपछि जर्नेलकी श्रमतीलाई सत्य बताइदिनुभएछ । बाहिर प्रहरीले खोजिरहेको, जेलबाट भागेको गणेशमान भन्ने म नै हुँ । तपाईंले मेरो ज्यान बचाइदिनुभयो । यस्तो अप्ठेरो परेको बेला मद्दत गर्नुभयो, धन्यवाद भनेर त्यहाँबाट हिँड्नुभएछ । पछि २०१२ सालमा म काठमाडौं पढ्न जुन बाटो आएँ, त्यही बाटो गणेशमान बन्दीपुर पुग्नुभएको रहेछ ।बन्दीपुर पुगेर गणेशमान बालमुकुन्द पियाको घरमा तीन दिन गोठालो बस्नुभएछ । उनको घर टुँडीखेल जाने बाटोनेर थियो । त्यहाँ बस्दा गणेशमानले घाँस पनि काट्नुभएको थियो अरे । तीन दिन बसेपछि अलि थकाइ मरेछ । खाना पनि मजाले खान पाएपछि अलि फुर्ती आएछ । त्यसपछि जेल तोडेर भागेको गणेशमान मै हुँ, म यहाँ आएको कुरा कसैलाई नभन्नुहोला भनेर भारत जान्छु भनेर हिँड्नुभएको रहेछ । बन्दीपुरबाट चितवन झरेर माडी र ठोरी हुँदै गणेशमान भारत छिर्नुभएछ । त्यसको केही समयमा नै नेपालमा प्रजातन्त्रको आन्दोलन चर्कियो र राणाशासन ढल्यो । जनताको अधिकारका लागि आफ्नो ज्यानको कुनै परवाह नगर्ने, एकदमै साहसी र हक्की नेता गणेशमान हुनुहुन्थ्यो । पछि व्यक्तिगत रूपमा भेटघाट हुँदा मैले एकदमै साधारण, कुनै लोभलालच नभएको नेताका रूपमा उहाँलाई पाएँ । २०४६ सालको जनआन्दोलन सफल भएपछि त्यो आन्दोलनका सर्वोच्च कमान्डर गणेशमानलाई राजा वीरेन्द्रले दरबारमा बोलाएर प्रधानमन्त्री बन्न आग्रह गरे । तर, उहाँले प्रधानमन्त्री बन्नका लागि मभन्दा लायक छन् भनेर कृष्णप्रसाद भट्टराईलाई अघि सार्नुभयो । अहिले भए कुनचाहिँ नेपालीले आफ्नो हातमा आएको प्रधानमन्त्री पद कसले पो अर्काको पोल्टामा हाल्थ्यो होला र ? (आइतबार सार्वजनिक हुने श्रेष्ठको पुस्तक घुमीफिरी बन्दीपुर को अंश ।)"
भारत बुझ्न उपयोगी,"सन् १९४७ मा ब्रिटिस उपनिवेशबाट मुक्त भएपछिको ७० वर्षमा भारतले निकै उन्नति गरेको छ । भारत यतिबेला विश्वको सुपरपावरका रूपमा उदाइरहेको छ । तर आफूलाई अमेरिका र चीनजस्तै सुपरपावरको रूपमा विकास गर्न उसले आन्तरिक रूपमा आर्थिक, सामाजिक तथा राजनीतिक समस्यालाई सम्बोधन गर्न आवश्यक छ भने क्षेत्रीय र अन्तर्राष्ट्रिय छविलाई राम्रो बनाउन । यी दुवैमा निकै कमजोरीहरू देखिएका छन् भारतको यति बेला । उसको छिमेकी चीनले आफूलाई अमेरिकासरहको शक्तिराष्ट्रको रूपमा प्रस्तुत गर्न थालिसकेको छ । शक्तिराष्ट्रको रूपमा चीनको उदय तथा आगामी दिनमा चीनले नेतृत्व गर्न सक्ने नयाँ विश्व वल्र्ड अर्डर लाई भारतले सहज रूपमा लिन सकेको छैन ।विश्व शक्तिराष्ट्रको रूपमा आफूलाई विकास गर्न खोजिरहेको भारतले माथि उल्लेख गरिएका आन्तरिक तथा बाह्य विषयहरूमा चाहिँ कत्तिको प्रगति गरिरहेको छ त ? अहिले भारतको आर्थिक, सामाजिकलगायत सुरक्षाको अवस्था कस्तो छ ? छिमेकीलगायत अन्तर्राष्ट्रिय स्तरमा भारतको छवि कस्तो छ ? यिनै विषयलाई सम्बोधन गर्ने प्रयास गरिएको इन्डिया नाउ एन्ड इन ट्रान्जिसन नामक पुस्तक अघिल्लो महिना मात्र सार्वजनिक भएको छ । पुस्तकमा भारतले विभिन्न क्षेत्रमा भोगिरहेका समस्याहरू चिरफार गरिएका विभिन्न अनुसन्धानमूलक लेखहरू समावेश छन् । पत्रकार अतुल के ठाकुरले सम्पादन गरेको पुस्तकमा ३७ जना विभिन्न क्षेत्रमा प्रबुद्ध लेखक तथा विश्लेषकले भारतका विभिन्न विषयमा लेखहरू लेखेका छन् । ती अनुसन्धानमूलक लेखहरूले भारतले अहिले विभिन्न क्षेत्रमा भोगिरहेका समस्याहरूको बारेमा गहिरो विश्लेषण गर्दै आगामी दिनमा चाल्नुपर्ने विषयहरू सिफारिस गरेका छन् । यति मात्र होइन, भारतका राजनीतिक दलहरूको कार्यशैली, उनीहरूको वैचारिक विचलनलगायतका विषयहरूसमेत पुस्तकमा उल्लेख गरिएका छन् । एउटै पुस्तकले धेरै विषयको जानकारी दिन्छ । राजनीति, आर्थिक विषयहरू, सहरीकरणको स्वरूप तथा समस्याहरू, मिडियाको भूमिका र अवस्था, साहित्य खेलकुद, भारतको विदेश नीतिको गहिरो समीक्षा, गरिबी तथा अन्य सामाजिक विभेदहरू, भारतका आन्तरिक तथा बाह्य सुरक्षा चुनौतीहरू पुस्तकमा समेटिएका केही विषय हुन् ।पुस्तकमा भारतले भोगेका वर्तमान समस्याहरूलाई राम्रोसँग केलाउने प्रयास गरिएको छ । भारतमा यति बेला केन्द्र र राज्य सरकारको सम्बन्धको बारेमा निकै बहस भइरहेको छ । विशेषगरी केन्द्र र राज्य सरकारको अधिकार बाँडफाँडका बारेमा निकै द्वन्द्व र बहस चलिरहेको छ । सन् २०१४ मा भारतीय जनता पार्टीको सरकार बनेपछि यो बहस झन् पेचिलो भनेको छ । केन्द्र र राज्य सरकारको सम्बन्धको कुरा गर्दा विशेषगरी केन्द्रको परराष्ट्र नीतिमा राज्य सरकारको भूमिका यति बेला सबैभन्दा बहसको विषय हो । विशेषत: मोदी सरकारले राज्य सरकारलाई परराष्ट्र नीतिमा पहिलेभन्दा बढी स्पेस दिइरहेको सन्दर्भमा यसका फाइदा तथा बेफाइदाका बारेमा बहस भइरहेको छ । पुस्तकमा विश्लेषक राजीव जयरामले भारतको केन्द्र र राज्य सरकारको सम्बन्धको बारेमा गहन अध्ययन गरेर निबन्ध लेखेका छन् । यसबाहेक भारतको संघीयताका महत्त्वपूर्ण विषयहरू आथिर्क विषय, कानुन निर्माण गर्ने अधिकार तथा प्रशासनिक विषयहरूलाई पनि पुस्तकमा विस्तृत रूपमा व्याख्या गरिएको छ । प्रशासनिक कुरा गर्दा भारतको संविधानको धारा ३५ सधैं चर्चामा आउने गरेको छ । राज्य सरकार तथा विधानसभा भंग गर्ने, आन्तरिक सुरक्षाका लागि केन्द्रको सुरक्षा बललाई पठाउने अधिकार तथा गभर्नरको भूमिकाबारे उक्त धारामा उल्लेख गरिएको छ । केन्द्रले उक्त धाराको दुरुपयोग गर्ने गरेको भनी आलोचना हुने गरेको छ । लेखकले यी विषयमा विगतदेखि अहिलेसम्मका घटनाक्रमको विश्लेषण गर्दै विस्तृतमा उल्लेख गरेका छन् । भारतको अर्काे महत्त्वपूर्ण समस्या भनेको भ्रष्टाचार हो । लेखक टीएसआरले सुव्रमनियनले भारतमा बढ्दो भ्रष्टाचार तथा कालो धनले अर्थतन्त्रमा पारिरहेको गम्भीर असरका सम्बन्धमा लामो अध्ययन गरेका छन् । लेखकले राजनीतिक तहमा इच्छाशक्ति भएमा भ्रष्टाचार नियन्त्रण गर्न सकिने उल्लेख गरेका छन् । उनले राजनीतिक इच्छा शक्तिका कारण विगत तीन वर्षमा नीति निर्माण तहमा हुने भ्रष्टाचारमा निकै कमी आएको उल्लेख गरेका छन् । पुस्तकमा उल्लेख गरिएका अन्य महत्त्वपूर्ण विषयहरूमा भारतमा हुन नसकेको भूमिसुधार, अर्थतन्त्रको विस्तार भए पनि यसले रोजगारी सिर्जना गर्न नसकेको सबाल, उत्तरपूर्वी राज्यहरूको समस्या तथा विदेशी मुलुकहरूको चासोलगायत छन् ।यति बेला भारतमा एकदमै चर्चामा रहेको विषय भनेको छिमेकी मुलुकहरूसँगको सम्बन्ध पनि हो । पुस्तकमा भारतको विदेश नीतिको रणनीतिका बारेमा एक अध्याय लेख्दै बु्रकिङ्स इन्डियाका फेलो धु्रव जयशंकरले भारतले आफ्नो आर्थिक वृद्धिलाई साना मुलुकहरू नेपाल, भुटान, बंगलादेश, श्रीलंका तथा माल्दिभ्ससँग राम्रोसंँग जोड्न सक्छ कि सक्दैन भन्ने अनिश्चय नै रहेको बताएका छन् । उनले लेखेका छन्, भारतले छिमेकी मुलुकहरूलाई आफ्नो अर्थतन्त्रसँग जोड्न आर्थिक र कूटनीतिको एकीकृत नीति बनाउन आवश्यक छ । यसले भारतको क्षेत्रीय प्रभावलाई बढाउन सहयोग गर्नेछ । पारस्परिक फाइदाको अवस्था सिर्जना गर्नेछ र छिमेकी मुलुकहरूसँग कम द्वन्द्वको सम्बन्ध स्थापित गर्नेछ । साथै, यसले भारतको क्षेत्रीय सुरक्षाको वातावरणलाई सुदृढ बनाउनेछ । विश्लेषक तथा कूटनीतिज्ञ राजीवरञ्जन चतुर्वेदी भारतको विदेश नीतिको एसियाली आयामका बारेमा लेखेको लेखमा विस्तृत रूपमा भारतको छिमेक नीतिका बारेमा चर्चा गरिएको छ । उनले भनेका छन्, दीर्घकालीन आर्थिक वृद्धिका लागि शान्त परिवेश आवश्यक पर्छ । त्यसैले भारतको विदेश नीतिमा छिमेक नीतिले विशेष प्राथमिकता पाउनु स्वाभाविक हो । मोदी सरकारले छिमेक नीतिलाई प्राथमिकता दिएका पर्याप्त संकेतहरू छन् । मोदी सरकारको छिमेकी मुलुकहरूसँगको इन्गेजमेन्ट बढिरहेको छ । उदाहरणका लागि भारतनेपाल संयुक्त कमिसनको बैठक २३ वर्षपछि बस्यो ।उनले नेपालमा भूकम्प गएपछि भारतले सबैभन्दा पहिला रेस्पोन्स गरेको समेत बताएका छन् । भारतको बंगलादेशसँगको सीमा विवाद अन्त हुनु, नेपाल, भुटान, भारत र बंगलादेशको बीचमा मोटर सम्झौता हुनुलाई नेवरहुड फस्ट पोलिसी का केही राम्रा उदाहरणहरू भएको उनले बताएका छन् ।चतुर्वेदीले मोदीले छिमेकी मुलुकहरूसँग उच्च राजनीतिक तहमा सम्बन्ध राख्ने जाँगर र तत्परता देखाएको समेत बताएका छन् । उनले यसलाई राजनीतिक कनेक्टिभिटी बढाउने प्रयाससमेत भनेका छन् ।तर उनले पछिल्ला महिनाहरूमा भएका केही घटनाक्रमलाई विचार नगर्ने हो भने सुरुआतीको महिनामा प्राप्त भएका उपलब्धिहरू संकटमा पर्न सक्ने बताएका छन् । उनले भारतले नेपालमा लगाएको अनौपचारिक नाकाबन्दी र अन्य केही घटनाक्रमले भारतको छिमेकी मुलुकहरूसँगको सम्बन्ध प्रभावित भएको बताएका छन् । उनले विगतमा भएका गल्तीलाई दोहोर्याउन नहुनेसमेत बताएका छन् ।लेखकका अनुसार छिमेकसँगको सम्बन्धलाई राम्रो बनाउनका लागि नै भारत सरकारले पछिल्लो समयमा विदेश नीतिमा राज्य सरकारहरूलाई पनि संलग्न गराउँदै गएको छ । विगतमा पनि विदेश नीतिको सम्बन्धमा केन्द्रले राज्य सरकारसँग परामर्श गर्ने गरेको भए पनि केन्द्रीकृत विदेश नीतिको विरोध भइरहेको थियो । विदेश नीतिमा संघीयताको अवलम्बन राष्ट्रिय स्वार्थको रक्षाका लागि धेरै सहयोगी हुन सक्छ, लेखमा भनिएको छ । पुस्तकका कमजोरी पनि छन् । केही लेखहरू पहिले नै प्रकाशित भएका तथा केही सार्वजनिक कार्यक्रममा दिएका मन्तव्यहरू छन् । त्यसैगरी पुस्तकका लेखकहरूका बारेमा जानकारी दिइएको छैन । रामचन्द गुहा, शशि थरुरलगायतका केही लेखकहरूको परिचय आवश्यक नभए पनि पनि धेरै लेखकहरूको परिचय पुस्तकमा खड्किएको छ ।"
छन्दमा अनुराग,"नेपाली साहित्यमा गोपालप्रसाद रिमालको आगमन अगाडि कविता छन्दमा मात्रै लेखिनुपर्छ भन्ने मान्यता बलियो थियो । रिमालका अतिरिक्त बालकृष्ण सम, लक्ष्मीप्रसाद देवकोटा, भूपी शेरचन, मोहन कोइरालाजस्ता मूर्धन्य कविले पनि गद्य कविताको युगलाई स्वागत गरे । त्यसपछिका कविहरूले नेपाली साहित्यमा गद्य कविताको वहार नै ल्याए । वर्तमानमा आइपुग्दा गद्य सरल भएर पनि अपेक्षित सरस हुन नसकेको विषयले यदाकता प्रवेश पाउने गरेको छ । साहित्यका तीन अर्थ, अभिधा, लक्षणा र व्यञ्जना । तीमध्ये तेस्रोले जति कवितालाई गहन बनाउँछ त्यति अघिल्ला दुई अर्थले गर्न नसक्ने साहित्यानुरागी सबैमा स्वीकार गरिएको विषय हो । व्यञ्जना अर्थात ध्वन्यात्मक अर्थ गद्यमाभन्दा बढी पद्यमा मीठासपूर्ण बन्छ भन्ने मान्यता बलियो बन्दै गएको छ ।कवि सुवानन्द दासबाट प्रारम्भ भएको नेपाली कविता साहित्यको इतिहासमा भानुभक्त आचार्य, मोतीराम भट्ट, लेखनाथ पौडेल, लक्ष्मीप्रसाद देवकोटा, माधव घिमिरेजस्ता थुप्रै अग्रज साहित्यकारले छन्द विधालाई उत्कर्षमा पुर्याए । अझै नवातिनव कवि व्यक्तित्वका नवीन सिर्जनाले यस विद्यालाई उचाइको यात्रामा लैजाने प्रयत्न गरिरहेकै छन् । कवि देवी नेपाल छन्द कविता अभियान लिएर देश दौडाहामा छन् । फरक विधाका फरक परिचय, नेपाल प्रज्ञाप्रतिष्ठानले छन्दविधालाई पनि प्रश्रय दिँदै प्रकाशनमा ल्याएको छ, छन्दको छाहारी । डा बमबहादुर थापा जितालीको मिहिनेत यसमा देखिन्छ ।जहाँ छन् बुद्धका आँखा जस्ता लोकप्रिय गीतका रचनाकार जितालीद्वारा लेखिएको यस कृतिमा नेपाली कवितामा प्राचीन कालदेखि वर्तमानसम्म प्रयुक्त २ सय १७ शास्त्रीय छन्दको नाम, गण, मात्रा, यति, गति, लक्षण र उदाहरण प्रस्तुत गरिएको छ । पुस्तकमा संस्कृतका विविध शास्त्रीय छन्दलाई नेपाली कवितामा भित्र्याउने कविहरूको प्राप्त अभिलेख पनि उल्लेख गरिएको छ । छन्द बचाउ आन्दोलनदेखि छन्दको महत्त्व प्रचारप्रसारसम्म संलग्न संस्था र व्यक्तित्वको नाम दिएर लेखकले छन्दको यात्रालाई सक्दो न्याय दिने प्रयत्न गरेका छन् । ऐतिहासिक परम्परामा देखिएका शास्त्रीय र लोक छन्दका नवीन प्रतिभाप्रति पनि लेखक सहानुभूति प्रकट गर्छन् । एकाक्षरी श्री छन्ददेखि छब्बीस अक्षरका उत्कृति छन्दसम्मका उदाहरण कृतिमा पाइन्छन् । समवृत्त र अर्धसमवृत्त छन्दको उदाहरणले छन्दको विविधातालाई प्रस्ट्याएका छन् । विसमवृत्त छन्द नेपाली साहित्यमा प्रयोग भएको नपाइए पनि लेखकले त्यसको प्रयोग हुनसक्ने सम्भावनालाई भने नकारेका छैनन् । छन्दको इतिहास लेखन यात्रामा पूर्व समालोचकहरूले प्रस्तुत गरेजस्तै स्थापित कविका कविता मात्रै यस कृतिमा नभएर नवीन कविका उदाहरणले नयाँ पुस्तालाई ऊर्जा थप्ने काम पनि समालोचक जितालीले गरेका छन् । यति हुँदाहँुदै पनि यो कृति कुनै कवि विशेषप्रति अलि बढी नै अनुरक्त भएको हो कि भन्ने भान पनि पाठकमा पर्न सक्ने सम्भावना पनि बलियो छ । रामरञ्जन पौडेल"
सर्वोत्कृष्ट बन्ने होड,"२०६३ सालमा वर्षको उत्कृष्ट पुरुष खेलाडीको उपाधि जितेपछि नेपाली राष्ट्रिय क्रिकेट टोलीका त्यस समयका कप्तान विनोद दासले यस्तो भनेका थिए ।विदितै छ, कुनै पनि खेलाडीले आफ्नो खेलमा मिहिनेत गरेर सफलता हात पारेपछि ऊ त्यस खेलको उत्कृष्ट कहलाउँछ । तर, सम्पूर्ण खेलजगत्मा उत्कृष्टमध्येको पनि सर्वोत्कृष्ट हुने मौका भने कमैलाई जुर्छ । खेलकुदको सम्बन्धित निकायले खेलाडीलाई उत्प्रेरणा दिने यस्ता कार्यक्रम गर्न चुक्दा खेल पत्रकारहरूको एक समूहले यस कार्यलाई आफैं आयोजना गर्दै आएको छ । नेपाल खेलकुद पत्रकार मञ्च (एनएसजेएफ) को आयोजनामा बर्सेनि हुने यस कार्यक्रमको १४ औं संस्करण यही भदौ २६ गते राजधानीमा हुँदै छ । पूर्वराष्ट्रपति रामवरण यादवले यसलाई राष्ट्रिय अवार्ड भनेका थिए । खेलाडी आफैंले पनि यस अवार्ड जित्नु त छँदै छ, मनोनयनमा पर्नुलाई पनि प्रतिष्ठाको विषय मान्ने गरेका पाइन्छ ।सदाझैं कमलादीस्थित प्रज्ञा प्रतिष्ठानमा हुने अवार्ड समारोहमा यसपटक ८ विधामा विभिन्न खेलाडी, प्रशिक्षक तथा खेलसँग सम्बन्धित व्यक्तित्वलाई सम्मानित गरिनेछ । मञ्चले ५ विधाका लागि मनोनयनमा पर्ने व्यक्तिहरूको नाम सार्वजनिक गरिसकेको छ भने अन्य ३ विधाको विजेता भने अवार्डकै दिन घोषणा गरिनेछ ।वर्षको उत्कृष्ट पुरुष खेलाडीको मनोनयनमा नेपालको लागि अन्तर्राष्ट्रिय जगत्मा पहिलो औपचारिक स्वर्ण दिलाउन सफल किरण चेम्जोङ र रत्नजित तामाङ छन् । किरणले राष्ट्रिय फुटबल टोलीसँग रहेर मलेसियामा आयोजित एएफसी सोलिडारिटी कप जितेका थिए भने रत्नजितले दिदी नङ्सलदेवीसँग मिलेर पाकिस्तान इन्टरनेसनल सिरिजअन्तर्गत मिक्स डबल्समा स्वर्ण ल्याएका थिए । रत्नजितले घरेलु प्रतियोगितामा लगातार उपाधि जित्दै आएका छन् भने किरण हाल माल्दिभ्समा व्यावसायिक फुटबल खेलिरहेका छन् । पुरुषतर्फको उपाधिका लागि यी दुई खेलाडीको सम्भावना प्रबल छ । त्यस्तै भलिबलका मानबहादुर श्रेष्ठ, क्रिकेटका शरद भेषावकर र एथलेटिक्सका सोमबहादुर कुमाल पनि मनोनयनमा छन् ।महिलातर्फको मनोनयनमा भने राष्ट्रिय प्रतिस्पर्धामा वर्चस्व जमाएका खेलाडीहरूको बाहुल्य छ । मध्यम तथा लामो दूरीकी धाविका कान्छीमाया कोजूले गत वर्ष राष्ट्रिय कीर्तिमानसहित सहभागी भएको पाँच हाफ म्याराथन उपाधि जितिन् । त्यससँगै उनले सातौं राष्ट्रिय खेलकुदमा २ विधामा स्वर्ण पदक हात पारिन् । ब्याडमिन्टनमा पहिलो अन्तर्राष्ट्रिय पदक ल्याउन सफल नङ्सलदेवी तामाङले सातौंमा स्वर्णसहित घरेलु प्रतियोगितामा पनि वर्चस्व जमाइन् । उत्कृष्ट महिला बन्ने होडमा कान्छीमायालाई नङ्सलले कडा चुनौती दिनेछिन् । यी दुईसँगै आर्चरीमा राष्ट्रिय कीर्तिमान बनाउन सफल ज्ञानु अवाले, ओलम्पिक पुगेर २६ वर्ष पुरानो राष्ट्रिय कीर्तिमान तोडेकी सरस्वती भट्टराई र राष्ट्रिय फुटबल टोलीकी फरवार्ड सावित्रा भण्डारी पनि मनोनयनमा छन् ।खेलको भविष्य बोकेका युवा खेलाडीमा पनि कडा उत्कृष्ट बन्न कडा प्रतिस्पर्धा हुने देखिन्छ । आआफ्नो खेलको सिनियर टोलीमा परेर परिपक्व प्रदर्शन गरेका फुटबलका अनन्त तामाङ र क्रिकेटका दीपेन्द्रसिंह ऐरीलाई भारोत्तोलनकी कमल श्रेष्ठले चुनौती दिनेछिन् । अनन्तले नेपालको सोलिडारिटी कप जितमा महत्त्वपूर्ण भूमिका खेल्दा दीपेन्द्रले केन्याविरुद्धको जितमा सुदृढ ब्याटिङ गरेका थिए । यता कमला श्रेष्ठले भने युवा प्रतियोगितामा सिनियरको राष्ट्रिय कीर्तिमान तोड्दै सातौंमा स्वर्ण जितेकी थिइन् । जुडोकी मनिता श्रेष्ठ प्रधान र भलिबलकी प्रतिभा माली पनि उपाधि जित्ने दाउमा रहनेछन् ।खेलाडीसँगै प्रशिक्षकमा पनि उत्कृष्ट बन्ने होडबाजी छ । फुटबललाई पहिलो अन्तर्राष्ट्रिय उपाधि दिलाउने जापानी प्रशिक्षक ग्योतोकु कोजी र एथलेटिक्समा उत्कृष्ट प्रदर्शन गर्न सफल पुष्पराज ओझा अवार्ड जित्ने अग्रपंक्तिमा छन् । कोजीले सोलिडारिटी कपमा नेपाली टोलीलाई अपराजित रहँदै उपाधि दिलाउँदा ओझाले सातौंमा आर्मीलाई टिम च्याम्पियन र ओलम्पिकमा राष्ट्रिय कीर्तिमान बनाउने सरस्वती भट्टराईलाई प्रशिक्षण दिएका थिए । ब्याडमिन्टनमा पहिलो पदक दिलाउने तामाङ दिदीभाइका (नङ्सलरत्न) प्रशिक्षक किरण थापा पनि उपाधिको आसमा हुनेछन् । यसबाहेक थ्री स्टार क्लबका प्रशिक्षक मेघराज केसी र राष्ट्रिय क्रिकेट टोलीका प्रशिक्षक जगत टमाटा पनि उपाधि होडमा छन् ।वर्षभरि चर्चामा रहेका शीर्ष ५ खेलाडीहरूलाई मनोनयनमा राखी दर्शकहरूको मतका आधारमा दिइने अवार्ड हो, पिपुल्स च्वाइस अवार्ड । यस अवार्डका लागि मञ्चले १ महिनाअघि मनोनयन सार्वजनिक गरेर एसएमएस र फेसबुक भोटिङका आधारमा सर्वाधिक मत ल्याउने खेलाडीलाई विजेता घोषित गर्छ । रियो ओलम्पिककै सबैभन्दा कान्छी खेलाडी गौरिका सिंहसँगै यस अवार्डमा अर्की ओलम्पियन जुडोकी फुपू ल्हामु खत्री, क्रिकेटका दीपेन्द्र सिंह ऐरी, एथलेटिक्सकी कान्छीमाया कोजू र फुटबलका सुजल श्रेष्ठ मनोनयनमा परेका छन् । गत वर्ष यस अवार्डमा कुल २,८६,५२१ एसएमएस र ११,६०० फेसबुक लाइक्स प्राप्त भएको थियो ।मनोनयन घोषणा नगरिएका लाइफटाइम एचिभमेन्ट, स्पेसल र प्याराएथ्लिट अफ द इयरको अवार्डले पनि अवार्डमा थप रौनक थप्नेछ । सोमबार कार्यक्रममा उपाधि विजेता घोषणा हुँदा अवार्ड जित्ने त खुसी हुन्छन् नै, मनोनयनमा पर्नेले पनि आफूलाई विजयी नै ठान्नेछन् ।"
सिरियाली खुसी,"पछिल्लोपल्ट सिरियाबाट आएको राम्रो समाचार कुन थियो ? धेरैलाई हेक्का नहुन सक्छ । हेक्का होस् पनि कसरी र, सिरियाबाट खालि युद्धको समाचार आउने गर्छ । युद्धले छाडेका पीडाबारे मात्र समाचार हुने गर्छ । देशमा चलिरहेको गृहयुद्ध, त्यसमा सहभागी दुई परस्पर विरोधी समूह र त्यस युद्धमा पछाडिबाट समर्थन गरिरहेका अरू ठूला देशको समीकरणले सिरिया वास्तवमै निकै जटिल स्थितिमा छ । यसको समाधान के हो त, त्यो पनि कसैलाई थाहा छैन । तर यस्तै विषम परिस्थितिमा पनि पछिल्लो समय प्रत्येक सिरियालीको अनुहारमा खुसी छाएको छ र त्यसको कारण हो, फुटबल । सिरियाबाट आएको राम्रो समाचार यही हो । गृहयुद्धले गर्दा सिरियाले आफ्नो घरमा खेल्नुपर्ने खेल पनि बाहिर खेल्नुपरिरहेको छ, यसपल्ट प्राय: मलेसियातिर । सिरियाली घरेलु फुटबल पनि अस्तव्यस्त छ । लिगको कुनै टुंगो छैन । सिरियामा खेल नै हुन सकिरहेको छैन भने पनि हुन्छ, आखिरमा यो देशमा कहिले कता बम खस्ने हो, त्यो थाहा छैन । यस्तोमा कसरी फुटबल हुन सक्छ र ? तर पनि सिरियाली खेलाडीलाई राम्रो फुटबल खेल्नबाट कसले रोक्न सक्छ र ? प्रत्येक विश्वकप छनोटमा कुनै न कुनै रोमान्टिक कथा तयार हुन्छ । यसपल्टको कथा यही सिरियाली टिमको हो । त्यसो त सिरिया एकपछि वर्षपछि रूसमा हुने विश्वकपका लागि छनोट भइसकेको छैन । छनोटको बाटो अझै लामो छ र यो लामो बाटो उत्तिकै कठिन पनि छ । तर सिरिया कम्तीमा यो बाटोमा भने छ । एसियाली विश्वकप छनोट चरणका खेल यसै साता टुंगिए । पूरा छनोट यात्रामा गज्जब खेलेको सिरियाले पूरा विश्व फुटबललाई आफूतिर तान्न सफल रह्यो, प्ले अफका लागि छनोट भएर । एसियाबाट चार टिमले विश्वकपमा स्वत: प्रवेश पाउने नियम छ । यी चार टिमको निर्णय भइसकेको छ । बाँकी दुई टिमले सुरुमा आफूबीच नै प्ले अफ खेल्ने गर्छन् । त्यसमा पनि विजयी हुने टिमले थप एक अर्को प्ले अफ खेल्नुपर्ने हुन्छ र त्यो उत्तर अमेरिकी टिमविरुद्ध हुनेछ । प्ले अफ आपैंमा निकै तनावपूर्ण हुन्छ । त्यसैले पनि सिरियाका लागि यो सजिलो छैन । अबको सिरियाको पहिलो प्रतिद्वन्द्वी हो, अस्ट्ेरलिया । यो प्ले अफमा जसले जित निकाल्छ, त्यो टिमले सम्भवत: रूसको टिकट काट्न उत्तर अमेरिकी टिमविरुद्ध खेल्नुपर्नेछ । यी त भए, पछिका समीकरण । अहिले तत्काल सबैको ध्यान सिरिया र अस्ट्ेरलियाबीचको खेलमै हुनेछ । यसअघि एसियाली विश्वकप छनोटमा के कस्तो भयो, त्यो बुझ्न आवश्यक छ । एसियाको विश्वकप छनोटको अन्तिम चरणमा १२ टिम थिए । तिनलाई दुई समूहमा विभाजन गरेर खेलाइएको थियो, प्रत्येक समूहमा छछ टिम थिए । समूह ए बाट इरान र दक्षिण कोरिया स्वत: छनोट भए, शीर्ष दुई स्थान ओगटेर । यही समूहमा सिरिया तेस्रो स्थानमा आएको हो । सिरियाको अन्तिम खेल थियो, इरानविरुद्ध । इरान यसअघि नै छनोट भइसकेको थियो । त्यो खेल जितेको भए त सिरिया स्वत: छनोटसमेत हुन सक्थ्यो । तेहरानमा भएको त्यस खेलमा इन्ज्युरी समयसम्म सिरिया २१ ले पछाडि थियो, प्ले अफ खेल्न कम्तीमा एक अंक आवश्यक थियो । ठीक यही बेला ओमार अल सोमाले बराबरी गोल गरे र खेल २२ को बराबरीमा टुंगेको थियो । सोमाको गोलसँगै खेल सकेको ह्विसल पनि बज्यो र पूरा सिरियामा खुसी छाएको थियो । धेरैजसो सिरियालीहरू खुसीले रोइरहेका थिए । अर्को समूह बी बाट जापान र साउदी अरेबियाले विश्वकपमा प्रवेश पाए । उनीहरू शीर्ष दुई स्थानमा रहे । यही समूहमा हो, अस्ट्ेरलिया तेस्रो स्थानमा आएको । जसरी सिरियाबाट राम्रो नतिजाको अपेक्षा गरिएको थिएन, अस्ट्ेरलियाबाट भने थियो । तर त्यस्तो भएन । उसको यात्रामा निकै उतारचढाव देखियो । खासमा अस्ट्ेरलियाले विश्वकपमा सजिलो प्रवेशका लागि नै हो, एसियाली फुटबलमा छिरेको । एसियाबाट खेल्दा आफ्नो फुटबल स्तर बढ्ने पनि उसको दाबी थियो । सुरुका केही वर्षमा त अस्ट्ेरलियालाई सजिलो भयो, तर पछिल्लो समय अस्ट्ेरलियाले आफ्नो अरू ठूला एसियाली टिमविरुद्ध राम्रो गर्न सकिरहेको छैन । त्यसैले त हो, अस्ट्ेरलिया आफ्नो समूहको शीर्ष दुई पनि आउन नसकेको । एसियाको पहिलो प्ले अफमा सम्भवत: अस्ट्ेरलिया नै बलियो छ, सिरियामाथि । तर जसरी सिरिया जोसिएको छ, जस्तै नतिजा पनि सम्भव छ । सिरियाली फुटबल संघले के समेत दाबी गरिसकेको छ भने अब आफ्नो देश पनि एसियाली फुटबल शक्तिमध्ये एक हो । त्यसैले सिरिया कोही कसैविरुद्ध पनि डराउनु पर्दैन । संघको दाबी थियो, सिरियाले धेरै समस्या देखेको छ, त्यसैले फुटबलको मैदानमा अस्ट्ेरलिया समस्या हुन सक्दैन । जहाँसम्म एसियाबाट विश्वकपमा स्वत: छनोट भइसकेका चार टिम छन्, ती सबै वास्तवमै एसियाली फुटबलका महाशक्ति हुन् । सबै चारै टिमले यसअघि पनि विश्वकपमा सहभागिता जनाइसकेका छन् । त्यसैले उनीहरूका लागि यो धेरै नौलो होइन । खालि उनीहरूको मुख्य चुनौती भनेको रूसी भूमिमा राम्रो खेल्ने हो । एकाध अपवाद छाडेर एसियाली टिमले विश्वकपमा खासै राम्रो गर्न सकेको इतिहास छैन । प्राय: टिम समूह चरणमै रोकिएका धेरै उदाहरण छन् । खासमा एसियाली टिमको विश्वकपमा चुनौती यही हो, युरोप र दक्षिण अमेरिकी टिमविरुद्ध राम्रो खेल पस्कने र सकारात्मक नतिजा निकाल्ने । फेरि एसियाको विश्वकप छनोटमा फर्कन हो भने यी त भए, छनोट भएका र प्ले खेल्ने टिमको चर्चा । यही छनोटमा कोको असफल रहे त ? यसमा दुई टिमको नाम आउँछ, चीन र कतार । दुवै छनोटको पहिलो समूहमा थिए र दुवैको प्रदर्शन खराब रह्यो । चीनको प्ले अफ खेल्ने सम्भावना कम्तीमा केही समयसम्म जीवन्त थियो । तर अन्त्यमा चीन छ टिममध्ये पाँचौंमा रह्यो । पछिल्लो पटक चिनियाँ घरेलु लिगमा जति लगानी भए पनि, करोडौं डलर तिरेर राम्रो विदेशी खेलाडी झिकाइए पनि, अझ भनौं राष्ट्रपति सी चिनफिङले जत्ति नै रुचि देखाए पनि चिनियाँ फुटबलले एसियाली स्तरमै राम्रो गर्न सकिरहेको छैन । यो चिनियाँ फुटबलका लागि विडम्बना नै हो । अर्कोतर्फ कतार त झन् पुछारमा रह्यो । कतार त्यही देश हो, जसले रूसपछि विश्वकप आयोजना गर्दै छ । तर उसको खेल भने यस्तो छ । कतारले दस खेलबाट खालि सात अंक मात्र बटुल्न सक्यो । चीनको भने १२ अंक थियो । उज्वेकिस्तानले १३ अंक बटुलेर चीनको भन्दा राम्रो गरेको थियो । अर्को समूहमा यूएई, इरान र थाइल्यान्ड छनोटका सबै खाले समीकरणबाट टाढा रहे । थाइल्यान्ड समूहको अन्तिम स्थानमा रह्यो, दुई अंक मात्र जोड्न सक्यो उसले । तर पनि थाई फुटबलका लागि यहाँसम्म पुग्नु पनि ठूलै रह्यो । अन्त्यमा फेरि दोहराउनु नै पर्छ, एसियाको विश्वकप छनोटको वास्तविक कथा भने सिरिया नै रह्यो, निर्विवाद रूपमा ।  :"
"तीव्र विकास, संरक्षित संस्कृति","फूलैजस्तो फूलको सहर चीन भ्रमणमा जानुअघि नेपाली पत्रकार टोलीसँग काठमाडौंस्थित राजदूत यु होङले कुनमिङको फूलखेतीबारे वर्णन गरेकी थिइन् । नेपाल र कुनमिङको भूगोल करिबकरिब मिल्छ, उनले भनेकी थिइन्, त्यहाँको फूल संसारभरि निर्यात हुन्छ, नेपालमा त्यस्तै किन गर्न सकिँदैन ? तपाईंहरू त्यो पनि सिकेर फर्किनुहोस् भन्ने मेरो चाहना छ ।कुनमिङको सुन्दरतासँग फूलको साइनो पनि उत्तिकै जोडिएको छ । अधिकांश सडकका बीचका भाग एवं चोकहरू फूलै मुस्कुराइरहेका हुन्छन् । सुन्दरता र संस्कृतिसँग यहाँ फूलको इतिहास जोडिएको छ, युनान डेलीकी पत्रकार येहोङले भनिन्, वर्तमानमा आइपुग्दा यसले उच्च व्यावसायिकतासमेत आर्जन गरेको छ ।कुनमिङको एउटा आकर्षण यो हो, घरघर र आँगनआँगनमा फूलको सुगन्ध पोखिइरहेको हुन्छ । कुनमिङको कमाइको महत्वपूर्ण हिँस्सा फूलको व्यापार पनि हो, युनान डेली प्रेस ग्रुपका सम्पादक डोरिस लिउले थपे, यसले गरिबी उन्मूलनमा ठूलो भूमिका खेलेको छ । र, अब समृद्धिको आधार बनिरहेको छ । युनान सरकारको कृषि मन्त्रालयको पछिल्लो तथ्यांकअनुसार सन् २०१५ मा ४० अर्ब युआन (करिब साढे ६ खर्ब रुपैयाँ) फूल व्यापारबाट आर्जन भएको थियो । उक्त फूल चीनका विभिन्न भागका साथै ४६ मुलुकसम्म निकासी गरिएको थियो । पर्यटक प्रियतपाईं कुनमिङ घुम्न आउनुहुन्छ भने स्टोन फरेस्ट नछुटाउनुहोला, चाइना (कुनमिङ) इन्स्टिच्युट अफ साउथ एसियन एन्ड साउथ इस्ट एसियन स्टडिजका उपनिर्देशक गुआओ सुइआनको सुझाव छ, यसले तपाईंलाई अर्कै किसिमको रोमाञ्चकता एवं सिर्जनशीलता प्रदान गर्नेछ । कुनमिङबाट करिब ९० किलोमिटर दूरीमा रहेको ढुंगेजंगल आफैंमा आकर्षक गन्तव्य हो, जहाँ रूख प्रकृतिका ढुंगा छन् । चीनको दक्षिण पश्चिमी प्रान्त युनानको भियतनाम, म्यानमार र लाओससँग सीमा जोडिएको छ । नेपालको करिब ३ गुणा अर्थात् ३ लाख ९४ हजार वर्गकिलोमिटर क्षेत्रफल रहेको युनानको ९० प्रतिशत भूभाग पहाडी छ । कतिपय ठाउँ यस्ता छन्, जहाँ एकै दिनमा चारै सिजन हुन्छन्, टुरिस्ट गाइड लिसाले भनिन्, यसको उदाहरण हो डियान ताल । उक्त ताल क्षेत्रमा एकै छिनमा गर्मी हुन्छ, एकै छिनमा ज्याकेट लगाउने जाडो । घाम चर्किइरहेको हुन्छ, अचानक पानी पर्छ । यो पनि प्रसिद्ध पर्यटकीय स्थल हो । युनान नेस्नालिटी भिलेज, युआन्टोङ टेम्पल, ग्रिन लेक, युनान प्रान्तीय संग्राहलयलगायत स्थलमा पर्यटकको भीड लाग्छ । युनान सरकारको तथ्यांक भन्छ वर्षको ४० लाखभन्दा बढी विदेशी पर्यटक स्टोन फरेस्ट हेर्न मात्र पुग्छन्, जुन सानो अंश हो । सांस्कृतिक धरोहरटोलको बीचमा ठूलोगोलाकारपक्की आँगन छ । त्यहाँ हरेक बिहान सांस्कृतिक कार्यक्रम हुन्छ । गत शनिबार बिहान त्यहीं कलाकारहरू प्रस्तुति दिइरहेका थिए । तीमध्ये केही युवती थिए, उद्घोषक पुरुष । उनले बीच भागमा कुर्सी राखे । र, चिनियाँ भाषामा केही भने, जुन हामीले बुभेनौं । अल चाइना जर्नालिस्ट एसोसिएसन विदेश विभागका उपप्रमुख मा यु यनले पत्रकार ओम शर्मालाई त्यता जान इसारा गरे । उनी गए । कुर्सीमा बसाइए । उनका दुवै तिघ्रामा युवती बसे । दुईतिरबाट अँगालो मारे । उनलाई युवतीका कम्मरमा समाउन लगाए । र, दुवै युवतीले प्यालाबाट रक्सी पिलाए । हामी थियौं युनान नेस्नालिटी भिलेजभित्र । र, यो थियो अल्पसंख्यक जाति यि को सांस्कृतिक प्रस्तुति । चीनमा २५ अल्पसंख्यक जनजाति छन् । तीमध्ये १३ जाति (तिब्बेतन, लिसु, नाक्सी, बाई, यी, जिङ्पो, डाई, वा, हानी, लाहु, जिनोउलगायत) युनानमै पाइन्छन् । तीमध्ये अधिकांश यस्ता जाति छन्, जो युनानमै मात्र छन् । त्यसैले पनि युनानलाई जातीय संस्कृतिको संग्रहालयसमेत भनिन्छ ।नब्बे युआनको टिकट काटेर छिर्नुपर्ने यस भिलेज भित्र पच्चीसै जातिका अलगअलग गाउँ छन् । कुन जनजातिले कुन ठाउँको प्रतिनिधित्व गर्छन्, त्यही शैलीका घर र वातावरण बनाइएको छ । र, हरेक समुदायले हरेक बिहान सांस्कृतिक कार्यक्रम गर्छन् । त्यसलाई हेर्न पर्यटकको भीड लाग्छ । कार्यक्रममा सहभागी हुने कलाकारको पारिश्रमिकदेखि सम्पूर्ण खर्च सरकारले बेहोर्छ ।चीनलाई चुनौती भनेकै विकाससँगै संस्कृति बचाउन सक्नु हो । युनान यस मामलामा निकै अगाडि छ, पत्रकार येहोङको ठम्याइ छ, अन्यत्र आधुनिकताले परम्परा मार्छ । हामीले जगेर्नाको हदै प्रयास गरेका छौं । कुनै पनि जनजाति लोप नहुन् र तिनको संस्कृतिको व्यापक प्रवद्र्धन होस् भनेर नेस्नालिटी भिलेजको अवधारणा आएको हो । युनान आर्ट थिएटरमा अल्पसंख्यक जनजातिका संस्कृतिमा आधारित प्रस्तुति डाइनामिक युनान चलिरहेको थियो । परम्परागत गीतनृत्यले युनानको समृद्धिलाई झल्काउँथ्यो । आदिवासी जनजातिका पहिरन, परम्परा, संस्कृति, रहनसहन, धर्म आदिलाई देखाउने उक्त प्रस्तुति मोहक थियो । नेस्नालिटी भिलेज डुल्दा त्यसैको झल्को मिल्थ्यो । लाग्थ्यो युनान सभ्यताको उद्गम नै यही हो ।"
