शीर्षक,विवरण
नेसनलको सम्बन्धन स्थगित,प्रचलित कानुन र मापदण्ड अध्ययन गरेर सम्बन्धनको निर्णयमाथि समीक्षा गर्न सहकुलपति शिक्षामन्त्रीको निर्देशन
प्रदेश २ को चुनाव तयारी पूरा,"काठमाडौं प्रदेश २ का आठ जिल्लाका १ सय ३६ स्थानीय तहमा असोज २ मा हुने स्थानीय तह निर्वाचनको तयारी पूरा भएको निर्वाचन आयोगले जनाएको छ । प्रवक्ता, सहसचिव नवराज ढकालले तयारीको काम लगभग सकिएको र अब मतदान केन्द्रमा कर्मचारी खटिन मात्र बाँकी रहेको बताए । भदौ २१ गते उम्मेदवारी मनोनयनसँगै चुनावी प्रक्रियाले गति लिनेछ । भदौ १२ देखि सबै स्थानीय तहमा निर्वाचन अधिकृतको कार्यालय सञ्चालनमा आइसकेको र १५ गतेदेखि मतदाता शिक्षाका लागि स्वयंसेवक घरदैलो परिचालन गरिएको जानकारी ढकालले दिए । उनका अनुसार आयोगले मतदाता शिक्षाका लागि ३५ सयभन्दा बढी स्वयंसेवक परिचालन गरेको छ । निर्वाचन कार्यालयदेखि मतदान केन्द्रसम्म करिब ३१ हजार कर्मचारी परिचालन हुनेछन् । मुख्य निर्वाचन अधिकृतले प्रमुख जिल्ला अधिकारीसँग समन्वय गरी निर्वाचनमा खटिने कर्मचारी व्यवस्थापन गरिरहेको ढकालले जानकारी दिए । तेस्रो चरणमा प्रदेश २ मा मात्र मतदान हुने भएकाले प्रत्येक मतदान केन्द्रमा प्रशस्तै सुरक्षाकर्मी परिचालन गर्ने तयारी छ । अघिल्ला चरणमा जस्तो म्यादी प्रहरी हुने छैनन् । आयोगले दोस्रो चरणको निर्वाचनपूर्व नै मतपत्र र मतदान सामग्री प्रदेश २ का मतदान केन्द्रमा पठाइसकेको छ । सुरक्षाकर्मीको जिम्मामा रहेका ती सामग्री प्रमुख निर्वाचन अधिकृतहरूलाई हस्तान्तरण गरिसकिएको छ । दोस्रो चरणमा असार १४ मै निर्वाचन हुने तयारी रहेका बेला प्रदेश २ लाई मात्र तेस्रो चरणमा सारिएको थियो ।प्रदेश ३, ४ र ६ का २ सय ८३ स्थानीय तहमा पहिलो चरणमै वैशाख ३१ गते र प्रदेश १, ५ र ७ का ३ सय ३४ स्थानीय तहमा दोस्रो चरण असार १४ मा निर्वाचन भएको थियो । प्रदेश २ का १ सय २७ स्थानीय तहमा निर्वाचनको तयारी भइरहेका बेला सर्वोच्च अदालतले सरकारको पूर्व निर्णय कार्यान्वयनको आदेश दिएपछि थपिएका ९ वटासहित १ सय ३६ स्थानीय तहमा निर्वाचन हुन लागेको हो । थपिएसँगै स्थानीय तहको कुल संख्या ७ सय ५३ पुगेको हो । संविधान संशोधनको विषयलाई संसद्ले टुंगो लगाएपछि निर्वाचन बहिष्कार गर्दै आएको राष्ट्रिय जनता पार्टी (राजपा) समेतले चुनावमा भाग लिने निर्णय लिएपछि प्रदेश २ को चुनावमा रौनक थपिएको छ । सुरक्षा दृष्टिले पनि चुनौती घटेको छ । सरकारले पेस गरेको संविधान संशोधन विधेयक संसद्मा दुई तिहाइ नपुग्दा असफल भइसकेको छ । विधेयक पास वा फेल जे भए पनि स्विकारेर चुनावमा जाने राजपाको निर्णयले २ नं प्रदेशमा स्थानीय तहको चुनावका लागि राजनीतिक वातावरण बनेको हो । प्रदेश २ मा १ महानगर, ३ उपमहानगर, ७३ नगरपालिका र ५९ गाउँपालिका छन् । वडा संख्या १ हजार २ सय ७१ छ । कुल मतदाता संख्या २६ लाख ६४ हजार ९ सय ५० छ भने कुल ३ हजार ५ सय ७८ मतदान केन्द्र तोकिएका छन् । सबभन्दा बढी स्थानीय तह सर्लाहीमा ११ नगरपालिका र ९ गाउँपालिका छन् । उक्त जिल्लामा ३ लाख ६६ हजार ६ सय मतदाता छन् । सबभन्दा बढी नगरपालिका भएको जिल्ला रौतहटमा १६ नगरपालिका र २ गाउँपालिका छन् । मतदाता संख्या ३ लाख २१ हजार १८ छ । सबभन्दा बढी मतदाता रहेको धनुषामा जनकपुर उपमहानगर, ११ नगरपालिका र ६ गाउँपालिका छन् । त्यहाँ ३ लाख ८९ हजार ३ सय ९१ मतदाता छन् । प्रदेश २ कै एकमात्र महानगर वीरगन्ज रहेको पर्सा जिल्लामा ३ नगरपालिका र १० गाउँपालिका छन् । त्यहाँ ८ जिल्लाको तुलनामा सबभन्दा कम २ लाख ८० हजार २ सय १२ मतदाता छन् । कलैया र सिमरा गरी दुई उपमहानगर रहेको बारामा अन्य ५ नगरपालिका र ९ गाउँपालिका छन् जहाँ ३ लाख ३४ हजार ७ सय ४६ मतदाता छन् । ८ नगरपालिका र ९ गाउँपालिका रहेको सिरहाको मतदाता संख्या ३ लाख ३२ हजार ८ सय ९५ छ । ९ नगरपालिका र ९ गाउँपालिका रहेको सप्तरीमा ३ लाख ३१ हजार ६ सय ७९ मतदाता छन् । १० नगरपालिका र ५ गाउँपालिका रहेको महोत्तरीमा मतदाता संख्या ३ लाख ८ हजार ४ सय ९ छ ।खटिए चार आयुक्त प्रदेश २ का ८ जिल्लामा स्थानीय तह निर्वाचनको सम्पूर्ण अनुगमनका लागि निर्वाचन आयोगका चार आयुक्त शनिबारबाट खटिएका छन् । आयोगका प्रवक्ता सहसचिव नवराज ढकालका अनुसार स्थानीय तहको निर्वाचनको समग्र तयारीको अवस्था, सामग्री व्यवस्थापन, निर्वाचन आचारसंहिताको पालना र सुरक्षा बन्दोबस्तलगायतका पक्षको अनुगमनका लागि आयुक्तहरू प्रदेश २ का जिल्लामा गएका हुन् । धनुषा र महोत्तरीमा आयुक्त इला शर्मा, रौतहट र सर्लाहीमा नरेन्द्र दाहाल, पर्सा र बारामा ईश्वरीप्रसाद पौडेल तथा सप्तरी र सिरहाका लागि सुधीरकुमार शाह खटिएका छन् ।"
सिट घटाएकोमा राजपाफोरमको आपत्ति,"काठमाडौं (कास) राष्ट्रिय जनता पार्टी (राजपा) र संघीय समाजवादी फोरमले निर्वाचन क्षेत्र निर्धारण आयोगको प्रतिवेदन संविधानको भावनाविपरीत रहेको भन्दै आपत्ति जनाएका छन् । राजपाले प्रधानमन्त्री शेरबहादुर देउवालाई ज्ञापनपत्र दिएर र फोरम अध्यक्ष उपेन्द्र यादवले विज्ञप्ति जारी गरी क्षेत्र निर्धारण असन्तुलित भन्दै सच्याउन माग गरेका हुन् ।१ सय ६५ निर्वाचन क्षेत्र निर्धारण गर्दा मधेसमा ५ सिट घटाइएको भन्दै राजपाले आपत्ति जनाएको हो । २०६८ को जनगणनाअनुसार मधेसको जनसंख्या ५१ प्रतिशत छ । जनसंख्याका आधारमा मधेसले ८३ निर्वाचन क्षेत्र पाउनुपर्नेमा ७८ सिटमात्रै कायम गरिएको भन्दै राजपाले शुक्रबार प्रधानमन्त्री शेरबहादुर देउवालाई ज्ञापन बुझाएको छ । ५१ प्रतिशत जनसंख्या रहेको तराईमधेसलाई ४७२७ प्रतिशतको मात्रै प्रतिनिधित्व हुने गरी निर्वाचन क्षेत्र निर्धारण गरिएको छ, राजपा महासचिव केशव झाले भने, विगतको भन्दा पनि यो प्रतिगामी छ । यसअघि २ सय ४० निर्वाचन क्षेत्र निर्धारण गर्दा मधेसले ४८३३ प्रतिशतको प्रतिनिधित्व पाएको थियो । जबकि २०५८ को मतगणनामा मधेसको जनसंख्या ४८४ प्रतिशत थियो । यसले हाम्रो अधिकार कटौतीमात्रै नभई फेरि पनि विभेदलाई निरन्तरता दिने काम भएको छ, प्रधामन्त्री देउवालाई बुझाएको ज्ञापनपत्रमा राजपाले भनेको छ, आयोगले प्रमुख तीन दलको दबाबमा जातीय, सामुदायिक क्लस्टर बिगारेर आआफ्नो अनुकूल हुने गरी बदनियतपूर्ण तरिकाले दलीय भागबन्डाका आधारमा गरेको निर्वाचन क्षेत्र निर्धारणप्रति घोर आपत्ति प्रकट गर्छ । यसले राजपालाई फेरि पनि संघर्षमा धकेल्ने षड्यन्त्र भएको भन्दै ज्ञापनपत्रमा अव्यावहारिक, अवैज्ञानिक र अभौगोलिक तरिकाले गरिएको क्षेत्र निर्धारण सच्याउन प्रधानमन्त्री देउवासमक्ष आग्रह गरिएको छ । संघीय समाजवादी फोरमका अध्यक्ष यादवले पनि आयोगको प्रतिवेदन सच्याउन माग गरेका छन् । उनले विज्ञप्ति जारी गरी आयोगले मधेसमै मधेसी जनताको प्रतिनिधित्व घटाउने प्रयास गरेको दाबी गरेका छन् । संविधानको मर्मबमोजिम जनसंख्या र भूगोलको सन्तुलन नमिलाइएको, सामाजिक संरचनालाई तहसनहस पारिएको, मधेसमा मधेसी बाहुल्य क्षेत्रलाई टुक्राटुक्रा गरी गैरमधेसी बाहुल्य क्षेत्रमा गाभ्ने काम गरी मधेसमै मधेसी समुदायको प्रतिनिधित्वलाई न्यून पार्ने प्रयास गरिएको छ, विज्ञप्तिमा भनिएको छ, मधेसी समुदायप्रति पूर्ण रूपले विभेद गरिएकाले आयोगको प्रतिवेदन अत्यन्तै विभेदकारी, आपत्तिजनक र त्रुटिपूर्ण रहेको हाम्रो ठहर छ ।"
कांग्रेसमा अझै विवाद,"काठमाडौं कांग्रेसमा प्रदेश २ को उम्मेदवार छनोटको विषयमा विवाद चुलिएको छ । विवादकै कारण कांग्रेसले शनिबार पनि उम्मेदवारको नाम टुंग्याउन सकेन । शनिबार रातिसम्म बसेको बैठकमा उम्मेदवार छान्ने विषयमा विवाद बढ्दै जाँदा महामन्त्री शशांक कोइरालासहित पौडेल पक्षीय केन्द्रीय सदस्यहरू बैठक छाडेर निस्केका थिए । पूर्वमहामन्त्रीसमेत रहेका कांग्रेस केन्द्रीय सदस्य विमलेन्द्र निधिले एकलौटी ढंगले उम्मेदवार छनोट गर्न लागेको भन्दै पौडेल पक्षीय नेताहरू आक्रोशित भएका हुन् । तर, संस्थापन पक्षीय केन्द्रीय सदस्यले भने आइतबारसम्म सहमतिमै उम्मेदवार छनोट भइसक्ने दाबी गरे । कांग्रेसले प्रदेश २ को उम्मेदवार छनोटका लागि महामन्त्री शशांक कोइराला र प्रदेश २ का पदाधिकारी र केन्द्रीय सदस्यलाई जिम्मा दिइएको छ । यसअघिका ६ वटा प्रदेशको चुनावमा भने स्थानीय संयन्त्रमार्फत उम्मेदवार छनोट गरिएको थियो ।२ नम्बर प्रदेशको १३६ सिटमा केही दिएर एकलौटी ढंगले निर्णय गर्न खोजियो, त्यही कारण हामीले बैठकस्थल छाडेर निस्केका हौं, पौडेल पक्षीय एक केन्द्रीय सदस्यले कान्तिपुरसँग भने, राम्रालाई भन्दा पनि हाम्रालाई उम्मेदवार बनाउन खोजिएको छ । पौडेल पक्षले पार्टीको क्षेत्रीय समिति र सांसदहरूले दिएको सुझावका आधारमा उम्मेदवार बनाउनुपर्ने माग राख्दै आएको छ। तर, सभापति शेरबहादुर देउवा पक्षले भने नेता निधिले भनेअनुसार नै उम्मेदवार छनोट गर्ने अडानमा छन् ।महामन्त्री कोइराला शनिबार राति ९ बजे ल तपाईंहरू नै बसेर जे निर्णय गर्नुहुन्छ, गर्नुस् भन्दै बैठक छाडेर निस्केका थिए । लगत्तै पौडेल पक्षीय सबै केन्द्रीय सदस्य बैठकबाट निस्केको कोइरालानिकट स्रोतले जनायो । कांग्रेसले साउनभित्रै उम्मेदवार छनोट गर्ने भन्दै पहिलो साताबाटै छलफल थालेको थियो । प्रदेश २ मा आफ्नो प्रभाव बढाएर राष्ट्रिय राजनीतिमा उचाइ लिने महत्त्वाकांक्षासहित उम्मेदवार छनोटमा सक्रिय निधिले ८ वटै जिल्लाका अधिकांश नगरपालिकामा आफूनिकटलाई अघि सार्न थालेपछि पौडेल पक्ष झस्केको हो । शुक्रबारै उम्मेदवार टुंग्याउन भन्दै राति २ बजेसम्म पार्टी केन्द्रीय कार्यालय सानेपामा बैठक बसेको थियो । विवादकै कारण नटुंगिएपछि शनिबार बिहान ११ बजेका लागि सारिएको थियो । बिहान ११ बजे बैठक भनिए पनि बैठक अपराह्न ४ बजे मात्रै बसेको थियो । पौडेल पक्षीय नेताहरूले अब सभापति शेरबहादुर देउवासहितको संसदीय समिति बसेर उम्मेदवार टुंग्याउनुपर्ने माग गरेका छन् ।"
एमालेले तीन ठाउँ टुंग्यायो,"काठमाडौं (कास) एमालेले स्थानीय तहको चुनावका लागि वीरगन्ज महानगरसहित कलैया र जितपुर सिमरा उपमहानगरपालिकाका उम्मेदवार टुंगो लगाएको छ । शनिबार बसेको स्थायी कमिटी बैठकले वीरगन्ज महानगरपालिकामा बसुरिद्धिन अन्सारी मेयर र सोफिया आचार्यलाई उपमेयरको उम्मेदवार बनाइएको एमाले सचिव योगेश भट्टराईले जानकारी दिए । भट्टराईका अनुसार कलैया उपमहानगरपालिकामा विनोद साह मेयर र प्रतिमा यादवलाई उपमेयर उम्मेदवार तय गरिएको छ भने जितपुरसिमरा उपमहानगरपालिकामा कृष्ण पौडेल मेयर र सरस्वती चौधरीलाई उपमेयर उम्मेदवार बनाइएको छ ।एमालेलाई जिताउन ओलीको आग्रहएमाले अध्यक्ष केपी ओलीले प्रदेश २ मा हुने तीनै तहको निर्वाचनमा एमालेलाई विजयी गराउने गरी लाग्न पार्टी कार्यकर्तालाई निर्देशन दिएका छन् । प्रदेश २ मा हुन लागेको तेस्रो चरणको स्थानीय तहको चुनावको पूर्वसन्ध्यामा शनिबार राजधानीमा आयोजित कार्यकर्ता भेलामा ओलीले तराई मधेसमा हुने स्थानीय, प्रदेश र प्रतिनिधिसभा निर्वाचन एमालेले जित्नुपर्ने बताए ।उनले अरूले एमालेलाई मधेसविरोधी भनिरहेका बेला प्रदेश २ मा एमालेले बहुमत ल्याएर प्रदेश सरकार बनाउन सक्नुपर्ने बताए । उक्त क्षेत्रमा एमालेबारे झूट फैलाइएको भन्दै उनले त्यसको सामना गरेर बढ्न पनि आग्रह गरे । उनले मधेसमा समेत एमालेसँग अरू दलको एक्लै निर्वाचन लड्नेक्षमता नभएका कारण मोर्चाबन्दी गर्न थालेको दाबी गरे । कार्यक्रममा नेता माधवकुमार नेपालले एमाले मधेसी समुदायको शत्रु नभई मित्र भएकाले आगामी चुनाव एमालेले जित्ने दाबी गरे।"
साक्षरता दिवस आजदेखि मनाइँदै,"भक्तपुर (रासस) अनौपचारिक शिक्षा केन्द्र सानोठिमी, भक्तपुरले ७५ जिल्लालाई पूर्णसाक्षर बनाउने घोषणा गरे पनि अधुरो भएको छ । यहाँ शुक्रबार आयोजित पत्रकार सम्मेलनमा केन्द्रका निर्देशक चूडामणि पौडेलले हालसम्म ३८ जिल्ला मात्रै पूर्णसाक्षर जिल्ला घोषणा भएको बताए । जिल्लामा ९५ प्रतिशत नागरिक साक्षर भएपछि पूर्णसाक्षर जिल्ला घोषणा हुने प्रावधान छ । अझै ३७ जिल्ला पूर्णसाक्षर घोषणा हुन बाँकी छ । निर्वाचन आचारसंहिता लागू भएका कारण पूर्णसाक्षर घोषणा हुन तयारी अवस्थामा रहेका खोटाङ, डडेलधुरा, पर्वत, म्याग्दी, संखुवासभा, सुनसरी र तेह्रथुम जिल्ला घोषणा हुन सकेका छैनन्, निर्देशक पौडेलले भने । निर्वाचन सकिएपछि यस वर्ष सबै बाँकी जिल्लालाई पूर्णसाक्षर घोषणा गरिने उनले बताए । यसैबीच, केन्द्रले यस वर्ष साताव्यापी रूपमा ३८औं राष्ट्रिय शिक्षा दिवस र ५१औं अन्तर्राष्ट्रिय साक्षरता दिवस मनाउने भएको छ । पत्रकार सम्मेलनमा केन्द्रका निर्देशक चूडामणि पौडेलले आइतबारदेखि दिवस मनाइने उल्लेख गरे । केन्द्रले संघीय नेपाल समृद्धिको आधार, स्तरीय शिक्षा सबैको अधिकार भन्ने मूल नारासहित राष्ट्रिय शिक्षा दिवस र प्रविधि युगसापेक्ष साक्षरता भन्ने नाराका साथ अन्तर्राष्ट्रिय साक्षरता दिवस मनाउन लागेको हो ।"
मापदण्ड विपरीतका संरचना भत्काइने,"भक्तपुर (रासस) अनौपचारिक शिक्षा केन्द्र सानोठिमी, भक्तपुरले ७५ जिल्लालाई पूर्णसाक्षर बनाउने घोषणा गरे पनि अधुरो भएको छ । यहाँ शुक्रबार आयोजित पत्रकार सम्मेलनमा केन्द्रका निर्देशक चूडामणि पौडेलले हालसम्म ३८ जिल्ला मात्रै पूर्णसाक्षर जिल्ला घोषणा भएको बताए । जिल्लामा ९५ प्रतिशत नागरिक साक्षर भएपछि पूर्णसाक्षर जिल्ला घोषणा हुने प्रावधान छ । अझै ३७ जिल्ला पूर्णसाक्षर घोषणा हुन बाँकी छ । निर्वाचन आचारसंहिता लागू भएका कारण पूर्णसाक्षर घोषणा हुन तयारी अवस्थामा रहेका खोटाङ, डडेलधुरा, पर्वत, म्याग्दी, संखुवासभा, सुनसरी र तेह्रथुम जिल्ला घोषणा हुन सकेका छैनन्, निर्देशक पौडेलले भने । निर्वाचन सकिएपछि यस वर्ष सबै बाँकी जिल्लालाई पूर्णसाक्षर घोषणा गरिने उनले बताए । यसैबीच, केन्द्रले यस वर्ष साताव्यापी रूपमा ३८औं राष्ट्रिय शिक्षा दिवस र ५१औं अन्तर्राष्ट्रिय साक्षरता दिवस मनाउने भएको छ । पत्रकार सम्मेलनमा केन्द्रका निर्देशक चूडामणि पौडेलले आइतबारदेखि दिवस मनाइने उल्लेख गरे । केन्द्रले संघीय नेपाल समृद्धिको आधार, स्तरीय शिक्षा सबैको अधिकार भन्ने मूल नारासहित राष्ट्रिय शिक्षा दिवस र प्रविधि युगसापेक्ष साक्षरता भन्ने नाराका साथ अन्तर्राष्ट्रिय साक्षरता दिवस मनाउन लागेको हो ।"
चक्रपथमा काम सुरु,"ललितपुर (कास) महानगरीय ट्राफिक प्रहरी महाशाखाले चक्रपथको सर्भिस ट्रयाक मिचेर बनाइएका अवैध घरटहरा भत्काउन सुरु गरेको छ । महाशाखाले शनिबार सडक डिभिजन कार्यालय काठमाडौंसँगको समन्वयमा सामाखुसी बसुन्धरा क्षेत्रका सडक किनाराका दर्जनौं घरटहरा भत्काएको छ । चक्रपथ सडकको राइट अफ वे फुटपाथसहित सडकको केन्द्रविन्दुबाट दायाँबायाँ २५२५ मिटर छ । महानगरीय ट्राफिक प्रहरी महाशाखा प्रमुख सर्वेन्द्र खनालले ट्राफिक व्यवस्थापन गर्न अवैध रूपमा बनाइएका घरटहरा हटाउन सुरु गरिएको बताए । ट्राफिक व्यवस्थापन नभएकामा ट्राफिक पुलिसलाई मात्र गाली गरेर हुँदैन, उनले भने, सडकको अवस्था पनि हेर्नुपर्छ । उनले पहिलो चरणमा नारायण गोपाल चोकदेखि कलंकीसम्मको सडक किनाराका अतिक्रमित घरटहरा हटाउने योजना रहेको बताए । उनले ट्राफिक नियम पालना नगर्ने ५० भन्दा बढीलाई कारबाही पनि गरेको जनाए ।महाशाखा र सडक डिभिजन कार्यालयले सवारी आवागमनमा सहज बनाउन नो पार्किङ, नो हर्न लेखिएको ट्राफिक संकेत राख्ने, मेटिएका जेब्रा क्रसिङ रंगाउने, रोड मार्किङ गर्ने, फोहोर उठाउने, ढल सफा गर्ने, अनावश्यक पार्किङ हटाउने, बिजुलीका पोल सार्ने, ग्रिन बेल्टमा वृक्षरोपण गर्ने र फुटपाथ बनाउने गरेका छन् ।"
बस पल्टिएर १७ घाइते,भक्तपुर (कास) पनौतीबाट काठमाडौंतर्फ आउँदै गरेको बा२ख ९५८० नम्बरको यात्रुवाहक बस सूर्यविनायक नगरपालिका९ जोरपाटीमा शनिबार दुर्घटना हुँदा १७ यात्रु घाइते भएका छन् । अरनिको राजमार्गअन्तर्गत जोरपाटीमा ओभरटेक गरेर आएको भ्यानलाई जोगाउन खोज्दा बस सडकबाट पल्टिएको प्रहरीले जनाएको छ । घाइतेको अवस्था खतरामुक्त छ ।
अरनिकोमा फेरि अवरोध,भक्तपुर (कास) पनौतीबाट काठमाडौंतर्फ आउँदै गरेको बा२ख ९५८० नम्बरको यात्रुवाहक बस सूर्यविनायक नगरपालिका९ जोरपाटीमा शनिबार दुर्घटना हुँदा १७ यात्रु घाइते भएका छन् । अरनिको राजमार्गअन्तर्गत जोरपाटीमा ओभरटेक गरेर आएको भ्यानलाई जोगाउन खोज्दा बस सडकबाट पल्टिएको प्रहरीले जनाएको छ । घाइतेको अवस्था खतरामुक्त छ ।
कर्णाली ठप्प,"कालिकोट (कास) कर्णाली राजमार्ग सुर्खेतजुम्ला सडक खण्डको गगनेखोलामा फेरि पहिरो गएको छ । दुई साताअघि पहिरो पन्छाएर सडक सञ्चालनमा आएलगत्तै पुन: गएको हो । पहिरोले सडक अवरुद्ध छ । ५ सय मिटरमाथिबाट आएको पहिरोले ३० मिटर सडक भत्किएको छ । पानी नपरेका बेला पनि निरन्तर बगिरहेकाले पन्छाउन कठिनाइ भएको सहायक प्रमुख जिल्ला अधिकारी पदमलाल लामिछानेले बताए । एक्साभेटर तयारी अवस्थामा राखिए पनि पहिरो निरन्तर खसिरहेकाले पन्छाउन सकिएको छैन, उनले भने । पहिरो खसेको ठाउँबाट पैदल आवतजावत गर्न पनि कठिनाइ छ । वरिपरि भीर भएकाले एक घण्टा उकालो छाती गाउँ भएर आउजाउ गर्नुपर्ने बाध्यता छ । ठूला ढुंगा खसेकाले डोजरले पनि पन्छाउन सक्ने अवस्था छैन । भदौ पहिलो साता यहींको पहिरोमा परेर मोटरसाइकलमा सवार दैलेखका ३० वर्षीय जगतबहादुर शाहीको अकालमा ज्यान गएको थियो । कर्णालीवासीको आवागमन गर्ने एक मात्र सडक अवरुद्ध हँुदा सास्ती छ । दैलेख, कालिकोट, जुम्ला र मुगुका बासिन्दा गगनेखोलाबाट पैदल हिंड्न बाध्य छन् । राजमार्ग अवरुद्ध भएपछि एक सय बढी जिप, बस, मिनी टाटा र ट्याक्टरलगायत सवारी साधन ठाउँठाउँमा अलपत्र परेका छन् । सुर्खेत र नेपालगन्जबाट गएका लोड गाडी दैखोला नजिक रोकिएका छन् । दैलेखको किटुुदेखि कालिकोटको दैखोला, एस मोडसम्म गतसाता गएको पहिरो हटाएर एकतर्फी गाडी चल्न सक्ने बनाइए पनि पुन: पहिरो गएकाले कर्णालीवासीलाई सास्ती भएको ट्राफिक प्रहरी कार्यालय मान्मले जनाएको छ । कर्णाली राजमार्गको गगनेखोलाको पहिरो हटाएर गाडी चल्न सक्ने बनाउन पानी नपरेमा ३ दिन लाग्ने प्रहरीको अनुमान छ ।वर्षा हुनासाथ कालिकोटको राचुली, पिली, सुनार खोला र सेरिघाटलगायतका ठाउँमा बेलाबेला सडक अवरुद्ध हुने गरेको छ । ती ठाउँमा सडक दुर्घटना पनि बढी हुने गरेको ट्राफिक कार्यालयले जनायो । आर्थिक वर्ष ०७००७१ मा ओटासिल पिच सकिएको कर्णाली राजमार्गको अधिकांश ठाउँमा सडक पिच गरेको अनुमान नै गर्न नसकिने गरी उप्किएको छ । दुर्घटना रोक्न केही ठाउँमा फलामे सेफ्टी बार र डिलमा पर्खाल लगाइए पनि केही ठाउँको पहिरोले बगाएको छ ।कर्णाली राजमार्गअन्तर्गतका खोलाका पक्की पुल नबन्दा पनि यात्रुलाई सास्ती हुने गरेको छ । वर्षा भएका बेला खोला तर्न नसकेर गाडी रोक्नुपर्ने अवस्था रहेको बस चालक दिनेश सुनारले बताए । ७ वटा पक्की पुल अझै निर्माण हुन सकेका छैनन् । कतिपय पुलको सम्झौता सकिए पनि काम अलपत्र छ । सडक डिभिजन कार्यालय सुर्खेत र जुम्लाले सम्झौता गरेका दैलेखको असराघाट, घट्टेखोला, कालिकोटको टाकुल्ला, खल्लागाड पुलको सम्झौताको अवधि सकिए पनि काम भएको छैन । त्यस्तै, कालिकोटको सिम्लागाढ, बाली, माथिल्लो खल्लागाडमा पनि पुल निर्माण नसकिएको सडक डिभिजन कार्यालय जुम्लाले जनाएको छ ।"
मुग्लिन सडक दसैंलाई सहज बनाइने,"चितवन (कास) मुख्य चाडपर्व नजिकिँदै गर्दा पहिरोको उच्च जोखिममा रहेको नारायणगढमुग्लिन सडकखण्ड सहज बनाइने भएको छ । लगातार वर्षाले सडक बगेपछि शुक्रबार अनुगमन गर्न पुगेको सर्वदलीय संयन्त्रले चाडबाडमा सहज बनाउन र स्तरोन्नतिको काम चाँडो सक्न निर्माण कम्पनी तथा आयोजनाका कर्मचारीलाई आग्रह गरेको छ । प्रजिअ नारायणप्रसाद भट्ट, जिल्ला प्रहरी प्रमुख एसपी दीपक थापा, सांसद, जनप्रतिनिधिसहितको टोलीले सडकको अवस्थाबारे जानकारी लिएको थियो । सडकमा खाल्डाखुल्डी धेरै छन्, प्रजिअ भट्टले भने, आयोजना कर्मचारी र निर्माण कम्पनीलाई खाल्डाखुल्डी पुर्न, धूलो नियन्त्रण गर्न भनेको छु । उनले सडकमा पर्ने ४५ घरलाई मुआब्जा दिई हटाउने कार्य अघि बढाइने बताए । वर्षात् कम भएपछि सडक रातिसमेत खुला गर्ने तयारी छ । पानी पर्दा पहिरोको जोखिम हुन्छ, प्रजिअ भट्टले भने, पानी पर्ने क्रम रोकिएपछि चाडबाडलाई मध्यनजर गर्दै भदौ २५२६ बाट राति पनि यातायात खोल्ने तयारीमा छौं । अहिले यो सडकमा दैनिक करिब ६ हजार सवारी साधन गुड्छन् । चाडबाडमा यो संख्या दोब्बर हुन्छ । निर्माण कम्पनीले स्तरोन्नतिको काम पनि चैत मसान्तभित्र गरिसक्ने प्रतिबद्धता जनाएको प्रजिअ भट्टले जानकारी दिए ।"
जग्गा खरिद मा अख्तियारको आलटाल,"नेपाल आयल निगमले जग्गा खरिद गर्दा करोडौं रुपैयाँ अनियमितता गरेको विषय सार्वजनिक भएको डेढ महिना बित्दा पनि अख्तियार दुरुपयोग अनुसन्धान आयोगले छानबिनमा तत्परता नदेखाउनु विडम्बनापूर्ण मात्रै छैन, सन्देहपूर्णसमेत छ । अख्तियारले आफैं छानबिन अघि बढाउन सक्ने भए पनि जग्गा खरिदको अनियमितताका विषयमा उपभोक्ता हित संरक्षण मञ्चले उजुरी नै दिएको थियो । संसद्को सार्वजनिक लेखा समितिले अनियमितता ठहर गर्दै अनुसन्धान गरी कारबाही गर्न अख्तियारलाई निर्देशन दिएको पनि एक महिना हुन लागेको छ । संसद्कै उद्योग वाणिज्य तथा उपभोक्ता हित सम्बन्ध समितिको अध्ययनले समेत जग्गा खरिदमा अनियमितता भएको देखाएको छ । तर यो विषयमा छानबिन गर्ने जिम्मेवार प्रमुख निकाय अख्तियार भने उदासीन छ, न त सरकारले कारबाहीको प्रक्रिया अगाडि बढाएको छ । यसबाट सवा अर्ब रुपैयाँभन्दा बढी अनियमितता भएको अनुमान गरिएको यो प्रकरणमा संलग्नले उन्मुक्ति पाउने संशय सिर्जना भएको छ । सरकारी स्वामित्वको निगमले इन्धन भण्डारणका लागि झापा, सर्लाही, चितवन र रूपन्देहीमा जग्गा किन्दा खोला र बगर क्षेत्रलाई समेत अस्वाभाविक रूपले बढी मूल्य तिरेर अनियमितता गरेको हो । संसद्को उद्योग वाणिज्य तथा उपभोक्ता हित सम्बन्ध समितिले पूर्वाधार तयार गर्दा सकेसम्म सरकारी जग्गा नै खोज्न निर्देशन दिए पनि निगमले निजी जग्गा किनेको थियो । सरकारी कम्पनीले जग्गा प्राप्ति ऐन २०३४ को प्रावधानविपरीत निगमले सिधै टेन्डरमार्फत खरिद गरेको हो । बिचौलिया प्रयोग गरेर चलनचल्तीको मूल्यभन्दा बढीमा जग्गा किनिनुले नै यो प्रकरण सन्देहपूर्ण रहेको संकेत गर्छ । निगमका प्रबन्ध निर्देशक गोपालबहादुर खड्का आफैं विवादित पृष्ठभूमिका हुन् र उनले विगतका विभिन्न प्रकरणमा उन्मुक्ति पाउँदै आएका पनि हुन् । त्यही कारण पनि उनी बलमिच्याइँ ढंगले जग्गा खरिद गर्न प्रेरित भएका हुन सक्छन् । कुनै सार्वजनिक पदमा बसेका व्यक्तिले यसरी जथाभावी गर्दा पनि राज्ययन्त्रहरूमा अस्वाभाविक मौनता देखिनु विडम्बनाको विषय हो । निगमले विभिन्न जिल्लामा जग्गा खरिद गर्दा तयार भएको फाइल अध्ययनले नै जग्गा दलाल प्रयोग गरी प्रचलित मूल्यको तुलनामा महँगोमा खरिद गरेको पुष्टि गर्छ । यसको यथार्थपरक अनुसन्धान हुने हो भने अनियमितताको आकार २ अर्बभन्दा बढी पुग्ने स्थलगत अध्ययनमा संलग्न सांसदहरूको भनाइ छ । भैरहवामा जग्गाधनीलाई प्रतिकट्ठा तीन लाख रुपैयाँ थमाएर १० लाख ७६ हजार रुपैयाँका दरले किनिएको छ । त्यो जग्गाको चलनचल्ती मूल्य डेढ लाख रुपैयाँ मात्र रहेको स्थानीयको दाबी छ । चितवनमा प्रतिकट्ठा डेढ लाखदेखि ९ लाखसम्म पर्ने जग्गा निगमले १४ लाख रुपैयाँसम्म तिरेर किनेको छ । यस्तै, सर्लाहीमा जग्गाधनीलाई बढीमा प्रतिकट्ठा २ लाख ७५ हजार दिएर निगमलाई ९ लाख ६० हजारका दरले किनाइएको छ । झापामा पनि चलनचल्तीको भन्दा दोब्बर मूल्यमा जग्गा किनिएको छ । निगमले चारजना बिचौलियामार्फत १ सय २७ जनाको जग्गा किनेको पुष्टि भइसकेको छ । जग्गा खरिद प्रकरणमा निगमका पदाधिकारी, कर्मचारीसँगै सम्बन्धित गाविसका सचिव, मालपोत कार्यालयका कर्मचारीलगायतको मिलेमतो आशंका गरिएको छ । नियमअनुसार निगमले सञ्चालक समितिको अनुमतिमा जग्गा खरिद गर्नुपर्छ । निगम सञ्चालक समितिमा आपूर्ति सचिव नै अध्यक्ष हुन्छन् । यस प्रकरणमा आपूर्ति मन्त्रालयका तर्फबाट पनि छानबिन भएको छैन । सरकारी स्वामित्वको निगमलाई डुबाउने नियतले राखिएको यो प्रकरणमा संलग्न आशंका गरिएका पदाधिकारी तथा कर्मचारीमाथि तत्काल गम्भीर छानबिन हुनुपर्ने हो । तर एक महिनाअघि छानबिन सुरु गरेको जनाएको अख्तियार यसप्रति गम्भीर देखिएको छैन । यति ठूलो रकम जोडिएको विषयमा प्रमुख राजनीतिक दलहरूको मौनता पनि रहस्यपूर्ण छ । जग्गा खरिद प्रकरणमा उन्मुक्ति दिलाइयो भने निगम अनियमित कार्यमा थप प्रोत्साहित हुने जोखिम छ किनभने यसअघि ट्यांकर खरिद, तेल आपूर्ति ठेक्कालगायत विषयमा सम्बन्धित निकायले आँखा चिम्लिदिएकैले निगमका पदाधिकारी तथा कर्मचारीले जग्गा खरिदमा नियमकानुन छलेर यति ठूलो रकम अनियमितता गर्ने आँट गरेका हुन सक्छन् । त्यसैले यो प्रवृत्तिलाई नियन्त्रण गर्नसमेत अख्तियारले कसैको दबाब र प्रभावमा नपरी जग्गा खरिद प्रकरणका आरोपितलाई जतिसक्दो छिटो निलम्बन गरेर गहन छानबिन अघि बढाउनुपर्छ । यसमा अन्य सरोकारवाला निकायले पनि सहयोग गर्नुपर्छ ।"
स्थानीय सरकार : अधिकार कि पर्खाल ?,"नयाँ संविधानको व्यवस्थाअनुसार प्रदेश २ मा बाहेक अन्यत्र सबै ठाउँमा स्थानीय तहको निर्वाचन सम्पन्न भएर निर्वाचित सरकारले कामसमेत थालिसकेका छन् । आगामी असोज २ गते प्रदेश २ मा चुनाव भएपछि स्थानीय तहले पूर्णता पाउनेछ । मधेसकेन्द्री राजनीतिमा संलग्न राष्ट्रिय जनता पार्टी, नेपालले पनि स्थानीयलगायतका चुनावमा भाग लिने नीति बनाएपछि संविधान कार्यान्वयनले महत्त्वपूर्ण गति लिने अपेक्षा गर्न सकिन्छ । अहिले भनिएअनुसार आगामी मंसिरमा संघीय संसद् र प्रदेशसभाको चुनाव सम्पन्न भए यो संविधानले स्थापना गर्न खोजेको तलदेखि माथिसम्मको शासन प्रणाली खडा गर्ने एउटा चक्र पूरा हुनेछ । संविधान कार्यान्वयनले पूर्णता पनि पाउनेछ । यसले जनमत र प्रक्रियाका आधारमा संवैधानिक प्रणालीको विकासलाई जीवन्त बनाउन सक्छ । तर यो लेखमा मैले संविधानको यो पक्षमा भन्दा पनि स्थानीय सरकारबारे प्रारम्भमै देखिएका गम्भीर समस्या र चुनौतीका विषयमा चर्चा गर्नु सान्दर्भिक ठानेको छु ।चुनावका प्रचारका बेला राजनीतिक दलहरूले सिंहदरबारको निकै चर्चा गरे, जानेर होस् वा नजानेर चुनावी नारा पनि बनाए । उनीहरूको आशय थियो, सिंहदरबारको अधिकार र त्यहाँबाट गरिँदै आएका काम जनताले आफ्नै गाउँ र नगरपालिकामा पाउनेछन् । नयाँ संविधानले गर्न खोजेको कुराचाहिं हिजोका दिनमा जिल्लास्थित सरकारी कार्यालयबाट लिँदै आएको सेवा, सुविधा वा काम अब आआफ्नै नगरगाउँपालिकाबाट पाइने भन्ने हो । तर सिंहदरबार अझै शक्ति, सान र सुविधाको प्रतीक छ । त्यो केन्द्रीयताको प्रतीक पनि हो । त्योभन्दा पनि सर्वसाधारण नागरिकका लागि डरलाग्ने कुरा त्यसलाई वरिपरिबाट घेर्ने ठूलो पर्खाल छ । जुन पर्खालमा राज्यको सम्पूर्ण सुरक्षा केन्द्रित छ र त्यो जोगिए सत्ता निरन्तर रहन्छ भन्ने काठमाडौंको पुरानो मानसिकता यथावत् रहेको मात्र छैन, बेलाबखत त्यो अझ सशक्त भएर आउँछ । सिंहदरबारका निर्माता राणा प्रधानमन्त्री चन्द्रशमशेर हुन् । निजी आवासीय प्रयोजनका लागि बनाइएको भए पनि त्यो उनकै पालादेखि नेपालको केन्द्रीय सत्ता र प्रशासनको प्रमुख केन्द्र बन्यो । उनका पालामा जस्तै शासक, प्रशासक र चाकरीदारबाहेक त्यहाँ अहिले पनि नागरिकको सम्मानजनक प्रवेश सम्भव छैन । भित्र बस्नेको मानसिकता पनि आफ्नो अनुकूलका बाहेक अरू नपसून् र पस्न नसकून् भन्ने नै छ । राणाशासनको लिगेसीबाट सिंहदरबार मुक्त छैन । तसर्थ मेरो बुझाइमा सिंहदरबारलाई नगरगाउँपालिकामा पुर्याउनु भनेको त्यहाँ पनि जनताबाट टाढा शासकीय संरचना खडा गर्नु हुनेछ जुन कुरा नागरिकलाई पाच्य हुन सक्तैन, स्थानीय लोकतन्त्रको उद्देश्य र मर्मसँग पनि मेल खाँदैन । अहिलेदेखि नै यसतर्फ सचेत नहुने हो भने जनप्रतिनिधिका नाममा दल र कर्मचारीको संगठित स्वार्थको अर्को एउटा संरचना जनताको घरदैलोमा पुग्ने खतरा बढ्दै छ ।स्थानीय सरकारलाई जनताले आफ्नै घरदैलोमा लोकतन्त्रको अभ्यास एवं अनुभूति गर्ने र नागरिकले राज्यसँग साक्षात्कार गर्ने पहिलो संस्था वा स्तम्भ भनिन्छ । तर हाम्रो स्थानीय संरचनाको बनोट, चुनाव हाँक्ने दलीय तौरतरिका तथा नियमकानुनका प्रस्तावित व्यवस्थालाई हेर्दा लोकतन्त्रको स्थानीय तहमा अभ्यासभन्दा पनि हिजो जिल्लामा स्थापित प्रशासनिक संरचना र प्रक्रियाको विस्तार अर्थात् ब्युरोक्रटाइजेसनमा नै सीमित हुने त होइन भन्ने प्रश्न गम्भीर रूपमा खडा भएको मैले पाएँ । विगतमा मैले देखेको, डुलेको नेपाल र अहिले स्थानीय तहको पुन:संरचनालाइ हेर्दा यसलाई शासनको तेस्रो तह त भन्न सकिन्छ तर स्थानीय भन्न सकिन्न । संख्या घटाउने कसरतमा स्थानीय लोकतन्त्रको स्थानीयपन देख्न नसकिने भएको छ । प्रशासनिक व्यवस्थापन र स्रोतसाधनको बाँडफाँडका हिसाबले थोरै संख्यामा स्थानीय सरकार राख्नु उचित होला तर हाम्रोजस्तो भूगोल र बसोबास संरचनामा नागरिक पहुँच र सहजताको पक्षलाई उपेक्षा गर्न सकिन्न । यो संरचनाका तीनवटा कमी अहिले नै प्रस्ट देख्न सकिन्छ । एक, स्थानीय सरकारसँग नागरिकको दूरी बढ्यो । दोस्रो, नियमकानुनको ठेली र कर्मचारीतन्त्र हावी हुने सम्भावना बढ्यो । तेस्रो, प्रतिनिधिहरू जनमुखी होइन, पार्टी कमान्डमुखी हुने भए ।यिनै कुरालाई मनमा खेलाउँदै बितेका केही साता र दिनमा मैले बैतडीदेखि जुम्ला, रोल्पा, भक्तपुरलगायत जिल्लाका केही नगरगाउँपालिकाको स्थलगत अध्ययन र अवलोकन गर्ने मौका पाएँ । सोही क्रममा त्यहाँका निर्वाचित प्रतिनिधि, कर्मचारी तथा नागरिक समुदायका व्यक्तिसँग पनि सान्दर्भिक वार्तालापको अवसर मिल्यो । मेरो जिज्ञासा स्वभावत: स्थानीय सरकारमा नागरिक पहुँच कति सहज छ । शिक्षा, स्वास्थ्य, कृषि, मालपोतलगायत जिल्लास्थित कार्यालयहरू के कति स्थानीय सरकारमा हस्तान्तरण भएका छन् । हिजो गाउँनगरपालिकाबाट लिइएका सेवासुविधा अब वडाबाट पाउन थालिएको छ वा छैन भन्ने कुरामा केन्द्रित हुन्थ्यो । उदाहरणका लागि, अबदेखि विद्यालयको स्वीकृति, सहकारी संस्था दर्ता, १०० वाटसम्मको एफएम सञ्चालन अनुमति, जग्गाको नापनक्सा, लेनदेन, नामसारी, कित्ताकाट, जग्गाधनी पुर्जा वितरणलगायत काम गाउँनगरपालिकाबाट हुनुपर्ने हो । जिल्ला सदरमुकामस्थित नागरिक समुदायका स्थापित व्यक्तिका लागि मैले उठाउन खोजेका प्रश्न त्यति महत्त्वका थिएनन् जस्तो लाग्यो । जहाँबाट भए हुने भए पनि उनीहरूका लागि पहुँच र काममा खासै कठिनाइ थिएन । प्रश्न त सदरमुकामबाट टाढा रहेका स्थानीय व्यक्ति र सरकारसँग जोडिएको छ ।चुनाव त एउटा राजनीतिक पक्ष हो । तर चुनावपछि वा त्योभन्दा पहिले नै गर्नुपर्ने काम भने धेरै बाँकी रहेछन् । चुनावबाट सत्ता कब्जा गर्ने मात्र मानसिकता बन्यो । उम्मेदवारी मनोनयन नहुँदै मतपत्र छापिए छिटो काम सम्पन्न गर्न भनेर । संविधान घोषणा भएको दिनदेखि काठमाडौंको संसद्मा मन्त्रीहरू भन्थे, सय, दुई सय, तीन सय कानुन बनाउनु छ, संविधान र संघीयता कार्यान्वयन गर्नु छ । प्रदेश र स्थानीय तहमा प्रशासनिक काम र जिम्मेवारीको हस्तान्तरण एवं कर्मचारी खटनपटनका लागि सिंहदरबारमा मुख्य सचिव, सचिवलगायतको जम्बो टोली नै कार्यरत छ भन्ने सुन्निथ्यो । तर पहिलो चरणको स्थानीय चुनाव सकिएर निर्वाचित नेतृत्वले काम सम्हालेको तीन महिना बितिसक्दा पनि जिल्लामा कुनै प्रशासनिक परिवर्तन देख्न सकिन्न । यसलाई स्थानीय तहको संक्रमण भन्न मिल्दैन, यो अकर्मण्यता र अव्यवस्थाको दृष्टान्त हो । परिणामत:, स्थानीय सरकार सञ्चालनमा अलमल र अस्पष्टताका खाडल यत्रतत्र छरिएका छन् । कृषि, स्वास्थ्यजस्ता केही कार्यालयका काम र कर्मचारी स्थानीय तहमा हस्तान्तरण हुन थालेको हो कि भनेर संकेत पाइन्छ । मालपोत उठाउने काम स्थानीय तहमा पहिलेदेखि नै हँुदै आएको छ तर अरू काम हस्तान्तरण भएको छैन । शिक्षा यथावत् छ । जिल्ला प्राविधक कार्यालय यथावत् रहने परिपत्र भएको कुरा रोल्पामा सुन्दै थिएँ । यसले के संकेत गर्दै छ भने जिल्लास्थीत विषयगत काम स्थानीय सरकारमा हतपत्त हस्तान्तरण हुनेवाला छैन ।सबै नगरगाउँपालिकामा सिंहदरबारबाट आदेशको एउटा ठेली गएको छ, स्थानीय तहको सेवा सञ्चालन तथा व्यवस्थापनसम्बन्धी आदेश, २०७४ । यो कण्ठाग्र पारेर बसेका छन् स्थानीय हाकिमहरू । निर्वाचित जनप्रतिनिधिहरू खासगरी नगरको मेयरउपमेयर र गाउँको अध्यक्षउपाध्यक्ष त्यसबारेमा आफू जानकार रहेको त बताउँछन् तर त्यसको उपयोग विधिसँग अभ्यस्त छैनन् । कर्मचारीको सल्लाहसुझाव अपरिहार्य हुन जान्छ । स्थानीय सरकारमा प्रशासनीकरणको सबैभन्दा ठूलो औजार पनि यही हो । आदेशले संविधानको अनुसूचीअनुसार स्थानीय तहले गर्ने कामको फेहरिस्त दिएको छ । तर त्यसका लागि न कर्मचारी उपलब्ध छन्, न कुनै रेकर्ड अभिलेख । खासगरी नवघोषित नगरपालिकाका वडा कार्यालयहरू प्राय: सबै रित्ता छन् ।यो आदेश अस्थायी हो । संसद्मा विचाराधीन स्थानीय शासनसम्बन्धी विधेयक पारित भएर कानुन बनेपछि यो औपचारिक रूपमा खारेज त हुन्छ तर यसका अधिकाश व्यवस्था र प्रावधानले नियमको रूप धारण गर्नेछन् । हो, विधिको शासन कायम गर्न लोकतन्त्रमा अझ बढी नियमकानुन आवश्यक पर्छ । तर जहाँ र जसले यसको प्रयोग गर्ने त्यसबाट निरपेक्ष रहेर नियमकानुन बनाउनुचाहिं कदापि लोकतान्त्रिक मान्न सकिन्न । हतारोका कारण अहिले जारी भएको आदेश केही अपवाद मान्ने हो भने पनि संसद्मा विचाधीन रहेको स्थानीय तह सञ्चालनसम्बन्धी विधेयक पनि अहिले निर्वाचित भएका स्थानीय नेतृत्वको जानकारीभन्दा धेरै टाढा छ । बरु कर्मचारीको तहमा स्थानीय विकास मन्त्रालयले केही परामर्श आवश्यक देखेछ । राजनीतिक दलहरूले पनि यस विधेयकमा स्थानीय नेतृत्वसँग परामर्श, छलफल आवश्यक देखेनन् । काठमाडौंको संसद्मा सांसदहरूले यसको सुधार र परिमार्जनका लागि जे जति संशोधन हाले पनि, प्रयत्न गरे पनि स्थानीय राजनीतिक नेतृत्वसँग परामर्श नगर्ने हो भने त्यो कानुनले स्थानीय लोकतन्त्रको मर्यादा गर्छ भनेर विश्वास गर्ने ठाउँ हुन्न ।यो आदेशसँगै भर्खरै निर्वाचित भएका, खासगरी दोस्रो चरणमा निर्वाचन भएका स्थानीय नेतृत्वले राम्ररी सोच्न पनि नपाउँदै वार्षिक नीति, कार्यक्रम र बजेट पारित गर्नुपर्ने अवस्था थियो । अधिकांश अवस्थामा एउटा रेडिमेड खाकामा त्यसको औपचारिकता पूरा गर्ने काम भएको छ । स्थानीय संसद् भनेर जुन वाहवाह गरिएको छ, संविधानमा त्यो निर्वाचनपूर्वकै गाउँ वा नगरपरिषद्भन्दा फरक देख्न सकिएन । केन्द्रस्थित पार्टी हाइकमान्डले स्थानीय चुनावका लागि तयार गरिदिएको घोषणापत्रको उपादेयता प्रशासनिक आदेश र परिपत्रको पुलिन्दामा रुमलिन थालिसकेको छ ।स्थानीय स्वायत्त सरकारको सन्दर्भमा भक्तपुर नगरपालिकाको केही प्रयोग उदाहरणीय मान्न सकिन्छ । त्यहाँको राजनीतिक नेतृत्वले पहिलेदेखि नै भक्तपुर नगरको एउटा पृथक् परिकल्पनाकासाथ व्यवस्थापन गर्दै आएको छ । सांस्कृतिक नगरको पहिचान हासिल गरेको छ । अहिलेको नेतृत्वले पनि यसलाई निरन्तरता दिँदै नगरपालिका आफैंले शिशु स्याहार केन्द्र, विद्यालय, स्वास्थ केन्द्र र नगर अस्पताल खोल्ने र चलाउने काम सराहनीय छ । ज्येष्ठ नागरिक, महिला, बालबालिका र अस्वस्थ नागरिकका लागि घरमै नर्सिङ सेवा पुर्याउने नीति र कार्यक्रम अर्को उदाहरणीय दृष्टान्त हो साथै नगरभित्र स्थानीय जीवनसँग प्रत्यक्ष सरोकार राख्ने विकास निर्माणका कामलाई ठेक्कापट्टा र कमिसनको खेलमा छोड्नुभन्दा नागरिक सहभागिता र स्वामित्वमा सञ्चालन गर्नु अप्रजातान्त्रिक कदापि होइन । भक्तपुर नगरपालिकाको राजनीतिक नेतृत्वमा नेपाल मजदुर किसान पार्टीले लामो समयदेखि एकाधिपत्य कायम राख्दै आएको छ । तर यो आवधिक निर्वाचनका माध्यमबाट जनताले अनुमोदन गरेको कुरा हो । यसमा विमति राख्ने ठाउँ हँुदैन । हो, उसको राजनीतिक सिद्धान्त र मतसँग सबै सहमत हुनुपर्छ भन्ने होइन । त्यसमा असहमति राख्न सकिन्छ । तर उसका राम्रा कामलाई अरू पार्टी पछ्याउनै नहुने कुरा पनि होइन ।अन्त्यमा, एउटा रोचक सन्दर्भ जोडौं । धेरै वर्ष भइसक्यो, सन् १९९५ तिरको कुरा हो । एउटा दक्षिण एसियाली गोष्ठीको सिलसिलामा म श्रीलंकामा थिएँ । अपराह्नतिर क्यान्डी सहर घुम्दै गर्दा त्यहाँको एउटा पार्कमा पुगियो । मसँगै भारत र बंगलादेशका सहभागी मित्रहरू पनि थिए । पार्कमा सामान्यजस्तो देखिने एकजना मान्छे कहिले बत्तीको स्ट्यान्डमा धुलो झार्दै थिए त, कहिले आगन्तुकका लागि राखिएको बेन्च पुछ्दै थिए । सँगसँगै फूल र बोटबिरुवातर्फ पनि उनका हात पुग्थे । हामीलाई लागेको थियो, ती पार्क हेरचाहका लागि नियुक्त कुनै साधारण कर्मचारी होलान् । सायद हाम्रो अनुहार नयाँ लागेर होला, ती हाम्रा नजिक आए र अत्यन्त शिष्टतासाथ हाम्राबारेमा सोधपुछ गरे । म नेपालबाट आएको भनेपछि उनले काठमाडौंको मेयर पीएल सिंहलाई चिन्छु र भेटेको पनि छु भने । उनी रहेछन् क्यान्डी सहरका मेयर, नाम बिर्सिसकें । क्यान्डी श्रीलंकाको ठूलै र नाम चलेको सहरमा गनिन्छ । मेयरको कुर्सीमा बसेर नगरपालिकाको कार्यालयबाट सम्पन्न गर्नुपर्ने उनका थुप्रै राजनीतिक र प्रशासनिक जिम्मेवारी थिए होलान् । तर एउटा मेयरका लागि सहरको सार्वजनिक पार्क कति महत्त्वपूर्ण जिम्मेवारी रहेछ एउटा दृष्टान्त थियो त्यो । त्यस दिनदेखि उनले मेरो मनमा कहिल्यै नमेटिने गरी मेयरको एउटा रोलमोडेल छाडे । म अहिले पनि त्यस्तो एउटा मेयरको खोजीमा छु ।"
योग्यलाई पाखा नलगाऊ,"को कति पानीमा ? संस्कारगत रूपमा हामी नेपालीलाई नकारात्मक सोच र शैलीले गाँजेको छ । भौतिक रूपमा मात्र होइन, मानसिक रूपमा पनि गरिब छौं । त्यसैले हाम्रा विचार अनि सोच र शैली हमेसा नकारात्मक हुने गर्छन् । राजनीतिक रूपमा हुने छिनाझपटीलाई स्वाभाविक प्रक्रियाका रूपमा स्वीकार गर्न सकिएला तर सामाजिक रूपमा हुने खिचातानी र कटाक्ष प्रगति र समृद्धिको बाधकका रूपमा प्रस्तुत हुनु विडम्बना नै हो । समाज विकासको क्रमले फड्को मार्दै गर्दा सामाजिक अभियन्ताहरूको प्रभाव बढ्नु अस्वाभाविक होइन । संसार कर्मले बदलिएको छ । सोचलाई कर्ममा बदल्नेहरू नै संसारमा उत्कृष्ट जीवन व्यतीत गरिरहेका छन् । हामी अलमलिएका छौं । आफ्नै मनभित्र निर्माण भएको कथित बौद्धिकताको भूतले हामीलाई निर्देशित गरिरहेको छ । हर चिजमा अर्थ खोज्ने हाम्रा मन कर्म गर्न तत्पर नभएकै कारण हामी निरन्तर संसारभन्दा निकै पछि धकेलिएका छौं । महावीर पुनले आविष्कारको सोच अघि बढाइरहँदा उनीप्रति अविश्वास गर्नुपर्ने कारण के हो ? अनुराधा कोइरालाले बेचिएका चेलीप्रति माइती नेपालको स्थापना गरेर आश्रय दिइरहँदा उनको कर्ममा खोट लगाउने ठाउँ कहाँ छ ? लीलामणि पौडेलले वाग्मती सफाइ अभियानको नेतृत्व गरिरहँदा नकारात्मक टिप्पणी किन हुन्छ ? कुलमान घिसिङले देशलाई उज्यालोतर्फ उन्मुख गराइरहँदा उनीप्रति धारे हात लगाउने किन ? कृष्ण पहाडीले स्वाभिमानको आन्दोलनको नेतृत्व गर्दा उनीबाट त्रसित हुनुपर्ने कारण के हो ? समाजमा अनेक सोच र शैलीमा राष्ट्र र समाजको हितमा कर्म भइरहँदा ठूला राजनीतिज्ञदेखि सरकारी अधिकारी तथा नागरिकमा किन वितृष्णा पैदा हुन्छ ? समाजमा सकारात्मक सोच बोकेर देश र समाजका लागि कार्य गर्ने अनेक व्यक्ति र संस्था होलान् । उनीहरूबाट के हानि छ, यो राष्ट्रलाई ? घरमा श्रीमतीलाई कजाएर चियापसलमा संसारका गफ हाँक्नुभन्दा नवीन सोच लिएर राष्ट्रका लागि योगदान गर्ने चाहना राख्नु उचित होइन र ? राष्ट्रका लागि कर्म गर्ने हातहरूलाई चुम्नुको बदला किन कर्म गर्नेहरूमाथि कर्महीनहरूको कटाक्षले स्थान पाइरहन्छ ? समयले हामीलाई केरै कुरा सिकायो तर हाम्रा नकारात्मक सोचलाई त्याग्न हामी सकिरहेका छैनौं । हाम्रै सोचले को कति पानीमा छ भन्ने सत्यताको निर्धारण गरेको हुन्छ, होइन र ? उत्तम पुडासैनी जोरपाटी, काठमाडौं नामको मात्रै सहुलियत पसलसरकारले विभिन्न ठाउँमा सुपथ मूल्यका पसल सञ्चालनमा ल्याएको छ । वडादसैं, तिहार तथा छठमा सहुलियत दरमा दैनिक उपभोगका वस्तु सहज रूपमा उपलब्ध गराउन सुपथ मूल्यका पसल सञ्चालनमा ल्याएको हो । आपूर्ति मन्त्रालयका चार निकाय साल्ट ट्रेडिङ कर्पाेरेसन, नेपाल खाद्य संस्थान, नेसनल ट्रेडिङ कर्पाेरेसन र दुग्ध विकास संस्थानले संयुक्त रूपमा सुपथ मूल्यका पसल सञ्चालनमा ल्याएको छ । तर त्यस्ता पसल अत्यन्तै थोरै छन् । ती पसलले सबै नागरिकलाई सहुलियत दरमा दैनिक उपभोग्य वस्तु उपलब्ध गराउन सक्छन् ? सक्दैनन् भने किन चाडपर्वमा मात्र यो देखावटी सहुलियत पसल ? बरु सरकारले बजारमा बढेको महँगी नियन्त्रण गर्नेतर्फ ध्यान दिने कि ? लक्ष्मण आचार्य बर्दघाट१३, परासी रीतिस्थितिको अध्ययन जरुरी शनिबार सौरभको जे हाम्रा होइनन् भन्ने लेख पढेपछी केही टिप्पणी गर्ने दुस्साहस गरेको छु । हाम्रा मौलिक परम्परालाई जगेर्ना गर्दै बचाइराख्नुपर्छ भन्ने उहाँको अप्रत्यक्ष रूपमा सचेत गराउने कार्य निकै सराहानीय छ । यस्ता कार्य हामी सबैले गर्नैपर्छ । उक्त लेखबाट धेरै कुराको ज्ञान भयो । तर हाम्रा परम्परा, रीतिस्थिति कसरी कहाँबाट आए ? यी कुराको गहन अध्यन गरेर मात्र के हाम्रो हो र के होइन भन्ने बहस गर्नु उपयुक्त हुन्छ । किनभने आर्य समाज दक्षिण र मंगोल उत्तरतिरबाट आएका भनिन्छ । तर दक्षिणतिरका आर्य र हाम्रो रीतिथिति किन फरक छ ? यसको जवाफ हुन सक्छ, त्यस बेलाका शक्तिशाली व्यक्ति, सामन्त वा चतुर ब्राह्मणले आफ्नो अनुकूल रीतिथिति चलाए, बसाए वा परिमार्जन गरे अथवा नेपालका आर्य समाज पनि दक्षिणतिरको अलगअलग स्थान र फरक फरक समुदायबाट आएका हुनाले रीतिथिति नै गुन्द्रुकजस्तो भएको हो । तसर्थ हाम्रा पुर्खाले हाम्रो रीतिथिति छोडेका, छोडाइएका, बिर्सेका, बिर्साइएका, लादिएका वा परिमार्जन गरेका थिए कि ? यसमा पनि अध्यन हुनैपर्छ ।जब पुर्खा नै दक्षिणतिरबाट आएका छन् भने हाम्रो शैवधार र दक्षिणको कर्मकाण्डी धार कसरी भयो र कसले गर्यो ? सबै चिज गतिशील छन् । समयानुसार परिर्वतन अनिवार्य छ । राम्रो कुराको अनुसरण र कुरीतिलाई पन्छाउनु नै उत्तम होला । सुनील मल्लकुलेश्वर, काठमाडौं प्रदेश २ मा पहिलो हुने होडअसोज २ मा हुने तेस्रो चरणको स्थानीय निर्वाचनमा सबै प्रमुख दल पहिलो हुने होडमा छन् । सबै दलका आआफ्नै रणनीति र योजना पनि छन् । सबै दल राजनीतिक चातुर्य र बठ्याइँमा कौशल साबित हुँदाहुँदै पनि प्रदेश नं २ को निर्वाचन भने केही भिन्न छ । राजपा पहिलोपटक स्थानीय निर्वाचनमा सम्मिलित हुँदै छ । यस अर्थमा प्रतिस्पर्धाका हिसाबले केही कसिलो र केही पेचिलो, थप खर्चिलो बनेको देखिएको छ । एमालेले गत स्थानीय निर्वाचनमा आफूलाई धेरै सिटका साथ बढी सफल साबित गरायो । उसलाई त्यहाँ कसै गरी अग्रपंक्तिमै उभिनु छ । जो दोस्रो, तेस्रो बने, उनीहरू पनि प्रथम बन्ने होडमै छन् । सबैजसो दललाई मधेसी दलसँग नमिले चुनाव जितिन्न भन्ने भित्री भय र आशंका छ तर आआफ्नै दलभित्र आकांक्षीको भीड सम्हाल्न हम्मेहम्मे परिरहेको छ । त्यसैले तालमेलमा लेनदेन कमै हुने छनक देखिन्छ । मधेसवादी दललाई भने अरू दलले आफूहरूसँगै घाँटी जोडेर नलैजालान् भन्ने चिन्ता छ । मधेसवादी दलहरू झनै अलमल्ल छन् । अस्तिका स्थानीय निर्वाचनमा तालमेलरूपी गठबन्धनले मर्यादित र शिष्ट राजनीतिक धरातलका अवयव भताभुंग र छिन्नभिन्न बनाएको देखियो । एउटा दल वा व्यक्ति विशेषलाई निर्वाचनमा हराउन बाँकी दल मिली लज्जा र निष्ठा पर्वाह नगरी चुुनावी रणनीतिका औजार र हतकण्ठा अपनाउने परिपाटीले प्रश्रय पायो । चरणचरणका चुनावमा ती शैली झनै परिष्कृत बनेर झाँगिँदै आए । आगामी निर्वाचनमा यसखाले नमिठा तालमेलका नमिठा उदाहरण र घातअन्तर्घातका रवैयाले खेल्ने मौका नपाओस् । श्यामसुन्दर कुइँकेलहाँडीगाउँ, काठमाडौं तरकारी बजारमा चुनावी रौनकदेशकै ठूलो भनेर चिनिने कालिमाटी फलफूल तथा तरकारी बजार यतिबेला चुनावमा होमिएको छ । व्यावसायीका तर्फबाट कालिमाटी फलफूल तथा तरकारी बजार विकास समितिमा प्रतिनिधित्व गर्ने कम्तीमा एक महिलासहित तीन जना छान्न भदौ २० गते निर्वाचन हुँदै छ । पुरुषतर्फ प्रह्लाद भण्डारी, सानुबाबु पन्त, रामकुमार रूपाखेती, नवीन शाही तथा महिलातर्फ शान्ता ढुंगाना, गीता उप्रेती, सीता केसी र लक्ष्मी पोखरेलबीच नै प्रतिस्पर्धा हुने देखिन्छ । देशका युवा बिदेसिरहेको, खेतीयोग्य जमिनहरू बाँझै रहेको तथा व्यापार घाटा बढिरहेको अवस्थामा यो निर्वाचनलाई महत्त्वपूर्ण रूपमा हेरिएको छ ।फलफूल र तरकारी भनेको किसान र उपभोक्तासँग प्रत्यक्ष सरोकार राख्ने वस्तु हो । कहिले सस्तो हुने त कहिले अत्यधिक महँगो हुने हुनाले समयसमयमा यो पेसाले मिडियामा समेत स्थान पाउँछ । कृषिको विकास गर्न देशभर कृषि बजार खोल्नुपर्ने दायित्वलाई निर्वाचित प्रतिनिधिले भुल्दैनन् भन्ने विश्वास मतदाताले लिएका छन् । कृषकले उचित मूल्य नपाएको तथा उपभोक्ताले चर्को मूल्य तिर्नुपरेको जस्ता आरोपलाई प्रस्ट पार्न र समाधानको उपाय निकाल्न निर्वाचित प्रतिनिधिहरूको निम्ति चुनौती नै छ । कृषिप्रधान मुलुकमा कृषि वस्तु आयात गर्नभन्दा निर्यात गर्ने व्यवस्था मिलाउनेतर्फ पनि उनीहरूको ध्यान जानु जरुरी छ । पुरुषोत्तम घोरासैनी बालाजु १६, काठमाडौं"
मधेसमा स्थानीय चुनावले बढाएको अपेक्षा,"महिला अधिकार संविधानमा सीमित सुशीला अधिकारीव्यवसायी, जनकपुरमहिला अधिकारको कुरा संविधानका पानाहरूमा मात्र सीमित भएको छ । निर्वाचनमा प्रमुख तथा उपप्रमुखमध्ये एक पदमा महिलालाई अनिवार्य गरिएको छ । तर राजनीतिक दलहरूले महिलालाई उपप्रमुख मात्र बनाउने गरेका छन् । महिला नेतृत्व विकासका लागि ५० प्रतिशत अध्यक्षको पद महिलाका लागि आरक्षित गरिनुपर्छ । आधा पद आरक्षित नगरेसम्म राजनीतिक दलहरूको जालझेल रोकिनेछैन । संविधानमा आमाका नामबाट नागरिकता दिनुपर्ने प्रावधान भए पनि कार्यान्वयन हुन सकेको छैन । यसकारण धेरैजना नागरिकताबाट वञ्चित छन् । अदालतमार्फत केही युवकयुवतीले न्याय पाए पनि सबैको पहुँच अदालतसम्म नहुन सक्छ । यस प्रावधानलाई सजिलो बनाइनुपर्छ । यसमा जनप्रतिनिधिहरूको महत्त्वपूर्ण भूमिका हुनेछ । (सप्तरीबाट अवधेश झा, जनकपुरबाट श्यासुन्दर शशी, सिरहाबाट भरत जर्घामगर, महोत्तरीबाट रवीन्द्र उप्रेती, सर्लाहीबाट अमन कोइराला, वीरगन्जबाट भूषण यादव, बाराबाट लक्ष्मी साह र रौतहटबाट पवन यादव)"
विदेश अध्ययनको सामाजिक प्रभाव,"अन्य समाजझैं नेपाली समाज पनि हरेक तहमा तीव्र गतिमा परिवर्तित भइरहेको छ । यसको अर्थ मानिसका इच्छा, आकांक्षा र चाहना पनि समाज सँगसँगै बदलिन्छन् भन्ने हो । यसरी बदलिने क्रममा पुराना पुस्ताको तुलनामा नयाँ पुस्ताको सोच, विचार र दृष्टिकोणमा पनि व्यापक परिवर्तन भइरहेको छ । धेरै परिवर्तनमध्ये विदेशमा उच्च शिक्षा हासिल गर्नु पनि एक हो । यसको सम्बन्ध व्यक्ति, परिवार र समाजसँग पनि गाँसिएको हुन्छ । विदेशमा अध्ययन गर्न जाँदा भौतिक रूपमा आमाबुबाबाट टाढा रहने अवस्था रहन्छ । यसले पारिवारिक अन्तरक्रिया र सामाजिक सम्बन्धमा प्रभाव पार्छ कि पार्दैन ? यो व्यक्तिगत चाहना हो कि बदलिँदो सामाजिक परिवेश ? यसले हाम्रो समाजमा केकस्तो असर पारिरहेको छ ? प्रश्नहरू स्वाभाविक रूपमा उठ्छन् । प्रत्येक दिन लगभग १५० भन्दा बढी नेपाली विद्यार्थी अध्ययनका लागि ६८ भन्दा बढी देशमा जाने गरेको पाइन्छ । शिक्षा मन्त्रालयको पछिल्लो तथ्यांकअनुसार गत वर्षको सुरुको नौ महिनामा लगभग ४० हजारभन्दा बढी विद्यार्थीले अध्ययन स्वीकृति (नो अब्जेक्सन लेटर) लिएको पाइन्छ । तीमध्ये करिब ८० प्रतिशत विद्यार्थीले सम्बन्धित देशको भिसा पाएको अनुमान छ, जसमा मुख्यत: अस्ट्ेरलिया, जापान, अमेरिका, पोल्यान्ड, क्यानडा, चीन र केही युरोपेली देश पर्छन् । नयाँ पुस्तामाझ विदेश अध्ययन गर्ने चाहना किन बढ्दै छ त ? यसको उत्तर खोज्दा एउटै मात्र कारण पक्कै पाइँदैन । आकर्षण र विकर्षणका दुइटा पाटाबाट यसलाई हेर्न सकिन्छ । आकर्षणमा विदेशमा गुणस्तरीय शिक्षा, विषयगत विशिष्टता, उज्ज्वल भविष्य निर्माण, पढाइका साथै आम्दानी, रोजगारीको अवसर र व्यक्तिगत पारिवारिक स्वतन्त्रताले तानेको देखिन्छ । विदेशमा रहेका आफन्त, छरछिमेक र साथीहरूसँगको अन्तरक्रियाले पनि यसलाई प्रोत्साहन गरेको देखिन्छ । अर्कोतर्फ, विकर्षणका दृष्टिले हेर्दा स्वदेशमा देखिएको अवसरको कमी, समयसापेक्ष शिक्षाको अभाव, बढ्दो बेरोजगारी र राजनीतिक अस्थिरताले पनि विदेशमा अध्ययन र स्थायी बसोबास गर्ने क्रम बढिरहेको पाइन्छ । नेपाली विद्यार्थीहरू तुलनात्मक रूपमा मिहिनेती, इमानदार र लगनशील छन् भन्ने गरिन्छ, जसले आफ्नो मिहिनेत, ज्ञान र सीपलाई विदेशमै सदुपयोग गरी व्यक्तिगत मानप्रतिष्ठाका साथै उच्च हैसियत बनाउन सफल भएका केही उदाहरण पनि छन् । यसका साथै अध्ययन गर्ने उद्देश्यले विदेश गए पनि धेरै नेपाली विद्यार्थीको पहिलो प्राथमिकता रोजगारी र विदेशमै स्थायी बसोबास गर्ने रहेको पाइन्छ । केहीले चाहिं स्वदेश फर्केर आफ्नो ज्ञान, सीप र अनुभवलाई नेपाल र नेपाली समाजको रूपान्तरणमा लगाएको पनि भेटिन्छ । तथापि अध्ययन सकेपछि स्थायी रूपमा स्वदेश फर्किने विद्यार्थीहरू तुलनात्मक रूपमा कम छन् । विदेशमा पढ्न जानु या उतै बस्नुका सामाजिक पाटा पनि छन् । यसले नयाँ पुस्तामा अध्ययनको विशिष्टिता, पेसा, जीवनशैलीदेखि पारिवारिक अन्तरक्रिया र सम्बन्धहरूमा पुरानो पुस्ताभन्दा फरक बनाउँदै लगेको छ । यसले व्यक्तिको ज्ञान, पेसाको छनोटदेखि विवाह र परिवार सञ्चालनसम्म स्वयं व्यक्तिको आत्मनिर्णयलाई मुख्य बनाउँदै लगेको छ । नयाँ स्थान, नयाँ साथीहरूसँगको घुलमिल र फरक जीवनशैलीले पनि यसमा भूमिका खेलेको छ, जसले गर्दा पारिवारिक सामूहिक सोचाइ, निर्णय, मूल्य र मान्यताहरूमा पुरानो पुस्ताभन्दा नयाँ पुस्तामा नयाँपन आउँदै छ । छोटकरीमा भन्दा यसले पुस्तान्तरणमा बदलाव ल्याउँदै छ भन्ने पनि हो । यो परिवर्तनका पछाडि धेरै कारण छन् । तीमध्ये सामाजिकीकरण पनि एक हो किनभने हाम्रो बदलिँदो समाजमा पुरानो पुस्ता र नयाँ पुस्ताबीच सामाजिकीकरणको पद्धति र प्रक्रियाहरूमा फरकपन आउँदै छ । यसको अर्थ नयाँ पुस्ताको सामाजिकीकरणमै परिवर्तन ल्याउँदै छ भन्ने हो किनभने पुरानो पुस्ता बढी संयुक्त परिवारमा सामाजिकीकरण भएको पाइन्छ भने नयाँ पुस्ता विशेषत: एकल परिवारमा बस्ने चलन बढ्दै छ । यसले गर्दा नयाँ पुस्ताको शिक्षा लिने तरिका, सोच, विचार, रहनसहन, जीवनशैली र उद्देश्यमा पनि फरकपन देखिँदै छ । यो समाज बदलिने स्वाभाविक क्रम पनि होला । तसर्थ सामाजिकीकरणमा आएको बदलावले नयाँ पुस्ताको मूल्य, मान्यता र विचारका साथै जीवन र जीवनशैलीलाई बुझ्ने र जिउने तरिकामा पनि भिन्नता देखिँदै छ । यस्तो परिवर्तनले पारिवारिक अन्तरक्रिया र सम्बन्धमा प्रभाव पार्छ कि पार्दैन ? यसको उत्तर खोज्दा, यसको सम्बन्ध पुरानो पुस्ताको बुढेसकालसँग पनि जोडिन थालेको देखिन्छ किनभने हाम्रो सामाजिक परिवेशलाई हेर्दा अझै पनि आफ्ना सन्तानले बुढेसकालमा हेरचाह वा पालनपोषण गरून् भन्ने मान्यता छ । यो हुनु स्वाभाविक पनि हो किनभने राज्यले आशातीत रूपमा आम नागरिकको बुढेसकाललाई जिम्मा लिइनसकेको अवस्था छ । तसर्थ एक वा दुई सन्तान मात्र भएको परिवारमा हजुरआमाबुबा र आमाबुबाको पुस्ता मात्र रहने अवस्था बढ्दै गएको छ, जसले सामाजिक, सांस्कृतिक, आर्थिकका साथै मनोवैज्ञानिक रूपमा प्रत्यक्षअप्रत्यक्ष प्रभाव पार्ने क्रम बढ्दो छ । यसको अर्थ स्वदेशमा आमाबुबालाई भौतिक रूपमा आफ्नो सन्तान आवश्यक पर्दा स्वयं उपस्थिति भई हेरचाह वा स्याहारसुसार गर्ने क्रम अब बिस्तारै पातलिँदै गएको छ । त्यसो हो भने अब बुढेसकाल कता बिताउने ? स्वदेशमै कि विदेशमा छोराछोरीसँग ? हजुरआमाबुबा र आमाबुबाको पुस्ता मात्र स्वदेशमा रहेको परिवारमा यो प्रश्न जटिल बन्दै छ । यसको उत्तर खोज्न पनि त्यत्तिकै कठिन छ किनभने विदेशमा आमाबुबालाई नयाँ स्थान, नयाँ पुस्ताको बदलिँदो जीवनशैली, व्यस्तता र कम अन्तरक्रियाले पनि सामाजिक समायोजन हुन कठिन पर्ने गरेको छ । जब कि बुढेसकाल बढ्दै जाँदा व्यक्तिले स्वाभाविक रूपमा अझ बढी पारिवारिक वा सामाजिक अन्तरक्रियाको चाहना राख्छ । यसको कमीले दैनिक दिनचर्यामा असजिलोपन, एक्लोपन र निराशा सिर्जना हुन सक्छ । हाम्रो समाज त्यसतर्फ पनि उन्मुख हुँदै छ । प्रश्न उठ्न सक्छ, यस्तो पारिवारिक असहजतालाई कम गर्न सकिन्छ कि सकिन्न ? केही परिवार र छरछिमेकको अनुभवलाई आधार मानेर हेर्दा नेपालीको बुढेसकाल विदेशमा भन्दा स्वदेशमा तुलनात्मक रूपमा बढी सहज हुन सक्ने देखिन्छ । तथापि यो कुरा व्यक्ति, पेसा, परिवार, आर्थिक हैसियत र जीवनशैलीको प्रकृतिअनुसार फरकफरक हुन सक्छ किनभने केही मुलुकहरूको अनुभवलाई हेर्दा आर्थिक हैसियत सबल रहेको परिवारमा आवश्यक सांस्कारिक कार्यबाहेक रखालो राखेर पनि बुढेसकाललाई केही सहज बनाएका थुप्रै उदाहरण छन् । छोटकरीमा भन्दा पारिवारिक संरचना, स्वरूप र आर्थिक हैसियतले बुढेसकाललाई धेरथोर सहज बनाउन मद्दत गर्छ भन्ने पनि हो । भनिन्छ, व्यक्तिको अन्तरक्रियाको स्वरूप वा शैलीले उसको सामाजिक सम्बन्धलाई कसिलो वा खुकुलो बनाउने गर्छ । यसको अर्थ जुन व्यक्तिसँग प्रत्यक्ष अन्तरक्रिया रहिरहन्छ, उसैसँग आफ्ना द:ुखसुख साटासाट गर्नु मानवीय स्वभाव पनि हो । तथापि गाउँ, सहर र सहरबाट विदेश पस्ने क्रमले आमाबुबाको पुस्ताको मात्र पारिवारिक बनावट, बुढेसकालको जीवनशैली र पातलिँदो प्रत्यक्ष अन्तरक्रियालाई चाहेर वा नचाहेर स्वीकार गर्नुपर्ने अवस्था देखिन्छ । यसलाई अर्को अर्थमा भन्दा नेपाली समाजको संरचनागत परिवर्तनका लागि यसले एउटा इँटा थप्ने काम गरिरहेको छ । तथापि व्यक्तिको स्वास्थ्य, सक्रिय जीवनशैली, सामाजिक नेतृत्व र सामाजिक अन्तरक्रियाले जीवन जिउन अलि बढी सहज बनाउन सक्छ । यसका साथै बदलिँदो पारिवारिक अन्तरक्रिया, सामाजिक सम्बन्ध र बुढेसकालको जीवनशैलीलाई बुझ्न र सहज बनाउन थप सामाजिक अनुसन्धानको पनि खाँचो देखिन्छ ।"
हवाई टिकट पाउनै गाह्रो,"विराटनगर वर्षायाममा सडक यातायात सञ्चालन नहुँदा हवाई यात्रा यात्रुको बाध्यता हो । चाडपर्व नजिकिँदै गर्दा हवाई यात्रुको चापसमेत बढ्छ । जहाज पनि पर्याप्त नहुँदा जहिल्यै टिकट पाउन सकस छ । आकस्मिक बिरामीसमेत तत्काल अस्पताल पुर्याउन मुस्किल छ ।संखुवासभाको सभाखोलाबाट हिले जाने कच्ची सडक र चैनपुरवसन्तपुर हुँदै जाने कालोपत्रे सडक भत्केपछि तुम्लिङटार विमानस्थलमा टिकट लिनेको चाप बढेको छ । कच्ची सडकबाट काठमाडांै पुग्न २ दिन लाग्ने भएकाले अधिकांश यात्रु हवाई यात्रा रोज्न बाध्य छन् । चैनपुरका पदम अधिकारी गाडीबाट समयमा नपुगिने अवस्थाले हवाई यात्रा रोजेको बताउँछन् । भाडा महंगो भए पनि हवाई सेवा रोज्नु बाध्यता हो ।खाँदबारीका राजीव श्रेष्ठले काठमाडौबाट तुम्लिङटार फर्कन साताअघि टिकट काटे तर पालो आएको छैन । जहाज चढ्न यात्रुहरूले सात दिन कुर्नैपर्छ, उनले भने, टिकट पाउन मुस्किल छ । विमानस्थल कालोपत्रे भएपछि तुम्लिङटार आउने निजी कम्पनीका एयरलाइन्स पनि बढेका छन् ।जिल्ला अस्पतालले रिफर गरेका बिरामीका लागि समेत टिकट पाउन समस्या छ । हवाई टिकट नपाउदा महँगोमा गाडी रिजर्भ गर्नुपर्ने बाध्यता छ । एम्बुलेन्स पनि भनेका बेला पाइँदैन, जिल्ला स्वास्थ्य प्रमुख डा विनीतकुमार झाले भने, तुम्लिङटार विमानस्थलमा दैनिक २ जहाजले सेवा दिए पनि टिकट पाउन समस्या छ । तुरुन्तै काठमाडौंलगायत अस्पतालमा लैजानुपर्ने बिरामी हुन्छन् । गाडीबाट लैजान समस्या हुन्छ । कतिले त बाटैमा ज्यान गुमाउनुपर्छ ।बिरामीलाई गाडी वा एम्बुलेन्सबाट धरान र विराटनगर लैजान पनि त्यति सहज छैन । सडक कच्ची भएकाले टाढाका अस्पतालसम्म बिरामी लैजादा धेरै खर्च हुने स्थानीय रमेश भट्टराईले बताए । गाडी वा एम्बुलेन्स रिजर्भ गरेर लैजाँदा यातायात भाडा मात्रै विराटनगरसम्मको १५ देखि २० हजारसम्म खर्च हुने उनले सुनाए । १४ सय मिटर लामो विमानस्थलको उचाइ समुद्री सतहबाट ४ सय ५७ मिटर छ । यो विमानस्थलमा एटिआर ४७ सिटेसम्मका जेट इन्जिन भएका जहाज अवतरण हुन सक्छन् । कालोपत्रेसँगै २ वटा निजी एयरलाइन्स बुद्ध र यतिले दैनिक उडान भर्दै आएका छन् । यात्रुको चाप थेग्न नसकेपछि सातामा ४ वटासम्म उडान थप्ने गरेको यति एयरका तुम्लिङटार प्रमुख उमेश चौहानले बताए। उनका अनुसार यात्रुको मागलाई ध्यानमा राखेर सातामा नियमितबाहेक ४ वटासम्म उडान थपिने गरेको छ ।बुद्धले दैनिक १८ र यतिले २८ जनाका दरले यात्रु बोक्छन् । दिनहुँ यात्रुको चाप बढिरहेको छ, उनले भने, यहाँको तापक्रम र इन्धनअनुसार घटीबढी गरेर यात्रु लैजाने गरेको गरिन्छ । तुम्लिङटारमा ३८ डिग्रीसम्म तापक्रम बढ्ने हुँदा उडानका क्रममा यात्रु क्षमता भए पनि कम यात्रु बोक्नुपर्छ । दसंैलाई मध्यनजर गरेर यति र बुद्ध एयरले उडान थप्दैछन् । दैनिक २ वटा जहाजले २२ उडान गर्ने प्रस्ताव केन्द्रमा राखेको एयरलाइन्सले जानकारी दियो । बुद्धले दैनिक तुम्लिङटारकाठमाडौं र सातामा ३ पटक तुम्लिङटारविराटनगर उडान भर्दै आएको छ । यतिले दैनिक काठमाडौंतुम्लिङटार उडान भर्दै आएको छ ।बिरामी लैजान समस्याभोजपुरकी लक्ष्मी राई पत्थरी समस्याले थला परिन् । भोजपुर अस्पतालमा उपचार गर्न लैजाँदा तत्कालै अन्यत्र लैजान भनियो । उठ्नसमेत नसक्ने गरी बिरामी भएकी उनलाई काठमाडौं लैजाने तयारी भयो । तर कसरी पुर्याउने ? बाहिरी जिल्ला जोड्ने भोजपुरलेगुवा राजमार्ग वर्षातले बन्द छ । हवाई यात्राका लागि टिकट नै पाइएन । बिरामीलाई बोकेरै आधा घण्टा तल टक्सार विमानस्थल झारियो । त्यहाँ पनि टिकट सकिएको थियो । कांग्रेस जिल्ला सभापति नन्दमणि राईले बल्लतल्ल तेस्रो उडानमा पालो मिलाइदिए । भोजपुरमा नेपाल वायुसेवाको टुइनअटर जहाजले उडान भर्दै आएको छ । नेपाल वायुसेवाले सातामा ५ दिन भोजपुरकाठमाडौं, काठमाडौंभोजपुर, भोजपुरविराटनगर तथा विराटनगरभोजपुर उडान भर्ने गर्छ । तर टिकट भने ७ दिनअघि नै बुक गरिसक्नुपर्ने हुन्छ । तत्काल काठमाडौं तथा विराटनगरको टिकट पाउनै समस्या हुने गरेको स्थानीय ममता राउतले बताइन् ।समयमा नउड्ने समस्या उस्तै छ । मौसम र प्राविधिक कारण उडान ढिलो हुँदा टिकट दिनै गाह्रो हुने गरेको उडान कार्यालय प्रमुख नारायण पुरीले बताए । उनका अनुसार सडक सञ्चालन नभएकाले विमानबाटै विराटनगर, काठमाडौ जानेको चाप बढी नै हुन्छ । दिनहु ६ जनासम्म बिरामी नै हुन्छन् । जहाजमा सरकारी २, बिरामी २ र सुरक्षा २ गरी ६ वटा सुरक्षित सिटसहित १९ सिट क्षमता छ । दिनमा तीनवटासम्म उडान भर्ने गरेको उनले बताए ।मौसम खुलेपछि उडानअसार पहिलो सातादेखि बन्द ताप्लेजुङको सुकेटार विमानस्थलमा अझै उडान हुन सकेको छैन । खराब मौसमका कारण वर्षामा सधैं उडान बन्द हुने गरेको छ । दसैं नजिकिँदै गर्दा यात्रुको चाप बढ्ने भए पनि अझै मौसम नखुलेकाले उडान हुन सकेको छैन । मौसम सफा हुनासाथ उडान सुरु गर्ने तयारीमा छौं नेपाल वायुसेवा निगमका स्टेसन इन्चार्ज विकास राईले भने, अब केही दिनभित्र विमानस्थल सञ्चालनमा आउने आशा छ । सेवाग्राहीलाई जानकारी गराउन, टिकट बुकिङ खुला गर्न र आन्तरिक तयारीका लागि एक साताजति लाग्ने उनले बताए । गत वर्ष कालोपत्रे गरिएको यो विमानस्थलबाट गोमा र सीता एयरले पनि कहिलेकाहीं जहाज उडाउने गरेका छन । निजीको तुलनामा निगमको जहाज सस्तो र नियमित भएकाले यात्रुहरू त्यसैमा केन्द्रित छन् । पाथीभरा तीर्थयात्राको सिजन र विदेशी पर्यटक कञ्चनजंघा क्षेत्र जाने समय भएकाले यात्रुको चाप बढेको छ ।(दीपेन्द्र शाक्य, विद्या राई, आनन्द गौतम)"
फास्ट ट्रयाक खन्न १० शिविर,"काठमाडौं नेपाली सेनाले काठमाडौंतराई दु्रतमार्ग (फास्ट ट्रयाक) निर्माणको काम दोब्बर गतिमा अघि बढाउन १० स्थानमा शिविर राख्ने भएको छ । पाँच स्थानमा सैन्य शिविर राखिसकेको सेनाले त्यसलाई दोब्बर गर्न लागेको हो । फास्ट ट्रयाक का लागि हजार सैनिक परिचालन गर्न लागको सेनाले हरेक शिविरमा सयभन्दा बढी सैनिक राखी निर्माणको काम अघि बढाउन लागेको प्रवक्ता तथा सहायक रथी झंकरबहादुर कडायतले बताए । समथर क्षेत्रमा २५ मिटर (पिच हुने भाग) र उच्च पहाडी क्षेत्रमा २३ मिटर चौडाको हाइवे रहने फास्ट ट्रयाक चार लेनको हुनेछ । बीचमा फराकिलो डिभाइडर रहनेछ । सरकारले लामो विवादपछि फास्ट ट्रयाक निर्माण जिम्मा सेनालाई दिएको हो । सेनाले ६ दशकयता सानाठूला २८ सडक बनाएर सरकारलाई बुझाइसकेको छ ।सैनिक स्रोतका अनुसार हरेक शिविरले ७८ किलोमिटर सडक हेर्ने गरी व्यवस्थापन गरिनेछ । सैन्यबलबाट नहुने कामका लागि पनि सेनाकै प्रत्यक्ष निगरानी र सुरक्षा घेरामा अनुभवी निर्माण कम्पनीले काम गर्ने गरी प्रक्रिया अघि बढेको छ । एसियाली राजमार्गमा उपयोग भएको उच्च प्रविधिमा रातदिनै निर्माण कार्य हुने र अधिकांश स्थानमा स्थानीयलाई नै काम दिने सेनाको रणनीति छ । काठमाडौंमा ४९, ललितपुरमा ७९, मकवानपुरमा ५६७ र बारामा ७६ किमि गरी कुल ७६२ किमि लामो फास्ट ट्रयाक निर्माण क्षेत्रमा अहिले बत्ती जडान गर्ने काम भइरहेको सेनाले जनाएको छ ।यसअघि सेनाले जिम्मा लिएका कर्णाली र कालीगण्डकी करिडोर उच्च जोखिमयुक्त भए पनि समयसीमाका कारण फास्ट ट्रयाक अझ चुनौतीपूर्ण मानिएको छ । तराईमधेसकाठमाडौं जोड्ने द्रुत मार्गको विस्तृत परियोजना प्रतिवेदन (डीपीआर) भारतीय कम्पनीले तयार गरेकाले सेनाले स्वीकार गरेलगत्तै काम उच्च गतिमा अघि बढ्ने सैनिक स्रोतले बताएको छ । रक्षा मन्त्रालयको सहमतिमा भारतीय कम्पनीसँग डीपीआर खरिद गर्ने र काम अघि बढाउने सेनाको तयारी छ ।स्रोतका अनुसार आवश्यक उपकरण, विस्फोटक पदार्थ ल्याउने प्रक्रिया अन्तिम चरणमा छ । काठमाडौंलाई तराईसँग जोड्ने एक महत्त्वपूर्ण मार्गका रूपमा रहेको द्रुत मार्ग सरकारको राष्ट्रिय गौरवको योजना हो भने सेनाको प्रतिष्ठाको विषय हो, रक्षामन्त्री भीमसेनदास प्रधानले भने, सेनाले सबै शक्ति लगाएर तोकेको समयमा भ्याउने गरी काम अघि बढाउन लागेको छ ।"
माओवादी नै मधेसको पार्टी,"वीरगन्ज प्रदेश २ को चुनावी दौडाहामा रहेका माओवादी केन्द्रका अध्यक्ष पुष्पकमल दाहालले मधेसको असली मित्र माओवादी नै रहेको दाबी गरेका छन् । मधेसी जनताको आवाज पहिलोपटक माओवादीले नै उठाएको जनाउदै दाहालले आफ्नो पार्टीलाई निर्वाचनमा विजयी गराउन आहानसमेत गरेका छन् ।माओवादी विद्रोहकालदेखि नै मधेसको पहिचान र अधिकारका लागि लडेको पार्टी हो, प्रदेश २ को एक मात्र महानगर वीरगन्जमा शनिबार पार्टी सचिवालय बैठकपछि सञ्चारकर्मीसँग दाहालले भने, यो विषय विद्रोहकालदेखि संविधान संशोधनसम्म सबैले बुझेका छन् । मधेस केन्द्रित दलका शीष नेतृत्वसहित ठूलो संख्यामा कार्यकर्ता माओवादी केन्द्र प्रवेश गरेको भन्दै उनले प्रदेश २ मा असोज २ गते हुने स्थानीय तह निर्वाचनमा पार्टी एक नम्बर बन्ने दाबी गरे । आइतबार पनि पर्सा र सर्लाहीमा ठूलो संख्यामा पार्टी प्रवेश कार्यक्रम रहेको दाहालले जनाए । सचिवालय बैठकमा पनि मधेसीका हक अधिकारका लागि पार्टीले गरेको योगदानबारे चर्चा गरिएको छ, उनले भने, पार्टीले मधेसका लागि गरेका काम जनतामाझ लैजान भनेको छु । मधेसमा पार्टीलाई एक नम्बर बनाउन हामी दृढतापूर्वक लागिपरेका छौँ । प्रदेश २ मा परिवर्तनकारी शक्तिलाई विजयी बनाउने उद्देश्यसाथ वीरगन्जमा सचिवालय बैठक गरिएको दाहालले खुलाए । अघिल्ला दुई चरणमा झैं पार्टीले प्रदेश २ का निर्वाचनमा पनि तालमेल गर्ने सम्भावना खुला राखेको दाहालको भनाइ छ । संघीय लोकतान्त्रिक गणतन्त्र पक्षधरसँग तालमेल गर्न सक्छौं, अध्यक्ष दाहालले भने, राजपा, संघीय फोरम र लोकतान्त्रिक फोरमलाई प्राथमिकतामा राखेका छौं । निर्वाचनपछि परिवार्तनकारी शक्तिले राम्रो परिणाम ल्याए दुई तिहाइ पुर्याएर संविधान संशोधन गर्न सकिने उनले बताए । निर्वाचन क्षेत्र निर्धारणप्रति मधेस केन्द्रीत दलको मात्र होइन, हाम्रो पनि असन्तुष्टि छ, उनले भने ।"
"समयमै, गुणस्तरीय काम गर्नूूस्","काठमाडौं (कास) प्रधानमन्त्री शेरबहादुर देउवाले निर्माण व्यवसायीहरूलाई ठेक्का अवधिको समयावधिभित्रै गुणस्तरीय काम गरी मुलुकको आर्थिक पूर्वाधार विकासमा योगदान पुर्याउन आग्रह गरेका छन् । निर्माण व्यवसायी महासंघको १९ औं साधारणसभाको शनिबार राजधानीमा उद्घाटन गर्दै देउवाले सरकार भौतिक पूर्वाधार विकासमा निजी क्षेत्रसँग हातेमालो गर्दै अघि बढ्न तयार बताए ।आर्थिक समृद्धिको प्रमुख आधार भौतिक पूर्वाधार विकास हो, यसको विकासमा सरकार निजी क्षेत्रसँग सहकार्य गर्दै अघि बढ्न चाहन्छ, प्रधानमन्त्रीले भने । सरकारले लगानीमैत्री वातावरण बनाइरहेको पनि उनले बताए । सार्वजनिक खरिद ऐन तथा नियमावलीलाई सरकारले समसामयिक सुधार गर्ने प्रतिबद्धता व्यक्त गर्दै देउवाले विकास निर्माणका काम समयमै र गुणस्तरीय रूपमा सम्पन्न गर्नर्ुपर्ने आफ्नो दायित्वबाट च्युत नहुन निर्माण व्यवसायीलाई आग्रह गरे । निर्माण व्यवसायीले समयमै काम नगरेको र कर्मचारीको समेत गैरजिम्मेवारीका कारण मुलुकको विकास खर्च सन्तोषजनक छैन, निर्माण सम्पन्न भएका कामको समेत गुणस्तरीयतामाथि प्रश्न उठ्ने गरेको छ, यसतर्फ सचेत हुन सम्बन्धित सबैलाई सचेत गराउनु चाहन्छु, प्रधानमन्त्रीले भने ।"
प्रभावित क्षेत्रमा शिविर,"जाजरकोट (कास) भाइरल ज्वरोको संक्रमण बढेपछि जिल्ला स्वास्थ्य कार्यालयले शुक्रबारदेखि प्रभावित क्षेत्रमा स्वास्थ्य शिविर सञ्चालन गरेको छ । स्वास्थ्यकर्मी टोलीले त्रिवेणी नलगाड नगरपालिका ५ लहँ स्थित सरस्वती प्राथमिक विद्यालय मुलीमा शिविर सञ्चालन गरेको हो । शिविरमा सय बढी विरामीको उपचार गरीएको अहेब हेमन्त रावलले बताए । ती मध्ये ३ दर्जन सिकिस्त बिरामी थिए । सिकिस्तको स्वास्थ्यकर्मीको निगरानीमा उपचार भइरहेको छ, उनले भने ।"
खोइ उम्मेदवार ?,"सिम्रौनगढ (बारा) स्थानीय चुनाव हुने खबरले हर्षित मतदाता मनोनयनको मिति नजिकै आइसक्दा पनि दलहरूले उम्मेदवार टुंगो नलगाउँदा अन्योलमा छन् । उनीहरू सेवा र विकासको भावना राख्ने उम्मेदवारको पर्खाइमा छन् ।हामीले खोइ कसलाई मत दिने हो ? सिम्रौनगढ८ कचोर्वाका ६५ वर्षीय सरयुग राय यादवले भने, अहिले सबै भद्रगोल छ । कतै निश्चित उम्मेदवार सुनेको छैन । दलहरूले नाम छानिनसके पनि मतदाता छलफलमा जुटिरहेका छन् । बिहीबार सुवर्ण४ हर्दियास्थित छहारीमुनि स्थानीयहरू चुनावी चर्चामा व्यस्त थिए । उनीहरू गरिब र दु:खीहरूको घरमा पुग्ने उम्मेदवार छान्न सुझाइरहेका छन् । धनीगरिब सबैलाई समान रूपले हेर्ने उम्मेदवारको खाँचो छ, ७० वर्षीय दसैंप्रसाद यादवले भने, युवा होस् वा वृद्धवृद्धा इमान्दार हुनुपर्छ । दु:ख र आपत्विपत्मा सामेल हुने खालको हुनुपर्छ । भ्रष्टाचार नगर्ने नेता आवश्यक रहेको उनको भनाइ छ । अर्का वृद्ध चलितर यादवले उम्मेदवार नयाँपुरानो जो भए पनि सेवा र विकासको भावना राख्ने हुनुपर्ने बताए । दलहरूले उम्मेदवार टुंगो लगाउन नसक्दा आकांक्षी र तिनका पक्षधर कार्यकर्तासमेत दिक्क छन् । आकांक्षीहरूलाई समर्थक र कार्यकर्ताको खर्च धान्न धौधौ परिरहेको छ । जिल्लाका २ उपमहानगर, ५ नगर र ९ गाउँपालिकाका मुख्य दुई पदमा उम्मेदवार छान्न सकस देखिएको छ । ती पद दलका केन्द्रीय र प्रदेश समितिले टुंगो लगाउने व्यवस्था छ । कतिपय दलका आकांक्षीहरू टिकट पाउन राजधानीमा शीर्ष नेताका घर धाइरहेका छन् । टिकटका लागि शक्ति केन्द्र धाउँदाधाउँदै आर्थिक भार थेग्न मुस्किल भएको छ, एक ठूला दलका मेयर आकांक्षीले भने, नवप्रवेशी आगन्तुकलाई काखा र पुरानालाई पाखा लगाउने प्रवृत्तिले किचलो भइरहेको छ । टिकटका लागि आर्थिक चलखेलसमेत भइरहेको स्रोतको दाबी छ । दलका नेताहरू भने केही दिनमै सबै तहमा उम्मेदवार टुंगो लागिसक्ने बताउँछन् । अब धेरै दिन लाग्दैन, कांग्रेस जिल्ला सभापति जयचन्द्र चौरसियाले भने, आकांक्षी धेरै भएकाले छनोट गर्न कठिन भएको हो । जिल्ला सचिव मनोज भट्टले पार्टीभित्र एउटा पदका लागि ५ देखि १५ जनासम्म आकांक्षी रहेको बताए । कलैया उपमहानगरमा मात्र १५ जनाजति आकांक्षी छन् । एमाले जिल्ला सचिव एम समिउल्लाहले चुनाव मिति पटकपटक सर्दा उम्मेदवारबारे ठोस निर्णयमा पुग्न नसकिएको बताए । एमालेमा पनि जितपुर सिमरा उपमहानगरमा मेयरका लागि १२ जना आकांक्षी छन् । एमाले जिल्ला अध्यक्ष सुन्दर विश्वकर्माले शनिबारसम्ममा पार्टीको प्रदेश कमिटीले नाम सार्वजनिक गरिसक्ने बताए । माओवादी केन्द्रका जिल्ला संयोजक गोपाल ठाकुरले पार्टीको प्रदेश बैठक जनकपुरमा जारी रहेकाले दुई तीन दिनभित्रैमा उम्मेदवार टुंगो लगाइने बताए । केन्द्रले जितपुर सिमरा र कलैया उपमहानगरमा भने नाम निक्र्यौल गरिसकेको छ। संघीय समाजवादी फोरम गत सातादेखि उम्मेदवार छनोटमा जुटिरहेको छ । केही दिनअघि मात्र चुनावमा जाने निर्णय गरेको राजपामा एकीकरणअघिका सबैजसो दलका उम्मेदवार आकांक्षी रहेकाले नाम टुंगो लगाउन सकस छ । पार्टीका एक नेताले अनौपचारिक रूपमा कसैको नाम चर्चामा ल्याइए पनि मिलाउन अप्ठ्यारो पर्ने बताए । उम्मेदवारका आकांक्षीहरू अहिले नेताहरूसँग बिहान चिया र बेलुका मदिरा पसलमा देखिन्छन् । कलैयाका मदिरा होटल भरिभराउ हुन थालेका छन् । आकांक्षीहरू आ आफ्नो पक्षमा लबिङ गरिरहेका छन् । आर्थिक हैसियत बलियो भएकाहरूले टिकटका लागि नेताहरूलाई फकाउन भोजभतेरमा समेत सामेल गराइरहेका छन् ।प्रचारमा भारतीय गाडी स्थानीय तह चुनावमा भारतीय नम्बर प्लेटका गाडीको प्रयोग बढेको छ । उम्मेदवार र तिनका समर्थक तथा कार्यकर्ताले चुनाव प्रचार अभियानमा भारतीय गाडीको प्रयोग गर्न थालेका हुन् । त्यस्ता गाडी भारतीय नागरिककै नाममा दर्ता छन् । यसको नियमन गर्ने निकाय भने मौन छ ।भारतीय सीमासँग जोडिएका जिल्लाका कतिपय उम्मेदवारका आफन्त पारि बस्छन्। त्यही भएर उनीहरूका नाममा दर्ता रहेका गाडीको प्रयोग बढेको हो । चुनाव चिह्न र पार्टीको झन्डासमेत राखेर गाडी गुडाउने गरिएको छ । नियमन गर्ने निकाय राजस्व अनुसन्धान इकाई कार्यालय, प्रहरी, भन्सार र स्थानीय प्रशासन हुन् । यी निकायले देखेर पनि नदेखेझैं गरेर बसेका छन् । बिनारोकटोक निर्बाध गाडी प्रयोगमा आएका छन् । भारतीय गाडी ३० दिनका लागि मात्र भन्सार कटाएर चलाउनुपर्ने व्यवस्था छ, राजस्व अनुसन्धान इकाई कार्यालयका एक अधिकारीले भने, भन्सार नकटाए एक दिनका लागि इन्ट्री गराएर चलाउन पाइन्छ, त्यो पनि त्यही दिन भारतमै फर्काएर लानुपर्छ । तर यस्तो भएको पाइँदैन । खुला सीमा भएकाले लामो समयदेखि यस्तो प्रवृत्ति रहेकाले चुनावमा प्रयोग हुनु स्वाभाविक भएको ती अधिकारीले बताए ।भाडा सस्तो हुने र सीमावर्ती जिल्लामा पहिलादेखि नै यस्तो चलन रहेकाले चुनावमा पनि प्रयोग गरिएको भारतीय गाडीसहित प्रचार अभियानमा लागेका एक उम्मेदवारले बताए । आर्थिक ऐन, ०६५ मा एउटै चेचिस नम्बर र नम्बर प्लेटका गाडी एक वर्षमा पटकपटक वा एकमुष्ट गरी जम्मा २९ दिन मात्र अस्थायी पैठारी गराई चलाउन पाउने व्यवस्था छ । तर यसो नभएको वीरगन्ज भन्सार कार्यालयका एक अधिकृतले बताए । अस्थायी पैठारी नै नगराई मनोमानी त्यस्ता गाडीहरू प्रयोग भइहेका छन्, ती अधिकृतले भने । सुरक्षा समितिका प्रमुखसमेत रहेका प्रमुख जिल्ला अधिकारी विजयनारायण मानन्धरले पैसा तिरेर भाडामा भारतीय गाडी ल्याउन पाइने बताए । हामी सुरक्षाका लागि समेत भारतीय गाडी ल्याउने तयारी गरिरहेका छौं, उनले भने, चुनावी माहोल बनिरहेको अवस्थामा गाडी महत्त्वपूर्ण भएन, चुनावका लागि त्यसले सकारात्मक वातावरण बनाएको छ । सुरक्षाको दृष्टिकोणले संवेदनशील मानिएका प्रदेश २ का पर्सादेखि सप्तरीसम्मका आठ जिल्लामा सशस्त्र प्रहरीले पनि भारतीय गाडी भाडामा प्रयोग गरिरहेको थियो । अनधिकृत रूपमा प्रयोग गरिएका ती गाडीमाथि कडाइ गरिएपछि सशस्त्रले चलाउन छाडेको थियो । प्रचार तीव्रस्थानीय तह पुन:संचनापछि तेस्रो चरणमा हुन लागेको प्रदेश २ को स्थानीय तह चुनावमा उम्मेदवारले प्रचार अभियान तीव्र बनाएका छन् । घरदैलो र सभा गर्दै प्रचार अभियान तीव्र पारेका हुन् । उम्मेदवारी पक्कापक्की भइसकेका उम्मेदवार घरदैलो र प्रचारमा जुटिसकेका छन् । उम्मेदवारी पक्का नभएका दलभित्रका आकांक्षीहरू भने अलमलमा देखिएका छन् । जिल्लाको क्षेत्र नम्बर १ को तीनवटै तहमा एमाले, कांग्रेस, राजपा, माओवादी र संघीय फोरमले उम्मेदवार करिब पक्कापक्की गरेपछि त्यहाँ प्रचार अभियान अरू क्षेत्रको तुलनामा बढी देखिएको छ । सिम्रौनगढ नगरपालिका, आदर्शकोतवाल, पचरौता नगरपालिकामा सबै राजनीतिक दलका उम्मेदवार चुनावी मैदानमा उत्रिसकेका छन् ।"
बदर मत घटाउन शिक्षा,"सिरहा (कास) मत बदर हुने सम्भावना कम गर्न जिल्लामा मतदाता शिक्षा सुरु गरिएको छ । निर्वाचन कार्यालय र सहयोगी संस्थाले १७ वटै स्थानीय तहमा कार्यक्रम थालेका हुन् । कार्यक्रम संयोजक यमुना सापकोटाका अनुसार जिल्लाका ८ नगरपालिका र ९ गाउँपालिकाका हरेक वडामा प्रशिक्षक खटाइएको छ । प्रशिक्षकले नमुना मतपत्रमार्फत सदर र बदर हुने तरिकासहित नमुना बाकस राखी मतपत्र खसाउने विधि सिकाउँछन्, उनले भनिन्, नमुना मतदानसमेत गराइन्छ । बदर मत दर घटाउन मतदाता शिक्षालाई प्रभावकारी बनाइएको निर्वाचन कार्यालयले जनाएको छ । सूचना अधिकारी उत्तम भट्टराईका अनुसार वडावडामा कार्यरत सामाजिक परिचालक र बालकेन्द्रका सहयोगी कार्यकर्ता परिचालन गरिएको छ । दुई चरणका निर्वाचनमा बदर मत धेरै देखिएकाले जिल्लामा यो दर घटाउन मतदाता शिक्षालाई प्रभावकारी बनाएका छौं, उनले भने । यसैगरी निर्वाचन कार्यालय र संघसंस्थाले निर्वाचन सफल बनाउन सिरहाका बजार र ग्रामीण क्षेत्रमा नमुना मतदान गरेका छन् । जसमा उल्लेख्य मतदाताले सहभागिता जनाए । नमुना मतदान अभियानले मतदातामा हौसला बढेको कार्यालयले जनाएको छ । कार्यालयले १७ स्थानीय तहमा निर्वाचन अधिकृतको कार्यालय स्थापना गरी निर्वाचन कार्यतालिकासमेत प्रकाशन गरिसकेको छ । जिल्लामा ३ लाख ३१ हजार ५ सय ९६ मतदाता छन् ।दलहरू घरदैलोमा व्यस्तचुनाव नजिकिएसँगै कांग्रेस, एमाले, माओवादी, मधेसवादीलगायत दलले चुनावी प्रचार तीव्र पार्दै घरदैलो अभियान सुरु गरेका छन् । दलहरूले पहिलो चरणमा कार्यकर्ता भेला, वडा भेला गरेका छन् । एमालेले अधिकांश क्षेत्रमा उम्मेदवार घोषणा गरी चुनावी प्रचारलाई तीव्रता दिएको छ भने कांग्रेसले उम्मेदवार चयन नगरी सामूहिक रूपमा मतदातासामु भोट मागिरहेको छ । त्यस्तै संघीय समाजवादी फोरम नेपालले पनि उम्मेदवार चयन गरी चुनावी अभियानलाई तीव्रता दिएको छ ।"
अरू दलको निर्णय पर्खंदा ढिलाइ,"जनकपुर स्थानीय तह निर्वाचनको मिति नजिकिँदै गर्दा धनुषामा शनिबारसम्म कुनै दलले उम्मेदवार घोषणा गर्न सकेका छैनन् । सबैजसो दलले एकअर्काको निर्णय पर्खिरहँदा नाम टुंगो लगाउन ढिलाइ भएको हो ।स्रोतका अनुसार राष्ट्रिय जनता पार्टी नेपाल तथा एमालेसहितका दल कांग्रेसको निर्णय कुरेर बसेका छन् । कांग्रेस जिल्ला सभापति रामसरोज यादव एक सातादेखि काठमाडौंमा छन् । एउटै तहमा सर्वसम्मत उम्मेदवार सिफारिस हुन नसकेपछि आकांक्षीहरू केन्द्र पुगेका हुन् । एमालेमा आन्तरिक विवादले नाम छान्न सकस देखिएको छ । राजपाका वृशेषचन्द्र लाल, उमाकान्त झा, गजाधर यादव, देवेन्द्र यादव, रितेश सिंह, राजीव झा तथा रामप्रसाद गिरीसहितको उच्चस्तरीय समिति दुई दिनदेखि उम्मेदवार टुंग्याउने कसरतमा जुटिरहेको छ। पूर्वमन्त्री रामचन्द्र झा पुन: माओवादी केन्द्र प्रवेश गरेपछि पार्टीमा नयाँ ध्रुवीकरण सुरु भएको छ । झा पक्षका नेता कार्यकर्तालाई समाहित गर्न उम्मेदवार चयन प्रक्रिया पुन: मूल्यांकन गरिँदै छ । संघीय समाजवादी फोरमले केही उम्मेदवार टुंगो लगाए पनि जनकपुर उपमहानगरलगायत अधिकांश तहमा बाँकी छ । नयाँ शक्ति नेपालले उपमहानगरमा पत्रकार महासंघका पूर्वजिल्ला अध्यक्ष उमेश साहलाई मेयरको उम्मेदवार बनाउने पक्कापक्कीजस्तै छ । कांग्रेसबाट पनि उपमहानगरमा विमलेन्द्र निधि पक्षका मनोज साहको नाम मेयरमा अधिक चर्चामा छ । लीला कोइरालानिकट पूर्वमेयर बजरंग प्रसादले पनि दाबेदारी छाडेका छैनन् । टिकट लिन निधि, आनन्दप्रसाद ढुंगाना र कृषिमन्त्री रामकृष्ण यादवको गुटबीच तीव्र प्रतिस्पर्धा छ ।यसैगरी एमालेमा वैकल्पिक पोलिटब्युरो सदस्य शत्रुघ्न महतो तथा केन्द्रीय सदस्य रघुवीर महासेठ अआफ्नो पक्षका नेतालाई टिकट पार्ने होडमा छन् । महतो पक्षले दीपेन्द्र यादव दीपु लाई मेयर उम्मेदवारका रूपमा चर्चामा ल्याएको छ भने महासेठ पक्षले लक्ष्मीनारायण भगतलाई । राजपा नेता प्रमेश्वर साह संविधान जारी भएयता सडक आन्दोलनमै बिताएकाले नेताकार्यकर्ताले निर्वाचन तयारी गर्ने मौका नै नपाएको बताउँछन् । टिकटका आकांक्षी धेरै छन् । दुईतीन दिनभित्र टुंगो लगाउँछौं, उनले भने । उपमहानगरको मेयरका लागि राजपाभित्र लालकिशोर साह, प्रमेश्वर साह तथा शिवशंकर साहको नाम चर्चामा छ । तीन ठूला दलसहित राजपा प्रदेश नम्बर २ को सम्भावित राजधानी जनकपुर उपमहानगर आफ्नो कब्जामा गर्ने रणनीतिमा छन् । त्यसका लागि लोकप्रिय उम्मेदवारको खोजी भइरहेको छ । केही दल यहाँका स्थापित नेता तथा सामाजिक अभियन्तालाई पार्टी प्रवेश गराएर टिकट दिने गृहकार्यमा छन् ।"
नगरकोटीको दोचा,"काठमाडौं (कास) दोचा अर्थात् जुत्ता । जुत्ता र पुस्तक एकसाथ लोकार्पण भएको तपार्इंले सायदै देख्नुभएको होला । तर, शनिबार यस्तै भयो । साहित्यकार कुमार नगरकोटीको पुस्तक दोचा सँगै हिमाली भेगतिर लगाइने घुँडासम्मको लामो बुटजस्तो जुत्ता पनि लोकार्पण गरियो । नगरकोटीका मित्रद्वय रवि मल्ल र अक्षय अधिकारीले दुई दोचा लोकार्पण गरिदिए । बानेश्वरको क्राउन बैंक्वेटमा आयोजित कार्यक्रममा साहित्यकार नगरकोटीले दोचासँग आफ्ना स्मृति जोडिएको बताए । डोल्पाबाट भैरहवा आउँदै गर्दा मलाई मेरी भोटिनी आमाले दिएको दोचा र बुबाको सुटकेस गाडीमै छुट्यो, नगरकोटीले भने, वर्षौंपछि फेरि डोल्पाको दोचा पाउँदा मेरो साइकल अफ डिजायर पूरा भएको महसुस गरेको थिएँ ।लेखनमा अनेकन प्रयोग गरिहिँड्ने नगरकोटीले यसपालि मेमोयर लेखेका छन् । दोचामा आफ्नो जीवनका सम्बन्धहरूको कुरा समेटिएको उनले बताए । समारोहमा लेखकपत्रकार शेखर खरेलले नगरकोटीको पुस्तकमाथि बोलेका थिए । उनका अनुसार डायरी शैलीमा लेखिएको किताब पढुन्जेल साह्रै आनन्द आउने खालको छ । उहाँको लेखनमा पढाइको आनन्द छ, खरेलले भने, यो किताबलाई नगरकोटिज स्फेयर अफ लभ भनेर बुझ्दा हुन्छ । यसमा प्रेमका कुरा छन् । कसैप्रति निन्दा छैन । कथा वाचन र वाचकमाथिको प्रयोग पनि रोचक रहेको उनले उल्लेख गरे । कतिपय ठाउँमा चाहिँ उहाँ बहकिनुभएछ, खरेलले भने, नबहकिएको भए पुस्तक अझै ओजिलो हुन्थ्यो । पुस्तक लोकार्पण गरेका मल्लले चाहिँ नगरकोटीको प्रतिभा आफूले उहिल्यै चाल पाएको बताए । ऊ मलाई चिठी पठाउँथ्यो, मल्लले भने, चिठीमा कथा हुन्थे । एउटा कथा लिएर म अविनाश श्रेष्ठकहाँ पुगेँ । उहाँले समकालीन साहित्य मा छापिदिनुभयो । बुकहिल पब्लिकेसन्सले प्रकाशन गरेको पुस्तकमा परेवा, घडी, जुत्ता लगायत शीर्षकका कथा छन् । लोकार्पणमा नगरकोटीका चेलासमेत रहेका गायक अंकितबाबु अधिकारीले राम नाम, यमराज लगायत गीत सुनाएका थिए ।"
दाहालको चाँदनीको सहर,"काठमाडौं (कास) साहित्यकार मित्रसेन दाहाल कथा संग्रह चाँदनीको सहर सहित आएका छन् । उनको यो पन्ध्रौँ कृति हो । शनिबार राजधानीमा जेपी प्रतिष्ठानको २३ औं वार्षिकोत्सवको अवसर पारेर नेपाली कांग्रेसका महामन्त्री शशांक कोइराला, नेपाल प्रज्ञा प्रतिष्ठानका पूर्वकुलपति एवं साहित्यकार बैरागी काइँला लगायतले उनको कृति लोकार्पण गरे । दाहालको कृतिले साहित्यमा इँटा थप्ने काम गरेको साहित्यकार काइँलाले सुनाए । कृतिको समीक्षा गर्दै प्राडा खेम कोइराला बन्धुले कथाहरू परम्परागत शैलीभन्दा भिन्नै रहेको दाबी गरे । उनले भने, कथाहरूमा निबन्ध, विचार, वेद, दर्शन, विम्बसमेत प्रयोग गरिएको छ । सामान्य पाठकले कथाहरू बुझ्न गहन अध्ययन गर्नुपर्छ । कोइरालाले भने जेष्ठ नागरिकका लागि आवास निर्माण गरी सहयोग पुर्याएको भन्दै प्रतिष्ठानको प्रशंसा गरे । प्रतिष्ठानको वार्षिकोत्सवको अवसरमा आजीवन सदस्यहरूलाई सम्मान गरिएको थियो । त्यस्तै, कार्यक्रममा प्रतिष्ठानका लागि एपेक्स लाइफ स्कुलले बस हस्तान्तरण गरेको थियो ।"
कथा लिएर पौड्याल,"काठमाडौं (कास) साहित्यकार महेश पौड्यालले समालोचना र अनुवादकका रूपमा परिचित छन् । सँगसँगै आख्यानमा पनि उनी उत्तिकै सक्रिय छन् । शुक्रबार उनको कथा संग्रह त्यसपछि फुलेन गोदावरी सार्वजनिक गरियो । साहित्यकार प्राडा अभि सुवेदी, मातृका पोखरेल, नवराज लम्साल, कुमारी लामा, त्रिभुवन विश्वविद्यालय विभागका प्रमुख प्रा अम्माराज जोशीलगायतले उनको कृति सर्वाजनिक गरे । सुवेदीले नेपाली साहित्यको इतिहासमा कथा लेखनको भिन्न उचाइ रहेको दाबी गर्दै पछिल्लो समय यसको आयाम फराकिलो हुन नसकेको दाबी गरे । उनले पौड्यालका कथाले समकालीन नेपाली समाजको मनोवैज्ञानिक पक्ष समातेको भन्दै प्रशंसा गरे । पोखरेलले महेशको कथा लेखनमा निम्नवर्गीय पक्षधरता भेटिने दाबी गरे । कृतिमाथि टिप्पणी गर्दै समीक्षक एवं साहित्यकार कुमारी लामाले महेशको कथा लेखनमा मनोविज्ञान, मानव संवेदनशीलता र मृत्यु भय गरी मुख्यत: तीन पक्ष समेटिएको दाबी गरिन् । सरल र सटिक भाषा शैलीमा कथा बुझाउन खोज्नु महेशको विशेषता हो, उनले भनिन्, तर उनका केही महिला पात्रहरू भने कमजोर छन् । प्रा जोशीले समाजका अँध्यारा पक्षलाई पौड्यालका कथाकृतिले उजागर गरेको बताए । २० कथा संग्रहित कृति ऐश्वर्य प्रकाशनले छापेको हो ।"
पुन:स्थापनाका लागि १२५ खर्ब लाग्ने,वासिङ्टन (एजेन्सी) अमेरिकी राष्ट्रपति डोनाल्ड ट्रम्पले हालै टेक्सासमा आएको बाढीका कारण क्षतिग्रस्त संरचनाको प्रारम्भिक पुनर्निर्माण गर्न अमेरिकी कंग्रेससँग करिब ८ खर्ब डलर उपलब्ध गराउन माग गरेका छन् । अधिकारीहरूले क्षतिको पूर्ण विवरण संकलन भएपछि आवश्यक रकम माग गरिने बताएका छन् । अमेरिकाको टेक्सासमा हालैको आँधी र त्यस निम्त्याएको भारी वर्षासँगैको बाढीले ठूलो क्षति भएको हो । ह्वाइटहाउसले संसद्को तल्लो सदनलाई लेखेको पत्रमा रकम नबढाइए उद्धार तथा राहतमा बाधा पुग्ने जनाएको छ । अमेरिकामा सरकारले सापटी लिन मिल्नेभन्दा बढी रकम आवश्यक भए संसद्को अनुमति लिनुपर्ने प्रावधान छ । टेक्सास राज्यका गभर्नर ग्रेग अब्बोटले पुनर्निर्माणका लागि १ सय २५ खर्ब डलर आवश्यक भएको बताएका छन् । उनले ८० प्रतिशत मानिसले बिमा नगरेका कारण क्षतिपूर्ति रकम बढी चाहिने बताए । उनले पुनर्निर्माण परियोजना कम्तीमा दुई वर्षको हुने बताए । हार्भी नामक आँधीले निम्त्याएको विनाशको एक सातापछि कतिपय मानिसलाई घर फर्किन अनुमति दिइएको छ । प्रभाव न्यून भएसँगै केही मानिस घर फर्किए पनि अधिकांश अस्थायी केन्द्रमा शरण लिइरहेको अधिकारीले जनाएका छन्। अग्नि नियन्त्रक तथा उद्धारकर्मीले बढी प्रभावित हयुस्टनका घरघरमा सफाइ अभियान चलाएका छन् । राष्ट्रपति ट्रम्पले शनिबार बाढी प्रभावित क्षेत्रको पुन: भ्रमण गरेका छन् । उनले टेक्सास तथा लुजियाना राज्यका प्रभावित सहरहरू हयुस्टन र लेक चाल्र्सको भ्रमण गरेका हुन् । बाढीले क्षतिग्रस्त दुई रासायनिक केन्द्रमा विस्फोट भएको सीएनएनले जनाएको छ । टेक्सास रासायनिक केन्द्रमा तीन कन्टेनर विस्फोट भएसँगै ठूलो आगो लागेको थियो । अधिकारीले अग्नि नियन्त्रकलाई खतरा उत्पन्न हुने भन्दै बाँकी ६ कन्टेनर विस्फोट हुन दिने बताए । हयुस्टनका मेयर सिल्भेस्टर टर्नरले कम्तीमा ७५ करोड डलर बाढीले थुप्रिएका फोहोर सफा गर्न मात्रै खर्च हुने बताए । वातावरणीय संरक्षण संस्थाले बाढीको पानीमा जीवाणुहरू हुन सक्ने चिन्ता व्यक्त गरेका छन् । संस्थाले बाढीको प्रभावपछि पिउने पानीको समस्या भएको बताए । हार्भी का कारण टेक्सासमा ५० जनाको ज्यान गएको अधिकारीले जनाएका छन् । उनीहरूका अनुसार करिब ५० हजार मानिसले घर छाड्न बाध्य भएका थिए । ४ लाख ४० हजार मानिसले सरकारी सहयोगको माग गरेको जनाइएको छ ।
म्यान्मारमा विस्थापित ५८ हजार पुगे,याङ्गुन (बीबीसी) म्यान्मारमा दुई साताअघि रोहिंग्या विद्रोहीले २० प्रहरी चौकीमा गरेको आक्रमणपछि सेनाले गरेको कारबाहीका कारण विस्थापित हुनेको संख्या ५८ हजार पुगेको छ । संयुक्त राष्ट्रसंघका अनुसार उनीहरू हिंसापछि बंगलादेशमा शरण लिन पुगेका हुन् । उनीहरूलाई बंगलादेश प्रवेश गर्न सरकारले दिएको निर्देशनको प्रहरीले बेवास्था गरेका छन् । शरणका लागि बंगलादेश जाने क्रममा डुबेर दर्जनौंको मृत्यु भइसकेको राष्ट्रसंघले जनाएको छ । विस्थापितहरू म्यान्मारको अल्पसंख्यक रोहिंग्या मुस्लिम समुदायका मानिस हुन् । म्यान्मारको उत्तरी राज्य रखिनमा मात्रै हिंसाका कारण ११ हजार ७२ जना विस्थापित भएका छन् । ग्लोबल न्युलाइट अफ म्यान्मार का अधिकारीका अनुसार हिंसाका कारण १४ सर्वसाधारणको मृत्यु भएको छ । उनीहरूका अनुसार एक सातामा ५२ वटा आतंककारी आक्रमण भएका छन् । रखिन राज्यका ७ सय घरमा सुरक्षाकर्मीले आगजनी गरेको विस्थापितले बताएका छन् । तर सेनाले रोहिंग्या विद्रोहीले आगो लगाएको दाबी गरेको छ । म्यान्मार सरकारले दुई साताअघिको आक्रमणमा संलग्नहरूमाथिको कारबाही भएको बताएको छ । आक्रमणका क्रममा १३ सुरक्षाकर्मी मारिएका छन् । सरकारी अधिकारीले ३ सय ७० जना विद्रोहीको मृत्यु भएको दाबी गरेका छन् । अन्तर्राष्ट्रिय सञ्चारमाध्यमले नाफ नदीको किनारमा उद्धारको प्रतीक्षामा २० हजार रोहिंग्याहरू बसिरहेको जनाएका छन् । म्यान्मारको गरिब राज्य रखिनेमा १० लाखभन्दा बढी रोहिंग्या समुदायका मानिस बसोबास गर्छन् । उनीहरूले राज्यमाथि दमनकारी नीति लिएको आरोप लगाउँदै आएका छन् । तर सरकारले रोहिंग्या समुदाय आतंकावादी समूह भएको बताउने गरेको छ । संयुक्त राष्ट्रसंघले घटनाबारे औपचारिक अनुसन्धान गरिरहेको बताएको छ । तर सरकारी सेनाले भने आफूले कुनै गलत कार्य नगरेको दाबी गर्दै आएको छ ।
पहिरोले ५ सय अलपत्र,"मस्को (एजेन्सी) दक्षिणपूर्वी रूसमा गएको भीषण पहिरोका कारण करिब ५ सय मानिस अलपत्र परेका छन् । रूसी अधिकारीका अनुसार पहिरोका कारण विभिन्न १० देशका १ सय ५० जना विदेशी काबार्डिनो बाल्करियामा फसेका हुन् । पहिरोका कारण भारत, अमेरिका, बेलायत, दक्षिण कोरियालगायत १३ देशका नागरिक अलपत्र परेको रूसी समाचार संस्थाले जनाएको छ । रूसस्थित चिनियाँ दूतावासले घटनामा आफ्ना देशका नागरिक परेको पुष्टि गरेको छ । उसले चिनियाँलगायत अन्य विदेशी पर्यटकलाई उद्धारको आवश्यकता रहेको जनाएको छ । रूसको आपत्कालीन मन्त्रालयले घटनास्थलबाट पीडितलाई उद्धार तथा सहयोग गर्न सरकारी संयन्त्र परिचालन गरिएको जनाएको छ ।"
डाका रद्द नगर्न आग्रह,"न्युयोर्क (बीबीसी) रिपब्लिकन पार्टीका वरिष्ठ नेता तथा कंग्रेसका सभामुख पल रायनले राष्ट्रपति ट्रम्पलाई बालबालिकासम्बन्धी आप्रवासी व्यवस्था (डाका) रद्द नगर्न आग्रह गरेका छन् । आगामी साता हुने घोषणा कार्यक्रममा ट्रम्पले डाका कार्यक्रम रद्द गर्ने जनाएपछि रायनले त्यसो नगर्न आग्रह गरेका हुन्। डाकामा अमेरिकामा गैरकानुनी रूपमा ल्याइएका बालबालिकालाई अस्थायी आवास उपलब्ध गराउने व्यवस्था छ ।डाकाअन्तर्गत बर्सेनि हजारौं बालबालिकाले अमेरिकामा अस्थायी बसोबास गर्न अनुमति पाउनुका साथै आफ्नो अध्ययनलाई निरन्तरता दिएका छन् । रायनले ह्वाइटहाउससँग आफूले गरेको कुराकानीमा मानवीय समाधानबारे छलफल भएको बताए । उनले भने, बरु कंग्रेसले त्यसमा भएका कमी कमजोरी सच्याउनुपर्छ तर कार्यक्रम नै रद्द गर्नु उचित छैन् । ट्रम्पले राष्ट्रपतीय चुनावी अभियानका बेला उनले डाका कार्यक्रम तत्काल बन्द गर्ने बताएका थिए ।"
क्षेप्यास्त्र सन्धि परिवर्तन गरिने,वासिङ्टन (एजेन्सी) अमेरिका र दक्षिण कोरियाली राष्ट्रपति दुई देशबीचको क्षेप्यास्त्रसम्बन्धी सन्धि परिवर्तन गर्न सहमत भएका छन् । कोरियाली राष्ट्रपति मुन जेइनसँगको टेलिफोन वार्तामा अमेरिकी राष्ट्रपति डोनाल्ड ट्रम्पले उत्तर कोरियाली अस्थिर र उत्ताउलो व्यवहार विरुद्ध समन्वय गरी अघि बढ्नुपर्ने बताएका थिए । वार्तामा ट्रम्पले दक्षिण कोरियालाई थप ब्यालेस्टिक क्षेप्यास्त्र निर्माण गर्न सहमति दिन सहमत भएका हुन् । उत्तर कोरियाका कारण उत्पन्न सुरक्षा चुनौती सामना गर्न दुई देशबीचको सहकार्य थप सशक्त बनाउने बताइएको छ । ट्रम्पले दक्षिण कोरियालाई सैनिक सामग्री बेच्ने अवधारणात्मक सहमति समेत गरेका छन् ।
"उस्तै अव्यवस्था, उही बेथिति",वासिङ्टन (एजेन्सी) अमेरिका र दक्षिण कोरियाली राष्ट्रपति दुई देशबीचको क्षेप्यास्त्रसम्बन्धी सन्धि परिवर्तन गर्न सहमत भएका छन् । कोरियाली राष्ट्रपति मुन जेइनसँगको टेलिफोन वार्तामा अमेरिकी राष्ट्रपति डोनाल्ड ट्रम्पले उत्तर कोरियाली अस्थिर र उत्ताउलो व्यवहार विरुद्ध समन्वय गरी अघि बढ्नुपर्ने बताएका थिए । वार्तामा ट्रम्पले दक्षिण कोरियालाई थप ब्यालेस्टिक क्षेप्यास्त्र निर्माण गर्न सहमति दिन सहमत भएका हुन् । उत्तर कोरियाका कारण उत्पन्न सुरक्षा चुनौती सामना गर्न दुई देशबीचको सहकार्य थप सशक्त बनाउने बताइएको छ । ट्रम्पले दक्षिण कोरियालाई सैनिक सामग्री बेच्ने अवधारणात्मक सहमति समेत गरेका छन् ।
फरक दलका कर्मचारी फिर्ता,"काभ्रे (कास) धुलिखेल नगरपालिकाले जिल्ला कर्मचारी व्यवस्थापन समितिले आफूसँग सल्लाहै नगरी कर्मचारी पठाएको भन्दै हाजिर गर्न रोकेको छ । पशुसेवा कार्यालयबाट खटाइएका अधिकृत राजकुमार हुमागाईंलाई हाजिर गराउन नसक्ने उल्लेख गरी नगरपालिकाले समितिलाई पत्र लेखेको छ। हुमागाईं जिल्लास्थित कर्मचारीको आधिकारिक ट्रेड युनियनका अध्यक्षसमेत हुन् । कांग्रेसनिकट हुमागाईंलाई एमालेका तर्फबाट निर्वाचित प्रमुख अशोक व्याञ्जुको निर्देशनमा हाजिर नगराइएको कर्मचारी बताउँछन् । समितिबाटै निर्णय भएर आएका जिसस, स्वास्थ्य, आयुर्वेदलगायत कार्यालयका एमालेनिकट कर्मचारीलाई भने नगरपालिकाले हाजिर गराइसकेको छ । समितिले मनोमानी गर्न खोजेकाले सचेत गराएको व्याञ्जुले बताए । एमालेनिकट कर्मचारीलाई हाजिर गराएको विषयमा भने उनले आफूलाई सोध्दै नसोधी हाजिर गराइसकेको तर्क गरेर पन्छिए । समितिमा कार्यकारी अधिकृत सदस्य हुने प्रावधान छ । मन्त्रिपरिषद्ले २०७४ असार ५ मा राजपत्रमा सूचना प्रकाशित गरी प्रजिअ संयोजक तथा प्रमुख कोष नियन्त्रक वा कोष नियन्त्रक, सम्बन्धित कार्यालयको प्रमुख, सम्बन्धित स्थानीय तहको कार्यकारी अधिकृतलाई सदस्य र स्थानीय विकास अधिकारीलाई सदस्यसचिव तोकेर समिति गठन गर्ने र त्यसैले कर्मचारी खटाउने निर्णय गरेको थियो । समिति सदस्य रहेका धुलिखेल नगरपालिकाका कार्यकारी अधिकृत महेश बरालले कर्मचारी पठाउने विषयमा कुनै सल्लाह नभएको बताए । समन्वय समितिबाट कर्मचारी पठाउने बेला अनौपचारिक छलफल भएको थियो, उनले भने, छलफल नगरी पठाएकाले हाजिर नगराएको हो । अझै सदरमुकाममैस्थानीय तहले सेवा प्रवाह नगर्दा सेवाग्राही सदरमुकाम धाउन बाध्य छन् । कर्मचारी व्यवस्थापन हुन नसकेपछि स्थानीय तह निष्क्रिय देखिएका छन् । वडाध्यक्ष, सचिवसमेत सदरमुकाम वा राजधानीतिरै बस्ने गरेका छन् । विकट डाँडापारि क्षेत्रको महाभारत गाउँपालिका३ का अध्यक्ष ज्ञानबहादुर लामा सरकारी कार्यालयले गाउँपालिकामा सेवा नथालेकाले सदरमुकामबाटै काम गर्नुपरेको बाध्यता सुनाउँछन् । सुरुमा गाउँमै बसेर सिफारिस दिएँ तर केही काम बिग्रिए फेरि सेवाग्राहीले नै दु:ख पाउने भएकाले सदरमुकाम आउनुपर्ने बाध्यता भयो, उनले भने । सरकारी कार्यालय स्थानीय तहमा शाखा विस्तार नगरेकाले अझै पनि नागरिकता, राहदानी, जग्गा किनबेच, मालपोतलगायत काम गाउँमा हुँदैनन् । बैंक पनि स्थानीय तहमा गइनसकेकाले सदरमुकाममै सेवा केन्द्रित भइरहेको छ । जिल्ला कर्मचारी व्यवस्थापन समिति सदस्यसचिवसमेत रहेका स्थानीय विकास अधिकारी कोमलप्रसाद धमलाले करिब ३ सय कर्मचारी व्यवस्थापन भइसकेको जनाए । कर्मचारी व्यवस्थापनको अन्तिम चरणमा छौं, उनले भने, खटिएका कर्मचारीलाई जनप्रतिनिधिले काम लगाएर सेवा सुचारु गर्नुपर्यो। जिल्ला समन्वय समिति, शिक्षा, कृषि, पशु सेवा, स्वास्थ्य कार्यालयअन्तर्गतका कर्मचारी खटाइए पनि उनीहरूले गाउँपालिका जान आनाकानी गरिरहेका छन् । सरकारले नगरमा ११ र गाउँमा ९ कर्मचारीको दरबन्दी तोकेको छ ।"
अकालमा ज्यान गुमाउँदै गर्भवती,"मुगु सोरु गाउँपालिका६ की २२ वर्षीया जल रोकायाको अत्यधिक रक्तश्रावले बुधबार अकालमै ज्यान गयो । तीन दिनअघि घरमै सुत्केरी व्यथा लागेपछि रोकायालाई आधा घण्टा टाढाको नार्थपुस्थित प्रसूति केन्द्र लगिएको थियो । त्यहाँका स्वास्थ्यकर्मीले सुरक्षित प्रसूति गराउन सकेनन् । जिल्ला अस्पताल ठिनी लैजान सल्लाह दिए । घरबाट जिल्ला अस्पताल पुग्न करिब दुई दिन लाग्थ्यो । त्यता लैजान नसकेपछि आफन्तले उनलाई घरमै ल्याए । उनले एक मृत र अर्को जीवित छोरालाई जन्म दिइन् । तर अत्यधिक रक्तश्रावका कारण सुत्केरी भएको आधा घण्टामै रोकायाको मृत्यु भयो । गत वर्ष सोरु गाउँपालिका४ की ३० वर्षीया नानी मल्लको पनि रक्तश्रावबाटै ज्यान गयो । उनको पनि नार्थपुस्थित प्रसूति केन्द्रले सुत्केरी गराउन नसक्दा रक्तश्राव भएर ज्यान गएको थियो । दुई वर्षअघि वडा नं ८ की उजेलु बुढाको पनि प्रसूति गराउन लैजाँदै गर्दा बाटोमै ज्यान गएको थियो ।रक्तश्रावले पहिलो गर्भमै पत्नीको ज्यान गएको रोकायाका पति धनराजले बताए । आमाको मृत्युपछि जीवित शिशुलाई जोगाउन समस्या छ । बेलैमा जिल्ला अस्पताल पुर्याउन सकेको भए पत्नीको ज्यान बच्थ्यो कि ? उनले भने । सोरु गाउँपालिकाका महिलाले उपचार अभावमा बर्सेनि ज्यान गुमाउँदै आएका छन् । साउन महिनाको दोस्रो साता सोरु गाउँपालिका८ की २९ वर्षीया महेश्वरा बुढालाई सुत्केरी गराउन जिल्ला अस्पताल ल्याउँदै गर्दा बाटोमै पर्ने सल्यान ओडारमा उनी सुत्केरी भइन् ।समयमै गर्भ जाँच र सुत्केरी हुन बेलामै अस्पताल जानुपर्छ भन्ने जनचेतनाको कमीले गर्दा त्यस गाउँपालिकाका गर्भवतीको ज्यान जोखिममा पर्ने गरेको जिल्ला अस्पतालका चिकित्सक डा जितेन्द्र कँडेलले बताए । बुधबार रक्तश्रावले मृत्यु भएकी रोकायालाई समयमै जिल्ला अस्पताल पुर्याएको भए ज्यान बचाउन सकिने अवस्था रहेको उनले बताए । परिवारको हेलचेक्रयाइँले उनको ज्यान गयो, डा कँडेलले भने ।"
प्रहरीबाटै दुव्र्यवहार,बझाङ (कास) मदिरा सेवन गरेका प्रहरी जवान राति महिला सुतेको कोठामा पसेपछि स्थानीय आक्रोशित भएका छन् । स्थानीयले कारबाहीको माग गर्दै शनिबार वडा प्रहरी कार्यालयमा धर्ना दिए । प्रहरी जवान पदम साउद मदिरा सेवन गरी शुक्रबार राति १२ बजे महिला सुतिरहेको कोठामा पसेका थिए । एक्कासि कोठामा पुरुषलाई देखेकी महिलाले चोर आयो भन्दै होहल्ला गरेकी थिइन् । हल्लापछि साउद भागेको स्थानीय लोकेन्द्र खड्काले बताए ।अनैतिक व्यवहार देखाउने प्रहरी जवानमाथि कारबाहीको माग गर्दै स्थानीयवासीले सदरमुकाम चैनपुरमा प्रदर्शन गर्नुका साथै पीडित परिवारले जिल्ला प्रहरी कार्यालय बझाङमा उजुरी दिएका छन् । दोषी प्रहरीलाई विभागीय कारबाही गरिने डीएसपी ऋषिराज कँडेलले बताए ।
निजी खर्चमा अस्पताल,"जाजरकोट (कास) सांसद राजीवविक्रम शाहले दुर्गम बडावन गाउँमा २५ शय्याको सुविधासम्पन्न अस्पताल निर्माण गर्ने भएका छन् । हजुरआमाको नाममा रहेको कुमारी ट्रस्टमार्फत उनले ७ करोड लगानीमा छेडागाडको बडावनमा अस्पताल निर्माण थालेका हुन् । उनले पश्चिमी भेगका स्थानीयलाई गुणस्तरीय स्वास्थ्य सेवा दिने उद्देश्यले अस्पताल निर्माण थालेको बताए । कमजोर आर्थिक अवस्था भएकालाई गाउँछेउमै सर्वसुलभ र गुणस्तरीय स्वास्थ्य सेवा दिने उद्देश्य छ, उनले भने ।"
बालिका घाइते,अर्घाखाँची (कास) चितुवाको आक्रमणमा एक बालिका गम्भीर घाइते भएकी छन् । सन्धिखर्क बजार नजिकै कुर गाउँमा शनिबार दिउँसो ८ वर्षीया अस्मिता खनाल घाइते भएकी हुन् । उनको छाती र हातमा चोट लागेको छ । जिल्ला अस्पतालमा उपचार हुन नसकेपछि अञ्चल अस्पताल बुटवल पठाइएको छ । घरको आँगनमा साथीसँग खेलिरहेकी उनलाई चितुवाले आक्रमण गरेपछि चिच्याएकी थिइन् । आफन्त र गाउँलेले होहल्ला गरेपछि चितुवा भागेको थियो । ६ वर्षयता यस क्षेत्रमा चितुवाले बर्सेनि बालबालिका र घरपालुवा जन्तुमाथि आक्रमण गर्दै आएको छ ।
काठ नहुँदा पुनर्निर्माण प्रभावित,"रामेछाप यहाँका भूकम्पपीडितले सहुलियतको काठ नपाउँदा घर निर्माण गर्न सकेका छैनन् । झन्डै अढाई वर्षदेखि काठ आउला र घर बनाउँला भनेर पर्खाइमा रहेका पीडित अहिले बिखलबन्दमा छन्। खै काठ आउने छेकछन्दै छैन, मन्थली नगरपालिका३ का मोहनबहादुर थापाले भने । उनीजस्तै ग्रामीण क्षेत्रमा काठ पर्खेर बस्ने थुप्रै छन् । सिमेन्ट र रडलगायत सामग्री जुटाउन नसक्ने पीडितले काठ आए दुखजिलो गरेरै भए पनि घर बनाउने सोच बनाएका छन् । काठ माग्दै सयौंले जिल्ला वन कार्यालयमा निवेदन दर्ता गराइसकेका छन् । जिल्ला वनले पुनर्निर्माणका लागि जिल्लामा झन्डै २ लाख ५० हजार क्युबिक फिट काठ आवश्यक पर्ने तथ्यांक संकलन गरेको थियो । उक्त परिमाणको काठ जिल्लामै उपलब्ध हुन नसक्ने भन्दै आपूर्तिका लागि माथिल्लो निकायमा अनुरोध गरेकोमा हालसम्म त्यसबारेमा कुनै निर्णय नभएको हो ।वन मन्त्रालय मातहत रहेको टिम्बर कर्पोरेसनले १० हजार क्युबिक फिट काठ उपलब्ध गराउने जानकारी दिएपछि जिल्ला वनले उदयपुरका सामुदायिक वनबाट उक्त परिणामको काठ ढुवानी गरी मन्थलीसम्म ल्याउन बोलपत्र आहवान गर्यो । तोकिएको समयमा बोलपत्र दर्ता गरेका व्यवसायीले सरकारले काठ खरिद नगरेकाले ढुवानी गर्न नपाएको बताए ।सरकारले रकम उपलब्ध नगराएपछि जिल्ला वन अधिकृत रामबिचारी ठाकुरले मन्थली नगरपालिकासँग सापटी माग गरेका छन् । काठ आएपछि बिक्री गरी रकम फिर्ता गर्ने गरी नगरपालिकासँग सापटी मागेको उनले बताए । काठ अभावमा पुनर्निर्माण प्रभावित हुन नदिन जिल्ला वनको प्रस्तावबमोजिम मन्थली नगरपालिकाले ११ लाख रुपैयाँ सापटी दिने भएको छ । त्यसका लागि निर्णय भइसकेको नगरपालिका प्रमुख रमेशकुमार बस्नेतले बताए । हामीले टुंगो लगाइसकेका छौं, उनले भने, प्रक्रिया पुर्याएर काठ ल्याउन बाटो खुलेको छ । जिल्ला वनले उक्त रकमबाट आधा मात्र काठ ढुवानी हुने जनाएको छ । १० हजार क्युबिक फिट काठमध्ये झन्डै ५ हजार क्युफिट ढुवानीका लागि काम थालेको अधिकृत ठाकुरले बताए । काठ ढुवानी गर्नुअघि राजस्व जम्मा गर्ने रकम नहँुदा काम प्रभावित भएको थियो । अब चाँडै त्यसलाई सहज बनाउँदै छांै, उनले भने । जिल्लामा सालको जंगल नभएकाले बाहिरी जिल्लाको काठमा निर्भर हुनुपरेको छ । जिल्लामा स्थानीय जातका अन्य काठले पुनर्निर्माणमा झन्डै २५ प्रतिशत भरथेग गर्ने जिल्ला वन कार्यालयले जनायो ।गुम्बा पुनर्निर्माणमा बेवास्ता भूकम्पले क्षतिग्रस्त गुम्बाहरूको पुनर्निर्माणमा सरकारले चासो नदिएको भन्दै यहाँका बौद्ध धर्मावलम्बीहरूले प्रमुख जिल्ला अधिकारीलाई भेटेर ज्ञापनपत्र बुझाएका छन् । गुम्बा विकास समिति र राष्ट्रिय पुनर्निर्माण प्राधिकरणले क्षतिग्रस्त गुम्बाको पुनर्निर्माणमा चासो नदिएको गुनासोसहित स्थानीय प्रशासनमा पुगेका संघर्ष समितिका पदाधिकारीले तत्काल पुनर्निर्माणको काम थाल्न आग्रह गरेका हुन् । देशैभरका गुम्बा संरक्षण र विकासका लागि बनाइएको गुम्बा व्यवस्था समिति पुनर्निर्माणमा जुट्नुपर्नेमा उल्टै निर्देशिका परिवर्तनतिर लागेको छ, ज्ञापनपत्रमा उल्लेख छ । समितिका अनुसार रामेछापमा भूकम्पबाट ६३ गुम्बा भत्किएका थिए । ती कुनैको पनि मर्मत नथालिएको समितिका ताराबहादुर मोक्तानले बताए ।टहरामै विद्यार्थीरसुवा भूकम्प गएको २८ महिना बितिसक्दा पनि जिल्लामा विद्यालय पुनर्निर्माणले गति लिन सकेको छैन । अहिलेसम्म १४ विद्यालयका भवन मात्र बनेका छन् । अधिकांश विद्यार्थी अझै पनि जीर्ण भवन र टहरामा पढ्न बाध्य छन् । न सुरक्षित कक्षाकोठा छ न त बस्ने ठाउँ । टहरामा पठनपाठन गराउन धेरै गाह्रो भएको डाँडागाउँ माविका शिक्षक ऋषीश्वर पौडेलले बताए । उनले भने, पानी पर्दा टहरो चुहिन्छ, जस्ता बजेर पढाएको सुनिँदैन । ठूलो पानी परे पढाइ बन्द गर्नुपर्छ । भूकम्पले जिल्लामा ९६ वटा सामुदायिक विद्यालयका ६ सय ८९ कक्षाकोठा पूर्णरूपमा क्षतिग्रस्त भएको जिल्ला शिक्षा कार्यालयका विद्यालय निरीक्षक कृष्णराज राईले बताए । अहिलेसम्म १४ वटा विद्यालयका ६९ वटा कक्षाकोठा निर्माण भएका छन् । १९ वटा विद्यालयको भवन निर्माण जारी छ, राईले भने । भूकम्पले बस्तीसँगै ८ वटा विद्यालयसमेत विस्थापित भएका छन् । ६३ वटा विद्यालयको भवन निर्माण अझै सुरु भएको छैन । पुनर्निर्माण जिम्मा लिएका गैरसरकारी संस्थाले समयमा नै काम गर्न नसक्नु र नीतिगत निर्णयमा ढिलाइ हुँदा विद्यालय पुनर्निर्माणले गति लिन नसकेको जिल्ला शिक्षा अधिकारी सुकदेव सापकोटाले बताए । सरोकारवालाले पनि विद्यालय पुनर्निर्माणमा चासो नदेखाएको उनको भनाइ छ । कतिपय संस्थाले विद्यालय भवन बनाउने भनेर ओगटेर बसे पनि अहिलेसम्म काम सुरु गरेका छैनन् । चीन सरकारका तर्फबाट भवन बनाइने भनिए पनि काम नथालिएको नीलकण्ठ नमुना माध्यमिक विद्यालयका प्रधानाध्यापक नारायण देवकोटाले बताए । सरोकारवाला निकायसँग पटकपटक आग्रह गर्दा सुनुवाइ भएन, उनले भने ।"
सरकारको हातखुट्टा बाँधियो,"राजविराज (कास) उपप्रधान एवं संघीय मामिला तथा स्थानीय विकासमन्त्री विजयकुमार गच्छदारले निर्वाचन आयोगले आचारसंहिताका नाममा सरकारको हातखुट्टा बाँधेको टिप्पणी गरेका छन् । ३ महिनापछि हुने निर्वाचनका लागि अहिले नै आचारसंहिता लगाउँदा सरकारको दैनिक कामकाज प्रभावित भएको शनिबार आयोजित पत्रकार सम्मेलनमा उनले बताए । पहिलेपहिले उम्मेदवारी दर्ता भएपछि वा निर्वाचनको ३५ दिनअगाडि लगाइन्थ्यो, मंसिरमा हुने चुनावका लागि अहिले नै आचारसंहिता लगाउनु जायज होइन, गच्छदारले भने, मन्त्रिपरिषद्को सोमबार बस्ने बैठकले आचारसंहिता पुनर्विचार गर्न निर्वाचन आयोगलाई आग्रह गर्नेछ ।२ नम्बर प्रदेशमा स्थानीय तह निर्वाचनभन्दा पहिल्यै बाढीले क्षतिग्रस्त बाटो खुलाउन सेनालाई जिम्मा दिइएको उनले बताए । संविधानले पूर्णता पाइनसकेको र कानुन बनिनसकेकाले राज्यका अंगबीच बेलाबखत समस्या सिर्जना हुने गरेको उनको भनाइ छ । नेपाल लोकतान्त्रिक फोरमका अध्यक्ष गच्छदारले निर्वाचन क्षेत्र निर्धारण आयोगको निर्णयप्रति आफ्नो पार्टीको आपत्ति रहेको बताए । दलहरूसित छलफल नै नगरी अवैज्ञानिक तरिकाले निर्वाचन क्षेत्र निर्धारण गरिएको छ, उनले भने, निर्वाचन क्षेत्र निर्धारण गर्दा अन्याय भएको छ, यो समस्या ठूलै रूपमा उठ्छ ।"
प्रथम श्रेणीमा २४ बैंक,"काठमाडौं सञ्चालनमा रहेका २८ मध्ये २४ वाणिज्य बैंक प्रथम श्रेणीमा परेका छन् । बैंकको वित्तीय अवस्था र व्यवस्थापन मूल्यांकन गर्न प्रयोग गरिने क्यामेल्स विधिका आधारमा ती बैंकको अवस्था राम्रो देखिएको हो । यस्तै, ४ बैंक ठीकै अवस्था (दोस्रो श्रेणी) मा छन् । बैंकहरूले प्रकाशित गरेको गत वर्षको वित्तीय विवरणका आधारमा यो विश्लेषण गरिएको हो । क्यामेल्स विश्वव्यापी मान्यता प्राप्त मूल्यांकन विधि हो । यो विधिअनुसार वित्तीय संस्थाको रेटिङ (मूल्यांकन) गर्दा पुँजी, सम्पत्ति, व्यवस्थापन, आम्दानी, तरलता र बजार संवेदनशीलता (बजार जोखिम) समावेश गरिन्छ । यहाँ हरेक सूचक (कम्पोनेन्ट) मा प्राप्त अंकलाई १ देखि १ सयसम्मको भार दिइएको छ । यस्ता विश्लेषणहरूमा प्राय: १ देखि ५ अंकको भार दिएको हुन्छ । १ अंकलाई उत्कृष्ट मानिन्छ भने ५ लाई खराब मानिन्छ । तर, राष्ट्र बैंकले भने बढी अंक ल्याउनेलाई उत्कृष्ट र कम ल्याउनेलाई सोहीअनुसार कमसलको रूपमा विश्लेषण गर्ने गरेको छ । जसमध्ये औसतमा ६० भन्दा धेरै अंक पाउने बैंकलाई पहिलो (राम्रो), ५० भन्दा बढी ६० भन्दा कम अंक पाउने दोस्रो (ठीकै) र ५० भन्दा कम अंक पाउने संस्थालाई तेस्रो (नराम्रो) श्रेणीका रूपमा विश्लेषण गरिन्छ । यो वर्गीकरण अनुसार पहिलो श्रेणीमा रहेका वित्तीय संस्थालाई राम्रो, दोस्रो श्रेणीका लागि सन्तोषजनक र तेस्रो श्रेणीलाई नराम्रो मानिन्छ । क्यामेल्सअनुसार अहिले २४ बैंकले ६० देखि ७८ अंक पाएका छन् । तीमध्ये ७ बैंकले ७० भन्दा बढी अंक ल्याएका छन् । बाँकी ४ बैंकले ५० देखि ६० बीचको अंक पाएको विश्लेषणले देखाएको छ । क्यामेल्स विधि ६ वटा सूचक हेरेर तयार गरिन्छ । तर, यहाँ ४ वटा (पुँजी पर्याप्तता अनुपात, निष्क्रिय कर्जा, प्रतिसेयर आम्दानी र तरलता) सूचक मात्र समावेश गरिएको छ । क्यामेल्सका ६ वटा सूचकमध्ये बजार जोखिम र व्यवस्थापनसम्बन्धी सूचक समावेश गरिएको छैन । ती दुई सूचक बैंकले प्रकाशित गरेको प्रतिवेदनका आधारमा मूल्यांकन गर्न सम्भव हुँदैन । त्यसका लागि स्थलगत रूपमा मूल्यांकन गर्नुपर्ने हुन्छ । नेपालमा त्यो काम आन्तरिक सुपरिवेक्षणका लागि राष्ट्र बैंकले गर्छ । यसकारण राष्ट्र बैंकले गर्ने क्यामेल्स रेटिङ पूर्ण मानिन्छ । तर, राष्ट्र बैंकले ती सूचकमा दिएको अंक गोप्य हुन्छ । सार्वजनिक गरिँदैन । सोही कारण ६ सूचकमध्ये ४ वटाका आधारमा यो विश्लेषण गरिएको हो । क्यामेल्स रेटिङ नियामक निकायले आन्तरिक प्रयोजनका लागि गर्ने सुपरभाइजरी रेटिङ भएको राष्ट्र बैंकका प्रवक्ता नारायणप्रसाद पौडेलले बताए । यसलाई विश्वभरकै केन्द्रीय बैंक वा नियमनकारी निकायले संस्थाको वित्तीय अवस्था अध्ययनका लागि उपयोगमा ल्याउने पनि उनले जानकारी दिए । क्यामेल्स निक्षेप संकलन गर्ने वित्तीय संस्थाको वित्तीय र व्यवस्थापकीय अवस्था मूल्यांकन गर्न अपनाइने मापन विधि हो, पौडेलले भने, यो कम्पनीको सुपरिवेक्षण गर्ने उद्देश्यका लागि उपयोगमा ल्याइन्छ । आफू मातहतका संस्थाको प्रगति, सुशासनलगायत वित्तीय स्वास्थ्य मूल्यांकन गर्न प्रयोग गरिने औजार भएको चार्टर्ड एकाउन्टेन्ट एवं राष्ट्र बैंकका पूर्वकार्यकारी निर्देशक शिवनाथ पाण्डेले बताए । बासेलबाट प्रतिपादन गरिएको यो औजार वित्तीय संस्थामा भित्री अवस्था पत्ता लगाउन उपयोगमा ल्याइन्छ, उनले भने । यस्तै, क्यामेल्सबाट बैंकमा सम्पत्ति तथा दायित्वको अवस्था, सञ्चालन क्षमता, व्यावासायिक निरन्तरताको सम्भावना र दिगो विकासका लागि व्यवस्थापकीय दक्षताको अध्ययन गरी वित्तीय संस्थाको वर्गीकरण गरिने गरिन्छ । क्यामेल्स रेटिङ आधा अडिटजस्तै हो ।यसमा राम्रा तथा नराम्रा सबै पक्ष समावेश हुने भएकाले यसका आधारमा निर्णय गर्न संस्था र नियामक निकायलाई सजिलो हुने विज्ञहरूको भनाइ छ ।यो रेटिङ निम्न सूत्रमा आधारित छ यो विश्लेषणमा पुँजी पर्याप्तता अनुपात धेरै रहेका संस्थाले धेरै अंक पाउँछन् भने कम भएकाले थोरै । यस्तै, कुल कर्जामा निष्क्रिय कर्जाको अनुपात जति कम हुन्छ त्यति धेरै अंक र जति धेरै हुन्छ त्यत्ति कम अंक प्रदान गरिन्छ । सेयरधनीको जेथा (नेटवर्थ) मा प्रतिफल धेरै रहेको संस्थाले बढी अंक र कम हुनेलाई थोरै अंक प्रदान गरिन्छ । यो रेटिङमा कर्जा निक्षेप अनुपात (सीडी रेसियो) पनि मूल्यांकन गरिन्छ । नेपालको सन्दर्भमा यो अनुपातले तरलतालाई राम्रोसँग उजागर गर्छ । त्यसैले सीसीडी अनुपात बढी हुनेले कम र कम हुनेले बढी अंक प्राप्त गरेका छन् ।"
के हो क्यामेल्स ?,"अंग्रेजी अक्षर सीएएमईएलएस जोडेर क्यामेल्स बनाइएको हो । सन् १९७९ मा अमेरिकी केन्द्रीय बैंकले क्यामेल्स विधि प्रयोगमा ल्याएको हो । अहिले सबै देशका केन्द्रीय बैंकले यो विधि अपनाएका छन् । सी : क्यामेल्समा सी को अर्थ क्यापिटल एड्यकेसी (पुँजी पर्याप्तता) हो । कर्जा लगानी गर्दा वित्तीय संस्थाले कायम गर्नुपर्ने न्यूनतम पुँजी नै पुँजी पर्याप्तता हो । विद्यमान व्यवस्थाअनुसार वाणिज्य बैंकले न्यूनतम ११ प्रतिशत पुँजी पर्याप्तता कायम गर्न राष्ट्र बैंकले निर्देशन दिएको छ । ए : ए को अर्थ एसेट क्वालिटी (सम्पत्तिको गुणस्तर) हो । यसबाट संस्थाको असल र खराब कर्जा छुट्याइन्छ । खराब कर्जाबापतको व्यवस्था, कर्जाको क्षेत्रगत प्रवाह, लगानी नीति, नीति कार्यान्वयन, सञ्चालकले लिएको कर्जालगायत कर्जाको सम्पूर्ण विवरण अध्ययन गरिन्छ । एम : एम ले म्यानेजमेन्ट (व्यवस्थापन) हो । यसबाट संस्थाको व्यवस्थापकीय क्षमता मूल्यांकन गरिन्छ । यसअन्तर्गत सञ्चालक र उच्च तहका पदाधिकारीको योग्यता, योजना निर्माण, कार्यान्यवन क्षमता, नियामक निकायको निर्देशन पालना, आन्तरिक नियन्त्रण प्रणाली र औद्योगिक सम्बन्ध अध्ययन गरिन्छ । ई : ई को अर्थ अर्निङ हो । यसमा सेयर पुँजीमा प्रतिफल, सम्पत्तिको प्रतिफल कर्जा तथा निक्षेपको ब्याज अन्तर (स्प्रेड), लागत, लाभांश वितरणको अवस्था र दिगोपनालगायत पक्षहरू समावेश गरिन्छ ।एल : एल ले लिक्विडिटी (तरलता) को अवस्था देखाउँछ । यसले कुल निक्षेपमा तरलता अनुपात, सीआरआर, एसएलआर, सीडी रेसियो, न्यूनतम ३० दिनका लागि तरलताको मागलगायत पक्ष अध्ययन गरिन्छ ।एस : एस को अर्थ सेन्सिटिभिटी अफ मार्केट रिस्क (बजार जोखिम) हो । कुल आम्दानीमा ब्याज आयको अनुपात, वैदेशिक मुद्रा सञ्चिति, सेयरबाट प्राप्त आय, वस्तु बजारबाट प्राप्त आय अध्ययन गरिन्छ, जुन बजारको परिवर्तनबाट प्रत्यक्ष प्रभावित हुन्छन् ।"
कोषमा १४ करोड जम्मा,"काठमाडौं (कास) बाढीपहिरोपीडितका लागि प्रधानमन्त्री दैवी प्रकोप उद्धार कोषमा विभिन्न व्यक्ति तथा समुदायले १४ करोड २२ लाख रुपैयाँ रकम जम्मा गरेका छन् । गत १५ गतेसम्ममा ६७ व्यक्ति, संघसंस्था, दातृ तथा गैरसरकारी निकाय, सरकारी कार्यालयहरूले १४ करोड २२ लाख ३४ हजार ८ सय ४ रुपैयाँ रकम कोषमा जम्मा गरेका हुन् । कोषमा रकम बुझाउनेमा सबैभन्दा बढी चीन सरकार छ । चीनले १० करोड २१ लाख ४५ हजार १ सय ९६ रुपैयाँ जम्मा गरेको हो । बाँकी ४ करोड रुपैयाँ बुझाउनेमा अधिकांश स्वदेशी संस्था, व्यक्ति तथा निकायहरू रहेको कोषले जनाएको छ । साउनको अन्तिम साता पूर्वका ३३ जिल्लामा गएको बाढीपहिरोले ठूलो धनजनको क्षति पुर्याएको छ ।गृह मन्त्रालयको तथ्यांकअनुसार बाढीपहिरोले १ सय ५९ जनाको मृत्यु भइसकेको छ । ३० जना बेपत्ता र ४२ घाइते भएका छन् । ४३ हजार ४ सय ३३ वटा निजी घरहरू पूर्ण र १ लाख ५८ हजार १ सय ९७ वटा निजी घर आंशिक क्षति भएको गृह मन्त्रालयको प्रारम्भिक अनुमान छ । यी परिवारहरूलाई राहत तथा उद्धारका लागि विभिन्न निकायहरूले उक्त रकम कोषमा जम्मा गरेका हुन् । ३६ संघसंस्था तथा व्यक्तिहरूले एक लाख रुपैयाँ भन्दा बढी रकम कोषमा जम्मा गरेका छन् । चीनपछि सबैभन्दा बढी रकम कोषमा जम्मा गर्नेमा नेकपा एमाले रहेको छ । एमालेले ९९ लाख ७८ हजार ३ सय ९० रुपैयाँ कोषमा जम्मा गरेको हो । त्यसपछि ग्लोबल आईएमईले ६५ लाख रुपैयाँ कोषमा रकम बुझाएको छ । २० लाख रुपैयाँभन्दा बढी रकम जम्मा गर्नेको संख्या ७ छ ।कोषले बाढीपहिरोपीडित र क्षति व्यवस्थापनका लागि खर्च गर्न गृह मन्त्रालयलाई एक अर्ब रुपैयाँ दिने निर्णय दुई साताअघि गरिसकेको छ । कोषमा रहेको २ खर्ब १७ अर्ब रुपैयाँमध्येबाट तत्कालका लागि एक अर्ब रुपैयाँ गृहलाई निकासा दिने निर्णय कोष सञ्चालन समितिले गरेको हो । तत्काल ५० करोड रुपैयाँ निकासा गर्ने र बाँकी रकम आवश्यकताअनुसार गृहको कोषमा निकासा दिने गरी निर्णय भएको हो । तर हाल गृह मन्त्रालयले ५० करोड रुपैयाँ नै खर्च गरिरहेको छ । बाढीपहिरोमा परी मृत्यु भएका परिवारलाई दुई लाख रुपैयाँ राहत रकम दिने निर्णय सरकारले गरिसकेको छ । घाइते, बेपत्ता र घरको क्षति भएका परिवारका लागि कति रकम दिने भन्ने निर्णय भइसकेको छैन । एक महिनाका लागि प्रतिव्यक्ति ७० रुपैयाँका दरले एकमुष्ट नगद सहयोग गर्ने निर्णय मन्त्रिपरिषद्ले गरिसकेको छ । भूकम्पको समयमा सरकार तथा गैरसरकारी निकाय, निजी क्षेत्रलगायतले जम्मा गरेर बाँकी रहेको रकम, पछिल्लो समय सरकारले निकासा दिएको दुई खर्ब १७ अर्ब रुपैयाँमध्ये उक्त रकम गृहको कोषमा निकासा दिइएको हो । पछिल्लो समय जम्मा भएको १४ करोड रुपैयाँ भने कोषमै छ । उक्त रकम भने कोषमै छ । आवश्यकताअनुसार गृहलाई निकासा दिने तयारी कोषको हो। राहत तथा उद्धारका लागि रकम संकलन गर्न सरकारले विभिन्न बैंकमा १४ वटा खाता खोलेको छ । बाढीपिडितका लागि उठाइएको रकम दुरुपयोग नहोस् भनेर संघसंस्था तथा व्यक्तिहरूले बैंकमा खोलेको खाताको रकम सीधै कोषमा जम्मा गर्नुपर्ने निर्देशन राष्ट्र बैंकले गरिसकेको छ । सोझै कोषमा रकम जम्मा गर्नका लागि राष्ट्र बैंकले बैंक तथा वित्तीय संस्थालाई गत बिहीबार साता निर्देशन दिएको हो । राष्ट्र बैंकको निर्देशनअनुसार बाढी, पहिरो, डुबानपीडितका नाममा संकलन भएको सबै रकम यथाशीघ्र उद्धार कोषमा जम्मा गर्नुपर्नेछ ।"
अलैंची टिप्न सुरु,"लमजुङ ग्रामीण क्षेत्रका किसानले अलैंची टिप्न थालेका छन् । मस्र्याङ्दीको ताराचोक शेरा, थाकन क्षेत्र, बेंसीसहरको खाँचे गाउँ र बेंसीलगायतका ठाउँमा किसानले अलैंची टिप्न सुरु गरेका हो । डम्मरसाई, जिर्मले र साउने जातका अलैंची पाकेकाले टिप्न थालिएको किसानले बताएका छन् । यी अलैंची समुद्र सतहबाट ७ सयदेखि १२ सयसम्मको उचाइमा लगाइन्छ । ताराचोकका किसान डम्बरसिंह अधिकारीका अनुसार अघिल्लो वर्षभन्दा यस वर्ष अलि छिटो अलैंची टिप्न थालिएको हो । पोहोर भदौ अन्तिमतिर टिप्न सुरु गरिएको थियो । दसैंअगावै सकिएको थियो, उनले भने, यसपटक अलैंची छिटो पाकेकाले भदौ आधाआधीबाटै टिप्न सुरु गरियो । दसैंअगावै अलैंची टिप्न भ्याउने तयारी गरिएको उनले बताए । खाँचेका दीपक तामाङले दसैंअगावै अलैंची टिप्न भ्याइने जनाए । उनका अनुसार अलैंची बिक्रीको पैसाले दसैंतिहारसमेत मनाउने गर्छन् ।अलैंची व्यवसायी महासंघ जिल्ला शाखा लमजुङका अध्यक्ष अजय तामाङका अनुसार केहीले व्यक्तिगत र केहीले समूहगत रूपमा अलैंची खेती गरेका छन् । किसानकै बारीमा पुगेर अलैंची टिप्ने र ग्रेडिङ (गुणस्तर वर्गीकरण) गर्ने प्रविधिबारे जानकारी गराइएको उनले बताए । गाउँमा अलैंची टिप्न सुरु भएको छ । हामीले गत वर्षदेखि गुणस्तरको वर्गीकरण गर्न सुरु गरेका छौं, उनले भने । कृषि विकास अधिकृत कृष्णभद्र अधिकारीका अनुसार जिल्लामा ९ सय ५० हेक्टर जमिनमा अलैंची खेती गरिएको छ । यीमध्ये गत वर्ष ६ सय ५० हेक्टरमा लगाइएको अलैंचीले उत्पादन दिएको थियो । उनका अनुसार गत वर्ष ९६ टन अलैंची उत्पादन भएको थियो । किसानले १३ करोड रुपैयाँ आम्दानी गरेका थिए । यसपटक उत्पादन र भाउ दुवै बढ्ने अनुमान उनले गरे । उनका अनुसार नेपालको अलैंचीलाई यूएई, पाकिस्तान र बंगलादेश पठाउन ट्रेडमार्कमा दर्ता गरिएकाले बजार पाउने सम्भावना बढेको बताए । अघिल्ला वर्षमा प्रतिकिलो २ हजार ५ सय रुपैयाँसम्म भाउ पुगेको अलैंचीको मूल्य गत वर्ष भारी गिरावट आएर १ हजार रुपैयाँसम्ममा झरेको थियो ।"
गाउँबाटै हराउँदै रैथाने खाद्यबाली,"गुल्मी खेती गर्ने जनशक्ति अभाव र गरेको खेतीबाट लागत पनि नउठ्ने भएपछि रैथाने खाद्यान्न बाली हराउन थालेका छन् । उत्पादनै घट्दै जाँदा किसान बीउसमेत किनेर बाली लगाउने अवस्थामा छैनन् । पछिल्लो ३ वर्षको जिल्लाको खाद्य अवस्था हेर्दा यहाँका मुख्य बाली मकै, धान, गहुँ, कोदोलगायत दलहन र तेलहनका अधिकांश बालीको उत्पादन र खेतीयोग्य जमिनसमेत घट्दो छ । त्यस्तै, १० वर्षअघिसम्म राम्रो उत्पादन हुने फापर, तितेफापर, जुनेलो, सिलाम, गहत, आलस, भुल्ले तिललगायतका बाली लोप भएका छन् । दलहनका लागि राम्रो मानिएका सिल्टुङ (मस्याङ), मास, सेतो भटमास, गहते सिमी, जौलगायतका बाली पनि लोपोन्मुख अवस्थामा छन् ।गहत, गहते सिमी, राजमा र कालो सिमी वार्षिक एक क्विन्टलसम्म बिक्री गर्ने गरेका कालीगण्डकी गाउँपालिका ६ खड्गकोटका सोमनाथ ढकालले अहिले यसको न्यून खेती हुने गरेको बताए । उत्पादन गर्न सके जति पनि बिक्छ, उनले भने, तर सबै कुरा बढ्दै जाँदा उत्पादन लागत वृद्धिले लगाउनै छोडियो । गाउँमा बजारबाट विभिन्न खाद्यसामग्रीले स्थान पाउन थालेको उनले बताए । गर्ने कोही छैन, उनले भने, सबै किन्ने मात्र भएपछि बीउ कसले जोगाइदिने । मकै, कोदो, गहुँलगायतका बालीमा समेत लागत बढेर उत्पादन गर्नै नसकिने अवस्थामा पुगेको उनले बताए । कृषि कार्यालयको तथ्यांकअनुसार आव ०६९७० मा १० हजार ४ सय ८४ हेक्टर क्षेत्रफलमा २७ हजार ३ सय ७९ टन धान उत्पादन भएकोमा आव ०७०७१ मा त्यो घटेर १० हजार ४ सय ४४ हेक्टरमा २७ हजार २ सय ३ टन मात्र उत्पादन भएको छ । हरेक वर्ष धान उत्पादन घट्दो देखिन्छ । त्यस्तै, अर्को मुख्य बाली गहुँ आव ०६९७० मा ७ हजार ७ सय ९२ हेक्टरमा १७ हजार ९ सय २१ टन उत्पादन भएकोमा अहिले घटेर १७ हजार ५ सय ८८ टनमा झरेको छ । तेलहनमा सरस्युँ, तिल, आलस, बदाम, झुसे तिललगायतका बालीको उत्पादन पनि न्यून छ । सिलाम, जुनेलो, उवा, तितेफापरलगायतका बाली लोप नै भइसकेका छ । युवा पुस्ता सहर झर्ने र गाउँमा बस्ने पुरानो पुस्ताले काम गर्न नसक्दा धेरै बाली हराउँदै गएको कृषि कार्यालयका प्राविधिक सहायक सनबहादुर रानाले बताए । बालीसँगै बीउसमेत लोप हुँदै गएपछि किसान बजारमा पाइने उन्नत बीउमा भर पर्न थालेका छन् । मुख्य बालीका मात्र उन्नत बीउ पाइने भएकाले त्यसले रैथाने बालीलाई झन् लोप गराउँदै लगेको छ । उनका अनुसार मकै र गहुँको बीउमा भने जिल्ला आत्मनिर्भर छ । कोदोको बीउ भने बजारमा पनि कम पाइने र किसानले खोजी नगर्ने उनको अनुभव छ ।जिल्लामा खेती हुने ३४ थरीका बालीमध्ये १४ बालीको उत्पादन तीन वर्षदेखि नै घट्दो छ । लगातार घट्दै गइरहेको खेतीमा धान, कोदो, चना, मास, भटमास, गहतलगायत छन् । त्यस्तै मकै, गहुँलगायत १२ प्रकारका बालीको उत्पादन स्थिर छ । कार्यालयका वरिष्ठ कृषि विकास अधिकृत चक्रपाणि पन्थीले खानेबानीमा भएको परिवर्तनसँगै पुराना बाली हराउँदै गएको बताए । मकै भट्ट खानेले अहिले चाउचाउ खान्छन्, उनले भने, अचार बनाउन प्रयोग हुने सिलाम छोडेर बजारमा पाइने तिलको प्रयोग बढ्दो छ । बजारमा सहजै पाइने उन्नत बीउ र घरमा बीउ राख्दा हुने झन्झटले पनि किसान पुराना बालीको बीउ जोगाउने चलन हराउँछ । अहिले ५० प्रतिशत किसान आफ्नो बीउ छोडेर बजारको बीउ किनेर खेती लगाउने गर्छन् । पहिला बूढापाका जमिन खाली राख्न हुन्न भन्थे, उनले भने, अहिलेको पुस्ताले आफ्नै जमिनको पनि खोजी गर्दैन । खेती लगाउनेभन्दा किनेर खानेको प्रतिशत बढ्दै गएकाले रैथाने बाली पनि लोप हुँदै गएको उनले बताए ।"
कृषि र पशु कार्यक्रम प्रभावित,"तनहुँ अघिल्लो वर्ष झन्डै ५ लाख रुपैयाँको नाइट्रोजन खरिद गरी ४ हजार पशुमा कृत्रिम गर्भाधान गराएको पशु सेवा कार्यालयमा यो वर्ष एक रुपैयाँ पनि बजेट छैन । साउनभदौं सबैभन्दा धेरै गाईमा कृत्रिम गर्भाधान गर्ने समय हो । तर कार्यालयले त्यो सेवा दिन सकेको छैन । राष्ट्रिय पशु प्रजनन केन्द्रमा नाइट्रोजन थन्किएको छ । तर कार्यालयले बजेट नभएकाले खरिद गरी ल्याउन सकेको छैन । यस्तै अवस्था भए समस्या हुन्छ, पशु विकास अधिकृत दीर्घनारायण ढुंगानाले भने, अर्को वर्ष दूधको समस्या पर्ने सम्भावना बढेको छ । केही वर्षदेखि बहर र राँगो पाल्ने चलन हटेर कृत्रिम गर्भाधानतर्फ किसान आकर्षित भएका थिए । किसानले लगाएको घाँसको बीउ बिक्रीको समय भएर पनि बजेट अभावले कार्यालयले खरिद गरिदिएको छैन । किसानहरू बिक्री गर्न नपाएर निराश भएका छन् । स्थानीय तहमा बजेट स्थानान्तरणको समयमा पशुपक्षी मन्त्रालय र विभागले नि:सर्त अनुदानमा पठाएपछि किसान मर्कामा परेका छन् । जिल्ला पशु विकास कार्यालयमा कर्मचारी काम नपाएर बसेका छन्, बजेट जति नगर र गाउँपालिकामा गयो, ढुंगानाले भने, प्राविधिक कर्मचारीसमेत नगरपालिकामा पठाएका छौं, तर नगरले सबै बजेट पूर्वाधारमा लगाउने गरी विनियोजन गरेका छन् । पशु फर्म सञ्चालन गर्नेलाई अनुदान, तालिम, खोप औषधि उपचारलगायतका कुनै पनि शीर्षकमा बजेट नभएको उनले बताए । मन्त्रालयले ससर्त अनुदान शीर्षकमा नपठाएपछि यो समस्या आएको हो ।जिल्लाका सबै पशु सेवा केन्द्रको कामलाई असर नपर्ने गरी सबै नगर र गाउँपालिकामा पनि प्राविधिक माग भएको उनले बताए । प्राविधिकदेखि जिल्लाका कर्मचारी तलब खाएर बस्नेबाहेक अरू काम नभएको गुनासो बढेको छ । समयमा सही निर्णय लिन नसक्दा पशु विकास कार्यालयले एक जना किसानलाई पनि सेवा दिन नसक्ने भएको हो । निसर्त बजेट आएपछि जनप्रतिनिधिले पनि पूर्वाधार निर्माणलगायतका अनुकूलका योजनामा विनियोजन गरेका छन्, उनले भने, यो समस्याबारेमा विभाग र मन्त्रालयमा कुरा पुर्याएका छौं, तर यो वर्षलाई धेरै ढिला भइसकेको छ । केही गाउँ र नगरपालिकाले सामान्य बजेट कृषि र पशु विकासको क्षेत्रमा विनियोजन गरेको उनले बताए । मन्त्रालयको त्रुटिले कार्यालयले बिजुली, टेलिफोन र पानीको पैसा तिर्ने बजेटसमेत नरहेको उनले गुनासो गरे । कार्यालयमा विभिन्न कार्यक्रमसहित सेवाको माग गरेर आउनेलाई नगरपालिका र गाउँपालिकामा पुगेर सेवा माग गर्न लगाएको कर्मचारीहरूले बताए ।"
लोप हुँदै पुराना धानका जात,"अर्घाखाँची दसैंतिहारलगायतका चाडपर्वमा भात र रोटीका परिकार खानलाई स्वास्थ्यकर, मीठो र स्वादिष्टका लागि अनदी जातको धान रोप्थे । पाहुनालाई पनि यही चामलको भात पस्किने चलन थियो । उति बेला थोरै भए पनि सबैले रोप्थे । त्यस्तो मीठो भात खान अहिले कतै पाइँदैन, बीउ पनि नासिँदै गयो, खिल्जीकी ८० वर्षीया हुमकला थापाले भनिन्, थोरै फल्यो भनेर अनदी धान मासियो । धेरै फल्ने धानको भात मीठै छैन । जिल्लामा स्थानीय जातको धान लोप हुँदै गएको छ । उन्नत जातको हाइब्रिडले रैथाने धान विस्थापित भए । ढाकाबाङ खाकाबेसी खेतमा ढालबहादुर खनालले लामे र जडन जातको धान रोप्थे । तर, अहिले पाँच वर्षयता रोप्न छाडे । । रैथाने धान रोप्दा अलि ढिलो पाक्ने र कम फल्ने गथ्र्याे । तर, खानलाई स्वादिलो थियो । धेरै फल्ने जात भित्रिएपछि लामे र जडान धान रोप्न छाड्यौ, उनले भने, जुन धान बढी फल्छ त्यही लगाउने हो । पुराना जातका धानका बीउ सबैले रोप्न छाडिसके । थोरै जग्गामा उत्पादन धेरै हुने जातको सबैको रोजाइमा छ । किसानले घरमा बीउ राख्न छाडे । बर्सेनि बीउ बदल्ने चलन छ । उन्नत जातको धानको बीउ बजारबाट किनेर ल्याएर रोप्ने चलन बढ्दो छ । ब्याड राख्ने बेलामा पैसा नहुनेले ऋण खोजेर भए पनि नयाँ बीउ किन्ने गरेको उनले बताए । अर्घाखाँचीमा लामेधान, जडन, कालीचन्द, मार्सी, आगेधान, वास्मतीलगायतका ३० थरीका स्थानीय जातका धान रोप्ने गरिन्थ्यो । तर, बजारमा आएको नयाँ जातले रैथानेलाई विस्थापित गराएको कृषक भुमबहादुर थापाले बताए । हामीले दस रोपनीमा वास्मती धान रोप्थ्यौं, उनले भने, भात पकाउँदा वास्ना राम्रो आउने र स्वादिलो हुन्थ्यो । तर, उत्पादन धेरै चाहिएकाले उन्नत धान रोप्न थाल्यौं । पहिलेको जस्तो काम गर्ने युवा जनशक्ति छैन । भएका पनि खेत बाँभिँदै गएका छन् । खेतमा गोबरमल प्रशस्त राखिन्थ्यो र धान धेरै फल्थ्यो । अहिले युरिया मलको भरमा धेरै उत्पादन गर्नुपरेको उनले बताए । अर्घाकी मधुकला खत्रीले जब ब्याड राख्ने बेला हुन्छ । उनी बजार गएर धेरै फल्ने जातको बीउ किन्छिन् । छ वर्षदेखि उनी बर्सेनि जात फेरिरहन्छिन् । यो वर्षभन्दा अर्काे वर्ष धेरै फल्ने जात चाहिन्छ, उनले भनिन्, जात बर्सेनि बदले पनि फल्न उस्तैस्तै हो । मार्सी धानको खेती गरेको उनलाई ताजै छ । मार्सी चामलको भात सम्झनामै रह्यो, उनले भनिन् । जिल्लामा अहिले खुमल चार, खुमल आठ, खुमल दस र हाइब्रिड जातको धान उत्पादन भएको कृषि कार्यालयले जनाएको छ । कृषि प्रचार अधिकृत थिरलाल गैरेले उन्नत र हाइब्रिड जातले स्थानीय रैथाने जातका धानका बीउ लोप भएको बताए । किसानले धेरै फल्ने जात खोज्न थाले । कसैले संरक्षण नै नगरेपछि रैथाने बीउ पाइन छाडेको उनले बताए । स्थानीय जातको संरक्षण गर्न राज्यले ध्यान दिनुपर्ने उनको भनाइ छ ।"
युरियाको माग बढ्यो,"पर्सा (कास) तराईका पर्सादेखि धनुषासम्मका आधा दर्जन जिल्लामा युरिया मलको माग बढेको छ। खेतमा जमेको पानी सुक्दै तथा घट्दै गएपछि धानबालीलाई किसानहरूले दोस्रोपटक युरिया मल छर्न थालेकाले माग ह्वात्तै बढेको हो । मलको आपूर्ति गर्दै आएका २ सरकारी संस्थानहरू कृषि सामग्री कम्पनी र साल्ट ट्रेडिङ कर्पोरेसन लिमिटेडलाई मल आपूर्ति गर्न हम्मेहम्मे परेको छ । मध्य तथा पश्चिमका ३ दर्जन जिल्लामा मल आपूर्ति गर्दै आएको कृषि सामग्री कम्पनी क्षेत्रीय कार्यालय वीरगन्जसँग हाल ४ सय ५० टन मात्र युरिया मल मौज्दात छ । कम्पनीका क्षेत्रीय प्रमुख अजयकुमार श्रीवास्तव हाल किसानको खेतमा पानी घटेर मल छर्ने उपयुक्त समय भएकाले युरिया मलको माग अत्यधिक बढेको बताए । अहिले मल छर्दा उत्पादन राम्रो हुने भएकाले किसान धमाधम मल खरिद गर्न थालेका छन्, उनले भने, त्यस कारण मलको माग अत्यधिक बढेको हो । कम्पनीले पर्सादेखि धनुषासम्म आधा दर्जन जिल्लामा चालु आर्थिक वर्षको पहिलो चौमासिकमा वितरण गर्ने लक्ष्य राखेको भन्दा बढी युरिया मल साउन र भदौको आधा गरी अर्थात् डेढ महिनामा बिक्री वितरण गरिसक्दा पनि माग धान्न धौधौ परेको छ । श्रीवास्तवका अनुसार, पर्सामा प्रथम चौमासिकमा २ हजार १ सय टन युरिया मल बिक्रीको लक्ष्य रहेकोमा हालसम्म ३ हजार १ सय ३ टन बिक्री भइसकेको छ । बारामा १ हजार ५ सय ७५ टन युरिया मल बिक्रीको लक्ष्य रहेकोमा २ हजार ७८ टन, रौतहटमा १ हजार ४ सय ७० टन मल बिक्रीको लक्ष्य रहेकोमा १ हजार ७ सय ८० टन, सर्लाहीमा ७ सय टनको लक्ष्य रहेकोमा ८ सय ४८ टन, धनुषामहोत्तरीमा २ हजार १ सय टन बिक्रीको लक्ष्य रहेकोमा १ हजार ७ सय ७५ टन मल बिक्री भएको छ ।"
परिसूचक ४२ अंकले घट्यो,"काठमाडौं सेयर कारोबार मापक नेप्से परिसूचक यो साता करिब ४२ अंकले घट्यो । साताभरको कारोबारमा पहिलो दिन (आइतबार) परिसूचक बढे पनि बाँकी सबै दिन नेप्से उच्च अंकले घट्यो । यही कारण साप्ताहिक कारोबारमा नेप्सेमा ठूलो गिरावट आएको हो । तर, आइतबारको तुलनामा बिहीबारसम्म नेप्से साढे ३७ प्रतिशतले मात्र घटेको देखिन्छ । अघिल्लो साता बाढीले अधिकांश भूभाग डुबानसँगै तराई क्षेत्रको जनजीवन कष्टकर बनेसँगै सेयर बजारमा पनि त्यसको प्रभाव देखिएको थियो । गत साता परिसूचकमा केही सुधार देखिएको थियो । तर, यो साता सुधारले निरन्तरता पाउन सकेन । यसकारण नेप्से करिब डेढ महिनाअघिको अवस्थामा (१६ सयभन्दा तल) ओर्लेको छ । बिहीबार सेयर कारोबार बन्द हुदाँ नेप्से परिसूचक १ हजार ५ सय ८००३ अंकमा छ । साताभरको व्यापारमा बजारमा ३ अर्ब ५६ करोड रुपैयाँ बराबरको सेयर कारोबार भएको छ । गत साताको तुलनामा यो ७४ प्रतिशतले बढी हो । गत साता सेयर बजारमा ३ अर्ब ३१ करोड ४९ लाख रुपैयाँ बराबरको सेयर कारोबार भएको थियो । चार दिनमा ३९ हजार ९१ कारोबारबाट २३ हजार रुपैयाँ बराबरका ७५ लाख ८४ हजार ५ सय ९० कित्ता सेयर खरिदबिक्री भए । गत साता ४० हजार १ सय ८३ वटा कारोबारबाट १ अर्ब ४८ लाख ३० हजार ८ सय ८० कित्ता सेयर खरिदबिक्री भएका थिए । यो साता उत्पादन तथा प्रशोधनबाहेक सबै समूहअन्तर्गत कम्पनीका सेयरधनीका लागि सुखद रहेन । कारोबारमा रहेका सबै समूहको परिसूचक ऋणात्मक रहेपछि बहुसंख्यक लगानीकर्ताको सम्पत्ति घट्यो । यसकारण यो साता सेयर बजारको आकार (कुल बजार पुँजीकरण) करिब ४४ अर्ब रुपैयाँले साँघुरियो । चार दिनको कारोबारमा बिमा समूहको परिसूचक सबैभन्दा बढी ३ सय ३२९३ अंकले घट्यो । यसैगरी, बैंकिङ समूहको परिसूचक ३९२५, विकास बैंकको ९४५, होटलको ४५६५, जलविद्युत्को ३४३६, वित्त कम्पनीको ३६०३ र अन्य को ८१ अंकले बढ्यो । तर, उत्पादन तथा प्रशोधन समूहको परिसूचक ७१ अंकले बढ्यो । साताभरको कारोबारमा बैंकिङ समूहको बजार हिस्सा साढे ३२ प्रतिशत छ । गत साता यो समूहको यस्तो हिस्सा २६ प्रतिशत थियो । सोही अवधिमा बिमा समूहको हिस्सा १८७ प्रतिशत देखिन्छ । गत साता कुल कारोबारमा बिमा समूहले २५३ प्रतिशत अंश ओगटेको थियो । यो साता लघुवित्त संस्थाको सेयर कारोबार हिस्सा उल्लेख्य रूपमा बढेको छ । कुल कारोबारमा लघुवित्त समूहअन्तर्गतका कम्पनीको कारोबार हिस्सा साढे २४ प्रतिशत छ । कारोबार हिस्सा वृद्धिका आधारमा लघुवित्त कम्पनीको सेयरमा लगानीकर्ताको आकर्षण बढेको छ । यसैगरी, जलविद्युत्को ४७ प्रतिशत, संस्थापक सेयरको ८१९ प्रतिशत र विकास बैंकको साढे ६ प्रतिशत रहेको नेप्सेले जनाएको छ । यो साता कारोबार रकम (१८ करोड ४२ लाख ७० हजार रुपैयाँ) का आधारमा छिमेक लघुवित्त विकास बैंक सबैभन्दा अघि छ । सेयर संख्या (३ लाख २६ हजार कित्ता) का आधारमा एनआसी एसिया बैंक अग्रस्थानमा देखिन्छ । तर, कारोबार संख्या (७ हजार ८ सय ७८ वटा) का आधारमा हिमालयन पावर पार्टनर सबैभन्दा अघि छ । यो साता नेपाल स्टक एक्सचेन्जको कारोबार कक्ष नियमित कारोबारका लागि चार दिन मात्र खुला रह्यो । विगतमा जस्तै गत साता पनि ऋणपत्रतर्फ संस्थागत तथा सरकारी ऋणपत्रको कारोबार भएन ।"
दुई उद्योगको सम्झौता रद्द गर्ने निर्णय,"ललितपुर पाटन औद्योगिक क्षेत्रभित्र रहेका दुइटा उद्योगको सम्झौता रद्द हुने भएको छ । औद्योगिक क्षेत्र व्यवस्थापन लिमिटेडले विभिन्न सरोकारवाला पक्षसँगको बैठकपछि उक्त निर्णय गरेको हो । सम्झौता रद्द हुनेमा नेपाल विद्युत् उद्योग र घरेलु हस्तकला उद्योग रहेका छन् । यी दुई उद्योगले अनधिकृत रूपमा औद्योगिक क्षेत्रलाई आवासका रूपमा प्रयोग र उद्देश्यविपरीत उत्पादनहरू गरेकोले कारबाहीमा परेका हुन् । औद्योगिक क्षेत्रका महाप्रबन्धक नन्दकिशोर बस्नेतले विद्युत् लाइन कटौती गर्दासमेत अटेरी गरेकाले दोस्रो चरणको कारबाहीस्वरूप सम्झौता रद्द गर्ने निर्णय गरेको बताए । निर्णय कार्यान्वयनका लागि माइन्युट को पर्खाइमा छौं । आए लगतै निर्णय कार्यान्वयन भइहाल्छ, उनले भने ।घरेलु उद्योगले उद्देश्यविपरीत भाँडाकुँडाका सामान उत्पादन गर्दै आएको भनाइ औद्योगिक क्षेत्रका अधिकारीहरूको छ । नेपाल विद्युत् उद्योगका सञ्चालक भने सम्पर्कमै आउन चाहेनन्, उनले भने, त्यसैले पनि बन्द गर्न लागेका हौं ।घरेलु उद्योगको जग्गा सुरुमा कान्ति बिस्कुट कम्पनीको नाममा थियो । ०४० मा हीरारत्न तुलाधर, पन्नाकाजी शाक्य र वीरेन्द्रबहादुर शाक्यले संयुक्त रूपमा नेपाली कलात्मक सामान उत्पादन गर्ने भनी १ रोपनी ५ आना २ पैसा क्षेत्रफलमा फैलिएको जग्गा २ लाख २५ हजार रुपैयाँमा खरिद गरेका थिए । ०३५ मा खोलिएको नेपाल विद्युत् उद्योग २ रोपनी १० आना २ पैसामा फैलिएको थियो । ०५५ मा २० वर्षका लागि नवीकरण गरिएको उद्योगले ०६५ मा पशुपति फुड्सलाई २ रोपनीमा बनेको भवन र जग्गा बिक्री गरेको थियो ।त्यस्तै, उद्देश्यविपरीत उत्पादन गरेको भन्दै श्रीबेकरी उद्योगलाई पनि कारबाही प्रक्रिया अगाडि बढाएको छ । औद्योगिक क्षेत्रबाट आएको निरीक्षण टोलीले श्रीबेकरीले बाहिरबाट आइसक्रिम ल्याएर बिक्री गर्ने गरेको पाइएको थियो । २ रोपनी क्षेत्रफलमा फैलिएको श्रीबेकरी ०४६ मा सुरु भएको थियो । पाटन औद्योगिक क्षेत्र व्यवस्थापन कार्यालयका अनुसार सरोकारवालाको छलफलबाट आवासको रूपमा प्रयोग गर्नेलाई छाड्न ०७४ असार १४ को निर्णयबाट ३५ दिनको म्याद दिएको थियो । साउन १७ मा म्याद सक्किएको थियो । पहिलो चरणको कारबाहीस्वरूप १२ वटा उद्योगमा विद्युत् लाइन कटौती गरिएको थियो । पहिलो चरणको कारबाहीमा परेका उद्योगहरूमा महाबौद्ध कार्पेट इन्डस्ट्रिज, नेपाल ढलोट उद्योग, एमके मेटल, एलाइड फर्म, शाक्य ह्यान्डिक्राफ्ट, अन्नपूर्ण प्लास्टिक, लक्ष्मी मेटल, एमएम मेटल, नेप्लिज ह्यान्डिक्राफ्ट, महालक्ष्मी ह्यान्डिक्राफ्टलगायत थिए ।पाटन औद्योगिक क्षेत्रका कामु क्षेत्र व्यवस्थापक सिर्जना श्रेष्ठले आवासको रूपमा प्रयोग गर्ने २९ वटा उद्योगले आवास छाडेर गइसकेको बताइन् । उनले कटेज क्राफ्ट उद्योग, विद्याथरी प्रिन्टिङ प्रेस, जय सन्तोषी रोलिङमिल, ताम्रकार युटेन्सिल, विद्याधरी प्रिन्टिङ प्रेस, एभरेस्ट फर्म इन्डस्ट्रिजलगायत केही उद्योगमा रात्रिकालीन काम हुने भएकाले राति कामदार बस्ने अनुमति दिइएको बताइन् ।"
"सडक सुचारु भएन, स्याउ कुहिन थाल्यो","मुगु कर्णाली राजमार्गको गमगढीनाग्मा सडक सुचारु नहुँदा किसानलाई स्याउ ढुवानीमा समस्या भएको छ । बगैंचामा स्याउ पाकेर बिक्री गर्ने बेला भए पनि सडक नखुल्दा नेपालगन्ज र सुर्खेत लैजान कठिनाइ भएको किसानहरूको गुनासो छ । ढुवानी समस्याका कारण स्याउ कुहिन थालेका छन् । ताल्चा, कालापाल्ता, मैतु, कार्कीबाडा तलितुम, झापागार्डलगायत बस्तीहरूमा स्याउ पाकेर खेर जान थालेको किसानहरूले बताएका छन् । वर्षाका कारण साउन पहिलो सातादेखि अवरुद्ध सडक अझै खुल्न सकेको छैन । अधिकांश किसानले स्याउ टिपेर घरको भकारीमा थन्क्याएका छन् । हवाइजहाजबाट स्याउ ढुवानी गर्दा भाडा महँगो पर्ने भएकाले समस्या भएको हो । सडक मार्गबाट स्याउ ढुवानी गर्दा प्रतिकिलो ५० रुपैयाँ र जहाजबाट ढुवानी गर्दा प्रतिकिलो डेढ सय भाडा तिर्नुपर्ने किसानको भनाइ छ । सडक मार्ग नखुल्दा स्याउ बारीमै थन्क्यिो, ताल्चा गाउँका कर्णबहादुर भामले भने रूखमा स्याउ पाकेर खेर जान थालिसके, सडक बन्द हुँदा बिक्री गर्न समस्या भो । करिब ५ क्विन्टलभन्दा बढी स्याउ आफूले उत्पादन गरेको उनको भनाइ छ । सडक पुगेपछि किसानहरूले गाडीमार्फत स्याउ बिक्रीको लागि नेपालगन्ज, सुर्खेत, दैलेख, काठमाडौं र बर्दियासम्म पुर्याएर बेच्ने गरेका छन् । मुगुमा गोल्डेन डेलिसियस स्याउ प्रतिदाना ५ देखि १० रुपैयाँमा बेच्ने र उक्त स्याउ सहरमा पुर्याएपछि प्रतिकिलो ५० देखि ६५ रुपैयाँमा बिक्री हुने गरेको किसानहरूको भनाइ छ । सडक अवरुद्ध हुँदा तराईमा स्याउ लैजान समस्या भएको जिल्ला कृषि बिकास कार्यालयका प्राविधिक सहायक तेजबिक्रम मल्लले बताए । किसानले बारीको स्याउ टिपेर कार्टुनमा प्याकिङ गरे पनि ढुवानी गर्न समस्या भएको उनको भनाइ छ ।"
प्रिन्सलाई अवसर,"काठमाडौं नेपालका जापानी प्रशिक्षक ग्योतोकु कोजीले राष्ट्रिय टोलीको घोषणा गर्दा जर्ज प्रिन्स कार्कीको नाम समेटिएको थियो । तर २३ सदस्यीय टोलीमा कप्तान एवं फरवार्ड अनिल गुरुङको नाम थिएन । राष्ट्रिय टोलीका लागि ४९ खेल खेलिसकेका अनिलको स्थानमा आर्मीबाट घरेलु फुटबल खेलिरहेका जर्ज प्रिन्सलाई मौका दिइएको हो । जर्ज आर्मीबाट मोफसलका दुई प्रतियोगितामा सहभागिता जनाएका खेलाडी हुन् । उनले खेलेका दुवै प्रतियोगितामा सर्वाधिक गोलकर्ताको उपाधि पाएका थिए। गत चैतमा सर्लाहीको राजर्षि जनक कपमा प्रिन्सले पहिलोपल्ट आर्मीबाट खेलेका थिए । उनले ३ खेलमा ३ गोल गर्दै टोलीलाई फाइनलसम्म पुर्याए । लगत्तै वीरगन्जको विशाल स्मृति कप जित्दा पनि उनले ३ खेलमा ४ गोल गरेका थिए । छोटो समयमै प्रभावशाली प्रदर्शन गर्दै आएका जर्ज प्रिन्सलाई प्रशिक्षक कोजीले राष्ट्रिय टोलीको प्रारम्भिक छनोटमा बोलाएका हुन् । आर्मीका उपसेनानी रहेका प्रिन्स आफ्नो ब्याचमा उत्कृष्ट क्याडेट भएका थिए । आर्मी प्रशिक्षणमा अब्बल भएपछि एकवर्षे तालिमका लागि भारत पुगेका उनले त्यहाँ रहँदा फुटबललाई थप परिस्कृत पारेका थिए ।आर्मीमा आबद्ध हुनुअघि पनि प्रिन्स फुटबलमै सक्रिय थिए । २०६९ सालमा सी डिभिजन छनोट खेल्दै औपचारिक रूपमा नेपाली फुटबलमा छिरेका प्रिन्सले ७० सालमा ए डिभिजन क्लब फ्रेन्ड्सबाट खेले । १८ वर्षकै उमेरमा गृह जिल्ला काभ्रेको बनेपा ब्वाइज क्लब (बीबीसी) बाट फुटबलमा होमिएका प्रिन्सले आर्मीको आन्तरिक फुटबल प्रतियोगिताहरूमा पनि राम्रै प्रभाव छाडेका छन् ।तीव्र गति र सशक्त प्रहार प्रिन्सको बलियो पक्ष हो । यससँगै उनको सेटपिसमा उत्कृष्ट प्रहार गर्ने क्षमता पनि गज्जबको छ । आर्मीका प्रशिक्षक नवीन न्यौपानेले यसैबाट प्रभावित भएर उनलाई आर्मीको सिनियर टोलीमा मौका दिएका थिए । आर्मीको आन्तरिक प्रतिस्पर्धामा प्रिन्सको प्रशंसा सुनेपछि मैले उनलाई प्रशिक्षणमा बोलाएँ । उनको खेल्ने शैली पृथक थियो । टोलीसँग समन्वय सुधारे उनको खेलमा अझै निखार आउने सम्भावना देखें, प्रशिक्षक न्यौपानेले जर्ज प्रिन्सबारे सुनाए, टोलीसँग भिज्दै गएपछि उनको खेलमा थप सुधार आयो । नवयुग चोटका कारण अनुपस्थित हुँदा हामीले उनलाई मौका दियौं र उनले त्यसको भरपुर सदुपयोग गरे ।प्रिन्सको कडा मिहिनेत गर्ने बानीले उनलाई प्रगतिपथमा अगाडि बढ्न सम्भव भएको प्रशिक्षक न्यौपानेको बुझाइ छ । प्रिन्स मैदानभित्र मात्र नभएर बाहिर पनि उत्तिकै मिहिनेत गर्छन् । सिकाएको कुरा छिट्टै टिप्ने र त्यसलाई खेलमा उतार्ने क्षमता उनमा छ । आफूलाई असहज भएको कुरामा उनी सल्लाह माग्छन् र त्यसलाई सच्याइहाल्छन्, न्यौपानेले भने ।जर्ज प्रिन्स भने आफ्नो सफल यात्राको सम्पूर्ण श्रेय प्रशिक्षक न्यौपानेलाई दिन्छन् । मैले प्रशिक्षकको सल्लाहअनुसार नै प्रशिक्षण गर्दा आफ्नो खेलमा धेरै सुधार ल्याउन सकें । मैले आफ्नो खेल्ने शैली र टोलीमा समन्वय गर्न पनि सिकें, उनले बताए ।आर्मी क्लबकै फरवार्डद्वय भरत खवास र नवयुग श्रेष्ठले आफूलाई धेरै सिकाएको प्रिन्स बताउँछन् । क्लबमा मैले उहाँहरूकै सल्लाहमा धेरै सिक्न पाएँ । अहिले राष्ट्रिय टोलीमा पनि मलाई धेरै सहज भएको छ । सिनियर र अनुभवी खेलाडीको सुझावले मेरो खेल अझै राम्रो भएको आभाष गरेको छु, उनले भने । प्रिन्सको आधारभूत पोजिसन फरवार्ड भए पनि उनी विंग्समा पनि उत्तिकै प्रभाव पार्न सक्छन् । राष्ट्रिय टोलीमा रहेका अन्य खेलाडीभन्दा उनको खेल्ने शैली केही फरक छ । यसले प्रशिक्षकलाई अन्य रणनीति बुन्न पनि सहयोग पुग्ने देखिन्छ । उनले यसै खेलमा मौका पाउनेनपाउने अनिश्चित छ, तर आफूलाई नेपाली फुटबलकै प्रिन्स का रूपमा प्रस्तुत गर्ने क्षमता भने उनमा पक्कै छ ।"
अनिल अटेनन्,"नेपाली टोली :गोलरक्षक : किरण चेम्जोङ, विशाल श्रेष्ठ, विकेश कुथुडिफेन्डर : विराज महर्जन, देवेन्द्र तामाङ, अनन्त तामाङ, दिनेश राजवंशी, जितेन्द्र कार्की, आदित्य चौधरी, कमल श्रेष्ठमिडफिल्डर : सुनील बल, हेमन गुरुङ, रोहित चन्द, सुमन लामा, अन्जन विष्ट, विक्रम लामा, विशाल राई, हेमन्त थापामगर, सुजल श्रेष्ठफरवार्ड : विमल घर्ती मगर, जर्ज प्रिन्स कार्की, नवयुग श्रेष्ठ, भरत खवासताजकिस्तान आइपुग्यो एएफसी एसियन कप २०१८ को छनोट चरण खेल्न ताजकिस्तानको राष्ट्रिय फुटबल टोली नेपाल आइपुगेको छ । समूहको तेस्रो खेलमा नेपाल र ताजकिस्तानबीच भदौ २० मा प्रतिस्पर्धा हुनेछ। उक्त खेल सातदोबाटोस्थित एन्फा कम्प्लेक्सको कृत्रिम मैदानमा खेलाइने छ । नेपाल रहेको समूह एफ मा ताजकिस्तानसँगै यमन र फिलिपिन्स छन् । नेपालले यसअघि दुई खेलमध्ये एक हार र एक बराबरी खेलेको थियो । नेपालसँग १ अंक छ भने दुवै खेल हारेको ताजकिस्तान अंकविहीन छ ।"
सुदूरपश्चिम सेमिफाइनलमा,"चितवन शनिबार सुरु प्रथम ईप्लानेट जेसिज कप राष्ट्रिय फुटबलको उद्घाटन खेलमा सुदूरपश्चिम११ ले सानदार नतिजा निकालेको छ । उसले घरेलु टिम चितवन११ लाई ४० ले हराउँदै सेमिफाइनल सुरक्षित गरेको छ । खेलको सुरुबाटै आक्रामक बनेको सुदूरपश्चिमसामु घरेलु टिम निरीह बन्यो । सुदूरपश्चिमको दबाबमा परेको चितवनले केही गोल गर्ने अवसर गुमाउँदा शून्यमै खेल टुंग्याउनुपरेको थियो । नवौं मिनेटमा सुदूरपश्चिमका कप्तान प्रणय अन्जनले पहिलो गोल गरेका थिए । मध्यान्तर हुनैलाग्दा अफ्रिकन खेलाडी ट्रावर अब्दुलले फ्रिकिकबाट गोल थप्दै सुदूरलाई बलियो बनाए । खेलको ६७ औं मिनेटमा अब्दुलले व्यक्तिगत दोस्रो गोल गरेका थिए । खेलको ७१ औं मिनेटमा रामसिंह रानाले गोल गर्दै सुदूरलाई एकपक्षीय जित दिलाए । म्यान अफ द म्याच दुई गोल गरेका अब्दुल भए । उनले ५ हजार रुपैयाँ पाए । सिमसिम पानी परे पनि खेलमा दर्शकको भीड थियो । क्याम्पाचौरमा जारी प्रतियोगितामा आइतबार विजय युथ हेटौंडा र फ्रेन्ड्स क्लब काठमाडौंबीच प्रतिस्पर्धा हुनेछ । सहभागी १० टोलीलाई दुई समूहमा विभाजन गरिएको छ । समूह क मा चितवन, सुदूरपश्चिम, नेपाल पुलिस क्लव, पोखरा११ र एपीएफ क्लब छन् । समूह ख मा फ्रेन्ड्स क्लब, हिमालयन शेर्पा, मनाङमस्र्याङी, झापा११ र विजय युथ छन् । भदौ २६ सम्म चल्ने प्रतियोगिता विजेताले ३ लाख ५० हजार र उपविजेताले १ लाख ७५ हजार रुपैयाँ पुरस्कार जित्ने छन् । प्लेयर अफ द म्याचले हुनेले ५ हजार नगद पाउँछन् । उत्कृष्ट खेलाडी, उत्कृष्ट गोलरक्षक, सर्वाधिक गोलकर्ता र फेयर प्ले टिमले १०१० हजार पुरस्कार पाउने आयोजक नारायणगढ जेसिजले जनाएको छ ।"
गौचरनमा निर्माणाधीन रंगशाला,"दमक कमल गाउँपालिका ५ स्थित आदिवासी रंगशाला गौचरन बनेको छ । विवादका कारण निर्माण कार्य रोकिएपछि रंगशाला गौचरनमा परिणत भएको हो ।किराँत समुदायको समाधिस्थल रहेको उक्त स्थानमा २०६६ सालदेखि रंगशाला निर्माण थालिएको हो। सशस्त्र प्रहरी बल पाथीभरा गणका तत्कालीन प्रमुख प्रहरी उपरीक्षक गणेश ठाडामगरको नेतृत्वमा रंगशाला निर्माण प्रक्रिया सुरु भएको थियो । रंगशाला निर्माणका लागि त्यहाँ ७ सय ४५ वटा चिहान उत्खनन गरिएको थियो ।उत्खनन गरिएका चिहानको स्तम्भ बनाएर अभिलेख राख्ने तथा छुट्टै स्मृति पार्क बनाउने सहमतिपछि स्थानीयबासी समाधिस्थलमा रंगशाला निर्माण गर्न सहमत भएका थिए । तर, अहिले रंगशाला निर्माणको कार्य अलपत्र बन्दा स्थानीय चिन्तित बनेका छन् । निर्माण कार्य रोकिएसँगै ३० विघाभन्दा बढी जमिनको रंगशाला बेवारिसे बनेको छ । रंगशाला निर्माणका लागि सरकार र निर्माण समिति दुवै चुपचाप छन् । आर्थिक वर्ष २०६७०६८ मा सरकारले विनियोजन गरेको एक करोड बजेटबाट रंगशाला सम्याउने काम भएको थियो । त्यसपछिका ६ वर्षसम्म भने रंगशाला निर्माण कार्य अलपत्र अवस्थामा छ। केपी शर्मा ओली नेतृत्वको सरकारले उक्त रंगशालाको नाम मदन भण्डारी रहने उद्घोष गर्दै बजेट विनियोजन गरेपछि रंगशाला विवादमा तानिएको थियो ।मदन भण्डारी अन्तर्राष्ट्रिय रंगशाला बनाउने भन्दै ओली सरकारका तत्कालीन अर्थमन्त्री विष्णु पौडेलले बजेट भाषण गरेलगत्तै आदिवासी रंगशाला तथा स्मृति प्रतिष्ठान विरोधमा उत्रिएको थियो। त्यसैबखतदेखि प्रतिष्ठान र नेकपा एमालेको परस्पर विरोधी अडानका कारण बजेट विनियोजन भए पनि रंगशाला निर्माणको काम भने हुन सकिरेको छैन । विवाद समाधानका लागि अहिलेसम्म दुवै पक्षबाट ठोस पहल भएको पनि देखिँदैन । विवादकै कारण गत वर्ष विनियोजित बजेटसमेत फ्रिज भएको छ । रंगशाला निर्माणका लागि गत बर्ष एक करोड रुपैयाँ विनियोजन भयो । तर, विवाद साम्य नभएकाले बजेट निकासा हुन सकेन । आव २०७००७१ मा सरकारले विनियोजन गरेको एक करोड ५० लाखमध्ये छानाबिनाको प्यारापिट निर्माण गर्न राष्ट्रिय खेलकुद परिषदले टेण्डर आहान गरेको थियो । तर ठेकेदार कम्पनीले कमसल इँटा प्रयोग गरेको भन्दै स्थानीयले विरोध जनाएपछि प्यारापिट निर्माण कार्यसमेत अलपत्र अवस्थामा छ । रंगशालाभित्र निर्माण थालिएको स्तम्भ पनि अधुरै छाडिएको छ । विवादसँगै निर्माण समितिले आवश्यक पहल गर्न नसक्दा पनि रंगशाला निर्माण अलपत्र बनेको आदिवासी रंगशाला तथा स्मृति प्रतिष्ठानका सदस्य दीपेनवाला राईले बताए । उनले भने, प्रतिष्ठानका अध्यक्ष नित्यानन्द ताजपुरिया आदिवासी जनजाति महासंघको महासचिव हुनुभएको छ । उहाँको व्यस्तताले लामो समयदेखि बैठक बस्न सकेको छन । यसैले हाम्रो पक्षबाट पनि जति पहल हुनुपर्ने हो, त्यो हुन सकिरहेको छैन । ओली सरकारले साथ नदिएको र त्यसपछिका सरकारले पनि आवश्यक साथ सहयोग नगरेको उनको गुनासो थियो । तर, रंगशाला निर्माणका लागि सबै सहमत रहेकाले चाँडै बैठक बसेर ठोस निर्णयसाथ अघि बढ्ने सदस्य राईले बताए । सरोकारवाला पक्षका शेरबहादुर लिम्बूले रंगशाला निर्माण नहुने भए पुन: पहिलेकै जस्तो समाधिस्थलको रूपमा प्रयोग गर्न पाउनुपर्ने माग राखे । उनले सरकार र निर्माण समितिको बेवास्ताका कारण रंगशाला अलपत्र बनेको बताए । हामी आफन्तको चिहान उखेलेर त्यहाँ रंगशाला बनाउन सहमत भयौं । तर, अहिलेसम्म रंगशाला बन्न सकेको छैन, लिम्बूले भने, सरकार र निर्माण समितिले यस विषयमा गम्भीर भएर पहल थाल्नुपर्यो । होइन भने हामी पहिलेकै जस्तो कपुर थान बनाउन थाल्छौं । चिहान उत्खनन गरेर रंगशाला निर्माण गर्ने विषयमा गरिएको सम्झौता कार्यान्वयन नहुनु र रंगशालामाथि राजनीति गर्न खोज्दा निर्माण कार्य अलपत्र बन्न पुगेको स्थानीय गोकुलमान लिम्बू बताउँछन् । मदन भण्डारीको नाममा बनाउन दिएर रंगशाला बन्छ, नभए बन्दैन भनि पूर्व प्रधानमन्त्री एवं एमाले अध्यक्ष ओलीको चेतावनीका कारणले पनि रंगशालाको निर्माण कार्य अलपत्र बनेको गुनासो स्थानीयवासी देउकुमार राईको छ । आदिवासी रंगशाला तथा स्मृति प्रतिष्ठानका महासचिव धिरेन लावतीले आफूहरू रंगशाला निर्माणकै पहलमा केन्द्रित रहेको बताए । उनका अनुसार प्रतिष्ठानका अध्यक्ष काठमाडौंमा रहेर आवश्यक बजेटबारे पहल गरिरहेका छन् । हामी रंगशालाकै विषयमा छलफल र पहल गरिरहेका छौं । स्थानीय तह बनेपछि अब बजेट कहाँबाट आउँछ भन्ने अन्योल पनि छ । तर, हामी रंगशालाको निर्माण कार्य जतिसक्दो चाँडो सुरु गर्ने पक्षमा लागिरहेका छौं, उनले भने ।"
सारापोभा अगाडि बढ्दै,"न्युयोर्क (एएफपी) रसियाली मारिया सारापोभाले शुक्रबार राति यूएस ओपन टेनिसको अन्तिम १६ को यात्रा तय गरेकी छन् । यसका लागि उनले अमेरिकी किशोरी सोभिया केनिनको चुनौती समाप्ति पारिन् । पुरुषतर्फ भने सन् २०१४ का विजेता क्रोएसियाली मारिन सिलिच प्रतियोगिताबाट बाहिरिएका छन् । पूर्व विश्व नम्बर एक खेलाडी सारापोभा सन् २००६ को यूएस ओपन विजेता हुन् । उनी यसपल्ट १५ महिनाको डोपिङ प्रतिबन्धपछि पहिलोपल्ट ग्रान्ड स्लाममा खेलिरहेकी छिन् । सारापोभाले १ सय ३९ वरीयताकी वाइल्ड कार्डप्राप्त सोभियालाई ७५, ६२ ले हराइन् । अब उनले चौथो चरणमा लात्भियाकी १६ औं वरीयताप्राप्त अनास्टासिजा सेभास्टाभोको सामना गर्नेछिन् । पाँचपल्टकी ग्रान्ड स्लाम विजेता सारापोभा सन् १०२६ को अस्ट्ेरलिया ओपनका क्रममा डोपिङ परीक्षणमा समातिएकी हुन् । उनको रगतमा प्रतिबन्धित शक्तिबद्र्धक औषधी मेल्डोनियम भेटिएको थियो । उनी सन् २०११ यता खेलेका १५ ग्रान्ड स्लाममध्ये १४ पल्ट अन्तिम १६ मा पुगेका हुन् । चोटका कारण फ्रेन्च ओपन खेल्न नपाएका सारापोभालाई विम्बल्डनमा वाइल्ड कार्ड दिइए पनि चोटका कारण खेल्न पाएकी थिएनन् । अन्तिम १६ पुग्न सफल भएको निश्चित रूपमा खुसी छु, सारापोभाले प्रतिक्रिया दिइन् । अर्कोतर्फ चोटबाट गुज्रिरहेका पाँचौं वरीयताप्राप्त सिचिल भने अर्जेन्टिनाका डिएगो सावर्टम्यानको हातबाट ४६, ७५, ७५, ६४ ले पराजित भए । चोटका कारण राम्रो खेल्न सकिरहेको छैन, त्यसैले खेलमा राम्रो चुनौती पनि पेस गर्न सकिएन, उनले भने । सिलिच प्रतियोगिताबाट बाहिरिएको अर्थ अब प्रतियोगिताको आधा भागबाट अहिलेसम्म ग्रान्ड स्लाम जित्न नसकेका खेलाडी फाइनल पुग्ने छन् । यस समूहमा शीर्ष १० बाहिरका खेलाडी मात्र छन् । त्यसमा सबैभन्दा प्रभावशाली खेलाडीका रूपमा क्यानाडेली किशोर डेनिस सापाभालोभ छन् । इजरायलमा जन्मेका १८ वर्षीय सापाभालोभले बेलायतका केली एडमुन्डोलाई पन्छाए । चोटले एडमुन्डोले खेल छाड्नुअघि सापाभालोभ ३६, ६३, ६३, १० ले अगाडि थिए ।"
मेक्सिको छनोट,"पेरिस (एएफपी) स्ट्राइकर ह्यारी केनले दुई गोल गरेपछि विश्वकप छनोटमा इङल्यान्डले माल्टालाई ४० ले पराजित गरेको छ । प्रिमियर लिगका पछिल्ला दुई सिजनमा गोल्डेन बुट जितेका केनले जारी सिजनमा भने गोल गर्न सकेका छैनन् । टोटेनहमका केनले दोस्रो हाफको सुरुआतमै दिलाएको अग्रतामा इङल्यान्डका लागि रायन बर्टर्यान्ड र ड्यानी वेल्बेकले ११ गोल थपेका थिए । केनले खेलको अन्तिम समयमा व्यक्तिगत दोस्रो गोल गरेपछि इङल्यान्डले एकपक्षीय नतिजा निकाल्यो । टोली १७ अंक जोड्दै समूह एफ को शीर्षस्थानमा कायम छ । उसले २ अंकको अग्रता बनाएको छ ।सोही समूहको दोस्रो स्थानको स्लोभाकियाले स्लोभेनियालाई १० ले हरायो । स्कटल्यान्ड पनि लिथुवानियालाई ३० ले हराउँदै ११ अंकसहित तेस्रो स्थानमा कायम रह्यो ।डेनमार्कले समूह ई को शीर्षस्थानको पोल्यान्डलाई ४० ले पराजित गर्दै छनोट आशा जीवित राखेको छ । दोस्रो स्थानको मोन्टेनेग्रोले पनि कजाखस्तानलाई ३० ले पराजित गर्यो । पोल्यान्डसँग १६ अंक छ भने डेनमार्क र मोन्टेनेग्रोले समान १३ अंक जोडेका छन् ।समूह सी को खेलमा भने जर्मनीले अन्तिम समयमा गोल गर्दै चेक गणतन्त्रमाथि २१ को जित निकालेको छ । म्याट्स हमल्सले ८८ औं मिनेटमा हेडरमार्फत गोल गरेपछि जर्मनीले ३ अंक जोड्यो । विश्वकपमा छनोट हुन जर्मनीलाई अन्तिम ३ खेलमा ४ अंक आवश्यक छ । उत्तरी आयरल्यान्ड भने सान मारिनोलाई ३० ले पराजित गर्दै दोस्रो स्थानमा यथावत रह्यो ।मेक्सिको छनोटमेक्सिकोले पानामालाई १० ले पराजित गर्दै विश्वकपका लागि रसियाको यात्रा पक्का गरेको छ । मेक्सिको विश्वकपमा छनोट हुने पाँचौं टोली हो । यसअघि आयोजक रसियासँगै ब्राजिल, जापान र इरान छनोट भइसकेका छन् ।"
सगरमाथा र हिमालयन क्वाटरफाइनलमा,"काठमाडौं (कास) सगरमाथा क्रिकेट क्लब ललितपुर र हिमालयन क्रिकेट एकेडेमी शनिबार गणेशबहादुरप्राणमाया चित्रकार स्मृति कप यू१९ ट्वान्टीट्वान्टी क्रिकेटको क्वाटरफाइनल पुगेका छन् । सगरमाथाले रामारोशनलाई ६४ रन र हिमालयनले नेक्सस क्रिकेट एकेडेमीलाई ३९ रनले हराए । टुँडिखेल मैदानमा टस हारेको सगरमाथाले २० ओभरमा ६ विकेट गुमाई १ सय २९ रन बनायो । आदित्य बिकले ३१, सुनील थापाले २९ रन बनाए । रामारोशनका योगेश रावलले ३ र ऋतिक मगरले २ विकेट लिए । जवाफमा रामारोशन १५४ ओभरमै ६५ रनमा अलआउट भयो । सगरमाथाका म्यान अफ द म्याच आयुष बानियाँले ५ विकेट लिए । अशोक गौतमले २ विकेट लिए । दोस्रो खेलमा हिमालयनले ८ विकेट गुमाई १ सय ३१ रन बनायो । पवन कार्कीले २१, आयुषमान बमले १९ रन बनाए । नेक्ससका मोविन शर्माले ४ र सागर घिमिरेले २ विकेट लिए । नेक्सस १९५ ओभर खेल्दै ९२ रनमा अलआउट भयो । सागरले २३ र प्रियान्स श्रेष्ठले २१ रन बनाए । हिमालयनका रोशन अधिकारीले ४ र पवनले २ विकेट लिए ।"
बलिया साथी,रिचर्ड स्यान्ड्रक युक्रेनका रिचर्डले दुई वर्षकै छँदा व्यायाम गर्न थालेका थिए । रिचर्ड आफ्ना बुवासँगै अभ्यास गर्थे । यिनले हरेक दिन ६ सयपटक पुसअप्स गर्न सक्छन् । यिनको शरीरमा एक प्रतिशत मात्र बोसो छ । तर यस्तो शरीर भए पनि उनी पूर्णरूपमा अझै सन्तुष्ट छैनन् । यिनका धेरै साथी पनि छैनन् किनभने उनको अधिकांश समय अभ्यासमै बित्ने गरेको छ । लिटिल हरक्युलिस को नामले चर्चित रिचर्ड युनिभर्सल स्टुडियोको प्रदर्शनमा स्टन्टम्यानको जस्तै काम गरिरहेका छन् ।
हाम्रो संस्कृति,"इन्द्रजात्रा काठमाडौं उपत्यकामा मनाइने पर्व हो । यो पर्व पर्सि (मंगलबार) परेको छ । स्वर्गका राजा इन्द्रसँग सम्बन्धित जात्रा प्रदर्शन गरिने भएकाले यो पर्वलाई इन्द्रजात्रा भनिएको हो । विशेष गरी नेवारी समुदायले यो पर्व धुमधामसँग मनाउँछन् । उपत्यकाका आदिवासीका रूपमा मानिएका नेवारहरूकै विशेष अग्रसरतामा लिच्छवी वंशका राजाहरूको शासनकालदेखि नै इन्द्रजात्रा मनाउन थालिएको हो । इन्द्रजात्रालाई नेवारी भाषामा ययाँ पुन्ही भनिन्छ । भाद्र शुक्ल द्वादशीदेखि आश्विन कृष्ण चौथीसम्म सप्ताहव्यापी रूपमा यो पर्व मनाउने चलन छ । किम्वदन्तीअनुसार यो पर्वलाई औपचारिक रूपमा मनाउने प्रचलन लिच्छवी राजा गुणकाम देवले थालेका हुन् । ऐतिहासिक मान्यताअनुसार लिच्छवी कालीन समयमा नेपालमा ठूलो संकट आएको थियो । राजा गुणकाम देवले भगवान् इन्द्रको पूजा गरीे देश र जनतलाई त्यो संकटबाट बचाएका थिए रे । त्यसपछि देशमा वर्षभरि हुन सक्ने संकट निवारण गर्न यो पर्व मनाउने परम्परा बसेको हो । हिन्दु धार्मिक मान्यताअनुसार भगवान् विष्णुका विभिन्न १० अवतारहरूमध्ये वामन अवतारलाई पनि एक प्रमुख अवतारका रूपमा मान्ने गरिन्छ । भाद्र शुक्ल द्वादशीका दिन धर्तीभरि मौलाएको अन्याय, अत्याचारलगायत अन्य दानवीय व्यवहार नाश गर्नका लागि विष्णुले वामन अवतार धारण गरेकाले यो दिनलाई वामन द्वादशी पनि भनिन्छ । इन्द्रजात्राको अवसर पारेर काठमाडौं दरबार डबलीमा भगवान् विष्णुका दसै अवतारको नृत्य प्रस्तुत गर्ने परम्परा पनि छ । भाद्र शुक्ल द्वादशीकै दिन हनुमानढोकाको कालभैरव मन्दिरअगाडि काठमाडौं उपत्यकाका मानन्धर समुदायले विधिपूर्वक लिंगो ठडयाउने काम गर्छन् । परापूर्वकालमा भगवान् इन्द्र र दैत्यहरूबीच घमासान युद्ध हुँदा इन्द्रले ती दैत्यहरूमाथि विजय हासिल गरेको खुसियालीमा लिंगो ठडयाउने गरिएको किम्वदन्ती छ । त्यस लिंगोलाई इन्द्रको झन्डाको प्रतीकका रूपमा सम्मान गर्ने प्रचलन छ । यसरी ठडयाइने लिंगो काभ्रेको सल्लाघारीबाट बोकेर ल्याइन्छ । इन्द्रजात्राका अवसरमा भैरव, गणेश र कुमारीको रथयात्रा गर्ने प्रचलन पनि छ । चतुर्दशीका दिन हनुमानढोकाको घरबाट साइत जुराएर कुमारीको रथलाई सिँगारी टोल परिक्रमा गराइन्छ । यसरी भगवान्का मूर्तिलाई सिँगार्ने क्रममा क्रमश: गणेश, कुमारी र भैरवलाई रथमा राखेर उपस्थित जात्रालुसमक्ष प्रदर्शन गरिन्छ । नेपाल एकीकरणका क्रममा पृथ्वीनारायण शाहले इन्द्रजात्राकै अवसर छोपेर काठमाडौं उपत्यकालाई आफ्नो नियन्त्रणमा लिएका थिए । लगातार तीन पटकसम्म पराजय भोगेका पृथ्वीनारायण शाहले उपत्यकाबासी इन्द्रजात्राको रमाइलोमा चुर्लम्म डुबिरहेको मौका छोपेर काठमाडौंमाथि आक्रमण गरेका थिए । यसबाट पनि यहाँका बासिन्दा इन्द्रजात्राप्रति कति मोहित हुँदा रहेछन् भन्ने स्पष्ट हुन्छ ।कमल कोइराल"
फुर्सदमा पढौं,"समालोचक तथा कथाकार देवीप्रसाद सुवेदीले सुनको मृग बालकथा संग्रह बजारमा ल्याउनुभएको छ । यो संग्रहमा महाभारत र रामायणमा आधारित कथाहरू समेटिएका छन् । पुस्तकमा सुनको मृग, धर्मको मर्म, एक सय पाँच, हाँस्यो कि नास्यो, घमण्डी रावण, वीरबल हनुमान, ख्यालठट्टा, दमन, दान र दया, विद्यार्थी सत्यकाम, अविनाशी धन, गुरुआमाको इच्छा, मिथ्या भाषण र पश्चाताप र मित्रता शीर्षकका कथा छन् । सुनको मृग यसै संग्रह भित्रको एक कथा हो । यो कथामा रामसीता वनबास जाँदा भोग्नुपरेका समस्या छन् । १४ वर्ष लामो वनबासका बेला राम, सीता र लक्ष्मण पञ्चवटी आश्रममा बस्थे । त्यहाँ चिटिक्क परेको सानो कुटी थियो । धेरै किसिमका पशुपक्षी र कन्दमूल थिए । त्यसैले त्यो ठाउँ उनीहरूलाई मन परेको थियो । आश्रममा एक दिन रामले सीतालाई नीतिकथा सुनाइरहेका बेला एउटा सुनौलो मृग आइपुग्यो । सीतालाई त्यो मृग अति नै मन पर्यो । उनले रामलाई मृग लिन पठाइन् । मृगको छालाबाट चोलो सिलाउने उनले इच्छा व्यक्त गरिन् । रामले नमान्दा नमान्दै पनि उनले जबरजस्ती पठाइन् । राम धनुषवाण लिएर मृगको खोजीमा गए । राम गएपछि लक्ष्मण आए । लक्ष्मणसँग पनि सीताको वादविवाद भयो । मृग मायारूपी थियो । रावणले छल्न पठाएको थियो । त्यति नै बेला अचानक रामको आवाज सुनियो भाइ लक्ष्मण मलाई बचाऊ । त्यो सुनेर एउटा सुरक्षा रेखा कोरेर यहाँदेखि बाहिर नजानू भनेर सीतालाई आग्रह गर्दै लक्ष्मण दाइलाई बचाउन गए । तररामलाई केही भएको थिएन । त्यो आवाज नक्कली थियो । सीतालाई हरण गर्न रावणले छल गरेको थियो । लक्ष्मण गएपछि रावण जोगीको रूप लिएर आश्रममा आउँछ र भीक्षा माग्छ । उसले सीतालाई भन्यो लक्ष्मणरेखाबाहिर आएर दिए मात्र भीक्षा दिन्छु नत्र लान्नँ । भीक्षा दिन लक्ष्मण रेखाबाहिर आएपछि रावणले सीतालाई हरण गर्यो । यसरी सीताले नचाहिँने कुरामा जिद्दी गर्दा आपत् आइपर्यो । हामीले पनि अनावश्यक कुरामा कहिल्यै जिद्दी गर्नु हुँदैन भन्ने सन्देश यो कथाले दिएको छ । संग्रहका अरू कथा पनि यस्तै नैतिक सन्देशमूलक छन् । धटर्मको मर्म कथामा महाभारतको प्रंसग उल्लेख छ । यसमा पाण्डवले कौरवसंग जुवा हारेपछि बाह्र वर्षका लागि वनवास जानु परेको प्रसंग उल्लेख छ । संग्रहमा समेटिएका हरेक कथाले बालबालिकालाई अनैतिक काम नगर्न प्रेरित गरेको छ । स्वदेश प्रकाशनले बजारमा ल्याएको यो पुस्तकको मूल्य १ सय ५० रुपैया छ ।"
चरा चिनाउँदै,"मनोज पौडेलउनी नेपाली होइनन् । तर नेपालका चरा, वन्यजन्तु र उच्च हिमशृंखलाले उनलाई नेपालसँग साइनो जोडेको छ । उनी बर्सेनि दुईपटक नेपाल आउँछन् । टाढाटाढा चरा, वन्यजन्तु, हिमशृंखला र मनोरम दृश्य क्यामेरामा कैद गर्छन् । बडेमाको लेन्स फैलाउँदै क्षणभरमै सुन्दर र मनमोहक तस्बिर मेमोरीमा सेभ गर्छन् । उनी हुन्, ६६ वर्षे अस्ट्रियन वाइल्ड लाइफ फोटो पत्रकार क्लाइड ओडोनेल ।उनको जोसजाँगर कुनै युवाको भन्दा कम छैन । यति खारिएका छन् कि चरा र वन्यजन्तु देख्नासाथ लामो लेन्स सोझयाइहाल्छन् । सीप र अनुभवले गतिलो एंगलमा स्न्याप कैद गरिहाल्छन् । ५० वर्षसम्म ल्यान्डस्केप फोटोग्राफीमा अनुभव सँगालेका क्लाइड पछिल्लो डेढ दशकदेखि वाइल्ड लाइफ फोटोग्राफीमा रमाएका छन् । १६ वर्षको उमेरदेखि क्यामेरा चलाउन थालेका उनी अहिले चल्तीका वाइल्ड लाइफ फोटो पत्रकार हुन् । उनै फोटो पत्रकार अहिले नेपालको पर्यटन प्रवद्र्धनमा लागेका छन् । उनी यहाँका वन्यजन्तु, चरा र रोमाञ्चक हिमशृंखलाबाट पर्यटकलाई लोभ्याउँछन् । नेपालमा फोटोग्राफी गर्दा पाएको ज्ञान, अनुभव, सूचना र जानकारी अस्ट्रियाका प्रकृतिप्रेमीलाई बाँड्छन् । अस्ट्रियामा नेपाली पर्यटन प्रवद्र्धन गरिरहेका छन् । उनले वर्ड ग्यालरी एसिया वेबसाइट पनि सञ्चालन गरेका छन् । चराप्रेमीका लागि उक्त वेबसाइट निक्कै लोकप्रिय छ । नेपालका तराईदेखि हिमालमा पाइने चरा पनि वेबसाइडमा राखेका छन् । विश्वका ३० भन्दा बढी मुलुक घुमे पनि यहाँ जस्तो आनन्द अन्त कतै पाइनँ, उनी भन्छन्, त्यही भएर नेपाल मेरो दोस्रो घरजस्तै भएको छ । यसैले नेपालप्रति मेरो लगाव बढेको छ ।२१ वर्षको अवधिमा उनी ४४ पटक नेपाल आइसकेका छन् । अद्वितीय र रमाइलो संस्कृति, नजिकबाट देखिने हिमशृंखला, रोमाञ्चक पदमार्ग, वन्यजन्तु र चराको मनमोहक दृश्यावलोकन यहाँका मुख्य आकर्षण हुन्, उनी भन्छन् । उनले नेपालमा ३ सय ८० प्रजातिका चरा र ६५ वन्यजन्तुका रमाइला र चित्ताकर्षक तस्बिर खिचेका छन् । पुतली, फूल र प्राकृतिक मनोरम स्थलका तस्बिर पनि लिएका छन् । क्लाइड नेपालका अधिकांश राष्ट्रिय निकुञ्ज, आरक्ष र पर्यटकीय स्थलबारेका ठूला जानकार पनि हुन् । उनमा कला, संस्कृति र परम्पराको पनि गतिलो ज्ञान छ । त्यसैले उनी अस्ट्रियामा नेपालको संरक्षण क्षेत्रका गतिला जानकार मानिन्छन् । वर्षको दुईदुईपटक उनी नेपालका वाइल्ड लाइफ र चराबारे अस्ट्रियन एबीसी रेडियो र टेलिभिजनलाई अन्तरवार्ता दिन्छन् । अस्ट्रेयाबाट निस्केका एक हजारभन्दा बढी संरक्षणसम्बन्धी पुस्तक, ब्रोस्योर, क्यालेन्डर, जर्नल र डायरीमा उनले नेपालमा खिचेका वन्यजन्तु र चराका तस्बिर प्रकाशित छन् । उनले खिचेका नेपालका तस्बिरले अस्ट्रियामा धेरै वाइल्ड लाइफ पुरस्कार र सम्मान पाइसकेका छन् । नेपालका बाघ, हिउँ चितुवा र गैंडासँग रमाउन धेरै विदेशी आकर्षित हुन्छन्, उनको अनुभव छ, डाँफे, मुनाल, खरमुजुर, काँडे भ्याकुर र हिमालय कुटिया चराले विदेशीलाई लोभ्याउँछन् । अस्ट्रियाको भिक्टोरियामा बस्ने उनी हिँड्दा सधैं १२ किलोको झोला बोक्छन् । झोलमा दुइटा क्यामेरा हुन्छन् । अहिलेको चल्तीका महँगो सेभेन डी मार्क सेकेन्ड र फाइभ डी मार्क । त्यसमा टु प्वाइन्ट एटको सयचार सय जुम र दिअठारको वाइड लेन्स हुन्छ । अनि गतिलो ट्राइपोट । उस्तै झोला । करिब १८ लाख रुपैयाँका उपकरण बोकेर उनी सधंै राम्रा राम्रा चरा र प्राकृतिक छटाको खोजीमा डुलिरहेका हुन्छन् ।"
मेरो कल्पनाको नेपाल,"साउनको कालो बादलको मुस्लोभित्रगन्तव्यविहीन भांैतारिरहेको चरीजस्तै वर्तमानको मेरो देश नेपाल र, म यो देशको कर्णधार भत्किएको सडकबाट उडेको कुइरीमण्डल धूलोभित्र उकुसमुकुस भइरहेको कोलाहाल ध्वनिको कहालीलाग्दो आवाजमा पनि आफ्ना कानहरू ठाडा पार्दै आकाश ढाक्दै उडेको अनिश्चितताको पिरो धुवाँबीच आफ्ना आँखा चनाखो राख्दै सपना देखिरहेको छु म कल्पनामा बगिरहेको छु म ।मेरो सपनाको छालमा मेरो कल्पनाको देश टल्किरहेछ ।मोतीका दानाले सजिएर विश्वमान चित्रलाई मस्किँदै कर्के नजर झिम्क्याइरहेछ ।सगरमाथाको शिरमा रातो गुराँस सिउरिएर पहाडी नाकमा डाँफे चरोको बुलाकी लगाएर तराईको काखमा शान्तिको ज्योति बुद्धलाई ध्यानमा राखेरसंसारमा नवीन सभ्यताकोउदयमान गराइरहेछ ।हो , मेरो कल्पनाको देश नेपालमापाखण्डी प्रवृत्ति छैन विखण्डनको धर्सा देखिँदैनअसमानताको आगो दन्कँदैनवैमनस्यताको खाडल भेटिँदैन आफ्नै सिमानाभित्रसार्वभौमिकता हराउँदैनदासत्व मानसिकता बोकेका ती भीडकोकुुनै अस्तित्व छैन ।हो, मेरो कल्पनाको देश नेपालमाज्ञान र बुद्धिको महासागर भर्ने विश्वविद्यालय छन् जनताको नि:स्वार्थ सेवा गर्ने राज्यसंयन्त्र छन् ।देशको लागि पसिना बगाउने पौरखी जनता छन्समाज र मानिसको संवेदना बुझ्ने शासक छन् हो, साँच्चै मेरो देश नेपालमातराईले एकताको संगीत भर्दछ पहाडले भ्रातृत्वको गीत गाउँदछहिमालले समानताको चालमा नाच्दछ ।वास्तवमै, मेरो कल्पनाको देश नेपाल शान्त र समृद्ध छन्याय र शुसासनयुक्त छ ।दुनियाँलाई स्वर्गको झझल्को मेटाउँदछ ।र, यही हो मेरो कल्पनाको देश नेपाल ।ओएसिस देवकोटा, कक्षा७महर्षि स्कुल, सामाखुसी, काठमाडौं"
समयको महत्त्व,"होइन त,समयसँगै चल्न सकेलक्ष्यसम्म पुुग्न सकिन्छ ।कामबाट हुने दबाब र तनावसमयमै काम गरी घटाउन सकिन्छ ।इशान भण्डारीअक्सिडेन्टल पब्लिक स्कुल, कक्षा९अनामनगर, काठमाडौं ।"
खितिती खितिती,"बच्चा : (पाहुनालाई) हजुर अझै कतिन्जेल यहाँ बस्नुहुन्छ ? पाहुना : किन र बाबु ? बच्चा : बुवाले भन्नुभएको पाहुना नउठेसम्म हामी खाना खान नबस्ने रे !एउटा चोर निकै धनी मानिसको घर चोर्न गएछ । ऊ अनेक जुक्ति लगाएर सेफसम्मै पुगेछ । सेफमा लेखिएको थियो सेफ खोल्नका लागि ४५२ नम्बर थिच्नुहोला । चोरले त्यो नम्बर थिच्नेबित्तिकै अलार्म बजेछ । अनि पुलिस आएर चोरलाई पक्रेछ । पुलिसले पक्रेर लाँदालाँदै चोरले घरधनीलाई भनेछ, साहुजी आजदेखि मलाई मान्छेहरूसँग विश्वास रहेन । श्रीमती : हिजो तपाईंले धेरै पिउनुभएको थियो । यसरी मातेर लड्ने गरी पनि पिउनुहुन्छ ? श्रीमान् : हेर न के गर्नु ? यो सबै गलत संस्कारको परिणाम हो । हामी जम्मा ४ जना साथीका लागि ४ बोटल रक्सी मात्रै थियो । तर के गर्नु, अरू तीन जना बेबकुफहरू रक्सी नखाने परेपछि मलाई मात्रै धेर हुने नै भयो नि १"
हुप होबल रेस,खेल्ने तरिका यो खेलमा सहभागी हरेक खेलाडीको दुवै खुट्टा बाँधिने गरी (चित्रमा देखाएजस्तै) रिङ छिराउनुपर्छ । त्यस्तो रिङ धेरै कँसिलो वा धेरै खुकुलो पनि हुनुहुँदैन । खेलाडीले गोडा तन्काउँदा कस्सिने किसिमको हुनुपर्छ । त्यसपछि रेफ्रीले सिटी फुकेर खेल सुरु भएको संकेत दिएपछि रिङ बाँधिएका खेलाडीले तोकिएको दूरीसम्म सकेसम्म छिटोछिटो अघि बढेर निर्धारित दूरी पूरा गर्नुपर्छ । यसरी निर्धारित दूरी पार गर्दा खुट्टामा बाँधिएको रिङ खस्नु हुँदैन । त्यसो भएको खण्डमा उक्त खेलाडी अयोग्य मानिन्छ । खेलको नियम पूरा गरेर जुन खेलाडीले सबैभन्दा कम समयमा निर्धारित दूरी पूरा गर्न सक्छ त्यही खेलाडी विजेता हुन्छ । यसरी चरणबद्ध रूपमा खेल खेलाइसकेपछि छनोट भएका खेलाडीहरूबीच फाइनल चरणको खेल खेलाई विजेता छनोट गर्न सकिन्छ ।
सुरभीको बगैंचा,"सुरभीको बगैंचामा थरीथरीका फलफूल छन् । उनको बाबाले वर्षैपिछे नयाँनयाँ फलफूलका बिरुवा रोप्नुहुन्छ । उनी ससाना बिरुवामा बाबासँगै पानी हाल्छिन् । गोडमेल गर्छिन् । रूखमा फलेको मौसमी फलफूल पनि टिपेर खन्छिन् । बाबाले नै हो, उनलाई रूखैबाट फलफूल टिपेर खान सिकाएको । अफिसबाट आएपछि बाबाले उनलाई बोकेर आफ्नै बगैंचामा घुमाउँदै खेलाउनुहुन्थ्यो । उहाँले सबै फलफूलको नाम पनि सिकाउनुभएको छ । सुरभीलाई अम्बा, सुन्तला र जामुन खुबै मन पर्छ । उनलाई बाहिरबाट किनेर ल्याएको भन्दा आफ्नै बगंैचाको फलफूल खान मनपर्छ । अझ आफैंले टिपेको फलफूल खाँदा त झन् स्वादिलो लाग्छ । त्यसैले रूखबाट टिप्छिन् र खान्छिन् । अलि ठूला रूखबाट आफैंले टिप्न सक्दिनन् । भन्छिन्, फलफूल रूख नभई बिरुवामै फल्नु नि । आफूलाई मन परेको फलफूल आफ्नै हातले टिप्न नसक्दा दिक्क लाग्छ । कहिलेकाहीं त फलफूल टिप्दा हाँगा पनि भाँचिन्छ । सुरभीले फलफूलका हाँगा भाँचेको देखेर आमाले टिपेर राखिदिएको फलफूल मात्र खान भन्नुहुन्छ । तर उनलाई त्यसरी राखेको फलफूल खान मन पर्दैन । आजभोलि सुरभीलाई विद्यालयबाट आएपछि आफैं बगैंचामा जाने बानी नै लागेको छ । नगई चित्त नै बुझ्दैन । फलफूल खान मात्र होइन, बगैंचामा चराहरूको चिरबिरचिरबिर आवाजले उनलाई साँच्चै आनन्द दिलाउँछ । त्यसैले साँझमा उनी प्राय: बगैंचामा नै बस्छिन् । सुरभीको बगैंचामा नास्पतीको रूख पनि छ । त्यसमा त चराले गुँड लगाएको छ । अहिले चराले बच्चा कोरलेको छ । एक दिन उनलाई त्यो बच्चा हेर्न मन लाग्यो । रूखमा चढ्न मात्र लागेकी थिइन्, आमाले बोलाउनुभयो । भन्नुभयो, अब तिम्रो बिदा सुरु भयो, हामी मामाघर जानुपर्छ । मामाघर भने पनि उनलाई बचेराको वास्तै लागेन ।एक साता मामाघर बसेर आउँदा चराले बच्चा उडाइसकेछ । उनलाई चिँचिँ गर्ने बच्चा हेर्नै नपाएकोले रिस उठ्यो । त्यसैले अन्य रूखका हाँगा भाँच्दै, फलफूलका चिचिला पनि टिप्दै फाल्दै गर्न थालिन् । रिसको सुरमा धेरै फलफूल फालिन्, हाँगा भाँचिन् । बाबा अफिसबाट आएपछि सुरभीलाई खोज्दै बगैंचामा आउनुभयो । भुइँभरि फलफूलका चिचिला, हाँगा देखेर बाबा छक्क पर्नुभयो । ल सुरभी त अझै हाँगा भाँचिरहेकी छन् । उहाँले विस्तारै भन्नुभयो, नानी के गरेको यस्तो ? किन हाँगा भाँचेको ? बाबाको बोली सुनेपछि उनी झसङ्ग भइन् । ओहो, भुइँभरि फलफूलका चिचिला हाँगा बाबातिर हेर्दै भनिन्, मलाई त चराको बच्चा हेर्न नपाएकोले रिस उठिरहेको छ । नास्पतीको रूखमा चराले बच्चा कोरलेको थियो । मामाघरबाट फर्किएर आउँदा उडाइसकेछ, उनी रुन थालिन्। बाबालाई थाहा भइहाल्यो । आफंैले गरेको गल्ती ढाक्न उनी रुन थालेकी हुन् भन्ने । बाबा हेर्दै हुनुहुन्थ्यो । सुरभी कुद्दै घरभित्र गइन् र आफ्नो कोठा गएर सुतिन् । बाबाआमाले खाना खान उठ भन्दा पनि मानिनन् । बगैंचामा आफैंले गरेको काम सम्झिएर उनलाई लाज भइरहेको थियो । त्यसैले अरूसँग नबोली सुतेकी हुन् । धेरै बेरपछि निदाइन् । निदाउनासाथ सपना देखिन् । सपनामा बगैंचा देखिन् । बगैंचा त रोइरहेको रहेछ । बगैंचामा भएका पुतली, चराहरू पनि चिन्तित देखिएका । आफ्ना चिचिला फालेको, फूल खेल्दै गरेको बिरुवाको हाँगा भाँचेको भनेर बिरुवाहरू रोइरहेको देखिन्, उनी झन् सपनामै रुन थालिन् । आमा के भएछ भनेर हेर्न जाँदा त सुरभी निद्रामै रोइरहेकी । त्यस्तो देखेर उहाँले सुरभीलाई झकझकाउँदै उठाउनुभयो । छोरी छोरी, के भयो ? किन रोएकी ? नानी ? आमाले बोलाएको सुनेपछि सुरभी ब्यँुझिन् । अनि आमालाई सबै कुरा बताइन् । उहाँले अबदेखि त्यस्तो नगर्न भन्नुभयो । स साना कुरामा रिसाउँदा त्यसको ठूलो असर पर्ने र त्यसको परिणाम सधैं नराम्रो मात्र हुने भन्दै सम्झाउनुभयो । सुरभीलाई पनि आमाको कुरा सही लाग्यो । रिसको सुरमा एकैछिन आफैंलाई नियन्त्रण गर्न नखोज्दा बगैंचाले पनि दु:ख पाएको महसुस गरिन् । दु:ख पाउनेलाई मात्र होइन, दु:ख दिनेलाई पनि त आनन्द नहुने रहेछ भन्ने बुझिन् । सुरभीले अबदेखि त्यस्तो नराम्रो काम नगर्ने वाचा गरिन् । सलोजा"
