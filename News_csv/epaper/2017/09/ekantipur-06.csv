शीर्षक,विवरण
"हाम्रा हैन, राम्रालाई भोट","अबधेशकुमार झा (सप्तरी), रवीन्द्र उप्रेती (महोत्तरी) र श्यामसुन्दर शशि (धनुषा)प्रदेश २ मा हुन लागेको स्थानीय तहको तेस्रो चरणको निर्वाचनबाट प्रतिनिधि चुन्न मतदाता उत्साहित देखिएका छन् । लामो समयपछि हुन लागेको निर्वाचनले गाउँबस्तीमा झेल्नुपरेको समस्या अन्त्य हुने आशा उनीहरूको छ । आफूहरूको समस्या समाधान गरिदिनेलाई भोट दिने उनीहरूले बताएका छन् । खासगरी बाढी प्रभावित क्षेत्रका बासिन्दाले बर्सेनि हुने समस्या समाधानको आशा राखेका छन् ।सप्तरीको तिलाठी कोइलाडीका बासिन्दा वर्षौंदेखि बाढीबाट प्रभावित हुँदै आएका छन् । बाढी नियन्त्रणको प्रभावकारी व्यवस्था नभएकाले सधैं संकटमा पर्छन् । त्यसैले यसपालिको स्थानीय तह निर्वाचनमा उनीहरूको इच्छा छ बाढी समस्याबाट दीर्घकालीन मुक्ति दिन सक्ने उम्मेदवारलाई भोट दिने । राजविराजहनुमाननगर सडक खण्डमा पर्ने बभनगामाकटी गाविसदेखि भारतको सीमासित जोडिएको तिलाठीसम्मका ५ गाविस मिलाएर तिलाठी कोइलाडी गाउँपालिका बनाइएको छ । खाडो खोलाको बाढीका कारण बर्सेनि उठिबास हुँदै आएको छ, तिलाठी कोइलाडी गाउँपालिकाका बेल्हीका मोहम्मद रसिदले भने, सधैं आश्वासनमै रुमलियौं तर अब यो दीर्घकालीन समस्या समाधान गर्नेलाई मात्र हामी भोट दिन्छौं ।खाडो खोलाको बाढीले तिलाठी, बेल्ही, सकरपुरा, तोपा, कोइलाडी, बरसाइनलगायत गाउँटोल बर्सेनि डुबानमा पर्छन् । खाडोकै बाढी भारतीय पक्षले थुन्न लाग्दा गत वर्ष तिलाठीमा नेपाली र भारतीय पक्षबीच ठूलो झडपसमेत भएको थियो । बाढीले पिरोलिएको वर्षौं भयो, सकरपुराका शंकर मुखियाले भने, तर भोट लिने बेलामा सबै नेताले बाढी समस्याको स्थायी निकास खोज्ने भन्छन् तर भोटपछि कोही हेर्नसम्म आउँदैनन् । वर्षातमा बाढीले बिगारेको बाटोमै वर्षभरि आउजाउ गर्नुपर्ने हाम्रो बाध्यता छ, तोपाका पुरुषोत्तम झाले भने,बाढी आएका बेला कैयौं घरमा खाना पाक्दैनन्, कैयौं परिवार विद्यालयलगायत स्थानमा आश्रय लिएर बस्नुपर्ने विवशता छ, यसको स्थायी समाधान गर्नेलाई जनप्रतिनिधि बनाउने हाम्रो योजना हो । तिलाठीका वृद्ध हरिश्चन्द्र मिश्रले भने, हरेक वर्ष आउने बाढी घरघरमा पस्छ, कैयौंका घर स्वाहा हुन्छन्, तर भोट लिएर गएका नेता फर्केर आउँदैनन्, त्यसकारण यस पटक हाम्रो मत साझा समस्याका रूपमा रहेको बाढी नियन्त्रण गर्नेलाई नै जान्छ । तोपाका तजमुल मन्सुरी पनि भोट माग्न आएका उम्मेदवारसामु बाढीको समस्या समाधानको प्रश्न राख्ने बताउँछन् । वर्षामा यस गाउँपालिकाअन्तर्गत दुई साविकका गाविस तिलाठी र सकरपुराको सदरमुकामसँग सम्पर्क नै विच्छेद हुन्छ । यी दुई गाउँलाई चारैतिरबाट बाढीले घेर्छ । अब खोक्रो आश्वासनमा भुलिन्न, तिलाठीका युवा पंकज झाले भने, दीर्घकालीन समाधान खोज्नेलाई नै भोट दिइनेछ । महोत्तरीका मतदाताले दल र जातपातभन्दा उम्मेदवारको खुबी र क्षमताका आधारमा भोट हाल्ने बताएका छन् । गाउँको विकास गर्न सक्ने इमानदार र स्वच्छ छवि भएका नेताको पर्खाइमा आफू रहेको उनीहरू बताउँछन् । जलेश्वर २ की ४० वर्षीया रेखादेवी मुखियालाई बाढीले घरबारविहीन बनायो । पति र दुई नाबालक छोराछोरीसहित अर्काको घरमा विस्थापित उनलाई कसैले एक फाँको पनि राहत नदिएको आक्रोश छ । दैनिक मजदुरी गरेर छाक टार्दै आएकी उनलाई यो चुनावले केही परिवर्तन ल्याइहाल्छ कि भन्ने आशा भने छ । यद्यपि कसलाई भोट हाल्ने भन्ने निधो उनले गरिसकेकी छैनन् । तर दलभन्दा पनि जलेश्वरलाई बाढी र डुबानमुक्त बनाउने क्षमता भएका र आफूजस्ता गरिब समुदायको जीवनस्तर उकास्न सक्ने उम्मेदवारलाई भोट दिने बताउँछिन् । फटाहा र इमान बेचुवालाई कुनै हालतमा भोट हाल्दैनौं, उनले भनिन्, गाउँघरमा फेरि बाढी नपसोस्, हाम्रो गाँसबासको व्यवस्था होस्, त्यस्तो प्रधान (मेयर) हामीलाई चाहियो ।पुन:संरचनापछि बर्दिबास नगरपालिका ११ मा परेको खयरमाराकी ४५ वर्षीया गृहिणी सम्झना गौतम पनि दलभन्दा उम्मेदवार हेरेर मत दिनुपर्ने धारणा राख्छिन् । खयरमारा २ वटा वडा भएको जिल्लाकै सुदूर उत्तरवर्ती इलाका हो । जहाँ थुप्रै समस्या छन् । महिलाका समस्या उत्तिकै विकराल रहेको उनी बताउँछिन् । कतिपय चेलीको बिहे दर्ता र सन्तानको जन्म दर्ता नहुँदा कानुनी अधिकारबाट वञ्चित छन् । विकासमा पछि परेको खयरमाराका सबै ठाउँमा मोबाइल नेटवर्क पनि पुगेको छैन । यस्ता समस्याको निराकरण गरी महिला अधिकार, सडक, शिक्षा, स्वास्थ्य, सञ्चारजस्ता विकासका पूर्वाधार पुर्याइदिने उम्मेदवारलाई भोट हाल्ने मनसाय रहेको उनको भनाइ छ । पार्टीले असल उम्मेदवार दिन सकेन भने गतिलो खोजेर भोट हाल्ने हामी महिलाले मनसाय बनाएका छौं, सम्झनाले निर्णय सुनाइन्, यो पटक हाम्रोभन्दा पनि राम्रोलाई भोट हाल्ने सोच बनाएका छौं । बलवा ६ का रामबाबु साह होटल व्यवसायी हुन् । आफ्नो गाउँ पछिल्लो पटक नगरपालिकामा स्तरोन्नति भएको सुन्दा हाँसो उठेको उनी बताउँछन् । कारण, गाउँमा एउटै गतिलो बाटो छैन । भएका सबै हिलाम्मे छन् । नेताले गर्दा गाउँको अवस्था बिग्रेको उनको आरोप छ । उनको परिवारमा ५ मत छ । तर यो पटक दलगत होइन, उम्मेदवार चिनेर भोट हाल्नुपर्ने उनी बताउँछन् । हामीलाई राम्रो उम्मेदवार चाहियो, उनले भने, जनताको नाममा आएको बजेट भ्रष्टाचार नगर्ने विकासप्रेमी, इमानदार उसैलाई भोट हाल्छौं । गौशाला ९ का चौपाया व्यापारी गौरीशंकर साह र महोत्तरी गाउँपालिका ४ रतवाराका कृषक वीरेन्द्र तमोली पनि यो पटक जातपात र भोजभातभन्दा राम्रो उम्मेदवार हेरेर मत हाल्ने बताउँछन् । जसले जनताको हित र सुविधालाई ध्यानमा राखी भेदभाव नगरी काम गर्न सक्छ, उसैलाई भोट दिनुपर्छ, उनी भन्छन् । सीमावर्ती नगरपालिका मटिहानी २ का मोहनप्रसाद गुप्ता सचेत मतदाता हुन् । मटिहानी बजारका चर्चित स्वर्ण व्यापारी गुप्ता महोत्तरी उद्योग वाणिज्य संघको अध्यक्षसमेत हुन् । उनको गाउँबाटै मेयर पदमा ३ जना उम्मेदवारको नाम सार्वजनिक भइसकेको छ । तर कसलाई भोट हाल्ने ? भन्ने जटिल प्रश्न उब्जेको उनी बताउँछन् । स्थानीय निर्वाचन भएकाले दलगत र जातीयताभन्दा पनि स्थानीय जनताको भावना बुझेर समान ढंगमा विकास निर्माण र न्याय प्रदान गरी पिछडिएको समाजलाई अग्रगति दिन सक्ने खुबी भएको उम्मेदवारलाई भोट हाल्नुपर्ने उनको भनाइ छ । विकासको मोडेल बोकेको, स्वप्नदर्शी अनि जनतालाई परिवर्तन अनुभूति गराउन सक्ने इमानदार, स्वच्छ छवि भएको उम्मेदवार पहिचान गरेर भोट दिनुपर्छ, उनले भने । स्वच्छ छविका युवा चाहन्छौं धनुषाका मतदाताको रोजाइ छ, स्वच्छ छविका युवा उम्मेदवार । ऊर्जावान उम्मेदवारहरू विकास निर्माण र सुशासन कायम गर्न सक्षम हुने भएकाले युवा उम्मेदवार आफूहरूको रोजाइ हुने मतदाताको भनाइ छ ।थरीथरीका उम्मेदवार देखिसक्यौं, हंसपुर नगरपालिका २ बघचौडाका प्रदीप राउत भन्छन्, कोही पार्टीभन्दा माथि उठ्न सकेनन्, कोही जातीपाती तथा सगासम्बन्धीभन्दा माथि उठ्न सकेनन् । यसपालि स्वच्छ छविका ऊर्जावान उम्मेदवारलाई मौका दिनुपर्छ ।जनकपुर उपमहानगर ५ का युवा अभियन्ता मोहम्मद रियाज साफी वैज्ञानिक सोच र विकासका नयाँ मोडल लिएर आउने उम्मेदवारलाई मौका दिनुपर्ने बताउँछन् । उनले बन्द जनकपुर चुरोट कारखाना सञ्चालन गर्न सक्ने, जानकी मन्दिरलाई विश्व सम्पदा सूचीमा सूचीकृत गराउन सक्ने तथा यहाँको शिक्षा र स्वास्थ्यलगायत क्षेत्रमा आमूल परिवर्तन गर्न सक्ने उम्मेदवारलाई मौका दिनुपर्ने बताए ।युवा पुस्ताका मतदाताहरू भने मधेसका माग सम्बोधन गर्न सक्ने जुझारु युवालाई मतदान गर्नुपर्ने बताउँछन् । केमिस्ट्री विषयमा विद्यावारिधि गर्दै गरेकी जनकपुर ४ की मोनी झा भन्छिन्, मधेस आन्दोलनका क्रममा धेरैले सहादत दिएका छन् । उनीहरूले उठाएका एजेन्डालाई सम्बोधन गराउन सक्ने उम्मेदवारलाई प्राथमिकतामा राख्नुपर्छ, झाले भनिन् ।मिथिला विहारी नगरपालिका ६ तारापटीका चिया पसले युगल साह उम्मेदवार बनाउँदा राजनीतिक दल जातीपाती तथा मनीमसललाई प्राथमिकता दिने गरिएकोमा दु:ख लाग्ने बताउँछन् । उनले भने, २० वर्षपछि आएको निर्वाचनमा स्वच्छ छविका जनप्रिय नेतालाई छान्नुपर्छ । एकछिनको लाभका कारण आफ्नो बालबालिकाको भविष्यसँग खेलबाड गर्नु हुन्न । धनुषामा १ उपमहानगरपालिका, ११ नगरपालिका तथा ६ गाउँपालिका गरी कुल १८ स्थानीय तह छन् ।"
उम्मेदवारी दर्ता आज,"काठमाडौं प्रदेश २ का १ सय ३६ स्थानीय तहमा जनप्रतिनिधि चयनका लागि बुधबार उम्मेदवारी दर्ता हुँदै छ । देशभरका ७ सय ५३ स्थानीय तहमध्ये प्रदेश २ का आठ जिल्लाभित्रका स्थानीय तहमा मात्रै निर्वाचन बाँकी छ । तेस्रो चरणमा प्रदेश २ का गाउँपालिका र नगरपालिकामा निर्वाचन हुन लागेको हो । असोज २ मा हुने चुनावमा १ महानगरपालिका, ३ उपमहानगरपालिका, ७३ नगरपालिका र ५९ गाउँपालिकामा नेतृत्वका लागि मतदान हुँदैछ । ती सबै तहबाट गरी ६ हजार ६ सय २७ जना जनप्रतिनिधि चुनिने छन् । कांग्रेस, एमाले, माओवादी केन्द्र, राजपा, संघीय समाजवादी फोरम, लोकतान्त्रिक फोरमले ती सबै तहमा आफ्ना उम्मेदवार तय गरिसकेका छन् ।यसअघि, पहिलो चरणमा वैशाख ३१ मा प्रदेश ३, ४ र ६ का २ सय ८३ स्थानीय तहमा १३ हजार ५ सय ५६ र दोस्रो चरणमा असार १४ गते प्रदेश १, ५ र ७ का ३ सय ३४ स्थानीय तहमा १५ हजार ३८ जनप्रतिनिधि निर्वाचित भई जिम्मेवारी सम्हालिसकेका छन् । राजपासमेतले चुनावमा जाने निर्णय लिएपछि उक्त प्रदेशमा चुनावी वातावरण बनेको हो । प्रमुख निर्वाचन आयुक्त अयोधीप्रसाद यादवले उम्मेदवारी मनोनयन कार्यक्रममा उत्साहपूर्वक सहभागिता जनाउन दल र स्वतन्त्र उम्मेदवारसहित सबैलाई आह्वान गरेका छन् । मंगलबार पत्रकार सम्मेलनमा उनले मनोनयन दर्तामा अवरोध सिर्जना गर्ने, भड्काउने, बाधा व्यवधान खडा गर्नेलाई सुरक्षा निकायले कारबाही गर्ने बताए । सरकारले तीन तहको सुरक्षा व्यवस्था मिलाएको छ । सुरक्षा योजनाको वास्तविक कार्यान्वयन गरी सुरक्षा व्यवस्थापन भरपर्दो बनाउन आयोगले सुरक्षा निकायलाई निर्देश गरेको छ, उनले भने, निर्वाचनमा सुरक्षाको पूर्ण प्रत्याभूति रहने सरकारले विश्वस्त तुल्याएको जनकारी गराउन चाहन्छु । सम्बन्धित स्थानीय तहमा खोलिएका निर्वाचन अधिकृतको कार्यालयमा उम्मेदवारले बिहान १० देखि साँझ ५ बजेसम्म उम्मेदवारी दर्ता गराउनुपर्ने छ । राजनीतिक दलले प्रमुखउपप्रमुख वा अध्यक्षउपाध्यक्ष दुवै पदमा उम्मेदवारी दिँदा एक पदमा अनिवार्य रूपमा महिलालाई उम्मेदवार बनाउनुपर्ने कानुनी व्यवस्था छ । त्यही प्रावधानअनुसार पहिलो र दोस्रो चरणको निर्वाचनबाट उपप्रमुखउपाध्यक्ष पदमा करिब ९० प्रतिशत महिला निर्वाचित भइसकेका छन् ।प्रत्येक वडामा हुने ४ जना वडा सदस्यमा एक जना दलित महिलासहित २ सदस्य महिलाका लागि आरक्षित छ । महिला, दलित, अल्पसंख्यकलगायतले उम्मेदवारी मनोनयन गर्दा लाग्ने दस्तुरमा ५० प्रतिशत छुटको कानुनी व्यवस्था छ । वडा सदस्यका लागि ५ सय, वडाध्यक्षका लागि १ हजार, गाउँपालिकाका अध्यक्षउपाध्यक्ष, नगरपालिकाका प्रमुख तथा उपप्रमुखका लागि १ हजार ५ सय रुपैयाँ धरौटी तोकिएको छ ।तेस्रो चरणको स्थानीय तह निर्वाचनमा ३१ हजार ५ सय कर्मचारी परिचालन हुने आयोगले जानकारी दिएको छ । कुल मतदाता संख्या २६ लाख ६४ हजार ९ सय ५० छन् । तिनका लागि ३ हजार ५ सय ७८ मतदान केन्द्र तोकिएको छ । प्रमुख आयुक्त यादवले निर्वाचन आचारसंहिता कार्यान्वयनमा आयोगको विशेष चासो रहेको बताए । उनले आयुक्तहरूको नेतृत्वमा उच्चस्तरीय अनुगमन टोली प्रदेश २ का जिल्लाहरूमा खटिइसकिएको साथै प्रचारप्रसारको अनुगमन गर्न पनि प्रत्येक जिल्लामा दुईदुई जना सचिवको टोली पनि परिचालन गरिएको जानकारी दिए । मतदाता शिक्षा प्रभावकारी बनाउन घरघरमा पुग्ने गरी ३ हजार ५ सय कर्मचारी परिचालन गरिएको र प्रत्येक मतदान केन्द्रमा कम्तीमा एक जना मतदाता शिक्षा कार्यकर्ता परिचालन गरिने आयोगले जनाएको छ । तेस्रो चरणको निर्वाचनका लागि आयोगले ४४ वटा संस्थाका करिब २ हजार पर्यवेक्षकलाई निर्वाचन पर्यवेक्षण अनुमति दिएको छ । त्यस्तै, विदेशी कूटनीतिक नियोगका प्रमुख तथा प्रतिनिधिलाई जनकपुर, बर्दिबास, वीरगन्ज र सिमरामा मतदानका दिन अवलोकन भ्रमण गराउन सकिने गरी तयारी गरिएको आयोगले जनाएको छ ।"
बैंकमा अधिक तरलता,"काठमाडौं वित्तीय प्रणालीमा करिब ७० अर्ब रुपैयाँ अधिक तरलता भए पनि बैंक तथा वित्तीय संस्थाले ऋणको ब्याजदर घटाएका छैनन् । यसअघि तरलता संकट भएको भन्दै ब्याजदर बढाएका बैंक तथा वित्तीय संस्थाले हाल कोषको लागत (कस्ट अफ फन्ड) नघटेको भन्दै ब्याजदर घटाउन आनाकानी गरिरहेका छन् । राष्ट्र बैंकको तथ्यांकअनुसार सोमबारसम्म बैंक तथा वित्तीय संस्थामा करिब ७० अर्ब रुपैयाँ अधिक तरलता छ । बैंकहरू पनि कम्तीमा ६० अर्ब अधिक तरलता (लगानीयोग्य रकम) रहेको स्विकार्छन् । हालसालै राष्ट्र बैंकले विभिन्न औजारमार्फत पटकपटक बजारबाट पैसा खिच्नुले पनि वित्तीय प्रणालीमा अधिक तरलता रहेको पुष्टि हुन्छ । केन्द्रीय बैंकका अनुसार एक महिनायता बजारमा बढी भएको करिब ५२ अर्ब रुपैयाँ खिचिएको छ । तरलताको अर्को सूचक अन्तरबैंक ब्याजदर पनि शून्य दशमलव ३ प्रतिशत मात्रै छ । ट्रेजरी बिल्सको बट्टादर ० दशमलव ४८ प्रतिशत छ । रकम झिक्नु र अन्तरबैंकसँगै ट्रेजरी बिल्सको ब्याजदर एक प्रतिशतभन्दा कम हुनुले बजारमा आवश्यकभन्दा बढी तरलताको स्थिति देखाउँछ । तर, सर्वसाधारणले भने ब्याजदर घटेको अनुभूति गर्न पाएका छैनन् ।यस्तै, विगतमा अनुत्पादक क्षेत्र भन्दै सेयर, घरजग्गा, सवारीलगायत क्षेत्रमा कर्जा प्रवाह रोकेका बैंकहरूले हाल ती क्षेत्रमा कर्जा लिन आउन आह्वान गर्नुले पनि बैंक तथा वित्तीय संस्थामा तरलता पर्याप्त भएको पुष्टि हुन्छ । वित्तीय प्रणालीमा पर्याप्त तरलता रहेकाले अब बिस्तारै ब्याजदर घट्नुपर्ने राष्ट्र बैंक अनुसन्धान विभाग प्रमुख नरबहादुर थापाले बताए । दीर्घकालीन प्रकृतिका ऋण तथा निक्षेपको ब्याजदर घटेको छ, उनले भने, अल्पकालीन प्रकृतिका कारोबारमा स्थिर छ । बैंक तथा वित्तीय संस्थाले आधार ब्याजदरमा आएको परिवर्तनअनुसार ब्याजदर परिमार्जन गर्नुपर्ने भएकाले कोषको लागतमा कमी आएसँगै ब्याजदर स्वत: समायोजन हुने उनको भनाइ छ । ब्याजदरमा स्थिरता ल्याउन राष्ट्र बैंकले ठूलो प्रयास गरेको छ, त्यसको प्रभाव बिस्तारै देखिन्छ, उनले भने । बैंक तथा वित्तीय संस्थामा तरलता बढे पनि कोषको लागत घट्न नसकेकाले ब्याजदर घटाउने अवस्था नरहेको बैंकरहरू बताउँछन् । हाल प्राय: सबै निक्षेपको दर गत वर्षको सोही अवधिको निक्षेपको दरभन्दा दोब्बरजस्तै रहेकाले तत्कालै ब्याज घटाइहाल्न नसकिने उनीहरूको भनाइ छ पछिल्ला महिनामा मुद्दती निक्षेपको ब्याजदर केही घटे पनि साधारण निक्षेपको दर स्थिरजस्तै रहेकाले कोषको लागत नघटेको बैंकर्स संघका कार्यकारी सदस्य भुवन दाहालले बताए । अहिलेको अवस्था हेर्दा आउँदा केही महिना ब्याजदर घट्ने सम्भावना देखिँदैन, दाहालले भने, किनकि केही महिना बैंकहरूको लागत घट्ने सम्भावना देखिन्न । कोषको लागत नघटे पनि बैंकहरूबीच प्रतिस्पर्धा बढेकाले ब्याजदरमा केही कमी आउन थालेको ग्लोबल आईएमई बैंकका प्रमुख कार्यकारी अधिकृत अनिल ज्ञवालीले बताए । रेमिट्यान्स वृद्धिदर घट्नुका साथै आयात उच्च दरले बढेकाले अपेक्षित रूपमा निक्षेप नबढेको उनले बताए । निक्षेप नबढेपछि बैंकहरूले केही सस्तो दरमा अरू बैंकका ग्राहक तान्न लागेको देखिन्छ, उनले भने, यसकारण पनि ब्याजदरमा कमी आउने सम्भावना छ ।स्ट्यान्डर्ड चार्टर्डलगायत केही बैंकहरूले त झन् आधार दरमा (बेस रेट) समायोजन भन्दै ऋणको ब्याजदर बढाइरहेका छन् । स्ट्यान्डर्ड चार्टर्डका ब्रान्ड मार्केटिङ तथा संस्थागत मामिला प्रमुख दिवाकर पौडेलले हालै बेस रेट समायोजन गरिएको बताए । ब्याजदर बढाएका होइनौं, राष्ट्र बैंकको निर्देशनअनुसार बेस रेटमा प्रिमियम समायोजन गरिएको मात्रै हो, उनले भने । तर बलियो बैंकका रूपमा चिनिएको स्ट्यान्डर्ड चार्टर्डले गत साता घर, सवारी कर्जाका ऋणीहरूलाई पत्र पठाएर ब्याजदर बढेको सूचना दिएको थियो ।गएको वर्ष बैंक तथा वित्तीय संस्थामा ब्याजदरको निकै उतारचढाव देखियो । उक्त अवधिमा बैंकहरूले आक्रामक ढंगले ऋण विस्तार गरेकाले वित्तीय प्रणालीमा तरलता अभाव भयो । निक्षेपभन्दा ऋणको वृद्धिदर उच्च भएपछि वित्तीय असन्तुलनको अवस्था आयो । यसकारण बैंक तथा वित्तीय संस्थाले छोटो समयमै निश्चित निक्षेप योजनाहरूमा ब्याजदर तीन गुणाले बढाए । त्यही समयमा राष्ट्र बैंकले हस्तक्षेप गर्यो र सबै ग्राहकलाई फाइदा हुने गरी ब्याजदर बढाउन निर्देशन दियो । उक्त निर्देशनपछि बैंक तथा वित्तीय संस्थाले कल डिपोजिट र साधारण निक्षेपमा समान ब्याजदर बनाउनुपर्यो । त्यसले बैंक तथा वित्तीय संस्थाको लागत बढ्यो । यही बहानामा बैंक तथा वित्तीय संस्थाले ऋणको ब्याजदर पनि बढाए । अहिले परिस्थिति बदलिएको छ । बैंक तथा वित्तीय संस्थासँग पर्याप्त तरलता छ । तर, विगतमा केही निक्षेपमा उच्च लागत तिरेको बहानाबाजी गर्दै बैंकहरूले ब्याजदर घटाउन मानेका छैनन् । हाल बैंकहरू सहज अवस्थामा छन्, तर पनि तत्कालै ब्याजदर घटाइहाल्दैनन्, एक बैंकरले भने, किनकि उनीहरूले नाफा कमाउने भनेकै यही समयमा हो । अहिले बैंकहरूले पुरानो महँगो मुद्दती निक्षेप देखाउँदै हाल ऋणको ब्याजदर निर्धारण गरिरहेको जनाउँदै ती बैंकरले भने, कुल निक्षेपमा उच्च दरको निक्षेपको अंश न्यून छ, निक्षेपको ठूलो हिस्साको ब्याजदर सस्तो छ । तर पनि उनीहरूले ब्याजदर घटाउन चाहिरहेका छैनन्, किनकि यही समयमा बैंकहरू विगतको लागत परिपूर्ति गर्न लागिपरेका छन् ।"
महरा आज चीन जाँदै,"काठमाडौं उपप्रधान तथा परराष्ट्रमन्त्री कृष्णबहादुर महरा ६ दिने राजनीतिक भ्रमणमा आज बुधबार चीन जाँदैछन् । चीन र भुटानको सीमा दोक्लममा भारत र चीनबीच उत्पन्न भएको तनाव साम्य भएको एक सातापछि उपप्रधानमन्त्री एवं परराष्ट्रमन्त्री महराको चीन भ्रमण हुन लागेको हो ।चीनले केही पहिले नै निमन्त्रणा गरेको भए पनि दोक्लम संकट टरेपछि मात्रै महरा चीन जान लागेका हुन् । महराको टोली मन्त्रालयको चीन हेर्ने उत्तरपूर्वी महाशाखा प्रमुख तथा चीनका लागि नेपाली राजदूतसहित ७ सदस्यीय हुनेछ । महराले बेइजिङमा आफ्ना समकक्षी विदेशमन्त्री वाङ यीसँग दुईपक्षीय विषयमा छलफल गर्नेछन् । त्यसमा पारवहन सम्झौतादेखि पछिल्लो सबै अवस्थाका बारेमा जानकारी दिने काम हुनेछ । पारवहन सम्झौता कार्यान्वयनका लागि विभिन्न प्रोटोकल तय गर्ने काम खासै हुन नसकेको अवस्थामा यस भ्रमणमा पनि छलफल हुने जनाइएको छ । यो भ्रमणमा प्रधानमन्त्री शेरबहादुर देउवाको चीन भ्रमणबारे पनि छलफल हुने बताइएको छ । महराले त्यहाँ प्रधानमन्त्री ली खछ्याङसँग शिष्टाचार भेट गर्ने निश्चित भइसकेको महाशाखाका एक अधिकारीले बताए । उनले प्रधानमन्त्री देउवाका तर्फबाट चिनियाँ प्रधानमन्त्री लीलाई नेपाल भ्रमणको निम्तो हस्तान्तरणसमेत गर्नेछन् । अर्को दिन चाइना फरेन अफेयर्स युनिभर्सिटीमा आयोजना हुने अन्तरक्रियामा आफ्नो धारणा राख्ने र फर्कने क्रममा गोन्जाओमा ६ महिनाअघि खुलेको नेपाली महावाणिज्य दूतावास उद्घाटन गर्ने कार्यक्रम छ । परराष्ट्र मन्त्रालयले सोमबार जारी गरेको विज्ञप्तिमा भ्रमण तालिकाबारे उल्लेख गरिएको छ भने चिनियाँ पक्षले पनि विज्ञप्ति जारी गरी द्विपक्षीय छलफलको विषय खुलाएको छ । चिनियाँ विदेश मन्त्रालयका प्रवक्ता जेङ सुआङले उपप्रधानमन्त्री महराको भ्रमण दुईपक्षीय सम्बन्धको एक महत्त्वपूर्ण पक्षका रूपमा रहने बताए । बीआरआई कार्यान्वयन सघन बनाउन यो भ्रमण केन्द्रित रहने पनि प्रवक्ता जेङले सोमबार आयोजित नियमित पत्रकार सम्मेलनमा बताएका छन् । यो भ्रमणले दुईपक्षीय सम्बन्ध अझ बलियो र निकट बनाउने विश्वास हामीले लिएका छौं, जेङको भनाइ उद्धृत गर्दै विदेश मन्त्रालयको वेबसाइटमा छ, भ्रमणबाट परम्परागत मित्रबीच सहयोग र सहकार्य थप मजबुत हुनेछ । प्रधानमन्त्री देउवाले महरालाई नेपालभारत तथा नेपालचीनबीचको सम्बन्धमा एकअर्कालाई राख्न नहुने विषय स्पष्ट पार्न र नेपालचीन सहकार्य गरेर अघि बढ्न चाहेको सन्देश दिन निर्देशन दिएको प्रधानमन्त्री निकटले जनाएका छन् । दुईपक्षीय सम्बन्ध दुईपक्षीय नै हुन्छ अन्यसँगको रूपमा जोड्न हँुदैन, प्रधानमन्त्रीले महरासँग भनेको भनाइबारे निकटस्थले भने, सम्बन्ध विश्वासको आधारमा अघि बढ्ने हो । त्यसमा हामी सचेत छौं । सम्झौता कार्यान्वयन हँुदै अघि बढ्नेछन् । महराले चीनमा बेल्ट एन्ड रोड इनिसिएटिभ्स (बीआरआई) कार्यान्वयनमा नेपालले अघि बढाएको अवधारणालाई प्रस्तुत गर्ने जानकारी प्रधानमन्त्रीलाई दिएका थिए । वर्तमान सरकारले बीआरआई कार्यान्वयनलाई कतै अघि नबढाउने त होइन भन्ने आशंका व्यक्त गर्दै आएको चीनलाई उपप्रधान तथा परराष्ट्रमन्त्री महराले आश्वस्त पार्ने अधिकारीहरूले बताए । महराले भ्रमण राजनीतिक समझदारीमा नै केन्द्रित हुने जानकारी दिएको प्रधानमन्त्रीनिकट स्रोतले बतायो । पछिल्लो समय देउवा नेतृत्वको सरकार बीआरआईमा कम उत्साहित देखिएको भन्दै चिनियाँहरू आफैं सक्रिय रहेर दुईपक्षीय भ्रमणलाई महत्त्व दिएका हुन् । नेपालचीनबीच भएका सम्झौता कार्यान्वयन गर्न राजनीतिक विश्वासका लागि भ्रमण हुन लागेको हो ।"
कांग्रेसमाओवादी तालमेल जारी,"कहाँकहाँ मिले दुई दल ?मिथिला र निजगढ नगरपालिका प्रमुख : कांग्रेसउपप्रमुख : माओवादी केन्द्र लालबन्दी र जितपुरसिमरा उपमहानगरप्रमुख : माओवादी केन्द्र उपप्रमुख : कांग्रेसनिर्णय हुन बाँकीगोलबजार, हरिऔन, मिर्चैया, कर्जन्नाहलगायतका नगरपालिका"
सुत्केरीलाई पेटीमै राखेर उपचार,"काठमाडौं चार दिनअघि सुत्केरी भएकी सामाखुसीकी सविना नाज अस्पतालको पेटीमै सुत्छिन् । थापाथलीस्थित प्रसूतिगृहमा उनको उपचार चलिरहेको छ । अस्पतालको आकस्मिक कक्षमा बेड नपाएपछि चारदिने शिशु लिएर पेटीमै सुत्नुपरेको उनले सुनाइन् । रातभरि लामखुट्टेले टोक्छ, आमाबच्चा दुवै निदाउन पाएका छैनौं, उनले भनिन्, फेरि डाक्टर पनि पेटीमा सुत्ने बिरामीलाई हेर्न खासै आउँदैनन् । सुरुदेखि नै गर्भवती जाँच गराउन प्रसूति आएकाले यही अस्पतालमा सुत्केरी हुनुपर्ने बाध्यता भएको उनले सुनाइन् । पेटी नजिकको शौचालय गन्हाएर खाना खान र आराम गर्न पनि नसकिएको उनले बताइन् । धेरैपटक डाक्टर र नर्ससँग झगडा पर्यो, सुत्केरी भइसकेपछि कतै रिफर गर्न पनि मिल्दैन भन्छन्, आलो सुत्केरीलाई कहिलेसम्म भुइँमा सुताउने ? नाजका श्रीमान् मुदसिर आलमले गुनासो गरे ।प्रसूतिगृहमा दिनानुदिन सुत्केरी हुन आउने महिलाको चाप बढ्दो छ । राजधानीका सरकारी अस्पतालमध्ये प्रसूतिगृहमा मात्रै आमासुरक्षा कार्यक्रमको व्यवस्था भएकाले पनि यहीँ सुत्केरी हुन आउनेको चाप बढी छ । आमा सुरक्षा कार्यक्रमअन्तर्गत अस्पतालमा नि:शुल्क सुत्केरी गराइन्छ ।सुत्केरी हुन दैनिक ८० जना नयाँ महिला थपिने अस्पताल प्रशासनको तथ्यांक छ । बढ्दो बिरामीको चापअनुसार पर्याप्त बेड नहुँदा पेटीमै राखेर उपचार गर्नुपरेको अस्पतालका निर्देशक डा अमीरबाबु श्रेष्ठले बताए । अस्पताल आइसकेका सेवाग्रहीलाई फर्काउन मन लाग्दैन, पेटीमै राखेर भए पनि सेवा दिन बाध्य छौं, निर्देशक श्रेष्ठले भने । दुई वर्षअघिको भूकम्पका कारण प्रसूतिगृहको मुख्य भवन कामै नलाग्ने गरी भत्कियो । भवन भत्किएसँगै उपचार सेवा प्रवाह गर्न समस्या भइरहेको निर्देशक श्रेष्ठले बताए । हामीले चाहेर पनि बिरामीका लागि सहज वातावरण बनाउन सकेका छैनौं, जसोतसो सेवा दिइरहेका छौं, उनले भने । भवन भत्किएसँगै बिरामी र कर्मचारी दुवैले सास्ती खेपिरहनुपरेको अस्पतालको प्रशासन प्रमुख रानु थापाले बताइन् ।अस्पतालको पुरानो भवनमा ४ सय शय्याको बेड थियो, अहिले आधा घटिसक्यो, अस्पतालमा बेड राख्ने ठाउँ नै छैन, उनले भनिन् । दिनहुँ पाँचदेखि १५ जनासम्मलाई पेटीमै राखेर उपचार गर्नुपरेको श्रेष्ठले बताए ।भूकम्पले भत्काएको प्रसूतिगृहको भवन जापान सरकारको सहयोग पुनर्निर्माण गर्न ठेक्का दिइसकिएको छ । ठेक्का दिएको लामो समय बितिसक्दा पनि भवन निर्माण कार्य अझै सुरु हुन सकेको छैन । नयाँ भवन नबनेसम्म बिरामीले पेटीमै सुतेर उपचार लिनुपर्ने समस्याको विकल्प नभएको डा श्रेष्ठ बताउँछन् । जाडो महिना नजिकिँदै छ, चिसोमा बिरामीलाई छिँडीमा राख्न पनि सम्भव छैन, उनले गुनासो गरे । टेन्डर प्रक्रियामा झमेला हुँदा प्रसूतिगृहको भवन पुनर्निर्माण कार्य अघि बढ्न नसकेको स्वास्थ्य मन्त्रालयले जनाएको छ । सक्दो चाँडो निर्माण कार्य अघि बढ्छ, मन्त्रालयका जनस्वास्थ्य प्रशासन प्रमुख रमेशप्रसाद अधिकारीले भने ।"
इन्द्रजात्राको रौनक,"काठमाडौं (कास) जीवित देवीदेवताका रूपमा कुमारी, गणेश र भैरवलाई हर्षोल्लासका साथ मंगलबार काठमडौंमा रथयात्रा गराइएको छ । हनुमानढोका दरबार क्षेत्रमा रथयात्राका लागि शाक्य जातकी एक महिला, गणेश र भैरवको भेषमा दुई पुरुषलाई बेग्लाबेग्लै रथमा रथारोहण गराइएको थियो । राष्ट्रपति विद्यादेवी भण्डारीलगायत विदेशी कूटनीतिक नियोगका उच्च अधिकारीहरूले मंगलबार वसन्तपुरमा इन्द्रजात्राको अवलोकन गरेका थिए । उनीहरूलाई काठमाडौं महानगरपालिकाका मेयर विद्यासुन्दर शाक्यले स्वागत गरेका थिए । राष्ट्रपति भण्डारी, प्रधानमन्त्री शेरबहादुर देउवाले जीवित देवीदेवताको दर्शन गरी प्रसादसमेत ग्रहण गरेका थिए । नारायण हिटी दरबारको इन्द्रध्वज गणको सम्मानगारत टोलीले समारोहमा सरिक भएकी राष्ट्रपति भण्डारीसहितका अतिथिलाई सलामी र सम्मान अर्पण गरेको थियो ।"
कान्तिपुर राहत कोषद्वारा १ करोड १४ लाख हस्तान्तरण,"काठमाडौं कान्तिपुर फाउन्डेसनले स्थापना गरेको कान्तिपुर बाढीपहिरो राहत कोष मा संकलित १ करोड १४ लाख ४१ हजार ३२ रुपैयाँ प्रधानमन्त्री दैवीप्रकोप उद्धार कोषलाई हस्तान्तरण गरिएको छ ।कान्तिपुर मिडिया ग्रुपको गैरनाफामूलक कल्याणकारी संस्था कान्तिपुर फाउन्डेसनले तराईलगायत मुलुकका विभिन्न भागमा केहीअघि आएको बाढीपहिरोबाट पीडित समुदायमा राहत पुर्याउने उद्देश्यले उक्त कोष खडा गरेको थियो । प्रधानमन्त्री निवास बालुवाटारमा मंगलबार आयोजित एक कार्यक्रममा कान्तिपुर मिडिया ग्रुप (केएमजी) का अध्यक्ष तथा प्रबन्ध निर्देशक कैलाश सिरोहियाले प्रधानमन्त्री शेरबहादुर देउवालाई रकम हस्तान्तरण गरेका हुन् ।कान्तिपुर फाउन्डेसनले ११ लाख रुपैयाँ राखेर स्थापना गरेको कोषमा नेपाल इन्भेस्टमेन्ट बैंक, सिद्धार्थ बैंक, एनआईसी एसिया बैंक, सानिमा बैंक, नेपाल मेडिसिटी अस्पताल र प्रभु बैंकले ११११ लाख रुपैयाँ सहयोग प्रदान गरी साझेदार संस्था बनेका थिए । कोषमा जम्मा भएको बाँकी रकम सर्वसाधारणबाट संकलन भएको हो । केएमजीका अध्यक्ष तथा प्रबन्ध निर्देशक सिरोहियाले प्रधानमन्त्री देउवालाई उक्त रकमको चेक हस्तान्तरण गर्दै त्यसलाई तत्कालै बाढीडुबान क्षेत्रका पीडित बासिन्दाको राहतका लागि पुर्याइदिन आग्रह गरेका थिए । प्रत्युत्तरमा प्रधानमन्त्रीले बाढीपीडितको राहतका निम्ति कान्तिपुरले गरेको योगदानप्रति धन्यवाद दिए । रकम हस्तान्तरण कार्यक्रममा मेडिसिटी अस्पतालका सञ्चालक उपेन्द्र महतो, सिद्धार्थ, एनआईसी एसिया, सानिमा र प्रभु बैंकका प्रमुख कार्यकारी अधिकृतहरू क्रमश: शम्भुनाथ गौतम, लक्ष्मण रिजाल, भुवनकुमार दाहाल र अशोक शेरचन तथा नेपाल इन्भेस्टमेन्ट बैंकका नायब महाप्रबन्धक विजेन्द्र सुवाल सहभागी थिए । कार्यक्रममा कान्तिपुर र दी काठमान्डु पोस्टका प्रधान सम्पादकद्वय सुधीर शर्मा र अखिलेश उपाध्याय, कान्तिपुर पब्लिकेसन्सका सहायक महाप्रबन्धक महेश स्वाँरलगायतको उपस्थिति थियो ।"
सबैलाई हित हुने सञ्चार नीति बनाउँदै छु,"काठमाडौं (कास) सूचना तथा सञ्चारमन्त्री मोहनबहादुर बस्नेतले सबैलाई हित हुने आमसञ्चार नीति बनाउने तयारीमा आफू लागेको बताएका छन् । थापाथलीस्थित कान्तिपुर पब्लिकेसन्स प्रालिको मंगलबार भ्रमण गरेपछि मन्त्री बस्नेतले सञ्चार क्षेत्रका सबै सरोकारवाला निकायसँग सहकार्य र छलफल गरेर आमसञ्चार नीति निर्माण गरिने बताए । मिडियामैत्री वातावरण नबनेसम्म मन्त्रालयले सफलता हासिल गर्दैन, कान्तिपुरका व्यवस्थापक र सम्पादकहरूबीच मन्त्री बस्नेतले भने, मन्त्रालय सफल नहुनु मन्त्री असफल हुनु हो ।सञ्चार क्षेत्रका समस्या समाधानका लागि पनि सबैसँग सल्लाह र छलफल गरेर अघि बढ्ने नीति आफ्नो रहेको उनले सुनाए । सञ्चार क्षेत्र र सञ्चारसम्बन्धी समस्या २४ घण्टाभित्र समाधान गर्ने गरी काम गरिरहेको छु, उनले भने, त्यसमा तपाईंहरू (मिडिया) को पनि सहयोग आवश्यक छ, मेरातर्फबाट पनि गर्नुपर्ने सहयोग गर्नेछु । उनले सबै सञ्चारमाध्यमलाई हेर्ने दृष्टिकोण समान रहेको बताउँदै सबै मिडियाको अवलोकनपछि नीति बनाउन छलफल गर्ने पनि जनाए । कान्तिपुरबाट सुरु गरेको छु, उनले भने, अरू मिडिया अवलोकनपछि छलफल गरेर अघि बढ्छु ।कान्तिपुर मिडिया गु्रपका अध्यक्ष एवं प्रबन्ध निर्देशक कैलाश सिरोहियाले मिडिया क्षेत्रको अभिभावकका रूपमा प्रस्तुत भइदिन मन्त्री बस्नेतलाई आग्रह गरे । टेलिकम मन्त्री मात्र नभइदिनुस्, सिरोहियाले सुझाए, नयाँ संविधानलाई कार्यान्वयन गर्नेदेखि हरेक परिवर्तनमा साथसाथै हातेमालो गरेर अघि बढ्न तयार छौं । सञ्चार क्षेत्रमा बेलाबखत आइपर्ने समस्या सम्बोधनका लागि चासो दिन पनि प्रबन्ध निर्देशक सिरोहियाले मन्त्रीको ध्यानाकर्षण गराए । नयाँ बन्ने सञ्चारसम्बन्धी नीति निर्माणका क्रममा सबै पक्षबीच सहकार्य र छलफल होस्, उनले भने । कान्तिपुर दैनिकका प्रधानसम्पादक सुधीर शर्मा, दी काठमान्डु पोस्टका प्रधानसम्पादक अखिलेश उपाध्याय, कान्तिपुर टेलिभिजनका समाचार प्रमुख दिलभूषण पाठक र रेडियो कान्तिपुरका पवन आचार्यलगायतले सञ्चार क्षेत्रका नीति बनाउँदा सरोकारवालासँग छलफल र सहकार्यलाई निरन्तरता दिन मन्त्रीलाई सुझाएका थिए ।"
एनआरएनए अमेरिकामा चार प्रत्याशी,"न्युयोर्क (कास) गैरआवासीय नेपाल संघ (एनआरएनए) राष्ट्रिय समन्वय परिषद्, अमेरिकाको निर्वाचनमा नेतृत्वका लागि चार प्रत्याशी देखिएका छन् । सूचना प्रविधिसम्बन्धी व्यवसायी गौरी जोशीको उम्मेदवारीको विषयमा चर्किएको विवाद अदालत पुगेको थियो । जोशीले मुद्दा फिर्ता लिई उम्मेदवार नबन्ने घोषणा गरेपछि निर्वाचनको नयाँ मिति तय भएको हो । निर्वाचन कार्यक्रमअनुसार मतदाताहरूले मंगलबार (स्थानीय समय) बिहान ८ बजेदेखि बुधबार मध्यरातसम्म अनलाइनमार्फत मतदान गर्न सक्ने छन् । करिब १५ हजार मतदाताले अध्यक्ष एवं अन्य पदका लागि मतदान गर्नेछन् । वर्तमान कार्यसमितिका अध्यक्ष डा केशव पौडेल, वरिष्ठ उपाध्यक्ष कृष्ण पोखरेल एवं उपाध्यक्षद्वय रविना थापा र राम सी पोख्रेलबीच अध्यक्ष पदमा प्रतिस्पर्धा छ ।"
राजनीतिक स्थायित्वतर्फको यात्रा,"ढिलै भए पनि संसद्ले निर्वाचनसम्बन्धी दुइटा अत्यावश्यक र महत्त्वपूर्ण कानुन (प्रतिनिधिसभा र प्रदेशसभा सदस्य निर्वाचन विधेयक) पारित गरेको छ । यसले आगामी मंसिर १० र २१ का लागि घोषित आमनिर्वाचन सुनिश्चित मात्र होइन, सुशासन, पारदर्शिता र राजनीतिक स्थायित्वका लागि समेत केही सकारात्मक व्यवस्था गरेको छ । भ्रष्टाचार, जबरजस्ती करणी, मानव बेचबिखन तथा ओसारपसार, लागूऔषध, सम्पत्ति शुद्धीकरण, राहदानी दुरुपयोग, अपहरणसम्बन्धी कसुर प्रमाणित भएको व्यक्ति आजीवन चुनाव लड्न नपाउने व्यवस्था यसको सबैभन्दा सकारात्मक पक्ष हो । नैतिक पतन देखिने फौजदारी कसुरमा सजाय पाएको व्यक्ति संसद्को सदस्य हुन अयोग्य हुने संवैधानिक व्यवस्थाविपरीत कांग्रेसका १९ सांसदले राखेको संशोधन प्रस्तावका कारण यी विधेयक पारितमा अनावश्यक ढिलाइ भएको थियो । शासन सत्तामा पुगेर भ्रष्टाचार गरी अकुत सम्पत्ति र शक्ति आर्जन गरेकाहरूलाई पुन: सत्ताको बागडोर सुम्पने बाटो खोल्नु लोकतान्त्रिक पद्धति र स्वयं आफ्ना लागि पनि घातक हुन्छ भन्ने तथ्य ढिलै भए पनि संशोधन प्रस्तावक सांसदहरूले स्वीकार गरेका छन् । फौजदारी कसुरमा बीस वर्षभन्दा बढी सजाय पाएको व्यक्ति पनि आजीवन उम्मेदवार वन्न नपाउने व्यवस्थाले राजनीतिक आवरणमा हुने अपराध नियन्त्रणमा सहयोग पुग्ने अपेक्षा गर्न सकिन्छ । निर्वाचन कानुनमा गरिएको थ्रेसहोल्डसम्बन्धी व्यवस्थाले संसद्मा ससाना दलहरूको ठूलो संख्यालाई निरुत्साहित गरेको छ । नयाँ व्यवस्थाअनुसार प्रदेशसभामा कम्तीमा डेढ प्रतिशत र प्रतिनिधिसभामा कम्तीमा तीन प्रतिशत मत प्राप्त गरेका दलहरूले मात्रै समानुपातिकतर्फको सिट प्राप्त गर्न सक्छन् । संविधानले अंगीकार गरेको मिश्रित निर्वाचन प्रणाली (६० प्रतिशत प्रत्यक्ष र ४० प्रतिशत समानुपातिक) का कारण सामान्यत: कुनै एक दलले बहुमत प्राप्त गर्ने सम्भावना रहँदैन । थ्रेसहोल्ड नराख्दा विगतका संविधानसभा निर्वाचनमा जस्तै थुप्रै साना दलहरूको उपस्थितिका कारण कुनै दुई वा तीन दल मिल्दा पनि सरकार सञ्चालनका लागि बहुमत पुर्याउन नसक्ने अवस्था दोहोरिन सक्थ्यो । थ्रेसहोल्डमार्फत संघीय संसद् र प्रदेशसभामा सीमित दलको उपस्थितिले सदनको व्यवस्थापनमा मात्रै मद्दत गर्दैन, राजनीतिक स्थायित्वका लागि निकै ठूलो योगदान गर्न सक्छ । अर्कोतर्फ सदनमा जति थोरै दलको उपस्थिति भयो, उति नै बढी समावेशी प्रतिनिधित्व सुनिश्चित हुने विगतको व्यवहारबाट देखिएको छ । दुवै संविधानसभामा समानुपातिक समावेशी प्रतिनिधित्व गराउनुपर्ने दायित्वबाट सबै साना दलले उन्मुक्ति पाएका थिए । थ्रेसहोल्डसम्बन्धी व्यवस्थाले दलहरूमा मौलाएको विभाजनको संस्कृतिलाई एकतातर्फ उन्मुख गराउने अपेक्षा गर्न सकिन्छ । दुई वा दुईभन्दा बढी दलले संयुक्त चुनाव चिह्न लिएर वा मोर्चा बनाएर प्रतिस्पर्धामा जाने व्यवस्थाले साना दलको पनि हित रक्षा गरेको छ । यस्तो व्यवस्थाको फाइदा उठाउँदै साना दलहरूले एकता र गठबन्धनद्वारा जनमत आकर्षित गर्ने र ठूलो दल बन्ने प्रयास गर्नुपर्छ । तसर्थ खास नीति, सिद्धान्तका आधारमा दल खोल्न र सञ्चालन गर्न पाउने संवैधानिक व्यवस्थालाई थ्रेसहोल्डसम्बन्धी व्यवस्थाले उल्लंघन गर्दैन, बरु साना दललाई ठूलो बन्न प्रेरित गर्छ । थ्रेसहोल्डका कारण दलहरूबीच बन्ने गठबन्धन र ध्रुवीकरणका कारण देशको बहुदलीय व्यवस्था समयक्रममा दुईतीनदलीय व्यवस्थामा परिणत हुन सक्छ । लोकतन्त्रको संस्थागत विकास र राजनीतिक स्थायित्वका दृष्टिले बग्रेल्ती साना दलभन्दा थोरै, बलिया तर उत्तरदायी दल हुनु राम्रो हो । तर दलहरूकै अग्रसरतामा लोकतन्त्र स्थापना भएको हाम्रोजस्तो देशमा सीमित ठूला दलहरूको स्वेच्छाचारिता बढ्ने खतरा पनि उत्तिकै छ । त्यस्तो अवस्थामा आम नागरिकले ती दलले अघि सार्न सक्ने अयोग्य र भ्रष्ट उम्मेदवारलाई अस्वीकार गर्न सक्नुपर्छ । छनोटको सीमित विकल्प भएको अवस्थामा कुनै पनि उम्मेदवारलाई मत दिन्नँ (नो भोट) भन्ने अधिकार मतदातासँग सुरक्षित रहनुपर्छ । तर संसद्बाट निर्वाचन कानुन पारित गर्ने अन्तिम समयमा प्रमुख दलहरूको सहमतिअनुरूप सरकारले नो भोटसम्बन्धी प्रस्ताव फिर्ता लिएको छ । यसले निर्वाचनकै प्रक्रियामा सहभागी भएर दलीय निरंकुशता र स्वेच्छाचारिता अस्वीकार गर्ने नागरिक अधिकार कटौती मात्र गरेको छैन, नो भोटसम्बन्धी व्यवस्था गर्न सर्वोच्च अदालतले यसअघि दिएको आदेशको अवज्ञासमेत गरेको छ । अर्कोतर्फ सरकारले राष्ट्रियसभा सदस्य निर्वाचन विधेयक र राष्ट्रपतिउपराष्ट्रपति निर्वाचनसम्बन्धी कानुनको मस्यौदासमेत सदनमा पेस गरेको छैन । राष्ट्रिय सभा सदस्य चुन्ने निर्वाचकमण्डलमा प्रदेशसभाका सदस्य मात्र होइन, स्थानीय तहका निर्वाचित प्रमुख र उपप्रमुख पनि रहन्छन् । तसर्थ स्थानीय तहको निर्वाचनअगावै उनीहरूको मतको भार संघीय कानुन (राष्ट्रिय सभा सदस्य निर्वाचन ऐन) द्वारा तोकिनुपथ्र्यो । स्थानीय तहको निर्वाचनमा दलहरूले प्राप्त गरेको सिट संख्याका आधारमा अब दलहरूले मतको भारसम्बन्धी प्रस्तावमा तत्कालको फाइदाबेफाइदा हेर्ने सम्भावना रहन्छ, जसले कानुन निर्माणमा अनावश्यक जटिलता सिर्जना हुने र दलहरूबीच द्वन्द्व बढ्ने खतरा निम्त्याएको छ । तसर्थ सरकारले राष्ट्रियसभा सदस्यका लागि मात्र होइन, राष्ट्रपतिउपराष्ट्रपतिको निर्वाचनसम्बन्धी विधेयक पनि तत्कालै सदनमा पेस गर्ने र पारित गराउने काम गर्नुपर्छ । संविधानले राष्ट्रपति, उपराष्ट्रपतिको निर्वाचकमण्डलका सदस्य (संघीय संसद् र प्रदेशसभाका सदस्यहरू) को मत भारको फरक संघीय कानुनमा उल्लेख भएबमोजिम हुने व्यवस्था गरेको छ । प्रतिनिधिसभा र प्रदेशसभा निर्वाचनको परिणाम आउनुअगावै यस्तो कानुन बन्नु आवश्यक छ ।"
कानुनमार्फत संविधान बदल्ने प्रयत्न,"दुई विधेयकले आर्थिक रुपले ज्यादै निर्बल बनाएर संघीयतालाई अर्थहीन र विफल पार्न खोजेको छ ।सं विधान मुताबिक कानुन चल्नुपर्ने र संविधानसित कानुन बाझिए त्यो स्वत: रद्द हुने संवैधानिक व्यवस्था विश्वभरि र नेपालमा पनि छ । तर नेपालमा भने हालै कानुनमार्फत संविधानको संघीयता सम्बन्धी कतिपय व्यवस्था नै रद्द गर्ने प्रयास हुन लागिरहेछ । संसदमा हालै पेस भएको अन्तरसरकारी वित्त व्यवस्थापन सम्बन्धमा व्यवस्था गर्न बनेको विधेयक २०७४ र राष्ट्रिय प्राकृतिक स्रोत र वित्त आयोग सम्बन्धमा व्यवस्था गर्न बनेको विधेयक २०७४ त्यसका ज्वलन्त उदाहरण हुन् । नेपालको संघीय ढाँचा सहकारी चरित्रको हो । यस्तो संघीय ढाँचामा राजस्व बाँडफाँड गरिँदा समन्यायिक सिद्धान्त अपनाउँदै सम्पन्न र बलियो प्रदेशस्थानीय तहसित बढी लिने तथा विपन्न र कमजोर प्रदेशस्थानीय तहलाई ज्यादा दिने नीति अवलम्बन गरिन्छ । नेपालको संविधान अनुसार आयकर, भन्सार महसुल, मूल्य अभिवृद्धि कर र अन्तशुल्क जस्ता कुल राजस्वको ८० प्रतिशतभन्दा ज्यादा राजस्वको स्रोत लगायत सूचीमा तोकिएको अन्य राजस्व सर्वप्रथम संघीय सञ्चित कोषमा जम्मा हुने संवैधानिक व्यवस्था छ । कोषमा जम्मा भएको राजस्व न्यायोचित तरिकाले बाँडफाँड गर्न संविधानको धारा २५१ ले राष्ट्रिय प्राकृतिक स्रोत तथा वित्तीय आयोग गठन गर्ने व्यवस्था गरेको छ । संविधानको त्यही धाराको उपधारा १ ले संघीय सञ्चित कोषबाट संघ, प्रदेश, स्थानीय सरकारबीच राजस्व बाँडफाँड गर्ने विस्तृत आधार र ढाँचा निर्धारण गर्ने अधिकार आयोगलाई दिएको छ, जुन आयोगलाई दिइएको आधारभूत महत्त्वको अधिकार हो ।तीनै तहका सरकारलाई संघीय सञ्चित कोषबाट के कति राजस्वको हिस्सा बाँडफाँड गर्ने ? बाँडफाँडको विस्तृत आधार र स्पष्ट ढाँचा के हुने ? यो निर्धारण गर्ने अख्तियार आयोगले मात्र पाएको छ । यस मामिलामा आयोगले गरेको आधार र ढाँचाको निर्धारण संविधानत: तीनै तहका सरकारको लागि बाध्यकारी हुने व्यवस्था संविधानमा छ । राजस्व बाँडफाँडको विद्यमान व्यवस्था ठिक भयोभएन, पुनरावलोकन गर्दै परिमार्जनका लागि सिफारिस गर्ने हक पनि आयोगले मात्र पाएको छ । साथसाथै आयोगले तोकेको आधार र ढाँचा अनुसार कुनकुन प्रदेश र स्थानीय सरकारलाई संघीय सञ्चित कोषको राजस्वको भण्डारबाट केकति वित्तीय समानीकरण अनुदान दिने हो, त्यसको सिफारिस गर्ने हक पनि संविधानको धारा २५१ (१) ले आयोगलाई नै प्रदान गरेको छ । यही सिफारिस अनुसार सरकारले प्रत्येक प्रदेश र स्थानीय सरकारलाई राजस्व बाँडफाँड गर्नुपर्ने संवैधानिक व्यवस्था छ । साथै प्रदेश सञ्चित कोषबाट प्रदेश र स्थानीय सरकारलाई बाँडफाँड गर्ने राजस्वको आधार र ढाँचा निर्धारण गर्ने हक पनि संविधानले आयोगलाई नै सुम्पेको छ । प्रदेश सरकारले आयोगको सिफारिस मुताबिक नै स्थानीय सरकारहरूबीच समानीकरण अनुदान बाँडफाँड गर्नेछ ।संघीय सञ्चित कोषबाट प्रदेश र स्थानीय तहलाई दिने ससर्त अनुदान, समपुरक अनुदान र विशेष अनुदानचाहिँ नेपाल सरकारले कानुन बनाएर तोक्ने संवैधानिक व्यवस्था छ । तर प्रदेश र स्थानीय तहले प्राप्त गर्ने कुनै पनि खालको वित्तीय हस्तान्तरणको परिमाणबारे सिफारिस गर्ने हक भने संविधानको धारा ६० (३) अनुसार आयोगलाई मात्र छ । संविधानको धारा २५१ (१) ले प्राकृतिक स्रोत परिचालन गर्ने हक पनि आयोगलाई नै दिएको छ । प्राकृतिक स्रोत परिचालन गर्दा संघ, प्रदेश र स्थानीय सरकारको लगानी तथा प्रतिफलको हिस्सा निर्धारण तय गर्ने र यस बारेमा सरकारलाई सिफारिस गर्ने अधिकार पनि आयोगलाई नै दिइएको छ । परन्तु संसदमा हालै पेस भएको अन्तरसरकारी वित्त व्यवस्थापन सम्बन्धमा व्यवस्था गर्न बनेको विधेयक २०७४ र राष्ट्रिय प्राकृतिक स्रोत र वित्त आयोग सम्बन्धमा व्यवस्था गर्न बनेको विधेयक २०७४ ले आयोगले तोक्नुपर्ने राजस्व बाँडफाँडको आधार तथा राजस्व वितरणको ढाँचा पनि आफै निर्धारण गरेको छ । संघीय सञ्चित कोषबाट कुन तहलाई कति समानीकरण अनुदान दिने भन्ने ढाँचा पनि आफैले टुंग्याएको छ । यसरी आयोग बनेपछि उसैले निर्धारण गर्नुपर्ने ढाँचा अहिले यो विधेयकमार्फत सरकारले निर्धारण गर्ने हो भने आयोगको आवश्यकता र औचित्य के ? यो त सरासर संविधान अनुसार बनेको आयोगको अधिकार कानुनले खोस्ने कार्य भयो ।प्रस्तावित विधेयक अनुसार आयकर र भन्सार महसुल पूर्णतया संघीय सरकारको एकलौटी हुनेछ । बाँडिने राजस्व भनेको मूल्य अभिवृद्धि कर र अन्त:शुल्क मात्र हुनेछ, जुन पहिले एउटा कोषमा जम्मा गरेर पछि तीनै तहका सरकारबीच बाँडफाँड गर्न संघीय विभाज्य कोष बनाइनेछ । त्यो यस ढाँचामा बाँडिनेछ :"
महानगर मेयरका १०० दिन,"जनताको अभिमतलाई काठमाडौंका मेयर विद्यासुन्दर शाक्यले त्यहीं अपमान गरे, जब आफ्नो कार्यकालको सुरुका दिनमा नगरका सबै निर्वाचितका लागि स्तर अनुसारको मोबाइल फोन खरिद गर्ने निर्णय गरे । यसैबीच आफ्नालागि सुविधा सम्पन्न गाडी खरिद गर्ने निर्णयले उनको मनसायलाई छताछुल्ल बनाइदियो । महानगरका मेयर जोसंँग अथाह शक्ति र सम्पत्तिको साँचो छ । आफ्नै सेवा र सुविधाका बारेमा निर्णय गर्न हतारो नगरेको भए राम्रो हुन्थ्यो । जब उनका बारेमा पहिलो गाँसमै ढुंगा लाग्यो, जनताका भरोसा र विश्वास स्खलित हुनपुग्यो । उनका सुरुका निर्णयहरू स्रोतको प्रयोगमा भन्दा सामथ्र्य र इच्छाशक्तिको सम्मिश्रणबाट महानगरबासीका लागि नवीनतम चेत दिने विषयमा केन्द्रित हुनुपर्ने थियो । ढिला गरी उनले गरेका स्मार्ट सिटीको कल्पना अनि १०० दिनमा १०१ काम गर्ने उद्घोष मोबाइल र गाडी खरिद गर्ने उनको निर्णयले छायामा पारिदियो । महानगर यो १०० दिनमा शून्य उपलब्धिमा गुज्रिएको छ । सुरुमा आफूले उद्घोष गरेका काम किन हुनसकेनन् अर्थात क्रियाकलाप कसरी अघि बढिरहेका छन् भन्ने बारेमा जनतालाई जानकारी गराउनुपथ्र्यो । त्यसो त घुम्ने मेचमाथि बसेर दिइने आदेशलाई राजनीतिको मियो समातेर बसेका कर्मचारीहरू स्वीकार्न तयार छैनन् । कर्मचारीतन्त्र हावी भएको हाम्रो देशमा राजनीतिक इच्छाशक्तिले सोचेजस्तो काम गर्न सक्दैनन् । कम्तीमा पाँच वर्षको जनमत लिएर आएका मेयरले कर्मचारीतन्त्रमा हावी भएको राजनीतिक जालोलाई भत्काउने हिम्मत राख्न सक्दा वेश हुन्थ्यो । जननिर्वाचित मेयरले १०० दिन पूरा गर्दा राजधानीका सडक मान्छे डुब्ने खाडलमा रूपान्तरण भएका छन् । फोहोर व्यवस्थापन अरू जटिल बन्दै गएको छ । निकासको उचित व्यवस्थापन नहुँदा वर्षातको पानी घरघरको समस्याका रूपमा खडा भएको छ । भूकम्पले क्षति पुर्याएका घरहरू अरू जीर्ण भएका छन् । हाम्रा सम्पदा र प्राचीन, ऐतिहासिक स्थलहरू जीर्ण बन्दै गएका छन् । इट्वाइलेटको सपना बाँड्नुअघि कम्तीमा सहरका दर्जन स्थलहरूमा घुम्ती ट्वाइलेटको व्यवस्था गरिदिएको भए १०० दिनको काम देखिन्थ्यो कि ? अन्य दलबाट निर्वाचित प्रतिनिधिहरूलाई बेवास्ता गर्दै अघि बढ्नु उनको कमजोरी हो । कर वृद्धि गर्ने र निर्वाचितहरूको सुविधा वृद्धि गर्ने बाहेकका काम १०० दिनमा हुन नसक्दा जनस्तरबाट कटाक्ष आउनुलाई अस्वाभाविक मान्नु नपर्ला । उत्तम पुडासैनी जोरपाटी, काठमाडौं"
भारतचीनको स्थगित तनाव,"भुटानचीन सीमा दोक्लमलाई लिएर भारत र चीनबीच सैन्य तनाव भएको थियो । तर हालै त्यहाँबाट भारतले आफ्नो सेना फिर्ता गर्ने र चीनले सडक निर्माण कार्य स्थगन गर्ने भएपछि तत्काललाई द्वन्द्वको त्रास हटेको छ । यद्यपि चिनियाँ पक्षले त्यहाँ सीमाको निगरानी बाक्लै गर्दैरहेको छ । भारतको मनमा चाहिँं चिनियाँ सेनाले आफ्नो दुई बङ्कर ध्वस्त पारेको तुष रहेकै छ । भुटानलाई भने दुई राष्ट्रको चेपुवामा परेर निल्नु न ओकल्नु परेको समस्यामा राहत मिलेको छ । नेपालले पनि लामो सास फेरेको छ ।भारतचीन तनाव भइरहेको र प्रधानमन्त्री शेरबहादुर देउवाको भारत भ्रमण भएको बेला नेपाल मामिलाका जानकार भारतीय पूर्वजनरल अशोक मेहताले टिप्पणी गरेका थिए, पछिल्लो समयमा नेपालभारत सम्बन्धमा चाइना फ्याक्टर जबर्जस्त रूपमा आउन थालेको छ । तर भारत र चीनबीच युद्ध भएको भए नेपालले के गथ्र्याे ? स्मरणीय छ, भारतीय सेनामा ५० हजार गोर्खा सैनिक छन् । त्यसैले नेपाल यतिबेला ट्रिकी पोजिसनमा छ । यसैगरी पीटीआईको हवाला दिँंदै हिन्दुस्तान टाइम्सले ९ अगस्त २०१७ मा छापेको थियो, चीनको विदेश मन्त्रालयका एकजना वरिष्ठ अधिकृतले भनेका छन् यदि कालापानी अथवा काश्मीरमा चिनियाँ फौज पस्यो भने नयाँदिल्लीले के गर्नेछ ? त्यति नै बेला भारतका पूर्वकर्मचारी तथा भारतनेपाल सीमा मामिलाविज्ञ एसएस पाङ्तीले भनेका थिए, भारतनेपालचीन सीमा छुने कालापानीमा सीमाङ्कन भएको छैन । हिमाली देश (नेपाल) ले वर्षाैंदेखि यो विवादित सीमावर्ती भूभाग भनी दाबी गरिरहेको छ । कालापानी भारतीय नियन्त्रणमा राखिराख्न संवेदनशील छ । दोक्लममा भारतीय सेना रहेको परिप्रेक्ष्यमा कालापानीमा चिनियाँ सेना पस्न सक्छ भन्ने कुरालाई भारतले गम्भीरताका साथ लिनुपर्छ । माथिका भनाइबाट नेपालले के बुझ्नुपर्छ र यसबारे केकस्तो रणनीति र कूटनीति अवलम्बन गर्नुपर्छ ? मेहताले इङ्गित गरेअनुसार दोक्लमको फ्रन्टमा गोर्खा (नेपाली) सैनिकलाई नै अगाडि सारिएको थियो । वाकयुद्ध सामरिक युद्धमा परिणत भएको भए गोर्खा (नेपाली) सैनिक जवानहरू नै मर्न पुग्ने थिए । त्यसैले नेपाली नागरिक नमार्ने हो भने भारतको पक्षमा नेपाल रहनुपर्छ । यसको मतलब भुटानचीन बीचको दोक्लम सीमा मामिलामा भारत घुसेको सन्दर्भमा भारतीय सेनामा काम गरिरहेका नेपालीलाई अचानोमा पारेर भारतले नेपाललाई आफ्नो पक्षतिर तान्न खोजेको स्पष्ट हुन्छ । नेपालभारतबेलायतबीच गोर्खा सैन्य भर्ती सम्बन्धी सन् १९४७ को त्रिपक्षीय सन्धि अनुसार गोर्खा सैन्य मर्सिनरी (भाडाको सैनिक) नभएको तर्फ तान्न खोजेजस्तो बुझिन्छ । तर सन्धिको परिशिष्ट३ को दफा३ मा गोर्खा सैनिकहरूलाई हिन्दु धर्मावलम्बीहरू र अन्य नि:शस्त्र व्यक्तिहरू विरुद्ध प्रयोग गरिने छैन भन्ने उल्लिखित छ । दफा७ मा कुनै एउटा राष्ट्रको हित तथा सुरक्षाका लागि हानिकारक कुनै पनि किसिमका गतिविधिहरू अन्य राष्ट्रहरूको भूभागमा हुनदिइने छैन भनिएको छ भने दफा८ मा कुनै युद्धमा नेपाल संलग्न भएको खण्डमा सबै गोर्खा सैन्यलाई फिर्ता बोलाउन सक्ने अधिकार नेपाल सरकारसँग रहन्छ भन्ने उल्लेख गरिएको छ । यसबाट नेपालका मित्रहरू विरुद्ध गोर्खा सैन्य परिचालन नगर्ने भन्ने आशय रहेको बुझिन्छ । यद्यपि मेहताको भित्री मनसायचाहिंँ चीनसँग युद्ध भएको खण्डमा नेपालले भारतको समर्थन गर्छ भने गोर्खा सैन्यलाई फ्रन्टमा पठाइने छैन भन्ने रहेको हुनसक्छ । दुई छिमेकीबीच गोलाबारी भएको भए नेपालले के गथ्र्याे भन्ने सम्बन्धमा सन् १९६२ मा भारतचीन सीमा युद्धमा नेपालले केकस्तो कूटनीति अवलम्बन गरेको थियो भन्ने इतिहास पल्टाउन आवश्यक पथ्र्यो । त्यस बखतको भारतचीन सीमा युद्धमा नेपालले न भारतको समर्थन गरेको थियो, नत चीनको नै । नेपाल तटस्थ बस्यो । परराष्ट्र मन्त्रीले हालको दोक्लम विवादमा नेपालले सन् १९६२ कै कूटनीति अवलम्बन गरी शान्तिपूर्ण तरिकाले समाधान होस् भन्ने चाहना व्यक्त गर्दै यस विवादमा नेपाल तटस्थ रहने बताएका थिए । यसै नीति अनुसार प्रधानमन्त्री देउवाको भारत भ्रमणमा र भारतीय विदेशमन्त्री सुषमा स्वराजको नेपाल आगमन समयमा, अनि चिनियाँ उपप्रधानमन्त्री वाङ याङले नेपाल भ्रमण गरेका बखतमा दोक्लम सीमाको कुरा औपचारिक रूपले उठाइएन । यसलाई नेपालको मोटामोटी चातुर्य मान्नुपर्छ । कतिपय जानकारहरूको धारणा रहेको छ ब्रिक्स सम्मेलनमा भारतले भाग नलिइदिए चीनलाई अपुरो अनुभव हुने र चीनले सशक्त आह्वान नगरेको भए भारतलाई खिन्नता पैदा हुने भएकोले विश्व रङ्गमञ्चमा आआफ्नै प्रतिष्ठा जोगाउन र भारतका प्रधानमन्त्री ब्रिक्समा भाग लिन जान सजिलो पार्न दोक्लम मामिलामा दुवैले केही त्याग गरे, केही जिते । तत्कालका लागि विवाद साम्य भए पनि सम्मेलनपछि दोक्लममा चीनले सडक निर्माण कार्यमा निरन्तरता दियो भने र पाकिस्तान मामिलालाई जोडेर काश्मीर सीमा विषय चर्कन पुग्यो भने विवाद बल्झन सक्छ । यस्तो भइहाल्यो भने नेपालले के रणनीति लिने र कस्तो कूटनीति खेल्ने भन्ने विश्व रङ्गमञ्चीय वातावरणलाई ध्यानमा राख्दै बेलैमा आन्तरिक गृहकार्य गर्नुपर्छ । सन् १९६२ को भन्दा हालको विश्व परिस्थिति र कूटनीति बदलिइसकेको छ ।कालापानीबारे भारतीय सन्त्रास चिनियाँ फौज कालापानीमा पस्यो भने नयाँदिल्लीले के गर्नेछ भन्ने माथि उल्लिखित भनाइ चिनियाँ सञ्चार माध्यमबाट आएको पाइँदैन । समाचारमा पीटीआईको हवाला दिइएको छ । यसबाट भारतले अतिक्रमण गरेको नेपालको कालापानी क्षेत्रको भूभागबाट चीनले भारतीय सेना हटाएर नेपाललाई फिर्ता दिलाउँछ भन्ने त्रास भारतमा रहेको बुझिन्छ । नेपालको कालापानीबारे भारतलाई वनको बाघले नखाए पनि मनको बाघले खाइरहेको रहेछ भन्ने प्रमाणित हुनआएको छ ।कालापानीबारे भारतको मनमा गढेर रहेको सन्देहरूपी त्रासलाई नेपालले वास्तविकतामा परिणत गर्नगराउन कूटनीतिक माध्यम परिचालन गर्नुपर्छ । अनुकूल परिस्थिति सिर्जना भएका बखत नेपालको कालापानी क्षेत्रबाट इन्डोटिबेटन बोर्डर पोस्ट हटाउने रणनीति लिनु सान्दर्भिक हुन्छ । चीनसँग जोडिएको नेपालको उत्तरी सीमान्त क्षेत्रमा १७ वर्षदेखि रहेका भारतीय सैन्य चेकपोष्ट अनुकूल वातावरणका समय २०२७ असार ४ मा हटाइएको थियो ।दक्षिण एसियाली रङ्गमञ्चको अनुकूल कूटनीतिक मौकामा नेपालले आफ्नो देशको उत्तरपूर्वमा रहेको झिन्साङमा र उत्तरपश्चिममा रहेको कालापानी क्षेत्रको लिम्पियाधुरामा शून्य अङ्कको त्रिदेशीय विन्दु स्थापना गर्न चीन र भारतलाई कूटनीतिक माध्यमद्वारा आह्वान गर्नु समसामयिक हुन्छ । तीनवटै देश एकै थलोमा बसी छिनोफानो गर्ने चाँजोपाँजो निपुणताका साथ नेपालले मिलाउन सक्ने वातावरण सिर्जना भएको छ । यसबाट भारत र चीनसँग नेपालको सम्बन्ध अझ प्रगाढ हुनेछ । नेपालको पहिचान विश्वमा बढ्नेछ । साथै भारत र चीन बीचको सीमा तनाव कम हुँदै ती दुई देशबीच आपसी सम्बन्धमा सुधार ल्याउन मद्दत पुग्नेछ ।"
सुशासनको आधार जनमुखी सेवा प्रवाह,"हामीले भोगेरै स्पष्ट बुझिसक्यौं, प्रजातन्त्र, लोकतन्त्र, गणतन्त्रजस्ता ठूला सङ्घर्षले प्राप्त गरेका शव्दहरू मात्रै परिवर्तन ल्याउने स्वचालित औजार बन्दैनन् । जनताका लागि जनताद्वारा जनताकै माध्यमबाट गरिने शासन व्यवस्थामा जनताले नै अनभिज्ञ भएर अपनत्व महसुस गरेनन् भने उपलब्धि संस्थागत हुन नसक्ने मात्र होइन, बेथितिको चाङले प्रणाली नै असफल हुने भय रहन्छ । त्यसैले अब राज्य प्रणालीमा मात्रै परिवर्तन होइन, राज्य सञ्चालकहरूको आचरण र चरित्रमा पनि आमूल परिवर्तन चाहन्छन्, जनता । राज्यका सबै अङ्गहरूको जननी हो राजनीति । राजनीति दूषित बन्यो भने अशुद्धीकरणको बोझ शताब्दीसम्म बोकिरहनुपर्ने हुन्छ । नयाँ पुस्ता हिँड्ने बाटो जति स्वच्छ, फराकिलो र स्वतन्त्र बनाइदिन्छौं, त्यत्ति नै स्वच्छन्द दौडन सक्छन् । तर हामी हाम्रो साँघुरो मनस्थितिले संविधान प्रदत्त स्पष्ट अधिकारमाथि पनि अझै जुहारी खेल्दैछौं । अधिकारको पूर्ण निक्षेपण गर्न न केन्द्रीय मानसिकता उदार छ, नत स्थानीय तहलाई आफ्नो क्षमतामाथि विश्वास । लोकतन्त्रका प्रतिफलहरूको समानुपातिक वितरण गर्ने अग्रपंक्तिका सेवाप्रदायक संस्था हुन्, स्थानीय तह । तर स्थानीय तह बलियो भए केन्द्र कमजोर हुन्छ कि भन्ने संकीर्ण सोचले राज्य सञ्चालकहरूलाई कतै अलिकति पनि प्रभाव पार्यो भने संविधानमा लेखिएका निर्जीव अक्षरहरूले मात्र लोककल्याणकारी राज्यको चाहना पूरा गर्न कदापि सक्दैन । स्थानीय तह जति अधिकार सम्पन्न, स्वतन्त्र, स्वच्छ र निष्पक्ष हुन्छ, त्यत्ति नै सेवा प्रवाहमा सरलता कायम भई तल्लो तहदेखि शासन व्यवस्थामा सुशासनको प्रत्याभूति हुन्छ । स्थानीय तहको सेवा प्रवाहलाई सरल र प्रभावकारी बनाउन प्रस्तुत केही उपाय अवलम्बन गर्न सकिन्छ । सहायता कक्ष : कतिपय सेवाको प्रकृति, विविध र जटिल हुनेहुँदा सर्वसाधारणले सहजै बुझ्न कठिन हुन्छ, त्यसैले मूल प्रवेशद्वारमा सहायता कक्ष निर्माण गरी अलमलविना नै छिटोछरितो माध्यमबाट जानकारी प्राप्त गराई सेवा प्रवाहलाई सरल बनाउन सकिन्छ ।नागरिक बडापत्र : वितरण गरिने सेवाको विवरण, अपनाउनुपर्ने कार्यविधि, समय, लाग्ने शुल्क दस्तुर, पेस गर्नुपर्ने कागजात, जिम्मेवार अधिकारीको नाम, पद सहितको विवरणका स्पष्ट बुँदा लेखेर सबैले देख्ने स्थानमा नागरिक बडापत्र राखिदिँदा सेवा प्राप्त गर्न सहज हुन्छ भने अन्य अग्रपंक्तिमा रहेर सेवा प्रवाह गर्ने निकाय जस्तै जिल्ला प्रशासन, यातायात लगायतका कार्यालयहरूका नागरिक बडापत्र पनि स्थानीय तहमा राखिदिँदा, पेस गर्नुपर्ने कागजातको अभावमा सदरमुकाम पुगेर बेखर्ची भएर फर्कनुपर्ने बाध्यता हुँदैन । बडापत्रमा उल्लिखित सबै प्रक्रिया पूरा गर्दा पनि काम हुन नसके क्षतिपूर्ति व्यवस्था गरिनुपर्छ । घुम्ती सेवा : विकटताका कारण सदरमुकामबाट टाढा रहेका सेवाग्राहीलाई लक्षित गरी घुम्ती सेवा सञ्चालन गर्दा सेवा प्रवाह सरल बन्छ । जिल्लास्थित सबै अग्रपंक्तिका सेवाप्रदायक निकायसँग समन्वय गरी एकीकृत घुम्ती सेवा सञ्चालन गर्दा प्रभावकारी र मितव्ययी हुन्छ । सार्वजनिक सुनुवाइ : मर्यादित र शिष्ट तरिकाबाट सेवाप्रदायक र सेवाग्राहीका बीचमा निरन्तर संवाद र अन्तरक्रियाले अपनत्व सिर्जना भइरहेका पद्धतिमा सुधार गरी योजना बनाउन सहज हुन्छ । यसले जनदबाब कतातिर छ, जनताका वास्तविक चाहना के हुन्, आम नागरिकको चाहना बुझेर सुशासनको मान्यता अनुरुप जनतालाई केन्द्रमा राखेर मागहरूको प्राथमिकीकरण गर्न सकिन्छ ।एकद्वार प्रणाली : जनताको दैनिक जीवनमा प्रत्यक्ष प्रभाव पार्ने समान प्रकृतिका सेवा प्रवाह गर्दा विभिन्न द्वार चहार्नु नपर्नेगरी एकल बिन्दुबाट प्रदान गर्दा छिटोछरितो र मितव्ययी हुनजान्छ ।सूचना तथा सञ्चार प्रविधि : यसले धेरै क्षेत्र समेट्छ । तर साधारण अर्थमा विद्युतीय माध्यमको अधिकतम प्रयोग गरी सेवा प्रवाहलाई छिटोछरितो र चुस्त बनाउने पद्धति हो । अनलाइनबाट सेवाले पारदर्शिता कायम गर्दै योजना छनोटदेखि अनुगमन मूल्याङ्कनसम्मका हरेक चरणलाई प्रभावकारी बनाउन सक्छ । अनुसन्धान : सेवा प्रवाहमा नयाँ प्रविधिको प्रयोग, कार्यविधि सरलीकरण, सेवाग्राही सर्वेक्षण र प्रशिक्षणका लागि स्थानीय बौद्धिक वर्गलाई थिङ्क ट्याङ्कका रूपमा उपयोग गरी निरन्तर अध्ययन, अनुसन्धान गराई परामर्श लिएर सेवा चुस्त बनाउन सकिन्छ । स्वतन्त्र समूह बनाएर अनुगमन र मूल्याङ्कनको जिम्मेवारी सुम्पन सकिन्छ । सहभागिता : स्थानीय जनतालाई नै सेवा प्रवाहमा सहभागी गराउँदा अपनत्व महसुस गरी आफ्नो आवश्यकता के हो, आफैले पहिचान गर्न सक्छन् । स्रोतसाधनको उपलब्धताबारे जानकारी गराएर योजना प्राथमिकीकरण गर्दा असन्तुष्टि सम्बोधन हुनुका साथै सेवा प्रवाहमा गुणस्तरीयता र नियमितता कायम गर्न सकिन्छ । गुनासो व्यवस्थापन : सेवाग्राहीलाई अनेक कारणले पर्न गएको असुविधाबारे गुनासो सुन्नका लागि गुनासो सुन्ने अधिकारी नियुक्त गर्नुपर्छ । भन्न नसक्ने सेवाग्राहीका लागि गुनासोसुझाव पेटीका व्यवस्था गर्नुपर्छ । ग्राहक सन्तुष्टि फाराममार्फत नियमित पृष्ठपोषण लिएर सेवाग्राहीका गुनासो व्यवस्थापन गर्नुपर्छ । जनताको चाहना अनुरुप राज्यको स्वरुप र संरचना त परिवर्तन भए, अब ती संरचनालाई सामथ्र्यवान बनाउन सक्षम स्थानीय नेतृत्वको विकास गरी संस्थागत क्षमता सबल र प्रभावकारी बनाइनुपर्छ । वर्तमान संविधानले परिकल्पना गरेको सङ्घीय लोकतान्त्रिक गणतन्त्रात्मक व्यवस्था सुदृढीकरणका लागि प्रशासन, पूर्ण व्यावसायिक, स्वच्छ र गतिशील हुनुपर्छ भने राजनीतिक दलहरूमा सदाचारयुक्त इमानदार प्रतिबद्धता हुनुपर्छ ।"
सम्बन्ध न तातो न चिसो,"अक्सर अतिवाद मा रमाउने नेपाली स्वभाव अनुसार प्रधानमन्त्री शेरबहादुर देउवाको भारत भ्रमण भएको एक साता बितिसक्दा पनि दिल्लीमा बहस जारी छ द्वैदेशीय सम्बन्ध अझै चिसो छ अथवा तातो भयो ? सम्बन्ध सहज भएको अर्थमा तातो शब्द प्रयोग गरिएको हुनसक्छ । विशेषत: भारतीय प्रधानमन्त्री नरेन्द्र मोदीले समकक्षी देउवा दिल्ली उत्रिनासाथै दिएको दिएको सरप्राइज चायपेचर्चा भेटघाटलाई लिएर निकै अनौठो चियोचर्चा दिल्लीमा अझै छाएकै छ । अझ विशेषगरी नेपाली दूतावास र देउवा सरकार पक्षधरका कूटनीतिक सर्कलमाझ देउवाको भ्रमणलाई नेपालभारत सम्बन्धमा छलाङ मार्ने भ्रमणका रूपमा टिप्पणी गर्ने क्रम जारी छ । पुरानै सहमति र सम्झौतामा फेरि नवीकरणको यथास्थितिवादी हस्ताक्षर गर्दै घर फिरेका प्रधानमन्त्री स्वयम्लाई थाहा नहुन सक्छ खासमा यो भ्रमणमा केके नयाँ भयो ? के छलाङ मारियो ?प्रधानमन्त्री देउवा भने उही २० वर्ष पुरानो आफ्नो पहिलो प्रधानमन्त्रीकाल र त्यही बेलाको पञ्चेश्वर सम्झौतालाई लिएर भनिरहेका थिए, पञ्चेश्वर मेरो सपना परियोजना हो, यो अब पूरा हुनेछ ।अगष्ट २४ मा दुई देशका प्रधानमन्त्रीबीच हैदरावाद हाउसमा भेटवार्ता र संयुक्त सम्बोधन भएलगत्तै मिडियालाई ब्रिफिङ गर्न र पकडमा राख्न दुई समूह स्पष्ट रूपमा आआफ्नै धारमा सक्रिय बनेको देखिन्थ्यो । सरकारपक्षीय विज्ञको समूह भने नेपालमा हालै सम्पन्न स्थानीय तहको निर्वाचनसँगै भारतले संविधान कार्यान्वयनको स्वागत गरेको भनेर सम्झाइबुझाइ गरिरहेको थियो । अर्कातर्फ केही विज्ञ नेपालको संविधानमा अधिकतम सहमतिसहित सम्पूर्ण पक्ष समेटिन बाँकी रहेको भन्दै आफ्नै रिजर्भेसन सुनाइरहेका थिए । त्यही भिडमा सुरक्षा मामिलाविद् भनेर चिनाउने केही विज्ञ भने भारतले नेपाल मामिलामा कोर्सकरेक्सन गर्न चाहेको बताइरहेका थिए । प्रधानमन्त्री देउवाले दिल्लीमा पाएको विशिष्ट सम्मान यही कोर्सकरेक्सनको संकेत भनेर यस्ता सुरक्षा मामिलामा विज्ञले धारणा राखिरहेका थिए । त्यसबेला कसैले प्रश्न गर्न पनि चाहेन एक वर्षअघि तत्कालीन प्रधानमन्त्री केपी ओली र त्यसपछि पुष्पकमल दाहालले पाएको राजकीय सम्मान भने के विशिष्ट थिएन ? हो, यसकारण पनि स्पष्ट हुन्छ दिल्लीमा आवरणमा देखिन्छ एउटा, भित्र सधैंको स्थायी दृष्टिकोण कायमै छ ।विशेषत: अघिल्लो सातामात्रै चीनभारतको दोक्लाम विवाद तत्कालका लागि सुल्झिएको देखिएपछि हँसिलो मुद्रा लिएर ब्रिक्स सम्मेलनमा भाग लिन चीन (सियामेन) पुगेका भारतीय प्रधानमन्त्री मोदीको अहिलेको कदमलाई कतिपयले सरप्राइजका रूपमा लिइरहेकै छन् । लिपुलेक, कालापानी लगायतका द्वैदेशीय सीमा विवादमा भारतसँग कहीं कुनै तहमा केही बोल्न नसकिरहेका बेला नेपालका प्रधानमन्त्री देउवाले दिल्लीमा सुझाए अनुसार दोक्लाम विवाद सुल्झिएको भनेर चाटुकारिताको हल्ला गराउनेहरू पनि यो साता नेपाली दूतावासमा भेटिए । ब्रिक्स सम्मेलनमा उपस्थित हुनै सहजीकरणका लागिमात्रै भए पनि दोक्लाम विवादबाट पछि हट्न भारत तयार रहेको र यसकारण पनि प्रधानमन्त्री मोदीको यो सरप्राइज भ्रमण भएको आँकलन पनि दिल्लीमा छाएको छ । अब ब्रिक्स सम्मेलन लगत्तै दोक्लाममा आफ्नो उपस्थितिको दाबी र दाबीसँगै फेरि विवाद सुरु हुने केही विज्ञले मिडियामा धारणा राखिसकेका छन् । जस्तो, पाकिस्तानसँगको सम्बन्ध सहजीकरण भएको र द्वैदेशीय सम्बन्धमा नयाँ युग सुरु भएको भनेर डिसेम्बर २५, २०१५ मा आकस्मिक तवरमा पाकिस्तानको लाहोर पुगेका भारतीय प्रधानमन्त्री मोदीले लाहोरमा तत्कालीन पाक प्रधानमन्त्री नवाज सरिफलाई बर्थडे सरप्राइज दिन चाहेका थिए । तर त्यो सरप्राइज केही सातामात्रै टिक्यो, इतिहासमै नभएको तिक्तता अहिले पाकभारतबीच छ ।जस्तो प्रधानमन्त्री बन्नासाथ २०१४ को अगष्ट पहिलो साता नेपाल भ्रमणमा आएका मोदीको त्यो भ्रमणका वाहवाही धेरै टिक्नै सकेन । नेपालमा संविधान जारी हुँदाको भारतीय असन्तुष्टि र लगत्तै सुरु भएको नाकाबन्दीले प्रधानमन्त्री मोदीको सरप्राइज विशेषता पुरै ओझेलमा पर्यो । यसको करेक्सन अझै हुनसकेको छैन । यतिखेर दिल्लीमा ओरआरएफ, आईडीएसए जस्ता वैचारिक संस्थाहरूमा प्रधानमन्त्री देउवाको हालैको दिल्ली भ्रमणको प्रभाव र पहुँच केलाउने काम भैरहेको छ । तिरुपती बालाजी र बोधगया दर्शनमा बढी समय र ध्यान दिएका प्रधानमन्त्री देउवाका निम्ति यस पटकको भारतको राजकीय भ्रमण व्यक्तिगत अर्थमा निकै उल्लेख्य बनेको छ । तर राष्ट्रिय हित र उपलब्धिका हिसाबमा यो भ्रमण फलोअपमै सीमित छ । कहिले बढी आक्रामक र कहिले अलिक सुस्त देखिए पनि दक्षिण एसियामा भारतीय छाता प्रभावको यथार्थमा कमी आएको छैन, बरु बढ्दो छ । दिल्लीका थिङ्कट्याङ्कहरूमा झैं बाराखम्बा रोडस्थित नेपाली दूतावासमा पनि यो साता प्रधानमन्त्री देउवाको भारत भ्रमणको उपलब्धिको एकोहोरो किस्सा निकै छाइरहेको थियो । पञ्चेश्वर परियोजनाको डीपीआर एक महिना भित्रमा तयार गर्ने भनेर अर्को चरणमा सहमति भएको एक सातामै यतिखेर दिल्ली उत्रिएको नेपाली टोलीको भ्रमणलाई पनि देउवा भ्रमणको सफल परिणतिका रूपमा व्याख्या गर्ने काम अहिले भैरहेको छ । कुनै पनि ठूला वा साना मामिलामा प्रत्यक्ष देखिनेगरी र स्थायित्वको परिणाम नआइकन केही कुरामा तत्कालै रमाइहाल्ने नेपाली विशेषता साँच्चिकै उल्लेख्य रहिआएको छ । देउवाको भ्रमणपछि पनि नेपालभारत सम्बन्ध यथावत छ, विवाद र विग्रह छँदैछ । नेपाली ग्यास बुलेटमाथिको नियन्त्रणदेखि सीमा विवाद, हुलाकी सडकदेखि पुनर्निर्माण सहयोगको प्याकेजसम्म र प्रबुद्ध समूहको अनिर्णित बहसदेखि द्वैदेशीय स्थायी संयन्त्रका बैठहकहरूसम्म अनेक उल्झन जेलिएकै छन् । प्रधानमन्त्री देउवाले सधैंझैं यसपटक पनि आफ्नो भ्रमणबारे मिडियामार्फत अथवा सल्लाहकार समूहमार्फत स्पष्ट धारणा राख्न नसकेका कारण द्वैदेशीय सम्बन्धको आयाम झन् धुमिल बनेको देखिन्छ । देउवा भ्रमण समूहका एक आधिकारिक सहयोगीको भनाइ छ, धन्य, हाम्रो प्रधानमन्त्रीले कहीं कतै बोल्नुभएन । बोल्नुभएको भए त्यो कुरो सम्हाल्नै गाह्रो पर्ने थियो, संविधान संशोधनको अनाहकको विषय प्रवेशजस्तै ।"
अर्थतन्त्र व्यवस्थापनका चुनौती,"आर्थिक वर्ष २०७३७४ मा नेपालको अर्थतन्त्र उपलव्धिपूर्ण देखिएको छ । ६९ प्रतिशतको उच्च आर्थिक वृद्धि, ४५ प्रतिशतको न्यून मुद्रास्फिति, ११ महिनाको वस्तु तथा सेवा आयात धान्ने विदेशी विनिमय सञ्चिति, गत वर्षहरूको तुलनामा सरकारको पुँजीगत खर्चमा भएको बढोत्तरी र आर्थिक विकासप्रति राष्ट्रिय तथा अन्तर्राष्ट्रिय स्तरमा बढेको चासोका कारण अर्थतन्त्र सुधारोन्मुख देखिएको छ । अर्थतन्त्रमा देखिएको सुधारलाई दिगो बनाउने चुनौती भने प्रमुख रूपमा अगाडि आएको छ । संघीयता कार्यान्वयनको क्रममा बढ्न सक्ने चालु खर्च, समष्टिगत आर्थिक नीतिहरूमा राजनीतिक लगायत निहित स्वार्थ समूहको बढ्न सक्ने दबाब र यसबाट साधन परिचालनमा आउन सक्ने असन्तुलन तथा पछिल्लो समय नेपालका छिमेकी मुलुक लगायत विश्व परिवेशमा विकसित अर्थराजनीतिक घटनाक्रम अर्थतन्त्रका प्रमुख चुनौतीका रूपमा देखिन्छन् । संघीयता कार्यान्वयनको क्रममा दुई चरणको स्थानीय निर्वाचन भइसकेको छ भने प्रदेश २ मा केही दिनभित्रै स्थानीय निर्वाचन हुन गइरहेको छ । प्रदेशसभा र संघीय संसदका लागि पनि निर्वाचन मिति तय भइसकेको छ । यी सबै निर्वाचनले तत्कालमात्र नभई दीर्घकालमा पनि ठूलो मात्रामा चालु खर्च बढाउने देखिन्छ । प्रजातान्त्रिक व्यवस्थामा आवधिक निर्वाचनले ल्याउने दीर्घकालीन फाइदा तुलनात्मक रूपमा बढी नै हुन्छन् । तथापि संघीयता कार्यान्वयनको प्रारम्भिक अभ्यासमा नियमितजसो व्यहोर्नुपर्ने तलब तथा भत्ता, सवारी साधन खरिद र निर्वाचनताका गरिएका वाचा पूरा गर्न ल्याइने पपुलिष्ट कार्यक्रमहरूले चालु खर्चमा बढी चाप पर्ने हुन्छ । लामो समयपछि स्थानीय तहको निर्वाचन भएको, जनताका आकांक्षाहरू उर्लंदो रूपमा अगाडि बढेका तथा निर्वाचित प्रतिनिधिहरूले पनि आफूलाई अब्बल देखाउनुपर्ने अवस्था रहेको सन्दर्भमा विशेषगरी स्थानीय तहमा सुरुका वर्षहरूमा चालु खर्चको मात्रा बढी नै हुने देखिन्छ । सात सय पचासको हाराहारीमा रहेका स्थानीय निकायहरूमा प्रमुख र उपप्रमुखको लागिमात्रै सवारी साधन खरिद गर्दा पनि ठूलो धनराशि खर्च हुने हुन्छ । तर आर्थिक विकासका दृष्टिकोणले बहुआयामिक प्रतिफल दिने शिक्षा, स्वास्थ्य, सार्वजनिक उद्यान र सडकजस्ता परियोजनाहरूमा स्थानीय तहको बजेट कमैमात्र खर्च हुने सम्भावना छ । सरकारले चालु आर्थिक वर्षका लागि रु १,२७९ अर्बको बजेट सार्वजनिक गरेको र त्यसमध्ये रु २३२ अर्ब स्थानीय तह र प्रदेशका लागि छुट्याएको छ । यो रकम कुल बजेटको १८ प्रतिशत हो भने गत आर्थिक वर्षको नगदमा आधारित चालु तथा पुँजीगत खर्चको करिब ३४ प्रतिशत र गत वर्षको पुँजीगत खर्चमात्र भन्दा रु ४३ अर्बले बढी हो । यसरी देशभरिको अघिल्लो वर्षको पुँजीगत खर्चभन्दा बढी रकम चालु आर्थिक वर्ष स्थानीय तहका लागि दिइएको छ । स्थानीय तहको सुरुको वर्ष भएका कारण यो रकम पुरै खर्च हुने सम्भावना पनि छ । स्थानीय तहमा हुने खर्च यदि पूर्वाधार निर्माणमा भएमा यसले आर्थिक वृद्धिलाई सहयोग पुर्याउने हुन्छ । तर चालु खर्च अत्यधिक भएमा आयात र मुद्रास्फिति बढाउनेमात्र हुन्छ । विप्रेषण आप्रवाहको वृद्धि धेरै हुने सम्भावना नभएको र वैदेशिक सहयोग पनि बजेटमा व्यवस्था भएअनुसार परिचालन हुन नसकेमा स्थानीय तहको खर्चका कारण शोधनान्तर स्थितिमा दबाब पर्ने जोखिम छ । नेपालको आर्थिक व्यवस्थापनको अर्को चुनौती संस्थागत विकास र जवाफदेहिता हो । संस्थागत विकास आफैंमा जटिल विषय भएको र मुलुक अझै राजनीतिक संक्रमणबाट गुज्रिरहेका कारण यो बढी चुनौतीपूर्ण छ । संक्रमणकालमा दलहरू आफूलाई जुनसुकै उपायबाट स्थापित गर्न र शक्तिकेन्द्रित गर्न बढी लाग्ने हुन्छन् । यस्तो अभ्यासका क्रममा सरकारको वित्त नीति, मौद्रिक नीति लगायत अर्थतन्त्रलाई प्रभावित गर्ने अन्य नीतिसमेत विभिन्न स्वार्थ समूहबाट प्रभावित हुने जोखिम हुन्छ । एउटै समूह र सीमित व्यक्तिहरूले आर्थिक, सामाजिक र राजनीतिक क्षेत्रमा आफ्नो पकड जमाउने र आर्थिक नीति निर्माण गर्ने काम निहित स्वार्थबाट प्रभावित हुने अवस्थाले बृहत्तर सामाजिक हितमा प्रतिकूल असर पर्छ । स्वार्थ समूहको प्रभावबाट अर्थतन्त्र सञ्चालन हुने अवस्थामा संस्थागत विकास, ऐनकानुनहरूको निर्माण एवं पालना, आय आर्जनका अवसरहरूको न्यायोचित बाँडफाँड, आपूर्ति व्यवस्थाको सहजता, सेवाको गुणस्तर एवं प्रतिस्पर्धी मूल्य निर्धारण, प्रभावकारी नियमन तथा बृहत्तर सामाजिक हित प्रबद्र्धन गर्ने लगानीको छनोटजस्ता विषयहरू ओझेलमा पर्ने हुन्छन् । प्रजातान्त्रिक अभ्यास परिपक्व भइसकेपछि साधन कव्जा गर्ने र विधि बिगार्ने प्रवृत्ति निरुत्साहित नहुने होइन । भर्खरै मात्र दक्षिण कोरियाको स्थापित कम्पनी सामसङका प्रमुखलाई भ्रष्टाचारको अभियोगमा जेल सजाय हुनु, गतवर्ष अमेरिकाको तेस्रो ठूलो बैंक वेल्स फार्गोका कर्मचारीहरूले सम्बन्धित ग्राहकको सहमतिबिना नै बैंक खाता खोली व्यापार बढाएको अभियोगमा उक्त बैंकका प्रमुख कार्यकारीलाई सिनेटले पटकपटक बोलाएर छानबिन गरी अन्तत: पदबाटै राजीनामा गर्न बाध्य तुल्याउनु र एक महिना अघिमात्र अमेरिकी राष्ट्रपति डोनाल्ड ट्रम्पको ओबामा केयर खारेज गर्ने प्रस्तावमा विशेषगरी उनकै पार्टीका प्रभावशाली सांसद जन म्याक्केनले असहमति जनाएका कारण प्रस्ताव नै विफल हुनु जस्ता घटना यसका उदाहरण हुन् । यी घटनाहरूले प्रजातान्त्रिक अभ्यास परिपक्व हुँदै जाँदा विधिको शासनको पालना, संस्थागत विकास र आम नागरिकको हितका विषय निहित स्वार्थ र पार्टी धारणाभन्दा प्रधान हुन्छन् भन्ने पाठ सिकाएको छ । स्वार्थ समूहको दबाबमा नीतिहरू तर्जुमा र परिवर्तन हुने अभ्यासले सरकारको राजस्व संकलन, विकास निर्माणका आयोजनाहरूको कार्यान्वयन र वित्तीय क्षेत्रको साधन परिचालन प्रभावित हुने जोखिम नेपालमा भने उच्च नै देखिन्छ ।अर्थतन्त्रको सहज व्यवस्थापनका लागि अन्तर्राष्ट्रिय परिस्थिति पनि अनुकूल हुनुपर्ने हुन्छ । दुई ठूला छिमेकी मुलुकहरू चीन र भारतमा उत्पन्न हुने परिस्थितिको प्रत्यक्ष असर नेपालमा पर्ने हुन्छ । चारैतिर भौगोलिक र जनसंख्याका दृष्टिकोणले ठूला र आर्थिक रूपले प्रभावशाली हुँदै गएका छिमेकीहरूले घेरिएको नेपालजस्तो मुलुकको आर्थिक समृद्धिका लागि पनि क्षेत्रीय स्थायित्व र शान्ति आवश्यक हुन्छ । यदि केही गरी क्षेत्रीय स्थायित्वमा असहजता आएमा नेपालको पर्यटन आय, विप्रेषण आप्रवाह तथा वैदेशिक सहयोगमा ठूलो असर पर्ने सम्भावना छ । सन् २०१६ मा नेपाल भ्रमण गर्ने सात लाख त्रिपन्न हजार पर्यटकहरूमध्ये २९५ प्रतिशत पर्यटक भारत र चीनबाट मात्रै आएका थिए । आर्थिक वर्ष २०७३७४ को तथ्यांक अनुसार नेपालको कुल वैदेशिक व्यापारमा भारतको हिस्सा ६३५ प्रतिशत र चीनको हिस्सा १२१ प्रतिशत छ । यसरी दुई छिमेकी मुलुकहरू र विशेषगरी भारतसँग नेपालको व्यापार केन्द्रित रहेको अवस्थामा यी दुई मुलुकमा हुने घटनाको ठूलो प्रभाव नेपालको अन्तर्राष्ट्रिय व्यापारमा समेत पर्ने देखिन्छ । नेपालको व्यापार प्रभावित हुने भनेको पेट्रोलियम पदार्थदेखि निर्माण सामग्रीसम्मको अभाव हुने र अन्ततोगत्वा विकास निर्माणका आयोजना प्रभावित हुने, भूकम्प र हालसालैको बाढीपहिरोपछिको पुनर्निर्माण एवं पुन:स्थापना प्रभावित हुने तथा समग्र आपूर्ति व्यवस्थामै समस्या आउने अवस्था हो । यसर्थ क्षेत्रीय स्तरमा विकसित हुनसक्ने घटनाक्रमप्रति बढी चनाखो हुँदै नेपालले आफ्नो आपूर्ति र भण्डारण क्षमतालाई सुदृढ तुल्याउनुपर्ने प्रमुख चुनौती छ । पर्यटक आगमन, विप्रेषण आप्रवाह र वैदेशिक सहायता परिचालनका दृष्टिकोणले विश्वको अर्थराजनीतिक परिवेश पनि त्यति अनुकूल देखिँदैन । कतारमाथिको नाकाबन्दीपछि मध्यपूर्वमा देखिएको अनिश्चितताले नेपालको विप्रेषण आप्रवाहलाई असर पार्ने देखिन्छ भने युरोपियन युनियन र बेलायतबीच ब्रेक्जिटका क्रममा विकसित भइरहेको घटनाक्रमले वैदशिक सहायता प्रभावित हुने सम्भावना छ । सन् २०१६ देखि अन्तर्राष्ट्रिय स्तरमा देखिन थालेको संरक्षणवादी व्यापार नीतिको प्रभाव नेपालजस्ता साना मुलुकहरूमा नपर्ला भन्न सकिन्न । भर्खरै मात्र अमेरिकाको ज्याकसनहोलमा सम्पन्न आर्थिक नीतिनिर्माताहरूको भेलाले पनि वित्तीय क्षेत्रको नियमन र विश्वव्यापीकरण विरुद्ध उठ्न थालेका आवाजलाई विश्व अर्थतन्त्रको प्रमुख चुनौतीको रूपमा लिएको छ । आगामी दिनमा नेपालको अर्थतन्त्रको व्यवस्थापन सहज देखिँदैन । संघीयता कार्यान्वयनसँगै सरकारको आकार ठूलो हँुदै गइरहेको छ । केही वर्षदेखि लगातार बचतमा रहेको सरकारी खाता आगामी दिनमा त्यही अवस्थामा नरहन सक्छ । आयात उच्च दरले बढ्दै गएको र आयात धान्ने मुख्य आधार मानिएको विप्रेषण आप्रवाहको वृद्धिदर सुस्त हँुदै गएको छ । अन्तर्राष्ट्रिय परिस्थिति पनि अनुकूल नहुन सक्छ । यस अवस्थामा सरकारले अनावश्यक र फजुल खर्च नियन्त्रण गर्दै पुँजीगत खर्चको परिचालनमा जोड दिने, सम्भव भएसम्म केन्द्र, प्रदेश र स्थानीय तीनै तहको प्रशासनिक संरचना छरितो बनाउने, बैंकहरूले उपलव्ध साधनलाई बढीभन्दा बढी कृषि, ऊर्जा, पर्यटनजस्ता उत्पादनशील क्षेत्रहरूमा परिचालन गर्ने र समष्टिगत आर्थिक नीतिहरूको जोड केही वर्षदेखि घरजग्गा र सेयर कारोबारको नाममा फस्टाउँदै गएको सट्टेबाजी क्रियाकलापलाई निरुत्साहित गर्ने नै हुनुपर्ने देखिन्छ । अन्तर्राष्ट्रिय परिस्थितिमा विकसित पछिल्ला घटनाक्रमहरूलाई नेपालले ठूला र रणनीतिक महत्त्वका विकास परियोजनाहरूमा वैदेशिक सहायता र पुँजी परिचालन गर्ने अवसरका रूपमा सदुपयोग गर्नु आवश्यक छ ।"
आचारसंहिता पालनामा कडाइ गरियोस् : एमाले,"काठमाडौं प्रमुख प्रतिपक्षी एमालेले सरकार र सत्तापक्षीय गठबन्धनबाट मत प्रभावित गर्ने उद्देश्यले राज्य सत्ताको दुरुपयोग भइरहेको आरोप लगाएको छ । त्यस्ता गतिविधि रोक्न र आचारसंहिता कडाइका साथ पालना गराउन एमालेले निर्वाचन आयोगको ध्यानाकर्षण गराएको छ ।प्रदेश २ को स्थानीय तह चुनावका लागि उम्मेदवारी दर्ता गर्ने पूर्वसन्ध्यामा एमालेले मंगलबार पत्रकार सम्मेलन गर्दै त्यस क्षेत्रमा सरकारी साधन स्रोतको दुरुपयोग भइरहेको भन्दै आपत्ति जनाएको हो । निर्वाचन प्रचारप्रसार तीव्र बनिरहेको पछिल्लो अवस्थामा सरकार र सत्तापक्षीय गठबन्धनबाट प्रदेश २ का जनता आतंकित गर्ने, मत प्रभावित गर्ने उद्देश्यले राज्यसत्ताको दुरुपयोग गर्ने रबैया बढदै गएको प्रति हाम्रो पार्टीको गम्भीर ध्यानाकर्षण भएको छ, एमाले सचिव योगेश भट्टराईले जारी गरेको विज्ञप्तिमा छ, शान्तिपूर्ण र भयरहित ढंगले मतदाताले मतदान गर्न पाउने अधिकार सुनिश्चित गर्न तथा आचारसंहिताको कडाइका साथ पालना गराउन निर्वाचन आयोगको गम्भीर ध्यानाकर्षण गराइन्छ । लोकतन्त्रमा सबै राजनीतिक दल र उम्मेदवारले आफ्नो विचार र आस्थाका आधारमा चुनावी अभियान सञ्चालन गर्न पाउनु अत्यन्तै न्यूनतम कुरा भए पनि पछिल्ला दिनमा एमालेका कार्यक्रम बिथोल्न खोज्ने, उम्मेदवारलाई मतदाताबीच पुग्न अवरोध सिर्जना गर्ने र कुप्रचार गर्नेजस्ता क्रियाकलाप भइरहेको दाबी एमालेले गरेको छ । एमाले तराईमधेसका जनताकै काखमा जन्मिएको, उनीहरूकै मायाममता र सहयोगमा हुर्किंदै आएको भन्दै विज्ञप्तिमा सबै खाले भ्रम तथा षड्यन्त्रलाई चिर्दै पहिलो पार्टीका रूपमा स्थापित हुने दाबी गरिएको छ । उसले विगतका दुई चरणका चुनावजस्तै यसपटक प्रदेश २ मा पनि पहिलो स्थान हासिल गर्ने दाबी गरेको छ । एमालेले १ सय ३६ वटै तहका लागि पार्टीका तल्ला कमिटीको सिफारिसका आधारमा उम्मेदवार चयन गरिएको जनाएको छ । एमालेले मंगलबार पत्रकार सम्मेलनमै १ सय ३१ स्थानीय तहमा पार्टीका तर्फबाट हुने उम्मेदवारको नामावली सार्वजनिक गरेको थियो । सर्लाहीका पाँचवटा स्थानीय तहमा भने उम्मेदवारी दिने समयसम्ममा टुंगो लाग्ने एमालेले जनाएको छ ।"
उत्कृष्ट शिक्षक पुरस्कार पाण्डेलाई,"काठमाडौं पीपी प्रसाईं फाउन्डेसनले यस वर्षको पीपी प्रसार्इं राष्ट्रिय उत्कृष्ट शिक्षक पुरस्कार दाङका दुर्गाप्रसाद पाण्डेलाई प्रदान गरेको छ । हवाई दुर्घटनामा निधन भएका प्रजापति प्रसार्इंको नाममा स्थापित पुरस्कार फाउन्डेसनले हरेक वर्ष प्रदान गर्दै आइरहेको छ । ५० हजारको पुरस्कार यस वर्ष दाङको पद्मोदय पब्लिक नमुना माविका शिक्षक पाण्डेलाई प्रदान गरिएको हो । प्रतिष्ठानले सात प्रदेशबाट पनि एकएक उत्कृष्ट शिक्षक छनोट गरेको छ । प्रदेश १ बाट आदर्श मावि झापाका हेमकुमार खडका, प्रदेश ३ बाट नीलबाराही मावि कालिमाटीकी जानुका नेपाल, प्रदेश ४ बाट गलकोट मावि बाग्लुङका देवेन्द्रबहादुर खत्री, प्रदेश ५ बाट शंकर दुर्गादत्त मावि रूपन्देहीका चण्डीप्रसाद पाण्डेय, प्रदेश ६ बाट नेपाल राष्ट्रिय आधारभूत विद्यालय वीरेन्द्रनगर नगरपालिकाकी चन्द्रा भण्डारी र प्रदेश ७ बाट जनसेवा मावि बघौरा गणेशपुर कैलालीका गंगा भण्डारीलाई प्रदान गरिएको छ । प्रदेश २ बाट भने कुनै शिक्षक छनोटमा परेका छैनन् । प्रत्येक प्रदेशबाट उत्कृष्ट छानिएका शिक्षकले २५ हजार नगद र उनीहरू कार्यरत विद्यालयले १० हजार बराबरको शैक्षिक सामग्री प्राप्त गरेका छन् । प्रतिष्ठानले यस वर्ष पीपी प्रसाईं टुरिज्म लाइफटाइम अचिभमेन्ट अवार्ड पर्यटन व्यवसायी कर्ण शाक्यलाई प्रदान गरेको छ ।"
डब्लूडब्लूएफ र कोकाकोला हातेमालो,काठमाडौं (कास) पानीको सदुपयोग र स्थानीय बासिन्दाको जीविकोपार्जनमा काम गर्न डब्लूडब्लूएफ नेपाल र कोकाकोला फाउन्डेसनले हातेमालो गरेका छन् । दुई वर्षसम्म संयुक्त रूपमा अघि बढ्ने कार्यक्रम सिन्धुपाल्चोकको इन्द्रावती सब बेसिन र चितवनको बरन्डाभार जैविकमार्गमा काम गर्ने गरी यसै महिना सुरु भएको छ ।
निर्वाचन विधेयक संविधानविपरीत !,"काठमाडौं व्यवस्थापिका संसद्ले सोमबार पारित गरेको निर्वाचनसम्बन्धी विधेयकका केही प्रावधान संविधानविपरीत देखिएका छन् । प्रतिनिधिसभा सदस्य निर्वाचनसम्बन्धी विधेयकमा समानुपातिक निर्वाचन प्रणालीतर्फ समानुपातिक समावेशी प्रतिनिधित्वका लागि तोकिएको क्लस्टर मा पिछडिएका क्षेत्र नै उल्लेख छैन । संविधानको धारा ८४ को उपधारा २ मा राजनीतिक दलले बुझाउने समानुपातिक उम्मेदवारको बन्दसूचीका ७ आधार तोकिएका छन् । तर सदनबाट पारित विधेयकमा ६ वटा समूहका लागि मात्रै प्रतिनिधित्वको प्रतिशत उल्लेख गरिएको छ । विधेयकको अनुसूची १ मा राज्य व्यवस्था समितिले गरेको संशोधन स्वीकार गरी संसद्को पूर्ण बैठकबाट सोमबार पारित व्यवस्थाअनुसार दलहरूले समानुपातिक उम्मेदवारको बन्दसूची तयार गर्दा दलित १३ दशमलव ८ प्रतिशत, आदिवासी जनजाति २८ दशमलव ७ प्रतिशत, खस आर्य ३१ दशमलव २ प्रतिशत, मधेसी १५ दशमलव ३ प्रतिशत, थारू ६ दशमलव ६ प्रतिशत र मुस्लिम ४ दशमलव ४ प्रतिशत उम्मेदवारी दिनुपर्छ । सरकारले पेस गरेको विधेयकमा प्रस्तावित ७ समूहबाट पिछडिएका क्षेत्र हटाएको राज्यव्यवस्था समितिले बाँकी ६ समूहको प्रतिशतमा पनि केही हेरफेर गरेको छ । सरकारका तर्फबाट गृहमन्त्री जनार्दन शर्माले पेस गरेको विधेयकमा पिछडिएका क्षेत्रबाट ४ दशमलव ३ प्रतिशत प्रतिनिधित्व गराउने उल्लेख थियो । प्रतिनिधित्वको समूहबाट पिछडिएका क्षेत्रलाई हटाउनुको कारणबारे राज्यव्यस्था समिति नेतृत्व मौन छ । त्यस विषयमा के भएको हो, राम्ररी हेरेपछि मात्रै भन्न सकिन्छ, समितिका सभापति दिलबहादुर घर्तीले भने । समितिका सदस्यहरूले भने भ्रष्टाचारीलाई उम्मेदवार बन्न छुट दिइनुपर्ने संशोधन प्रस्तावका कारण विधेयकका अन्य महत्त्वपूर्ण दफामा राम्ररी छलफल नै हुन नपाएको टिप्पणी गरेका छन् । अन्य अनावश्यक विषयले मुख्य विषयवस्तु ओझेलमा परेका कारण विधेयक पारित गर्दा केही त्रुटि भएका हुन सक्छन्, समितिका सदस्य गंगालाल तुलाधरले भने, विगतका नजिरसमेत हेरेर छुट भएको समूहबाट कसरी प्रतिनिधित्व गराउन सकिन्छ भन्ने निर्णय गर्नुपर्छ । स्थानीय तहमा अल्पसंख्यकको प्रतिनिधित्वसम्बन्धी कानुन अभावमा उत्पन्न अप्ठ्यारो निर्वाचन आयोग, गृह मन्त्रालय र संसदीय समितिको परामर्शपछि राजपत्रमा सूचना प्रकाशनमार्फत फुकाइएको उनले बताए । संविधानमा प्रतिनिधिसभामा मात्र नभई प्रदेशसभामा पनि पिछडिएका क्षेत्रबाट प्रतिनिधित्व गराउनुपर्ने व्यवस्था छ । समानुपातिक प्रणालीबमोजिम हुने प्रदेशसभाको निर्वाचनका लािग राजनीतिक दलले उम्मेदवारी दिँदा जनसंख्याका आधारमा महिला, दलित, आदिवासी जनजाति, खस आर्य, मधेसी, थारू, मुस्लिम, पिछडिएका क्षेत्र, अल्पसंख्यक समुदायसमेतबाट बन्दसूचीका आधारमा प्रतिनिधित्व हुने व्यवस्था संघीय कानुनबमोजिम हुनेछ, संविधानको धारा १७६ को उपधारा ६ मा भनिएको छ । संविधानमा उक्त धाराको प्रयोजनका लागि खस आर्यको परिभाषा गरिए पनि पिछडिएका क्षेत्र र अल्पसंख्यकको परिभाषा उल्लेख छैन । राज्य व्यवस्था समिति स्रोतका अनुसार प्रतिनिधिसभाको हकमा यसअघिदेखि नै अभ्यासमा रहेका कर्णाली क्षेत्रसहितका विकट ९ जिल्ला पिछडिएका क्षेत्र भए पनि प्रत्येक प्रदेशमा यसलाई कसरी छुट्याउने भन्नेमा अन्योल उत्पन्न भएको थियो । तर प्रदेशसभामा समानुपातिक समावेशी प्रतिनिधित्वको कार्यान्वयन यथासम्भव गरे पुग्ने र प्रतिनिधिसभामा पिछडिएको क्षेत्रको प्रतिनिधित्व हटाउनुका कारणबारे समिति नेतृत्व, सदस्य सांसद र सचिवालय कसैले पनि ठोस जवाफ दिएका छैनन् । सबै प्रदेशमा पिछडिएका क्षेत्र छन् र हुनुपर्छ भन्ने छैन, छलफलमा सहभागी एक कानुनविज्ञ सांसदले भने, तर प्रतिनिधिसभाको हकमा त्यो व्यवस्था हटाउन आवश्यक थिएन । प्रतिनिधिसभामा समानुपातिक प्रणालीतर्फ समावेशी प्रतिनिधित्वका लागि जनसंख्याको अनुपातमा प्रतिनिधित्व गराउनुपर्ने ६ समूहको प्रतिशत नै उल्लेख गरिए पनि प्रदेशसभाका हकमा त्यस्तो प्रतिशत नतोकी यथासम्भव गर्ने छुट दिइएको छ । बन्दसूची तयार गर्दा सम्बन्धित प्रदेशको भौगोलिक सन्तुलनसमेत ध्यान दिई जनसंख्याका आधारमा यथासम्भव दलित, आदिवासी जनजाति, खस आर्य, मधेसी, थारू, मुस्लिम, पिछडिएका क्षेत्र तथा अल्पसंख्यक समुदायसमेतको प्रतिनिधित्व हुनेगरी समावेशी सिद्धान्तबमोजिम तयार गर्नुपर्नेछ, प्रदेशसभा सदस्य निर्वाचन विधेयकको दफा २८ को उपदफा ५ मा भनिएको छ । प्रदेशसभाको बन्दसूचीमा महिला उम्मेदवारको संख्या भने ५० प्रतिशत हुनुपर्ने बाध्यात्मक व्यवस्था गरिएको छ ।"
कतारमा श्रम विवाद टुंग्याउन समिति,"काठमाडौं (कास) कतार सरकारले कामदारलाई तत्काल न्याय दिन श्रम विवाद समिति गठन गरेको छ । समितिलाई तीन साताभित्र विवाद टुंग्याउन भनिएको छ । कतारका अमिर शेख तमिम विन हमाद अलथानीले अगस्ट १८ मा यससम्बन्धी नीति पारित गरेपछि प्रशासन विकास, श्रम तथा सामाजिक मामिला मन्त्रालय मातहत रहने गरी न्यायाधीशको अध्यक्षतामा समिति गठन गरिएको हो । कतारमा कार्यरत आप्रवासी श्रमिकलाई कम्पनीले करारपत्रमा उल्लेख भएअनुसार तलब, काम र सेवासुविधा नदिए समितिले समाधान खोजिदिनेछ । समिति गठनसँगै कम्पनीले तलब नदिए कामदार श्रम कार्यालय, विभाग हुँदै उच्च अदालत जानुपर्ने बाध्यता हट्ने विश्वास गरिएको छ ।"
फेरिँदो प्रचारशैली,"चितवन पछिल्लो समय फिल्म रिलिजको डेट तयार हुनसाथ कलाकार बोकेर निर्मातानिर्देशक चितवन आउन थालेका छन् । तीजको छेकोमा यहाँ फिल्मर्कीबीच फिल्म प्रचारमा प्रतिस्पर्धा नै चल्यो । एउटै कार्यक्रममा दुई फिल्मका कलाकारसमेत स्टेजमा देखा परे । हाल प्रदर्शनरत ए मेरो हजुर २ का कलाकार र असोज ११ देखि प्रदर्शनमा आउने छक्का पञ्जा २ का कलाकार एउटै कार्यक्रममा उपस्थित भएका हुन् । दुवैले कार्यक्रमलाई फिल्म प्रचारको थलोमा उपयोग गरेका थिए । ए मेरो हजुर २ की निर्देशक झरना थापा, नायक सलिनमान बनियाँ, नायक सलोन बस्नेत, सुमन पौडेल र साम्राज्ञी राज्यलक्ष्मी शाह उपस्थित थिए । टोलीले अधिकांश समय फिल्मको प्रचारमा खर्चियो । दर्शकलाई पटकपटक राम्रो फिल्म बनेको भन्दै हलसम्म हेर्न आउन आग्रह गरे । कलाकारसँग सेल्फी फोटो खिच्न दर्शकबीच प्रतिस्पर्धा चलेको थियो । कलाकारले फिल्मको गीतमा नाचेर दर्शकको मन जित्ने काम गरे । टोली तीजकै अर्को कार्यक्रममा पुगेर पनि फिल्मको पब्लिसिटी गर्न भुलेन । त्यसैगरी, दीपकराज गिरी र प्रिंयका कार्कीसहितको छक्का पञ्जा २ टिम ले छमछमी नाच्नुका साथै त्यहीं अभिनयसमेत गरेर उपस्थितको ध्यान ताने । प्रियंकाले फिल्म राम्रो बनेको दाबी गर्दै भनिन्, फिल्म राम्रो बनेको छ । हामीलाई तपाईंहरूकै माया र साथ चाहिन्छ, फिल्म हेरेर भरपुर मनोरञ्जन लिन पाउनु हुनेछ । उता, साउन अन्तिममा ग्याङस्टार ब्लुज यहाँ आयो । फिल्म युनिट दुई दिनदेखि नारायणगढमा प्रचारप्रसार गर्न व्यस्त बन्यो । कलाकार फिल्मबारे बुझाउन कलेजकलेज पुगे । टोलीमा नायक आशिरमान देशराज, संयम पुरी, नायिका रोजिशा शाही, संगीतकार तथा गायक कालिप्रसाद बाँस्कोटा, गायिका वाणिका प्रधान थिए । जहाँ दर्शकको भीड लाग्छ, त्यहाँ कलाकार प्रचार गर्न पुगिहाल्थे । ग्याङस्टार ब्लुज ले साँझ परेपछि भीड लाग्ने नारायणी किनार उपयोग गर्यो । दर्शकको भीडमा फिल्मबारे जानकारी दिन कालीप्रसाद र वाणिकाले गीत गाए । आशिरमान, संयम र रोजिशाले फिल्मको डाइलग प्रस्तुत गरे । फिल्मबारे दर्शक र कलाकारबीच प्रश्नोत्तर नै चल्यो । अचेल फिल्म रिलिजपूर्व चितवनमा कलाकारको उपस्थिति अनिवार्यजस्तै बन्न थालेको छ । कलाकारले दर्शकमैत्री कार्यक्रम गर्न थालेका छन् । गत साउन २० मा प्रदर्शनमा आउनुअघि प्रेमगीत२ युनिटले नारायणी किनारमा भव्य कन्सर्टको आयोजना गर्यो । नायक प्रदीप खडका, नायिका अश्लेषा ठकुरी, निर्माता सन्तोष सेनलगायतको उपस्थित रहेको थियो । कन्सर्ट साढे दुई घण्टासम्म चल्यो । नायक प्रदीपसँग फोटो खिच्न दर्शकबीच तँछामछाड देखिन्थ्यो । गत असार ३० मा प्रदर्शनमा आउनुअघि म यस्तो गीत गाउँछु फिल्म युनिटले पनि यहाँ आएर प्रचारको नौलो शैली अपनाएको थियो । दर्शकसँग नजिक हुन कलाकारले हात्तीको प्रयोग गरे । पानीमा भिज्दै हात्तीमा फिल्मको ब्यानर भिरेर कलाकारले नारायणगढ बजार परिक्रमा गरे । हात्तीमा नायक पल शाह, नायिका पूजा शर्मा र अभिनेता सरोज खनाल थिए । भिज्दै सडकमा उभिएर फोटो खिच्ने दर्शकको कमी थिएन । निर्देशक विकास आचार्य भने राम्रो फिल्म बनाएमा भद्दा प्रचारशैली अपनाउनु नपर्ने बताउँछन् । स्क्रिप्टमा मिहिनेत गर्नुपर्छ, उनी भन्छन्, स्क्रिप्टमा मिहिनेत नगरी हात्तीघोडा चढदैमा फिल्म चल्छ भन्ने छैन । उनी पछिल्लो समय नेपाली फिल्मप्रति दर्शकको क्रेज बढदै गएकोमा भने खुसी देखिए ।"
मंगलम् पनि असोज ११ मै,"काठमाडौं (कास) प्रदर्शन मितिसम्बन्धी लामो हानथापपछि अन्तत: निर्माता छविराज ओझाले मंगलम् लाई असोज ११ मा नै रिलिज गर्ने भएका छन् । त्यसो त छविले यसअघि पनि आफ्ना फिल्म प्राय: दसैंकै छेकोमा दर्शकमाझ ल्याउँदै आएका थिए ।नवल नेपाल निर्देशित मंगलम् सुटिङमा जाँदै दसैंमा रिलिज गर्ने भनिए पनि बीचमा दीपाश्री निरौला निर्देशित छक्का पञ्जा २ उक्त मितिमा आउने भएपछि अन्योल देखिएको थियो । मंगलबार साबिककै मितिमा रिलिज गर्ने निर्णयले दसैंमा मंगलम् र छक्का पञ्जा २ बीच व्यावसायिक प्रतिस्पर्धा चल्ने देखिएको हो ।मैले पूर्व उद्घोष गरेकै मिति असोज ११ मा रिलिज हुने औपचारिक जानकारी गराउँछु, छविले फेसबुकमार्फत रिलिज मिति निश्चित गर्दै लेखेका छन्, फिल्मका कामहरू समयमा नसकिएकोले प्रचारप्रसार ढिलो भएको र आजबाटै त्यसको सुरुवात भएको छ । रिलिजसँगै फिल्मको पोस्टरसमेत सार्वजनिक गरिएको छ । फिल्ममा शिल्पा पोखरेल, पुष्पल खडका, पृथ्वीराज प्रसाईंका साथमा साम्राज्ञी राज्यलक्ष्मी शाहको समेत विशेष भूमिका रहेको छ ।फिल्मलाई मोफसलमा एफडी कम्पनी र काठमाडौंमा गोपाल कायस्थले वितरणको जिम्मा सम्हालेका छन् ।"
ऐश्वर्य को पोस्टर,"काठमाडौं (कास) यसअघि नै गीत तिमी रोएको पल तिमीलाई बाट राम्रै हाइप पाएको ऐश्वर्य को पोस्टर मंगलबार सार्वजनिक भएको छ । पोस्टरमा फिल्मका मुख्य तीन कलाकार रमेश उप्रेती, दीपिका प्रसाईं र प्रशान्त ताम्राकार अटाएका छन् ।दिवाकर भट्टराईको निर्देशन रहेको फिल्मलाई रमेश आफैंले निर्माण पनि गरेका हुन् । फिल्म कात्तिक ९ देखि देशव्यापी प्रदर्शनमा आउँदै छ । फिल्ममा केकी अधिकारीसमेत रहे पनि निर्माण पक्षले भने प्रचार सामग्रीमा उनलाई लुकाएको छ । दिवाकरकै पटकथा रहेको फिल्मलाई सुदीप बरालले खिचेका हुन् भने सम्पादन दीर्घ खड्काको रहेको छ ।"
बाढीपीडितको सहयोगार्थ चित्रकला,"लेखनाथ (कास्की) सिर्जनशील कलाकार समूह पोखराले बाढीपीडितको सहयोगार्थ चित्रकला प्रदर्शनी आयोजना गरेको छ । महेन्द्रपुलस्थित पीएसएम आर्ट ग्यालरीमा सुरु प्रदर्शनीमा ३३ कलाकारका ६२ चित्र छन् । प्रदर्शनी अवधिभर ५० प्रतिशत छुटमा उक्त चित्र किन्न सकिन्छ । चित्र बिक्रीबाट प्राप्तमध्ये ५० प्रतिशत रकम बाढीपीडित सहयोगस्वरूप प्रदान गर्ने समूहले जनाएको छ । २ हजार ५ सयदेखि २० हजार रुपैयाँसम्मका चित्र बिक्रीको ५० प्रतिशत रकम कलाकारले पाउनेछन् ।प्रदर्शनीमा वरिष्ठ कार्टुनिस्ट दुर्गा बराल वात्स्यायन, बुद्धि गुरुङ, लोकप्रसाद गुरुङ, गोपाल श्रेष्ठ, क्षेत्रलाल कायस्थ, दलबहादुर गुरुङ, मिलन शेरचन, झविन्द्र गुरुङ, एलिता गुरुङलगायत कलाकारका चित्र छन् । एक्रेलिक, पानी रंग र झारपातबाट तयार दृश्यचित्र, अनुहारचित्र, मूर्त र अर्धमूर्त चित्रको अवलोकन र खरिद गर्नेको ग्यालरीमा घुइँचो लागेको छ । समूहका संयोजक नगेनसिंह ठकुरीले प्रदर्शनीबाट १ लाख रुपैयाँ संकलन गर्ने लक्ष्य रहेको सुनाए । सिर्जनाको कुनै मूल्य हुँदैन, उनले भने, यसपटक देशै रोएको बेला कलाकारले पनि केही गर्नुपर्छ भनेर प्रदर्शनी आयोजना गरिएको हो । प्रदर्शनीको उद्घाटन गरेकी नेपाल इन्भेस्टमेन्ट बैंककी लेकसाइड शाखा प्रमुख शान्ता श्रेष्ठले पोखरालाई कलाको सहरका रूपमा विकास गर्न कला पाठशालाको आवश्यकता औंल्याइन् । कलाकार बुद्धि गुरुङले महाभूकम्पको बेला पनि पोखरेली कलाकारले पीडितलाई सहयोग गरेको स्मरण गरे । उनले भने, हामीले गर्न सक्ने योगदान यही नै हो । आफूले जानेको कला बिक्रीबाट बाढीपीडितलाई सहयोग गर्न पाउँदा छुट्टै सन्तोष मिल्ने उनले बताए । प्रदर्शनी एक साता चल्नेछ ।"
मेनकाजीलाई लोकबहादुुर स्मृति सम्मान,"पोखरा (कास) लोकसंस्कृतिको क्षेत्रमा क्रियाशील पोखराका मेनकाजी गुरुङलाई लोकबहादुर गुरुङ स्मृति सम्मान प्रदान गरिएको छ ।शिक्षा, साहित्य, गीतसंगीत र गुरुङ फिल्मको क्षेत्रमा योगदान पुर्याएका लोकबहादुर गुरुङको तेस्रो स्मृति दिवसको अवसरमा मेनकाजीलाई सम्मान गरिएको हो । नेपाल संगीत तथा नाटय प्रज्ञा प्रतिष्ठानका सदस्यसचिव गणेश रसिक, लोकबहादुर गुरुङ स्मृति प्रतिष्ठानका अध्यक्ष वेदबहादुर गुरुङ (श्याम), लोकबहादुरकी पत्नी सीता गुरुङले २५ हजार रुपैयाँ, ताम्रपत्र र दोसल्लाले उनलाई सम्मान गरेका थिए । हिमाली सांस्कृतिक परिवारका वरिष्ठ उपाध्यक्ष ज्ञानबहादुर थापाले चार दशकदेखि नेपाली लोकसंस्कृतिमा क्रियाशील मेनकाजीलाई लोकसंस्कृतिको धरोहरको रूपमा चिनाए । हिमाली सांस्कृतिक परिवारका अध्यक्षसमेत रहेका मेनकाजीले नेपाली, भारतीय, बंगालीलगायतका फिल्ममा अभिनय तथा कोरियोग्राफी गरेको थापाले बताए । २०२० मा सिक्लेसमा जन्मिएका मेनकाजीले १२ वर्ष डाँफे कला मन्दिरमा नृत्य सिक्दै सिकाउँदै गरे । दर्जन बढी विद्यालयमा नृत्य प्रशिक्षक पनि भए, उनले भने, उहाँकै नेतृत्वमा देशका विभिन्न ठाउँ तथा फ्रान्स, इंग्ल्यान्ड, भारतलगायतका देशमा नेपालको लोकसंस्कृति पुगेको छ । मेनकाजीले यो सम्मान आफूले नभई लोकसंस्कृतिमा काम गर्ने सबैको साझा भएको बताए । जोसँग सहकार्य गर्न अवसर पाएको थिएँ, उहाँकै नामको पुरस्कार पाउँदा खुसी लागेको छ, उनले भने, यो पुरस्कार मेरो मात्रै होइन, यस क्षेत्रमा काम गर्ने सबैको साझा हो । प्रतिष्ठान सदस्य रत्नमान गुरुङले संस्कार, संस्कृति, फिल्म, शिक्षा, संगीतमा जीवन व्यतीत गर्ने व्यक्तिको रूपमा लोकबहादुरलाई चिनाए । उहाँले शिक्षा क्षेत्रमा अतुलनीय योगदान मात्रै दिनुभएको छैन, गुरुङ फिल्म र गीतसंगीतमा पनि उत्तिकै छ, रत्नमानले भने, उहाँ साहित्यमा पनि अब्बल हुनुहुन्थ्यो । नयाँ पुस्ताले लोकबहादुरलाई उत्प्रेरकका रूपमा लिनुपर्ने उनले बताए । नेपाल संगीत तथा नाटय प्रज्ञा प्रतिष्ठानका सदस्यसचिव गणेश रसिकले एकजना स्रष्टाको नाममा अर्का स्रष्टालाई सम्मान गर्न पाउँदा खुसी लागेको बताए । लोकबहादुर हल्ला नगरी खुरुखुरु काम गर्ने स्रष्टा रहेको उल्लेख गर्दै उनले थपे, लोकबहादुरले गुरुङ संस्कार संस्कृति र फिल्मलाई अन्तर्राष्ट्रिय स्तरसम्म चिनाउने काम गर्नुभएको छ । हामी समकालीन थियौं, भेट हुँदा रातभरि सँगै गीतसमेत गाएर बसियो । लोकबहादुरले २०५२ मा गुरुङ फिल्म न्हाम्स्यो न्होंरी (कुहिरोभित्र) बनाएर पछिल्लो समय अभियान फिल्म्स प्रोडक्सनमार्फत सातवटा फिल्म निर्माण गरेका थिए । उनी तीन दशक अध्यापनमा संलग्न थिए । २०५८ देखि तमू संसार त्रैमासिक पत्रिका प्रकाशन गर्दै आएका गुरुङको तीन वर्षअघि ६७ वर्षको उमेरमा निधन भएको थियो ।"
पितृसत्तात्मक मानसिकताले समस्या,"काठमाडौं (कास) मुलुकको संविधानमा महिलाका पक्षमा थुप्रै कानुनी व्यवस्था गरिए पनि कार्यान्वनमा अझै समस्या रहेको सरोकारवालाहरूले बताएका छन् । उनीहरूले कानुन बनाएर मात्रै समस्याको समाधान नहुने जनाउँदै पुरुष मानसिकतामा समेत परिवर्तनको खाँचो रहेको समेत औँल्याएका छन् । त्रिभुवन विश्वविद्यालय हिन्दी केन्द्रीय विभागले राजधानीमा गरेको स्त्री विमर्श : कल, आज और कल कार्याशालामा महिला, बालबालिका तथा समाज कल्याण मन्त्री आशा कोइरालाले नेपालमा अझै पनि पितृसत्ता मानसिकता हाबी रहेकाले समस्या भएको बताइन् । उनले भनिन्, पितृसत्तात्मक सामन्ती समाज थोरै पुँजीवादी भएको छ । पितृसत्ता छ तर परिष्कृत भएको छ । परिवारमा छोराछोरी बराबर छन् तर अझै यी दुईबीच भेदभाव कायमै छ । भारतीय दूतावासका डीसीएम तथा कार्यवाहक राजदूत अजय कुमारले भने, आज नेपाल र भारत दुवै देशमा स्त्री र बालिकाहरूको राम्रो अवस्थाका लागि थुप्रै कानुनहरू बनेका छन्, तर कानुनले मात्र समस्याको समाधान हुँदैन । पुरुषहरूले यसका लागि एक कदम अगाडि बढ्नै पर्छ ।दुईदिने कार्यशालामा नेपाल र भारतका महिला साहित्यकारहरूको उल्लेख्य उपस्थिति थियो । नेपाली साहित्यकारहरू मञ्जु काँचुलीले नेपालमा महिलाको अवस्था, प्रासावित्री कक्षपतीले स्त्रीको दशा र दिशा तथा प्रा रमेश भट्टराईले महिला लेखन सन्र्दभमा पुरुषवादी आलोचना र सोचबारे धारणा राखेका थिए । भारतीय साहित्यकारहरू ममता कालियाले महिलाहरूको अधिकारको पक्षमा, प्रा गरिमा श्रीवास्तवले महिलाको अवस्था तथा प्रा कुमुद शर्माले स्त्री विमर्श : सीमा र सम्भावना तथा स्त्री आत्मकथा लेखन विषयमा बोलेका थिए । कार्यक्रमको अध्यक्षता त्रिवि शिक्षाध्यक्ष प्रा सुधा त्रिपाठी र कार्यक्रमको संयोजन पूर्वप्राज्ञ तथा त्रिवि हिन्दी केन्द्रीय विभाग प्रमुख डा संगीता वर्माले गरेका थिए ।"
पर्थमा अन्तर्राष्ट्रिय साहित्य सम्मेलन हुँदै,"अस्ट्रेलिया (कास) हरेक दुई वर्षमा आयोजना हँुदै आएको अन्तर्राष्ट्रिय नेपाली साहित्य सम्मेलन यस वर्ष पश्चिम अस्ट्रेलियाको पर्थमा आयोजना हुने भएको छ । सेप्टेम्बर ९१० मा हुन लागेको पाँचांै महोत्सवमा नेपाल र विश्वभरिबाट साहित्यकारहरूले सहभागिता जनाउँदै छन् । अन्तर्राष्ट्रिय नेपाली साहित्य समाज (अनेसास) पश्चिम अस्ट्रेलियाले गर्न लागेको महोत्सव पर्थस्थित म्यासोडेनियन हलमा आयोजना हुने कार्यक्रम संयोजक गणेश घिमिरेले जानकारी दिए । महोत्सव अनेसासको कार्यदिशा र नेपाली भाषालाई विश्वव्यापीकरण गर्ने विषयमा केन्द्रित हुने जनाइएको छ ।कार्यक्रममा नेपालबाट साहित्यकार तुलसी दिवस, डा सञ्जीव उप्रेती, डा लक्ष्मण गौतमलगायतका साहित्यकारहरूले सहभागिता जनाउनेछन् । यसैगरी अमेरिका, जापान, कोरिया, भारत, बेलायत, जर्मनी, डेनमार्क, मलेसिया लगायतमा रहेका नेपाली साहित्यकारसमेत आउनेछन् । अनेसासका केन्द्रीय अध्यक्ष पदम विश्वकर्माका अनुसार महोत्सवमा अनेसास राम लामा सर्वाेत्कृष्ट पुरस्कार संस्थापक अध्यक्ष होमनाथ सुवेदीलाई प्रदान गरिनेछ ।"
धेरै माया दियौ हजुर,"काठमाडौं उनको जीवनका धेरै आयाम छन् । अभिनेता, गीतकार र गायकको गर्विलो छवि बनाए पनि मह जोडी को अर्को पाटोका रूपमा उनी चर्चामा रहिरहे, बितेका ३७ वर्षदेखि यो क्रम जारी छ । नेपाली हास्यव्यंग्य क्षेत्रकै मियो मानिने मह का उनै म अर्थात् मदनकृष्ण श्रेष्ठ आत्मकथासहित आएका छन् । कलायात्राको उनकै जोडी हरिवंश आचार्यले श्रेष्ठको संस्मरणात्मक कृति महको म मंगलबार राजधानीमा लोकार्पण गरे । जीवनसाथी जसरी अभिन्न हुन्छ, त्यसैगरी उहाँ मेरो कलायात्राकै अभिन्न जीवनदाइ हुनुहुन्छ, हरिवंशले भावुक हुँदै भने, उहाँजस्तो गह्रुंगो व्यक्तिको आत्मकथा संसारभरका पाठकले पढ्न पाउने हुनु निकै खुसीको कुरा हो । संसारको हरेक वस्तुको आत्मकथा हुन सक्ने बताउँदै उनले सुरिलो रूखको आत्मकथा, खसीको आत्मकथा जस्ता व्यंग्यात्मक साहित्यको उदाहरण जोडेर थपे, मदन दाइको जस्तो ओजपूर्ण जीवन भएको मानिसको आत्मकथा त नहुने कुरै भएन । म मेरो जीवनदाइको आत्मकथा संसारले पढ्ने खालको छ भन्नेमा ढुक्क छु ।पुस्तक लोकार्पण भनिए पनि कार्यक्रमको डिजाइन भने सिंगो मदनकृष्णकै कलायात्रा झल्किने गरी गरिएको थियो । ६७ वर्षअघि, वैशाख ७ को रात काठमाडौंको जितपुर फेदीमा जन्मिएका मदनकृष्णको गायक र गीतकारको छवि उत्तिकै बलियो छ । विसं २०२७ मा कवि दुर्गालाल श्रेष्ठले नेपाल भाषामा लेखेको गीत गाएर पहिलो पुरस्कारसमेत पाएका मदनकृष्णका खोलावारि खोलापारि पिपलु र वर, हे भगवान् मेरो खल्तीको घाउ जस्ता धेरै गीत लोकप्रिय छन् । कार्यक्रमको सुरुवातमै मदनकृष्णको लेखन रहेको गीत नभएको भए यहाँ माया भन्ने कुरा लाई उनकै छोरा यमनले प्रस्तुत गरे । त्यसपछि छोरी सराहनाले पहिलो दिन तिमीलाई देख्दा गाइन् । गायनको तेस्रो प्रस्तुतिका रूपमा उभिएका मदनकृष्णले धेरै माया दियौ हजुर मलाई भार भो गाउन थाल्दा दर्शकश्रोता भावुक भएका थिए । आफन्तजन, शुभचिन्तक र सिंगो देशबाटै माया पाएको भाव रहेको गीत शम्भुजित बाँस्कोटाको संगीतमा सुनाएपछि भावुक हुँदै उनले भने, जीवनमा केके बनें बनें । आज आफ्नै कथा लिएर यहाँहरूमाझ उभिएको छु ।अन्तरजातीय विवाहको ४४ औं वार्षिकोत्सवको समेत अवसर पारिएको कार्यक्रममा यसपछि मदनकृष्णले आत्मकथा लेखनको सन्दर्भ सुनाउन थाले । दिनमा एक पृष्ठ भए पनि लेख्नुपर्छ भनेर हितैषीहरूले निकै घचघच्याएपछि यो पुस्तक तयार भएको हो । ६ वर्षअघिदेखि थालेको थिएँ । दुई वर्षअघि उन (पत्नी यशोदा) लाई क्यान्सर भएपछि रोकियो । कहिले दिल्ली, कहिले काठमाडौं भइरहँदा दिमागले काम गर्नै छाड्यो । पत्नीलाई क्यान्सर भएको पीडाकै बीच मदनकृष्णलाई पार्किन्सन भयो । औंला नै चल्न छाड्यो, उनले सुनाए, यो रोग लागेपछि शरीरको कुनै पनि अंगले एकै पटक दुइटा काम गर्न नसक्ने रहेछ । दाहिने हातका औंलाले लेख्ने र कलम सार्ने काम एकैपटक गर्न नसकिने भएपछि देब्रे हातले घचेट्दै लेखें, विस्तारै अक्षर ससाना बन्दै जान थाले । अन्तिम च्याप्टर त सुनाउँदै कम्प्युटरमा टाइप गर्नुपर्ने भयो ।यसरी तयार पारिएको पुस्तक पूर्णतया शास्त्रीय आत्मकथा बनेको साहित्यकार डा रवीन्द्र समीरले टिप्पणी गरे । आत्मप्रशंसा, आत्मश्लाघाबाट पूर्णतया यो पुस्तक बचेको छ, उनले भने, आत्मकथाको भीडमा एउटा सग्लो, अग्लो र पृथक् पहिचान भएको पुस्तक बनेको छ यो । पुस्तकमाथि टिप्पणी गर्दै डा समीरले मदनकृष्णले ६ वर्ष लगाएर लेखेको पाण्डुलिपिसमेत प्रस्तुत गरे, जहाँ लेखकले हरेक पेजमा गणेशको चित्र पनि बनाएका थिए । यसबाट पनि उहाँको बहुआयामिक व्यक्तित्व खुल्छ, उनले भने, यो नेपाली साहित्यकै लागि भिन्न प्राप्ति हो । यो पुस्तक पढ्दा कहिले एक्लै हाँसो लाग्छ, कहिले गम्भीर बनाउँछ, कहिले घोत्लिन बाध्य गराउँछ, कहिले रुवाउँछ । प्रेम, अन्तरजातीय विवाह, पत्नीको क्यान्सर संघर्ष, पार्किन्सनका कारण चिप्स र ब्याट्री ले चलेको जीवनजस्ता सन्दर्भ पढ्दा छाती फुलेर आउने उनले दाबी गरे ।पुस्तकमा मदनकृष्णको बाल्यकालदेखि सुरुवाती संघर्ष, रुमानी प्रेम र विवाह हुँदै कलाकारितामा ख्याति, हरिवंशको सहकार्य, श्रीमतीको क्यान्सरसँग लडाइँ र आफ्नै स्वास्थ्यसँगको पौँठेजोरीसम्मका सन्दर्भ समेटिएका छन् ।महको म फाइन प्रिन्टले छापेको हो ।"
मिस यूके नेपाल लाई साथ दिन माल्भिका,"लन्डन पूर्वमिस नेपाल एवं मिडिया पर्सनालिटी माल्भिका सुब्बा दोस्रोपटक बेलायत आएकी छन् । तर, यसपटक अलिक भिन्न जिम्मेवारी लिएर । सात वर्षअघि निजी भ्रमणमा आउँदा रमाइलो बढी थियो भने यसपालि दायित्व । अर्को साता हुन लागेको मिस यूके नेपाल का प्रतिस्पर्धीहरूलाई प्रशिक्षण दिन उनी लन्डन उत्रिएकी हुन् । अल्डरसटमा हुने अन्तिम प्रतिस्पर्धाका लागि ८ सुन्दरी मैदानमा छन् । मिस नेपाल यूएस, मिस्टर एन्ड मिस नेपाल अस्ट्रेलिया र मिस हङकङ नेपालपछि चौथो देशका रूपमा बेलायत आएकी माल्भिका यसपटक बढी उत्साहित छन् । आफूले सिकेको कुरा प्रतिस्पर्धीलाई सिकाउने नै मुख्य उद्देश्य छ, माल्भिकाले भनिन्, बौद्धिक स्तर बढाउने, व्यक्तित्व विकास र उहाँहरूले समाजमा कसरी दायित्व पूरा गर्न सक्नुहुन्छ भन्नेतर्फ ध्यान दिन्छु । करिब डेढ लाख नेपाली बसोबास गर्ने बेलायतको नेपाली डायस्पोरा भाइब्रेन्ट छ । त्यस कारण विजेतालाई गहन दायित्व हुने माल्भिकाको बुझाइ छ । प्रतियोगितामा राम्री देखिनुनदेखिनुभन्दा पनि यस्ता प्रतियोगिताले समाज सेवामा जान प्रेरित गर्ने माल्भिका बताउँछिन् । ब्युटी पेजेन्टले विदेशको नयाँ पुस्ता समुदायसँग टाढिइरहेका बेला समुदायसँग नजिक बनाउने र नेपाललाई पनि केही गर्ने अवसर प्रदान गर्ने सुब्बाको बुझाइ छ । १२ सेप्टेम्बरमा नेपाल फर्कनुअघि समयले साथ दिए लन्डनतिर घुम्ने योजनामा छिन् उनी ।"
छिमेकीद्वारा म्यान्मारको विरोध,बंगलादेश (बीबीसी) राष्ट्रसंघले म्यान्मारमा अगस्ट ५ देखि जारी हिंसाले १ लाख २३ हजार विस्थापित भएको जनाएको छ । गत २४ घण्टामा मात्र ३५ हजारभन्दा बढी शरणार्थीहरू बंगलादेश पुगेका छन् । दस दिनअघि म्यान्मारको रखिने राज्यका प्रहरी चौकीमा रोहिंग्या विद्रोहीले आक्रमण गरेपछि हिंसा भड्किएको हो । हिंसाका कारण हजारौं अल्पसंख्यक रोहिंग्या समुदायका मानिस बंगलादेशको सीमामा अलपत्र परेको राष्ट्रसंघले जनाएको छ । अधिकारीले सोमबारसम्म ९७ हजार शरणार्थी बंगलादेश प्रवेश गरेको जनाएका छन् । शरणार्थीको चाप बढ्दै गएपछि सुरक्षा गार्डले बंगलादेशी सीमा नियन्त्रण गर्न छाडेको जनाइएको छ । उनीहरूले शरणार्थीलाई बंगलादेश छिर्न सघाइरहेको अन्तर्राष्ट्रिय सञ्चारमाध्यमले जनाएका छन् । राष्ट्रसंघले शरणार्थीलाई पानी र खानेकुराको अभाव भएको जनाएको छ । म्यान्मारको रखिने राज्यमा सन् २०१२ देखिको धार्मिक हिंसाले हजारौं मानिसको ज्यान गइसकेको छ । पछिल्लो हिंसापछि बंगलादेश छिर्ने क्रममा नाफ नदीले बगाएर सयौं विस्थापितहरूको मृत्यु भएको छ । घटनापछि छिमेकी देशहरूले म्यान्मारको चर्को विरोध जनाएका छन् । इन्डोनेसियाका विदेशमन्त्री रेट्नो मर्सुदीले सैनिक अधिकारीलाई तत्काल सबै प्रकारका हिसां बन्द गरी मानवीय सहयोग नगरेकोमा विरोध गरेका छन् । इन्डोनेसियाका केही स्थानमा म्यान्मार शासकविरुद्ध प्रदर्शनहरू भएका सञ्चारमाध्यमले जनाएका छन् । पाकिस्तान र मलेसियाले म्यान्मार सरकारलाई तत्काल सैनिक ज्यादती रोक्न चेतावनी दिएका छन् । माल्दिभ्सले म्यान्मारसँगको सबै व्यापार स्थगन गरेको जनाएको छ । हिंसाको कारण देखाउँदै किर्गिस्तानले म्यान्मारसँगको एसियाली फुटबलको छनोट खेल स्थगित गरेको जनाएको छ । भारतीय प्रधानमन्त्री नरेन्द्र मोदी पनि मंगलबार म्यान्मार पुगेका छन् । यसबारे मोदीले म्यान्मारका अधिकारीसँग कुराकानी गर्ने विषयमा केही बताइएको छैन । उनी चीनको सियामेनमा भएको ब्रिक्स देशको सम्मेलनपछि म्यान्मार पुगेका हुन् । गतमहिना मोदी सरकारले म्यान्मारसँग आर्थिक र सैनिक सम्बन्ध सुदृढ पार्ने जनाएको थियो । उसले भारतमा रहेका ४० हजार गैरकानुनी रोहिंग्या शरणार्थीलाई देश निकाला गर्ने बताएको थियो । तर म्यान्मारले उनीहरू आफ्नो देशको नागरिको नभएको बताउँदै आएको छ ।
सुकीको आलोचना,बंगलादेश (बीबीसी) राष्ट्रसंघले म्यान्मारमा अगस्ट ५ देखि जारी हिंसाले १ लाख २३ हजार विस्थापित भएको जनाएको छ । गत २४ घण्टामा मात्र ३५ हजारभन्दा बढी शरणार्थीहरू बंगलादेश पुगेका छन् । दस दिनअघि म्यान्मारको रखिने राज्यका प्रहरी चौकीमा रोहिंग्या विद्रोहीले आक्रमण गरेपछि हिंसा भड्किएको हो । हिंसाका कारण हजारौं अल्पसंख्यक रोहिंग्या समुदायका मानिस बंगलादेशको सीमामा अलपत्र परेको राष्ट्रसंघले जनाएको छ । अधिकारीले सोमबारसम्म ९७ हजार शरणार्थी बंगलादेश प्रवेश गरेको जनाएका छन् । शरणार्थीको चाप बढ्दै गएपछि सुरक्षा गार्डले बंगलादेशी सीमा नियन्त्रण गर्न छाडेको जनाइएको छ । उनीहरूले शरणार्थीलाई बंगलादेश छिर्न सघाइरहेको अन्तर्राष्ट्रिय सञ्चारमाध्यमले जनाएका छन् । राष्ट्रसंघले शरणार्थीलाई पानी र खानेकुराको अभाव भएको जनाएको छ । म्यान्मारको रखिने राज्यमा सन् २०१२ देखिको धार्मिक हिंसाले हजारौं मानिसको ज्यान गइसकेको छ । पछिल्लो हिंसापछि बंगलादेश छिर्ने क्रममा नाफ नदीले बगाएर सयौं विस्थापितहरूको मृत्यु भएको छ । घटनापछि छिमेकी देशहरूले म्यान्मारको चर्को विरोध जनाएका छन् । इन्डोनेसियाका विदेशमन्त्री रेट्नो मर्सुदीले सैनिक अधिकारीलाई तत्काल सबै प्रकारका हिसां बन्द गरी मानवीय सहयोग नगरेकोमा विरोध गरेका छन् । इन्डोनेसियाका केही स्थानमा म्यान्मार शासकविरुद्ध प्रदर्शनहरू भएका सञ्चारमाध्यमले जनाएका छन् । पाकिस्तान र मलेसियाले म्यान्मार सरकारलाई तत्काल सैनिक ज्यादती रोक्न चेतावनी दिएका छन् । माल्दिभ्सले म्यान्मारसँगको सबै व्यापार स्थगन गरेको जनाएको छ । हिंसाको कारण देखाउँदै किर्गिस्तानले म्यान्मारसँगको एसियाली फुटबलको छनोट खेल स्थगित गरेको जनाएको छ । भारतीय प्रधानमन्त्री नरेन्द्र मोदी पनि मंगलबार म्यान्मार पुगेका छन् । यसबारे मोदीले म्यान्मारका अधिकारीसँग कुराकानी गर्ने विषयमा केही बताइएको छैन । उनी चीनको सियामेनमा भएको ब्रिक्स देशको सम्मेलनपछि म्यान्मार पुगेका हुन् । गतमहिना मोदी सरकारले म्यान्मारसँग आर्थिक र सैनिक सम्बन्ध सुदृढ पार्ने जनाएको थियो । उसले भारतमा रहेका ४० हजार गैरकानुनी रोहिंग्या शरणार्थीलाई देश निकाला गर्ने बताएको थियो । तर म्यान्मारले उनीहरू आफ्नो देशको नागरिको नभएको बताउँदै आएको छ ।
मोदीसी भेटवार्ता,"सियामेन (सिन्हवा) दोक्लाम विवाद समाधानपछि पहिलोपटक चिनियाँ राष्ट्रपति सी चिनफिङ र भारतीय प्रधानमन्त्री नरेन्द्र मोदीबीच पहिलोपटक भेटवार्ता भएको छ । उनीहरूबीच ब्रिक्स सम्मेलनका लागि चीन पुगेका मोदी र राष्ट्रपति सीबीच भेटवार्ता भएको हो । यसलाई दुवै देशका अधिकारीले दुई देशको सम्बन्धमा सकारात्मक कदमको रूपमा व्याख्या गरेका छन् । भेटमा सीले चीन र भारतबीच मजबुद र स्थिर सम्बन्ध हुनुपर्नेमा जोड दिएका थिए । भेटमा मोदीले सीलाई तीनदिने ब्रिक्स सम्मेलन अत्यन्तै सफलतापूर्वक सम्पन्न गरेकामा बधाई दिएका थिए । दुई नेताबीच भएको वार्ताले दुई देशीबीचको सीमा समस्याको स्थायी समाधान हुने विश्वास गरिएको छ । चीन र भारतबीच दोक्लाम क्षेत्रमा ७३ दिनसम्म सीमा विवाद भएको थियो । एक घण्टाभन्दा लामो कुराकानीमा राष्ट्रपति सीले भारतसँगको द्विपक्षीय सम्बन्धलाई सही मार्गमा ल्याउन आहान गरेको सिन्हवाले जनाएको छ ।भेटपछि गरिएको प्रेस ब्रिफिङमा बोल्दै भारतीय विदेश सचिव एस जयशंकरले दुवै देश आपसी सम्मानका आधारमा अघि बढ्ने बताए । उनले भने, यस्ता घटना दोहोरिन नदिन अझ राम्रो सञ्चार र सहयोग हुनुपर्नेमा दुवै पक्ष सहमत भएका छन् । ब्रिक्स सम्मेलनमा भाग लिन विश्वका गैरपश्चिमी पाँच ठूला अर्थतन्त्र भएका देशका नेता आएका थिए । भारत र चीनबाहेक ब्रिक्सका अन्य सदस्य राष्ट्रमा ब्राजिल, रूस र दक्षिण अफ्रिका रहेका छन् । तीनदिने सम्मेलनको मुख्य एजेन्डा आर्थिक सम्बन्ध नै थियो । तर उत्तर कोरियाले गरेको परमाणु परीक्षण तथा चीनभारतबीचको सीमा विवादबारे छलफलले पनि उत्तिकै प्राथमिकता पाए ।"
थप प्रतिबन्धको अर्थ छैन,"सियामेन (बीबीसी) रूसी राष्ट्रपति भ्लादिमिर पुटिनले उत्तर कोरियाविरुद्धका थप प्रतिबन्धको कुनै अर्थ नहुने टिप्पणी गरेका छन् । ब्रिक्स सम्मेलनमा चीनको सियामेनमा बोल्दै पुटिनले कोरियाली संकटको एकमात्र समाधान कूटनीति भएको दाबी गरे । चीनले पनि वार्तामार्फत कोरियाली संकट समाधान गर्नुपर्नेमा जोड दिँदै आएको छ । पुटिनले बढ्दो सैनिकीकरण र हतियारको उन्माद ले विश्वव्यापी विपत्ति निम्त्याउने धारणा राखे । बरु उत्तर कोरियालीले बरु घाँस खान्छन्, तर परामाणु हतियार कार्यक्रम त्याग्दैनन्, पुटिनले भने, किम जोङ उन आफ्नो शासनसत्ता आणविक हतियारको विकासमा भर परेकोमा प्रस्ट छन् । पुटिनले इराक र सद्दाम हुसेनको उदाहरण दिँदै उत्तर कोरियाले आफू सुरक्षित महसुस नभएसम्म आणविक कार्यक्रम परित्याग नगर्ने दाबी गरे । पश्चिमी देशले आमविनाशकारी हतियारको निहुँमा इराकमा हस्तक्षेप गरेको स्मरण गराउँदै पुटिनले उत्तर कोरियाले त्यस्तो नियति दोहोरिन नदिने दृढ भएको जनाए । उनले भने, इराक ध्वस्त भयो र सद्दामलाई झुन्डयाइयो । यो हरेकलाई थाहा छ, हरेक उत्तर कोरियालीलाई थाहा छ । यद्यपि उनले उत्तर कोरियाको हाइड्रोजन बम परीक्षण लगायतका पछिल्ला कदमहरू भडकाउपूर्ण भएको बताए । चीन र अमेरिकाबीच मतभेद उत्तर कोरियाले हाइड्रोजन बम परीक्षण गरेपछि बसेको सुरक्षा परिषदको आकस्मिक बैठकमा अमेरिका र चीनबीचको विवाद भएको छ । सुरक्षा परिषद्का पाँचै सदस्यले उत्तर कोरियाको कदमको निन्दा भने गरेका छन् । बैठकमा अमेरिकी राजदूत निक्की हलीले उत्तर कोरियाविरुद्ध थप कडा कदम चाल्न अति आवश्यक भएको बताइन् । विरोधका लागि एक भएका परिषद्का सदस्य राष्ट्रहरू उत्तर कोरियाविरुद्ध चाल्ने कदमबारे भने एक हुन सकेनन् ।"
चुनाव लड्ने कार्यकर्तालाई कारबाही,"रोल्पा नेत्रविक्रम चन्द विप्लव नेतृत्वको नेपाल कम्युनिस्ट पार्टी (नेकपा) ले पार्टी अनुशासन नमानेको भन्दै थबाङका कम्युनिस्ट कार्यकर्तामाथि अनुशासनको कारबाही गरेको छ । गत स्थानीय तहको चुनावमा भाग लिएर पार्टीको नीतिविपरीत कार्य गरेको निष्कर्षसहित क्रियाशील कार्यकर्तामाथि नै कारबाही गरेको हो ।हालै चिवतनमा बसेको उक्त पार्टीको केन्द्रीय समिति बैठकले चुनावमा भाग लिएका दर्जन कार्यकर्तालाई पार्टी अनुशासन तोडेकोमा निलम्बन गर्ने निर्णय गरेको छ । निर्वाचन सकिएलगत्तै राजधानीमा भएको बैठकमा समेत उक्त विषयमा व्यापक छलफल भएको पार्टी स्रोतले जनाएको छ । कारबाहीमा परेकामा थबाङ घर भएका उक्त पार्टीका पोलिटब्युरो सदस्य एवं प्रभावशाली नेता सन्तोष बुढामगरसमेत छन् । उनलाई निर्वाचनमा भाग लिनबाट रोक्न नसकेको आरोप लगाइएको छ ।यस्तै क्षेत्रीय ब्युरो सदस्य जयप्रकाश रोका र युवा नेता अमित घर्तीमगर पनि कारबाहीमा परेका छन् । प्रतापमाथि निर्वाचन अभियानलाई प्रत्यक्ष सघाएकोमा र अमितलाई उम्मेदवार बनेकोमा कारबाही गरिएको हो । स्रोतका अनुसार उनीहरूमध्ये केहीलाई लिखित स्पष्टीकरण मागिएको छ भने केहीलाई पार्टीको सदस्यबाटै निलम्बन गरिएको छ । पार्टी स्रोतका अनुसार निर्वाचनको सशक्त बहिष्कार गर्दै निर्वाचन खारेजी अभियानमा पार्टीको सम्पूर्ण शक्ति लागेकै बेला थबाङका नेताकार्यकर्ताले भने उक्त निर्वाचनलाई स्वीकार गरेका थिए । उक्त विषयलाई लिएर पार्टीभित्र लामो बहस हुँदै आएको थियो । निर्वाचन बहिष्कार गर्ने पार्टीको नीतिविरुद्ध थबाङका नेता कार्यकर्ताले निर्वाचनमा भाग लिएकाले उनीहरूमाथि पार्टीले कारबाही गरेको हो, पार्टीभित्रको पुनर्निर्माण विभागका सदस्य सुन्दर वलीले भने, पार्टी नीतिविपरीत लाग्ने जो कोहीमाथि पार्टीले अनुशासनको कारबाही गर्छ । थबाङको केस सोहीअनुसारको हो । युवा नेता घर्तीले पार्टीले गरेको कारबाहीलाई स्वाभाविकै रूपमा लिएको बताए । घर्तीको नेतृत्वमा थबाङ गाउँपालिकाको निर्वाचनमा भाग लिने कार्यकर्तालाई पार्टीले साधारण सदस्यबाटै निलम्बन गरेको हो । क्षेत्रीय ब्युरो सदस्य रोकालाई समेत पार्टीले निलम्बन गरेको छ । उनी पोलिट्ब्युरो सदस्य बुढाका अति निकट मानिन्छन् । उनले अन्तिम समयसम्मै पार्टीले निर्वाचनमा भाग लिनु स्थानीय आवश्यकता र जायज भएको बताउँदै आएका थिए । थबाङ गाउँपालिकामा नेकपाका स्वतन्त्रका तर्फबाट एक वडाध्यक्षसहितको प्यानल विजयी भएको थियो ।"
वडा कार्यालयमा तालाबन्दी,"काभ्रे (कास) कांग्रेस कार्यकर्ता र धुलिखेल नगरपालिका १२ का वडासदस्य प्रवीण सापकोटा लगायतले सोमबार वडाध्यक्ष, सचिवको कार्यकक्ष र गेटमा तालाबन्दी गरेका छन् । एमालेका तर्फबाट जितेका वडा प्रतिनिधिले सूचना र प्रक्रियासमेत पूरा नगरी आफ्ना कार्यकर्तालाई मात्रै स्वास्थ्यमा नियुक्ति गरेको भन्दै तालाबन्दी गरिएको हो । पुरानालाई निरन्तरता दिँदा आफ्ना कार्यकर्ता बढी पर्ने देखेपछि सोही विधि अवलम्बन गरिएको आरोप कांग्रेसको छ । शंखुपाटीचौर स्वास्थ्यचौकीमा कार्यरत मुना लामालाई राजनीतिक आस्थाका आधारमा हटाएको र त्यहीं कार्यरत लक्ष्मी तामाङलाई बिनाप्रक्रिया नियुक्ति गरेको भन्दै विरोध स्वरूप तालाबन्दी गरिएको सापकोटाले जानकारी दिए । एकै समयमा नियुक्ति लिएका दुईमध्ये लक्ष्मीको करार अवधि थप्ने निर्णय नगरपालिकाले गरेको थियो । वडाध्यक्ष हर्कबहादुर तामाङले करारमा नियुक्ति भएका सबैको नवीकरणका लागि सिफारिस भएकोमा एक जनाको मात्रै म्याद थप्ने निर्णय भएको बताए । धुलिखेल नगरपालिकाका स्वास्थ्य संयोजक सन्दीप केसीले राजनीतिक आस्थाको आधारमा नभई पुराना कर्मचारीलाई निरन्तरता दिने निर्णय भएको बताए ।"
एकै गाउँका ४ सय बिरामी,"गुल्मीतनहुँ गुल्मीको मुसिकोट१ पौंदीअमराईको थामडाँडा भाइरल संक्रमण तीव्र भएको छ । गाउँभरिका मान्छे बिरामी भएपछि स्थानीय ३ विद्यालयको पढाइसमेत प्रभावित छ । नेटा स्वास्थ्यचौकी इन्चार्ज पदमलाल अधिकारीका अनुसार थामडाँडा गाउँभरि भाइरल फैलिएको छ । प्रभावित क्षेत्रमा दुई जना स्वास्थ्यकर्मीको टोली खटाइएको छ । गाउँका ३४ सय जना प्रभावित छन्, उनले भने, उपचार जारी छ । धेरैजसोमा रुघा, खोकी, ज्वरो र शरिर दुख्ने समस्या देखिएको अधिकारीले बताए । जिल्लाबाट मंगलबार मात्र औषधि आइपुगेकाले सबैलाई सरस्वती माविमा भेला गराएर उपचार थालिएको उनले जानकारी दिए । सरस्वती माविका शिक्षक मोहन घिमिरेका अनुसार सिद्ध प्रावि र चन्द्र निमाविमा पनि भाइरलकै कारण विद्यार्थी घटेका छन् । आइतबार र सोमबार ५० प्रतिशत पनि उपस्थित भएनन्, उनले भने, मंगलबारबाट विद्यालय बन्द गर्ने तयारी थियो तर स्वास्थ्यकर्मीको टोली आएपछि पढाइ नियमित गरियो । विद्यालयमै उपचार गर्ने सूचनापछि मंगलबार भने विद्यार्थी बढेका छन् । जिल्ला अस्पतालका डाक्टर श्यामकिशोर चौधरीले वर्षासँगै भाइरल संक्रमण बढेको बताए । उनका अनुसार पछिल्लो दुई सातायता दैनिक २ सय ५० जति बिरामी आउने गरेकामा १ सय ८० जनासम्म भाइरलका थिए । पानी पर्न छाडेपछि अरू बिरामी केही घटेका छन्, उनले भने, भाइरलका बिरामी आउने क्रम भने उस्तै छ । तनहुँमा पनि रुघाखोकी र टाइफाइडका बिरामी बढेका छन् । जिल्ला अस्पताल दमौलीमा भाइरल ज्वरोका बिरामीको दैनिकजसो चाप छ । पहिले दैनिक एक सय जनासम्म बिरामी आउने गरेकोमा अहिले डेढ सय नाघेको जिल्ला स्वास्थ्यप्रमुख डा पवनजंग रायमाझीले बताए । बेडमा ठाउँ नपुगेपछि बिरामी भुइँमा सुत्नुपर्ने बाध्यता छ । मौसमी समस्या भएकाले औषधिसँगै र उमालेको पानी र पोषिलो खाना खान सल्लाह दिएर पठाइने गरेको रायमाझीले बताए । उनका अनुसार रोग सर्न सक्ने भएकाले बिरामीले मास्क प्रयोग गर्नुपर्छ, खुला स्थानमा हिँड्न हुँदैन । गत महिना पनि लगातार रुघाखोकीको लक्षण देखिएका केही बिरामीलाई स्वाइनफ्लुको आशंकामा उपचार गरिएको थियो । चिकित्सक टोली गाउँगाउँ पुगेर स्वास्थ्य परिक्षण गरेको थियो ।"
प्रहरी नियन्त्रणमा मृत्यु,"दाङ (कास) नियन्त्रणमा रहेका थुनुवाको मृत्युपछि प्रहरीले बेवारिसे शव भन्दै अन्त्येष्टि गरेको पाइएको छ । लमहीस्थित वडा प्रहरी कार्यालयले नियन्त्रणमा लिएका घोराही उमनपा१४ नयाँ बजारका ४० वर्षीय गंगटे विकको भदौ १४ मा मृत्यु भएको हो । विकलाई भदौ १३ मा प्रहरीले पक्राउ गरी जाँचका लागि लमही अस्पताल लगेको थियो । विकमा मानसिक समस्या देखिएपछि मानसिक परामर्श गर्नुपर्ने सुझाव दिएर पठाएको अस्पतालका डा ईश्वरी खनालले बताए । भदौ १४ मा फेरि प्रहरीले जाँच गर्न लैजाँदा उनको मृत्यु भइसकेको थियो । त्यसपछि जिल्ला प्रहरीले फेसबुक पेजमा मृतकको फोटो राखी घोराहीलमही सडकखण्डको चौपट्टामा फेला परेको बेवारिसे शव भनी प्रेस विज्ञप्ति जारी गरेको थियो । ती व्यक्ति घोराही बजारमा गंगटे नामले चिनिन्थे । प्रहरी निरीक्षक सुरज खड्काले भने त्यस्ता व्यक्तिलाई पक्राउ नगरिएको दाबी गरे । उनले आफ्नो नियन्त्रणमा कसैको मृत्यु नभएको दाबी गरे । भदौ १६ मा शव लिन आफन्त नआएको भन्दै घोराही उपमहानगरपालिकाको रोहवरमा गाडिसकिएको छ ।जिल्ला प्रहरीप्रमुख एसपी दुर्गा सिंहले शव बेवारिस भेटिएको जानकारी आएको र सोहीअनुसार प्रक्रिया पुर्याएर गाडिएको बताइन् । प्रहरीले कतै पक्राउ गरेको भन्ने मलाई जानकारीमा आएको छैन, उनले भनिन्, त्यस्तो रहेछ भने बुझ्छु । राप्ती उपक्षेत्रीय अस्पतालका मेसु डा जनार्दन पन्थीले शव पोस्टमार्टम गरी प्रहरीलाई बुझाएको बताए । उनले पोस्टमार्टम रिपोर्टबारे खुल्न चाहेनन् । घोराही उपमहानगरपालिकाका कार्यकारी अधिकृत कृष्णप्रसाद सापकोटाले प्रहरीले बेवारिसे शव भनेर पत्र पठाएपछि अन्त्येष्टिमा रोहवर बस्ने काम मात्र गरेको बताए ।"
बलात्कृत किशोरीका आफन्तद्वारा जाहेरी,"कालीकोट (कास) किशोरीलाई बन्धक बनाई बलात्कारपछि हत्यामा संलग्न सुर्खेतका लक्ष्मीप्रसाद आचार्यविरुद्ध पीडित पक्षले जिल्ला प्रहरी कार्यालय दैलेखमा किटानी जाहेरी दिएको छ । सुर्खेतबाट कालीकोट आउने क्रममा ट्रकमा ल्याएर ३ दिनसम्म खिड्कीज्युलाको आले होटलमा बन्धक बनाइएकी तिलागुफा५ खल्लागाउँकी १९ वर्षीया मन्सवा न्यौपानेको बलात्कारपछि हत्या भएको हो । बाबु लालु न्यौपानेले ट्रक मालिक तथा चालक आचार्यविरुद्ध किटानी जाहेरी दिएका हुन् । अहिले उसले आफू मात्रै घटनामा संलग्न हुँ भनेको छ, लालुले भने,खिड्कीज्युलामा बुझ्दा अरू पनि बलात्कारमा संलग्न छन् भन्ने सुनियो, प्रहरी प्रशासनले सत्यतथ्य खोजेर सबैलाई कारबाही गरोस् । अपराधी जोगाउन आर्थिक प्रलोभन देखाइएको जनाउँदै मृतकका दाजु उपेन्द्रले कारबाही नभए कर्णाली राजमार्ग ठप्प पार्ने चेतावनी दिए ।"
सुरक्षा व्यवस्था कडा,"बारा चुनावी सरगर्मीसँगै सुरक्षा व्यवस्था मजबुत तुल्याइएको छ । जिल्लाजिल्लामा मतदान केन्द्र, मतदाता, उम्मेदवार र मतदान अधिकृतलगायतको सुरक्षाका लागि सुरक्षाकर्मी परिचालन गरिएको छ । जिल्ला सुरक्षा समितिका अधिकारी सुरक्षा रणनीति बनाउन व्यस्त छन् । पर्सादेखि सप्तरीसम्मका ८ जिल्लामा वीरगन्ज महानगरसहित ३ उपमहानगर, ७३ नगर र ५९ गाउँपालिका गरी १ सय ३६ स्थानीय तह छन् । त्यसैले चुनाव सुरक्षा व्यवस्थापन चुनौतीपूर्ण छ । खुला सीमासँगै सुरक्षा संवेदनशीलताको दृष्टिकोणले यस प्रदेशको चुनावमा उम्मेदवार, मतदाता, मतदान केन्द्र र मतदानस्थलको सुरक्षाको लागि गाडी, सडक र मदिरा व्यवस्थापन चुनौती देखिएको छ । बाढीले क्षतविक्षत बनाएका सडक तथा पुलपुलेसा, सुरक्षा निकायसँग आफ्नो निजी गाडीको अभाव र सहरदेखि गाउँसम्मको टोलैटोलमा छ्यापछ्याप्ती उत्पादन हुँदै आएको घरेलु मदिरा चुनौती बनेको छ । ८ जिल्लामा ३ हजार ५ सय ७८ मतदान केन्द्र छन् । २६ लाख ६४ हजार ९ सय ५० मतदाता छन् । बाढीले कतिपय सडक भत्काएकाले सम्पर्कविच्छेद छ । अनियन्त्रित मदिराको बिक्रीले तनाव बढाइरहेको सुरक्षा अधिकारी बताउँछन् ।चुनावको सम्पूर्ण सुरक्षा चुनौतीको अध्ययन गरी केन्द्रीय सुरक्षा नीतिअनुसार व्यवस्थापन मिलाएका छौं, नेपाल प्रहरीका एआईजी विजयलाल कायस्थले मंगलबार टेलिफोनमा भने, सडक मर्मत र मदिरा नियन्त्रण विषयमा केन्द्रीय सुरक्षा समितिमा व्यापक छलफल भएको छ । केन्द्रीय निर्णय र स्रोतअनुसार व्यवस्थापन भइरहेको उनले बताए । सुरक्षा निकायलाई गाडी अभाव भए पनि भाडामा व्यवस्थापन गरिएको र सुरक्षामा कुनै कसर बाँकी नराखिने उनको भनाइ छ ।चुनावको विषय लिएर आपसी मतभेद, खुला सीमा र पूर्वपश्चिम जंगलले सुरक्षा जोखिम भए पनि सचेत छौं, उनले भने, सुरक्षाको टुल्स मोबिलाइज मा एक इन्च कमी हुँदैन । रौतहटमा चुनावका लागि सबै सुरक्षा निकायका गरी ६ देखि ८ हजार सुरक्षाकर्मी परिचालन गरिने प्रमुख जिल्ला अधिकारी उद्धवबहादुर थापाले बताए । उनका अनुसार अहिले नेपाल प्रहरीलाई जिल्लाभर परिचालन गरिएको छ । सशस्त्र प्रहरी परिचालन व्यापक बनाइएको छ । नेपाली सेनाले पनि गस्ती थालेको छ । अति संवेदनशील, संवेदनशील र सामान्य क्षेत्रमा विभाजन गरेर सुरक्षा रणनीति बनाएका छौं, उनले भने, थप सुरक्षाकर्मी आउने क्रम जारी छ । अहिले दिनहुँ पूर्व र पश्चिमका बसबाट सुरक्षाकर्मी ओसार्ने काम भइरहेको छ ।"
पार्टी प्रवेश गराएर टिकट,"सर्लाही माओवादी केन्द्रका एक नेता मंगलबार नाम खाली राखिएको टिकट लिएर अन्य पार्टीका कार्यकर्ता तान्न दौडधुपमा थिए । एमालेले पनि त्यस्तो कसरतमा नेताको टोली नै खटाएको छ । टिकट वितरणपछि राष्ट्रिय जनता पार्टी (राजपा) मा असन्तुष्टि बढ्ने अनुमानसहित ठूला दलले त्यस्ता नेताकार्यकर्तालाई पार्टी प्रवेश गराई केही तहमा टिकट दिने नीति लिएका हुन् । राजपाको प्रभाव क्षेत्र मानिन्छ, सर्लाही । उतैबाट नेता तान्न सके अन्य दलको जितको आधार तय हुन सक्छ । उसो त तीन ठूला दल एमाले, कांग्रेस र माओवादी केन्द्रलाई मधेसका स्थानीय तहमा अत्यधिक सिट जितेर देखाउने चुनौती छ । सरकार र तीन ठूला दलसँग मधेसी मतदाता रुष्ट भएको आरोप गलत सावित गर्नुपर्ने अवस्था छ । मधेसी मतदातालाई आफ्नो पार्टीको साथमा रहेको देखाउन सके मधेसवादी दल कमजोर हुने र पार्टी अग्रस्थानमा पुग्न मद्दत पुग्ने हुँदा सबै दल त्यसतर्फ केन्द्रित भएको अनुमान गरिएको छ । मधेसवादी दलका नेताकार्यकर्तालाई पार्टी प्रवेश गराएर टिकट दिनेमा माओवादी केन्द्र अगाडि छ । सोमबार पार्टी प्रवेश गरेका राजपाका केन्द्रीय सदस्य एवं पूर्वसभासद शिवपूजन रायलाई मंगलबार ४ वटा स्थानीय तहको सम्पूर्ण पदमा टिकट वितरणको जिम्मेवारी दिइएको छ । उनी आफू चुनाव लडेको निर्वाचन क्षेत्रका ४ स्थानीय तहमा आफूले चाहेको व्यक्तिलाई टिकट दिने अधिकारसहित जिल्ला फर्केका छन् । एमालेले पनि उमेदवार छनोट गरिनसकेको ६ वटा तहमा अन्य पार्टीबाट प्रवेश गर्नेलाई उम्मेदवार बनाउनका लागि नाम नलेखेको टिकट पठाइसकेको छ । एमाले अध्यक्ष रेवती पन्तले संगठन विस्तार हुने गरी टिकट वितरण गर्न स्थानीय नेताकार्यकर्तालाई जिम्मेवारी दिएर पठाएको बताए ।कांग्रेसले १८ तहमा उम्मेदवार चयन गरेको छ । हरिवन र लालबन्दीमा भने माओवादी केन्द्रसँग मिलेर चुनाव लड्ने चर्चा छ । जित्ने सम्भावना बढी भएको स्थानमा सबैजसो पार्टीले लगातार सक्रिय नेता कार्यकर्तालाई टिकट दिएका छन् । राम्रो संगठन नभएको स्थानमा भने अन्य पार्टीकालाई प्रवेश गराएर पनि टिकट दिन थालिएको हो । उम्मेदवार छनोट र टिकट वितरणमा पैसा भएकालाई बढी प्राथमिकता दिइएको छ । चुनावमा खर्च बढी हुने भएकाले पैसावालाको बोलवाला बढेको हो । वडा तहमा समेत पैसा खर्च गर्न सक्नेलाई उम्मेदवार बनाएको गुनासो बढेको छ । व्यापारी सुगन्धकुमार गुप्ताले पैसावाल र जुन जातको वर्चस्व छ त्यसलाई उम्मेदवार बनाउने परिपाटी रहेको बताए । एमाले नेता राजनारायण साहले पनि पुँजी र जातीय जनसंख्या बढी नभए राजनीति गर्नुको अर्थ नरहेको भन्दै असन्तुष्टि जनाए । इमानदार नेताको कुनै मतलब छैन, उनले भने, चरम विकृति छ । जातीय भोट र पैसाको भरमा बनेका उम्मेदवारबाट जनताको हित भएको छैन ।सबै दलले जिल्ला जिल्लामा धनाढ्य र लोकप्रिय उम्मेदवार खडा गर्न थालेका छन् । प्राय: सबै दलमा सिद्धान्तनिष्ठ र पुराना क्याडर पाखा लागेका छन्, त्यसले पार्टीभित्र र नेतानेताबीच मनमुटाव पैदा भएको छ । पैसा खर्च गरेर वा लोकप्रियता यी दुई आधार बनाएर जित्न सकिने उम्मेदवार छानेका छौं, एक नेताले भने, जो सिद्धान्तनिष्ठ छन् । पदमुखी छैनन् । ती त पार्टीभित्र सधैं रहिरहन्छ । कांग्रेस, एमाले, राजपा र केही ठाउँमा संघीय समाजवादी फोरमले यस्तो नीति अख्तियार गरेको देखिन्छ ।तयारी पूरा सर्लाहीस्थित जिल्ला सुरक्षा समितिले चुनाव लक्षित सम्पूर्ण तयारी पूरा गरेको जनाएको छ । चुनावअघि, चुनावका दिन र गणना अवधि गरेर तीन चरणमा सुरक्षाको तयारी गरिएको हो । राष्ट्रिय जनता पार्टी चुनावमा सहभागी भएपछि परिमार्जित सुरक्षा योजना बनाई सोहीअनुसारको सुरक्षाकर्मी परिचालन भइसकेका छन् । चुनावका लागि थप मद्दतका लागि सुरक्षाकर्मी आउने क्रम जारी छ । यसपटकको चुनावमा म्यादी प्रहरी भने छैनन् । प्रहरी उपरीक्षक मसाउद आलम खाँले सुरक्षाका दृष्टिकोणले संवेदनशील र अति संवेदनशील क्षेत्र नछुट्याइएको बताए । चुनावको सुरक्षाका लागि सबै तयारी पूरा भइसकेको छ, उनले भने, चुनावका लागि खासै थ्रेट छैन । चुनाव हुन समय बाँकी नै छ । उनले चुनावका लागि सुरक्षाकर्मी पर्याप्त आइसकेको उल्लेख गरे । राजपा चुनावमा आए पनि सुरक्षा निकायले भारतसँग सीमा जोडिएको क्षेत्र, चुनावविरुद्धमा रहेका विप्लव माओवादी र सीके राउतको प्रभाव क्षेत्रलाई अतिसंवेदनशील र संवेदनशीलको सूचीमा राखेको छ ।जिल्लाभरि ५ सय १ मतदान केन्द्र छन् । तीमध्ये कति मतदान केन्द्रलाई अति र संवेदनशील सूचीमा राखिएको भन्नेबारेमा खुलाउन नमिल्ने एक अधिकारीले बताए । प्रमुख जिल्ला अधिकारी प्रदीपराज कँडेलले सबै राजनीतिक दल चुनावमा सहभागी भएकाले सुरक्षा चुनौती घटेको बताए । निर्वाचन शान्तिपूर्ण बनाउन सुरक्षा निकायले आफ्नो भूमिका निर्वाह गर्न कुनै कसर बाँकी नराख्ने उल्लेख गर्दै उनले संवेदनशील क्षेत्रमा उच्च सतर्क अवस्थामा सुरक्षाकर्मीलाई राखिएको बताए ।"
दलहरूको ध्यान महानगरमा,"वीरगन्ज (कास) दलहरूले प्रदेश २ को एक मात्र महानगर वीरगन्जमा जसरी पनि जित हात पार्ने रणनीतिसाथ उम्मेदवार तय गरेका छन् । राष्ट्रिय जनता पार्टी (राजपा) ले ठूलो रस्साकस्सीबीच मनोनयनको एक दिनअगाडि मेयर उम्मेदवार टुंगो लगाएको छ । अध्यक्ष मण्डलले मंगलबार पार्टी महासचिव राजेशमान सिंहलाई टिकट दिने निर्णय लिएको हो । यसअघि वीरगन्जको ३ पटक मेयर भइसकेका विमल श्रीवास्तवले पनि दाबी गर्दै आएका थिए । राजपाबाट मेयरको टिकट नपाएपछि उनी फोरम लोकतान्त्रिक पार्टीमा प्रवेश गरी उम्मेदवारी घोषणा गरेका छन् ।कांग्रेसले पार्टी जिल्ला सभापति अजय द्विवेदीलाई उम्मेदवार बनाएको छ । गुटउपगुटका कारण उपमेयरमा भने ढिलाइ भएको कांग्रेस र राजपाका नेताले जनाएका छन् । एमालेले नेसनल मेडिकल कलेज सञ्चालक बसरुद्दिन अन्सारीलाई मेयर र सोफिया आचार्यलाई उपमेयर बनाउने पक्का गरिसकेको छ । संघीय समाजवादी फोरम नेपालले विजय सरावगीलाई मेयर र पिंकी यादवलाई उपमेयरमा उठाउँदै छ । माओवादीले ३१ वर्षीय रहबर अन्सारीलाई टिकट दिएको छ । फोरम लोकतान्त्रिक र राप्रपाले भने मंगलबार साँझसम्म नाम टुंग्याउन सकेनन् । फोरम लोकतान्त्रिक राजपाका असन्तुष्ट नेता श्रीवास्तवलाई टिकट दिने रणनीतिमा छ । स्रोतका अनुसार श्रीवास्तव र लोकतान्त्रिकको नेतृत्वबीच छलफल चलिरहेको छ । यसैबीच निर्वाचनको सम्पूर्ण तयारी पूरा भएको निर्वाचन कार्यालयले जनाएको छ । भारतसँग सीमा जोडिएको क्षेत्रमा सुरक्षा व्यवस्था चुस्त पारिएको प्रहरीको भनाइ छ । एसपी सुदीप गिरीले निर्वाचनका लागि तीन तहको सुरक्षा घेरा बनाइने बताए । यसका लागि थप १ हजार ४ सय ३७ प्रहरी माग गरिएको छ, उनले भने, सेना र सशस्त्र प्रहरी पनि परिचालन गरिनेछ । गिरीका अनुसार मतदानस्थलमध्ये ७३ लाई अति संवेदनशील, ७९ लाई संवेदनशील र १५ लाई सामान्य मानिएको छ ।"
न्यून बीजकीकरणबाट सरकार र उपभोक्ता दुवै ठगिँदै,"काठमाडौं दरबारमार्गलगायतका अन्य क्षेत्रमा मुख्य गरी कपडा र इलेक्ट्रोनिक्सको कारोबारमा सरकार र उपभोक्ता सँगसँगै ठगिँदै आएका छन् । सोमबार आपूर्तिमन्त्री शिवकुमार मण्डलले दरबारमार्गका पसलमा सिलबन्दी गर्दा उपभोक्ता ठगीको विषय मात्रै देखिए पनि सँगै मुलुकको राजस्वमा पनि धक्का पुगिरहेको छ । भन्सारमा हुने न्यून बीजकीकरण बजारमा देखिने यी तमाम विकृतिको मुख्य जड हो । सामान आयात गर्दा भन्सारमा उक्त वस्तुको वास्तविक मूल्यभन्दा कम देखाएर सामान छुटाउनुलाई न्यून बीजकीकरण भनिन्छ । जानकारहरूका अनुसार यसले राजस्व संकलनमा पनि कमी ल्याउँछ । व्यवसायीले १० डलरमा खरिद गरेको वस्तु भन्सारमा १ डलर मूल्यांकन गरिन्छ । सोही वस्तु बजारमा सय डलरसम्ममा बिक्री भएको छ । खरिद गरिएको सामानको भ्याट बिल पाइँदैन, अर्थविद् पोषराज पाण्डेले भने, यही प्रक्रियाबाट उपभोक्ता ठगिनुका साथै भ्याट पनि छली हुँदै आएको छ । सबैभन्दा ठूलो समस्या भन्सारमा रहेको पाण्डे बताउँछन् । व्यापारीका नेताले नीति बनाउने ठाउँमा दबाब दिन्छन् । भन्सारमा दबाब दिएका छन् । शंका लागेको अवस्थामा भन्सारका अधिकृतहरूले पुन: परीक्षण गर्न सक्ने अधिकार छ, पाण्डेले भने, तर, कतिपय कुराहरू मिलेमतोमा हुने गरेको छ । अहिले देखिएको समस्यालाई समाधान गर्न भन्सारले वस्तुको रिफरेन्स मूल्य राख्नुपर्ने उनले बताए । जानकारहरूका अनुसार लत्ताकपडा, छालाजुत्ता दैनिक उपभोग्य सामग्रीमा दरबन्दी मूल्यअनुसार भन्सार अधिकृतहरूले राजस्व उठाउँछ । लत्ताकपडा, टिसर्ट जुत्ताको मूल्यांकन १ सय रुपैयाँदेखी साढे २ सय रुपैयाँ मात्रै गरिन्छ । न्यून बीजकीकरण त्यहीँबाटै सुरु हुन्छ, राष्ट्रिय उपभोक्ता मञ्चका अध्यक्ष प्रेमलाल महर्जनले भने, मुख्य दोषी भन्सार नै हो । उनका अनुसार आयातकर्ताले भन्सार मूल्यांकनकै आधारमा भन्सार, बिमा र ढुवानीको बिल बनाउने गरेका छन् । यसको व्यवस्था निर्यात गर्ने कम्पनीले मिलाउने गरेको उनको दाबी छ । यसबाट डलर पनि अपचलन भएको उनले बताए । दसैं, तिहारका मुखमा सेलका नाममा व्यवसायीले चर्को मुनाफा राखेर उपभोक्ता ठगी गरेको भेटिएपछि न्यून बीजकीकरण पनि चासोको विषय बनेको छ ।आपूर्तिमन्त्री शिवकुमार मण्डलसहित आपूर्ति व्यवस्थापन तथा उपभोक्ता हित संरक्षण विभागको टोली सोमबार दरबारमार्गका ब्रान्डेड स्टोरमा अनुगमन गरी बिलबीजक नभएको, ओभर बिलिङ गरेको, वास्तविक मूल्यमा अत्यधिक वृद्धि गरी छुट गरेको पाइएको थियो । कालोबजारी तथा केही अन्य सामाजिक अपराध तथा सजाय ऐन २०३२ अनुसार २० प्रतिशतभन्दा बढी नाफा राखेर बिक्री गर्न पाइँदैन । तर, ब्रान्डेडका नाममा उच्च नाफा राखी सर्वसाधारणलाई ठगी गरेको थियो । अनुगमनका क्रममा १ हजार पर्ने कपडा ४ हजारदेखि ५ हजार, २४ सय रुपैयाँ पर्ने जुत्ताहरू २७ हजार रुपैयाँसम्म लिएको फेला परेको थियो । उच्च मुनाफा राखी बिक्री गर्ने पुमा, नाइक, बेन्ट्ले र स्टोर वानमा सिलबन्दी गरिएको छ । विभागका महानिर्देशक कुमार दाहालले समस्या अर्थ मन्त्रालय र भन्सार विभागबाटै भएको बताए । न्यून बीजकीकरणको नाममा सबै क्षेत्रका व्यापारीलाई मनपरी गरेर छाड्न नसकिने उनले बताए । भन्सारमा १ सय रुपैयाँ तिरेर उपभोक्तासँग ५ हजार रुपैयाँ असुल्न मिल्दैन । प्राविधिक रूपमा कैफियत फेला पारेका छौं, उनले भने, व्यवसायीले आफैंले घोषणा गरेको मूल्यको ५० प्रतिशतभन्दा बढी मूल्यमा बिक्री गरेको पुष्टि भए कालोबजारी ऐनअनुसार कारबाही हुन्छ । न्यून बीजकीकरणको बहानामा छुट दिन मिल्दैन । ऐनअनुसार २० प्रतिशतभन्दा बढी मुनाफा लिई बिक्री गरेको अवस्थामा निजलाई ५ वर्षसम्म कैद वा जरिवाना वा दुवै हुन सक्नेछ । भन्सार विभागका प्रवक्ता कुलराज ज्ञवालीले भन्सार ऐन २०६४ को दफा १३ अनुसार आयातकर्ता स्वयंले सामानको मूल्य घोषणा गर्ने प्रावधान भएकाले भन्सारलाई दोष दिनु गैरजिम्मेवारी हुने बताए । न्यून बीजकीकरण, भ्याट छलीको सन्दर्भमा आन्तरिक राजस्व विभागको दायित्व भएको उनले बताए । भन्सारमा हजारौं प्रकारका सामानहरू हुन्छन् । सबै सामानको मूल्य भन्सार अधिकृतलाई जानकारी हुँदैन । सबै प्रकारका सामानको प्रमाण खोजी गर्दा भन्सार चल्दैन, उनले भने, ऐनमा पनि आयातकर्ता स्वयंले मूल्य घोषणा गर्न पाउने उल्लेख छ । भन्सारबाट न्यून बीजकीकरण भयो भन्नु गलत हो । गुणस्तर र बजार मूल्य बुझेर गर्ने प्रक्रिया भए पनि सबै सामान रोकेर छानबिन सम्भव नभएको उनको भनाइ छ । विभागका अनुसार न्यूनतम मान्यताका लागि रिफरेन्स मूल्य तोकिन्छ । तर, रिफरेन्स मूल्यलाई कानुनले मान्यता नदिएको उनको भनाइ छ । अडिटरले पनि मान्यता दिँदैन, उनले भने, रिफरेन्स मूल्यको आधारमा व्यापारीलाई रोक्न सकिँदैन । करिब ४ वर्षअघि तत्कालीन वाणिज्य तथा आपूर्ति व्यवस्थापन विभागले पनि कपडा पसलहरूमा अनुगमन गरेको थियो । तर, व्यवसायीको विरोध र न्यून बीजकीकरणको बहाना देखाउँदै कपडा बजारको अनुगमन अघि बढाउन सकेको थिएन ।"
विमानस्थल र सडकमा संसदीय समितिको चासो,"भैरहवा काम रोकिएको गौतम बुद्ध अन्तर्राष्ट्रिय विमानस्थल आयोजनाका ठेकेदार कम्पनीमाथि तत्कालै सोधपुछ गरी आयोजनाबारे विस्तृत छानबिन गरिनुपर्ने माग संसद्को सार्वजनिक लेखा समितिले गरेको छ । रूपन्देहीमा निर्माणाधीन विमानस्थल र छ लेनको बेलहियाबुटवल मार्गबारे मंगलबार आयोजित सार्वजनिक सुनुवाइ तथा बैठकमा सहभागी समितिका सांसदहरूले विमानस्थल निर्माणमा भएको विलम्बको कारण पत्ता लगाउन छानबिन गरिनुपर्ने माग गरेका हुन् । चिनिया ठेकेदार कम्पनीलाई बोलाएर विलम्ब हुनुको कारण र काम गर्न सक्ने नसक्नेबारे सोधपुछ गरिनुपर्ने उनीहरूको भनाइ थियो । काम गर्न नसक्ने अवस्था देखिए अर्को ठेक्का लगाउने प्रक्रियामा जान सरकारलाई निर्देश गर्ने माग समितिले गरेको छ । विमानस्थल आयोजनाको बोलपत्र, ठेकेदार कम्पनीको छनोट, ठेकेदार कम्पनी छनोट गरिँदा उसले पेस गरेका कागजातलगायत सम्पूर्ण विषयबारे छानबिन गरी तत्कालीन मन्त्री, सचिवलगायत सम्बन्धित कर्मचारी तथा पदाधिकारीलाई पनि कारबाही गर्नुपर्ने माग सांसदहरूले गरे । पूर्वअर्थमन्त्री तथा सांसद विष्णु पौडेलले समितिले तत्कालै ठेकेदारलाई बोलाएर काम गर्न सक्नेनसक्नेबारे सम्बन्धित मन्त्री, सचिव, महानिर्देशक र आयोजना प्रमुखसहितको बैठक गर्न जरुरी भएको बताए । यो आयोजना ठूलो संकटमा छ र आयोजनाको पूरै शल्यक्रिया गरेर चिरफार गर्न जरुरी छ, पौडेलले भने । नागरिक उड्डयन प्राधिकरणका उपमहानिर्देशक राजन पोखरेलले चिनियाँ ठेकेदार कम्पनीबाट सन्तोषजनक रूपमा काम हुन नसकेको बताए । उक्त कम्पनीलाई ठेक्का दिँदा कुनै गलत नभएको दाबी गर्दै उनले काम छिटो गराउन ठेकदार कम्पनीसँग बारम्बार छलफल र चेतावनीसमेत दिइएको जनाए । बैठकले यसबारे छिट्टै समितिको बैठक बसी सम्बन्धित निकायलाई निर्देशन दिने प्रस्ताव पारित गरेको छ । समितिका सभापति डोरप्रसाद उपाध्यायले दुवै आयोजनाका विभागीय मन्त्री बैठकमा उपस्थित नभएकाले निर्णय गर्न नसकिएको बताए । योजनाका बारेमा सुरुमै स्पष्ट अवधारणा र बजेट उपलब्ध नगराइँदा छ लेनको बेलहियाबुटवल व्यापारिक मार्ग विस्तार आयोजनाको लागत र निर्माण अवधि दुवै बढ्न पुगेको छ । ०६९०७० देखि निर्माण कार्य सुरु गरिएको यस आयोजनाको विस्तृत योजना प्रतिवेदन (डीपीआर) अनुरूप ३ अर्ब ५० करोड रुपैयाँको लागत बढेर अहिले ५ अर्ब ८६ करोड पुगेको छ । २०७५ साउनसम्मको निर्माण अवधि लम्बिएर २०७६ असोज पुगेको छ ।"
कृषि मेला हुने,"काठमाडौं (कास) कृषिमा प्राविधिक, वित्तीय, आपूर्ति, बजारीकरण र बिक्री वितरणमा सघाउने उद्देश्यले राजधानीमा तीनदिने कृषि मेला हुने भएको छ । भदौ २९ देखि हुने मेलामा १ सय २० वटा स्टल रहने आयोजकले जनाएको छ । स्टलमा कृषि, बागबानी, वनस्पति, पोल्ट्री, पशु र नगदे बालीहरूका बारेमा जानाकारी गराइछ । कृषि व्यापार तथा लगानी प्रदर्शनी र सम्मेलन २०१७ भनिएको मेलामा कृषि विभाग, पशुपक्षी विभाग, अन्तर्राष्ट्रिय श्रम संगठन, नेपाल कृषि व्यवसाय केन्द्र, नेपाल डेरी संघ, नेपाल चिया र कफी बोर्ड पनि रहने अयोजक हाउस अफ राजकर्णिकारले जनाएको छ ।"
टीसीएलको हातमा हात्ती पकेटको साथी,"काठमाडौं (कास) टीसीएलले दसैंतिहारलाई लक्षित गरी हातमा हात्ती पकेटको साथी अफर ल्याएको छ । योजनामा ग्राहकले प्रत्येक टीसीएलका टीभी, वासिङ मेसिन, चेस्ट फ्रिजरको खरिदमा २५ हजार रुपैयाँ सम्मको नगद छुट र एयरकन्डिसनको खरिदमा नि:शुल्क जडान पाउने जारी विज्ञप्तिमा उल्लेख छ । यसैगरी अब ग्राहकले खरिद गरेको सामग्री टीसीएलको अफिसियल फेसबुक पेजमा वारेन्टी कार्डसहित सेल्फी अपलोड गरी धेरैभन्दा धेरै लाइक पाएका उत्कृष्ट १० जनाले २५ हजार रुपैयाँसम्मको उपहार जित्ने मौका पाउने कम्पनीले जनाएको छ ।"
माइक्रोम्याक्सको ग्रान्ड फेस्ट,"काठमाडौं (कास) माइक्रोम्याक्सले दसंैतिहारका अवसरमा ग्रान्ड फेस्ट अफर ल्याएको छ । यो अफरअन्तर्गत ग्राहकले माइक्रोम्याक्स स्मार्टफोन खरिदमा स्क््रयाच कार्डमार्फत स्योर सट डिस्काउन्ट प्राप्त गर्ने जारी विज्ञप्तिमा उल्लेख छ । कम्पनीका अनुसार स्क््रयाच कुपनमा भएको कोड नम्बर डिलर र ग्राहक दुवैसँग हुने र त्यसको आधारमा लक्की ड्रमा सहभागी गराइनेछ । यस अफरअन्तर्गत बम्पर पुरस्कारमा १५५ सीसीको सुजुकी जिक्सर बाइक र अन्य आकर्षक पुरस्कारहरूमा एक जोडीका लागि दुबई टुर प्याकेज, ८ वटा ब्राभोस एलईडी टीभी र ८ वटा माइक्रोम्याक्स मोबाइलसेटहरू रहेको जारी विज्ञप्तिमा उल्लेख छ ।"
ताम्राकार कम्प्लेक्सद्वारा उपहार नै उपहार,"काठमाडौं (कास) ताम्राकार मोबाइल कम्प्लेक्सले दसैंतिहारको बहार ताम्राकारमा मोबाइल किन्दा उपहार नै उपहार योजना ल्याएको छ । भदौ २२ गतेदेखि गरिन लागेको यो मोबाइल मेलाको मुख्य प्रायोजनमा मोटोरोला र लेनेभो मोबाइलले साथ दिएका छन् । यो योजनाअन्तर्गत विभिन्न मोबाइलको मोडल हेरेर ५ देखि ६० प्रतिशतसम्म छुटको व्यवस्था गरिएको जारी विज्ञप्तिमा छ । कम्प्लेक्सका अनुसार सामसङ एस फोर र एस फाइभमा ६० प्रतिशत, डीटीसी टचमा ६० प्रतिशत, हुवावे अनर होलीमा ४० प्रतिशत छुट दिइएको छ । यसैगरी लेनेभोका मोबाइलको खरिदमा मोडल हेरी ३० देखि ५० प्रतिशतसम्म छुटको व्यवस्था गरिएको जनाएको छ ।"
सिटी एक्सप्रेसको उत्सव उपहार,"काठमाडौं (कास) सिटी एक्सप्रेस मनी ट्रान्सफरले दसैं, तिहार र छठलाई लक्षित गर्दै ९० दिने उपहार योजना ल्याएको छ । योजनाअन्तर्गत लक्की ड्रमार्फत उपभोक्ताहरूले दैनिक एक तोला चाँदीका सिक्का, क्याप, टिसर्ट र किरिङ उपहारस्वरूप जित्न सक्ने जारी विज्ञप्तिमा छ । त्यसैगरी साप्ताहिक रूपमा एकजना विजेताले ओप्पो मोबाइल र हरेक महिना लक्की ड्रमा विजयी हुने एकजनालाई एलजी रेफ्रिजिरेटर उपहार प्रदान गरिने कम्पनीले जनाएको छ ।"
वेस्टर्न युनियनको चाडपर्व योजना,"काठमाडौं (कास) वेस्टर्न युनियनले दसैं, तिहारको अवसरमा सम्बन्धको उत्सव नारासहित आफ्नो योजना ल्याएको छ । योजनाअन्तर्गत ग्राहकहरूले लक्की ड्रमार्फत रिचार्ज कार्डदेखि सामसङ मोबाइल सेट जित्न सक्ने जारी विज्ञप्तिमा उल्लेख छ । हरेक दिन ५० देखि ५ सयसम्मको रिचार्ज कार्ड र हरेक साता सामसङ जे ७ प्रोसमेत यो योजनामा समावेश गरिएको जनाएको छ ।"
बज्रद्वारा छुट अफर,"काठमाडौं (कास) बज्र एन्ड बज्राचार्य इन्टरप्राइजेजले चाडबाडका अवसरमा ग्राहकका लागि छुट योजना ल्याएको छ । कम्पनीका अनुसार कोहोलर, पोरसलोन्सा, सीआरडब्लू, ह्यालकोन, सुप्रिम, पञ्चकन्या तथा सोमानी ब्रान्डका बाथरुम, टाइलेट, टायल, पाइप, स्टिम, साउना तथा ज्याकुजीहरूमा छुट तथा एउटा किन्दा अर्को सित्तैमा योजना ल्याएको छ ।"
सिटिजन्स बैंकद्वारा उद्धार कोषमा ५ लाख,काठमाडौं (कास) सिटिजन्स बैंक इन्टरनेसनलले बाढीपीडितहरूलाई सहयोग गर्ने उद्देश्यले प्रधानमन्त्री दैवी प्रकोप उद्धार कोषमा ५ लाख रुपैयाँ हस्तान्तरण गरेको छ । यसैगरी बैंकका सहायक प्रमुख कार्यकारी अधिकृत बोधराज देवकोटाले महोत्तरी मटिहानीका बाढीपीडितलाई ५ लाख बराबरको त्रिपाल तथा खाद्य सामग्री वितरण गरेको जारी विज्ञप्तिमा उल्लेख छ । बैंकले ५ सय परिवारलाई जनही एक हजार बराबरको त्रिपाल तथा खाद्य सामग्री उपलब्ध गराएको जनाएको छ ।
लेले वाइनको नयाँ ब्रान्ड बजारमा,"काठमाडौं (कास) लाइक नेचुरल लेले वाइन उद्योगले तीन ब्रान्डका वाइन बजारमा ल्याएको छ । उद्योगले लेले रेड स्विट, लेले स्विट लेडिज स्पेसल वाइन र लेले स्विट स्वाइट वाइन बजारमा ल्याएको जारी विज्ञप्तिमा उल्लेख छ । उक्त बाइन र उद्योगको औपचारिक उद्घाटन सोमबार वाणिज्यमन्त्री मीनबहादुर विश्वकर्माले गरे । उद्योगका कार्याकारी निर्देशक विकास खतिवडाका अनुसार वाइनहरू शत प्रतिशत फलफूलमा आधारित छन् । वाइनको मूल्य प्रतिबोटल ४ सय ५० रुपैयाँ तोकेको उनले बताए । उक्त वाइन जापान र चीन निर्यात गर्ने तयारी भएको समेत उनले बताए ।"
ग्रिनलाइन प्लानेट र हिम इलेक्ट्रोनिक्सबीच सहकार्य,काठमाडौं (कास) ग्रिनलाइन प्लानेटले हिम इलेक्ट्रोनिक्ससँग मिलेर नेपालको विद्युत् नपुगेका घरहरूमा सुपथ मूल्यमा सौर्य ऊर्जा पुर्याउने भएको छ । राजधानीमा आयोजित कार्यक्रमा दुई कम्पनीले यसका लागि रणनीतिक सहकार्यको घोषणा गरेको जारी विज्ञप्तिमा उल्लेख छ ।
म्याजिकको सोरुम विस्तार,"काठमाडौं (कास) म्याजिक फुटवेयरले सिरहाको गोलबजारमा २५औं फ्रेन्चाइजी सोरुम सञ्चालनमा ल्याएको छ । उक्त सोरुमलाई म्याजिकद्वारा उत्पादित आरोस, एमफोर्स, स्कुलको र एपप्योर गरी एक सयभन्दा बढी विभिन्न आकर्षक कलर तथा डिजाइनका जुत्ताचप्पलहरू उपलब्ध हुने जारी विज्ञप्तिमा उल्लेख छ ।"
एलपी ग्यास उद्योग संघमा भण्डारी,"काठमाडौं (कास) नेपाल एलपी ग्यास उद्योग संघको अध्यक्षमा गोकुल भण्डारी निर्विरोध चयन भएका छन् । संघको साधारणसभाबाट उनी अध्यक्षमा सर्वसम्मत चयन भएका हुन् । संघले जारी गरेको विज्ञप्तिअनुसार वरिष्ठ उपाध्यक्षमा कुश मल्ली, उपाध्यक्षमा मार्स प्रसाई र शंकर श्रेष्ठ चयन भएका छन् । यस्तै महासचिवमा दिवान चन्द, कोषध्यक्षमा कृष्णभक्त श्रेष्ठ, सचिवमा लक्ष्मीप्रसाद महर्जन छानिएका हुन् ।"
२ करोडका अन्त:शुल्कका नक्कली स्टिकर,"वीरगन्ज आन्तरिक राजस्व कार्यालयले मदिरामा प्रयोग गर्ने अन्त:शुल्क स्टिकर व्यापारीले गैरकानुनी तरिकाले भित्र्याएको पाइएको छ । हिमालयन ट्रान्सपोर्टले भारतबाट आयात गरेको वस्तु वीरगन्ज भन्सार कार्यालयले जाँचपास गर्ने क्रममा ८६ हजार ४ सय ७० थान अन्त:शुल्क स्टिकर बरामद भएको हो । वीरगन्ज भन्सार कार्यालयका प्रवक्ता सन्तोष यादवका अनुसार आइतबार उक्त ट्रान्सपोर्टले आयात गरेको सामान चेकजाँच गर्दा २५ यूपी शक्तिको १ सय ८० एमएल मदिराका बोतलमा टाँसिने ६७ हजार ३ सय ७० थान र ७ सय ५० एमएल बोतलको २५ यूपी शक्तिको १९ हजार १ सय १० थान अन्त:शुल्क स्टिकर फेला परेको थियो । ट्रान्सपोर्टका प्रतिनिधि वीरेन्द्र महतोसहित बरामद स्टिकर थप अनुसन्धानका लागि आन्तरिक राजस्व कार्यालय वीरगन्ज बुझाएका छौं, उनले भने । भन्सार स्रोतका अनुसार भारतीय नागरिकले सञ्चालन गरेको हिमालयन ट्रान्सपोर्ट यसअघि पनि अवैध सामान बोकेर ल्याउँदा पटकपटक दण्डित भएको छ । आन्तरिक राजस्व कार्यालयका निमिक्त प्रमुख रञ्जितादत्त कर्णका अनुसार वीरेन्द्र महतोको बयान लिने काम भइरहेको छ । अधिकारीहरूका अनुसार बरामद भएको स्टिकर महँगा मदिरामा प्रयोग गरिन्छ । रक्सीमा प्रयोग गरिएको भए यसबाट १ करोड ९७ लाख रुपैयाँ अन्त:शुल्कबापत आउने राजस्व गुम्ने थियो । यससँगै भ्याट पनि गुम्थ्यो । नक्कली स्टिकर छाप्नु भनेको नक्कली पैसा छाप्नुसरह नै भएको राजस्व अधिकारीहरू बताउँछन् । झट्ट हेर्दा उस्तै देखिने नक्कली स्टिकर आम उपभोक्ताले ठम्याउन हम्मेहम्मे पर्ने कर्मचारीहरू बताउँछन् । सक्कली स्टिकरमा गम लगाएर टाँस्नुपर्छ, भारतबाट आएको नक्कलीमा चाहिँ गम लगाउनु पर्दैन, यत्ति मात्र फरक छ, ती कर अधिकृतले भने, सेक्युरिटी कोड त अन्त:शुल्क शाखाका कर्मचारीले मात्र परीक्षण गर्न सक्छन् । अन्त:शुल्क स्टिकर सरकारले इन्डोनेसियाबाट छपाएर मगाउने गरेको छ । स्रोतका अनुसार अन्त:शुल्क छल्ने नियतले केही मदिरा कारोबारीले मिल्दोजुल्दो नक्कली स्टिकर भारतमा छपाएर ल्याउन थालेका छन् । यसमा ठूला गिरोह सक्रिय छन् । बरामद भएका स्टिकरमा सुरक्षा कोड छैन, अन्त:शुल्क शाखाका एक कर्मचारीले भने, भन्सारबाट नियन्त्रणमा लिइएका स्टिकर नक्कली हुन् । ०६८ चैत २२ मा पनि अन्त:शुल्क स्टिकर अवैध रूपले भारतबाट ल्याउँदै गरेको अवस्थामा वीरगन्ज भन्सारको मेन गेटमा बरामद भएको थियो । वीरगन्ज छपकैयाका मेघराज कुसवाहा टाउकामा बोकेको कार्टुनसहित भन्सार यात्रु शाखा अगाडि मुख्य सडकमा असावधानीपूर्वक लड्न पुग्दा अन्त:शुल्क स्टिकर सडकमा छताछुल्ल भएको थियो । कर्मचारीले चेकजाँच गर्दा स्टिकर नक्कली भएको खुलासा भएको थियो । ७० यूपी शक्ति भएको रक्सीमा प्रयोग हुने ५६ हजार थान अन्त:शुल्क स्टिकर बरामद भएको थियो । बरामद भएको नक्कली स्टिकरको मूल्य अन्त:शुल्कसहित करिब २४ लाख रुपैयाँको थियो । रक्सी सेवन गरी पोका ओसारेका कारण लड्न पुगेको कुसवाहाले आफूलाई नक्कली स्टिकरबारे जानकारी नभएको बयान दिएका थिए । एक कार्टुन ओसारे बापत २ सय रुपैयाँ पाउने गरेको उनले दिएको बयानमा उल्लेख थियो । कुसवाहाले यसअघि कयौंपटक त्यस्ता कार्टुन वीरगन्ज पुर्याइसकेका थिए । भरिया नियन्त्रणमा लिए पनि कुन उद्योगले उक्त स्टिकर मगाएको भन्ने खुलासा भने भएन । नक्कली स्टिकरको अवैध कारोबार गर्नेले भारतको कानपुर र दिल्लीबाट स्टिकर छपाउने गरेका छन् । बजारमा फितलो अनुगमनका कारण नक्कली स्टिकरको कारोबार भइरहेको व्यापारीहरू बताउँछन् । हाल इन्डोनेसियाबाट आउने अन्त:शुल्क स्टिकर यसअघि भारतमा छपाएर नेपाल आउँथ्यो । सम्बद्ध स्रोतका अनुसार केही कारोबारीले अहिले पनि त्यही पुरानो भारतीय कम्पनीबाट अन्त:शुल्क स्टिकर छपाउन लगाएर नेपाल भित्र्याउने गरेका छन् ।"
जीएमआरले फेरि माग्यो एक वर्ष म्याद,"काठमाडौं (कास) भारतीय कम्पनी जीएमआरले बहुचर्चित ९ सय मेगावाटको माथिल्लो कर्णाली जलविद्युत् आयोजनाका लागि लगानी जुटाउने म्याद फेरि एक वर्ष थप गरिदिन लगानी बोर्डमा आवेदन दिएको छ । करिब १ खर्ब १६ अर्ब रुपैयाँ लागतको माथिल्लो कर्णाली आयोजना निर्माणका लागि आफूले लगानी जुटाउन बाँकी रहेको उल्लेख गर्दै हालै बोर्डमा म्याद थप गरिदिन लिखित आग्रह गरेको हो ।जीएमआरले लगानी जुटाउन यसअघि एक वर्षका लागि लिएको म्याद २५ दिनपछि सकिँदै छ । बोर्डसित परियोजना विकास सम्झौता (पीडीए) गरेको तीन वर्ष पुगिसक्न लाग्दासमेत जीएमआरले आवश्यक लगानी जुटाउन सकेको छैन । बोर्डले यस्तै आवेदनका आधारमा जीएमआरलाई लगानी जुटाउने म्याद एक वर्ष थप गरिदिएको थियो ।बोर्डले म्याद थप गरिदिएमा जीएमआरले माथिल्लो कर्णाली आयोजना निर्माणका लागि लगानी जुटाउन थप एक वर्ष म्याद पाउनेछ । माथिल्लो कर्णाली आयोजना बनाउन नेपाल सरकार र जीएमआरबीच सन् २०१४ सेप्टेम्बर १९ मा पीडीएमा हस्ताक्षर भएको थियो ।ऊर्जा मन्त्रालयले गराएको प्रतिस्पर्धामा जीएमआर २७ प्रतिशत सेयर तथा १२ प्रतिशत बिजुली नि:शुल्क उपलब्ध गराउने सर्तमा माथिल्लो कर्णाली आयोजना विकास गर्न छनोट भएको हो । जीएमआरले आयोजना निर्माण गरी बिजुली उत्पादन गरेको २५ वर्ष पूरा भएपछि परियोजना चालु हालतमा सरकारलाई फिर्ता गर्नुपर्ने प्रावधान छ ।जीएमआरले माथिल्लो कर्णालीबाट उत्पादन हुने बिजुली बंगलादेशलाई ४ सय मेगावाट र भारतको हरियाणा राज्यलाई २ सय मेगावाट बिक्री गर्ने समझदारीपत्रमा हस्ताक्षर गरिसकेको छ । जीएमआरले अन्तर्राष्ट्रिय वित्त निगम (आईएफसी), अन्तर्राष्ट्रिय र भारतीय बैंकसित ऋण लिने विषयमा छलफल अघि बढाए पनि पूरै बिजुली बेच्न पीपीए गरिनसकेकाले लगानी जुटाउन नसकेको जानकारी स्रोतले दिएका छन् । जीएमआरले माथिल्लो कर्णालीको आयोजनाको विस्तृत इन्जिनियरिङ अध्ययन पूरा गरी डीपीआर तयार गर्दै छ । उसले आयोजनास्थलमा परेका जग्गाको मुआब्जा दिने कार्यसमेत सुरु गरिसकेको छ ।"
यस्ता छन् वर्ष खेलाडी दाबेदार,"काठमाडौं पल्सर स्पोर्ट्स अवार्डको पुरुष वर्ष खेलाडी विधामा यसपालि फरकफरक खेलका खेलाडी मनोनयनमा परेका छन् । पाँच खेलाडीको मनोनयनमा सबै फरक खेलका छन् । क्रिकेट, फुटबल, भलिबल, ब्याडमिन्टन र ब्याडमिन्टन खेलाडीहरू वर्ष खेलाडीको दाबेदार भएका छन् । यो विधाका प्रतिस्पर्धी फुटबलर किरण चेम्जोङ, क्रिकेटर शरद भेषवाकर, स्पाइकर मनबहादुर श्रेष्ठ, सटलर रत्नजित तामाङ र धावक सोमबहादुर कुमाल हुन् । उनीहरूमध्ये एकले भदौ २६ मा राजधानीको प्रज्ञा प्रतिष्ठानमा हुने स्पोर्ट्स अवार्ड कार्यक्रममा वर्ष खेलाडीको ताज जित्ने छन् । पल्सर मोटरसाइकल जित्नका लागि उनीहरूको वर्षभरको प्रदर्शनले उल्लेख्य भूमिका खेल्नेछ ।राष्ट्रिय टिमका गोलरक्षक किरणले यो वर्ष माल्दिभ्सको टिसी स्पोर्टबाट व्यावसायिक फुटबल खेले । उनले टीसीलाई बंगलादेशमा शेख कमाल इन्टरनेसनल क्लब कप जिताउन दह्रो प्रदर्शन गरे । एएफसी सोलिडारिटी कप सेमिफाइनल लाओसविरुद्ध किरणले तीन पेनाल्टी बचाए, त्यसले नेपाललाई तेस्रो अन्तराष्ट्रिय उपाधि दाबी गर्न सजिलो भयो । उनले मकाउविरुद्धको फाइनलमा पनि हेर्नलायक प्रदर्शन दिए । वर्ष खेलाडीको दाबेदारमध्येका एक हुन् क्रिकेटर शरद । फिनिसरका रूपमा शरदले नेपाललाई तीन म्याच जिताएका छन् । उनले गत वर्ष तीन अर्धशतक बनाए । ती सबै नेपालको जितमा आधार बनेको थियो । उनले ९ खेल खेलेर २६४ रन बनाए भने ४ विकेट लिएका थिए ।शरदले आईसीसी वल्र्ड क्रिकेट लिग च्याम्पियनसिपअन्तर्गत नामिबियाविरुद्ध, एसीसी इमर्जिङ टिम्स कपमा हङकङ र पाकिस्तानविरुद्ध प्रभावशाली प्रदर्शन गरेका थिए । केन्याविरुद्ध डब्लूसीएलसीको दोस्रो खेलमा उत्कृष्ट प्रदर्शन गर्दै उनले नेपाललाई अर्को वर्ष हुने आईसीसी वल्र्ड कप क्वालिफायरसम्म पुर्याउन महत्त्वपूर्ण भूमिका खेलेका थिए ।रत्नजित नेपाली ब्याडमिन्टनका निर्विवाद स्टार हुन् । उनले गत वर्ष पाकिस्तानमा सम्पन्न अन्तर्राष्ट्रिय सिरिजमा बहिनी नङसलसाथ मिक्स डबल्स स्वर्ण जितेका थिए । यो नेपाली ब्याडमिन्टनले पाएको ऐतिहासिक स्वर्ण हो । उनले राष्ट्रिय ब्याडमिन्टन प्रतियोगिताहरूमा सिंगल, डबल्स, मिक्स र टिम इभेन्टमा स्वर्ण जितेका थिए । रत्नजितले सम्झनलायक वर्ष बनाउँदै सिंगल, डबल्स, मिक्स र टिम इभेन्टमा गरी १० उपाधि जिते, त्यसमा एकमात्र रजत थियो ।अर्का मनोनयनमा परेका धावक सोमबहादुरले मुलुक भित्र र बाहिर विभिन्न उपाधि जितेका छन् । उनले खुला एथलेटिक्स च्याम्पियनसिपको ४०० मिटरमा स्वर्ण र ८०० मिटरमा रजत पदक जितेका थिए । नेपाली एथलेटिक्समा नयाँ धावकका रूपमा उदाएका उनले ४०० मिटर, ८०० मिटर र ४ गुणा १०० मिटर रिलेमा गरी तीन स्वर्ण जिते । उनले सातौं राष्ट्रियमा पनि स्वर्ण हत्याए । स्पोर्टस अवार्डको यस विधामा पहिलोपल्ट भलिबल खेलाडीले मनोनीत हुने अवसर पाएको छ । त्यसका लागि मनबहादुरले दुई अन्तर्राष्ट्रिय प्रतियोगितामा नेपाललाई सफलता दिलाएका छन् । भलिबलमा हेर्नलायक स्पाइकर उनले माल्दिभ्समा भएको एसियन सेन्ट्रल जोन मेन्स भलिबल च्याम्पियनसिपमा नेपालले पहिलो अन्तर्राष्ट्रिय पदक (कांस्य) जित्दा उनले उत्कृष्ट आउटसाइड अटयाकरको सम्मान थापेका थिए । त्यस्तै बंगलादेशमा बंगबन्धु एसियन सेन्ट्रल जोन भलिबल च्याम्पियनसिपमा उनी दुईपल्ट म्यान अफ द म्याच भए । सातौं राष्ट्रिय खेलकुदमा आर्मीले स्वर्ण पदक जितेको थियो । त्यसमा उनको भूमिका महत्त्वपूर्ण रह्यो । उनले वर्षमा दुईपल्ट वेस्ट प्लेयर्स ट्रफी र घरेलु स्पर्धामा तीनपल्ट वेस्ट सर्भर अवार्ड जितेर आफूलाई अब्बल पारेका छन् ।"
प्रतिमा टुरको छनोट खेल्दै,"काठमाडौं (कास) नेपालको पहिलो व्यावसायिक महिला गल्फर बन्ने अभियानमा रहेकी प्रतिमा शेर्पाले सूर्य नेपाल गल्फ टुरको छनोटमा खेल्ने भएकी छन् । उनी एक दशकअघि सुरु टुरको छनोट खेल्ने पहिलो महिला गल्फर हुन् ।रोयल नेपाल गल्फ क्लबमा बुधबार सुरु हुने छनोटमा प्रतिमासहित २२ खेलाडी सहभागी छन् । आफ्नो स्तर मापन गर्न प्रतिस्पर्धा गर्न लागिएको हो, डेढ महिना अमेरिकामा प्रशिक्षण गरी अघिल्लो साता फर्केकी प्रतिमाले भनिन्, छनोटमा कुल १०१२ ओभरमा टुंग्याउने लक्ष्य छ तर टुरमा छनोट भए पनि प्रोकार्ड भने लिने छैन, होल्डमै राख्न नेपाल प्रोफेसनल गल्फर्स एसोसिएसनमा निवेदन दिएकी छु । व्यावसायिक गल्फमा प्रवेश गर्न अझै केही वर्ष लाग्नेछ ।कुल ५४ होलको छनोट प्रतियोगिताबाट १५ ओभरसम्म शीर्ष ५ स्थानमा रहने गल्फरले स्वदेशी गल्फको टुरमा प्रतिस्पर्धा गर्ने अवसर पाउनेछ । शीर्ष वरीयताका एमेच्योर टंकबहादुर कार्की, शुक्रबहादुर राई, टासी घले, शिवकुमार माझीले पनि प्रोकार्डका लागि प्रतिस्पर्धा गर्दै छन् ।"
भारत र बंगलादेश सफल,"काठमाडौं (कास) भारत र बंगलादेशले साबा यू१६ मेन्स बास्केटबल च्याम्पियनसिपमा मंगलबार विजयी सुरुआत गरेका छन् । त्रिपुरेश्वरस्थित राष्ट्रिय खेलकुद परिषद्को कभर्डहलमा भारतले माल्दिभ्सलाई १५२१७ को फराकिलो स्कोरले हरायो । दाबेदार टिम भारतको जितका प्रिन्सपाल सिंहले २६ स्कोर गरे । उनी सम्भवत प्रतियोगिताकै अग्ला खेलाडी (६ फिट १० इन्च) हुन् ।भारतले चार क्वाटरमा २६, ४१, ४९ र ३६ स्कोर जोड्दा माल्दिभ्स सबैमा दोहोरो स्कोर जोड्न असफल भयो । त्यसअघि बंगलादेशले भुटानलाई ११७४३ स्कोरले पराजित गरेको हो । बंगलादेशका टुटुलकुमार विश्वासले ३१ स्कोर जोडे । ४२११ ले पहिलो क्वाटरमा अग्रता बनाएको बंगलादेशले त्यसलाई अन्तिमसम्म कायम राख्यो । बंगलादेशले दोस्रोमा २४७, तेस्रोमा ३३११ र चौथोमा १८१४ को अग्रतासहित खेल आफ्नो पक्षमा पार्यो ।"
दोस्रो मिस्टर काठमाडौं हुने,"काठमाडौं (कास) काठमाडौं जिल्ला शारीरिक सुगठन तथा फिटनेस संघको आयोजनामा दोस्रो मिस्टर काठमाडौं शारीरिक सुगठन यसै साता हुने भएको छ ।जमलस्थित राष्ट्रिय नाचघरमा शुक्रबार र शनिबार हुने प्रतियोगितामा विभिन्न ६ तौल समूह (५५, ६०, ६५, ७०, ७५ र ७५ केजीमाथि) मा प्रतिस्पर्धामा हुने आयोजक संघका अध्यक्ष सुरेश सुवेदीले बताए । शुक्रबार प्रिजजिङ राउन्ड हुनेछ । हरेक तौलका विजेता खेलाडी फाइनल चरणलाई छानिने छन् । त्यसमा च्याम्पियन भई मिस्टर काठमाडौं हुनेले एक लाख नगद पुरस्कार जित्ने छन् । प्रत्येक तौलमा शीर्ष तीनमा रहने खेलाडीले क्रमश: १०, ५ र ३ हजार पुरस्कार पाउने छन् । दोस्रो महिला एथलेटिक्स फिजिक्स र प्रथम जुनियर मिस्टर काठमाडौं स्पर्धा पनि हुने भएको छ । महिलामा खुला रहने र त्यसमा झन्डै एक दर्जन खेलाडीले प्रतिस्पर्धा गर्ने आयोजकले जनाएको छ । जुनियरमा २१ वर्षमुनिकाले मात्र प्रतिस्पर्धा गर्न पाउनेछ । दुवै विधाका विजेताले २० हजार, उपविजेताले १० हजार र तेस्रोले ५ हजार पुरस्कार पाउने छन् । पहिलो संस्करणमा ७२ प्रतिस्पर्धी रहेकामा यसपालि एक सय खेलाडीको सहभागिता रहने जनाइएको छ ।"
नेपाल गृहमैदानमै अंकविहीन,"नेपाली टोली :किरण चेम्जोङ (गोलरक्षक), विराज महर्जन (कप्तान), अनन्त तामाङ, देवेन्द्र तामाङ, कमल श्रेष्ठ, सुजल श्रेष्ठ, विशाल राई (जर्ज प्रिन्स कार्की, ६३ मिनेट), रोहित चन्द, अन्जन विष्ट, भरत खवास (विक्रम लामा, ५८), नवयुग श्रेष्ठ (विमल घर्तीमगर, ३९)"
फिलिपिन्स र यमनले अंक बाँडे,"समूह एफ कै अर्को खेलमा फिलिपिन्स र यमनले २२ को बराबरी खेलेका छन् । फिलिपिन्समा भएको खेलमा घरेलु टोली दुई पटक खेलमा पछि परे पनि एक अंक जोड्न सफल भयो । २७ औं मिनेटमा मुदिर अल रदेइको गोलमा यमनले अग्रता लिए पनि उक्त अग्रता २ मिनेट पनि टिकेन । कप्तान फिल योङ्हज्बेन्डले गोल गर्दै खेललाई बराबरीमा ल्याएका थिए । दोस्रो हाफको ५५ औं मिनेटमा अब्दुलवासिया अल मतारीले यमनलाई फेरि अग्रता दिलाए । तर, जेम्स योङ्हज्बेन्डले ७१ औं मिनेटमा बराबरी गोल गर्दै फिलिपिन्सलाई छनोटमा अपराजित राखेका छन् । फिलिपिन्स ३ खेलमा ७ अंकसहित शीर्षस्थानमा छ ।"
छानिन दुई टोली बाँकी,"काठमाडौं (कास) लिग चरणको अन्तिम खेल बाँकी रहेको अवस्थामा पनि रेडबुल राष्ट्रिय फुटसल लिग च्याम्पियनसिपको क्वाटरफाइनल पुग्ने सबै टोलीको टुंगो लागेको छैन । दुवै समूहका शीर्ष ४ टोली अर्को चरणमा पुग्ने प्रावधान रहेकामा समूह ए का ४ र समूह बी का २ टोलीको टुंगो लागेको छ ।मंगलबार समूह बी को शीर्षस्थानको सामाखुसीले फुटसल भिलेजलाई ६२ ले हरायो । चौरले शंखमूललाई ५४, ढुकुले रजनीलाई १०५ र स्तुपाले रेभलाई ८१ ले हराए । शंखमूल अर्को चरणमा पुग्ने पक्का भए पनि अन्य दुई स्थानका लागि ४ टोलीको सम्भावना कायमै छ ।समूह ए अन्तर्गत बिजी ब्रदर्ससँग ३३ को बराबरी खेलेपछि ललितपुरे क्लब खुमलटारले पहिलो अंक जोड्यो । किकअफले धन्यन्तरीलाई ७२, बिजी फुटसलले हरिसिद्धिलाई ६२ र स्वयम्भूले खालीबारीलाई ८३ ले हराए । समूहबाट बिजी फुटसल, किकअफ, धन्यन्तरी र स्वयम्भू अर्को चरण पुगेका छन् ।"
झापाको जित,नारायणगढ (कास) झापा११ प्रथम ईप्लानेट जेसिज कप राष्ट्रिय फुटबलमा मंगलबार हिमालयन शेर्पा क्लबलाई ३१ ले हराएको छ । क्याम्पाचौरमा पाँच मिनेटमै दिलेन लोक्तामले आत्मघाती गोल गरेपछि झापा स्तब्ध भयो । तर १८ औं मिनेटमा कर्ण लिम्बू र ५८ औं मिनेटमा बुद्ध चेम्जोङले गोल गरेर झापालाई बलियो बनाए । ७६ औं मिनेटमा हिमालयनका गोलरक्षक एलन न्यौपानेले बल रोक्न अघि बढ्दा कर्णलाई लडाएपछि झापाले पेनाल्टी पायो । कप्तान योगेश गुरुङले पेनाल्टीमा गोल गर्दै झापाको जित निश्चित बनाए । म्यान अफ द म्याच बुद्ध चेम्जोङ भए । उनले ५ हजार रुपैयाँ पाए ।
ओमेगा सेमिफाइनलमा,काठमाडौं (कास) ओमेगा कलेज प्रथम गणेशबहादुरप्राणमाया चित्रकार स्मृति कप यू१९ क्रिकेटको सेमिफाइनल पुगेको छ । स्थानीय टुँडिखेलमा ओमेगाले मंगलबार सगरमाथा क्रिकेट क्लबमाथि १ विकेटको जित पायो । उपेन्द्र अधिकारीको २७ रनमा सगरमाथाले २० ओभरमा ९ विकेट गुमाई ८४ रन बनायो । ओमेगाका सानुबाबु शाहले ३ विकेट लिए । म्यान अफ द म्याच रिजन थापाले २८ रन बनाएपछि ओमेगाले १० बलअघि लक्ष्य भेट्यो । आदित्यले ३ विकेट लिए ।
नवयुवा सफल,"भैरहवा (कास) १७ औं लिस्नु कप नकआउट फुटबलमा मंगलबार नवयुवा खेलकुद परिवारले भैरव एफसी नवलपरासीलाई टाइब्रेकरमा ३२ ले हराउँदै सेमिफाइनल पक्का गर्यो । नवयुवालाई जिताउन उमेश थापा, सरोज थापा र सुशील लामाले गोल गरे । भैरवबाट विदुर सिंह र अजय थापामगरले मात्रै गोल गरे ।"
दंगाली कप क्रिकेट,दाङ (कास) जिल्ला क्रिकेट संघ दाङको आयोजनामा आजदेखि घोराहीमा दंगाली टी२० कप क्लबस्तरीय क्रिकेट हुँदै छ । संघका अध्यक्ष प्रदीप मजगैयाले विजेताले १ लाख १० हजार रुपयाँ पुरस्कार पाउने बताएका छन् ।
नेपालको पहिलो खेल थाइल्यान्डसँग,"काठमाडौं (कास) नेपालले एसीसी यू१९ इस्टर्न रिजन प्रतियोगिताको समूह चरणमा भुटान, सिंगापुर र थाइल्यान्डसँग प्रतिस्पर्धा गर्ने भएको छ । मलेसियामा सेप्टेम्बर ८ देखि १७ सम्म हुने प्रतियोगितामा नेपालले सेप्टेम्बर ११ मा थाइल्यान्डसँग पहिलो खेल खेल्नेछ । सेप्टेम्बर १३ मा भुटान र १४ मा सिंगापुरसँग खेलेर समूह ए को यात्रा टुंग्याउने छ । सेमिफाइनल सेप्टेम्बर १६ र फाइनल १७ हुने तय छ । समूह बी मा मलेसिया, चीन, हङकङ र म्यानमार छन् । फाइनलमा पुग्ने टोली यू१९ एसिया कपलाई छनोट हुनेछ ।"
