शीर्षक,विवरण
"प्रत्यक्षको सबै परिणाम, समानुपातिक जारी","काठमाडौं प्रतिनिधिसभा र सातवटै प्रदेशसभाको प्रत्यक्ष निर्वाचन प्रणालीतर्फको सबै परिणाम आइसक्दा दुवै सभामा वाम गठबन्धनको वर्चस्व कायम भएको छ । मतदान भएको ७ दिनभित्र प्रत्यक्षतर्फको सबै परिणाम आएको हो । समानुपातिकको गणना जारी छ । प्रत्यक्षतर्फ प्रतिनिधिसभाको कुल १६५ सिटमा वाम गठबन्धनले ११८ ल्याएको छ । वाम गठबन्धनभित्रका एमालेले ८०, माओवादी केन्द्रले ३६, राष्ट्रिय जनमोर्चाले १ र राप्रपाले १ सिट ल्याएका हुन् । प्रत्यक्षतर्फको परिणाममा कांग्रेसको २३, राष्ट्रिय जनता पार्टीको ११ र संघीय समाजवादी फोरम नेपालको १० आएको छ । यी दुई पार्टी गठबन्धन बनाएर चुनाव लडेका थिए । दुवै पार्टीले जितेको २१ सिटमध्ये १९ सिट प्रदेश २ बाट जितेका हुन् । बाँकी २ सिटमा फोरमले १ सिट बाँकेबाट र राजपाले १ सिट कैलालीबाट जितेको हो । त्यसबाहेक नयाँ शक्ति पार्टी, नेपाल मजदुर किसान पार्टीले ११ सिट तथा स्वतन्त्रका उम्मेदवारले १ सिट जितेका छन् । निर्वाचन आयोगका प्रवक्ता सहसचिव नवराज ढकालले मंसिर २९ गतेभित्र समानुपातिकको पनि परिणाम आइसक्ने बताए । खसेको मतको ६० प्रतिशतभन्दा बढी मतगणना भइसकेको छ । आयोगका अनुसार देशैभर १ करोड ५ लाख ८७ हजार ५ सय २१ मत खसेको थियो । बुधबार राति १० बजेसम्ममा ६९ लाख ६० हजार ८ सय ८२ मत गणना भएको छ । जसमा सबैभन्दा बढी एमालेले २३ लाख ९३ हजार ९ सय ५१ मत ल्याएको छ । यस्तै कांग्रेसले २३ लाख ७ हजार ६ सय ३१ र माओवादी केन्द्रले ९ लाख ४२ हजार ६३ मत ल्याएका छन् । संघीय समाजवादी फोरमले ३ लाख ३७ हजार ७ सय ९४, राजपाले २ लाख ६० हजार ७ सय ३५, विवेकशील साझा पार्टीले १ लाख ५७ हजार ५५, राप्रपाले १ लाख ५६ हजार ७ सय ७, नयाँ शक्ति पार्टीले ६४ हजार ५ सय १२, राप्रपा (प्रजातान्त्रिक) ले ५७ हजार २ सय ५८ र राष्ट्रिय जनमोर्चाले ३८ हजार ७ सय ३५ मत ल्याएका छन् । र, अन्यको २ लाख ४४ हजार ४ सय ४१ मत आएको छ । ६ वटा प्रदेशमा एमाले पहिलो पार्टी सातवटै प्रदेशसभाको प्रत्यक्षतर्फको कुल ३ सय ३० सिटमध्ये एमालेले आधाभन्दा बढी सिटमा जित हात पारेको छ । एमाले एक्लैले १६८ सिट जितेको छ । वाम गठबन्धनको अर्को प्रमुख घटक माओवादीले ७३ सिट जितेको छ । नेपाली कांग्रेसले ४१, संघीय समाजवादी फोरम नेपालले २४, राजपाले १६, स्वतन्त्र ३, नयाँ शक्ति पार्टी नेपालले २, राष्ट्रिय जनमोर्चाले २ र नेमकिपाले १ सिट जितेको छ । प्रदेश नम्बर २ बाहेक बाँकी ६ वटै प्रदेशको प्रत्यक्षतर्फको चुनावमा एमाले नै पहिलो पार्टी बनेको छ । प्रत्यक्षतर्फ प्रदेश नम्बर १ को प्रदेशसभाको ५६ निर्वाचन क्षेत्रमध्ये एमालेले ३६, माओवादीले १०, कांग्रेसले ८, संघीय समाजवादी फोरमले १ र स्वतन्त्रले १ सिट जितेका छन् । प्रदेश नम्बर २ को ६४ सिटमा संघीय समाजवादी फोरमले २०, राजपाले १५, एमालेले १४, कांग्रेसले ८, माओवादीले ६ र अन्यले १ सिट जितेका छन् । प्रदेश नम्बर ३ को ६६ सिटमा एमालेले ४२, माओवादीले १५, कांग्रेसले ७, नयाँ शक्ति पार्टीले १ र नेमकिपाले १ सिट जितेका छन् । प्रदेश नम्बर ४ को ३६ सिटमा एमालेले १७, माओवादीले ९, कांग्रेसले ६, राष्ट्रिय जनमोर्चाले २ र नयाँ शक्ति पार्टीले १ सिट जितेका छन् । प्रदेश नम्बर ५ को ५२ सिटमा एमालेले २८, माओवादीले १४, नेपाली कांग्रेसले ७, फोरमले ३ सिट जितेका छन् । त्यस्तै २४ सिट रहेको प्रदेश नम्बर ६ मा एमालेले १४, माओवादीले ९ र कांग्रेसले १ सिट जितेको छ । प्रदेश नम्बर ७ को ३२ सिटमा एमालेले १७, माओवादीले १०, कांग्रेसले ४ र राजपाले १ सिटमा जित हात पारेको छ । प्रदेशतर्फको समानुपातिक मतको गणना पनि जारी छ ।"
मुख्यमन्त्री बन्न दौडधुप सुरु,"काठमाडौं संघीय संरचनामा पहिलो पटक अभ्यास हुन लागेको प्रादेशिक सरकारको नेतृत्व लिन वाम गठबन्धनबाट विजयी प्रादेशिक सांसदहरूले आन्तरिक दौडधुप बढाएका छन् । प्रदेश २ बाहेक अन्य ६ वटा प्रदेशमा स्पष्ट बहुमत आएकाले त्यहाँ वाम गठबन्धनकै सरकार बन्ने निश्चित छ । त्यसैले प्रदेश मुख्यमन्त्री बन्ने आकांक्षीले कसरत बढाउन थालेका हुन् ।एमाले र माओवादीबीच कुन प्रदेशको कसले नेतृत्व गर्ने भन्ने औपचारिक निर्णय भएको छैन । भर्खरै चुनाव सकिएकाले दुई पार्टीबीच यो विषयमा धेरै छलफल भएको छैन, दुई दलको समझदारीमै तय हुन्छ, एमाले सचिव पृथ्वी सुब्बा गुरुङले भने । माओवादी केन्द्रकी प्रवक्ता पम्फा भुसालले पनि दुई दलबीचको समझदारीमा यो विषय तय हुने जानकारी दिइन् । दुई पार्टीबीच समझदारीमै तय हुन्छ, समझदारीको विधिअनुसार मिलाएर गर्छौं, उनले थपिन् । दुई दलले चुनावअघि ६० र ४० प्रतिशत उम्मेदवारीमा भागबन्डा गरेका थिए । अब पदीय बाँडफाँटमा पनि त्यही सूत्र प्रयोग हुने सम्भावना छ । यो सूत्रअनुसार अनौपचारिक रूपमा ६ मध्ये ४ वटा एमाले र दुइटा माओवादीलाई दिने गरी कुराकानी भएको छ । माओवादीले प्रदेश ६ र ७ मा आफ्नो दाबी गरेको छ । सशस्त्र द्वन्द्वकालदेखि नै आफ्नो पकड क्षेत्र रहेकाले माओवादीले त्यसतर्फ बढी चासो दिएको हो । प्रदेश १, ३, ४ र ५ मा एमालेको मुख्य दाबी छ । त्यसैले ती प्रदेशमा एमाले नेताहरूले कसरत थालेका छन् । प्रादेशिक सांसदको उपस्थिति हेर्दा सबै प्रदेशमा एमालेका सांसदको संख्या धेरै छ । प्रत्यक्षतर्फको परिणामअनुसार प्रदेश १ मा एमालेका ३६ र माओवादीका १० सांसदले जितेका छन् । प्रदेश ३ मा एमालेका ४२ र माओवादीका १५ जनाले जितेका छन् । प्रदेश ४ मा एमालेका १५, माओवादीका ७, प्रदेश ५ मा एमालेका २७ र माओवादीका १५ जना विजयी भएका छन् । त्यस्तै प्रदेश ६ मा एमालेका १४, माओवादीका ९, प्रदेश ७ मा एमालेका १७ र माओवादीका १० जनाले जितेका छन् । अब यो सिटमा समानुपातिकको पनि जोडिने छ । प्रत्यक्षतर्फको परिणाम हेर्दा एमाले पहिलो दलको हैसियतले सबै प्रदेशमा दाबी गर्न सक्ने अवस्थामा रहे पनि १, ३, ४ र ५ को नेतृत्वमा उसको बढी जोड छ । तर दुई दलबीचको प्रदेश बाँडफाँटको औपचारिक सहमति भइनसकेकाले सबै प्रदेशमा आकांक्षी दौडधुपमा सक्रिय छन् । विशेष गरी एमालेभित्र पदाधिकारी र केन्द्रीय नेता नै प्रदेश प्रमुखको आकांक्षा राखेर चुनावी प्रतिस्पर्धामा होमिएका थिए । उनीहरू सबैले जितेकाले आफूभित्रबाट पनि को बन्ने भन्नेमा प्रतिस्पर्धा सुरु भएको छ । प्रदेश १ मा केन्द्रीय सचिव भीम आचार्य र पोलिटब्युरो सदस्य एवं पूर्वमन्त्री शेरधन राईको चर्चा छ । पार्टी पदाधिकारी नै भएकाले सचिव आचार्य स्वत: दाबेदार छन् । तर राईलिम्बूलगायतको जनमत बढी भएकाले राईलाई बनाउने चर्चा पनि छ । राईले प्रदेश मुख्यमन्त्रीको तयारीसमेत थालिसकेका छन् । पार्टीले संस्थागत छलफल गरेर टुंगो लगाउला तर मैले आफ्नोतर्फबाट तयारी थालिसकेको छु, उनले भने, पहिले पनि केही कुराकानी भएरै म प्रदेशको प्रतिस्पर्धामा आएको हुँ । आचार्य र राईमध्ये कसलाई बनाउने भन्ने पार्टी केन्द्रबाट निर्णय हुनुपर्ने अवस्था छ ।प्रदेश ३ मा उपाध्यक्ष अष्टलक्ष्मी शाक्य, पोलिटब्युरो सदस्यहरू राजेन्द्र पाण्डे र पशुपति चौलागार्इं मुख्य दाबेदार छन् । यही प्रदेशमा पोलिटब्युरो सदस्य अरुण नेपाल पनि प्रादेशिक सांसदमा चयन भएर आएका छन् । शाक्य पार्टीको उपाध्यक्ष र महिला पनि हुन् । प्रदेश ३ मा नेवार समुदायको बाहुल्य छ । प्रदेशमा माथिल्लो तहका महिला दाबेदार नरहेकाले समावेशी बनाउन एक महिला मुख्यमन्त्री बनाउनुपर्ने बाध्यता एमाले र माओवादीलाई पर्न सक्छ । त्यस्तो अवस्थामा शाक्यलाई प्राथमिकतामा पर्न सजिलो हुनेछ । पाण्डे र चौलागार्इं पनि यो प्रदेशको नेतृत्वका लागि प्रबल व्यक्ति हुन् । पार्टीभित्रको आन्तरिक समीकरणमा यी तीन नेता नेपाल निकट मानिन्छन् । प्रदेश ४ मा एमालेबाट सचिव गुरुङ र स्थायी समिति सदस्य किरण गुरुङ दाबेदार देखिएका छन् । सचिव गुरुङले मुख्यमन्त्रीको दाबी गर्दै सुरुमै प्रदेशसभामा जाने निर्णय लिएका थिए । मुख्यमन्त्री हुन भनेरै प्रदेशमा आएको हुँ, चुनाव जितेपछि त्यसको तयारी थालेको छु, उनले भने । सचिव गुरुङ पार्टी पदाधिकारी भए पनि स्थायी समिति सदस्य गुरुङ ४ नम्बर प्रदेशका संयोजक हुन् । त्यसैले उनले पनि आफ्नो आकांक्षा पार्टीमा प्रस्तुत गरेका छन् । पार्टीको आन्तरिक समीकरणभित्र सचिव गुरुङ ओली निकट हुन् भने स्थायी समिति सदस्य गुरुङ वामदेव गौतमका प्रिय पात्र हुन् । प्रदेश ५ मा भने स्थायी समिति सदस्य शंकर पोखरेल हुने सम्भावना छ । पोखरेलको नाममा एमाले र माओवादीसँग समेत यसअघि नै सहमति भएर उम्मेदवारी टुंगो लागेको थियो । उम्मेदवारीका बेला दाङ २ मा एमालेका पोखरेल र माओवादीका कृष्णबहादुर महराले प्रतिनिधिसभामा उठ्ने दाबी गरेका थिए । दुवै नेताले एउटै क्षेत्रमा उठ्ने अडान नछाडेपछि दुई पार्टीका शीर्ष नेताले नै महरालाई प्रतिनिधिसभा र पोखरेललाई भावी मुख्यमन्त्री बनाउने प्रतिबद्धतासहित प्रदेशसभामा उठाउने सहमति गरेका थिए । सहमतिअनुसार पोखरेलले आफ्नो सक्रियता बढाइरहेका छन् । अन्य प्रतिस्पर्धी खासै नदेखिएकाले पोखरेलले आन्तरिक काम नै गरिरहेको बताएका छन् । तर चुनाव सकिएपछि माओवादीभित्रका कुलप्रसाद केसीलगायत नेताले पनि प्रदेश ५ को मुख्यमन्त्रीका लागि आन्तरिक लबिइङ थालेका छन् । प्रदेश ६ मा भने माओवादीले बढी दाबी गरेकाले कालिकोटका महेन्द्रबहादुर शाही र जुम्लाका नरेश भण्डारीले आकांक्षा राखेका छन् । केन्द्रमा मन्त्री भइसकेको मान्छे प्रदेशको मुख्यमन्त्रीकै लागि पार्टीले संकेत गरेपछि प्रदेशमा गएको हुँ र मैले त्यही ढंगले तयारी गरिसकेको छु, माओवादी नेता शाहीले भने, यो हाम्रो पार्टीको प्रभाव क्षेत्र पनि हो । त्यसैले यहाँ हामीले पाउनुपर्छ, मैले त्यसैअनुरूप तयारी गरेको हुँ । यद्यपि यो प्रदेशमा एमालेका यामलाल कँडेल र प्रकाश ज्वाला पनि मुख्यमन्त्रीकै आकांक्षा राखेर प्रदेशसभामा लड्न गएका थिए । उनीहरूले पनि सकेसम्म प्रदेश ६ मा एमालेकै नेतृत्वमा सरकार बनाउनुपर्ने लबिइङ गरिरहेका छन् । प्रदेश ७ को नेतृत्वका लागि भने केन्द्रीय नेताहरू धेरै नभएकाले माओवादीभित्र ठूलो प्रतिस्पर्धा देखिएको छैन । समानुपातिक समेतको सिटबाट सांसद बनेपछि नाम आउने सम्भावना छ । प्रदेशमा मुख्यमन्त्री र प्रदेशसभाका सभामुख गरी दुइटा ठूला शक्तिशाली पद हुन्छन् । त्यसैले दलहरूले पार्टीभित्रका आकांक्षीको व्यवस्थापन र दुई पार्टीबीच सन्तुलन मिलाउन ती दुई पदमा भागबन्डा गर्ने सम्भावना रहेको एक नेताले बताए ।"
७ दलित विजयी,"लेखनाथ प्रतिनिधिसभा र प्रदेशसभामा वाम र लोकतान्त्रिक गठबन्धनबाट उम्मेदवारी दिएका १० मध्ये ७ दलित उम्मेदवार विजयी भएका छन् । प्रतिनिधिसभामा ३ र प्रदेशसभामा ४ सांसद सबै वाम गठबन्धनबाट विजयी भएका हुन् ।वाम गठबन्धनबाट तीन जनाले चुनाव जिते । कांग्रेसले प्रतिनिधिसभामा एक जना पनि दलित उम्मेदवार उठाएको थिएन । प्रदेशसभामा भने देशभर गरी एक जनालाई टिकट दिएको थियो । कास्की१ को प्रदेशसभा (क) मा टिकट पाएका कांग्रेस केन्द्रीय सदस्य जीवन परियार माओवादी केन्द्रका दीपक कोइरालासँग पराजित भए ।प्रतिनिधिसभामा रूपन्देही१ बाट एमालेका स्थायी कमिटी सदस्य छविलाल विश्वकर्माले चुनाव जिते । उनले बहालवाला खानेपानी राज्यमन्त्रीसमेत रहेका लोकतान्त्रिक गठबन्धनका उम्मेदवार अब्दुल रज्जकलाई पराजित गरेका थिए । पूर्वकृषि तथा सहकारी मन्त्री भइसकेका विश्वकर्माको स्थायी घर बुटवल हो । उनी २०७० को निर्वाचनमा झिनो मतान्तरले पराजित भएका थिए । एमालेकै पोलिटब्युरो सदस्य जगतबहादुर विश्वकर्मा कास्की३ बाट प्रतिनिधिसभामा निर्वाचित भए । उनले कांग्रेसका पुराना नेता शुक्रराज शर्मालाई हराएका थिए । प्रतिनिधिसभामा निर्वाचित हुनेमा बाँकेका महेश्वर गहतराज (अथक) पनि हुन् । माओवादी केन्द्रबाट बाँके१ मा उठेका उनले कांग्रेसका माधवराम खत्रीलाई पराजित गरे । सप्तरी१ बाट उम्मेदवारी दिएका माओवादी केन्द्रकै अशोककुमार मण्डल भने संघीय समाजवादी फोरमका डा सूर्यनारायण यादवसँग पराजित भए ।प्रदेशसभामा वाम गठबन्धनबाट उम्मेदवार बनाइएका ५ मध्ये ४ ले चुनाव जितेका छन् । बारा४ को प्रदेशसभा (क) मा एमालेका सुन्दरकुमार विश्वकर्मा विजयी बने । उनले कांग्रेसका ओमकृष्ण कार्कीलाई हराए । मुगु१ को प्रदेशसभा (क) मा एमालेकै दानसिंह परियार चुनिए । उनले कांग्रेसका तिलकबहादुर मल्ललाई पछाडि पारेका थिए ।रुकुम पश्चिमको प्रदेशसभा (क) मा माओवादी केन्द्रका रातो कामीसँग कांग्रेसका कृष्णबहादुर रोकायाले पराजय भोगे । दलित उम्मेदवारमध्ये सबैभन्दा धेरै मतान्तरले जित्ने उनै हुन् । कामीले १६ हजार ८ सय १० मत ल्याउँदा रोकायाले ८ हजार ५ सय ७७ मत पाए । माओवादी केन्द्रका मानबहादुर सुनार कञ्चनपुर३ को प्रदेशसभा (ख) बाट विजयी भए । उनले कांग्रेसका बेलबहादुर रानालाई हराएका थिए । काठमाडौं३ को प्रदेशसभा (क) मा माओवादीबाट उठेका रुद्र बराइलीले पराजय बेहोर्नुपर्यो । उनी कांग्रेसका छिरिङदोर्जे लामासँग १ हजार १ सय १३ मतान्तरले पराजित भए । प्रतिनिधिसभामा देशभर १ हजार ९ सय ४४ उम्मेदवार चुनावी प्रतिस्पर्धामा थिए । ३ सय ३० प्रदेशसभाका लागि ३ हजार २ सय ३८ उम्मेदवार चुनावी मैदानमा थिए । वाम र लोकतान्त्रिक गठबन्धनले दलित उम्मेदवारलाई प्राथमिकता नदिँदा दलित सांसदको संख्या कम भएको हो । प्रदेश १ मा ठूला दलबाट दलित उम्मेदवार नै थिएनन् । साना दलबाट भने थुप्रै दलित उम्मेदवारले चुनावमा प्रतिस्पर्धा गरेका थिए ।मुगुमा चरम जातीय भेदभाव ब्यहोर्दै आएका दलित समुदायका एक युवा प्रदेशसभामा निर्वाचित भएका छन् । मुगु१ को प्रदेशसभा क बाट एमाले उम्मेदवार दानसिंह परियार विजयी भएका हुन् । छायानाथ रारा नगरपालिका१ श्रीनगरका ३२ वर्षीय परियारले ५ हजार ६ सय ५३ मतसहित प्रदेशसभाको ढोका खोले । उनले कांग्रेसका तिलकबहादुर मल्ललाई ३ सय ५४ मतान्तरले हराएका थिए । १३ वर्षकै उमेरमा महाकाली उच्च माविबाट विद्यार्थी राजनीति सुरु गरेका थिए, परियारले । ०६५ मा अनेरास्ववियुको केन्द्रीय सदस्य बने । ०६७ मा अनेरास्ववियुको सचिवालय सदस्य र ०७४ मा पार्टीको सचिवालय सदस्य भएका उनी शिक्षाशास्त्र र कानुनमा स्नातक हुन् । जनआन्दोलनका बेला तीन दिन जेल परेका उनले दलित समुदायको हकहितका लागि आफू क्रियाशील रहने बताए । पार्टीमा लामो संर्घषपछि प्रदेशसभामा प्रतिनिधित्व गर्ने अवसर पाएको उनको भनाइ छ । एकातिर वाम गठबन्धन र अर्कोतिर दलित समुदायको व्यक्ति भएकाले मलाई चुनाव जित्न सहज भयो, उनले भने ।"
बिरामीसँग कर लिएकामा कारण देखाउ आदेश,"काठमाडौं सर्वोच्च अदालतले अस्पतालहरूलेबिरामीसँग लिने गरेको करका सम्बन्धमा कारण देखाउ आदेश जारी गरेको छ ।प्रधानन्यायाधीश गोपालप्रसाद पराजुली तथा न्यायाधीशहरू दीपकराज जोशी, चोलेन्द्रशमशेर जबरा, ओमप्रकाश मिश्र र दीपककुमार कार्कीकोसंवैधानिक इजलासलेनिजी अस्पतालहरूले बिरामीबाट लिनेगरेको मूल्य अभिवृद्धि कर ९भ्याट० र स्वास्थ्य सेवा करका बारेमा सरकारसँग कारण माग गरेको हो।अधिवक्ता विष्णुप्रसाद तिमिल्सिनासहितले गत साउन १६ मा अस्पतालहरूले उपचारबापत बिरामीबाट कर लिनेव्यवस्था संविधानको मौलिक हकविपरीत रहेकाले खारजे गर्नुपर्ने माग गर्दै सर्वोच्चमा रिट हालेका थिए । रिटमा सुनुवाई गर्दै सर्वोच्चले१५ दिनभित्र कारण पेस गर्न सरकारलाई आदेश दिएकोछ ।"
प्रतिनिधिसभामा एक्ली विजेता,"स्याङ्जा कांग्रेसका प्रभावशाली नेता एवं उपप्रधान तथा शिक्षामन्त्री गोपालमान श्रेष्ठलाई ३ हजार ७ सय ६ मतान्तरले हराएकी एमालेनेत्री पद्माकुमारी अर्याल ४ नम्बर प्रदेशबाट प्रतिनिधिसभामा निर्वाचित एक्ली महिला हुन्। प्रतिनिधिसभामा जित्ने ६ महिलामध्ये उनी एक हुन्।अर्यालले ३५ हजार १ सय ४२ मत ल्याइन्। श्रेष्ठले ३१ हजार ४ सय ३६ मत पाएका थिए । ०५६ सालको आम निर्वाचनमा नेकपा मालेबाट उम्मेदवार रहेकी अर्यालले श्रेष्ठसँगै प्रतिस्पर्धा गरेकी थिइन्। तर पराजित भइन्। पार्टीमा वामदेव गौतम लाइनकी मानिने उनी ०६४ मा एमालेबाटै समानुपातिक कोटामा सभासद भइन्। यसपटक पुनस् श्रेष्ठकै प्रतिस्पर्धी भएर चुनाव जित्न उनलाई एमालेमाओवादी गठबन्धनलेठूलो मद्दत गर्यो।सानो दुखले यहाँ आइपुगेकी छैन, उनी भन्छिन्, पटकपटक मररे बाँचेकी मान्छेहुँ। आज जनताले माया गर्नुभयो। जनताको मन कहिल्यै दुखाउने छैन । अघिल्लो पटकको निर्वाचनभन्दा यसपटक निकै परिश्रम परेको उनले बताइन्। पार्टी, मेरा श्रीमान् र शुभेच्छुक मतदाता सबैको सहयोग रह्यो, उनलेभनिन्,उपप्रधानमन्त्रीसँग प्रतिस्पर्धा राज्यसँग जुध्नु बराबर थियो।त्यसोत यसपटक मतदानको तीन दिनपछि मात्रै मतगणना थालिएको थियो। एकअर्काले बुथ कब्जा गरेको आरोपमा छानबिनको माग गर्दै वाम गठबन्धन र कांग्रेसले मुख्य निर्वाचन अधिकृतको कार्यालयमा छुट्टाछुट्टै उजुरी दिएपछि सदरमुकामको स्थिति नै तनावपूर्ण भएको थियो।निर्वाचन आयोगलेगणना थाल्ने निर्देशनसहितको पत्र शनिबार पठाए पनि आइतबार बेलुकाबाट मात्र गणना थालिएकोथियो।वाम गठबन्धनले जिल्लाका प्रतिनिधिसभाको दुवै सिट र प्रदेशसभाका तीन सिट जितेकोछ । त्यसैपनि महिलालाई घरबाट निस्केर राजनीतिकोमैदानमा उभिने अवसर कमैहुन्छ, त्यसमाथि बलियोप्रतिद्वन्द्वी भएको अवस्था थियो, अर्याल भन्छिन्, हामीले हिम्मत हारेनौं, पार्टीलेपनि शीर्ष नेताहरू बोलाएर जिल्लामा सभा गर्यो। त्यसबाट पनि ठूलो बल मिल्यो।जिल्लाबाट उम्मेदवारीका लागि नाम सिफारिससँगै आफ्नो पार्टी र अगुवा कार्यकर्ताले गाउँस्तरीय भेला र छलफल थालेकोउनले बताइन्। हामीले चुनाव मात्रै कुररे बसेनौं, गाउँ गयौं, मतदाता भेटघाटमा खट्यौं, उनले भनिन्, मलाई घरबाट निस्केर जित्नुपर्छ भनेर समय दिने, हिम्मत बढाउने मेरा पति लक्ष्मीपतिको पनि ठूलोसाथ रह्यो। उहाँको मात्रै असहयोग भएको भए पनि मलाई सजिलो थिएन ।अर्यालको प्रमुख एजेन्डा नै जिल्लालाई समृद्ध बनाउनु हो। वालिङ१ त्रियासीकी ४९ वर्षीया अर्याल साबिक थुमपोखरा गाविसको तमादीमा जन्मिएकी हुन्। जिल्लामै आँटिली महिला नेत्री भनेर चिनिएकी उनी २०३९ सालदेखि राजनीतिमा सक्रिय छिन्।"
निरन्तर जित,"देउवा डडेलधुरा र गच्छदार सुनसरीबाट निरन्तर चुनाव जित्नेमा पर्छन् । देउवाले वाम गठबन्धनबाट माओवादी उम्मेदवार खगराज भट्टलाई करिब ७ हजार मतान्तरमा पराजित गरेका थिए । बुधबारमात्रै निर्वाचित घोषित गच्छदारले वाम गठबन्धनबाट उम्मेदवार रहेकी एमालेकी भगवती चौधरीलाई ३ सय २१ मतले हराए । गच्छदारले ३८ हजार ९ सय ७२ र चौधरीले ३८ हजार ६ सय ५१ मत ल्याएकी थिइन् ।देउवा र गच्छदार चुनाव मात्र होइन, सबभन्दा बढी सत्ताअभ्यास गर्नेमा पनि पर्छन् । देउवा गृहमन्त्री हुँदै चार पटक प्रधानमन्त्री बनेर रेकर्ड राखिसकेका छन् । अझै थाकेका छैनन् । ज्योतिषले ५ पटकसम्म प्रधानमन्त्री बन्ने योग देखाएको भन्दै देउवाले अझै प्रधानमन्त्री बन्ने लक्ष्य राख्दै आएका छन् । गच्छदार उपप्रधानमन्त्रीका रूपमा ५ र मन्त्रीका रूपमा १३ पटक प्रभावशाली र आकर्षक मन्त्रालय लिएर सत्ताको केन्द्रमा छाइरहे । राजनीतिक दलका नेताहरू उनलाई मन्त्रीमा लोकसेवा नै पास गरेको भन्दै व्यंग्यसमेत गर्छन् । देउवा ०४८ मा गिरिजाप्रसाद कोइरालाको नेतृत्वमा गृहमन्त्री भएका थिए । ०५२ सालको मध्यावधि निर्वाचनपछि उनलाई प्रधानमन्त्री बन्ने ढोका खुलेको हो । पहिलो पटक प्रधानमन्त्री बन्दा उनी जम्मा ४९ वर्षका थिए । समकालीन नेतामा युवावयमै प्रधानमन्त्री बन्ने सौभाग्यसमेत यिनैलाई मिलेको छ । गच्छदार पनि ०४८ देखि नै गिरिजाप्रसाद कोइरालाको निकट रहेर सत्तामा हावी बन्न पुगेका थिए । त्यतिबेला कोइरालाको किचेन क्याबिनेटका रूपमा एकेजीबी (अर्जुननरसिंह केसी, खुमबहादुर खडका, गोविन्दराज जोशी र विजय गच्छदार) का नामले उनी चर्चामा थिए । कोइरालाको अवसानपछि पनि उनी कहिल्यै सत्ताबाट बाहिरिनु परेन ।इतिहासको संयोग यस्तो छ कि यी दुवैले पार्टी छाडेर आफ्नै नेतृत्वमा छुट्टै पार्टी गठन गरे । ०५८ मंसिरमा सशस्त्र द्वन्द्वमा रहेको माओवादीलाई नियन्त्रणमा लिन देउवाले संकटकाल लगाएका थिए । घोषणा गरेको संकटकालको अवधि बढाउने निर्णय र संसद् विघटन गरी नयाँ संसदको चुनाव गराउने विषयले पार्टीमा तीव्र विवाद बढेपछि देउवाले पार्टी विभाजित गरी आफ्नै नेतृत्वमा कांग्रेस (प्रजातान्त्रिक) गठन गरेका थिए । ०६४ सालको संविधानसभा चुनावअघि पार्टी एकीकरण भएको हो ।गच्छदारले ०६४ को संविधानसभा निर्वाचनअघि आफ्ना केही मान्छेले टिकट नपाएकामा तत्कालीन पार्टी सभापति गिरिजाप्रसाद कोइरालासँग विद्रोह गरेर कांग्रेस छाडेका थिए । उपेन्द्र यादव नेतृत्वको संघीय फोरममा प्रवेश गरी ०६४ को संविधानसभा चुनावमा उनी निर्वाचित भए । माओवादी नेतृत्वको सरकार सात महिनामा ढलेपछि उनले उपेन्द्र यादव नेतृत्वको पार्टी विभाजन गरी गच्छदारले आफ्नै नेतृत्वमा मधेसी जनअधिकार फोरम (लोकतान्त्रिक) गठन गरे । लगत्तै उनी तत्कालीन माधव नेपाल नेतृत्वको सरकारमा मन्त्री भएका थिए । सत्ताका विभिन्न घुम्ती पार गर्दै उम्मेदवार मनोनयन गर्नुअघि गच्छदार कांग्रेस प्रवेश गरेका हुन् । देउवा पार्टी एकीकरणपछिको दोस्रो अर्थात् १३ औं महाधिवेशनबाट सभापति निर्वाचित भएका हुन् । ०४८ सालपछि सत्ता र शक्तिमा निरन्तर रहेका यी दुई नेताले चुनावी प्रतिस्पर्धामा पनि डबल हयाट्रिक गरेका छन् । गच्छदारलाई ०७० र यस पटकको चुनावमा समेत एमाले उम्मेदवार चौधरीले कडा टक्कर दिइन् । यी दुवै चुनावमा चौधरीले थोरै मतान्तरमा मात्रै पराजय भोग्नुपर्यो । संविधानसभाको दोस्रो निर्वाचनमा गच्छदारले यिनै चौधरीसँग ३ सय ६२ मतान्तरमा जितेका थिए । त्यो बेला उनले १७ हजार ५ सय २४ र चौधरीले १७ हजार १ सय ६२ मत ल्याएकी थिइन् । अघिल्लो निर्वाचनमा राज्यशक्तिको दुरुपयोग गरेर आफूलाई हराएको आरोप लगाउँदै आएकी चौधरीले यस पटक मतगणना स्थल छाडिनन् । गच्छदार मतगणना स्थलमा एक पटक मात्र पुगेका थिए । तर, चौधरीले सीसी क्यामेरा थप गर्ने, छतमा चढ्ने भर्याङ हटाउने, मतपेटिका राखिएको कोठामा ताला लगाउने कामसमेत आफैंले गरेकी थिइन् । २० रुपैयाँसहित भेटिएको सूर्य चिह्नमा छाप लागेको मतपत्र सांकेतिक भएको भन्दै बदर गरिएपछि चौधरी असन्तुष्ट भएकी थिइन् । उनले नौवटा अर्धकट्टीभन्दा माथिको भागमा समेत रूखको छाप भेटिएपछि त्यसलाई पनि बदर गराउनुपर्ने माग राखेकी थिइन् । यही विवादले लामो समय मतगणना प्रभावित भएको थियो । निर्वाचन आयोगले मत निरन्तर गन्नु भन्ने आदेश दिएपछि एकदिन ढिलो नतिजा आएको हो । सुनसरीमा पहिलो र दोस्रो संविधानसभा निर्वाचनमा एक सिटमा मात्र सीमित भएको कांग्रेस यस पटक तीन सिटमा विजयी भएको छ । पूर्वका मोरङबाहेकका जिल्लामा शून्य रहेको कांग्रेसले सुनसरीमा ०४८ मा कायम गरेको वर्चस्व यस पटक जोगाएको छ ।देउवाले डडेलधुराबाट निरन्तर जित हासिल गरे पनि आफ्नो प्रदेशमा प्रभाव भने जमाउन सकेनन् । प्रदेश नम्बर ७ का ३२ सिटमा कांग्रेसले जम्मा ४ सिटमात्रै जितेको छ ।"
धामीझाँक्री प्रथाविरुद्ध कानुनी प्रणाली निर्माण गर,"काठमाडौं सर्वोच्च अदालतले धामीझाँक्री प्रथालाई बोक्सी प्रथाकै कारकका रूपमा व्याख्या गर्दै त्यसविरुद्ध कानुनी प्रणाली निर्माण गर्न सरकारलाई आदेश दिएको छ । चितवनकी ढेगनीदेवी महतोलाई बोक्सीको आरोपमा हत्या गरिएको कर्तव्यज्यान मुद्दाको व्याख्याका क्रममा सर्वोच्चले सामाजिक कुप्रथाविरुद्ध सामाजिक चेतनाको विकास गर्न सरकारको ध्यानाकर्षण गराएको हो । कुनै पनि व्यक्तिलाई बोक्साबोक्सीको आरोप लगाउनु, अपहेलना वा बहिष्करण गर्नु जघन्य अपराध हुने उल्लेख गर्दै सर्वोच्चले त्यसलाई मानव अधिकारको गम्भीर उल्लंघनका रूपमा व्याख्या गरेको छ । समाजमा महिला, वृद्धवृद्धा र सामाजिक रूपमा परित्यक्तहरू नै बोक्सीको आरोपमा प्रताडित भइरहेको भन्दै सर्वोच्चले पीडितहरूको संरक्षणमा नेपाली न्यायप्रणालीले गरेको सम्बोधनको समीक्षा हुनुपर्ने औंल्याएको छ । न्यायाधीशहरू केदारप्रसाद चालिसे र आनन्दमोहन भट्टराईको संयुक्त इजलासले पश्चिमा समाजमा बोक्सी प्रथा इतिहासको अँध्यारो पाटो बनिसकेको र त्यसलाई हुनै नसक्ने कसुर मानिएको सन्दर्भमा नेपालमा अझै पनि बोक्सीको आरोपमा हत्या हुनु गम्भीर अपराध भएको भनी सर्वोच्च अदालतले ठहर गरेको हो । घटना क्रम२०६८ साल फागुन ५ गते चितवनको बघौडास्थित आफ्नो घरमा गोवर फाल्दै गरेकी ४० वर्षीया ढेगनीदेवी महतोको शव भेटियो । ढुंगा, लाठी र मुक्का प्रहारबाट घाइते बनाइएकी महतोको शरीरका संवेदनशील अंगहरू क्षतविक्षत पारिएको प्रहरी प्रतिवेदनमा उल्लेख छ । त्यसपछि उनलाई जिउँदै जलाइएको थियो । बघौडास्थित लक्ष्मी महतोको घरमा पुगेकी उनकी बहिनी मञ्जु महतोको पेट दुख्न थाल्छ । ज्वाइँ विक्रम महतोसहित उनीहरू झाँक्री जुगेश्वरकोमा देखाउन जान्छन् । झाँक्रीले छिमेकी बोक्सीले दु:ख दिएको र उसलाई खतम गर्नुपर्छ भन्ने सल्लाह दिएपछि परिवारका सबै सदस्य मिलेर ढेगनीदेवीमाथि आक्रमण गरेको जिल्ला अदालतले ठहर्याएको छ । उक्त घटनामा प्रहरीले सञ्जु महतो, कृष्णकुमारी महतो, विक्रम महतो, लक्ष्मी महतो, मञ्जु महतो र गुजेश्वर महतो, पशुपतिया महतो, सरस्वती महतोलाई प्रतिवादी बनाएको थियो । जिल्ला अदालतले आक्रमणमा संलग्न सबैका साथै झाँक्रीलाई समेत दोषी ठहर्याएको थियो । पुनरावेदन अदालतले पनि जिल्ला अदालतकै फैसलालाई सदर गरेको थियो । पछि सर्वोच्चले समेत पुनरावेदनको फैसलालाई सदर गर्दै बोक्सी प्रथा र त्यसले सिर्जना गर्ने अवराधको गम्भीरताबारे व्याख्या गरेको हो । आरोपितहरूमध्ये तीन जना भने जिल्ला हुँदै सर्वोच्चबाटै निर्दोष ठहर भएका छन् । सर्वोच्चले बोक्सी प्रथाबाट उत्पन्न हुने घटनालाई निकृष्ट तहको फौजदारी अपराधका रूपमा व्याख्या गर्दै यस्ता घटनालाई सामान्यभन्दा फरक रूपमा व्याख्या गर्नुपर्ने राय अघि सारेको छ । फैसलामा भनिएको छ, समाजमा बोक्साबोक्सी हुन्छन् र तिनले मानिस, जीवजन्तु र खेतीबालीमा नोक्सान पुर्याउँछन् भन्ने आधारहीन मान्यताको उग्र विस्फोटका रूपमा हुने यस्ता घटना अन्य ज्यान मुद्दाभन्दा फरक हुन् । सर्वोच्चले झाँक्रीकै कारण निर्दोष महिलाको हत्या भएको ठहर्याएको छ । सर्वोच्चको यो तथ्यले बोक्साबोक्सीको आरोपमा धामीझाँक्रीले गर्ने झारफुक र आक्रमणबाट हुने हत्यामा उनीहरूलाई समेत जिम्मेवार बनाएको छ ।"
सम्पत्ति विवरण पेस गर्न निर्देशन,"काठमाडौं (कास) सरकारले सम्पूर्ण स्थानीय तहका निर्वाचित प्रतिनिधिलाई ७ दिनभित्र आर्थिक वर्ष २०७३७४ को सम्पत्ति विवरण पेस गर्न निर्देशन दिएको छ । सरकारका तर्फबाट संघीय मामिला तथा स्थानीय विकास मन्त्रालयले बुधबार जिल्ला समन्वय समिति तथा स्थानीय तहलाई पत्र पठाई भ्रष्टाचार निवारण ऐन, २०५९ तथा स्थानीय सरकार सञ्चालन ऐन २०७४ बमोजिम सम्पत्ति विवरण पेस गर्न निर्देशन दिएको हो । मन्त्रालयले गत असार २८ र कात्तिक २४ मा स्थानीय तहका जनप्रतिनिधिलाई सम्पत्ति विवरण पेस गर्न लिखित निर्देशन दिए पनि २० जिल्लाका थोरै प्रतिनिधिले मात्र राष्ट्रिय सतर्कता केन्द्रमा विवरण पठाएका छन् ।सात दिनभित्र विवरण नपठाए कानुनबमोजिम कारबाही प्रक्रिया अघि बढाइने पत्रमा उल्लेख छ । सम्पत्ति विवरण नबुझाउने जनप्रतिनिधिलाई जनही ५ हजार रुपैयाँ जरिवाना र भ्रष्टाचार गरेको आशंकामा छानबिन गरी कैफियत देखिए मुद्दा दायर गर्न सक्ने जनाइएको छ ।"
हेटौंडा उपयुक्त : वाम गठबन्धन,"हेटौंडा (कास) संयुक्त वाम गठबन्धन निर्वाचन परिचालन समिति मकवानपुरले प्रदेश ३ को राजधानी हेटौंडा बनाउनुपर्ने माग गरेको छ । जिल्लाका जनताको भावनाअनुरूप राजनीतिक दल, सामाजिक संघसंस्था र स्थानीय तहको सरकारका तर्फबाट हेटौंडालाई प्रदेश ३ को राजधानी बनाउनुपर्ने समितिका संयोजक मुनु सिग्देल र सहसंयोजक बलराम बलद्वारा जारी विज्ञप्तिमा जनाइएको छ । राजधानी बनाउन सरोकार समितिसमेत गठन गरी माग गरिँदै आएको छ । वर्तमान सरकारले प्रदेशको अस्थायी राजधानी तोक्ने तयारी गर्दै गरेको हुँदा हेटौंडालाई प्रदेश ३ को राजधानी बनाउनका लागि तुरुन्त निर्णय गर्न जोडदार माग गर्दछौं, विज्ञप्तिमा भनिएको छ ।"
प्रदेश ३ को राजधानी कहाँ ?,"काभ्रेका लागि लबिङकाभ्रे (कास) प्रतिनिधि र प्रदेशसभामा निर्वाचित सांसदले काभ्रेलाई प्रदेश राजधानी बनाई छाड्ने अठोट गरेका छन् । सरकारले ललितपुरलाई प्रदेश ३ को अस्थायी राजधानी बनाउने तयारी गरेपछि यहाँका सांसदले काभ्रेका लागि लबिङ थालेका हुन् ।एमाले केन्द्रीय स्कुल विभाग सदस्यसमेत रहेका प्रतिनिधिसभा क्षेत्र २ का सांसद गोकुल बाँस्कोटाले काभ्रेलाई राजधानी बनाउन आफू र सिंगो पार्टी लाग्ने बताए । प्रदेश राजधानी काभ्रे वाम गठबन्धनको मात्र नभई कांग्रेसको पनि एजेन्डा हो, उनले भने, यसका लागि पार्टी, केन्द्रीय सरकार र प्रदेशसभामा पनि एमालेले गम्भीर रूपमा आवाज उठाउँछ । सरकारले अस्थायी राजधानी ललितपुर तोक्ने तयारी गरे पनि त्यो अनुपयुक्त भएको दाबी गर्दै उनले दूरी र पूर्वाधारका हिसाबले यही उपयुक्त भएको तर्क गरे । पूर्वका जिल्लाको त काभ्रे नाका नै हो । मकवानपुर, चितवन, धादिङ, नुवाकोट र रसुवालाई पनि पायक पर्छ, उनले भने, प्रदेशसभाको दुई तिहाइले प्रदेश राजधानी तोक्ने भएकाले त्यसका लागि हामी लाग्छौं । माओवादी केन्द्रका पोलिटब्युरो सदस्य तथा जिल्ला सहइन्चार्जसमेत रहेका प्रतिनिधिसभा क्षेत्र १ का सांसद गंगाबहादुर तामाङले काभ्रे राजधानी बनाउनका लागि भौगोलिक दूरी, मनोवैज्ञानिक र संरचनाका हिसाबले पनि उपयुक्त भएको दाबी गरे । क्षेत्र १ को प्रदेशसभा क का सांसद रत्न ढकालले काभ्रेलाई राजधानी बनाउन जुट्ने बताए । प्रदेशसभा ख का चन्द्रबहादुर लामाले प्रदेश राजधानी आफ्नो चुनावी एजेन्डासमेत रहेकाले निर्वाचित भएपछि त्यसका लागि पहल गर्ने बताए । क्षेत्र २ को प्रदेशसभा क का उम्मेदवार लक्ष्मण लम्सालले प्रदेश भित्रका सांसदहरूसँग छलफल थाल्ने बताए । मेरो पहिलो प्राथमिकताको काम नै प्रदेशको राजधानी काभ्रे बनाउने हो, उनले भने, अरू जिल्लाबाट प्रतिनिधित्व गर्ने प्रदेश सांसदहरूसँग पनि छलफल गरेर लबिङ थाल्छौं । प्रदेशसभा २ ख का सांसद बसुन्धरा हुमागाईले सरकारलाई राजधानी तोक्ने अधिकार नभएको भन्दै प्रदेशसभामा छलफल गरी काभ्रेलाई प्रदेश राजधानी बनाउने बताए । कांग्रेस पनि प्रतिबद्धकाभ्रे कांग्रेसले पनि प्रदेश राजधानी बनाउने पार्टीको निर्णय कार्यान्वयन गर्न पहल थाल्ने जनाएको छ । प्रतिनिधिसभा क्षेत्र २ मा पराजित भएका जिल्ला सभापति मधुप्रसाद आचार्यले काभ्रेलाई प्रदेशको राजधानी बनाउन आफ्नो विशेष अभियान नै रहेको बताए । प्रदेश राजधानी बनाउने कुरा हामीले चुनावी नारा मात्रै बनाएका हैनांै, त्यसको पहलकदमी नै गरेका हौं, आचार्यले भने, पार्टीको १३ औं महाधिवेशन पछिको पहिलो बैठकले औपचारिक निर्णय नै गरिसकेकाले त्यसका लागि आफ्नो ठाउँबाट पहल गर्छौं ।अन्य क्रियाशील दलले पनि एउटै मुद्दा बनाएका छन् । यस्तै, काभ्रे उद्योग वाणिज्य संघ, नेपाल पत्रकार महासंघ, काभ्रे सेवा समाज, गैरसरकारी संस्था महासंघ नेपाल, लोकतान्त्रिक गैरसरकारी संस्था महासंघ नेपाल लगायतका सामाजिक संघसंस्थाले पनि काभ्रेलाई प्रदेश राजधानी बनाउन लबिङ गर्दै आएका छन् ।"
गुम्यो कांग्रेस विरासत,"दमौली (कास) तनहुँमा कांग्रेसको २०४८ यताको चुनावी परिणाम हेर्दा यसपटकजस्तो पराजय कहिल्यै व्यहोरेको थिएन । रामचन्द्र पौडेल, गोविन्दराज जोशी, शंकर भण्डारी, प्रदीप पौडेल र ध्रुव वाग्लेलगायत प्रभावशाली नेताका कारण यहाँ कांग्रेसको उपस्थिति बलियो मानिँदै आएको थियो । यसपटक कांग्रेसले विरासत थाम्न सकेन । प्रतिनिधि र प्रदेशसभाका सबै सिटमा वाम गठबन्धन विजयी भएको छ । निर्वाचन क्षेत्र पुन:संरचनाअघिसम्म जिल्लामा ३ निर्वाचन क्षेत्र थिए । तत्कालीन १ र २ मा कांग्रेस र ३ नम्बर एमालेले जित्दै आएको थियो । १ नम्बर क्षेत्रमा पार्टीका पूर्वसहमहामन्त्री गोविन्दराज जोशी उठ्दै आएका थिए । भ्रष्टाचार मुद्दा खेपेका उनी यसपटक पनि उम्मेदवारी दिन आकांक्षी थिए तर पार्टीले उनलाई टिकट दिएन । रामचन्द्र पौडेलले उम्मेदवारी दिएको क्षेत्रमै जोशीले स्वतन्त्रबाट मनोनयन दर्ता गराए पनि निर्वाचन आयोगले खारेज गरिदियो । पुन:संरचनापछि दुई क्षेत्रमा सीमित जिल्लामा यसपटक प्रतिनिधिसभातर्फ १ मा वरिष्ठ नेता पौडेल र २ मा केन्द्रीय सदस्य शंकर भण्डारी उठेका थिए । प्रदेशसभामा केन्द्रीय सदस्य गोविन्द भट्टराई, प्रदीप पौडेल, संसदीय दलका पूर्वसचिव ध्रुव वाग्ले चुनावी मैदानमा उत्रिए । तर, केन्द्रीय राजनीतिमा पहुँच भएका नेताले नै पराजय बेहोर्नुपरेको छ । पार्टीको आन्तरिक असमझदारी र उम्मेदवारबीचको टकरावका कारण जिल्लामा सबै सिट गुम्न पुगेको बुझाइ कांग्रेसका केही अगुवा कार्यकर्ताको छ । तनहुँ १ मा वाम गठबन्धनबाट एमालेका कृष्णकुमार श्रेष्ठले नेता पौडेललाई ६ हजार ८ सय २ मत अन्तरले पराजित गरे । २ नम्बरमा वाम गठबन्धनबाटै एमाले जिल्ला अध्यक्ष केदार सिग्देल विजयी भए ।"
विजय र्यालीमा झडप,"बारा (कास) संघीय समाजवादी फोरमको विजय र्यालीमा कांग्रेस कार्यकर्ताले अवरोध पुर्याएपछि झडप भएको छ । निर्वाचन क्षेत्र २ को पचरौता नगरपालिका५ बेल्दारीमा झडप भएको प्रहरीले जनायो । जुलुस पराजित कांग्रेस उम्मेदवार मणिभूषण यादवको घरअगाडि पुग्दा झडप भएको हो । केही प्रहरीसमेत घाइते छन् । फोरम र कांग्रेस कार्यकर्तासहित १० जनाको टाउको र खुट्टालगायत शरीरका विभिन्न भागमा चोटपटक लागेको छ । उम्मेदवार मणिभूषणकै टाउकामा समेत चोट लागेको छ । घाइतेको स्थानीय स्वास्थ्य चौकीमा उपचार गरिएको छ । झडप नियन्त्रणमा लिन प्रहरीले दर्जन राउन्ड हवाई फायर र अश्रु ग्याँस प्रहार गरेको थियो । कलैयालगायत ठाउँबाट थप प्रहरी बल घटनास्थलमा पुगेपछि स्थिति समान्य भएको डीएसपी भुनेश्वर साहले बताए । बल प्रयोग गरेपछि तनाव सामान्य भयो, उनले भने ।प्रहरीले प्रहार गरेको अश्रु ग्याँसबाट केशवर साह कानुको फुसको घर र दाईं गर्न थुपारिएको धानमा आगो लागेको थियो । बाटोसँगै जोडिएको कांग्रेसका प्रतिस्पर्धी उम्मेदवार यादवको घर भएर जुलुस नगर्न कार्यकर्ताले संघीय फोरमलाई दबाब दिएका थिए । तर जुलुस उनकै घर भएर जाँदा झडप भएको हो ।"
जित्नेहार्ने दुवै घरदैलोमा,"विराटनगर एमाले नेता लालबाबु पण्डित निर्वाचन परिणाम घोषणा भएयता आफ्नो क्षेत्रका मतदाताको घरदैलो पुगिरहेका छन् । उनी बुधबार सुन्दर हरैंचाको एक बस्तीमा आफूलाई मत दिएर विजयी गराएकामा मतदातालाई धन्यवाद दिँदै थिए ।अस्ति मत माग्दै जहाँजहाँ पुगियो, अहिले तिनै ठाउँका मतदातासमक्ष पुगिरहेको छु, पण्डितले भने, आफूले गरेका वाचा पूरा गर्न मतदाताले आग्रह गरिरहेका छन्, म त्यो अवश्य गर्छु । निर्वाचनअघि र पछि गाउँघर पुग्दा स्थानीय बासिन्दामा उत्तिकै उत्साह पाएको उनले बताए ।मोरङ ६ मा पण्डितसँग पराजित कांग्रेस नेता शेखर कोइराला पनि उसै गरी मतदाताको घरदैलो पुगिरहेका छन् । आफू र आफ्नो पार्टीलाई मत दिने मतदातालाई उनी पनि धन्यवाद दिइरहेका छन् । उनले निर्वाचन परिणामलाई सहज रूपमा लिएको भन्दै मतदातासमक्ष आफू मुलुकको समृद्धि र लोकतन्त्र संस्थागत गर्न अविचलित रूपमा लागिरहने प्रतिबद्धता व्यक्त गरिरहेका छन् । जितहार प्राविधिक कुरा हो, कोइराला भन्छन्, लोकतन्त्रको जन्मभूमि विराटनगर र मोरङको विकासका लागि सधैं लागिरहनेछु ।मोरङ १ बाट निर्वाचित घनश्याम खतिवडा पनि उत्तरपूर्वी गाउँहरूमा आयोजित विजयसभा र घरदैलो कार्यक्रममा सहभागी भइरहेका छन् । निर्वाचनका बेला गरिएको प्रतिबद्धताअनुसार नदी नियन्त्रण, व्यवस्थित सडक, भरपर्दो खानेपानी सुविधा, वातावरण संरक्षणजस्ता कुरा पूरा गर्ने वाचा उनले मतदातासँग गरिरहेका छन् । जनताको सेवक हुँ, खतिवडाले भने, मतदाताका समस्या बेवास्ता गर्ने कुरै आउँदैन । मोरङ २ बाट निर्वाचित कांग्रेस केन्द्रीय सदस्य मीनेन्द्र रिजाल पनि गाउँबस्तीका मतदातासँग भेटघाटमा व्यस्त छन् । डाइनियाँ, सौंठा, झुर्किया, बबियाबिर्ता, महादेवालगायत गाउँका मतदातासँग भेट गरिसकेर बाँकी गाउँ भ्रमण चलिरहेको उनका सहयोगी जितेन्द्र ठकुरीले बताए । निर्वाचनमा पराजय भोगेका कतिपय नेताहरूले कार्यकर्तासँग छलफल पनि आयोजना गरिरहेका छन् । छलफलमा पराजयको कारण केलाएर अबका दिनमा संगठन थप मजबुत बनाउन र कमजोरी हटाउँदै एकबद्ध हुन कार्यकर्तालाई आहान गरिरहेका छन् । मोरङ ४ बाट पराजित कांग्रेस केन्द्रीय सदस्य एवं पूर्वमन्त्री महेश आचार्य पनि विराटनगर महानगरपालिका र आसपासका गाउँ पुगेर मतदातालाई सहयोगका लागि धन्यवाद दिइरहेका छन् । उनले विभिन्न स्थानमा कार्यकर्तासँग चुनावी परिणामबारे समीक्षा पनि गरिरहेका छन् । प्रदेशसभा सदस्यमा निर्वाचित एमाले, माओवादी, कांग्रेस, संघीय समाजवादी फोरमलगायतका नेता पनि आफ्नो क्षेत्रका विकासका लागि सधैं प्रयासरत रहने वाचा गरिरहेका छन् ।प्रतिनिधिसभातर्फ ६ वटा क्षेत्र रहेको मोरङ मुलुकमै सबैभन्दा बढी मतदाता रहेको जिल्ला हो । यहाँ ६ लाख ४४ हजार ७ सय ८५ मतदाता छन् । प्रदेशसभा सदस्यका रूपमा जिल्लाका १२ जनाले प्रतिनिधित्व गर्दै छन् । प्रतिनिधिसभा सदस्यमा एमालेका तीन, माओवादीका दुई र कांग्रेसका एकजना उम्मेदवार निर्वाचित भएका छन् ।मतदातालाई धन्यवाद दिँदै विजयीमुगु विजयी उम्मेदवार मतदातालाई धन्यवाद दिन गाउँ पुगेका छन् । यहाँ प्रतिनिधिसभातर्फ गोपालबहादुर बम, प्रदेशसभा क मा दानसिंह परियार र ख मा चन्द्रबहादुर शाही चुनिएका छन् । यी तीनैजना एमालेबाट विजयी भएका हुन् । उनीहरूले बुधबार रोवा गाउँमा सभाको आयोजना गरी मतदातालाई धन्यवाद दिएका छन् । पिना, श्रीनगर, छत्याबाडा, भामबाडा र कोटिलामा पुगेर विजयी उम्मेदवारले मतदातालाई धन्यवाद दिने तयारी गरेका छन् । विजयी सदस्यहरूलाई मतदाताले बाजागाजा र फूलमालासहित स्वागत गरेका छन् । मत माग्ने बेला घरदैलो पुग्ने र चुनाव जितेपछि गाउँ नफर्किने प्रवृत्ति अन्त्य गर्न घरदैलोमै पुगेर धन्यवाद दिन थालेको चन्द्रबहादुर शाहीले बताए ।"
राष्ट्रिय सभा गठनको गाँठो फुकाऊ,"सरकार र राजनीतिक दलहरूको अकर्मण्यताका कारण आवश्यक कानुन बेलैमा बन्न नसक्दा अहिले राष्ट्रिय सभा गठन नै अन्योलपूर्ण बनेको छ । संघीय संसद्मा प्रत्येक राजनीतिक दलबाट एकतिहाइ महिला प्रतिनिधित्व गराउनुपर्ने संवैधानिक प्रावधानका कारण राष्ट्रिय सभा गठन ढिलाइले प्रतिनिधिसभा गठनसमेत प्रभावित हुने अवस्था देखिँदै छ । यसले गर्दा नयाँ सरकार गठन, राष्ट्रपति, उपराष्ट्रपति चयनलगायत प्रक्रियासमेत धकेलिने जोखिम छ । राष्ट्रिय सभा सदस्यको चयन पद्धतिमा मुख्य तीन राजनीतिक दलबीच सहमति जुट्न नसक्नाले व्यवस्थापिका संसद्बाट विधेयक पारित हुन नसकेको हो । कांग्रेस, एमाले र माओवादी बहुमतीय प्रणालीबाटै राष्ट्रिय सभा सदस्य चयन गर्न सहमत थिए र त्यहीअनुसार सरकारले विधेयक संसद्मा पेस पनि गरेको थियो । स्थानीय निर्वाचनको सबै परिणाम आइसकेपछि भने कांग्रेसका तत्कालीन सांसदहरूले एकल संक्रमणीय पद्धति अपनाउनुपर्ने भन्दै संशोधन दर्ता गराउँदा सहमति जुट्न सकेन । राष्ट्रिय सभा सदस्य निर्वाचनमा प्रदेशसभा सदस्यका अलावा स्थानीय तहका प्रमुखअध्यक्ष र उपप्रमुखउपाध्यक्षलाई पनि मताधिकार छ । यो प्रकरणले राष्ट्रपतिलाई समेत विवादित बनाउने जोखिम छ । संसद् अन्त्य भइसकेपछि सरकारले एकल संक्रमणीय पद्धतिबाट राष्ट्रिय सभा सदस्य चयन हुने प्रावधान राखी अध्यादेश पारित गरेर राष्ट्रपतिकहाँ सिफारिस गरेको थियो जुन राष्ट्रपतिबाट जारी हुन बाँकी छ । राष्ट्रपति कार्यालयले भने अध्यादेशबारे गहन अध्ययन र परामर्श भइरहेको जवाफ दिने गरेको छ । एकल संक्रमणीय प्रणालीप्रति दुई मुख्य दल नेकपा एमाले र माओवादी केन्द्रको असहमतिका कारण राष्ट्रपतिबाट अध्यादेश स्वीकृत हुन ढिला भएको देखिन्छ । एमाले र माओवादी केन्द्र राजनीतिक सहमतिबिना अध्यादेश जारी गर्न नहुने अडानमा छन् । एमालेले स्थानीय तह, प्रदेशसभा र प्रतिनिधिसभा बहुमतीय आधारमा गठन हुने भएकाले त्यही पद्धतिमा राष्ट्रिय सभा गठन गर्नुपर्ने तर्क गर्दै आएको छ । यसअघि २०४७ सालको संविधानअनुरूप राष्ट्रिय सभा अस्तित्व रहेका बेला भने एकल संक्रमणीय पद्धति थियो । संविधानअनुसार ५९ सदस्यीय राष्ट्रिय सभामा प्रत्येक प्रदेशबाट आठ जना छानिन्छन् । उनीहरू फरकफरक मतभार रहेका प्रदेशसभा सदस्य, स्थानीय तह प्रमुखअध्यक्ष र उपप्रमुखउपाध्यक्ष रहने निर्वाचक मण्डलबाट छानिने हुन् । यसरी चयन गर्दा प्रत्येक प्रदेशबाट कम्तीमा तीन महिला, एक दलित र एक जना अपांगता भएका व्यक्ति वा अल्पसंख्यक समेटिनुपर्छ । थप तीन जना भने सरकारको सिफारिसमा राष्ट्रपतिबाट मनोनीत गरिनुपर्छ र यसमा पनि कम्तीमा एक महिला हुनैपर्छ । संघीय संसद्मा संविधानको धारा ८४ (८) मा प्रत्येक राजनीतिक दलबाट निर्वाचित कुल सदस्य संख्याको कम्तीमा एक तिहाइ सदस्य महिला हुनुपर्ने व्यवस्था छ । प्रतिनिधिसभामा प्रत्यक्ष प्रणालीबाट र राष्ट्रिय सभामा सदस्यमा एक तिहाइ महिला निर्वाचित हुन नसके समानुपातिक प्रणालीबाट प्रतिनिधित्व गराउनुपर्छ । यही प्रावधानका कारण प्रतिनिधिसभामा दलबाट प्रतिनिधित्व गर्ने समानुपातिक सदस्यको टुंगो लगाउन पनि राष्ट्रिय सभा पहिले गठन हुन अनिवार्य छ । प्रतिनिधिसभा सदस्यका लागि प्रत्यक्षतर्फ सबैको नतिजा आइसकेको छ भने समानुपातिकतर्फ मतगणना केही दिनमै सकिँदै छ । राष्ट्रिय सभा सदस्य निर्वाचनसम्बन्धी विधेयक व्यवस्थापिका संसद्मा बेलैमा दर्ता गराउन नसक्नु सरकारको मुख्य कमजोरी देखिन्छ । संसद् अन्त्य हुनु एक महिनाअघि मात्र सरकारले विधेयक संसद् सचिवालयमा दर्ता गराएको थियो र विधेयक तयारीमा ढिलाइ हुनुपर्ने ठोस कारण पनि थिएन । राजनीतिक सहमति जुट्न नसक्दा विधेयक पारित नहुँदै संसद् अन्त्य भयो । संसद् कायम नरहेकाले राष्ट्रिय सभा सदस्य निर्वाचनको गाँठो फुकाउन अहिले अध्यादेश जारी गर्नुको विकल्प छैन । अध्यादेशका सन्दर्भमा दुइटा विकल्प देखिन्छन् साबिककै अध्यादेश राष्ट्रपतिबाट जारी गर्ने वा सरकारले अध्यादेश फिर्ता गरेर राजनीतिक दलहरूबीच सहमति खोज्ने । जसरी जुन प्रक्रियाबाट अघि बढे पनि सम्बन्धित पक्षले जतिसक्दो चाँडो निर्णय गरेर राष्ट्रिय सभा गठनको गाँठो फुकाउनुपर्छ ।"
मतादेशपछिको मधेस,"भावी परिदृश्यप्रदेश २ को सरकार निर्माणमा के कुन दलहरूको सहभागिता हुनेछ ? संघमा नेतृत्व गर्न पुगेको पक्षले नेपाली कांग्रेस बाहेक अरू के कुन दलहरूलाई प्रतिपक्षमा राख्न चाहन्छ ? सरकारको नेतृत्व गर्न पुग्ने वाम गठबन्धन बदलिएको पृष्ठभूमिमा संविधान संशोधनका लागि कतिको लचिलो देखिन्छ ? अहिले यी प्रश्नहरू मधेस र काठमाडौं दुइटैका लागि महत्त्वपूर्ण छ । उसो त चुनावमा कतिपय मधेसी दलका नेताहरूलाई वाम गठबन्धनको भरथेगबाट नेपाली कांग्रेसलाई पराजित गर्ने मौका जुरेको छ । त्यसले गर्दा पनि कतिपय नेताजीको भाषा वाम गठबन्धनप्रति अपेक्षाकृत नरम र आसलाग्दो देखिन्छ । तर केही नेता विशेषको वाम गठबन्धनप्रतिको आकर्षण मात्रले यी दुई शक्ति बीचको सम्बन्धलाई दिशानिर्देश गर्नगराउन कम कठिन छैन । मधेसी गठबन्धनको विजय केवल प्रदेश नं २ का लागि नभएर सिङ्गो देशका लागि महत्त्वपूर्ण छ । यसमा भविष्यको राजनीतिको संकेत पनि निहित छ र यसले राष्ट्रिय राजनीतिमा एउटा नयाँ विकल्प पनि दिने मञ्च खडा गर्न सक्छ । प्रदेश २ ले संशोधन भर्सेज अनुमोदनको लडाइँमा संशोधनको जित देखाएको छ । मधेसमा एउटा धारणा देखियो वाम गठबन्धन हार्न जरुरी छ । अर्को कुरा के पनि प्रस्ट भयो भने मुलुकभरि चलेको केपी ओली लहर प्रदेश २ मा डगमगायो । उसो त नेपाली कांग्रेसले मधेसी गठबन्धनसंँग चुनावी सहकार्य गरेको भए त्यसले नयाँ परिणाम दिन सक्थ्यो र आज मधेसमा कांग्रेसले जुन हार व्यहोर्नुपरेको छ, त्यो हुँदैनथ्यो होला ।नेपाली कांग्रेसप्रति यतिखेर खुब आलोचना भइराखेको छ । कांग्रेस नेतृत्वले चुनावी माहोल आफ्नो अनुकूल छैन भनेर थाहा हुँदाहँुदै पनि चुनाव गरायो र परिणाम स्वीकार्यो । पहिलाको निर्वाचनजस्तो कसैले चुनावमा यसो भयो, उसो भयो भनेर रोदन गरेनन् । मधेसी दलका केही शीर्ष नेतृत्वप्रति कांग्रेसले प्रतिस्पर्धामा उदारनीति देखाएकै कारण राजपा र फोरमका सबै उच्च नेतृत्व जित्न भ्याएका छन् । त्यसैगरी संविधान संशोधनप्रति पहाड र मधेस चारैतिर एक सुरमा बोल्ने साहस र त्यसको जोखिम पनि व्यहोर्ने तत्परता कांग्रेसले देखाएकै हो । सँंगै यो पनि यथार्थ हो कि मधेसी दलहरूबाटै खासगरी प्रदेश २ का बहुसंख्यक ठाउँमा कांग्रेसले हार व्यहोर्यो । २०६३ को परिवर्तनपश्चात र खासगरी संविधान रचनाको समयदेखि जे जुन कित्तामा रहे पनि मुख्य तीन दल कांग्रेस, एमाले र माओवादीले मधेसप्रति एउटै अडान आआफ्नो शैलीमा राख्दै आएको आक्षेप पनि छ । केही समय पहिला अस्तित्वमा आएको स्थानीय तह क्रियाशीलताका लागि आशामुखी बनेर केन्द्रतिर हेरिराखेका छन् । अब बन्ने प्रदेश सरकारको अवस्था त्योभन्दा भिन्न हुने छैन । विगतका मागहरू थाती त छँदैछ, अब खासगरी प्रदेश २ मा मधेसी दलको नेतृत्वमा सरकार बन्ने सम्भावना रहेकोमा केन्द्रले त्यसको जग निर्माणमा के कतिको सुनिश्चितता थप्छन्, त्यसले पनि सम्बन्ध निर्धारण हुन्छ । विगतमा वामपन्थी दलहरूले भूमि सुधारका कुरा गर्दै आएका थिए । त्यस सवालमा उनीहरू मधेसको यथार्थसंँग जोडेर हिँड्न सकेनन् भने त्यसले पनि द्वन्द्व निम्त्याउँछ । वामपन्थी गठबन्धनको सरकारले भूराजनीतिक सन्तुलन कायम गर्न चाहेन र संविधानमा मनपरी तरिकाले खण्डनमण्डन गर्न थाल्यो भने प्रतिरोधको राजनीतिको प्रयोगशाला मधेस नै बन्नेछ । अहिलेका लागि यति जनाउ काठमाडौंलाई पक्कै दिन सकिन्छ, मधेसी दलले पाएको मतले तिनको आन्दोलन जारी रहेको देखाएको छ । प्रदेश २ मा मात्र मधेसी राजनीति संकुचित हुनपुगेको आक्षेप लागिराख्दा चुनावपश्चात निस्केका विजय जुलुसहरूमा कतिपय ठाउँमा नारा सुनियो, प्रदेश २ की जित हमारी हैं, अब पुरे मधेस की बारी । वाम घटकका अगुवा केपी ओलीले लिगेसी पोलिटिक्स गर्न थालेको बताइन्छ । उनले राष्ट्रिय राजनीतिमा आफ्नो मुख्य प्रतिस्पर्धी नेपाली कांग्रेसलाई जति धक्का दिनु थियो, त्यति दिइसके । अब उनले मधेसका एजेन्डाहरूलाई औचित्यपूर्ण ढङ्गले व्यवस्थापन गरेर अगाडि बढ्न खोजे भने त्यो पनि अचम्मित मान्नुपर्ने अवस्था हम्ुदैन । तर लाख टाकाको सवाल हो, के ओलीजी संविधान संशोधनका लागि लचिलो देखिन्छन् त ? यसको जवाफमै मधेस र काठमाडांैको राजनीतिक भविष्य गाँसिएको छ ।"
जनचाहना स्थिर सरकार,"प्रतिनिधिसभा, प्रदेशसभा र स्थानीय तह गरी तीनै तहको निर्वाचन सफलतासाथ सम्पन्न भएको छ । देश अब छिट्टै संघीय प्रणालीमा हिँड्दै छ । केन्द्रमा संघीय सरकार र ७ वटा प्रदेशमा प्रादेशिक सरकार गठन हुनेछन् । केन्द्रीय सरकार २५ जनाको हुनेछ । प्रादेशिक सरकार प्रत्यक्ष र समानुपातिक गरी प्रदेशमा हुने सांसद संख्याको २० प्रतिशतसम्मको मन्त्रिपरिषद बनाउन पाउने संविधानमा व्यवस्था छ । यसरी मन्त्रिपरिषद गठन गर्दा केन्द्रमा २५ र ७ वटै प्रदेशमा १०८ दुबै जम्मा गरी १३३ जनाको हुनेछ । यसरी हेर्दा देशले यति ठूलो मन्त्रिपरिषद्को आर्थिक भार बोक्न सक्छ कि सक्तैन ? यो विचारणीय कुरा छ । साथै केन्द्रीय मन्त्रिपरिषद् २५ जनाको भए पनि प्रादेशिकमा १० देखि १५ जनासम्मको बनाउँदा पनि आर्थिक भारमा केही कमी हुने देखिन्छ । अब प्रदेश नं २ बाहेक देशका ६ वटै प्रदेशमा वाम गठबन्धनको सरकार बन्ने पक्का भएको छ । अब बन्ने यी सरकारका मुख्य चुनौतीमा कर्मचारी व्यवस्थापन, भौतिक पूर्वाधारको समस्या, सरकारी खर्च व्यवस्थापन, संघीय सरकार र प्रादेशिक सरकार बीचको समन्वय कसरी गर्ने भन्ने नै हुन् । जनताले वाम गठबन्धनलाई अबको ५ वर्षका लागि देश हाँक्ने जिम्मेवारी दिएका छन् । हरेक निर्णय गर्दा सोचविचारसाथ अगाडि बढ्दा उचित हुनेछ । अब पनि यो र त्योका नाममा विकासलाई रोक्न पाइनेछैन । यी दलले आफूले चुनावका बेला जारी गरेको घोषणापत्रअनुसार अक्षरश: पालना गर्नु नै हितकर हुनेछ । जनता स्थिर सरकारका पक्षमा उभिएका हुन् । नौनौ महिनामा आलोपालो गरेर देशलाई डुबाउने सरकारदेखि वाक्कदिक्क भएर जनताले यो बाटो रोजेका हुन् । उद्धव सापकोटापनौती१, रयाले, काभ्रे"
कांग्रेसमा नयाँ नेतृत्वको खाँचो,"रुख ढलेको होइन, पुराना पातहरू भरेर नयाँ पलाउन लागेको हो, प्रदीप गिरिको यो वाक्यांश पछिल्लो निर्वाचनमा कांग्रेसको पराजयपछि सोसल मिडियामा अत्यधिक छाएको छ । गिरिको यो भनाइलाई पुरानो पातलाई पुरानो पुस्ताको समय सकिएको नयाँ पुस्तालाई नेतृत्व हस्तान्तरण गर्नुपर्ने रूपमा बुझ्न जरुरी छ । कांग्रेसको पुनर्निर्माण कार्य अब युवा पुस्तालाई दिनुपर्ने संकेत निर्वाचन परिणामले गरिसकेको छ । देशका ठूला परिवर्तनको नेतृत्व गरेको पार्टी अब पूर्ण रूपमा नयाँ सिराबाट बढ्नुपर्छ । जुन पुस्ताले नेपालमा प्रजातान्त्रिक, लोकतान्त्रिक आन्दोलनको नेतृत्व गर्यो, त्यही पुस्ताले आज पनि पार्टीको नेतृत्व गरिरहेको छ । अहिलेकै रणनीतिमा पार्टी सञ्चालन गर्दा अबको ५ वर्षपछि पनि पार्टीले योभन्दा पनि नराम्रो नतिजा नल्याउला भन्न सकिन्न । कांग्रेसको अहिलेको हार विशेषत: नेतृत्वकै कारण भएको हो । कांग्रेसबाट जनताले गगन, विश्वप्रकाश, धनराज, प्रदीप, रमेश लेखकजस्ता नयाँ, चुस्त र सक्रिय नेताको खोज गरिरहेका छन् । अहिले चौतर्फी रूपमा पनि यही आवाज निस्किएकाले यसलाई जनादेशका रूपमा लिई कांग्रेस अगाडि बढ्नुपर्ने देखिन्छ । सफल थापासुकेधारा, काठमाडौंके गर्लान् देउवा ? भनी कान्तिपुरले टिप्पणी गर्दैगर्दा आम राजनीतिमा चासो राख्ने पक्षसमेत सबैमा जिज्ञासा र चासो बढेको छ । अब प्रधानमन्त्री शेरबहादुर देउवा कसरी अघि बढ्लान् भनेर । आफ्नै पार्टीभित्र उनको खरो आलोचना गर्ने नेताहरूको ताँती नै देखेपछि चुनावी हारमा उठेका विषय समीक्षा र समस्याका निराकरणमुखी समाधानको सुरु कहाँबाट गर्ने भन्नेमा उनी अल्मलिन पुगेका होलान् । उनले समग्र निर्वाचनमा हार बेहोरेको बारे आफूले मुख खोल्नुभन्दा पहिले आफ्ना मातहतका बलिया नेताका माध्यमबाट आफ्नो भित्री धारणा बाहिर सार्वजनिक गराएका छन् । चुनाव अघि पहिलो दर्जामा रहेको पार्टी चुनावपछि एकाएक तेस्रो भएपछि यो हारको दोष पार्टी सभापति तथा प्रधानमन्त्रीसमेत रहेका देउवाको थाप्लोमा हालेर सम्पूर्ण दोषको जिम्मेवारी लिनबाट उम्किन खोज्ने नेताहरूको भिड त्यहाँ प्रशस्तै नदेखिएको होइन । देउवा प्रधानमन्त्री हुँदै गर्दा उनलाई साष्टाङ्ग गरेर राम्रै मन्त्रीको पद हत्याउनेहरू अहिले उनका विरुद्ध अभियान नै चलाएर खरो आलोचनामा उत्रनुलाई देउवाले गम्भीर रूपमा लिएको हुनुपर्छ । झर्झराउँदो बलेको आगो भए झुराउँदै तापेर आफ्नो अभिष्ट उतार्नेहरूले अहिले निभेको बेलाको अँगेनाको आगोको भुतभुते खरानी उधिनेझैँ पार्टीको कमजोरी उधिन्नु राम्रो मानेका छैनन् होला देउवाले । पुराना पुस्ता र म्याद नाघेका औषधी उस्तैउस्तै हो, न यसले शरीरको न पार्टीगत रोगको निराकरण गर्छ भन्ने आशयमा प्रकारान्तरमा नयाँ पुस्ताले पार्टी हाँक्नुपर्छ, पुरानो पुस्ताले विश्राम लिएर सल्लाहकारमा बस्दा राम्रो हुने भन्ने युवा हस्ती नेताहरूको आशय पनि त्यहाँ बहुमतमा देखिएको छ । हार र जित राजनीतिका दुई खम्बा हुन्, जहाँ निरन्तर आरोहअवरोह हुन्छन् नै । जितबाट घमन्डको उन्मादले नमात्तिने र हारबाट वितृष्णा र अधैर्यले नआत्तिने शक्ति राजनीतिकर्मीमा हुनुपर्ने कुरा हो । यद्यपि देउवाका विपक्षका पदाधिकारीहरूले देउवालाई विस्थापितसम्म गराउने भन्ने रणनीति बुन्दै गरेकोले यो भुसको आगोझैँ भित्रभित्र सल्किँदै जाने र त्यसबाट असामान्य अवस्था सिर्जना हुनसक्ने समेत अड्कल काट्न थालिएको छ । श्यामसुन्दर कुइँकेलहाँडीगाउँ, काठमाडौंकान्तिपुरको मात्र हैन, सबैजसो छापाका अगाडिका पानाहरूले कांग्रेसको हार र वाम गठबन्धनको सफलताको चर्चापरिचर्चा गरिरहेको अवस्थामा कांग्रेस नेतृत्वले यो मतपरिणामलाई सामान्य चुनावी परिणाम भनेर फेरि पार्टीमा आफ्नै नीति ठिक रहेको दम्भ देखाइरहेको प्रसंग आउनु मुनासिव रहन्न । पार्टीका युवा पंक्ति, पुनर्जागरण, तल्लै निकायसम्म पुन:संरचना अनि आधुनिकीकरण सहितको प्रशिक्षणको माग र आह्वान गरिरहँदा यसलाई मर्यादा र अनुशासनहीनताको पराकाष्ठा भन्दै फेरि पनि कांग्रेस नेतृत्व नवीनतम सुरुवातका लागि तयार रहन चाहँदैन भने यस्ता हारको निरन्तरता नहोला भन्न सकिन्न । मत त कांग्रेसलाई नआएको होइन, आएकै छ, प्रत्यक्षमा । तर समामुपातिकमा आउने अपेक्षा गरिएको मत नआउनु भनेको आफ्ना मतका विषयमा सर्वेक्षण र अध्ययन गर्न नसक्नु नै पहिलो हो । म ठूलो पार्टी हुँ भन्ने दम्भ सामान्य कार्यकर्ताको चौतारी र चियापसल गफ, पार्टीका गाउँ सभापति र वडा सभापतिहरूको पद ओगटेर क्रियाशीलधारीसंँगको मात्र साँठगाँठ अनि माथिल्लो निकायलाई मतका विषयमा गलत ब्रिफिङ, केन्द्रले चलाएको गुटको हल्ला पार्टीको तल्लो तहसम्म गफ गर्न छुट दिनु, नियमित पार्टी प्रशिक्षण नहुनु र प्रशिक्षणलाई व्यवहारमा उतारिएकोनउतारिएको अनुगमन नहुनु सूक्ष्म कारण हुन् भने नेतृत्वकै केही ठूला गलत निर्णयले सर्वसाधारणलाई पार्टी गलत हो कि भन्ने भ्रम पलाउनगई राम्रै छवि भएका र संसद्मा यो बेला आवश्यक रहेका नेताहरूलाई समेत मतले घात गर्यो । त्यसकारण गुटउपगुट र खेमा जे भए पनि पार्टीलाई परम्परागत बन्न नदिई केही निश्चित युवा नेतालाई यथेष्ट अधिकार सहितको जिम्मेवारी दिन अपरिहार्य छ । सुरेश खतिवडाबुद्धशान्ति गाउँपालिका५, झापानिर्वाचनमा हारजित स्वाभाविक हो । तर हार्नुको कारण के हो ? त्यो पत्ता लगाउनुचाहिँ महत्त्वपूर्ण कुरा हो । निर्वाचनमा हार्दै जाने, हार्नुको कारण के हो वास्ता नगर्ने हो भने भोलि पार्टीलाई इतिहासको पानामा खोज्नुपर्न सक्छ । कांग्रेसीहरूले पार्टीभन्दा व्यक्तिलाई महत्त्व दिएका कारण निर्वाचनमा पछि पर्यो । चुनावमा टिकट दिँदा कसलाई जनताले रुचाएका छन् भन्दा पार्टी नेतृत्वको कसले भक्ति गरेको छ, त्यता ध्यान दिइयो । दुई पटक चुनाव हारिसकेकालाई फेरि टिकट दिइयो । यस्ता गलत कार्य पटकपटक हँुदै आएका छन् । कहिले सुध्रिने हो, नेतृत्व पंक्ति ? के कांग्रेसमा अरू नेता नै थिएनन् र यसो गरियो ? निर्वाचनका बेला आफूलाई भोट हाल्नेमात्र जनता होइन, यो बुझ्नुपर्छ । वाम गठबन्धन र लोकतान्त्रिक गठबन्धनबीच भएको चुनावी प्रतिस्पर्धामा लोकतान्त्रिक गठबन्धनका नायकहरूको पराजय भएको छ । यसको जिम्म कसले लिने ? कांग्रेस पार्टी भनेको हिजो भर्खर जनतामाझ परिचित पार्टी होइन, प्रजातन्त्रको लामो इतिहास बोकेको पार्टी हो, यसलाई जनताले किन मनपराएनन् ? यसको खोजिनिती गर्नुपर्छ । पुरुषोत्तम घिमिरेजोरपाटी, काठमाडौंज्यो रत्ननिधि रेग्मी शुक्रचार्यको कांग्रेसमा सुुधारको खाँचो पत्र पढ्दा अचम्म लाग्नुका साथै हाँसोसमेत उठ्यो । किनभने अन्य दललाई तथानाम गालीगलौज गर्ने र गत निर्वाचनमा यस्तो लाजमर्दो स्थिति ल्याउने कांग्रेसकै अन्धभक्त बनी बचाउ गर्ने बन्धुहरूको दलालीपना देखेर तीनछक लाग्यो । ज्योतिष शुक्राचार्यले कांग्रेसको हस्तरेखा वा भविष्य हेरेरै त होला, कांग्रेसको २२ र नेकपा एमालेको नतिजा ८० सिटलाई छेउछाउ र मिल्दोजुल्दो देखेछन्, जनमत कांग्रेसको पक्षमा पनि रहेको भन्दै वाम गठबन्धनका कार्यक्रम लागू गर्न नसक्ने अड्कल काटेका छन् भने छपकैया, वीरगन्जका डा शिवशंंकर यादवको निदानमा कांग्रेसको ग्रह र नक्षत्र नेपाल र भारतमा समेत बिग्रेकाले कांग्रेसको ढुलेमुले नीति र एमालेको चर्को राष्ट्रवादको नाराले गर्दा पहाडमा वाम गठबन्धन बलियो भएकाले मात्र विजय प्राप्त गरेको जस्तो सतही र आरोप मिश्रित मन्तव्य पढ्दा अचम्म लाग्यो । नेपालको राजनीतिमा भारतको गन्ध निकाल्ने रेग्मी र यादव बन्धुको विशेषता नै कांग्रेसको जस्तोसुकै गल्तीलाई पनि ढपक्कै ढाकेर अरूलाई नै आरोप लगाउने अन्धभक्ति जस्तो लाग्यो । किनभने बन्धुहरूले यसरी कांग्रेसको अन्धभक्त भई लेख्नुभन्दा पहिले कम्तीमा बुझ्नुपथ्र्यो भने आफ्नो दलको मूल्यांकन नगरी अरूलाई तथानाम गालीगलौज र सत्तोश्राप दिनुभन्दा पहिले वाम गठबन्धनको कारणले कांग्रेसले कम प्रतिनिधि हासिल गरेको होइन, देश र जनताका लागि हित हुने काम केही गरेन, आफ्नो एजेन्डा र कार्यक्रमविना आफ्नै असक्षमताले गर्दा यो अवस्थामा पुग्नुपरेको हो । डा गंंगाराज अर्यालपाणिनी८, पाली, अर्घाखाँची निर्वाचनमा हार बेहोरेको कांग्रेस पार्टी सभापति एवं कामचलाउ सरकारका प्रधानमन्त्री शेरबहादुर देउवाले कुर्सी छाड्ने बेला जथाभावी नियुक्ति गर्नु नैतिकताको हिसाबले सुहाउने काम भएन । अब बन्ने सुविधाजनक बहुमतको सरकारले ती सबै निर्णय उल्ट्याउने सम्भावना पनि रहन्छ । गोरखापत्र संस्थान, चलचित्र विकास बोर्ड आदिका प्रमुखमा राजनीतिक नियुक्ति गर्न सरकारलाई कानुनी अड्चन नहोला, तर भोलि ती निर्णय उल्टाइयो भने नियुक्ति गर्नुको के अर्थ ? तसर्थ कामचलाउ सरकारले अर्को सरकार नबनुन्जेल चुपचाप दैनिक प्रशासन चलाउने र शान्ति सुरक्षा प्रदान गर्नेभन्दा अरू केही गर्नु हुँदैन । नैतिक रूपमा पार्टी सभापतिबाट राजीनामा दिएर मार्गप्रशस्त गर्नुपर्ने देउवाले किन लाजै नमानी यस्ता कार्य गर्दै छन् ? नियुक्ति, सरुवा, बढुवामा निर्वाचन आचारसंहिता उल्लंघन गरेर आलोचित भइसकेका देउवा फेरि किन यस्ता गलत काम गर्दै छन् ? तसर्थ कामचलाउ प्रधानमन्त्री देउवाले यस्ता आलोचनायुक्त कार्य तुरुन्त रोक्नुपर्छ । कम्तीमा पनि यत्रो निर्वाचन सम्पन्न गर्ने जिम्मेवारी पूरा गरेको कामचलाउ सरकारले नैतिकताको धरातल बिर्सनु किञ्चित राम्रो होइन । सत्ता बहिर्गमनका बेला दूरगामी असर गर्ने कुनै निर्णय गर्नु हुँदैन, जसले विवादको बीजारोपण गरोस् । कुसुम न्यौपानेमध्यविन्दु११, नवलपुर"
कहिलेसम्म भूमिगत ?,"२०७२ भदौ ७ गते कैलालीको टिकापुरमा भएको घटनाका मुख्य दोषी मानिएका रेशमलाल चौधरी किन पक्राउ पर्न सकेका छैनन् ? उनलाई नियन्त्रणमा लिएर अनुसन्धान गर्न नसक्नु प्रहरी र सरकारको कमजोरी हो । ७ जना सुरक्षाकर्मीसहित एक नाबालकको ज्यान गएको उक्त घटनाको मुख्य दोषी रेशमलाई ठानिएको छ । राज्यले अहिलेसम्म उनलाई नियन्त्रणमा लिएर अनुसन्धान गर्नसम्म सकेको छैन । हत्या आरोपमा केही थारु समुदायका व्यक्ति प्रहरीको नियन्त्रणमा भए पनि उनीचाहिँ किन प्रहरीले पक्राउ गर्न सकेन ? यो प्रश्न सुरक्षा अधिकारी र राज्यले थाहा पाउँदा पनि किन कानमा तेल हालेर बसिरहेको छ ? रेशम प्रतिनिधिसभा सदस्य चुनावमा उठेर विजयी पनि भइसकेका छन् । टिकापुर घटनाको योजनाकार ठानिएका उनलाई अब राज्यले कारबाही गर्ला कि नगर्ला ? यसमा निकै चासो छ । उनलाई प्रहरीले मस्ट वान्डेट सूचीमा राखेको बताइन्छ । निर्वाचित भएपछि अब रेशम जेल जान्छन् वा सिंहदरबारमा छिर्छन् ? यो विषय जनताले निकै कौतूहलसाथ हेरिरहेका छन् । राज्यले सत्यतथ्य अनुसन्धान गर्न नसक्दा निर्दोष व्यक्तिले पनि दु:ख पाएका उनका आफन्तले गुनासो गर्ने गरेका छन् । यस्तै सुरक्षा निकायको फितलो अनुसन्धानले अहिलेसम्म रेशम पक्राउ पर्न नसकेको जनताको गुनासो छ । यो गुनासोलाई चिर्दै सुरक्षा अधिकारीले उनलाई पक्राउ गर्न नसक्दा विभिन्न शंका उब्जिएका छन् । मुख्य योजनाकार को हो, शीघ्र पत्ता लगाई कारबाही प्रक्रिया अघि बढाउनुपर्छ । लोकेश धामीधनगढी५, हसनपुर, कैलाली"
जनमत कदर गरौं,"अन्त्यमा, नेपालमा जनमत यतिबेला नेपाली कम्युनिष्टहरूको पक्षमा आएको छ । जुन सहज ढंगले जनताको मन जितेरै आएको जनमत हो । जनमतको कदर फेरि पनि गर्न सकिएन भने पुन: जनताले दण्डित गर्नेछन् र साँघुरो अवस्थामा खुम्चिनुपर्नेछ । यसलाई कहिल्यै सत्ताकब्जाको रूपमा लिनुहुने छैन । त्यस्ता विचार र अभिव्यक्ति पनि कोही कसैबाट आयो भने नेपाली जनताको लागि असह्य पीडाको रूपमा रहनेछ । सकारात्मक सोचौं, सकारात्मक कुरा गरौं, अब देशले विकास चाहेको छ, समृद्धि चाहेको छ, त्यसैका लागि दत्तचित्त भई अघि बढौं, आफूलाई अहंकार र घमन्डको भुमरीमा नलैजाऔं, गर्न सक्ने कुरा मात्र बोलौं, काम गरेर देखाऔं, तब मात्र बोल्ने गरौं, आफ्नो विज्ञापन आफैंले गर्ने होइन, सकारात्मक क्रियाकलाप देखेर अरूले विज्ञापन गर्ने वातावरण बनाऔं, देशलाई ५ वर्षभित्रै समृद्ध राष्ट्रमा दर्ज गरौं, विपक्षीको सम्मान गरौं, विपक्षी वा अल्पमतको कदर गर्न सिकौं, अरूले भनेका कुरालाई स्वीकार गरौं । आफ्ना गलत क्रियाकलाप त्यागौं । नरनाथ पाण्डेकावासोती८, नवलपरासी"
परदेशीको जस्तो अभिव्यक्ति,"डा प्रकाशचन्द्र लोहनीको सिमरा उड्ने क्रममा जहाजले दुईअढाई घन्टा ढिला गरिदिएछ । आक्रोशित हुँदै उनले कुनै पनि जहाज कम्पनीले मौसमको कारणबाहेक तोकेको समयभन्दा एक घन्टा बढी कटाए टिकट मूल्यको ५ प्रतिशत फिर्ता गर्नुपर्ने प्रावधान सरकारले तोके अझ राम्रो हुने कुरा सुझाएको उनको मंगलबार प्रकाशित लेख पढ्दा केही भन्न मन लाग्यो । लोहनीजस्ता प्रतिष्ठित, विद्वान र विभिन्न कालखण्डमा मन्त्री भएर विभिन्न मन्त्रालय सम्हालिसकेका पाका राजनीतिज्ञको देशसँग परिचित नभएको जस्तो अभिव्यक्ति मजा भएन । नेपालमा एयरपोर्ट ट्राफिकको समस्या जटिल बन्दै गरेको बारे विभिन्न समाचार समयसमयमा पढिँदै आएको पनि हो । हामीकहाँ जहाज कहिले समयमै उड्छन्, कहिले ढिला उड्छन् र कहिले उड्दै उड्दैनन् । थोपो पानी नआउने धाराको पानीको महसुल धारा जडान गरेको नाताले दशकौंदेखि हजारौं मानिसले तिरिरहेका छन् । एकै विषयको कर एकै आर्थिक वर्षमा दुई ठाउँमा तिर्नुपर्ने (घर बहाल कर) विवादको निपटारा हुनसकेको छैन । शिक्षा, स्वास्थ्यका समस्याले मुलुक सधंै आक्रान्त छ । कति दु:ख छ, कति । पौने तीन करोड नेपालीको दैनिकी यथार्थमा यही हो । यस्ता जल्दाबल्दा समस्याको समाधानका लागि अरू सामान्य नागरिकले समयसमयमा धेरै कुरा सुझाउँदै आएका छन्, सुझाइरहलान् । यद्यपि डा लोहनीको पाँच प्रतिशत जरिवानाको सुझाव सुनेर सरकारले तत्काल त्यसै गरेछ भने सबैलाई राम्रै भो । महेशप्रसाद ढुंगानानयाँबानेश्वर, काठमाडौं"
कहाँ चुक्यो कांग्रेस ?,"पछिल्ला दिनमा कहाँ र किन चुक्यो, कांग्रेस ? संसद्को सबैभन्दा ठूलो र पुरानो दल नेपाली कांग्रेसले प्रतिनिधिसभा र प्रदेशसभामा बेहोरेको पराजयबारे गम्भीर बहस हुन जरुरी छ । आजसम्मका नेपालका ठूलठूला परिवर्तनमा अगुवाइ गरेको कांग्रेसले अहिले एकाएक बेहोर्नुपरेको पराजयभित्र आन्तरिक वा बाह्य कारण नखोज्ने हो भने यथास्थितिमा कांग्रेस चल्दा इतिहासको दराजमा सीमित हुने खतरा ऊसामु प्रस्टै छ । कुनै पनि राजनीतिक दलको मूल्याङ्कन एउटा निर्वाचनबाट मात्र गर्नु उक्त दलका लागि अन्याय होला । तर दलले लिएका नीति र अंगीकार गरेको रणनीतिको निर्मम तरिकाले विश्लेषण नगर्ने हो भने उक्त दल असफलतासँगै विघटन उन्मुख भएर जानेछ । पछिल्लो समय कांग्रेसमा देखापरेको राजनीतिक विचलन भनेको उसले लिने नीतिमा बहस नगर्नु नै हो ।तत्कालीन अवस्थामा राजनीतिक दलहरूबीच राष्ट्रपति कांग्रेसले लिने सहमति बन्दाबन्दै सुशील कोइराला, शेरबहादुर देउवा र रामचन्द्र पौडेलको सल्लाहमा कांग्रेस पछाडि हट्यो । त्यहींबाट बाटो बिरायो, कांग्रेसले । एमाले अध्यक्ष केपी ओली नेतृत्वको सरकारलाई गिराउन माओवादी केन्द्रका अध्यक्ष पुष्पकमल दाहाललाई ओली सरकारबाट बाहिर्याउन सफल कांग्रेस र खासगरी कांग्रेस पार्टीका सभापति शेरबहादुर देउवाले प्रधानमन्त्रीबाट दाहाल समेतलाई हटाएर आफैं प्रधानमन्त्री बन्दा ओलीदाहालको पुनर्मिलन पुन: हुनसक्ने विश्लेषण निकाल्न नसक्नु अर्को भुल हुनगयो । स्थानीय निर्वाचनमा आफ्नै नेताकार्यकर्ताको भाग खोसेर माओवादी केन्द्रलाई रिझाउन पुग्नुभएका देउवाले दाहाललाई विश्वासमै टिकाइराख्न सक्नुपथ्र्यो । ओलीलाई बिच्क्याउनु र दाहाललाई टिकाउन नसक्नुको परिणति हो, अहिलेको अवस्था ।पूर्ववत: समझदारीका नाममा कांग्रेसले सत्ता त प्राप्त गर्यो, तर सञ्चालनमा दर्जनौं कमजोरी देखिए । प्रहरी महानिरीक्षक प्रकरणमा प्रधानमन्त्री र गृहमन्त्रीको दोहोरीलाई आम मानिसले नाटकका रूपमा बुझे । जगै हँसाउनेगरी भएको नौटंकीले कालान्तरमा फाइदा नवराज सिलवाललाई मात्रै हुनपुग्यो । भयो के थाहा भएन, तर जनतामा पैसाको खेल भयो भन्ने सन्देश प्रवाह हुनपुग्दा त्यसको अपजसको भागिदार सिंगै कांग्रेस हुनपुग्यो । त्यतिमात्र नभई अख्तियार दुरुपयोग अनुसन्धान आयोगका प्रमुख आयुक्त लोकमानसिंह कार्कीमाथिको महाअभियोगको प्रस्ताव, प्रधानन्यायाधीश सुशीला कार्की विरुद्धको महाअभियोग प्रस्ताव प्रकरण, राजदूत नियुक्तिजस्ता विषयमा कांग्रेसले गरेको उठान र अवतरणमा खोट देखियो । यिनै प्रकरणका कारण लोकप्रियताको कसीमा कांग्रेस जनतामाझ कमजोर हुनपुग्यो ।अदालतबाट निर्वाचन सार्ने खेलमा कांग्रेस छ भन्नेजस्ता कडा आरोप कांग्रेसमाथि वाम घटकले लगाउँदा कांग्रेसले आफू दर्जनौंपटक चुनाव हारियोस्, तर लोकतन्त्रको आधार भनेकै निर्वाचन भएकाले कांग्रेस कदापि निर्वाचनबाट भाग्दैन भन्ने जवाफ तत्काल दिन सकेन । आखिर चुनाव भयो, कांग्रेसले पराजय बेहोर्नुपर्यो, तर चुनाव हुनुको जश कांग्रेसले कम वाम घटकहरूको खबरदारीले बढी पायो । चुनाव गर्न आफू प्रतिबद्ध रहेको कुरा कांग्रेस नेतत्वले समयमै बुझाउन सकेन । मधेसी दलले उठाएका संविधान संशोधनको पक्षमा कांग्रेस उभियो, तर कालान्तरमा मधेसी दलसँग चुनावी तालमेल गर्न पनि कांग्रेस असफल भयो । आफ्नो भोट बैंकको रूपमा चिनिँदै आएको मधेसमा वाम गठबन्धनले मधेसी दलसँग कतिपय ठाउँमा घोषित रूपमै चुनावी तालमेल गर्दासमेत टुलुटुलु हेर्ने बाहेक दोस्रो रणनीति अख्तियार गर्न सकेन कांग्रेसले । मधेसमा कांग्रेस पछाडि पर्नुमा कांग्रेसको रणनीतिमै दोष रह्यो । जनस्तरमा प्रभावै कम भएको दुई राप्रपालाई सरकारमा त ल्यायो कांग्रेसले, तर तिनै राप्रपासँग समेत गरिएको तालमेलमा खोट देखियो । राष्ट्रपति पद लिने समझदारीबाट पछि हट्नु, हतारमा केपी ओली सरकारबाट दाहाललाई बाहिर्याउनु, बाहिर्याए पश्चात आफैंसँग टिकाउन नसक्नु, प्रहरी महानिरीक्षक, लोकमानसिंह कार्की र सुशीला कार्की प्रकरणमा पार्टीको छवि बचाउन नसक्नु, मधेसमा एजेन्डा बोक्नु तर मधेसी दललाई विश्वासमा लिन नसक्नु, अदालतबाट कांग्रेस चुनाव सार्ने खेलमा छ भन्ने अफवाह सम्प्रेषित हुँदा समयमै चिर्न नसक्नु जस्ता कमजोरी त भयो नै, पार्टी सञ्चालन र टिकट वितरणमा समेत दर्जनौं ठाउँमा चुक्यो कांग्रेस । संसदीय समिति बनायो विधान विपरीत । २५३० जनाको हुलमा त्यो पनि बिना छलफल टिकट बाँडियो । कम्तीमा केन्द्रीय समितिसम्म छलफलका लागि पुर्याइएको भए श्रीमानश्रीमती, भाइभतिजा, नातागोता, राजदूत, जागिरे र खरिदबिक्रीको भरमा टिकट बाँडिने थिएन । आखिर टिकट लिएर गएका कतिपय व्यक्ति देखेर देशदुनियाँ नै हाँस्यो । यस्तो जगहँसाइबीच कांग्रेसले चुनाव जित्ने आधार कमजोर बन्दै गएको थियो । त्यसको चाल नेतृत्वले कहिल्यै पाएन ।निर्वाचनका समयमा जनताको घरदैलोमा पुर्याउनुपर्ने घोषणापत्र जनताको मन छुने खालको बनाउन सकेन कांग्रेसले । राष्ट्रवाद र समृद्धिको सपना वाम गठबनधनको एकलौटी नारा बन्न पुग्यो । कांग्रेसले चुनावका लागि आकर्षक नारा तय गर्न त सकेन नै, कथित ज्योतिषको भविष्यवाणीलाई बैसाखी बनाएर कांग्रेस सभापति देउवा जिल्ला भ्रमणमा जाँदा नेतृत्वलाई त्यस्ता अभिव्यक्ति घातक हुन्छ भनी समयमै अन्य नेताले सचेत गराउने आँटै गर्न सकेनन् । सरकारमा रहँदा आफूले गरेका कामले व्यापक अलोकप्रिय र आलोचित बन्दै गएका देउवाले पुन: प्रधानमन्त्री मै भन्दै जाँदा त्यसको प्रत्यक्ष फाइदा वाम गठबन्धनलाई नै हुनपुग्यो । सांगठनिक संरचना पनि फितलो देखियो, कांग्रेसको । केन्द्रीय समिति, विभाग, पदाधिकारी पदपूर्तिको त कुरै छाडौं, चुनावका समय दर्जनौं ठाउँमा बम पड्किएर उम्मेदवारहरू घाइते भए । प्रधानमन्त्रीको हैसियतले गृहमन्त्रीसमेत तोक्न सकेनन्, देउवाले । देउवाको सत्तारोहण बाहेक सत्ताबाट हुने अवतरण सधैं पार्टीका लागि दु:खदायी छ भन्नेहरूलाई गलत सावित गर्ने अवसर देउवालाई यसपटक थियो । तर उनी नराम्ररी चुके । उनी चुक्दा व्यक्तिमात्रै चुकेनन्, सिंगो पार्टी नै चुक्न पुग्यो । यो निर्वाचन कांग्रेसका लागि समीक्षाको विषय बनेको छ । यस्ता निर्वाचन एउटा जीवन्त पार्टीले पटकपटक बेहोर्दै जाला, तर मूलभूत कुरा के हो भन्दा निर्वाचनसँगै पछिल्लो समय विकसित राजनीतिक घटनाक्रमका विषयमा महासमिति बैठक वा विशेष महाधिवेशन बोलाइन्छ कि केन्द्रीय समितिबाटै टार्ने काम हुन्छ, त्यो भने हेर्न बाँकी छ । कांग्रेस सभापति देउवाले भन्दै आएझैं वाम गठबन्धनले अधिनायकवादी तानाशाही व्यवस्था लाद्छन् भन्ने हौवा देखाएर त्यसको एकढिक्का भएर प्रतिकार वा विफल पार्ने भन्दै पार्टीभित्रको र निर्वाचनको विफलताको मूल विषयमा प्रवेश नै नगरी टालटुलमै कांग्रेस चल्न खोजे पार्टी विघटन उन्मुख हुनेछ । जरैदेखि पुन:संरचना नगरी विद्यमान नेतृत्वले यथास्थितिमै पार्टी अगाडि लैजाने खतरा छ । पार्टीले नराम्रो पराजय भोग्दा पनि गम्भीर समीक्षा नगरी वा कोही कसैले नैतिक जिम्मेवारी नलिई एकअर्कामा दोषारोपण गरेर उम्कन खोजियो भने लामो इतिहास बोकेको पार्टी इतिहासमै सीमित हुने निश्चित छ । तर यसलाई जोगाउनका लागि सुदूर भविष्य बोकेका जुझारु युवा पुस्ताले नेतृत्वलाई सुझबुझपूर्ण दबाब समयमै दिन आवश्यक छ । समयको चाल बुझेर भावी रणनीति तयसँगै असफल नेतृत्वले मार्गसमेत प्रशस्त गर्ने हो भने भोलिको कांग्रेसलाई कसैले कमजोर बनाउन सक्ने छैन । यसका लागि कांग्रेस आन्तरिक रूपमै सुदृढ हुन जरुरी छ । कांग्रेसको उदय र अवसान भनेको फगत एउटा राजनीतिक दलको उदय र अवसानमात्रै होइन, लोकतन्त्र र प्रजातन्त्रसमेत यसको भविष्यसँग जोडिएको छ । किनभने कांग्रेस बलियो हुँदामात्र लोकतन्त्र बलियो हुने हो ।"
जोखिमपूर्ण शासन पद्धति,"समावेशी नेतृत्व असम्भवलोकतन्त्रको मुख्य आधार समानुपातिक समावेशीकरण हो । हाम्रो जस्तो बहुजाति, वर्ग, लिङ्ग, समुदाय, क्षेत्र, धर्म, संस्कार र भाषा भएको देशमा कमजोर वर्ग, उत्पीडित समुदाय, बञ्चित वर्गको नेतृत्व प्रत्यक्ष निर्वाचित भएर आउन सक्ने सम्भावना छैन । दलित, उत्पीडित, आदिवासी जनजाति, थारु, मुस्लिम समुदाय, मजदुर, किसान, पिछडिएको क्षेत्रका जनता प्रत्यक्ष निर्वाचित हुनसक्ने कल्पना गर्न कठिन छ । के फरकफरक निर्वाचनमा भिन्न समुदाय, जातजाति, लिङ्गका प्रत्यक्ष निवाचित कार्यकारी निर्वाचित गराउनैपर्ने प्रावधान संविधानमा नै स्पष्ट गर्न सकिछ ? एक पटक खसआर्य समुदाय निर्वाचित भए अर्कोपटक जनजाति, अर्कोपटक दलित, अर्कोपटक मुस्लिम ? त्यस्तै लिङ्गमा नदोहोरिने व्यवस्था गर्न हामी तयार छौं ? यस्तो सम्भव होला भन्ने लाग्दैन । यदि त्यसो हो भने एक जात सदाका लागि शासक बनाइरहने ? यस्तो व्यवस्थाले त मुलुक नयाँ जातीय द्वन्द्व र घृणामा फँस्ने निश्चित छ ।प्रमुख पार्टीका प्रमुख नेतृत्व वर्गको सूची तयार गर्ने हो भने बाहुन, क्षत्रीमात्रै अघि आउँछन् । नेपाली कांग्रेस, नेकपा एमाले, माओवादी केन्द्र, राप्रपा इत्यादि । त्यति मात्रै होइन, संसदीय निर्वाचन बहिष्कार गर्न पुगेका पार्टीका नेतृत्वमा समेत सोही जाति र पुरुष नै छन् । दलित, उत्पीडित, जनजाति, सिमान्तकृत जातजाति, महिला, तेस्रो लिङ्गी, अहिन्दु समुदायका व्यक्ति प्रथम पंक्तिको नेतृत्वमा छैनन् । दशकौं एउटै जाति, धर्म, क्षेत्र, वर्ग, लिङ्ग, समुदायको असमावेशी नेतृत्व निर्वाचित गर्ने व्यवस्था हाम्रो मुलुकको निम्ति जायज हुँदैन ।प्रथम राष्ट्रपति मधेसी, दोस्रो महिला, उपराष्ट्रपति पहिलो मधेसी र दोस्रो जनजाति निर्वाचित गरेर हाम्रै संसदीय व्यवस्थामा एउटा राम्रो उदाहरणको सुरुवात भएको छ । यस्तो आफ्नै राम्रो विगतबाट पाठ सिक्दै अझै उत्पीडित वर्ग, कमजोर समुदायलाई समाहित गर्नुपर्ने देखिन्छ । त्यति मात्रै होइन, प्रमुख कार्यकारी (प्रधानमन्त्री) पदमा समेत अहिलेजस्तो एकल खसआर्य नेतृत्वको क्रमभंगता तोड्दै अन्य वर्ग, जाति, लिङ्ग, समुदायमा कसरी पहुँच पुर्याउने यतातर्फ ध्यान दिन आवश्यक छ । महिला प्रधामन्त्री, दलित, जनजातिको नेतृत्व स्थापित गर्न जरुरी छ ।संसदीय लोकतन्त्रमा सबैको प्रतिनिधित्व सुनिश्चित गर्न सकिन्छ । समानुपातिक निर्वाचन प्रणालीको कारण कुनै पनि दलको बहुमत आउन नसक्ने अवस्था हो भने प्रत्यक्षतर्फकै सिट संख्या बढाउने र महिला, दलित, आदिवासी जनजाति, पिछडिएको क्षेत्र, मुस्लिम समुदाय, अपाङ्गजस्ता कमजोर समुदायलाई आरक्षित सिटमार्फत निर्वाचित गराउन सकिन्छ । दलितको दलितसँग, महिलाको महिलासँग प्रतिस्पर्धा गराउने आरक्षण व्यवस्था छिमेकी मुलुक भारतमा पनि सफल भएको छ । यस्तो गर्दा समानुपातक निर्वाचनतर्फ नेताका आफन्त, श्रीमती, साली, नातागोता, आदेश मान्ने असक्षम नै छानिने अवस्थाको अन्त्य हुनपुग्छ । कमजोर वर्गको प्रतिनिधित्व गराउने उत्तम विकल्प हो यो ।मुलुक लामो सशस्त्र द्वन्द्व, संक्रमण काल, अशान्ति, त्रास, भय, विध्वंसको चरण पार गर्दै विकास र समृद्धिको मार्गमा भरखर बामे सर्न थालेको छ । प्रमुख दलहरूको घोषणापत्रमा उल्लेख गरेजस्तै संविधान २०७२ को कार्यान्वयन गर्नु सबैको प्रमुख दायित्व हो । संवैधनिक हक प्राप्त गरेका र प्राप्त भएका जनउपलब्धिको कार्यान्वयन गर्न जरुरी छ । जनताको समानता, न्याय, शान्ति, विकास, स्थायित्व र समृद्धि यसै संविधानको कार्यान्वयनपश्चात प्राप्त हुनेछ । आवश्यक संशोधन गर्दै यसै संसदीय लोकतन्त्रको विकासमा ध्यान केन्द्रित गर्न आवश्यक छ । संसद्लाई समावेशी, जनमुखी बनाउन जरुरी छ । मुलुकले तय गरिसकेको मार्गबाट अब अन्य बाटो खोज्नु, सपनाको घर सजाउनु किमार्थ जायज होइन । स्थायित्व यसै व्यवस्थामा सम्भव छ । समानता र समानुपातिक समावेशीकरणले जातीय, लैंगिक, वर्गीय, समुदायगत द्वन्द्व र घृणालाई पखाल्दै अघि बढ्न सघाउ पुर्याउँछ । शासन व्यवस्था आफैमा साध्य होइन, साधन मात्रै हो । साधनको सही प्रयोग गर्नसके मात्रै सफलता मिल्छ । प्रत्यक्ष निर्वाचित कार्यकारी हुने शासन प्रणाली हाम्रो देशको सन्दर्भमा व्यावहारिक र जोखिपूर्ण हुने स्पष्ट देखिन्छ ।"
एन्टिबायोटिक्स प्रतिरोध : बढ्दो चुनौती,"सन् १९२८ मा एलेक्जेन्डर फ्लेमिङले पत्ता लगाएको पेनिसिलिन एन्टिबायोटिक्स औषधी १९४० को दशकमा व्यावसायिक रूपमा बजारमा उपलब्ध हुनथालेसँंगै संक्रमणको कारण हुने मानिस र पशुपन्क्षीको मृत्युमा नाटकीय रूपमा कमी आएको थियो । त्यसयता विकसित मुलुकहरूले अनुसन्धानमा गरेको ठूलो लगानी र अनुसन्धानकर्मीहरूको अथक प्रयासको परिणामस्वरूप विभिन्न समूहका थप एन्टिबायोटिक्स र अन्य औषधीसमेत अहिले बजारमा उपलब्ध छन् । यिनै विभिन्न एन्टिमाइक्रोवियल्स औषधीको सहज उपलब्धताको कारण आज मानिस र पशुपन्क्षीले संक्रमणको कारण हत्तपत्त ज्यान गुमाउन पर्दैन । तर यस्ता एन्टिमाइक्रोवियल्स औषधीहरू विशेषगरी एन्टिबायोटिक्स विरुद्घ जीवाणुले प्रतिरोध क्षमता अपेक्षाभन्दा छिटोछिटो विकास गरिरहेको हुंँदा क्रमश: कम प्रभावकारी हुंँदै गइरहेको अनुसन्धान विश्वका उत्कृष्ट जर्नलहरूमा एकपछि अर्को गर्दै प्रकाशित भइरहेका छन् । अहिलेकै गतिमा एन्टिबायोटिक्स विरुद्घ जीवाणुहरूको प्रतिरोध क्षमता बढ्दै जाने हो भने छिट्टै संसार कतै प्रभावकारी एन्टिबायोटिक्सविहीन हुने त होइन भन्ने चिन्तासमेत व्यक्त हुनथालेका छन् । हरेक वर्ष विश्वभर ४ लाख ८० हजारभन्दा बढी त औषधी प्रतिरोधी क्षमता भएका क्षयरोगका बिरामीहरू देखा परिरहेका छन् । मूलत: जीवाणुले औषधी विरुद्घ प्रतिरोध क्षमताको विकास गर्न प्राकृतिक र मानव सिर्जित वातावरण दुवै महत्त्वपूर्ण छन् । प्राकृतिक कारणमा जीवाणुहरूमा निरन्तर भइरहने अनुवांशिक परिवर्तनको कारण लामो समयसम्मको प्रयोगपश्चात औषधीहरू क्रमश: कम प्रभावकारी हँुंदै जानु एउटा स्वाभाविक प्रक्रिया हो । तर अहिलेको चासो र चिन्ताचाहिँ मानव सिर्जित वातावरणको कारण जीवाणुहरूले गरिरहेको अस्वाभाविक छिटोछिटो प्रतिरोध क्षमताको विकास हो । मानव सिर्जित कारणमा एन्टिबायोटिक्स औषधीहरूको अत्यधिक र जथाभावी प्रयोगलाई सबैभन्दा महत्त्वपूर्ण मानिएको छ । पेनिसिलिनका आविष्कारक फ्लेमिङले १९४५ मै नोबेल पुरस्कार ग्रहण गर्दा यो सम्भावनालाई औल्याउंँदै भनेका थिए विश्वमा एकदिन यस्तो समय आउनेछ, जहांँ पेनिसिलिन सहज रूपमा हरेक पसलमा खरिद गर्न पाइनेछ र अज्ञान व्यक्तिले चाहिनेभन्दा कम मात्रामा प्रयोग गरी जीवाणुहरूलाई प्रतिरोधी बनाउन मद्दत गर्नेछन् । ७ दशकअघि फ्लेमिङले भनेका कुरा अहिले वास्तविकतामा परिवर्तन हुंँदै गइरहेको देखिन्छ । त्यसैगरी व्यावसायिक पशुपन्क्षी पालनमा विभिन्न रोगको उपचार र नियन्त्रणको लागि अत्यधिक मात्रामा एन्टिबायोटिक्स औषधीको प्रयोग हुने र त्यस्ता पशुपन्क्षीको उत्पादन मानिसले प्रयोग गर्दा रहलपहल एन्टिबायोटिक्स न्यून डोजमा मानिसले खपत गर्ने सम्भावना हुनेहुंँदा जीवाणुले प्रतिरोधी क्षमता विकास गर्ने सम्भावना हुन्छ । वातावरण र पशुपन्क्षीहरूको हेरचाहमा संलग्नहरूसमेत प्रतिरोधी जीवाणुहरूबाट संक्रमित हुन सक्छन् । यही कुरालाई मध्यनजर गर्दै विश्व स्वास्थ्य संगठनले व्यावसायिक पशुपन्क्षी पालनमा छिटो हुर्काउनको लागि स्वस्थ पशुपन्क्षीहरूमा गरिने एन्टिबायोटिक्सको प्रयोगलाई निरुत्साहित र बन्द गर्न आह्वान गरेको छ । विश्व पोल्ट्री काउन्सिलले विश्व स्वास्थ्य संगठनको सिफारिसमा पर्याप्त वैज्ञानिक आधार नभएको भन्दै आपत्ति जनाएको छ ।थोरै मात्रामा भए पनि गरिएका विभिन्न अनुसन्धान र रिपोर्टहरूले नेपालमा पनि अन्य मुलुकमा जस्तै एन्टिबायोटिक्स प्रतिरोध क्षमता विकास हँुंदै गइरहेको देखाएका छन् । बढ्दो रूपमा औषधी प्रतिरोधी क्षयरोगका रोगीहरू भेटिँदै जानुले यो समस्या बढ्दै गएको प्रस्ट हुन्छ । क्षयरोगको लागि लामो समयसम्म औषधी सेवन गर्नुपर्ने तर केही बिरामीले हेलचेक्र्याइँ गरिदिने र कोर्ष पूरा नगरी औषधी खान छोडिदिँंदा पनि यो समस्या बढ्दै गएको हो । क्षयरोगको अलावा टाइफाइड विरुद्घ प्रयोग गरिने एन्टिबायोटिक्स र अन्य नयाँं केही पछिल्ला समयका एन्टिबायोटिक्समा समेत प्रतिरोध क्षमता विकास हँुंदै गएका प्रमाण फेला परेका छन् । नेपालमा एन्टिबायोटिक्स औषधीहरूसमेत लाइसेन्स प्राप्त चिकित्सकको सिफारिसविना सजिलै औषधी पसलमा किन्न पाइने हँुंदा एन्टिबायोटिक्स आवश्यक नै नपर्ने बिरामीहरूले पनि यसको खपत गरिरहेका हुन्छन् । उदाहरणको लागि भाइरसजन्य रुघाखोकीमा समेत कैयन मानिसले अनावश्यक रूपमा एन्टिबायोटिक्स प्रयोग गरिरहेका हुन्छन् । जति औषधी खुवाए पनि निको हँुंदैन भन्ने किसानको बरोबरको गुनासोको पछाडि औषधी प्रतिरोध क्षमता कम भएको हुनसक्छ । आउंँदो केही वर्षमा अन्डा, मासु र दूध उत्पादनमा आत्मनिर्भर हुने सरकारी योजना र अनुदानमा आधारित पशुपालनसंँग सम्बन्धित ठूला आयोजनाका कारण व्यावसायिक पशुपन्क्षी फार्मको विस्तारको सम्भावना टड्कारो छ । यसले गर्दा एन्टिबायोटिक्सको प्रयोग स्वाभाविक रूपमा त्यही स्तरमा बढ्नेछ । आवश्यक अनुगमन गर्न र एन्टिबायोटिक्सको सही र उचित प्रयोगबारे समयमै सचेतना फैलाउन नसकेमा यसले भोलि अर्को समस्या ननिम्त्याउला भन्न सकिन्न । नयाँ र प्रभावकारी एन्टिबायोटिक्सको विकास एकदमै गाह्रो र महङ्गो प्रक्रिया हो । वैज्ञानिकहरू त्यसका लागि निरन्तर प्रयत्नशील छन् । तर अहिलेको आवश्यकता भनेको भएका एन्टिबायोटिक्स औषधीको जिम्मेवारीपूर्वक प्रयोग गरी यिनीहरूको आयु लम्ब्याउनु हो । यसको लागि एन्टिबायोटिक्सको प्रयोगलाई नियमन गरी मानिसमा दक्ष स्वास्थ्यकर्मीको र पशुपन्क्षीमा दक्ष पशु स्वास्थ्यकर्मीको सिफारिसमा मात्र किन्न पाउने कानुनी व्यवस्था गरी कार्यान्वयन गर्न जरुरी छ ।"
शाश्वतीको टप्पा गायन,"ललितपुर ग्वालियर घरानाकी गायिका शाश्वती मण्डलले यही साता आयोजित स्वर सभा मा खयाल तथा टप्पा गायन प्रस्तुत गरिन् । पण्डित बालासाहेब पुँछवालेसँग संगीत सिकेकी शाश्वतीले भारत तथा विदेशका प्रतिष्ठित मञ्चमा कौशल प्रस्तुत गरेकी छन् । नेपालमा यो उनको पहिलो कार्यक्रम थियो ।तबलामा नेपालका रबिनलाल श्रेष्ठ, तानपुरामा इनोउवे सो र हार्मोनियममा मौसमले उनलाई साथ दिएका थिए । शाश्वतीले राग सालङ बरालीमा विलम्बित बन्दिश आज बधाई बाजे र द्रुत तीन तालमा सुमिर साहेब सुल्तान र राग मनोरञ्जनी प्रस्तुत गरिन् । टप्पा गायनमा पहिचान बनाएकी उनले कार्यक्रमको समापन टप्पाबाटै गरिन् । हो मिया जाने वाले मार्मिक सुनियो । कार्यक्रमको आयोजना ध्रुपद क्याराभानले झम्सिखेलमा गरेको थियो ।"
चित्रकला सिक्न फिनल्यान्डबाट,"लेखनाथ (कास) फेवा किनारको डयामसाइड पार्कमा केही युवती चित्र कोरिरहेका भेटिए । क्यानभासमा रङ पोत्दै गर्नेमा तीन विदेशी पनि थिए । कोही फेवातालमा टल्किरहेको माछापुच्छ्रे बनाउँदै थिए भने कोही पार्कमा खेलिरहका बालबालिका । चित्रकारिता सिक्न फिनल्यान्डबाट आएका युवती र पोखरेली कलाकारले हालै एकै ठाउँ जुटेर चित्र बनाए । वुमन आर्टिस्ट ग्रुप अफ नेपाल (वेगन) पोखराले त्यस्तो अवसर जुटाएको हो । फिनल्यान्डको पेक्का हलोनेन एकेडेमीबाट छात्रवृत्ति पाएर उनीहरू नेपाल आएका हुन् । उनीहरू एक महिनादेखि चित्रकार रागिनी उपाध्यायसँग चित्रकारिता सिकिरहेका छन् ।कला कार्यशालामा विदेशी कलाकारले प्रकृति र जीवनजगत्का चित्र क्यानभासमा उतारे । उनीहरूलाई पोखरामा अग्रज कलाकार बुद्धि गुरुङ, गोपाल श्रेष्ठ, लोकप्रसाद गुरुङ र क्षेत्रलाल कायस्थले पोखरेली चित्रकारिताको बारेमा बुझाए । फिनल्यान्डका कलाकारले पोखरा आएर पानी रङबारे धेरै सिक्न पाएको बताए ।निना कर्वेनोजाले आफ्नो देशमा पानी रङ कमै प्रयोग हुने बताइन् । उनले भनिन्, हामी धेरै एक्रेलिक, ओयल र प्रिन्ट मेकिङ प्रयोग गर्छौं । अर्की कलाकार मेरी विल्जाहारजुले नेपाली पेन्टिङ धेरै उज्यालो र विम्बहरूको प्रयोग अत्यधिक पाएको सुनाइन् । आफ्नो देशमा चम्किला रङको प्रयोग कमै गरिने उनले बताइन् । फिनल्यान्डमा १९ औं शताब्दीदेखि २० औं शताब्दीको सुरुवाततिरको समय झल्काउने चित्र बढी कोरिन्छ, अर्की कलाकार करिता तोल्वानेनले भनिन्, यहाँ धेरै प्रकृति र ल्यान्डस्केप चित्र कोरिँदो रहेछ । वेगन पोखराकी संयोजक ज्योति गुरुङले फिनल्यान्ड र नेपालबीच चित्रकलाको प्रवृत्ति बझ्न कार्यशालाले सहयोग पुर्याएको बताइन् । यो एक प्रकारको सांस्कृतिक आदानप्रदान पनि हो, उनले भनिन्, सँगसँगै महिला सशक्तीकरणमा पनि भूमिका खेलेको छ । चित्रको माध्यमबाट महिलामा अन्तरनिहीत कलालाई प्रस्फुटन गर्नु वेगनको उद्देश्य भएको उनले सुनाइन् । सोमबार कोरिएका चित्र छिट्टै प्रदर्शनीमा राखिने जानकारी उनले दिइन् । वेगन पोखरामा हाल २० देखि ३० वर्ष उमेरका १३ युवती सदस्य छन् ।"
अलाबामामा सत्तारूढ दल पराजित,"वासिङ्टन (बीबीसी) अमेरिकाको अलाबामा राज्यमा भएको सिनेट निर्वाचनमा सत्तारूढ रिपब्लिकन पार्टी पराजित भएको छ । निर्वाचनमा डेमोक्रेट पार्टीका डग जोन्सले रिपब्लिकन उम्मेदवार रोय मुरलाई पराजित गरेका हुन् । अमेरिकी महान्यायाधिवक्ता जेफ सेसन्सको कार्यकाल समाप्त भएपछि रिक्त सिटमा निर्वाचन भएको थियो । मुरमाथि किशोरीहरूमाथि यौन दुव्र्यवहार गरेको आरोप लागे पनि उनले त्यसलाई अस्वीकार गरेका थिए । निर्वाचन परिणाम घोषणा भएपछि ट्वीट गर्दै राष्ट्रपति डोनाल्ड ट्रम्पले भनेका छन्, यो अन्त्य होइन, रिपब्लिकन पार्टीका लागि चाँडै नै अर्को मौका पनि आउँदै छ ।विजयी र्यालीमा जोन्सले आफ्नो अभियान कानुनी शासन र शिष्टतामा आधारित भएको भन्दै अलाबामा राज्यले देशलाई एकताबद्ध हुन सिकाएको उल्लेख गरेका छन् । अलाबामा राज्यमा रिपब्लिकनको बाहुल्य रहँदै आएपछि यसपटक भने पराजित भएको छ । जोन्स २५ वर्ष यता त्यहाँबाट सिनेटमा चुनिने पहिलो डेमोक्रेट नेता हुन् । कतिपयले अलाबामा भएको हार राष्ट्रपति ट्रम्पको लागि लाजमर्दो भएको प्रतिक्रिया व्यक्त गरेका छन् । यो परिणामले ट्रम्पलाई आफ्नो नीतिगत मुद्दा बढाउन कठिन हुने भएको छ । सिनेटमा रिपब्लिकनको साँघुरको बहुमतलाई अलाबामाको हारले अझै घटाइदिएको छ ।"
उत्तर कोरियासँग वार्ता गर्ने अमेरिकी संकेत,"वासिङ्टन (एएफपीसिन्हवा) अमेरिकी विदेशमन्त्री रेक्स टिलरसन अमेरिका उत्तर कोरियासँग वार्ता गर्न तयार रहेको जनाउ दिएका छन् । वासिङ्टनस्थित केही थिंक टयांक हरूसँग मंगलबार भएको छलफलमा उनले जनाउ दिएका थिए । टिलरसनले उत्तर कोरियासँग सिधा वार्ता वा बिनाकुनै सर्त नै अमेरिका तयार रहेको बताएका छन् । अमेरिकी राष्ट्रपति डोनाल्ड ट्रम्पको भने यस विषयमा कुनै धारणा आएको छैन । विदेशमन्त्री टिलरसनको यो धारणा उनको आफ्नै वा त्यसमा राष्ट्रपतिको सहमति पनि छ भन्नेबारे पनि केही बताइएको छैन । टिलरसनले उत्तर कोरियासँग गरिने वार्ताका लागि मार्गचित्र निर्धारण गर्ने र बिनासर्त जुनसुकै विषयमा छलफल गर्न सकिने बताएका छन् । अमेरिकी ह्वाइटहाउसका एक अधिकारीको भने उत्तर कोरियाको आणविक कार्यक्रम तथा समग्र उत्तर कोरियाली नीतिका बारेमा भने राष्ट्रपति ट्रम्पको धारणामा कुनै परिवर्तन नआएको जनाएका छन् । अमेरिकाले उत्तर कोरियासँग वार्ता गर्ने भनी आएको यो पहिलो अभिव्यक्ति हो । विगतमा अमेरिकाले वार्ताका सम्भावित सर्तहरूबारेमा धारणा राखेको थिए । तर परमाणु अस्त्रको बारेमा उत्तर कोरियाको कार्यक्रम भने अमेरिकाले नस्वीकार्ने विदेशमन्त्री टिलरसनले प्रस्ट पारेका छन् । यसअघि अमेरिकाले केही समयअघि वार्ताका लागि उत्तर कोरिया नि:शस्त्र हुनुपर्ने भन्दै आएको थियो । तर यो पछिल्लो अमेरिकी धारणामा परिवर्तन आएको छ । यसपटक भने उनले अमेरिका बिनासर्त नै उत्तर कोरियासँग वार्तामा बस्ने जनाएका हुन् । उत्तर कोरियाविरुद्ध अमेरिका, जापान र दक्षिण कोरिया एकै ठाउँमा हालै मात्र निकै लामो समयपछि संयुक्त राष्ट्रसंघका एक उच्च अधिकारीबाट उत्तर कोरियाको भ्रमण भएको थियो । उक्त भेटबाट दुवै पक्षबीच विश्वासमा वृद्धि गर्न सफलता मिलेको उत्तर कोरियाले जनाएको छ । संयुक्त राष्ट्रसंघको राजनीतिक मामिला हेर्ने उपमहासचिव जेफ्रे फेल्टम्यानले राष्ट्रसंघको यति उच्च तहको अधिकारीबाट २०१० पनि उत्तर कोरियाको भ्रमण भएको बताएका थिए । उपमहासचिव जेफ्रे फेल्टम्यानसहितका राष्ट्रसंघीय केही उच्च पदाधिकारीले यही डिसेम्बर ५ देखि ९ सम्म प्योङयाङको भ्रमण गरेका थिए ।"
धेरै उत्पादन हुने धानको मूल्य अझै तोकिएन,"गुलरिया (कास) खाद्य संस्थानअन्तर्गत आधुनिक धान चामल कारखाना, राजापुरले धेरै उत्पादन हुने मकवानपुर जात धानको समर्थन मूल्य अझै कायम गरेको छैन । राजापुर क्षेत्रमा ८० प्रतिशतभन्दा बढी उत्पादन हुने धानको मूल्य नतोक्दा स्थानीय किसान मर्कामा परेका छन् । मकवानपुर धानको समर्थन मूल्य कायम नगरेकाले उनीहरूले सस्तोमा व्यापारीलाई बेच्न बाध्य भएको गुनासो छ । संस्थानले मोटो धानको समर्थन मूल्य कायम गरिसकेको भए पनि अन्यको तोकेको छैन । हरेक वर्ष कात्तिकको पहिलो साता मूल्य कायम गर्नुपर्नेमा केन्द्रको निर्देशन नआएका कारण मकवानपुर धानको मूल्य कायम नगरिएको हो । राजापुर, पाताभार, मानपुरटपरामा व्यापारीले किसानसँग मोटो धान २ हजार ५० सम्म खरिद गर्दै आएका छन् । यसैगरी मकवानपुर धान २ हजार ३ सय ६० रुपैयाँमा खरिद भएको व्यवसायीले बताए । गत वर्ष मोटो २ हजार १ सय, मकवानपुर (मध्यम) २ हजार ४ सय र मसिनो २ हजार ५ सय रुपैयाँसम्म खरिद भएको खाद्य संस्थानले जनाएको छ ।"
बन्दाको मूल्य उच्च,"तेह्रथुम लालीगुराँस नगरपालिका ४ चित्रेका किसानले बन्दा महँगोमा बिक्री गरेका छन् । सिजनमा प्रतिकेजी ३ रुपैयाँमा बल्लतल्ल बिक्री गरेका उनीहरूले हाल ३० रुपैयाँमा बेचिरहेका छन् । डेढ दशकअघि आफ्नो बारीमा बेमौसमी बन्दा खेती सुरु गर्दा चित्रेका श्याम गुरुङले प्रतिकेजी २ रुपैयाँ ५० पैसाका दरले बजारमा बिक्री गरेका थिए । त्यही बारीमा लगाएको बन्दा यस वर्ष प्रतिकेजी ३० रुपैयाँका दरले बेचे । बन्दा बिक्रीबाटै यस वर्ष १५ लाख रुपैयाँभन्दा बढी आम्दानी गरेको गुरुङले सुनाए । गुरुङ यस क्षेत्रकै बेमौसमी तरकारी किसान हुन् । बन्दाको व्यावसायिक खेती सुरु गरेको डेढ दशकपछि मूल्य उच्च भएपछि गुरुङजस्ता यो भेगका धेरै किसानले राम्रो आम्दानी गरेका छन् । तरकारी खेतीबाट नसोचेको आम्दानी भयो, गुरुङले भने, सप्रिएको एउटा बन्दाले १ सय २० रुपैयासम्म पायो । यहाँका किसानले विषादी प्रयोग नगरी उत्पादन गरेकाले पछिल्लो समय भारतीय बजारमा राम्रो मूल्य पाएको सिंधुवा कृषि भण्डारका प्रमुख मेघेन्द्र गुरुङले बताए ।"
आईएमएसको स्याङयोङ रेक्सटन गाडी,"काठमाडौं (कास) आईएमएस मोटर्सले नेपाली बजारमा स्याङयोङ रेक्सटन गाडी भित्र्याएको छ । नयाँ रेक्सटनको डिजाइनमा ईएक्सडी २२० डिजेल इन्जिन र मर्सिडिज बेन्न ७ स्पिड म्यानुअल र ७ स्पिड अटोमेटिक ट्रान्मिसनको प्रयोग भएको कम्पनीले जनाएको छ । यसको मूल्य १ करोड, ११ लाख १९ हजार र १ करोड १९ लाख ९९ हजार रुपैयाँ रहेको विज्ञप्तिमा उल्लेख छ । यो एसयूभीएलईडी (डीआरएल, टर्न लाइट, बेंक लाइट, लाइसेन्स प्लेट लाइट) का साथ उपलब्ध रहेको जनाइएको छ ।"
स्टयान्डर्ड चार्टर्डको अध्यक्षमा अरोरा,काठमाडौं (कास) स्टयान्र्डड चार्टर्ड बैंकको अध्यक्षमा जितेन्दर अरोरा नियुक्त भएका छन् । जारी विज्ञप्तिअनुसार सञ्चालक समितिको शुक्रबार बसेको ३६१ औं बैठकले नियुक्त गरेको हो । उनले शुक्रबारै गभर्नर चिरञ्जीवी नेपालबाट शपथ लिएको जनाइएको छ ।
ललितपुर फाइनान्सको कारोबार सुचारु,काठमाडौं (कास) ललितपुर फाइनान्सले सोमबारदेखि वित्तीय कारोबार सुचारु गरेको छ । नेपाल राष्ट्र बैंकबाट आइतबार वित्तीय कारोबार गर्न स्विकृति पाएपछि पुन: कारोबार सञ्चालनमा ल्याइएको जारी विज्ञप्तिमा छ । वित्तीय कारोबार पुन: सञ्चालनमा ल्याइएको कार्यक्रमका प्रमुख अतिथि नेपाल राष्ट्र बैंकका डेपुटी गभर्नर शिवराज श्रेष्ठ रहेको जनाइएको छ ।
आइभुमी स्मार्ट फोन बजारमा,"काठमाडौं (कास) प्राइड इम्पोर्ट एक्सपोर्ट ट्ेरडले आइभुमी स्मार्ट फोन नेपाली बजारमा ल्याएको छ । आइभुमी मोबाइल, आईभी ५०५, आईभी स्मार्ट फोर जी, मी १, मी २, मी ४ र मी ५ सहितका ६ मोडलका स्मार्ट फोन उपलब्ध रहेको विज्ञप्तिमा उल्लेख छ । चाइनिज मोबाइल कम्पनी आइभुमीको स्मार्ट फोन शंकर गु्रपअन्तर्गतको कम्पनीले नेपाली बजारमा ल्याएको जनाइएको छ ।"
चिरायु अस्पतालद्वारा ३५ प्रतिशत छुट,"काठमाडौं (कास) राजधानीको बसुन्धारास्थित चिरायु अस्पतालले ३५ प्रतिशतसम्म छुट गर्ने भएको छ । अस्पतालको चौथो वार्षिकोत्सवको अवसरमा मंसिर महिनासम्मका लागि छुट दिएको जनाएको छ । अस्पतालले सीटी स्क्यान, एक्सरे, ईसीजीलगायत ल्याब टेस्टमा ३५ प्रतिशत र फार्मेसीमा ७ प्रतिशत छुट गरिएको विज्ञप्तिमा उल्लेख छ ।"
सरकारलाई कारण देखाऊ आदेश,"न्युरो र बयोधामा पनि चर्को शुल्कबाँसबारीमा रहेको नेसनल इन्स्टिच्युट अफ न्युरोलोजिकल एन्ड इलाइड साइन्सेज र बल्खुस्थित बयोधा हस्पिटलले पनि चर्को शुल्क लिएको पाइएको छ । आपूर्ति व्यवस्थापन तथा उपभोक्ता हित संरक्षण विभागको टोलीले बुधबार गरेको अनुगमनमा सेवा शुल्कसँगै स्वास्थ सेवा कर तिर्न बाध्य पारेको विभागले जनाएको छ । न्युरोमा अनुगमन गर्दा स्वास्थ सेवा करको अतिरिक्त सर्भिस चार्ज १० प्रतिशत तिर्न बाध्य पारेको भेटियो, विभागका महानिर्देशक कुमार दाहालले भने । अनुगमन टोलीले सर्भिस चार्ज लिनुको कारणसहित तीन दिनभित्र विभागमा उपस्थित हुन निर्देशन दिएको छ । विभागका अनुसार बयोधाले बिरामीबाट १३ प्रतिशत भ्याट, १० प्रतिशत नर्सिङ सेवा शुल्क लिएको पाएको छ । गरिब र असहाय तथा बिपन्न वर्गका लागि १० प्रतिशत बेड नछुटयाएको अनुगमन टोली संयोजक दीपक पोखरेलले बताए । अस्पताल व्यवस्थापनले बेड चार्ज, डक्टर चार्जलगायत शुल्क लिई कुल बिलमा १० प्रतिशत नर्सिङ शुल्क जोडेको पाइयो । त्यसमा पनि १३ प्रतिशत भ्याट लिएको भेटिएको छ, उनले भने, सरकारी आरक्षण कोटा छुटयाएको छैन । बढी शुल्क र आरक्षण कोटा नछुटयाएको सम्बन्धमा तीन दिनभित्र विभागमा उपस्थित हुन निर्देशन दिएको उनले बताए । विभागका बजार अनुगमन शाखा निर्देशक लक्ष्मण श्रेष्ठले बिपन्न परिवारलाई दिइने सुविधा स्वास्थ्य सेवा विभागसँग समन्वय गरी कार्यान्वयन गर्ने उनले बताए । अस्पताल सञ्चालकसँगको स्पष्टीकरणपश्चात् स्वास्थ्य सेवा विभागसँग छलफल गरेर कानुनी प्रक्रिया अघि बढाउँछौं, उनले भने ।"
दोहोरो अंकले बढयो नेप्से,"काठमाडौं अघिल्ला तीन कारोबार दिनमा निरन्तर रूपमा घटेको नेप्से बुधबार दोहोरो अंकले बढेको छ । तीन दिनको गिरावटमा करिब २६ अंकले घटेको नेप्से बुधबार १०५३ विन्दुले बढेको हो । योसँगै समग्र नेप्से परिसूचक १ हजार ५ सय २०७४ विन्दुमा पुगेको छ । कारोबारमा आएका सबै समूहको परिसूचक बढेपछि समग्र नेप्से परिसूचक दोहोरो अंकले बढेको हो ।वाम गठबन्धनको दुईतिहाइ बहुमत आइसकेकाले आगामी सरकार उनीहरूकै बन्ने निश्चित छ । स्थिर सरकार बनेपछि लामो समयदेखिको राजनीतिक अस्थिरता अन्त्य हुने आकलन ग्रिएका छन् । त्यसो भएमा सेयर बजारमा सकारात्मक प्रभाव पार्ने भएकाले नेप्से परिसूचक बढ्ने अपेक्षा गरिएको थियो । अपेक्षाविपरीत अघिल्ला तीन दिन लगातार नेप्से घटेकाले लगानीकर्ता आत्तिएका थिए । बुधबार बजार दोहोरो अंकले बढेपछि लगानीकर्ता उत्साहित देखिएको धितोपत्र ब्रोकरहरूले जनाएका छन् । अघिल्ला दिनहरूमा लगातार घटेको बजारमा केही अल्पकालीन लगानीकर्ताले खरिद चाप बढाएपछि समग्र परिसूचकमा वृद्धि भएको हो । परिसूचक बढे पनि अघिल्लो दिनको तुलनामा कारोबार रकम घटेको छ । करिब ४ हजार कारोबारबाट १ सय ६४ कम्पनीका १० लाख ६१ हजार ८ सय ५१ कित्ता सेयर खरिदबिक्री भए । ती किनबेचबाट ४९ करोड ४३ लाख रुपैयाँ बराबरको सेयर कारोबार भयो । अघिल्लो दिनको तुलनामा कारोबार रकम घटेको हो । नेप्से बढेपछि सेयर बजारको आकार (कुल बजार पुँजीकरण) पनि बढेर १७ खर्ब ६८ अर्ब रुपैयाँ कायम भएको छ । बुधबार क वर्गका कम्पनीको सेयर कारोबार मापक सेन्सेटिभ परिसूचक ०६९ र कारोबारमा रहेका सबै कम्पनीको सेयर कारोबार मापक फ्लोट परिसूचक ०६७ प्रतिशतले घटे । उक्त दिन बंैकिङ समूहको परिसूचक ०६३, व्यापारको १२३, होटलको १७८, विकास बैंकको ०३३, जलविद्युत्को ०४७, वित्त कम्पनीको ०२६, बिमाको ०६७, उत्पादन तथा प्रशोधनको १३२, अन्य को ११८ र लघुवित्तको ०८ प्रतिशतले उकालो लागे ।"
मनाङ उपाधि नजिक,दुहबी (सुनसरी) मनाङ मस्र्याङ्दी क्लबले बुधबार मनमोहन दुहबी गोल्डकप फुटबलको सेमिफाइनलमा चर्च ब्वाइजलाई १० ले पराजित गरेको छ । दुहबी रंगशालामा दोस्रो हाफको ३४ औं मिनेटमा विराज महर्जनले गरेको गोल नै मनाङका लागि निर्णायक भयो । विराजले अनिल गुरुङको पासमा दोस्रो बार च्याप्दै गोल गरेका थिए । सुरुदेखि नै चर्च ब्वाइजलाई दबाबमा राखेको मनाङले पहिलो हाफमा पाएका अवसर सदुपयोग गर्न सकेन । नाइजेरियन खेलाडीसहित मैदान उत्रेको चर्च ब्वाइजले विपक्षीलाई खासै दबाब दिन सकेन । राष्ट्रिय खेलाडी विमल घर्तीमगरले पनि टिमका लागि उत्कृष्ट खेल पस्कन सकेनन् । बाँसको प्यारापिटमा बसेका खचाखच दर्शकको साथ पाएको चर्चले थोरै अवसर मात्र पायो । अन्तिम समयमा विमलले गोलका लागि निकै प्रयास गरे पनि त्यो सफल भएन ।दोस्रो हाफको १८ औं मिनेटमा मनाङका विराजले मिलाइदिएको बलमा निराजन मल्ल गोल गर्न चुकेका थिए । अनन्त तमाङको कर्नर बललाई पेनाल्टी बक्स नजिकबाटै विशाल राईले वान टच प्रहार गरे । तर त्यसलाई चर्चका गोलरक्षक विनय श्रेष्ठले विफल तुल्याइदिए । २१ औं मिनेटमा बुद्ध चेम्जोङको पासमा हेमन गुरुङको प्रहार पोस्ट माथिबाट जाँदा मनाङ चुक्चुकाउनुपर्यो । लगत्तै राज पौडेलको पासमा जाङबु शेर्पाले हानेको बल पोल छेउबाट बाहिरिएपछि चर्च ब्वाइज थप निरास भयो । चर्चका रमेश दंगालले फाउल गरेपछि प्राप्त फ्रिकिकलाई मनाङले सदुपयोग गर्न सकेन । प्याट्रिकले फ्रिकिक प्रहार विपक्षीलाई लाग्दै बाहिरियो । चर्चका राजले वान भर्सेज वानमा पोस्ट नजिकै पाएको बलमा सन्तुलन गुमाउँदा गोल हुन सकेन । मनाङका सुजल श्रेष्ठले बक्सभित्रै पाएका दुई सुन्दर अवसर गुमाए । चर्चका जाङ्बु शेर्पाले अन्तिम समयमा पाएको अवसर खेर फालेका थिए । खेलको म्यान अफ द म्याच मनाङका हेमन गुरुङ भए । उनले ७ हजार रुपैयाँ पाए । बिहीबार दोस्रो सेमिफाइनलमा त्रिभुवन आर्मी र अग्नि रूपन्देही ११ भिड्ने छन् ।
चितवनमा मिनी म्याराथनको तयारी,"चितवन (कास) जिल्लामै पहिलोपल्ट नेपो रोटा मिनी म्याराथन प्रतियोगिता हुने भएको छ । रोटरी क्लब अफ नारायणगढले प्रतियोगिता पुस ३ मा आयोजना हुने मंगलबार पत्रकार सम्मेलन गरेर जानकारी दिएको छ । म्याराथनको दूरी १५ किमि रहने छ । जिल्लावासीका लागि यस्तो प्रतियोगिता हुनु खुसीको कुरा हो, आयोजकका अध्यक्ष नारायण प्रधानले भने, त्यही भएर पहिलोपल्ट आयोजना गर्न लाग्दैछौं, राम्रो भए यसलाई निरन्तरता दिनेछौं । उनले मिनी म्याराथन सफल भए अर्को वर्ष हाफ म्याराथन गर्न सकिने बताए । स्पर्धामा १७ वर्षभन्दा माथिकाले भाग लिन पाउने छन् । संयोजक विज्ञानलाल श्रेष्ठका अनुसार रत्ननगरको टाँडीबजारबाट सुरु हुने दौड नारायणगढको लीलाचोकमा सकिने छ । विजेताले ५० हजार, उपविजेताले २५ हजार र तेस्रोले १५ हजार रुपैयाँ पुरस्कार पाउने छन् । पुरस्कार र दौडको हिसावले यो जिल्लाका लागि ठूलो प्रतियोगिता हो, संयोजक श्रेष्ठले भने । १ सय ५० भन्दा बढीको सहभागिता रहने आयोजकको अपेक्षा छ ।"
ललितपुरबाट खेल्ने तीन विदेशी तय,"काठमाडौं (कास) ललितपुर प्याट्रियट्सले बुधबार आफ्ना तीन विदेशी खेलाडीको नाम घोषणा गरेको छ । एभरेस्ट प्रिमियर लिग (ईपीएल) मा ललितपुरका तर्फबाट खेल्ने ती खेलाडीमा योगेश नगरसँगै सुबोधकुमार भाटी र जयकिशान रहेका छन् । योगेशले दिल्ली डेरडेभिल्सका लागि आईपीएलमा खेलिसकेका छन् । प्रतियोगिताको नियमअनुसार सहभागी प्रत्येक टिमले तीन विदेशी खेलाडी खेलाउनुपर्नेछ । सुबोध दिल्ली र जयकिशान बरोदाका खेलाडीका हुन् । टिमका मालिक किशोर महर्जनका अनुसार तीनै विदेशी खेलाडी डिसेम्बर १६ नेपाल आइपुग्ने छन् । उनीहरूले तीन सयदेखि पाँच सय डलर पारिश्रमिक पाउने छन् । ललितपुरले बुधबार नै आफ्ना मार्की प्लेयर ज्ञानेन्द्र मल्ललाई कप्तानी जिम्मेवारी पनि सुम्पेको छ । त्यस अवसरमा तीन विदेशी खेलाडीसँग १४ खेलाडी सदस्यीय टोलीको नाम सार्वजनिक गरिएको थियो । टिम प्रशिक्षकमा राजु बस्न्यात छन् । टिमका अरु प्रमुख खेलाडीमा मेहबुब आलम, सन्दीप लामिछाने, सोनु तामाङ, ललित राजवंशी, सन्दीप जोरा, शंकर राना, पवन सर्राफ, कुशल भर्तेल, राजवीर सिंह र रसिद खान छन् ।"
संरक्षणसँग जितेन्द्र पराजित,"हेटौंडा सामरी स्ल्याम राष्ट्रिय खुला लनटेनिसको बुधबार पुरुष एकलमा संरक्षणभूषण बज्राचार्य र प्रणव खनाल, सन्तोष खत्री र प्रदीप खड्का सेमिफाइनल पुगेका छन् । मध्यपृतना हेडक्वाटरको क्ले कोर्टमा संरक्षणले जितेन्द्र परियारलाई ६१, ६२, प्रणवले श्यामसुन्दर जिसीलाई ६२, ६१, सन्तोषले सुजन गुरुङलाई ६१, ६२ र प्रदीपले शक्ति शर्मालाई प्रतिस्पर्धात्मक खेलमा ७५, ५७, ६३ ले हराउँदै अन्तिम चार पक्का गरेका थिए ।४५ वर्षमाथि भेट्रानमा कृष्ण घले फाइनल पुगे । उनको फाइनल प्रतिद्वन्द्वी बिहीबार हुने खेलबाट टुंगो लाग्नेछ । ३५ वर्षमाथिको फाइनलमा नवीन चालिसे र गोपी भट्टराई भिड्ने छन् । नवीनले प्रह्लाद बस्नेतलाई ७५, ६१ र गोपीले कृष्णगोविन्द कासुलालाई ६२, ६३ को सेटमा हराए ।६० वर्षमाथि भेट्रानको फाइनलमा भरत रायमाझी पुगेका छन् । उनले मोहनबहाुर शाहीलाई ६०, ५३ को सेटमा हराए । ५५ वर्षमाथि मनोज राणा, च्याम्बा डुन्डुप, उत्तम लामा र प्रदीप शाही विजयी भएका छन् । मनोजले राजकुमार घिमिरेलाई ६२, ६०, च्याम्बाले राजकुमार गुरुङलाई ६२, ६४, उत्तमले ध्रुव गुरुङलाई ६१, ६२ र प्रदीपले राजेन्द्रसिंह भण्डारीलाई ६०, ६२ को सेटमा पराजित गरे ।फन डबल्सतर्फ संरक्षणभूषण र साजन ढुंगाना, सन्तोष र भरत रायमाझी, श्रीराम मगर र प्रीति बराल तथा जितेन्द्र परियार र देवबहादुर क्षत्रीको जोडी विजयी भएका छन् । संरक्षणको जोडीले चन्द्र शाही र राजेन्द्र सिंहलाई ८७, सन्तोषको जोडीले शक्ति शर्मा र बसन्त प्रधानलाई ९८, श्रीरामको जोडीले कमलबहादुर भण्डारी र सुमनकुमार खडालाई ८२ तथा जितेन्द्रको जोडीले राजकुमार घिमिरे र गोपी भट्टराईको जोडीलाई ८० को सेटमा हराए ।"
चेल्सीको सपना जीवन्त,"लन्डन (एएफपी) प्रशिक्षक एन्टोनियो कोन्टेको प्रिमियर लिग उपाधि जित्ने सपना जीवितै भन्ने दाबीलाई जीवन्त राख्न चेल्सीले मंगलबार राति हडर्सफिल्डलाई सजिलै ३१ ले हराएको छ । टिमोउ बाकायोकाले चेल्सीका लागि गोलको खाता खोले । उनले मोनाकोबाट आएयता खराब प्रदर्शनका लागि हुँदै आएको आलोचना शान्त पार्ने प्रयास गरे । त्यसपछि विलियन र पेड्रोले गोल थपे । जितपछि चेल्सी दोस्रो स्थानको म्यानचेस्टर युनाइटेडसँग अंक बराबरी गर्न सफल भएको छ । निकै मीठो जित रह्यो, कोन्टेले प्रतिक्रिया दिए, आज सुरुदेखि टिमले राम्रो फुटबल खेल्यो । यो सिजन सनसनीपूर्ण फुटबल खेलिरहेको बर्नली भने चेल्सी पछाडि चौथो स्थानमा उक्लेको छ । यसका लागि बर्नलीले स्टोक सिटीलाई १० ले हरायो । अर्कोतर्फ क्रिस्टल प्यालेसले वाट्फोर्डमाथि नाटकीय २१ को जित निकालेपछि रेलिगेसन क्षेत्र छाडेको छ । प्यालेसले खेलको अन्त्यतिर दुई गोल गरेको थियो । योसँगै टोली १७ औं स्थानमा उक्लेको छ । कोन्टेले वेस्ट ह्यामको हातबाट पराजित भएपछि चेल्सीले अब शीर्षस्थानको म्यानचेस्टर सिटीलाई चुनौती दिने सम्भावना समाप्त भएको बताएका थिए । तर अहिले आएर फेरि उनले उपाधिको सपना जीवन्त रहेको बताएका हुन् । हडर्सफिल्ड भने १२ औं स्थानमा रह्यो । खेलको अन्त्यतिर उसका लागि लुरान्ट डेपोटेरेले गरेको गोल सान्त्वना बन्यो । बर्नलीको जितमा भने एस्ली बार्नेसले निर्णायक गोल गरे । यो ८९ औं मिनेटमा सम्भव भएको थियो । यो जितपछि लंकासायरको औसत टिम ठूला टोली लिभरपुल, आर्सनल र टोटेनहमलाई उछिन्न सफल भएको हो । फुटबलमा त्यही सत्य हो, जुन हाम्रो अगाडि छ । तर हामीले सपना देख्न छाडेका छैनौं, बर्नलीका व्यवस्थापक सिन डेचले भने, हाम्रो टिमले अहिले राम्रो गरिरहेको छ । यस सिजन हामी राम्रो स्थितिमा हुनेछौं । प्यालेसले भने सेलहस्र्ट पार्कमा जित निकालेर रेलिगेसन क्षेत्र छाड्न सफल भएको हो । त्यस खेलमा वाट्फोर्डले डरेल जानमटको गोलले अग्रता लिएको थियो । तर बाकरी साकोले ८९ औं मिनेटमा प्यालेसका लागि बराबरी गोल गरे । त्यसयता जेम्स म्याकअर्थरले निर्णायक गोल गरे । जितपछि व्यवस्थापक रोड हड्सनले प्रतिक्रिया दिए, जति बेला अन्तिम मिनेटमा खेल जितिन्छ, यसले खेलाडीले कस्तो प्रदर्शन गरिरहेको छ, त्यो थाहा हुन्छ । यो जित हाम्रो समर्थकले मन पराउने खाले छ । तर हामीलाई अझै धेरै लामो यात्रा तय गर्नु छ । मलाई विश्वास छ, यो यात्रामा हामी सफल हुनेछौं ।"
रोहितको कीर्तिमान,"उनले आफ्नो पहिलो सय रन १ सय १५ बलमा पूरा गरे । उनले दोस्रो सय रनका लागि भने ३८ बलमात्र उपयोग गरे । दायाँहाते ब्याट्सम्यान रोहितले यसअघि सन् २०१३ मा अस्ट्ेरलियाविरुद्ध बेंग्लोरमा २ सय ९ रन बनाएका थिए । त्यसको एक वर्षपछि रोहितले कोलकातामा श्रीलंकाविरुद्ध २ सय ६४ रन जोडेका थिए । वान डे क्रिकेटमा दोहोरो शतक बनाउने अरु ब्याट्सम्यानमा न्युजिल्यान्डका मार्टिन गुप्टिल, भारतका वीरेन्द्र सहवाग, वेस्ट इन्डिजका क्रिस गेल र भारतका सचिन तेन्दुलकर छन् ।रोहितले प्रारम्भिक जोडी शिखर धवनसँग मिलेर सकारात्मक सुरुआत दिलाए । शिखरले ६८ रन बनाए । पहिलो वान डेमा १ सय १२ रनमा अलआउट भएको भारतले दोस्रो खेलमा भने रनवर्षा गरेको हो । रोहितले दोस्रो विकेटका लागि श्रेयस सन्तोस अयरसँग मिलेर २ सय १३ रनको साझेदारी गरे । श्रेयसले ८८ रन बनाए । शिखरले भने ९ चौका प्रहार गरे । त्यसका लागि उनले ६७ बल सामना गरे । उनी सचिथ पाथिरनाको बलमा मिडविकेटमा समातिए ।भारतको इनिङ्समा एक छेउ रोहितले आक्रमण प्रदर्शन गरे भने अर्को छेउबाट श्रेयसले उनलाई संयमतापूर्वक साथ दिए । ठूलो स्कोर पछयाइरहेको श्रीलंका सुरुदेखि नै दबाबमा थियो र कुनै पनि समय त्यो लक्ष्यसम्म पुग्ने सक्ने छाँट देखाउन सकेन । श्रीलंकाले ३० रनको अन्तरमा आफ्ना दुवै प्रारम्भिक ब्याट्सम्यान गुमाइसकेको थियो । उसका लागि एन्जेलो म्याथ्युजले सर्वाधिक १ सय ११ रन बनाएर नटआउट रहे । भारतका लागि लेग स्पिनर युजभेन्द्र चाहलले तीन विकेट लिए । अब तेस्रो तथा निर्णायक खेल आइतबार विशाखापट्नममा हुनेछ ।"
सिटी एक कदम अगाडि,"सिमोन एभान्स, म्यानचेस्टर (रोयटर्स) म्यानचेस्टर सिटी आइतबार म्यानचेस्टर डर्बीमा छिमेकी टोली म्यानचेस्टर युनाइटेडलाई २१ ले पराजित गरेसँगै प्रिमियर लिगको अंकतालिकामा ११ अंकको अग्रता बनाउन सफल रह्यो । यससँगै टोलीले एकै सिजनमा लगातार १४ जितको कीर्तिमान पनि आफ्नो नाम गर्यो । तर आइतबारको खेलले अंकतालिकाको अग्रताले मात्र सिटीको उत्कृष्टता यथार्थपरक नहुने प्रस्ट पार्यो । सिटीको पास खेल्ने शैली म्यानचेस्टरको चिसो रातमा विगतजस्तो सटिक हुन सकेन । तर आफ्नो सबैभन्दा ठूलो प्रतिद्वन्द्वीको घरेलु मैदानमा उपाधि दौड र स्थानीय प्रतिष्ठाको लडाइँमा सिटी सफल भयो । त्यो पनि पेप ग्वार्डिओलाको आफ्नै शैलीमा । केही आलोचकले सिटीले इंग्ल्यान्डमा बार्सिलोनाजस्तो खेल्न सक्दैन भन्ने सुन्दै आएको थिएा । तर मैले त्यस्तो सम्भव छ भनेर सिद्ध पारिदिएँ, ग्वार्डिओलाले भने ।ग्वार्डिओलाले बायर्न र बार्सामा खेलाउँदै आएको पोजिसन परिवर्तन, खेलाडीबीचको संयोजन, चलाखीपूर्ण पास र अगाडि बढ्ने शैली सिटीको खेलमा पनि देख्न सकिन्छ । यसबाहेक सिटीले प्रिमियर लिगमा सफलता हात पर्न चाहिने शारीरिक शक्ति, आक्रमण मनस्थिति र ठूला टोलीविरुद्ध डट्ने क्षमता पनि प्रस्तुत गर्न सफल रह्यो । पेप ग्वार्डिओलाले पछिल्लो सिजन प्रिमियर लिग च्याम्पियन चेल्सीभन्दा १५ अंकले पछाडि रहँदा टोलीको बलियो र कमजोर पाटो राम्रोसँग बुझे । यस सिजन डिफेन्समा बलियो देखिएको सिटी आक्रमणमा अझै धेरै विकल्पसाथ डरलाग्दो देखिएको छ । कागजमा बलियो रहेको टोलीले मैदानमा केही संघर्ष गर्नुपरे पनि नतिजा आफ्नो पक्षमा पार्दै आएको छ ।ग्वार्डिओलाले बिरलै आफ्नो विपक्षी टोलीलाई होच्याएर बोल्छन् । तर युनाइटेडका जोसे मोउरिन्होले लगातार खेलअघि र पछि आक्रामक रूपमा बोलेपछि उनले कूटनीतिक ढंगले जवाफ फर्काए । हामीले जित्यौं किनकि हाम्रो राम्रो टोली थियौं । हामीले सबै पक्षमा उनीहरूभन्दा राम्रो प्रदर्शन गर्यौं, उनले भने । र उनी बिल्कुल सही थिए । विशेष गरी पहिलो हाफमा युनाइटेडले बल पोसेसन राख्न सकेन । जसका कारण सिटीले आफूले चाहे जसरी बल खेल्न पायो । सिटीका रहिम स्टर्लिङ र लेरोय साने निरन्तर चलायमान हुँदा युनाइटेडको डिफेन्सलाई निकै कठिन भइरहेको थियो । तर उनीहरूले दुवै गोल सेटपिसबाट खाए ।सिटी आक्रमणमा अन्य खेलझैं उत्कृष्ट नभए पनि रोमेलु लुकाकु चलन नसक्दा युनाइटेडभन्दा निकै राम्रो देखिएको थियो । एन्थोनी मार्टियल र मार्कस रासफोर्डले सिटीको डिफेन्सलाई चिर्न नसक्दा युनाइटेड एक कदम पछाडि परेको हो । सिटीका केभिन डे बु्रयनले सोचेअनुरुप खेल्न नसके पनि पाउल पोग्बाको अनुपस्थितिमा युनाइटेड फितलो देखियो । ग्वार्डिओलाले भनेअनुसार उपाधि भिडन्त डिसेम्बरमा छिनोफानो हुँदैन । तर सिटी गणितीय हिसाबमा भने अगाडि छ । सिटीको मैदानभित्रको प्रदर्शन हेर्दा उपाधिको दाबेदारीमा अन्य टोली आउने सम्भावना कम छ । लगातार केही असम्भव नतिजाहरू आएमात्र सिटी मे महिनामा उपाधि जित्नबाट वञ्चित हुनेछ ।"
शुक्र र प्रतिमा फेरि सफल,"काठमाडौं (कास) डिफेन्डिङ च्याम्पियन शुक्रबहादुर राई र प्रतिमा शेर्पाले बुधबार गोकर्ण गल्फ क्लबमा सम्पन्न सीएमएस छैटौं फाल्डो सिरिज नेपालको उपाधि रक्षा गरेका छन् ।धरानका शुक्रले पार ७२ को कोर्समा अन्तिम दिन चार ओभर ७६ स्कोर गरेर १७२१ वर्षको उमेर समूहमा विपिन तामाङलाई १० स्ट्रोकले पछाडि पार्दै सफलता हात पारेका हुन् । तीन दिने प्रतियोगितामा उनको कुल स्कोर ११ ओभर २ सय ७७ रह्यो । विपिनले अन्तिम चरणमा सात ओभर ७९ को कार्ड बनाए ।गल्र्समा प्रतिमाले कुल १४ ओभर २ सय ३० स्कोर गरिन् । अन्तिम दिन चार ओभर ७६ खेलेकी उनले दोस्रो स्थानमा रहेकी कश्मिरा शाहमाथि ३७ शटको अग्रता लिदै प्रतियोगिता टुंग्याइन् । कश्मिराले अन्तिम चरणमा १९ ओभर ९१ स्कोर गरेकी थिइन् ।ब्वाइज १२१६ वर्षको समूहमा सुवास घिसिङ रोमाञ्चक प्रतिस्पर्धामा भारतका मोहनीष शाहलाई एक स्ट्रोकले पराजित गर्दै पहिलो भए । अन्तिम दिन सुवासले चार ओभर ७६ र शाहले एक ओभर ७३ खेलेका थिए । सुवासको कुल स्को १६ ओभर २ सय ३२ रह्यो ।नेपाल गल्फ संघद्वारा आयोजित प्रतियोगितामा २३ खेलाडी सहभागी थिए । तीनै स्पर्धाको विजेताका रूपमा शुक्र, प्रतिमा र सुवास फाल्डो सिरिज एसिया ग्रान्ड फाइनललाई छनोट भए । निक फाल्डोद्वारा सञ्चालित एसिया ग्रान्ड फाइनल भियतनामको डानाङमा २०१८, मार्चमा हुनेछ ।गल्फ संघले राष्ट्रिय टिम तयारीका लागि फाल्डो सिरिज नेपालबाट चार महिलासहित १४ खेलाडी छनोट पनि गर्यो । सुवास घिसिङ, विनोद तामाङ, राहुल बिके, रितेश तामाङ, विशेष राई, प्रिन्स भण्डारी, रोहित लामा, सुजन सुनार, सञ्जय परियार, समीर बिके, प्रतिमा शेर्पा, कश्मिरा शाह, प्रतिभा राई र जुनी गुरुङ छानिए । उनीहरूलाई अस्ट्रेलियन प्रशिक्षक किम बाल्दविनले एक साता ट्रेनिङ दिनेछन्, उनले भने ।"
कलेज फुटसल आज,"काठमाडौं (कास) एकदिने एभरेस्ट बैंक अन्तरकलेज फुटसल प्रतियोगिता आज बिहीबार हुने भएको छ । स्पर्धामा २० टिमले चार समूहमा रहेर लिगकम नकआउटका आधारमा प्रतिस्पर्धा गर्ने छन् । समूह ए मा एपेक्स, क्वेस्ट, ट्रिटन, गेट वे र हिमालय तथा समूह बी मा एम्बिसन, सन वे, नेसनल, कसमस र लालीगुराँस छन् । समूह सी मा ग्लासियर, टाइम्स, जेभियर, चारुमती, लुम्बिनी तथा समूह डी मा एसएआईएम, सरस्वती कुञ्ज, लिभरपुल, एनआईसी र चाणक्य कलेज छन् । विजेताले ५५ हजार र उपविजेताले २५ हजार रुपैयाँ पुरस्कार प्राप्त गर्नेछन् ।"
युवराज लेभल टु प्रशिक्षक,काठमाडौं (कास) नेपाल ट्रायथलनका प्रशिक्षक युवराज सुनुवार लेभल टु प्रशिक्षक बन्न सफल भएका छन् ।दक्षिण कोरियाको इन्चोनमा सम्पन्न लेभल टु प्रशिक्षक प्रशिक्षण कोर्समा सुनुवार उत्तीर्ण भएको नेपाल ट्रायथलन संघले जनाएको छ । उनी दक्षिण एसियामा नै लेभल टु प्रशिक्षक प्रशिक्षण कोर्स उत्तीर्ण गर्ने एकमात्र प्रशिक्षक भएको जनाइएको छ । कोर्समा नेपालसहित विश्वका ३१ राष्ट्रका ५८ प्रशिक्षकको सहभागिता रहेको थियो ।
