शीर्षक,विवरण
समानुपातिक परिणाम  एमाले नै अगाडि,"प्रत्यक्षमा वाम गठबन्धनको दुईतिहाइकाठमाडौं (कास) वाम गठबन्धनले प्रतिनिधिसभाको प्रत्यक्षमा दुई तिहाइ सिटमा जित हात पारेको छ । कुल १ सय ६५ सिटमध्ये राति ११ बजेसम्म एउटा क्षेत्रको मात्र गणना बाँकी थियो । एमालेको ८० र माओवादीको ३६ सहित वाम गठबन्धनमा सामेल भएका राष्ट्रिय जनमोर्चाको १ र राप्रपाको १ समेत गरी ११८ सिट पुगेको छ । तेस्रो स्थानमा रहेको कांग्रेस २२ सिटमा सीमित छ । राष्ट्रिय जनता पार्टीले ११ र संघीय समाजवादी फोरमले १० सिट जितेका छन् । राति ११ बजेसम्मको गणनामा सुनसरी३ मा कांग्रेस नेता विजयकुमार गच्छदार एमालेकी भगवती चौधरीभन्दा ४४ मतले मात्र पछाडि थिए ।प्रदेशसभातर्फको प्रत्यक्षमा १ सिटको मात्र गणना बाँकी हुँदा एमालेले १६६, माओवादी केन्द्रले ७३, कांग्रेसले ४४ र अन्यले ४६ स्थानमा जित हात पारेका छन् ।"
के गर्लान् देउवा ?,"काठमाडौं प्रत्यक्षतर्फ नराम्रो पराजय व्यहोरे पनि कांग्रेस नेतृत्वलाई समानुपातिकतर्फ राम्रै मत आउने आस थियो । तर एमाले र माओवादी केन्द्रबीच भएको गठबन्धनका कारण मात्रै पार्टी कमजोर भएको हो भन्ने नेतृत्वको तर्कलाई समानुपातिकतर्फ कांग्रेसले पार्टीले ल्याउँदै गरेको मतले पनि सावित गर्न नसक्ने देखिइसकेको छ । समानुपातिकतर्फ समेत एमाले नै अग्रस्थानमा आएपछि प्रधानमन्त्रीसमेत रहेका कांग्रेस सभापति शेरबहादुर देउवाले चुनावी परिणामलाई लिएर पार्टीभित्रबाटै परिरहेका दबाब कसरी झेल्लान् ? कांग्रेसका नयाँ पुस्ताका नेताहरूले विशेष महाधिवेशन बोलाएरै पार्टीले कार्यकर्तामा पुनर्जागरणको सन्देश दिन आवश्यक रहेको बताउन थालेका छन् । तर देउवानिकट नेताहरू महाधिवेशन आह्वान गर्ने पक्षमा देखिँदैनन्, हालको पराजयलाई सामान्य चुनावी जितहारका रूपमा लिनुपर्ने बताउँछन् । विशेष महाधिवेशन माग गर्दै आएका केन्द्रीय नेता गगन थापा भने पहिलो पुस्ताबाट पार्टीको पुनर्जागरण सम्भावना नरहेको ठान्छन् । यसको अर्थ युवा पुस्तालाई नेतृत्व दिएकै कारण पार्टीमा पुनर्जागरण भइहाल्छ भन्ने पक्षमा उनी छैनन् । नेतृत्व दिने कि नदिने भन्ने मुख्य प्रश्न होइन । अबको पाँच वर्षसम्म पार्टीलाई एक नम्बरमा पुर्याउन युवा पुस्तालाई काम गर्ने वातावरण दिनुपर्छ भन्ने कुरा मुख्य हो, उनले भने, तल्लो तहसम्म पार्टीलाई पुनर्जागरण गर्न सक्ने क्षमता हामीसँग छ, पदको लोभ छैन । तर, काम गर्ने वातावरण नेतृत्वले देओस् । एक नम्बरको पार्टी बनाएर हाम्रो पुस्ताले देखाउन सक्छ । अर्का नेता धनराज गुरुङले हालको अवस्था आउनुका पछाडि वाम गठबन्धनमात्रै कारण नभएको बताउँदै पार्टी र सरकार सञ्चालनमा समयको वेग बुझ्न नसक्दाको परिणति देखापरेको बताए । अब पुरानो पीढीले नेतृत्व छाडेर अभिभावकको भूमिकामा बस्नुपर्छ । मिति नाघेको औषधि मानिसको जीवनमा जति हानिकारक हुन्छ, पार्टी जीवनमा पनि यो पुस्ता अझै रहनु उत्तिकै हानिकारक छ, गुरुङले भने, यो वर्गका सबै नेताले अब ठाउँ छाडिदिएर अभिभावक भएर बसिदियो भने कांग्रेस फेरि अबको पाँच वर्षमा एक नम्बरमा आउँछ । उनले केन्द्रदेखि तल्लो तहसम्मको पार्टी संरचनामा पुनर्गठन नै सुधारको पहिलो खुड्किलो रहेको बताए । कांग्रेस सभापति देउवा निकट केन्द्रीय सदस्य प्रकाशशरण महतले भने तत्कालै महाधिवेशन या महासमिति बैठक नबोलाइने धारणा राखे । समानुपातिकको गणना सकिएलगत्तै केन्द्रीय कार्यसमिति बैठक बोलाएर कमीकमजोरीबारे छलफल गरिने उनले बताए । हाम्रो सबैभन्दा कमजोरी आफूले गरेका राम्रा कामलाई पनि प्रचार गर्न नसक्नु हो, महतले थपे, अब कांग्रेसले प्रोपोगन्डाको मेसिनरी राम्ररी चलाउन र परम्परागत शैली हटाउन सक्नुपर्छ । नेतृत्वमा को रहनेभन्दा पनि हामीले के गर्ने भन्ने कुरा बढी महत्त्वपूर्ण छ । उनका अनुसार पार्टीमा आमूल सुधार आवश्यक छ, त्यो भनेको पार्टी सञ्चालन प्रणालीलाई वैज्ञानिक बनाउनु र संगठनमा व्यापक कार्यविभाजन गर्नु हो ।नेता थापाले चाहिँ पार्टीले लिने एजेन्डा र नीतिगत सिद्धान्तको प्रस्टता नेतृत्वबाटै आउनुपर्ने बताए । नेतृत्व नै हामीलाई चाहिन्छ भन्दा महत्त्वाकांक्षी भनिएला, तर नेतृत्वको स्वीकार्यतासँगै पार्टीको एजेन्डामा प्रस्टता हुन सक्यो भने हामी पार्टीलाई एक नम्बर बनाउने अभियान सुरु गर्छौं, उनले भने ।समानुपातिकतर्फको मतगणनाले वाम गठबन्धनका कारण मात्रै नभएर कांग्रेसको आफ्नै जनमत पनि खस्केको देखाउँछ । २०६४ को चुनावमा यस्तै हार व्यहोरेको कांग्रेस तत्कालीन सभापति सुशील कोइरालाको नेतृत्वमा भएको ०७० सालको चुनावमा पहिलो दल बन्न सफल भएको थियो । त्यसपछि कांग्रेस ठूलो दल भएकै अवस्थामा संविधान जारी भयो । संविधान कार्यान्वयन गर्ने महत्त्वपूर्ण स्थानीय तह (पहिलो चरणमा माओवादी नेतृत्वमा भएको बाहेक) प्रदेश र संघीय निर्वाचनसमेत कांग्रेसकै नेतृत्वमा सम्पन्न भए । तर, कांग्रेसलाई चुनावमा जनताले पत्याएनन् । कांग्रेस नेता थापाका अनुसार सरकारका केही गलत कामकारबाहीका कारण सबै राम्रा र ऐतिहासिक काम छायामा पार्ने गरी कालो बादल लाग्यो, जसलाई चिरेर कांग्रेस नेतृत्व अघि बढ्न सकेन । कांग्रेसको पराजयलाई धेरै नेताले पार्टी सभापतिसमेत रहेका प्रधानमन्त्री देउवाको कार्यशैलीलाई मुख्य जिम्मेवार ठानेका छन् । कांग्रेसका एक केन्द्रीय सदस्यले देउवालाई पार्टी संगठनको भन्दा सत्ता राजनीतिसँग बढी चिन्ता भएकै कारण पार्टीका काम ठप्पप्राय: भएको बताए । सरकारमा रहँदा पनि देउवाले आम जनमतविपरीत आईजीपी प्रकरण, तत्कालीन प्रधानन्यायाधीश सुशीला कार्कीमाथि महाअभियोग प्रस्ताव दर्ता गर्ने, विवादास्पद व्यक्तिलाई राजदूत बनाउनेलगायत निर्णय लिए, जसले कांग्रेसको सहरी जनमतलाई बढी चिढायो । देउवाले सभापति निर्वाचित भएको दुई वर्ष बित्न लाग्दा पनि पार्टी उपसभापति, महामन्त्री, सहमहामन्त्री बनाउन सकेका छैनन् । केन्द्रीय कार्यसमितिले पूर्णता पाएको छैन । ४२ विभाग बन्न सकेका छैनन् । राष्ट्रिय र समसामयिक एजेन्डामा पार्टीभित्र छलफल गर्ने क्रम टुटेको छ । केन्द्रीय कार्यसमितिको बैठक महिनौं बोलाइन्न । गिरिजाप्रसाद कोइरालाले सत्ता र शक्तिमा मात्र रमाउने संस्कृतिको विकास गरे, देउवाले त्यसैलाई चरमोत्कर्षमा पुर्याउने काम गरे, ती नेताको भनाइ छ, शक्ति आर्जन गर्नका लागि पार्टीको नेतृत्वमा आउने र नेतृत्वमा आइसकेपछि त्यसैलाई उपयोग गर्दै सत्ता राजनीति मियो बन्ने गिरिजाप्रसादकै प्रवृत्ति देउवामा हावी देखिन थाल्यो । त्यसैले पार्टी कमजोर बन्दै गयो । महत विगतमा पनि त्यस्तै भएकाले अहिलेको नेतृत्वको आलोचना गरेरमात्रै समाधान नहुने बताउँछन् । केही समयअघि यस्तै आलोचना हुँदा देउवाले आफू निकटहरूसँग गिरिजाप्रसाद र सुशील कोइरालाले त्यही गर्दा हुने, मैले गर्दा किन नहुने ? भनी टिप्पणी गरेका थिए । अघिल्लो पुस्ताले पनि त्यस्तै गरेकाले अहिले पनि त्यही शैलीमा पार्टी सञ्चालन भएको हो, तर यो शैलीमा अब चल्दैन, महतले भने, वाम गठबन्धनसँग प्रतिस्पर्धा गर्न पार्टीमा आमूल परिवर्तन हुन आवश्यक छ । यतिबेला पार्टीका कमीकमजोरीबारे छलफल गर्ने मात्रै नभएर नेतृत्वमाथि नै प्रश्न उठिरहेका बेला देउवाले केन्द्रीय कार्यसमितिको बैठक बोलाएरमात्रै टार्लान् या महासमिति र महाधिवेशन बोलाउलान् ? महतका अनुसार पहिला केन्द्रीय कार्यसमितिको बैठकमा छलफल भएपछि आवश्यक परे मात्रै महाधिवेशन र महासमितिको बैठक बोलाइने छ । तर, युवा नेता थापा र गुरुङ भने तत्काल विशेष महाधिवेशन नै बोलाउनुपर्ने बताउँछन् । थापाका अनुसार कांग्रेसको केन्द्रदेखि तलसम्मको संरचना अहिले पनि पुरानै छ । २ सय ४० निर्वाचन क्षेत्रबाट १ सय ६५ निर्वाचन क्षेत्रमा परिणत हुँदा पनि कांग्रेसको संगठन पुरानै निर्वाचन क्षेत्रको आधारमा छ । स्थानीय तह ७ सय ४४ छन् । स्थानीय तहको संरचना र संघीय ढाँचाअनुसार पार्टीलाई रूपान्तरण गर्नका लागि अर्ली महाधिवेशन बोलाउनुपर्छ, उनले भने । गुरुङ नेतृत्व हस्तान्तरण नै अबको प्रमुख मुद्दा हुने भएकाले केन्द्रीय कार्यसमितिमा छलफल गरेर मात्रै नहुने बताउँछन् । पार्टी नै पुनर्गठन गर्नुपर्ने छ । नत्र कांग्रेस जोगिन्न, उनले भने, त्यसका लागि महाधिवेशन नै बोलाउन आवश्यक छ ।"
जनमतको पूर्ण उपयोग गर्छाैं,"दमक एमाले अध्यक्ष केपी ओलीले प्राप्त जनमतको पूर्ण उपयोग गर्दै देशलाई समृद्ध बनाउने दाबी गरेका छन् । उनले आफ्नो जीवनको ५० वर्ष लामो राजनीतिक संघर्षपछि पहिलो पटक कम्युनिस्ट पार्टीलाई जनताले बहुमत दिएकाले यो मौका नचुकाउने अठोट व्यक्त गरे । झापा५ बाट प्रतिनिधिसभा सदस्यमा निर्वाचित भएलगत्तै गृहजिल्ला आएका ओली दुई दिनसम्म गाउँ घुमेर मतदातालाई धन्यवाद दिए । सोमबार बिहान साढे ११ बजे भद्रपुर विमानस्थल ओर्लिएका ओली राति १० बजेसम्म विजय र्याली र कोणसभामा व्यस्त रहे । मंगलबार पनि बिहान साढे ९ बजे निवासबाट निस्किएका उनी दिनभर मतदातालाई धन्यवाद दिएर बेलुका राजधानी फर्किए ।चुनावी अभियानमा विपक्षीविरुद्ध कडा रूपमा प्रस्तुत भएका ओली दुई दिनमा आफ्नो निर्वाचन क्षेत्रसहित जिल्लाका करिब एक दर्जन कार्यक्रममा विनम्रतासाथ प्रस्तुत भएका थिए । वाम गठबन्धन संयोजन समितिका संयोजकसमेत रहेका ओलीको भाषणमा बहुमतको कुनै दम्भ झल्किएन । बरु उनले पराजित भए पनि देश बनाउने अभियानमा सहयोग गर्न कांग्रेसलाई पटकपटक आग्रह गरिरहे । मंगलबार आफ्नो निर्वाचन क्षेत्रभित्रको गौरीगन्ज बजारमा आयोजित धन्यवाद सभामा ओलीले विगत बिर्सिएर देश बनाउने अभियानमा अघि बढ्न सबैलाई आग्रह गरे । उनले जातीयता, धार्मिक, पहाडी, मधेसीजस्ता कुरा झिकेर देशलाई समृद्ध बनाउने अभियानमा बाधा नपुर्याउन पनि अनुरोध गरे । उनले भने, अब पनि जातीयताको कुरा गरेर, क्षेत्रीयताको कुरा गरेर, पहाडीमधेसीको कुरा गरेर देश विकासमा बाधा नपुर्याउँ । हामी कसैसँग समृद्धिको अभियानलाई टुंगोमा पुर्याउनुको विकल्प छैन । विकासमा असहयोग गरे बढारिने चेतावनी पनि ओलीले दिए । अब विकासमा असहयोगी भूमिका खेल्नेहरू आफैं बढारिने छन् । मिलेर देश बनाउनु नै सबैको हित हुनेछ, उनले थपे । केही समयभित्रै बन्ने बहुमत प्राप्त कम्युनिस्ट सरकारले गर्ने विकास कुनै पार्टी वा समुदायमा मात्र सीमित नरहने उनको भनाइ थियो । मंगलबारै गौरादहमा आयोजित सभामा ओलीले लोकतन्त्रको सुदृढीकरण, विकास र समृद्धिले समग्र मुलुकलाई उचाइमा लैजाने बताए । उनले पक्षप्रतिपक्षको नाममा कसैलाई भेदभाव नगरी सबैलाई सम्मान गरेर अघि बढ्ने प्रण पनि गरे । मुलुक नयाँ चरणमा प्रवेश गर्न लागेको भन्दै उनले अब पुरानो शैलीको राजनीति नबिक्ने सुनाए ।अब बन्ने कम्युनिस्ट सरकारले देश बनाउने कुरामा शंका नगर्न आश्वस्त पार्दै ओलीले मतदातासँग भने, हामीले घोषणापत्रमार्फत सार्वजनिक गरेका योजनाहरूलाई तपाईंहरूले अनुमोदन गरिदिनुभएको छ । अब त्यसलाई कार्यान्वयन गर्नेछौं, विश्वस्त रहनुस्, तपाईंको मत खेर जाने छैन । देश बनाउने नाममा कुनै बेइमानी नहुने उनले प्रण गरे ।चुनावी प्रतिस्पर्धामा लोकतन्त्रको धर्म पालना गरेको भन्दै ओलीले कांग्रेसप्रति आभार व्यक्त गरे । वाम गठबन्धनको लहर आएका बेला कांग्रेसका साथीहरूले हामीसँग चुनावी प्रतिस्पर्धामा उत्रिएर लोकतान्त्रिक पद्धतिको पालना गर्नुभयो । यसका लागि उहाँहरूलाई धन्यवाद ओलीले भने, हारजित जे भए पनि अब देश बनाउन सबै मिलेर अघि बढौं । हामी विकास र समृद्धिमा सहयोग गर्ने जोकोहीलाई साथै लिएर अघि बढ्न आतुर छौं । उनले कार्यकर्तालाई जनताको सेवामा समर्पित हुन निर्देशन पनि दिए ।"
प्रदेश प्रमुख नियुक्त नगर्न एमाले दबाब,"काठमाडौं (कास) एमालेले प्रदेश प्रमुखहरूको नियुक्ति हतारमा नगर्न सरकारलाई दबाब दिएको छ । प्रदेशसभा र प्रतिनिधिसभा चुनाव सम्पन्न भई नयाँ सरकार गठनको संघारमा रहेकाले प्रदेश प्रमुखसहितका दीर्घकालीन प्रभाव राख्ने नियुक्ति नगर्न एमालेले प्रधानमन्त्री शेरबहादुर देउवालाई दबाब दिएको हो । यतिबेला प्रदेश प्रमुखको नियुक्ति गर्न मिल्दैन । राजनीतिक सहमतिमा गरिने नियुक्ति वर्तमान सरकारले एक्लै गर्न सक्दैन, एमालेका पोलिटब्युरो सदस्य विष्णु रिमालले मंगलबार कान्तिपुरसँग भने, हतारिएर निर्णय नगर्न हामीले प्रधानमन्त्रीलाई सन्देश पुर्याएका छौं ।स्वतन्त्र, निर्विवादित र प्रतिष्ठित छविका व्यक्तिलाई ७ वटै प्रदेशमा प्रमुख नियुक्त गर्न बाँकी छ । प्रदेश प्रमुखले मुख्य मन्त्रीलाई शपथ गराउनेसहितका कामकारबाही गर्नेछन् । एमाले नेता रिमालले सरकारले जबर्जस्ती प्रदेश प्रमुख नियुक्त गरे पछि बन्ने एमाले नेतृत्वको सरकारले हटाउने चेतावनीसमेत दिए । कामचलाउ सरकारले यसरी नियुक्ति गर्ने नै होइन । एमाले र माओवादी केन्द्रसँग सरकारले छलफलसमेत गरेको छैन । यो अवस्थामा नियुक्त हुने व्यक्तिलाई समेत विवादमा पार्ने गरी कुनै निर्णय नहोस् भनी हामीले सम्बन्धित निकायमा भनेका छौं, रिमालले जानकारी दिए । मन्त्रिपरिषदको सोमबार बसेको बैठकमा प्रधानमन्त्री शेरबहादुर देउवाले प्रदेश प्रमुख नियुक्तिको तयारीबारे सुनाएका थिए । सम्भवत: आउने बैठकमा नियुक्ति हुने जानकारी देउवाले मन्त्रिपरिषदका सदस्यहरूलाई दिएका थिए । एमाले महासचिव ईश्वर पोखरेलले सोमबारै विज्ञप्ति जारी गरी प्रदेश प्रमुखलगायत नियुक्ति प्रयास नगर्न आग्रह गरेका थिए । स्रोतका अनुसार एमाले र माओवादी केन्द्रका नेताहरूले त्यस्तो नियुक्तिमा सहयोग नगर्न मुख्य सचिव लोकदर्शन रेग्मीलाई समेत दबाब दिएका छन् । रिमालले न्यायपालिकामा समेत नियुक्तिको प्रयास भएको भन्दै त्यसको विरोध गरिने जनाउ दिए ।"
पुन: मतदान माग,"काठमाडौं (कास) कांग्रेसले तनहुँ २ को प्रदेशसभा (क) अन्तर्गतका ५ मतदान केन्द्रमा पुन: मतदान गर्न माग गरेको छ । उक्त प्रदेशसभामा कांग्रेस उम्मेदवार प्रदीप पौडेल माओवादीकी आशा खनालसँग ५ मतले पराजित भएका थिए । मतगणना गर्दा ५ वटा बाकसमा जम्मा खसेको मत २३ सय २८ भनी मुचुल्का गरिएकामा मतगणनापश्चात् सदर र बदर मत संख्या जोड्दा २३ सय ७० देखिएको कांग्रेसको दाबी छ । मतगणनामा संलग्न कर्मचारीको प्रत्यक्ष संलग्नता र निर्वाचन अधिकृतको संरक्षणमा गरिएको उक्त धाँधलीयुक्त मतगणनाको परिणाम कांग्रेस अस्वीकार गर्छ, कांग्रेसले मंगलबार जारी गरेको विज्ञप्तिमा उल्लेख छ । ४२ मत बढी देखाएर गरिएको असंवैधानिक मतगणना र घोषित परिणाम बदर गर्न कांग्रेसको माग छ । अमरज्योति मावि ग्यारसिंह, जनजुक्त शाही मावि, जनजौकुमारी शाही आधारभूत विद्यालय (क) म्याग्दे ७, उदय मावि ठूलोटार (ख) र म्याग्दे ४ को मिन मावि मतदान केन्द्रमा पुन: मतदानको माग पनि कांग्रेसले गरेको छ ।"
के हुँदै छन् नगरका महत्त्वाकांक्षी योजना ?,"काठमाडौं स्थानीय तहदेखि केन्द्रसम्मका चुनावमा जनतासामु बाँड्ने आश्वासन र सुनाउने महत्त्वाकांक्षी योजनाको सूची लामै हुन सक्छ । छ महिनाअघि सम्पन्न स्थानीय तहको चुनावमा मत माग्न जाँदा मेयर आकांक्षीले प्रस्तुत गरेका योजना आज कहाँ छन् त ? ती योजना र कार्यक्रममध्ये केहीले स्थान पाएका छन् भने केही अलपत्रै छन् ।काठमाडौं जिल्लाअन्तर्गतका मेयरले आफूहरूको महत्त्वाकांक्षी योजनालाई ध्यान दिँदै काम अघि बढाएको बताएका छन् । दक्षिणकाली नगरपालिकाका मेयर मोहन बस्नेतले पर्यटन सम्भावना प्रबल रहेकाले धार्मिक र वातावरणीय पर्यटन प्रवद्र्धनका लागि काम गर्ने बताएका थिए । यो नगरपालिकामा हिन्दुहरूको आस्थाको केन्द्र दक्षिणकाली मन्दिरका साथै बौद्धमार्गीका लागि दर्जनजति गुम्बा छन् । गुम्बाहरूले आन्तरिक र विदेशी पर्यटक भित्र्याउने गरेकाले प्रवेश शुल्क लगाउनेबारे विचार गरिरहेको जनाइएको छ । मेयर बस्नेत भन्छन्, केही महिनापछि यो सडक कालोपत्रे हुने योजना छ, यसले पर्यटक आवागमनमा सहजता ल्याउन सक्छ । गोरखनाथ मन्दिर, बज्रयोगिनी, सरस्वती मन्दिरका साथै गुम्बाबाट समेत यो नगरले आम्दानी गर्न सक्छ ।सामुदायिक वनले पर्यटक लोभ्याउने भएकाले पर्यटन विकासका लागि उपयोग गर्न उपभोक्ता समितिहरूसँग छलफल भइरहेको नगरपालिका स्रोतले जनाएको छ । वनमा जडीबुटी रोप्ने प्राथमिकता दिइने मेयर बस्नेतले बताए । कृषि पर्यटनलाई बढावा दिने योजना लिई जनतासामु भोट मागेर नगरको जिम्मेवारी पाएका तारकेश्वर नगर प्रमुख रामेश्वर बोहोरा कर्मचारी अभावका कारण योजना कार्यान्वयनमा सुस्त भएको बताउँछन् । नगरपालिका कार्यालय काठमाडौं केन्द्रभन्दा निकै टाढा भएकाले पनि कर्मचारी आवतजावतमा कठिनाइ हुने गरेको छ । हाम्रो नगरपालिकामा रहेको भ्यू टावरलाई हाइलाइट गर्ने गरी योजना बनाउँदै छौं, बोहोराले भने, यसबारे प्राविधिक अध्ययन भइरहेको छ, तत्पश्चात् रानीवन क्षेत्र र शिवपुरी राष्ट्रिय निकुञ्जबाट वनको जग्गाको अनुमति लिने प्रक्रिया थाल्नेछौं । तरकारी खेतीका लागि उर्बर मानिने तारकेश्वरमा सुन्तला, ज्यामिरलगायत फलफूलका साथै गोलभेंडा, काउली, बन्दागोबी पनि राम्रो उत्पादन हुने कृषकहरू बताउँछन् । तर वन्यजन्तुबाट जोगाउन वन कार्यालयसँग समन्वय भइरहेको प्रमुख बोहोराले जनाए ।कीर्तिपुर नगरपालिकामा भने ज्येष्ठ नागरिकलाई नि:शुल्क औषधि दिने कार्यक्रमले नगरमा निकै चर्चा पाएको थियो । नगर प्रमुख रमेश महर्जनले यसलाई कार्यान्वयन गर्नेतर्फ काम अघि बढिरहेको बताए । यहाँ कति ज्येष्ठ नागरिक छन् भन्ने तथ्यांक संकलन भइसक्यो । नि:शुल्क औषधि कीर्तिपुर अस्पतालबाटै वितरण गर्ने कि भन्ने छलफलमा छौं, उनले भने । यो योजनाका लागि १ करोड छुट्याइएको छ । नि:शुल्क औषधिको सुविधा नसर्ने र वृद्धावस्थामा देखा पर्ने रक्तचाप, मधुमेहसहितका रोगमा मात्रै मान्य हुने नगरपालिकाले जनाएको छ ।"
भत्कियो भत्कियो कांग्रेसको गढकांग्रेसको गढ,"सुर्खेत कांग्रेसले २०४८ यताका संसदीय तथा संविधानसभा निर्वाचनमा अधिकांश सिट जित्दै आएको सुर्खेतमा यसपटक भने वामपन्थी लहर चलेको छ । ०५१ मा सुर्खेत २ र ०६४ मा बाहेक अन्य सबै निर्वाचन कांग्रेसले नै जितेको थियो । ०७० को दोस्रो संविधानसभा निर्वाचनमा झन् तीनवटै क्षेत्रबाट कांग्रेस उम्मेदवार विजयी भए । क्षेत्र १ बाट पूर्वगृहमन्त्री पूर्णबहादुर खड्का, २ बाट ह्दयराम थानी र ३ बाट तप्तबहादुर विष्ट सांसद भए । खड्का र थानी कांग्रेस केन्द्रीय समितिमा समेत छन् । विष्ट चुनावी सरकारका सूचना तथा सञ्चार राज्यमन्त्री हुन् । त्यसैमा समानुपातिकतर्फ दुई सांसदहरू थपिए, लालबहादुर घले र खड्गबहादुर बस्याल । संविधानसभामा पाँच सांसद पुगे पनि यो चुनावमा त्यसो भएन । वाम गठबन्धनको जनमत आफूतर्फ आकर्षित गर्न नसकेको देखियो ।६ महिनाअघि सम्पन्न स्थानीय तह निर्वाचनमा सुर्खेतका ९ मध्ये ६ तहमा जित हासिल गरेको कांग्रेसले बहुमत वडामा आफ्नो वर्चस्व कायमै राख्यो । तर, यसपटक भने उसले आफ्नो गढ जोगाउन सकेन । त्यसैले प्रतिनिधिसभाका दुई र प्रदेशसभाका चारवटै सिट वाम गठबन्धनको पोल्टामा परे । निर्वाचन क्षेत्रका दृष्टिले प्रदेश व्यवस्थापिका संसद्का लागि सुर्खेत र दैलेखका आठ सदस्यको प्रभाव निर्णायक हुन सक्छ । कांग्रेस हार्नुको मुख्य कारण वाम गठबन्धन त हुँदै हो, त्यत्तिकै महत्त्वपूर्ण कारण पार्टीका नेताकार्यकर्तामा बढदो अनुशासनहीनता पनि हो, पुराना कांग्रेस नेता दुर्गाकेशर खनाल भन्छन्, कांग्रेसले जनताको अभिमतलाई बुझ्न सकेन । यदि कांग्रेस जनतामाझ सही दृष्टिकोणका साथ जाने हो भने गठबन्धनले केही फरक पार्ने थिएन । सुर्खेत १ का पराजित कांग्रेस उम्मेदवार खड्काले आफ्नो पहलमा सुरु भएको समृद्ध सुर्खेत अभियानमाथि निगरानी राखिरहने बताएका छन् । उनले आत्मसमीक्षा गर्दै जनताको मन जित्ने गरी हिजोभन्दा अझ बढी अनुशासित भएर पार्टी काममा खटिन कार्यकर्तालाई निर्देशन दिए । सुर्खेत १ मा वाम गठबन्धनका साझा उम्मेदवार एमाले जिल्ला अध्यक्ष धु्रवकुमार शाही विजयी भए । उनले कांग्रेसका पूर्वसहमहामन्त्री खड्कालाई ३ हजार ३ सय ८२ अन्तरले पछि पारे । सुर्खेत २ मा कांग्रेस केन्द्रीय सदस्य एवं पूर्वमन्त्री थानी पनि पराजित भए । उनलाई एमालेका पूर्वजिल्ला अध्यक्ष नवराज रावतले ८ हजार ८ सय १ मत अन्तरले पराजित गरे । प्रदेशसभाका चारमध्ये दुई माओवादी केन्द्र र दुई एमाले उम्मेदवार विजयी भए । सुर्खेत १ को प्रदेश क मा माओवादी केन्द्रका नेता ठम्मर विष्ट, ख मा एमालेका खड्ग खत्री, सुर्खेत २ को प्रदेश क मा यामलाल कँडेल र ख मा विन्दमान विष्ट विजयी भए । विजयी उम्मेदवारहरूलाई सोमबार सम्बन्धित क्षेत्रका निर्वाचन अधिकृतले प्रमाणपत्र प्रदान गरेका छन् । तोडियो हारको ह्याट्रिक एमाले नेता नवराज रावतको एउटा बेग्लै परिचय बनेको थियो, सधैं हारिरहने । बारम्बार हार्दा कार्यकर्तामा पनि चरम निराशा थियो । २०५१ को मध्यावधि, ०६४ र ७० का संविधानसभा निर्वाचनमा सुर्खेत३ बाट उम्मेदवार थिए । लगातार टिकट पाउँदा पनि जित्न नसकेका रावतले यसपल्ट कांग्रेस केन्द्रीय सदस्य एवं पूर्वमन्त्री थानीभन्दा ८ हजार बढी मतले विजयी भए । विगतको हारको ह्याट्रिकलाई रावतले यसपल्ट तोडेका छन् । वाम गठबन्धन र एमालेको लोकप्रियताले आफूलाई जित्न सहज भएको उनी बताउँछन् । दुई कार्यकाल एमालेको जिल्ला अध्यक्ष र अहिले प्रदेश कमिटी सदस्य रहेका रावतले भने, वाम गठबन्धन र मतदाताको सद्भाव मैले पाएँ । अब काम गरेर देखाउँछु । जेल ब्रेकर हुँदै सांसदआफूलाई प्रदेश ६ को मुख्यमन्त्रीका रूपमा दाबी गरिरहेका सूचना तथा सञ्चार राज्यमन्त्री तप्तबहादुर विष्टलाई सुर्खेत २ प्रदेश ख मा माओवादीका विन्दमान विष्टले हराए । त्यो पनि ३ हजार १ सय ७१ मतको अन्तरले । माओवादी केन्द्रका पोलिटब्युरो सदस्य एवं विजयी विष्ट उनै हुन् जसले माओवादी जनयुद्ध का बेला ३० जना कैदीबन्दीसहित सुर्खेत जेल ब्रेक गरेका थिए । ०५८ साल माघ २ गतेको यही घटनाले उनलाई देशभर चर्चित बनायो । त्यतिबेला उनी विद्यार्थी संगठनमा काम गर्थे । अखिल क्रान्तिकारी तत्कालीन जिल्ला अध्यक्ष उनलाई ०५७ साल भदौमा पक्राउ गरी सुर्खेत कारागार चलान गरिएको थियो । अखिल (क्रान्तिकारी) का पूर्वमहासचिव रहेका विन्दमानले ०५५ बाट पार्टी राजनीति सुरुआत गरेका हुन् ।"
भूकम्पपीडितका ट्याक्सी बिक्री,"ललितपुर सरकारले भूकम्पपीडितलाई नि:शुल्क नम्बर उपलब्ध गराएको ट्याक्सी ८५ प्रतिशत बिक्री भइसकेको छ । यातायात व्यवस्था कार्यालय सानाठूला सवारी शाखा एकान्तकुनाका अनुसार सिन्धुपाल्चोक, काभ्रे र दोलखाका पीडितले आफ्नो नामका ट्याक्सी नामसारी गरेका हुन् ।यातायात कार्यालयका अनुसार मंगलबारसम्ममा १ हजार ५ सय ट्याक्सीमध्ये १ हजार ३ सय ९९ दर्ता भएका छन् । एक सय एक ट्याक्सी भने दर्ता हुन बाँकी नै छ । कार्यालयमा भूकम्पपीडित ट्याक्सी शाखाका फोकल पर्सन वासु तिवारीले दर्तामध्ये ८५ प्रतिशत अथवा १ हजार १ सय ८९ बिक्री भइसकेको बताए । १५ प्रतिशत पीडितले मात्र आफैंले ट्याक्सी चलाएका छन्, उनले भने, दर्ता सकिने मिति नजिकिएसँगै भीड पनि बढेको छ । सरकारले भूकम्पपीडितका लागि राहतस्वरूप ट्याक्सी नम्बर वितरण गर्न ०७२ जेठ २८ गते मन्त्रीस्तरीय बैठकबाट निर्णय भएको थियो । उक्त निर्णयअनुसार १४ जिल्लाका १ हजार ५ सय पीडितले मंसिर मसान्तभित्रमा ट्याक्सी दर्ता गरिसक्नुपर्ने छ । कार्यालयका अनुसार काठमाडौंका पीडितलाई परेको ९५ ट्याक्सीमध्ये ७८, ललितपुरमा ७२ मध्ये ६३, भक्तपुरमा ४३ मध्ये ४१ र ओखलढुंगामा ३० दर्ता भएका छन् । गोरखामा ७८ मध्ये ७६, रसुवामा ३० मध्ये २८, मकवापुरमा ३१ मध्ये ३०, धादिङमा ११७ मध्ये १०७, रामेछापमा १६५ मध्ये १६२, सिन्धुलीमा ४६ मध्ये ४३, नुवाकोटमा १२५ मध्ये ११५, काभ्रेमा २०१ मध्ये १८४, दोलखामा २१४ मध्ये २०५ र सिन्धुपाल्चोकमा २५३ मध्ये २३७ दर्ता भएका छन् । बिचौलियाकर्मचारी मिलेमतो भूकम्पपीडितको गाउँमै गई कम पढेलेखेकालाई प्रभावमा पारी त्यहींबाट सनाखत गराउँदै विभिन्न दलाल समूहले यातायात कार्यालयमा ट्याक्सी नम्बर बिक्री गरेको सूचना बाहिर आएको छ । कर्मचारी र बिचौलियबीचकै मिलेमतोमा गुडिसकेका ट्याक्सी दर्ता गरी नयाँ नम्बर प्लेट हालेर किनबेच भएको स्रोतको भनाइ छ । विभागको नियमअनुसार गुडिसकेका गाडीमा नयाँ नम्बर प्लेट हाल्न मिल्दैन । प्रावधानमा आधिकारिक विक्रेताबाट खरिद गरेर ल्याएको १५ दिनभित्र दर्ता गरिसक्नुपर्ने हुन्छ ।विभागको कडाइपछि पछिल्लोपटक बनावटी रूपमा भूकम्पपीडितलाई कम्पनीमा ट्याक्सी बुक गर्न लगाइयो । विभिन्न बैंकमार्फत ऋण लिएको देखाई ट्याक्सी खरिद गरी भ्याट बिल बनाइएको छ । त्यसपछि पीडितलाई आफूले चलाउने ट्याक्सीका रूपमा दर्ता गराएलगत्तै बिक्री फारम भराई किनबेच हुन्छ । स्रोतका अनुसार एउटा नम्बर प्लेट किनबेच गरेबापत कर्मचारीले १५२० हजार र बिचौलियाले १२ लाखसम्म असुल्ने गरेका छन् । दलाल र कर्मचारी मिलेर पीडितले चलाउने सवारी खरिद गरेर ट्याक्सीका रूपमा दर्ता गरेलगत्तै बिक्री गर्न नपाइने व्यवस्था नहुँदाको फाइदा उठाएका छन् । ट्याक्सी ८० प्रतिशत सुजुकी र २० प्रतिशत हुन्डाईको छ ।अहिले पनि भूकम्पपीडितको कार्ड, नागरिकता र ट्याक्सी दर्ताको फारम बोकेर यातायात कार्यालय एकान्तकुनामा दलालको राम्रै चलखेल छ । यति मात्र नभई कार्यालयमा बिचौलियाले खुलेआम बार्गेनिङ गरिरहेको दृश्य देखिन्छ । कार्यालयका तिवारीले पीडितले बिक्री गर्ने भनी प्रक्रिया पुर्याएर ल्याएमा कार्यालयले रोक्न नमिल्ने बताए ।सिन्डिकेट योजना अलपत्र सरकारले दुई वर्षअघि ट्याक्सीको सिन्डिकेट हटाउन यातायात विभागका महानिर्देशक नेतृत्वमा समिति बनाएको थियो । तर समितिले हालसम्म सिन्डिकेट हटाउने, ट्याक्सी थप गर्नेबारे कुनै प्रतिवेदन बुझाएको छैन । मन्त्रिपरिषद् बैठकले ०७१ मा ट्याक्सी थप र सिन्डिकेट अन्त्यबारे यातायात मन्त्रालयका सचिव, विभाग महानिर्देशकलगायत सम्मिलित समिति बनेको थियो । समितिलाई मुलुकभर कति ट्याक्सी आवश्यक छ, हरियो प्लेटवाला व्यवस्थापन र सिन्डिकेट हटाउनेबारे प्रतिवेदन तयार गर्न महिना दिनको समय दिएको थियो । तर अझै प्रतिवेदन तयार भएको छैन ।पर्यटक र जनसंख्या वृद्धिलाई ध्यान दिँदै यातायात व्यवस्था एकान्तकुनाले ०६९ माघमा ट्याक्सी अपुग भएको भन्दै ५ हजार थप गर्न विभागमा प्रस्ताव गरेको थियो । विभागले पनि भएका ट्याक्सी पुराना थोत्रा, उपत्यका बाहिर आउजाउ गर्न, विदेशीलाई सेवा दिन नसकेको र यसले अन्तर्राष्ट्रिय स्तरमा नराम्रो सन्देश दिएको भन्दै विभाग स्तरबाट निर्णय गरेर मन्त्रालयमा पठाएको हो । ०७२ जेठ २० मा विभागले ३ हजार ३ सय ५० नयाँ ट्याक्सी दर्ता गर्न मन्त्रालयमा प्रस्ताव गर्यो । सोहीअनुसार तत्कालीन यातायात मन्त्री विमलेन्द्र निधिले मन्त्रीस्तरीय बैठकबाट सर्वसाधारण ६५० ट्याक्सी व्यवसायीलाई, ५ सय चालक, ७ सय आमनागरिकलाई दिने निर्णय गरेको थियो ।"
१३ नं वडा कार्यालय तोडफोड,ललितपुर (कास) ललितपुर महानगरपालिका १३ नं वडा कार्यालय मंगलबार राति तोडफोड भएको छ । वडाध्यक्ष गणेश केसीले कार्यालयको चारवटा झ्यालको सिसा फुटेको जानकारी गराए । महानगरीय प्रहरी परिसर जावलाखेलका प्रवक्ता नरेन्द्र चन्दले तोडफोडमा संलग्नको खोजी भइरहेको बताए । उनका अनुसार मोटरसाइकलमा आएर तोडफोड गरेको भन्ने छ ।
ललितपुरको समानुपातिकमा कांग्रेस अघि,"ललितपुर (कास) निर्वाचन क्षेत्र नं ३ प्रतिनिधिसभा सदस्य समानुपातिकतर्फ सबैभन्दा बढी मत कांग्रेसले पाएको छ । कांग्रेसले १५ हजार ९ सय ८४, एमालेको १४ हजार ८ सय ७४, माओवादी केन्द्रको १० हजार ६ सय ६७ र विवेकशील साझा पार्टीको ९ सय ७६ मत आएको हो । प्रदेशसभा सदस्यतर्फ पनि क मा कांग्रेसको ८ हजार एक सय १७, एमालेको ७ सय ८ सय ६७, माओवादी केन्द्रको ५ हजार ४ सय ५८ र विवेकशील साझाको ५ हजार ५५ आएको छ । ख मा कांग्रेसले ६ हजार ९ सय ११, एमालेले ६ हजार ५ सय ६७, माओवादी केन्द्रले ४ हजार ६ सय ९८ र विवेकशील साझाले ४ हजार ६ सय ३४ मत प्राप्त गरेका छन् ।"
समानुपातिक सिटमा धेरै दललाई हम्मे,"काठमाडौं समानुपातिक निर्वाचन प्रणालीबाट विगतका दुइटा संविधानसभामा २२ हजार वा २५ हजार मत ल्याएका दलले प्रतिनिधित्व पाएजस्तै यस पटक त्यस्ता दलले अवसर पाउने छैनन् । अब बन्ने प्रतिनिधिसभामा समानुपातिक निर्वाचन प्रणालीतर्फ कुल सदर मतको न्यूनतम ३ प्रतिशत मत ल्याउने राजनीतिक दलले मात्रै समानुपातिक सिटबाट प्रतिनिधित्व पाउने छन् । विगतमा थोरै मत ल्याएर पनि समानुपातिकबाट एक सिट पाएर संविधानसभामा प्रतिनिधित्व गर्ने दल आधा दर्जनभन्दा बढी थिए । तर यस पटक समानुपातिकमा सिट पाउने दलले न्यूनतम ३ लाख वरिपरि मत ल्याउनुपर्ने छ । निर्वाचन आयोगका अनुसार प्रतिनिधिसभा र प्रदेशसभा निर्वाचनमा देशैभर १ करोड ५ लाख ८७ हजार ५ सय २१ जनाले मतदान गरेका छन् । उक्त तथ्यांक मतदान केन्द्रहरूबाट आएको प्रारम्भिक विवरणबाट तयार पारिएकाले त्यसमा केही थपघट हुन सक्छ । आयोगले ४ देखि ५ प्रतिशत मत बदर हुने अनुमान गरेको छ ।निर्वाचन कानुनले समानुपातिकतर्फ प्रतिनिधिसभाका लागि ३ र प्रदेशसभाका लागि १५ प्रतिशत मतको थ्रेसहोल्ड तोकेको छ । प्रतिनिधिसभा निर्वाचन ऐनको दफा ६०(११) र प्रदेशसभा निर्वाचन ऐनको दफा ६०(९) मा त्यससम्बन्धी प्रावधान उल्लेख छ । समानुपातिकतर्फका निर्वाचन अधिकृतसमेत रहेका निर्वाचन आयोगका सचिव वेगेन्द्रराज शर्मा पौड्यालले प्रतिनिधिसभाको हकमा ३ र प्रदेशसभाको हकमा डेढ प्रतिशतभन्दा कम मत ल्याउने दलले सम्बन्धित सभामा समानुपातिक प्रणालीबाट प्रतिनिधित्व नपाउने बताए । समानुपातिकको सिट बाँडफाँड गर्दा थ्रेसहोल्डमा तोकिएभन्दा कम मतलाई जोडिने छैन, उनले भने, दलहरूले पाएको थ्रेसहोल्ड माथिको मतको योगफल निकाली प्राविधिकहरूको सहयोगमा सिट वितरण हुनेछ । अहिलेसम्मको गणनाले प्रत्यक्षतर्फ २५ प्रतिशत हाराहारीमा मत बदर भएको देखिएको उनले बताए । समानुपातिकतर्फ बदर प्रतिशत केही बढ्न सक्ने उनले उल्लेख गरे । समानुपातिकतर्फ एउटै पानामा प्रतिनिधिसभा र प्रदेशसभाको मतपत्र हुनु, ८८ दलको चिह्न मतपत्रमा छापिनु, तर ४९ दलले मात्रै निर्वाचनमा भाग लिनुले मतपत्र लामो भएको छ । गठबन्धन गरेका दलहरूले समेत मतदातालाई राम्ररी बुझाउन नसक्दा समानुपातिकमा बदर बढी हुने अनुमान छ । प्रत्यक्ष र समानुपातिक दुवैतर्फको गणना सकिसकेको डडेलधुराका मुख्य निर्वाचन अधिकृत रमेशप्रसाद रिजालले समानुपातिकतर्फ बदर मत बढी पाइएको बताए । डडेलधुरामा प्रत्यक्षतर्फ ५ प्रतिशत हाराहारीमा मत बदर हुँदा समानुपातिकमा बदर प्रतिशत ८ पुगेको छ, उनले भने, लामो मतपत्र र धेरै चिह्नले मतदाता झुक्किएका छन् । रसुवाका मुख्य निर्वाचन अधिकृत पुनाराम खनालको अनुभवमा पनि समानुपातिकको मतदान गर्ने बेलामा मतदाता बढी अल्मलिएका छन् । उनले बदर मत हेर्दा प्रतिनिधिसभाको खण्डमै दुईवटा चिह्न लगाइएको बढी भेटिएको बताए । रसुवामा प्रत्यक्षतर्फ ३ प्रतिशत हाराहारीमा मत हुँदा समानुपातिकमा त्यो ५ प्रतिशत पुगेको छ । सचिव पौड्यालले जिल्लाजिल्लाबाट विवरण नआएसम्म सदर वा बदर मतको विवरण भन्न नसकिने बताए । आयोगले मंसिर २९ गतेभित्र सबै जिल्लाबाट समानुपातिकको मत परिणाम आइसक्ने अपेक्षा राखेको छ । समानुपातिकतर्फको प्रतिनिधिसभा हेर्ने सहायक निर्वाचन अधिकृत आयोगका सहसचिव सुशील कोइरालाले मत परिणामअनुसार दलले पाउने सिट संख्या र त्यसको कलस्टर छुट्याएर दलहरूलाई जानकारी दिइने छ । दलले आयोगले तोकिदिएको कलस्टरअनुसार बन्दसूचीमा बुझाएको प्राथमिकता क्रमअनुसारको नाम बुझाउनुपर्ने हुन्छ । प्रतिनिधिसभा निर्वाचन नियमावलीको नियम ४१(३) ले दलले नाम छनोट गर्दा माथिल्लो क्रममा भएको उम्मेदवारको नाम छनोट नगरी तल्लो क्रममा भएको नाम छनोट गर्न नपाइने व्यवस्था गरेको छ । समानुपातिकतर्फका अर्का सहायक निर्वाचन अधिकृत सहन्यायाधिवक्ता गीताप्रसाद तिम्सिनाले प्रतिनिधिसभाको हकमा मुलुकभरको र प्रदेशसभाको हकमा सम्बन्धित प्रदेशमा दलले पाएको कुल मत जोडेर सिट छुट्याइने बताए । समानुपातिकतर्फ थ्रेसहोल्डसम्म मत नल्याउने दलले सिट पाउँदैनन्, उनले भने, अब समानुपातिकबाट मात्र सिट पाएर संसद्मा प्रतिनिधित्व गर्ने दल हुने छैनन् । थ्रेसहोल्ड पूरा गरेका वा त्योभन्दा माथि मत ल्याएका दलको मत स्क्रिनिङ गरी त्यसको मात्रै योगफल निकालिने छ र थ्रेसहोल्डमुनिको मतलाई गणनामा राखिने छैन । समानुपातिकतर्फ प्रतिनिधिसभामा १ सय १० सिट छ । सामान्य रूपमा ३ प्रतिशतमाथि मत पाएका सबै दलहरूको मतको योगफलमा १ सय १० सिटले भाग गर्दा आउने मत नै एक सिटको मत हुनेछ । समानुपातिकतर्फबाट यस पटक संसद्मा प्रतिनिधित्व गर्ने दलको संख्या ३ देखि ५ भित्र रहने अनुमान गरिएको छ । कानुनअनुसार प्रत्यक्षतर्फबाट एक सिट जितेको र समानुपातिकमा ३ प्रतिशत मत ल्याएको दलले मात्रै संसद्मा राष्ट्रिय दलको मान्यता पाउने छन् ।"
सार्क बजेटबारे छलफल सुरु,"काठमाडौं (कास) दक्षिण एसियाली क्षेत्रीय सहयोग संगठन (सार्क) को कार्यक्रम समितिको बैठकमा सार्कको वार्षिक बजेटबारे छलफल अघि बढेको छ । सचिवालय, पाँच केन्द्र र चार निकायको बजेटबारेमा छलफल गर्न सार्कको ५४ औं कार्यक्रम समितिको बैठक काठमाडौंमा आरम्भ भएको हो । गैरसार्क गतिविधिदेखि सार्कमा भएका खर्चको परम्परागत ढंगबाट हुने अडिटको विषय बैठकमा उठाइएको छ । सार्कलाई अधिकतम बजेट दिने भारतले बजेट र खर्चका बारेमा बढी चासो राखेको छ । अध्यक्ष मुलुक नेपालले सार्कलाई प्रभावकारी एवं परिणाममुखी बनाउन र चुस्त राख्न बजेट सदुपयोग तथा गैरसार्क गतिविधि कम गराउन सचिवालय बढी नै सक्रिय हुनुपर्ने भन्दै सुधारको अपेक्षासमेत राखेको छ । स्थापनायता सार्कले अपेक्षित कार्य गर्न नसकेको अवस्थामा यसको बजेट र परम्परागत ढंगबाट हुने अडिटका बारेमा छलफल अघि बढ्नुलाई अर्थपूर्ण मानिएको एक सहभागीले बताए । सार्क सचिवालयमा कर्मचारीले पाउने कूटनीतिक सुविधा र प्रावधानमा परिवर्तनका विषयसमेत बैठकमा उठेको छ । गैरकूटनीतिक कर्मचारीले पाउने कूटनीतिक सुविधालाई लिएर लामो समयदेखि बहस भए पनि नेपालले गरेको हेलचेक्र्याइँबारे पनि बुधबार छलफल हुने अधिकारीहरूले बताए । सचिवालयलाई चुस्त पार्ने तथा दिएको जिम्मेवारी पूरा गरेनगरेका हेर्ने निकाय कार्यक्रम समिति नै हो । कर्मचारीको बजेटलाई कर्मचारीकै निकायले हेर्ने हुनाले यसलाई प्रभावकारी भने मानिएको छैन । लामो समयदेखि नेपालले सार्क सचिवालयको भवन निर्माण गर्नेजस्ता विषय उठाए पनि मूर्त रूप पाउन सकेको छैन । बैठकमा सबै सदस्य मुलुकका सार्क हेर्ने महाशाखा प्रमुख, पाँच केन्द्र तथा चार निकायका प्रमुख र सार्क महासचिवको सहभागिता छ । सार्कका महासचिव अमजद हुसेन बी सियालले सार्क प्रक्रियालाई गति दिन अथक प्रयास भइरहेको उल्लेख गर्दै सार्क सचिवालयलाई सबल, सुदृढ र प्रभावकारी बनाउन भएका प्रयासबारे जानकारी दिएका थिए । अघिल्लो महासचिवको समयमा भएका गैरसार्क गतिविधिबारे पनि छलफल भएको सहभागीले बताए । बैठकमा सार्क हेर्ने सहसचिव मणि भट्टराई नेतृत्वको टोली सहभागी छ ।"
डेनमार्कले दिल्लीबाटै हेर्ने,"काठमाडौं (कास) युरोपेली मुलुक डेनमार्कले काठमाडौंस्थित दूतावास बन्द गर्दै भारतको नयाँदिल्लीबाट नेपाललाई हेर्न थालेको छ । दिल्लीस्थित डेनिस राजदूत पिटर टाक्सोजेन्सनलाई नेपालले सहमति (अग्रिमा) समेत दिइसकेको छ । नेपालस्थित डेनिस दूतावासले आफ््नो सबै कूटनीतिक कार्य सञ्चालन काठमाडौंबाट बन्द गरेको जानकारी एक महिनाअघि नै परराष्ट्रलाई दिइसकेको छ । राजदूत टाक्सोजेन्सनले काठमाडौं आएर ओहदाको प्रमाणपत्र बुझाएपछि यसको औपचारिक थालनी हुनेछ । डेनमार्कले गत नोभेम्बरदेखि काठमाडौंबाट आफ्नो कूटनीतिक कार्यक्रम बन्द गरेको हो । अहिले एउटा सानो युनिटमार्फत डेनिस सहयोगलाई निरन्तरता दिइरहेको डेनमार्कले जनाएको परराष्ट्र अधिकारीले बताएका छन् । तर, त्यो सहयोग आगामी दिनमा निरन्तर हुने या नहुने विषय अहिल्यै भन्न नसकिने अधिकारीहरूको भनाइ छ । डेनमार्कले कूटनीतिक कार्यक्रम बन्द गरेर नेपाललाई दिल्लीबाट हेर्ने निर्णय गरिसकेको छ, अहिले सहयोग परियोजना हेर्ने सानो निकाय राखिएको छ, शिष्टाचार महापाल दीपक अधिकारीले भने, डेनमार्कले बन्द गरे पनि अन्य मुलुकले केही वर्ष यता दूतावास खोलिरहेका छन् । आर्थिक रूपमा उदाउँदै गएका मुलुकले नेपालमा दूतावास खोलिरहेको उल्लेख गर्दै उनले भने, धेरै पहिला इटालीले बन्द गरेको थियो । त्यसपछि अन्य केही मुलुकले दूतावासको साइज घटाए । यही बीचमा मलेसिया, ब्राजिल, साउदी अरब, यूएई, कतारलगायत मुलुकका दूतावास काठमाडौंमा खुलेका छन् । डेनमार्कको दिल्लीस्थित दूतावासले नेपालका बारेमा सूचनासमेत राखेर औपचारिक रूपमा नेपाललाई हेर्न थालेको र त्यहाँको राजदूतले काठमाडौं आएर ओहदाको प्रमाणपत्र बुझाउने प्रक्रिया पनि अघि बढेको जनाइएको छ । नेपाल युरोपमा आफ्नो दूतावास खोल्न लागिरहेको अवस्थामा ती मुलुकले भने दुतावास बन्द गर्ने र भएकाको पनि साइज घटाएर खर्च कटौती गरेको बताएका छन् । हामीले हेरेजस्तो उनीहरूको अवस्था छैन । आर्थिक मन्दी तथा आन्तरिक समस्यामा उनीहरू परेका कारण दूतावास बन्द गर्ने र भिसा क्षेत्रीय रूपमा एकीकृत गर्दै जाने काम गरेका छन्, परराष्ट्रका उच्च अधिकारीले भने । नेपालको पछिल्लो राजनीतिलाई पनि उनीहरूले दिल्लीको आँखाबाट हेर्ने हुनाले दूतावासको व्यवस्था पनि त्यहीअनुरूप गर्न लागेका हुन् । राजनीतिक स्थायित्व र कूटनीतिमा सबै दलहरूको समान स्वर एवं आर्थिक विकास हुन थालेपछि बन्द गरिएका दूतावास पुन: नेपाल फर्कनेमा दुईमत छैन, परराष्ट्र अधिकारीले भने । काठमाडौंमा अब २५ मित्र मुलुकका दूतावास छन् । काठमाडौंमा भारत, चीन, अमेरिका, बेलायत, रुस, जापान, अस्ट्रेलिया, पाकिस्तान, श्रीलंका, बंगलादेश, म्यानमार, फ्रान्स, जर्मनी, स्विट्जरल्यान्ड, ब्राजिल, कतार, साउदी अरब, युनाइटेड अरब इमिरेट्स (यूएई), फिनल्यान्ड, इजिप्ट, इजरायल, मलेसिया, थाइल्यान्ड, दक्षिण कोरिया र उत्तर कोरियाका दूतावास छन् । नोभेम्बरसम्म नेपालमा डेनमार्कको पनि दूतावास थियो । यस अलावा काठमाडौंमा अन्य तीन व्यक्तिहरू राजदूतको हैसियतमा रहन्छन् । युरोपेली महासंघका तर्फबाट राजदूत, राष्ट्रसंघका आवासीय प्रतिनिधि र सार्कका महासचिव पनि राजदूतसरह नै रहन्छन् । दूतावास नभएका केही मुलुकहरूले नेपालमा अवैतानिक वाणिज्यदूत र महावाणिज्यदूत राखेर सम्बन्धलाई निरन्तरता दिएका छन् । दूतावासहरूले काठमाडौंबाट गर्दै आएको भिसाको व्यवस्था दिल्ली पुर्याएको विषयलाई पनि नेपाली अधिकारीहरूले गम्भीर रूपमा लिएका छन् ।"
सडक दुर्घटनामा भुटानी शरणार्थीको मृत्यु,"न्युयोर्क (कास) अमेरिकाको न्युयोर्कमा भएको एक सडक दुर्घटनामा नेपालीमूलका तीन भुटानी शरणार्थीको मृत्यु भएको छ । मृत्यु हुनेमा चार महिनाकी बालिकासमेत छिन् । टेक्सास राज्यको उत्तरी फोर्टवर्थमा आइतबार राति भएको कार दुर्घटनामा ५१ वर्षीय डम्बर कामी, उनकी ४५ वर्षीया श्रीमती पवित्रा कामी र चार महिनाकी नातिनी श्यारोन दर्जीको निधन भएको स्थानीय मिडिया फक्स फोरले उल्लेख गरेको छ ।प्रहरी प्रवक्ता ट्ेरसी कार्टरलाई उद्धृत गरिएको उक्त समाचारअनुसार एउटा ट्रकले उनीहरू सवार होन्डा सिभिक गाडीलाई हाईवे २८७ नजिकैको ब्लु माउन्ट रोडमा ठक्कर दिएको थियो । गाडीका चालक डम्बरसहित अघिल्लो सिटमा रहेकी पवित्राको घटनास्थलमै निधन भएको थियो । गम्भीर घाइते भएकी बालिकाको भने उपचार क्रममा कुक चिल्ड्रेन हस्पिटलमा निधन भएको प्रहरीले जनाएको छ । गाडीमा सवार दुई बालबालिकासहित तीन जना घाइतेको उपचार भइरहेको बुझिएको छ । कामी परिवार चर्चबाट फर्कने क्रममा आइतबार बेलुका ८ बजे दुर्घटनामा परेको थियो ।"
नियुक्ति निरन्तर !,"निर्वाचन आचारसंहिता लागू भएका बेलासमेत सरुवा, बढुवा र नियुक्तिलाई निरन्तरता दिएको सरकारले चुनाव सकिएर कामचलाउ हैसियतमा पुगिसकेपछि पनि राजनीतिक नियुक्तिलाई जारी राखेको छ । सरकारले गोरखापत्र संस्थानको महाप्रबन्धक र चलचित्र विकास बोर्ड अध्यक्षमा सोमबार राजनीतिक नियुक्ति गरेको छ भने नयाँ सरकारबाट विस्थापन हुनुअघि अरू नियुक्ति पनि गर्ने तयारी छ । संवैधानिक र कानुनी रूपमा यस्ता निर्णय गर्न सरकारलाई छेकबार छैन तर बहिर्गमनउन्मुख अवस्थामा निर्णय गर्नुनगर्नु भनेको नैतिकताको विषय हो । यतिबेला गरिने निर्णयले सरकारको नियतमाथि नै प्रश्न पनि खडा गर्न सक्छ र यिनीहरू विवादका कारक पनि बन्न सक्छन् । संविधानसभाबाट रूपान्तरित व्यवस्थापिका संसद् अन्त्यपछि शेरबहादुर देउवा नेतृत्वको सरकारको हैसियत चुनावी सरकार को हो । मंसिर १० र २१ गते भएको आम चुनावमा प्राप्त जनादेशअनुसार केही सातामै नयाँ सरकार गठन हुँदैछ । प्रधानमन्त्री शेरबहादुर देउवाको पार्टी नेपाली कांग्रेसले सरकारको नेतृत्व निरन्तरताका लागि जनादेश गुमाइसकेको छ । त्यसैले सरकारबाट बाहिरिनै लाग्दा अत्यावश्यक बाहेकका अवस्थामा निर्णय गर्दा नैतिकताको सवाल आउँछ । देउवा सरकार यसै पनि नियुक्ति, सरुवा, बढुवाका विषयमा पहिलेदेखि नै आलोचित हुँदै आएको छ । निर्वाचन आचारसंहिता लागू भएको अवस्थामा नियमित रूपमा हुने र विशेष परस्थितिमा निर्वाचन आयोगको सहमति हुने बाहेकमा नयाँ पद सिर्जना, सरुवा, बढुवा र काजमा खटाउन पाइँदैन तर सरकारले यो प्रावधानलाई इमानदारसाथ पालना गर्न सकेको थिएन । देउवाले संविधानको भावनाविपरीत अहिलेसम्मकै ठूलो ६४ सदस्यीय मन्त्रिपरिषद्समेत बनाएका थिए । अहिले चुनाव गराइसकेपछि पनि सरकारले तत्काल नगरी पनि हुने पदमा राजनीतिक नियुक्ति गरेको छ जबकि जरुरी देखिएको प्रदेश प्रमुखको सिफारिस र प्रदेशको अस्थायी केन्द्र निर्धारणको निर्णय भने भएकै छैन । बहिर्गमन उन्मुख भएका बेला सरकारबाट दूरगामी प्रभाव पार्ने निर्णय र नियुक्ति हुनु हामीकहाँ नौलो होइन । तर यो गलत प्रवृत्ति हो जसलाई देउवा सरकारले पनि निरन्तरता दिएको छ । यस्ता निर्णय र नियुक्ति विवादको बीउ बन्ने गरेका छन् । एमालेले सोमबारको राजनीतिक नियुक्तिलाई दुराशययुक्त र जनादेशविपरीत भनेर विरोध गरिसकेको छ । नयाँ सरकार आउनासाथ अघिल्लो सरकारका पालामा भएका अधिकांश निर्णय हेरफेर तथा नियुक्ति बदर गर्ने प्रवृत्ति स्थापित छ । एमालेले विज्ञप्ति जारी गरेरै अहिले गरिएका जुनसुकै निर्णयको निरन्तरता नयाँ सरकारले नदिने जनाइसकेको छ । त्यसैले यस्तो समयमा सरकारले राजनीतिक नियुक्ति गर्नुको खास अर्थ पनि देखिँदैन । प्रदेशसभा र प्रतिनिधिसभाको निर्वाचन सफलतापूर्वक सम्पन्न गराएर आफ्नो कद बढाएका देउवाले यस्ता निर्णयहरूमा अल्झिनु सुहाउँदिलो होइन । अत्यावश्यक अवस्थामा प्रमुख राजनीतिक दलहरूको सहमतिमा निर्णय गर्न सके विवादरहित मात्र हुँदैन, त्यस्ता निर्णय दीर्घकालसम्म टिक्छन् । नेपाल सरकारको प्रतिनिधिका रूपमा रहने प्रदेश प्रमुखको नियुक्तिमा ढिलाइ भएका कारण त्यस सम्बन्धमा यो सरकारले अब गर्ने निर्णय विवादरहित होला भन्ने अवस्था छैन । सरकार केही दिनमै प्रदेश प्रमुखको सिफारिस गर्ने तयारीमा देखिन्छ । यससम्बन्धी निर्णय भए भर्खरै सम्पन्न निर्वाचन बहुमत ल्याएको वाम गठबन्धनले नैतिक प्रश्न उठाउन सक्छ । सरकारले चुनावअघि प्रदेश प्रमुख सिफारिस गरेको भए खासै विवाद नआउन सक्थ्यो । राष्ट्रपतिबाट नियुक्ति पाउने प्रदेश प्रमुखको कार्यकाल पाँच वर्षको हुन्छ जसको जिम्मेवारी प्रदेशसभाको अधिवेशन आह्वान, प्रदेश सरकार गठन लगायतमा हुन्छन् । विभिन्न संवैधानिक र कानुनी प्रावधानका कारण प्रदेश प्रमुख नियुक्ति ढिलाइ भए प्रदेशसभा बैठक, प्रदेश सरकार गठन नै टाढिने अवस्था छ । यस्तो परिस्थितिमा प्रदेश प्रमुखसम्बन्धी निर्णय सरकारले प्रमुख राजनीतिक दलहरूसँगको सहमतिमा गर्नु उचित हुन सक्छ ।"
वामविजयपछिको राजनीति,"परापूर्वकालदेखि केन्द्रीकृत शासन व्यवस्थामा अभ्यस्त नेपालमा प्रतिनिधिसभा र प्रदेशसभाको चुनाव सम्पन्न भएपछि संघीय शासन पद्धतिको अभ्यास सुरु भएको छ । सकेसम्म धेरै राजकीय अधिकार आफ्नो तजबिजको मुट्ठीमा अँठ्याएर राख्ने शासकहरूको मानसिकता, राजनीतिको केन्द्रीकृत चरित्र, शक्ति विकेन्द्रीकरण विरोधी प्रशासनिक संस्कारले आफूलाई समयानुकूल परिवर्तन गर्नैपर्ने अवस्था बनेको छ । परम्परा र संस्कार परिवर्तन सहज त हँुदैन । तर अब अर्को विकल्प छैन, खोज्ने प्रयासमात्र भयो भने पनि नेपाल दुर्घटनामा पर्नेछ । आम नागरिकको दृष्टिमा राज्यको परिभाषा र हैसियत पनि हठात परिवर्तनको संघार नाघेर विलकुलै नयाँ अवस्थामा प्रवेश गरेको छ । सिंहदरबारको स्थिरतावादी मानसिकता र प्रदेशहरूको चमत्कारी परिवर्तनको अपेक्षाबीचको दूरी, केन्द्र र प्रदेश सरकारबीच स्रोत र साधनको संकलन तथा उपयोगको पेचिलो प्रश्नसँगै शक्ति विकेन्द्रीकरण, स्रोत र सुविधाको भागबन्डाजस्ता संवेदनशील चुनौती आउनेछन् । तर यसमा आत्तिनु हँुदैन । सात दशक लामो अभ्यासपछि पनि भारतको संघीयताले केन्द्र र प्रान्तहरूबीच मनोमालिन्य भोगिरहेकै छ । नेपालमा पनि साविकदेखि हुर्किएको केन्द्रको आत्मकेन्द्रित सोच र शैली तथा भर्खरै आकांक्षाको स्वप्न संसारलाई विपना बनाउने लक्ष्य देखाएर गठन भएका प्रदेशहरूबीच द्वन्द्व स्वाभाविक हुन्छ । यसलाई सकारात्मक र रचनात्मक बनाउनुपर्छ र यो दायित्व निर्वाचित जनप्रतिनिधिहरूको हो । नेपालको परिप्रेक्ष्यमा विलकुलै नयाँ संकल्पनालाई सम्पूर्ण नेपालीको हितको साधन बनाउन जनतामा धैर्य र देशमा स्वप्नद्रष्टा नेतृत्व आवश्यक छ । प्रादेशिक आकांक्षाको चुनौतीलाई संयम र विवेकबाट सम्बोधन गर्नुपर्छ । प्रदेशहरू, त्यहाँका बिभिन्न वर्ग र क्षेत्रको आकांक्षा चित्तबुझ्दो ढङ्गमा पूरा गर्न नसकेपछि मनोमालिन्य सुरु हुन्छ, त्यसलाई सम्बोधन गर्ने ल्याकत नेतृत्वमा भएन भने द्वन्द्व र हिंसात्मक विरोध अनि विखण्डनको क्रम सुरु हुने शिक्षा विश्व इतिहासले दिएको छ । आर्थिक हैसियतमा युरोपियन युनियनका २७ मध्ये १२ औँ हैसियत राख्ने क्याटालुनाले हालै स्पेनबाट छुट्टिने निर्णय गर्यो । जनमत संग्रहद्वारा अस्वीकृत भएपछि पनि स्कटल्यान्ड ब्रिटेनबाट अलग्गिने अडानमा नै छ । तर निर्धन पूर्वी जर्मनी सहज ढङ्गमा पश्चिम जर्मनीसँग पुनर्एकीकरण भएर जर्मनी संघीयताको सफल नमुना तथा विश्व नेतृत्वको दाबेदार बनेको उदाहरण पनि छन् । बालुवाटारको बासबाहेक अरू नदेख्ने आँखा, आफूबाहेक देश र जनताको हित नसोच्ने मानसिकता र दक्षिण एसियाकै सबैभन्दा धनी राजनीतिक नेता बन्ने बाहेक अरू सपना नदेखेको नेतृत्व भएको नेपालले अब घोरिनुपर्छ । साविकमा नभोगेको यस्तो गम्भीर चुनौतीलाई सम्बोधन गर्दा सामान्य त्रुटि भयो भने इतिहास र भूगोल दुबै दुर्घटनामा पर्नेछ । तर यो चुनौतीलाई सदुपयोग गर्न सकियो भने नेपाल सबै किसिमले बलियो हुनेछ । राजनीतिक, आर्थिक एवं भावनात्मक क्षेत्रमा नेपाल वास्तविक अर्थमा संक्रमणकालमा प्रवेश गरेको छ । यसलाई सकारात्मक रूपमा व्यवस्थापन गर्न प्रदेशसभाहरूको गठन हुने बित्तिकै राजनीतिक समझदारीको चरण सुरु गर्नुपर्छ । इटालीको दुर्भाग्यबाट बच्न सबै पक्षको आकांक्षा बुझ्ने, न्यायोचित माग स्वीकार गर्ने अथवा चित्त बुझाउने ल्याकत र संयमित भएर चुनौतीलाई सम्बोधन गर्ने क्षमता नेतृत्वले देखाउन सक्नुपर्छ । नेतृत्व संयमित र पत्यारिलो हुनैपर्छ । तर योग्य हैन, पार्टीका सदस्य रोज्ने, खतरासँग मुढेबलमा भिड्न खोज्ने, आवेशमा निर्णय लिएर पछि चुमुर्किन थाल्ने, पाखुरा देखाउँदै दाह्रा किटेर कूटनीति सञ्चालन गर्ने गलत शैली नेतृत्वले छोड्न सकेन भने नेपालीले धारिलो मनमुटावको विषालु हावामा निसासिनुपर्ने दिन आउन सक्छ । २०६३ सालको परिवर्तनपछिका ११ वर्षमा १० जना प्रधानमन्त्रीको असफलताले प्रजातन्त्र संस्थागत हुनसकेको छैन । राष्ट्रिय महत्त्वमा सबै निकाय शिथिल भएका छन् । करिब ३ वर्षदेखि आकाश ओडेर भुइँमा सुत्न बाध्य निसहाय भूकम्प पीडितहरूको वेदनाप्रति राज्यको उदासीनता तेस्रो जाडो सुरु हँुदा पनि कायमै छ । राज्यका सबै अङ्ग भ्रष्टाचारमा डुबेको निक्र्योल दातृराष्ट्रहरूले पनि निकालेका छन् । पालैसँग प्रधानमन्त्री भएका प्रमुख दलहरू पराइको सामुन्ने निरीह भएपछि लिपुलेकमा भूगोल खुम्चिएको खुम्चियै छ । यस्ता कमजोरी चक्रवात निम्त्याउने कारण बन्न सक्छन् । यस अवस्थामा दुईटा विकल्प छन् गरिब देशको ढुकुटीबाट सरकारले तथा अपराधको राजनीतीकरणबाट दल र उम्मेदवारहरूले १० अर्ब रुपैयाँभन्दा बढी खर्च गरेर गठन भएका प्रतिनिधिसभा र प्रदेशसभाहरूलाई सार्थक बनाउने । अथवा सत्ताको अहङ्कार पालेर भ्रष्टाचार र राजनीतिको अपराधीकरणलाई अझै हुर्काउँदै राज्य र राजनीतिलाई निराश एवं क्रोधित जनसमुदायको कोपभाजन बनाउने । अद्यावधिक चुनाव भएरमात्रै प्रजातन्त्र संस्थागत हुँदैन, सुरक्षित पनि हँुदैन । यो पाठ तीनपटक चुनाव गराएपछि असफल भएको दोस्रो संसदीय व्यवस्थाले पढाइसकेकै हो । पछिल्लो हप्ता तेस्रो संसदीय व्यवस्था अन्तर्गत पनि तेस्रो आमचुनाव सम्पन्न भएको छ । चुनाव जितेकाहरूले यो विजयलाई ५ वर्षका लागि अभयदान ठानेर जनसमर्थनको दुरुपयोग गर्दै आन्तरिक निराशा र नेपाललाई घेर्ने चक्रव्यूह बनाउन तल्लिन बाह्य षडयन्त्रमा ध्यान नदिएर परिस्थितिलाई विस्फोटक बनाउने गल्ती दोहोर्याउनु हुँदैन । दोस्रो संसदीय व्यवस्था अन्तर्गत भएको तेस्रो आमचुनावमा बहुमत पाएर पनि नेपाली कांग्रेसले स्थायित्व दिनसकेको थिएन । जनताको भलो गर्ने सट्टा नेताहरूको बालुवाटारमा बास बस्ने रहर मेटाउन दोस्रो संसदीय व्यवस्थाको तेस्रो प्रतिनिधिसभाको ५ वर्षे कार्यकालमा कांग्रेसले आफ्नै पार्टीका प्रधानमन्त्री तीनपटक फेरेको थियो । अन्त्यमा तेस्रो प्रधानमन्त्री शेरबहादुर देउवाको कार्यकालमा दोस्रो संसदीय व्यवस्था नै दुर्घटनामा पर्यो । नेपाली कांग्रेसको गल्तीले प्रजातन्त्रले पटकपटक भोगेको क्षति कसैले पनि कहिल्यै बिर्सनुहुन्न । छैटौं संविधानअन्तर्गत सम्पन्न आमचुनावबाट गठित पहिलो प्रतिनिधिसभाले हेक्का राख्नुपर्ने कुरा के हो भने प्रत्येक चुनाव पीडादायी अनुभवमाथि आशाको जित हो । तर चुनाव नै लक्ष्य हैन, लक्ष्यमा पुग्ने कानुनी र नैतिक ताकतमात्रै हो । सक्षम नेतृत्व पायो भने प्रत्येक निर्वाचनले प्रगतिको लामो यात्रामा छलाङ लगाउँदै अघि बढ्छ । उदाहरणका लागि सय वर्षभन्दा बढीको जर्मन उपनिवेश र २४ बर्ष दक्षिण अफ्रिकाको स्वामित्वको दाबी तथा संयुक्त राष्ट्र संघको ट्रस्टिसिपमा आत्मसम्मान बिनाको जीवन बिताएको अफ्रिकी देश नामिबियाले नेपालले दोस्रो संसदीय व्यवस्थाको अभ्यास सुरु गरेकै वर्ष सन् १९९० मा स्वतन्त्रता पाएको थियो । असी दिनमा जननिर्वाचित प्रतिनिधिहरूले आफ्नालागि उपयुक्त राजनीतिक व्यवस्था तय गरेर पहिलो संविधान जारी गरे । त्यहाँ राजनीतिक स्थायित्व कायम रहेको छ, संसदको पाँचपटक अद्यावधिक चुनाव भइसकेको छ । तर किन नेपालमा पाँचवटा संविधानको असफलतापछि बनेको छैटौं संविधानले पनि आफ्नालागि उपयुक्त शासन व्यवस्था टुङ्गो लगाउन नसकेर प्रमुख संविधान निर्माताहरू संसदीय व्यवस्था अनुपयुक्त भएको कुरा जनतालाई सम्झाउन थालेका छन् ? किन नेपाल राजनीति प्रयोगमा नै अल्मलिरहेको छ ? प्रमुख सहयोगी दलद्वारा छिड्की हानेर पछिल्लो संसदका तीनजना प्रधानमन्त्रीहरूमध्ये पहिलो लडेका थिए । यसपछि भागबन्डाको आधारमा पालैसँग माओवादी र नेपाली कांग्रेसका प्रमुखहरूले बालुवाटारमा बास बस्ने अतृप्त रहर मेटाए । तर यसक्रममा राजनीतिक मूल्यमाथि निरन्तर प्रहार भयो । राजनीतिक दलको नैतिक धरातल कमजोर बनाएर प्रजातन्त्रको भविष्यमा चिन्ता जन्मायो । विडम्बना नै भन्नुपर्छ, नवनिर्वाचित प्रतिनिधिसभामा पछिल्लो संसदमा छिड्की हानेर सत्ता हत्याउने र छिड्की खाएर सत्ता गुमाउने दलहरूले नै गठबन्धन बनाएर बहुमत ल्याएका छन् । विश्वको स्थापित प्रजातन्त्रमा अकल्पनीय यस्तो गठबन्धनले सत्ताको राजनीति र सिद्धान्तको राजनीति बीचको आधारभूत भिन्नता नेपालमा हराएको छ । तर यो गठबन्धन मतदाताद्वारा अनुमोदित भइसकेको छ । यसैले राष्ट्रिय हित, दीर्घकालीन सोच एवं इतिहासको डर मानेर यो गठबन्धनले मतदाताको सामुहिक विवेकको इज्जत राख्छ अथवा दोस्रो संसदीय व्यवस्थामा जस्तै अहंकार र अकर्मण्यता दोहोर्याएर दुर्घटना निम्त्याउँछ भन्ने विश्व समुदाय र दुबै छिमेकीको उत्सुकता रहेको छ । पहिलो संविधानसभाको निर्वाचनपछि, नयाँ संविधान लागू भएपछि र अहिले तेस्रो चुनावपछि बन्नलागेको सरकार एमाले र माओवादीकै हो । यसैले कम्युनिष्टहरूको सरकार बन्न लाग्यो भनी रन्थनिनुपर्ने कारण छैन । तर अनुभवले समझदारीको निधारमा पक्कै असजिलो गाँठो पारेको छ । पहिलो दुईवटा सरकारको विघटन दुर्घटनाको परिणाम थियो । पहिलो अपरिपक्वता र बलजफ्तीको शैलीमा सरकार चलाउने माओवादी हठको परिणाम थियो, दोस्रो माओवादीले राजनीतिक सहकार्यलाई अवसरवादको सिकार बनाएको फल थियो । अहिलेसम्मको चुनाव परिणामले सङ्केत गरेको नयाँ प्रतिनिधिसभाको गणितले अवसरवादी प्रवृत्तिलाई खेल्ने ठाउँ दिने छैन । तर एकातिर विश्व राजनीतिक शक्ति सन्तुलनको गुरुत्वाकर्षणको केन्द्र एसियामा सरेको छ । अर्कोतिर भारत चीन र अमेरिकाको सामरिक योजनामा नेपालको महत्त्व ह्वात्तै बढेको छ । राष्ट्रपति ट्रम्पले अगष्ट २१ मा दक्षिण एसियाको लागि घोषणा गरेको सैनिक, आर्थिक र कूटनीति सामरिक योजना भारत र चीनको छिमेकी नेपालका लागि निकै महत्त्व राख्छ । यसैबीच विश्वका स्थापित प्रजातन्त्र दक्षिणपन्थी दिशामा आकर्षित भएकै अवस्थामा युरोपियन युनियनको आधिकारिक अनुसन्धान ब्युरोको प्रतिवेदन अनुसार प्रजातान्त्रिक संस्थाहरूप्रति जनताको विश्वास न्यूनतम बिन्दुमा झरेको छ । यसका साथै दक्षिणपन्थी राजनीतिक निरंकुशताले विश्वका बलिया प्रजातन्त्रलाई समेत बढार्न थालेको खतरनाक लहर पनि नेपालले उपेक्षा गर्नु हुँदैन । विश्व घटनाक्रमको सन्दर्भमा नेपालको प्रजातन्त्र र वैदेशिक सम्बन्धसमक्ष धारिलो चुनौती प्रस्तुत हुनथालेको छ । राष्ट्रका मूल नीतिहरूमा अस्थिरता रहेको मात्र हैन, आफंैले बनाएको संविधानले टुंग्याएको शासन व्यवस्थामा पनि तीन दलबीच मतभेद छ । परराष्ट्र्र नीति विशेषगरी छिमेकीहरूसँगको सम्बन्धमा प्रमुख दलहरू बीचको मनोमालिन्यले दीर्घकालीन चिन्ता बनाएको छ । पहिलो पटक नेपालका प्रमुख दलहरूलाई अमूक देशपक्षीय र अमूक देशविरोधी भनेर चिनाइन थालिएको छ । नेपालको भारत र चीनसँगको सम्बन्धमा विसंगति, नीतिगत चञ्चलता देखिएर पत्यार घटेको मात्र हैन, काठमाडौं, नयाँदिल्ली र बेइजिङबीच विश्वासको घाटा (डिफिसिट अफ ट्रष्ट) बढिरहेको छ । भारत, चीन र अमेरिकाले नेपालमा सामरिक चासो बढाइरहेका नाजुक अवस्थाको गहिरो भूराजनीतिक यथार्थ बुझ्न त्रुटि गर्नु हँुदैन । शक्तिशाली देशहरूले बनाउने चक्रव्यूहभित्र पसेपछि निस्कन खोज्दा ठूलो जोखिम भोग्नुपर्छ, त्यसभित्र बसिरहे राजनीतिक स्वामित्व गुम्छ । कुठाउँमा बढी बोलेर चतुर्याइँ देखाउन खोज्दा विपत्तिले निमन्त्रणा पाउँछ । नेपालका लागि दिशा निर्धारणको ऐतिहासिक समय सुरु भएको छ ।"
अब त बन्छ कि देश ?,"हिजो हाम्रा नेताहरूले भने संविधान आएपछि सबैथोक हुन्छ यो भनाइले जनतामा अनेकौं अपेक्षा जागृत गर्यो । युवाहरूको अपेक्षा बन्यो, संविधान आएपछि रोजगारी मिल्छ । गाउँमा किसानहरूले सोचे, संविधान आएपछि खेतमा कुलो पुग्छ । कसैले भन्यो, संविधान आएपछि भ्रष्टाचार सकिन्छ । दलितहरूको अपेक्षा रह्यो, संविधान आउनासाथ छुवाछूतको अन्त्य हुन्छ । महिलाहरूले सोचे संविधान आएपछि महिला हिंसाको अन्त्य हुन्छ । महिला अधिकार मिल्छ । सायद संविधानसँगै धेरै अपेक्षा जोडिए, तर अन्त्यमा सबै कुरा ज्युँकात्युँ रहे ।संविधान सबैथोक होइन । संविधान माध्यममात्र हो, साधन होइन । संविधानले बाटो देखाउँछ । यसले अधिकार र कर्तव्य देखाउँछ । तर संविधानपछिको समृद्धिको यात्रा हिँड्नुपर्छ, हामी सबैले मिलेर तय गर्नुपर्ने थियो, तर यसमा पनि हामी चुक्यांै । निश्चय नै संविधानले लोकतन्त्रको कुरा गर्छ । तर लोकतन्त्र बनाउने हामी आफैले हो । यदि हामी र हाम्रा नेताहरू नफेरिने हो भने नयाँ संविधानले मात्र परिवर्तन आउँदैन । यो नेपाली जनताले बुझेको कुरा थियो, तर पनि हामी र हाम्रो संस्कार बदलिएन । फलस्वरुप देशले गति लिन सकेन र संविधान त फेरियो, तर मुलुक फेरिएन । फेरि पनि नेपाली राजनीतिले पुरानै फोहोरी दाउपेच खेल्न सुरु गर्यो भने भोलिको दिन देश ठूलो संकटमा पर्ने पक्का छ ।भर्खरै चुनाव सकिएको छ । देशले नयाँ बाटो हिँड्ने अडकल हरेक नेपाली जनताले गरेका छन् । निर्वाचनको नतिजा जेजस्तो आए पनि आखिर मुख्य कुरा राजनीतिक संस्कार, संस्कृति र व्यवहार कस्तो बनाउने भन्ने नै हो । देशलाई कतातिर लैजाने भन्ने नै हो । निश्चय नै हामी सार्थक र अर्थपूर्ण लोकतन्त्रको पक्षमा छौं, स्थिर सरकार र बलियो प्रशासनको पक्षमा छौं, शान्ति समृद्धिको पक्षमा छौं । जुन उद्देश्यले भर्खर नेपालमा स्थानीय निर्वाचन सकिएको छ । यसको गाम्भीर्यलाई मनन गर्दै देशलाई अब विकास अनि चौतर्फी परिवर्तनको बाटोमा हिँडाउने संकल्प सबै नेपालीले एकसाथ लिन जरुरी छ । यस्तो परिवर्तन, जसले जनतालाई अपार आनन्द देओस् । नेताहरूले १० वर्षपछि गर्वसाथ भन्न सकुन्, हामीले संविधान दियौं, नयाँ नेपालको सपना सार्थक बनायौं । हामीले यो देशमा सामाजिक न्याय दियौं । अनि हामी जनताले पनि गर्वसाथ भन्न सकौं, हाम्रा नेताहरू फेरिए, अनि हाम्रा दलहरू फेरिए, हाम्रो राजनीतिक कुसंस्कार फेरियो । शिर उठाएर भन्न सकौं, हाम्रो लोकतन्त्र संसारकै उत्कृष्ट लोकतन्त्र हो । के हामी नयाँ नेपालमा यस्तो कल्पना गर्न सक्छौं ? नयाँ संविधान, नयाँ संरचना, नयाँ राजनीतिक बनावटमा यस्तो दिनको अपेक्षा गर्न सक्छौं ? यदि सक्छौं भने भोलिका दिन नेपाल साँच्चै विश्वसामु एक उदाहरणीय हुनेछ । यही अपेक्षा गरौं । प्रमोदकुमार पौडेलस्युचाटार१०, कलंकी, काठमाडौं"
पहिलो अध्यायमा वाम एकीकरण,"एमाले र माओवादी केन्द्रको एकताले दुवै दललाई प्रतिनिधिसभा र प्रदेशसभाको निर्वाचनमा भारी सफलता मिलेको छ । गाउँ, सहर, सुगम, दुर्गम सबै ठाउँमा एउटै लहर देखिनुलाई जनचेतना उल्लेख्य रूपमा बढेको भन्नैपर्छ । अर्को शव्दमा भन्दा राजनीतिक गञ्जागोलबाट वाक्क बनेका जनता विकासको एउटै दृष्टिकोण राख्ने स्थायी सरकार गठन भई ५ वर्षमा समृद्धिको मजबुत स्तम्भ खडा भएको हेर्न चाहन्छन् । तथापि विगत सम्झेर दु:खसाथ भन्नुपर्छ, अनगिन्ती दलका नेताहरूको नचाहिँंदो गफ र बर्बराउने बानीबाट विकासको रूपरेखा अझै तयार हुनसकेको छैन । अब इतिहासमा पहिलोपल्ट वामपन्थी दलहरूमाथि जनताले ठूलो आशा र भरोसा राखेका छन्, अर्थात बृहत्तर विकासको लागि दलीय एकीकरण गरी एउटै आवाज निकालेर अघि बढ्न घचघच्याएका छन् । तत्काल हुने एकीकरणको औपचारिक घोषणासँगै निम्न अवधारणामाथि पनि हस्ताक्षर हुनु जनचाहना अनुकूल देखिन्छ : माओत्सेतुङ, लेनिन र कार्लमाक्र्सका वर्ग संघर्ष, वर्ग उत्थान सम्बन्धी दृष्टिकोणको सुहाउँदो नेपाली प्रारूप, दुई ठूला छिमेकीसँग ऐतिहासिक र सुमधुर सम्बन्ध विस्तार, पद ओगट्न तँछाडमछाड गर्ने प्रवृत्तिको न्यूनीकरण, कामभन्दा विकासे भाषणको लागि कुदाकुद गर्ने कार्यको अन्त्य, सातै प्रदेशका गाउँ स्तरसम्म आर्थिक र सामाजिक विकासबारे नवीन दृष्टिकोणको उद्घोष, भ्रष्टाचार, गुन्डागर्दी, माफियातन्त्र, दलीय भागबन्डाको अन्त्य, विकास अभियानमा विषय विशेषज्ञको अनिवार्य संलग्नता, हाम्रो मान्छे राम्रो मान्छे भन्ने कुभावनाको अन्त्य गरी सबैलाई समान अवसर दिने संस्कारको प्रादुर्भाव, दलीय एकीकरणभित्र गुटउपगुटको बाछिटा पर्न नदिने, पदीय आडम्बर र घमन्डको अन्त्य, विकासमा प्रतिपक्षी दलहरूसँगको सहकार्य, बन्द उद्योगधन्दाको पुन:स्थापना, आत्मनिर्भरता र स्वावलम्बनको उदघोष आदि । डा भुवनेश्वर शर्माचन्द्रागिरि२, काठमाडौं"
अबको चुनौती जितको सार्थकता,"देश चुनावको ढलपल अवस्थालाई पार गर्दै अगाडि बढिसकेको छ । कैयौं नेताले चुनावको मैदानमा सङ्घर्ष गर्दै आफूलाई विजेताका रूपमा अगाडि सारिसकेका छन् भने कति अझै पनि तँछाडमछाडको अवस्थामा छन् । चुनावमा जितेर आउनु आफँैमा गौरवको कुरा हो । तर अबको चुनौती भने जितको सार्थकतामा निर्भर रहन्छ । नेपाली जनताले छेपारोले रङ बदलेझैँ क्षणक्षणमै सरकार र सत्ताको परिवर्तनलाई मध्यनजर गर्दै स्थायी शान्ति र राष्ट्रको समृद्धिका लागि आफ्नो अभिमत जाहेर गरिसकेका छन् । त्यसमा पनि नेताले चुनावताका दिएका विकासका अत्यासलाग्दा आश्वासन जनताले बिर्सेका छैनन् । किनकि अबका जनता हिजोका जस्ता मुखमा बुजो हालेर हातमा दही जमाएर बस्ने खालका छैनन् । नेताकै भाषामा भन्ने हो भने जनता जनार्दन हुन् । जनार्दनले नेतालाई जिताउने मात्र होइनन्, धुलो पनि चटाउन पछि पर्दैनन् भन्ने कुरा दिग्गज भनाउँदा नेताहरूले हारेको घटनाबाट प्रमाणित भइसकेको छ । चुनौतीका बीचको सङ्घर्षमा नै जितको वास्तविक आनन्द पनि आउने र आफ्नो पुरुषार्थ पनि झल्कने हुँदा सम्पूर्ण विजयीहरूलाई होश पुर्याएर काम गर्न आग्रह गर्छु । इन्दु मिश्र बरालबूढानीलकण्ठ११, सुन्दर बस्ती, काठमाडौं"
हार्दिकताको राजनीति,"एकले अर्कोलाई गाली गरेर निर्वाचनमा मत माग्ने र आफूले नजितेमा धाँधली गरेको आरोप लगाउने पुरानो चलन विस्थापित गर्दै विजेतालाई बधाई दिएर सफल कार्यकालको कामनासहित खुसियाली साटासाट गर्ने र निर्वाचनको हारजितलाई स्वाभाविक रूपमा लिने जुन पवित्र कामको सुरुवात रामचन्द्र पौडेल, चन्द्र भण्डारी, राजन भट्टराई, रामशरण महत, विश्वप्रकाश शर्मा, रामहरि खतिवडा लगायतका नेताहरूले गरेका छन्, यसले भोलिको दिनमा समाजलाई पक्कै पनि सही दिशातर्फ उन्मुख गराउन सहयोग पुर्याउँछ । ठूलठूला समस्याको समाधान सानै कुराबाट सुरु हुने हो । नेपालको राजनीतिमा अविश्वास र घोचपेचको भाषणले लामो समय बितायो । तर ढिलै भए पनि सकारात्मक कामको थालनी भएकोमा सकारात्मक नै परिणाम निस्कन्छ भनी आशावादी बन्न सकिन्छ । यो हार्दिकताको सुरुवात मात्रै हो । यस्तो पवित्र कामलाई सबैले अनुशरण गर्नसकेमा परिवर्तन सम्भव छ । नाराले मात्र परिवर्तन हुने होइन । समाज परिवर्तन गर्नुभन्दा पहिला आफू परिवर्तन हुनु जरुरी छ । जुन माथिका नेताहरूले देखाएका छन् । अन्य नेताहरूले पनि यस्तो राम्रो कामलाई अवसरको रूपमा अनुशरण गर्दै हार्दिकताको राजनीति सुरु गर्नु जरुरी छ । हार्दिकताको राजनीति गर्न समस्यालाई अवसरको रूपमा लिनुपर्छ । अवसरलाई समस्या देख्नेले कहिल्यै हार्दिकताको राजनीति गर्न सक्दैन । यसतर्फ सबै सचेत हुनु जरुरी छ । पुरुषोत्तम घोरासैनीबालाजु१६, काठमाडौं"
मधेसको समस्या राजनीतिक हो,"सत्ताको मातमा मधेसलाई दबाउन खोजियो भने विस्फोट हुनेछ । मंसिर २५ गते प्रकाशित अच्युत वाग्लेको शक्तिको अन्ध प्रयोग कि हितकारी शासन ? पढेंँ । लेखकले वाम गठबन्धनको जितमा अधिनायकवाद देखेका छन् र त्यसो होओस् भनी कामना पनि गरेका छन् । तर उनको सर्त छ कि त्यो अधिनायकवाद सिंगापुर र मलेसियाजस्तो हितकारी होओस् । यसमा अब कुनै सन्देह रहेन कि वाम गठबन्धन चीनले त्यही अधिनायकवादको लागि गराएको हो । तर यहाँका वाम पात्रहरू त्यति समर्थ हुन्छन् जस्तो लाग्दैन । अब उनीहरूमाथि सत्ताको मात चढ्दैन भन्ने कुनै लक्षण देखिँदैन । तर पनि उनको अहंकारको घोडाको लगाम मधेसले अवश्य समात्नेछ । कांग्रेसको अदूरदर्शिताले वाम गठबन्धन मधेसमा छिर्न सक्यो, अन्यथा मधेसमा उसको दाल गल्नेवाला थिएन । लेखकले मधेसको मुद्दालाई गलत भाष्यको रूपमा लिएका छन् । तर मधेसको मुद्दा मेरो विचारमा अब टड्कारो रूपले उठ्नेछ । यदि कुनै तानाशाहले यसलाई दबाउन खोज्यो भने विस्फोट हुनेछ । मधेसको समस्या राजनीतिक हो, विकासको होइन । अत: कसैले पनि त्यसबाट आँखा चिम्लेर अगाडि बढ्न सक्दैन । डा शिवशंकर यादवछपकैया, वीरगन्ज"
जनादेश : २०७४ बारे,"मंसिर २४ गते प्रकाशित जनादेश :२०७४ अन्तर्गतको सम्पादकीय सटिक लागेकोले केही लेख्नैपर्ने भयो । किनभने भर्खर मात्र मुलुकमा प्रतिनिधिसभा, प्रदेशसभा र केही पहिले स्थानीय तहको निर्वाचन सम्पन्न भएको छ । देशमा वाम र लोकतान्त्रिक नामक दुइटा गठबन्धन निर्माण भए । तर वाम गठबन्धनलाई अनावश्यक गालीगलौज गरे पनि जनमत उसकै पक्षमा गयो । त्यसकारण आगामी पुस महिनाभित्रै नयाँ वामपन्थी सरकारको गठन हुने आशा सर्वत्र छँदैछ, जुन नेपालका लागि गौरवको कुरा हो । जसरी वाम गठबन्धनलाई जनताले सरकारका लागि स्पष्ट बहुमत दिएका छन्, त्यसैगरी भूकम्प पीडित, सुकुम्बासी र न्यूनतम आधारभूत आवश्यकताविहीन जततालाई पहिलो प्राथमिकतामा राखेर काम गर्न मरिमेट्नुपर्छ । तर सरकारमा पुगेपछि सत्ताको उन्मादमा मतदाताको बधाईलाई धन्यवाद भन्ने फुर्सद निकाल्न सकिएन भने र सातवटै प्रदेशका कुनाकाप्चाको न्यूनतम विकास गर्न भ्याइएन भने अहिलेको निर्वाचनमा कांग्रेस लगायतका दलको अवस्था अवश्य आउनेछ भने प्राप्त जनआदेशलाई अझ बढी जिम्मेवारी थपिएको महसुस गरी सबै पक्षलाई समेट्दै उदारतामा आधारित नेतृत्वदायी भूमिका निर्वाह गदै अगाडि बढ्नु नै अबको आवश्यकता हो । गंगाराज अर्यालपाणिनी ८, पाली अर्घाखाँची"
प्रदेश राजधानी : जनकपुर कि वीरगन्ज ?,"हालै भएको निर्वाचनमा मधेसको सबैभन्दा ठूलो पार्टीको रूपमा उपेन्द्र यादव नेतृत्वको संघीय समाजवादी फोरम पार्टी देखापरेको छ । २ नम्बर प्रदेशमा प्रतिनिधिसभा र प्रदेशसभामा मात्रै होइन, समानुपातिक मतमा पनि फोरम नै अगाडि देखापरेको छ । फोरमले वीरगन्ज लगायत पर्सा जिल्लाको ४ मध्ये ३ प्रतिनिधिसभा सदस्य जितेको छ । प्रदेश २ को एकमात्र महानगर वीरगन्जको मेयरमा पनि फोरमकै विजय सरावगीले जितेका छन् । फोरमको लागि जनकपुरभन्दा वीरगन्ज उर्वर र प्रतिफलमुखी सिद्ध भएको छ । यसर्थ अबको प्रदेश राजधानी जनकपुर होइन, वीरगन्ज हुनुपर्नेमा फोरमले आवाज उठाउनुपर्छ । मुलुक ७ प्रदेशमा विभाजित भइसकेपछि अब ती प्रदेशको राजधानी कहाँ राख्ने भन्ने सम्बन्धमा नयाँ बहस जन्मन पुगेको हो । र यो सान्दर्भिक पनि छ । आधार, पूर्वाधार र सबैलाई पायक पर्ने किसिमले प्रदेश राजधानी बनाउनु राष्ट्रहितमा हुन्छ, नकि शक्तिशाली नेताहरूको स्वार्थमा राजधानी तोक्नु राम्रो हुन्छ । त्यसो त प्रदेश राजधानी कहाँ राख्ने र प्रदेशको नाम के राख्ने भन्ने विषयमा निर्णय गर्ने अधिकार संविधानले प्रदेशसभालाई दिएको छ । सभाले उपयुक्त निर्णय समय आएपछि गर्ला नै । तथापि व्यापक जनताको सुझाव लिएर गर्दा विवाद उति चुलिने छैन । अहिले व्यक्त भइरहेको जनमतलाई निर्वाचनमा उठिरहेका सभासदहरूले ध्यान दिएर स्मरणमा राख्नसके निर्णय गर्न सजिलो हुन्छ । यसै सिलसिलामा प्रदेश न २ को राजधानी जनकपुर बनाउने कि वीरगन्ज ? भन्ने कुरामा अहिले २ नम्बर प्रदेशका जनता विभाजित हुनपुगेको हँुदा केही सुझाव राख्न चाहन्छु । धार्मिक र भौगोलिक दृष्टिकोणले जनकपुर उपयुक्त भए पनि अन्य दृष्टिले वीरगन्ज २ नम्बर प्रदेश राजधानी बन्नलायक रहेको छ । जनकपुरभन्दा वीरगन्ज प्रदेश राजधानी बन्न निम्न कारणले उपयुक्त छ । १ जनकपुर उपमहानगरपालिका मात्र हो भने वीरगन्ज महानगरपालिका हो । वीरगन्जको जनसंख्या जनकपुरको भन्दा बढी छ । २ भौतिक पूर्वाधारको दृष्टिले जनकपुरभन्दा वीरगन्ज निकै बलियो छ । वीरगन्जमा प्रशस्त ठूलठूला होटल, धर्मशाला, सभागृह रहेको छ । ३ मुलुकको सबैभन्दा ठूलो भन्सार वीरगन्जमा छ । जहाँबाट मुलुकभरको भन्सार राजस्वको ५० प्रतिशत उठने गर्छ । जनकपुरभन्दा वीरगन्ज राजस्व संकलनको दृटिकोणले निकै बलियो छ । ४ भारतसँंग रेलमार्गले जोडिएको मुलुककै पहिलो सुक्खा बन्दरगाह वीरगन्जमा रहेको छ । नेसनल मेडिकल कलेज, केडिया डेन्टल कलेज लगायत शिक्षा क्षेत्रको बलियो पूर्वाधार जनकपुरमा भन्दा वीरगन्जमा बढी छ । वीरगन्ज प्रदेश २ को शैक्षिक राजधानी पहिले नै बनिसकेको छ ।५ ठूलठूला उद्योग, कलकारखाना र श्रम शक्तिको खपत वीरगन्ज क्षेत्रमा बढी छ । वीरगन्जका उद्योग प्रतिष्ठानमा १ लाखभन्दा बढीले रोजगारी पाइरहेका छन् । ६ प्रदेशसभाको लागि चाहिने जग्गाजमिन, मुख्यमन्त्री र मन्त्रीहरूको आवास बनाउन वीरगन्ज सहरभित्रै वीरगन्ज चिनी कारखानाको ५० बिगाह जग्गाको एउटै विशाल क्षेत्रफल छ । ७ नेपालको राजधानी काठमाडौं पुग्न बनाउन थालिएको प्रस्तावित फास्ट ट्रयाक र निजगढमा बनाउन थालिएको अन्तर्राष्ट्रिय विमानस्थल जनकपुरभन्दा वीरगन्जबाट धेरै नजिक छ । अन्य धेरै दृष्टिकोणले जनकपुरभन्दा वीरगन्ज राजधानी बन्न उपयुक्त रहेको छ । गोपाल देवकोटागोकर्णेश्वर८, जोरपाटी, काठमाडौं"
नयाँ सरकारको प्राथमिकता,"मङ्सिर १० र २१ गरी दुई चरणमा प्रतिनिधिसभा र प्रदेशसभाको चुनाव सम्पन्न भयो । अब बन्ने नयाँ सरकारले यी कामलाई प्राथमिकतासाथ हेरोस् ।१ राजनीतिभित्र भएका अपराधीकरणलाई निष्पक्ष सफाइ गर्ने२ कृषिलाई आधुनिकीकरण गरी विभिन्न तालिम दिलाई युवाहरूलाई विभिन्न योजना दिएर कृषिमा आकर्षित गर्ने३ जलविद्युत आयोजनामा देशभित्रकै लगानीकर्ताहरूलाई विभिन्न योजना दिएर आकर्षित गर्ने४ कृषिजन्य उद्योगहरू स्थापना गर्न जोड दिने५ शिक्षा क्षेत्रमा राजनीतीकरण न्यून गर्दै सर्वसुलभ शिक्षा देशभर पुर्याउने६ स्वास्थ्य क्षेत्रमा भएको व्यापारलाई न्यून गर्न सरकारी अस्पतालहरूलाई सुविधासम्पन्न बनाई सरकारी डाक्टरहरूलाई प्राइभेट क्लिनिकहरूमा जान रोक लगाउने७ हिमाल, पहाडमा उत्पादित कृषिजन्य उत्पादन सर्वसुलभ ढंगले तराईसम्म पुर्याउन सडकको उचित ढंगले निर्माण गर्ने८ पर्यटन व्यवसायलाई बढाउन विभिन्न कार्यक्रम ल्याउने यो ५ वर्षमा यति गर्नसके त्यसपछिको अर्को ५ वर्षमा रेल, पानीजहाज, स्मार्टसिटी, मेघासिटी चलाउन र बनाउन मौका जनताले दिनेछन् भन्ने सबैले सोचांै । अरुण लुइँटेलयूएई, दुबई"
नयाँ सरकारको विकास एजेन्डा,"संघीय गणतान्त्रिक संविधान निर्माणपश्चात संघ र प्रदेशको पहिलो निर्वाचन सफलतापूर्वक सम्पन्न भएको छ । विभिन्न संशयबीच आफूले प्रतिबद्धता गरेअनुसार दुवै निर्वाचन सम्पन्न गराएर वर्षौं लामो राजनीतिक संक्रमणलाई अन्त्य गरेकोमा प्रधानमन्त्री शेरबहादुर देउवा र उनको टोलीलाई राष्ट्रले धन्यवाद दिनैपर्छ । निर्वाचनका सुरुवाती परिणामलाई आधार मान्ने हो भने यदि कुनै थप आश्चर्य नभए अबको सरकार एमाले र माओवादी केन्द्रको संयुक्त सरकार बन्ने लगभग निश्चित छ । यता मुलुककै सबैभन्दा पुरानो राजनीतिक दल नेपाली कांग्रेस निर्वाचनमा अप्रत्यासित पराजयका कारण इतिहासकै सबैभन्दा कठिन मोडमा उभिएको छ । हुन त यो निर्वाचन नेपाली कांग्रेसलाई आत्मसमीक्षा गर्दै पार्टीमा नयाँ पुस्तालाई नयाँ विचारसाथ अघि बढाउने मौका पनि हो । किनकि प्रजातान्त्रिक निर्वाचनमा कुनै दल पराजय हुनु भनेको जनताले पक्कै त्यो दलमा सुधार खोजेको हो । प्रजातन्त्रको लागि वर्षौं लडेको दल नेपाली कांग्रेसले यो पराजयमा जनताको त्यस्तो संकेत बुझेको हुनुपर्छ । त्यस्तै प्रजातन्त्रमा पराजयलाई सदुपयोग गर्नसके आगामी निर्वाचनमा जनताको मन सजिलै जित्न सकिन्छ भन्ने कुरा प्रजातान्त्रिक दल कांग्रेसले नबुझेको छैन होला । टाढा जानै पर्दैन, त्यहीं भारतमा हेर्ने हो भने भारतीय जनता पार्टी सन् २००४ को अनपेक्षित हारपछि १० वर्षसम्म प्रतिपक्षमा बस्न बाध्य भयो र २०१४ मा तत्कालीन गुजरातका मुख्यमन्त्री नरेन्द्र मोदीले नयाँ विचार दिएर पार्टीलाई पुन: शक्तिशाली बनाए । त्यो १० वर्षभित्र भारतीय जनता दलको इतिहासमा मात्र भविष्य देख्ने पहिलो पुस्ताका नेतामध्ये कैयौंले स्वेच्छाले पार्टीबाट अवकाश लिए र कतिपय भने समयसँगै असान्दर्भिक भएर गए । त्यसैले नयाँ पुस्ताका मोदीले पार्टीलाई नयाँ ढंगबाट अघि बढाउने मौका पाए । सायद कांग्रेस अहिले यही बिन्दुमा पुगेको छ र पार्टीले नयाँ पुस्ता र नयाँ विचार खोजेको छ । नेतृत्वले जनताको यो मागलाई बुझ्नसके अबको ५ वर्ष टाढा छैन । अन्यथा भविष्यका पुस्ताले कांग्रेसलाई अझ निर्मम व्यवहार गर्नेछन् । यस आलेखले चर्चा गर्ने विषय भने हालै सम्पन्न निर्वाचन परिणामको विश्लेषणभन्दा पनि दलहरूले चुनावताका घोषणापत्रमार्फत प्रतिबद्धता गरेका आर्थिक विकासका एजेन्डाका सेरोफेरोमा हुनेछ । मुख्यत: दलहरूले सार्वजनिक गरेका आर्थिक विकासका एजेन्डा कत्तिको व्यावहारिक थिए र अब सरकार निर्माण गर्ने दलहरूले ती एजेन्डालाई कसरी उठाउँदा उपयुक्त होला भन्ने विषयमा यो आलेख केन्द्रित हुनेछ । फरक वैचारिक पृष्ठभूमिबाट आएका र भिन्न वैचारिक लक्ष्यको वकालत गर्ने दलहरू, मुख्यत: नेपाली कांग्रेस, एमाले र माओवादी केन्द्रले जारी गरेका घोषणापत्रलाई मात्रै हेर्ने हो भने दलहरूले आफ्ना वैचारिक मुद्दाभन्दा पनि आर्थिक विकासका विषयलाई प्राथमिकतामा राखेका थिए । दलका हरेक नेता चुनावी सभामा आर्थिक विकासका एजेन्डामा केन्द्रित भए । हरेक दलले आफ्ना घोषणापत्र र आफ्ना सार्वजनिक भाषणमा जलविद्युत लगायत बाटोघाटो निर्माणको मुद्दालाई प्राथमिकता दिएर उल्लेख गरे । ढिलै भए पनि सबै दलमा आर्थिक विकासका एजेन्डाले प्राथमिकता पाउनु स्वागतयोग्य विषय हो । तर आर्थिक विकासका एजेन्डाबारे दलहरूले खासै अध्ययन नगरी हचुवा किसिमले उठाएको अनुभूति हुन्छ । उदाहरणकै रूपमा लिउँ । मुख्य दलहरूले अबको १० वर्षमा कम्तीमा १० हजार मेगावाट बिजुली उत्पादन गर्ने प्रतिबद्धता घोषणापत्रमा गरे । लक्ष्य राख्नु त सकारात्मक कुरा हो, तर १० हजार मेगावाट बिजुली १० वर्षमै उत्पादन हुनसक्ने कि नसक्ने अथवा आर्थिक, प्राविधिक र अन्य हिसाबले यो सम्भव छ कि छैन र समग्र आर्थिक विकासमा हाम्रा कस्ता बाधक छन् भन्ने विषयमा दलहरूले असाध्यै सतही विचार दिए । चर्चा सुरु गरौं, जलविद्युतबाटै । जलविद्युतकै विकास गर्ने हो भने हाम्रो बिजुलीको बजार सुनिश्चित हुनु आवश्यक छ । हाम्रो एउटैमात्र बजार भारतको भने नेपालको बिजुलीभन्दा पनि नेपालको पानीमा बढी चासो छ । विभिन्न अध्ययन अनुसार हाल भारतको करिब ३३ करोड जनसंख्या पानीको संकटमा छ । करिब ६० करोडभन्दा बढी जनसंख्या जीवन निर्वाह र रोजगारीका लागि कृषिमै निर्भर हुने भएकाले पनि भारतमा पानी ठूलो महत्त्व राख्छ । पानीको बढ्दो संकटलाई नै ध्यानमा राखेर भारतले करिब १६५ अर्ब अमेरिकी डलरको लगानीमा अति महत्त्वाकांक्षी पानीको बहाव परिवर्तनको गुरुयोजना सुरु गरिसकेको छ । उक्त योजना अनुसार करिब १५ हजार किमिको कृत्रिम पानीको बहाव सिर्जना गरेर ३५ वटाभन्दा बढी नदीमा पानी मिसाइनेछ । उक्त योजनामा नेपालका नदीहरूको ठूलो भूमिका रहन्छ । त्यसैले पनि भारतले नेपालको जलविद्युत विकासमा आफूबाहेक अन्य मुलुकलाई सहज प्रवेश नदिन हालैमात्र अन्तरदेशीय विद्युत व्यापारको नीतिमा कडा प्रावधान राखिसकेको छ । यता करिब ३ लाख ३१ हजार मेगावाट विद्युत उत्पादन गरिसकेको भारतले पछिल्लो समय स्वच्छ भारतको अभियान अन्तर्गत सौर्य ऊर्जा विकासलाई प्राथमिकतामा राखेको छ । हालसम्म करिब १६ हजार मेगावाट बराबरको सौर्य ऊर्जा राष्ट्रिय प्रसारणमा जोडिसकेको भारतले सन् २०२२ सम्ममा १ लाख मेगावाट सौर्य ऊर्जा उत्पादन गर्न करिब १०० अर्ब अमरिकी डलर लगानी गर्ने घोषणासँगै योजना अघि बढाइसकेको छ । यसले के संकेत गर्छ भने नेपालको बिजुलीको बजार विस्तारै साँघुरिँंदैछ र हामीसँग धेरै नदीनाला भएर हामी जलविद्युतमा धनी छौं भन्ने कुराको केही समयपश्चात कुनै अर्थ नरहन सक्छ । दलहरूले अबको १० वर्षमा १० हजार मेगावाट बिजुली उत्पादन गर्ने घोषणा गरिरहँदा यस्ता जटिल विषयमाथि खासै ध्यान दिए जस्तो लाग्दैन । त्यसैले हामीले जलविद्युत उत्पादन गर्ने योजनासँगै बिजुलीको बजारको उपलब्धतालाई सुनिश्चित गर्नु आवश्यक हुन्छ । यी त भए जलविद्युत उत्पादनपछिका जटिलता । तर जलविद्युत उत्पादन गर्न नै आन्तरिक रूपमा कति कठिन छ भन्ने विषय पनि उत्तिकै महत्त्वपूर्ण छ । यी र यस्ता कैयौं विषयलाई समेत दलहरूले गम्भीरतापूर्वक लिएको पाइंँदैन । अब सरकार बनाउने दलहरूले यी र अन्य यस्ता विषयलाई प्राथमिकतासाथ उठाएर तत्काल समाधान गर्नुपर्ने हुन्छ ।कर्मचारीतन्त्रमा सुधार हुन त हाम्रो कर्मचारीतन्त्र निकै प्रौढ मानिन्छ । भारतमा आधुनिक कर्मचारीतन्त्र सन् १९४७ देखि सुरु भएको हो । नेपालमा पनि सन् १९५१ मा लोकसेवा आयोगको स्थापनासँगै कर्मचारीतन्त्रको सुरु भएको देखिन्छ । तर उमेरले बूढो भए पनि हाम्रो कर्मचारीतन्त्र अझै पनि व्यावसायिक बन्नसकेको छैन । कर्मचारीमा चरम राजनीतीकरण छ र राजनीतिको आडमा व्यापक भ्रष्टाचार मौलाएको छ । त्यसैले हाम्रो कर्मचारीतन्त्रलाई एउटा सबल र सक्षम बनाउन अब बन्ने सरकारले कर्मचारीतन्त्रमा व्यापक सुधारको योजना ल्याउनुपर्छ । कानुनी सुधार आर्थिक विकासका लागि हाम्रा लक्ष्य र ती लक्ष्यलाई पूरा गर्ने हाम्रा औजारहरूमा ठूलो अन्तर देखिन्छ । जस्तो कि हामी ठूलठूला जलविद्युत उत्पादन गर्ने र ठूला उद्योगधन्दाहरूको स्थापना गर्ने कुरा गर्छौं । तर ती जलविद्युत र उद्योगधन्दालाई आवश्यक पर्ने जग्गा, वनक्षेत्र लगायतका सम्बन्धमा हाम्रा कानुन कित साह्रै पुराना कि साह्रै पश्चगामी छन् । हाम्रा कानुन र नीति वैदेशिक लगानी र विकास आयोजनाका सम्बन्धमा एकापसमा बाझिएका छन् र समग्रमा ती लगानीकर्तामैत्री छैनन् । हाम्रो मानसिकता भने लगानीकर्ता नेपालमा लगानी गर्न आफैँ धाएर आउँछन् र हामीले उनीहरूलाई फकाउन आवश्यकै छैन भन्ने छ । तर संसारभरि लगानीकर्ता भित्र्याउन सानाठूला, विकसितअविकसित देशहरूको होडबाजी छ र हाम्रा नियम कानुनहरू लगानीमैत्री हुन नसके हाम्रा सुन्दर हिमाल र प्राकृतिक सम्पदाले मात्रै लगानीकर्ता नेपालमा लगानी गर्न आउने छैनन् भन्ने सत्य बुझ्नु आवश्यक छ । हाम्रा धेरैजसो कानुनका भाषा दुईअर्थी खालका छन् र लगानीकर्तालाई सहजीकरण गर्नेभन्दा पनि अप्ठ्यारो पार्नेगरी निर्माण भएका छन् । मन्त्रालयमन्त्रालय र अन्य सरकारी निकायहरूबीच सहयोग र समन्वयको अभाव छ । लगानीकर्ताले एउटा उद्योग सञ्चालन गर्न कम्तीमा ३० देखि ३५ सरकारी निकायमा धाउनुपर्ने बाध्यता यथावतै छ । यी सबै कानुनी र व्यावहारिक जटिलतालाई अन्त्य गर्न सन् २०११ मा प्रधानमन्त्रीकै अध्यक्षतामा अधिकार सम्पन्न लगानी बोर्डको गठन त गरियो, तर राजनीतिक दलको बेवास्ता र हाम्रो पुरातनपन्थी कर्मचारीको मानसिकताका कारण बोर्डलाई कमजोर बनाइएको छ । ठूला लगानीका आयोजनाहरूलाई द्रुततर गतिमा अघि बढाउन छिटोछरितो सेवा दिने र हरेक स्वीकृति तुरुन्तै दिन सक्नेगरी लगानी बोर्डलाई एकद्वार निकायको रूपमा विकास गर्नु आवश्यक छ । यसका लागि बोर्डको ऐन संशोधन गरी यसलाई साँच्चिकै अर्थमा अधिकार सम्पन्न बनाउनु जरुरी छ । ठूला आयोजनाहरू अघि बढाउन हाम्रा हाल प्रयोग भइरहेका कानुनबाट प्राय: असम्भव नै छ । जग्गाको हदबन्दी, वन क्षेत्रको प्रयोग लगायत निजी जग्गाको अधिग्रहण र वातावरण प्रभाव मूल्याङ्कन जस्ता विषयमा बेग्लै नियम, कानुन र नीतिको आवश्यकता छ । राजनीतिक प्रतिबद्धताहाम्रो अर्को ठूलो समस्या भनेको आयोजनाहरूको कहिल्यै पनि प्राथमिकीकरण हुँदैन । धेरैजसो आयोजना कुनै दल वा नेताको लहड वा स्वार्थबाट आएका हुन्छन् । त्यसैले ती आयोजनामा अन्य दल वा दलका नेता विशेषको कुनै लगाव हुँदैन । जसको कारण सरकार परिवर्तन भएसँगै आयोजनाहरूको प्राथमिकता पनि परिवर्तन हुन्छ । वर्तमान सरकार र अघिल्लो सरकारका केही निर्णयमात्रै हेर्ने हो भने पनि हाम्रा दलका प्राथमिकताका नाममा आयोजनाहरू कसरी तुहिरहेका छन्, प्रस्ट देखिन्छ । त्यसैले दलहरूले आयोजनाको प्राथमिकीकरणमा प्रतिबद्ध हुनुपर्छ र अब बन्ने सरकारले काठमाडौंतराई द्रुतमार्ग, दोस्रो अन्तर्राष्ट्रिय विमानस्थल, माथिल्लो कर्णाली जलविद्युत आयोजना, अरुण तेस्रो जलविद्युत आयोजना, बुढीगण्डकी जलविद्युत आयोजनालाई मात्र अबको ५ वर्षका लागि प्राथमिकतामा राखेर सम्पन्न गर्नसके हाम्रा भावी पुस्ताले विकास हेर्न छिमेकी देश र विदेश जानु पर्दैनथ्यो । अन्यथा सन् २०२२ सम्ममा मध्यम आय मुलुकमा स्तरोन्नति हुने हाम्रो सपनाको त कुरै छाडौं, प्राकृतिक सम्पदाले सम्पन्न भएर पनि हामी एउटा अति गरिब मुलुकको रूपमा रहिरहन बाध्य हुनेछौं । अन्त्यमा, हालै सम्पन्न निर्वाचनमा जनताको मत मुलुकको आर्थिक विकासको लागि हो । सरकार बनाउने दलहरूले यदि मतको भाषा नबुझे ५ वर्षपछि जनताले पुन: मतमार्फत नै बुझाउलान् । ट्विटर :"
न शरणार्थी न नागरिक,"नब्बेको दशकमा भारतीय बाटो हुँदै नेपाल छिरेका १ लाखभन्दा बढी भुटानी नागरिकको नेपालभूमिमा आएर बनेको शरणार्थी हैसियत सधैं विवाद र बहसको विषय बन्यो । सतहमा हेर्दा भुटानभारतनेपालको त्रिदेशीय सरोकारमा आउनुपर्ने भुटानबाट लखेटिएका नागरिकको मुद्दालाई सधैंसधैं नेपालभुटानको द्वैपक्षीय भनेरै टुङ्गोमा पुर्याइएको छ । शरणार्थी हैसियतमा रहेका १ लाख २० हजारमध्ये १ लाख ११ हजार भुटानी नागरिक पछिल्लो १० वर्षको अन्तरमा अमेरिका, क्यानाडा सहितका बिभिन्न ८ वटा देशमा पुनर्बसोबासका नाममा पुगिसकेका छन् । यो डिसेम्बर महिनाबाट शरणार्थी पुनर्बसोबास कार्यक्रम बन्द गरिएको राष्ट्रसंघीय शरणार्थी आयोगको जानकारी आइसक्दा अझै झन्डै १० हजार भुटानी शरणार्थी झापा र मोरङका दुई शिविरमा अड्किएर बसेकै छन् ।सन् २००७ मा सुरु भएको पुनर्बसोबास अभियानमा झन्डै ९० हजार शरणार्थी अमेरिका पुगिसकेका छन् भने शरणार्थी समस्या समाधानको पहिलो प्राथमिकता र सरोकारको उपाय घरफिर्ती अन्तर्गत एकजना भुटानीले पनि घर फर्कन पाएका छैनन् । औसत हिसाब गरेर १ सयमा ९० प्रतिशत भुटानी शरणार्थीलाई पुनर्बसोबासको उपायमा तेस्रो देशमा पुर्याइएको दृष्टान्त पेस गर्दै राष्ट्रसंघीय निकाय युएनएचसीआरले भनिसकेको छ शरणार्थी समस्या समाधानमा संसारभरकै लागि यो सफलतम उदाहरण हो ।राष्ट्रसंघीय निकायले यसो भनिरहँदा पूर्वी नेपालका बेलडाँगी र पथरी शरणार्थी शिविरमा देख्न सकिन्छ शरणार्थी बनाइएका नागरिकको कन्तविजोग । घरपरिवारबाट विच्छेद भएका, शारीरिक रूपमा अशक्त, वृद्धवृद्धा र एकल महिलाको समूह शिविरहरूमा घेराबन्दीमा झैं बसेको छ । महिनाको प्रतिव्यक्ति ९ केजी चामलको रासन सहयोगका भरमा बसेका दर्तावाल शरणार्थी पनि भोलि आइपर्ने बेठेगान मनोदशामा पुगेका भेटिन्छन् । शिविरको स्वास्थ्यसेवा बन्द भैसक्यो, शिविरभित्रको विद्यालय विस्थापित हुने क्रममा छ, अरू दाता निकायहरू उठ्न थालिसके । तर जनजीविका अथवा बाँच्न पाउने अधिकारको विकल्पबारे न बहस सुरु भएको छ, नत शरणार्थी अभिभारा ग्रहण गर्ने सरकारले कुनै चासो देखाएको छ । बेलडाँगी शिविरको सेक्टर२ मा भेटिएका ६५ वर्षीय छविनाथ न्यौपाने र उनका ६ जना परिवारको दुर्दान्त हालतले शरणार्थी समस्या समाधान भैसक्यो भन्ने राष्ट्रियअन्तर्राष्ट्रिय निकायको दाबी र प्रतिबद्धतालाई गिज्याउने काम गरेजस्तो भयो । छविनाथका ६ छोराछोरीमध्ये दुई छोरी पुनर्बसोबासमा अमेरिका पुगिसके भने अरू भने इच्छा हुँदाहुँदै पनि अमेरिका जान नसक्ने भएका छन् । परिवारमा छविनाथ दम्पत्तिसहित सबै सदस्य डिजेबल (विविध प्रकारले अशक्त) भएकाले पुनर्बसोबासमा जान अयोग्य भएका छविनाथ निकै निराश थिए, यहाँ बलेको आगो निभिसक्यो, अब । घर (भुटान) फर्कने आस पनि मरिसक्यो, विदेश जान पनि पाइएला भन्ने छैन । कुन दिनदेखि शिविरको यो छाप्रो पनि भत्काउन थाल्ने हो, टुङ्गो छैन । भोलि उठी कहाँ जाने, के गर्ने होला, केही पत्तो पाउनसकेको छैन । शरणार्थी शिविरमा बस्ने ८५ वर्षीय देवीचरण आचार्य र ८२ वर्षीया खिनामाया दम्पतीको हालत पनि उस्तै छ । आफूसँगै शिविरमा बस्दै आएको ५१ वर्षीय जेठो छोरो लोकनाथ एकाएक शिविरबाटै बेपत्ता भएको र पछि भुटानको एउटा जेलमा परेको खबरले सुरुवाती दिनमा वयोवृद्ध बाआमाको आँसु बहनु बह्यो, तर अहिले आँसु सुकिसकेको छ । छोरो बेपत्ता भए पनि उनीहरूका साथमा नातिनातिना र बुहारी त थिए नै । तर ती आफन्त पनि अमेरिका बसोबासमा गैसकेका छन् । अब भने यी वयोवृद्ध दम्पतीमात्रै शरणार्थी छाप्रोमा बसेका छन् । आचार्य दम्पतीका ११ छोराछोरीमा कोही अमेरिका र क्यानाडा पुगेका छन् भने भुटानमै बस्नेहरू पनि छन् । चिनीरोगको संक्रमणका कारण बिहानबेलुकै इन्सुलिन लगाएर जीवनयापन गर्नुपर्ने अवस्थामा पुगेका देवीचरण बरु कुनै दाताले वृद्धाश्रममा लगेर राखिदिए पनि धन्य हुने भन्दै एकोहोरो बोलिरहेका थिए । हामी पहिले भुटानी नागरिक थियौं, शिविरमा भेटिएकी दर्तावाल शरणार्थी दुर्गा आचार्य भन्छिन्, नेपाल आएर शरणार्थी बन्यौं, अहिले भने अनागरिक बनेका छौं । दुर्गाका अनुसार, उमेरमा थलिएका, अपांगता भएका वा एकल महिला र दर्ता छुट भएका शरणार्थीलाई अन्तर्राष्ट्रिय पुनर्बसोबासमा लगिएको छैन । र उनीहरूलाई के विकल्प दिएर अबका दिनमा शिविरमा राखिने हो भन्ने पनि स्पष्ट छैन ।राष्ट्रसंघीय शरणार्थी आयोगले यो डिसेम्बर महिनादेखि भुटानी शरणार्थी पुनर्बसोबासको कार्यक्रम स्थगित गरेपछि अब बाँकी रहेकालाई के गर्ने अथवा स्थानीय बसोबासको विकल्प दिनेनदिने भन्नेबारे नेपाल सरकारको धारणा बाहिर आइसकेको छैन । तर दातृ निकायले भने बेलडाँगी र शनिश्चरे (पथरी) शिविरमा थाती रहेका झन्डै १० हजार शरणार्थीलाई सेमीपर्मानेन्ट घर बनाइदिने भन्दै इँटा, रडसहितको निर्माण सामग्री शिविर परिसरमा झार्न थालिसकेका छन् । पुनर्बसोबास कार्यक्रममा नपरे पनि शरणार्थी हकहितमा लागेको समूहका अगुवा युवराज राईका अनुसार, राष्ट्रसंघीय शरणार्थी आयोग र लुथरन वल्र्ड सर्भिसको पहलमा यो सेमीपर्मानेन्ट घर निर्माण योजना अघि बढिसकेको छ । पुनर्बसोबासमा नपरेका झन्डै १० हजारमध्ये १६ सय ६५ व्यक्ति भने दर्ताविहीन अवस्थामा रहेको र अब दर्ताको आवेदन पनि रोक्का भैसकेको उनले बताए । शारीरिकमानसिक रूपमा सग्लो र स्वस्थलाई मात्रै दाताहरूले विदेश उडाए, राई भन्छन्, हामीले शरणार्थी आयोग लगायत मुख्य दातृ निकायसामु हामीलाई विकल्प चाहियो भन्दै निवेदन दिएका थियौं । तर सुनुवाइ कतैबाट छैन । राईका अनुसार, शरणार्थी समस्या समाधानका नाममा शिविरमा सबैभन्दा बढी परिवारमाझ विघटन र विचलन बढिरहेको देखिन्छ । कतिपयको यहाँ दाहसंस्कार गर्ने छोराछोरी छैनन्, बाबुआमा मात्रै मृत्यु कुरेर बसिरहेका छन्, उनले भने । अस्ति भर्खरै ७२ वर्षीय शरणार्थी विष्णुकुमार घलेको यहाँ मृत्यु भयो, दाहसंस्कार गर्ने परिवारआफन्त नभएर हामीले समाजबाटै अन्तिम संस्कार गरायौं । यसकारण पनि हाम्रो विचल्ली अवस्थामा नेपाल सरकार वा दातृ निकायले सोचिदिनुपर्यो भन्ने हो ।सरकारी नियत र योजना पनि तेस्रो देशमा पुनर्बसोबासमा जान नसकेका भुटानी शरणार्थीलाई सकेसम्म स्थानीय बसोबास गराउन चाहेको संकेत देखिन्छ । एक वर्षयता दमक नगरपालिकाले शरणार्थीका बालबच्चालाई जन्मदर्ता दिन थालेपछि यसलाई स्थानीय बसोबासको प्रक्रियागत सुरुवातका रूपमा लिइएको छ । यस अर्थमा राष्ट्रसंघीय निकायले भनेजस्तो भुटानी शरणार्थी समस्याको समाधान कहाँ भएको छ ? यो कसरी सफल उदाहरण बन्यो ? समस्या उब्जिएको दिनदेखि कहिले घरफिर्तीमा अनिवार्य लगिने भनेर र कहिले वर्गीकरणको उपाय सबैभन्दा उत्तम भनेर माथापच्ची गरिरहेको नेपाल अझै पनि सरकार हेरफेरसँगै शरणार्थी घरफिर्तीमा भुटानसँग वार्ता गरिने भन्दै अनौठो प्रतिबद्धता सुनाइरहेकै हुन्छ । पसलबाट किलाकाँटी खरिद गर्दा टुटेफुटेकालाई छाडिएझैं शिविरमा रहेका अपांगता भएका, वृद्धवृद्धा, अशक्त र असक्षम नागरिकको बाँच्न पाउने अधिकारका पक्षमा कसले बोलिदिने नेपाल, भुटान, राष्ट्रसंघ वा अरू कसले ? कि अहिलेजस्तै मौनमात्रै बसिरहने ? थाहा चाहियो ।"
परम्परा बचाउने कि महिला ?,"लैंगिक हिंसाविरुद्ध अभियान १६४ देशमा करिब ३७ हजार संघसंस्थामार्फत सञ्चालन हुन्छ । अभियानले हिंसाविरुद्ध उत्रने साहस र सक्रियता बढाए पनि हिंसाका घटना हुनै नदिने रणनीति भने अवलम्बन गर्नसकेको देखिँदैन । हिंसा विरुद्ध १६ दिने अभियान सञ्चालन गर्ने क्रममा हरेक दिन हिंसा विरुद्धका एकएक प्रभावकारी काम गर्नसकेको भए जनचेतनाका लागिमात्र वर्षेनि करोडौँ खर्चनुपर्ने थिएन । नेपालमा महिला हिंसा नियन्त्रणमा विशेषत: महिला मन्त्रालय, महिला आयोगका साथै विभिन्न संघसंस्था क्रियाशील छन् । महिला आयोगमा घरेलु हिंसाको उजुरी उल्लेख्य संख्यामा पर्ने गरेको तथ्यांकले देखाउँछ । बलात्कार, बहुविवाह, हत्या, गर्भपतन लगायतका हिंसाबाट सचेत शिक्षित महिलासमेत प्रताडित भएको पाइन्छ । कुटपिट र दुव्र्यवहार मात्र हिंसा होइन । महिलाको शरीर र मनोविज्ञानमा चोट र खोट पुर्याउने जुनसुकै प्रकारको बोली, व्यवहार र घोचपेच हिंसा नै हो । महिला हिंसाविरुद्ध कानुन त बन्छन्, तर जटिल सामाजिक संरचना र व्यवहारका कारण यसमा सुधार भएको पाइँदैन प्रजातान्त्रिक मुलुक, सभ्य समाज र एक्काइसौं शताव्दीमा पनि रुढीगत विचार र व्यवहारको निसाना बनिरहेका छन्, महिला । राजनीतिक अन्योल, अस्थिरता र अराजकताका सिकार हुँदै आएका छन्, विश्वका महिला । युद्ध, आतंकका कारण हत्या, हिंसा, बलात्कार र दुव्र्यवहारका साथै देशै छाडेर भाग्नुपर्ने नियति विश्वकै महिलाका साझा समस्या हुन् । राजनीतिक आडमा हुने दण्डहीनता संस्कृतिसमेत महिला हिंसा अन्त्यका लागि बाधक बनेको छ ।महिलामाथि हुने शारीरिकभन्दा धर्म, संस्कारका नाममा हुने मानसिक हिंसा बढी पीडादायी छ । त्यसैले अब सांस्कृतिक हिंसाविरुद्ध अभियान मोडिनुपर्छ । सांस्कृतिक हिंसा एक्लोदुक्लोको प्रयासले हट्दैन । सामुहिक प्रयास जरुरी छ । शारीरिक हिंसाविरुद्ध एक्लो महिला जाइलागे पनि सांस्कृतिक उत्पीडनमा परेका महिला यसबाट उन्मुक्ति पाउन समूहको सहयोग खोजिरहेका छन् । सांस्कृतिक हिंसाका रूपमा महिलाले भोग्नुपर्ने विभिन्न प्रथा र परम्परामध्ये विधवा प्रथा मुख्य हो । विधवा प्रथाका कारण महिलाहरू मानसिक रूपमा निकै प्रताडित हुनपुग्छन् । पतिको मृत्युपछिको विछोडसँगै समाजले दिने विधवाको पहिचान महिलाको स्वतन्त्र मानवीय मूल्य र अस्तित्वमाथिको आक्रमण हो । संस्कारका नाममा प्रथा र परम्परा बचाउने कि महिलालाई बचाउने भन्ने प्रश्न विश्वसामु खडा भएको छ । सशक्तीकरणतर्फ उन्मुख महिलालाई समेत धर्म, संस्कारको त्रास देखाएर पछाडि धकेल्ने प्रयास विश्वका कैयौँ मुलुकमा भइरहेका छन् । विश्वभर नै घरेलु हिंसा, सांस्कृतिक हिंसा र राजनीतिक हिंसाका चपेटामा महिलाका जीवन कष्टकर रूपमा गुज्रिरहेको छ । महिला हिंसा विरुद्धको अभियान मानवअधिकार संरक्षणको महत्त्वपूर्ण प्रयास हो । राष्ट्र विकसित हुँदैमा महिलाहिंसा हुँदैन भन्ने होइन । युरोपीय र अमेरिकी महिला पनि लैंगिक विभेद तथा हिंसामा पर्ने गरेका समाचार प्रकाशनमा आइरहन्छन् । छोराका लागि छोरी भू्रणको गर्भमै हत्या हुने गरेको छ । छोराका चाहनामा धेरै सन्तान जन्माउने कार्य भारत र नेपालमा भइरहेकै छ । महिलाको प्रतिरोधी क्रियाकलाप हिंसा रोक्ने एउटा उपाय अवश्य हो । तर महिलाप्रतिको नकारात्मक सोचाइ र सामाजिक व्यवहारका कारण हाम्रा घरघरमा आफ्नै आमाबाट छोरीहरू नै विभेदजन्य व्यवहार र शारीरिक, मानसिक हिंसाले प्रताडित भइरहेको देखिन्छ । यस्तो अवस्थामा हिंसा पीडित जोकोही महिलामा रिस, इष्र्या, आवेग र प्रतिरोधी भावनाको विकास गराएर हिंसाविरुद्ध थप कलह निम्त्याउनुभन्दा विभेदमूलक सोचाइ र लैंगिक विभेदजन्य सामाजिक व्यवहारमा सुधार ल्याउन आवश्यक छ । महिला हिंसाका कारक पुरुष नभई पितृसत्ता भएकाले यसको परिवर्तन गर्नुपर्ने चर्को आवाजसँगै हाल विशेषत: कुरीतिजन्य हिंसा बहसमा आएको छ । नेपालमा महिलाहिंसा नियन्त्रण गर्ने र न्यायका लागि पहल गर्ने सक्रिय संस्थाका रूपमा महिला आयोग स्थापित छ । २०५८ सालमा स्थापित महिला आयोगले हिंसाविरुद्ध न्याय प्राप्तिका लागि जनचेतना जगाउन उजुरीलाई सम्बन्धित निकायमा पुर्याउने र पीडितलाई संरक्षणको व्यवस्था गर्ने तथा महिला हितका लागि राज्यबाट राष्ट्रिय, अन्तर्राष्ट्रिय प्रतिबद्धता पूरा गर्न दबाब दिने कार्य गर्दै आएको छ । कानुनी तथा राजनीतिक रूपमा हामीले थुप्रै अधिकार पाइसकेका छौं । अब महिलामाथि हिंसा लाद्ने हाम्रा कुविचार, कुसंकार र कुप्रवृत्ति त्यागेपछि र प्रत्येक महिला स्वयम् आत्मनिर्भर बनेपछि हिंसाका घटना स्वत: घट्नेछन् ।नेपालमा लोकतन्त्रको स्थापनासँगै महिला स्वतन्त्रता र सशक्तीकरणको प्रयास विश्वकै लागि नमुना बनेको छ । राज्यका जुनसुकै अंगमा एक तिहाइ महिला प्रतिनिधित्वको संवैधानिक सुनिश्चितता गरिएको छ । यसले महिला हकहित तथा राजनीतिक चेतना विकासका लागि नेपाल विश्वमै लंैगिक समानताको पाठ सिकाउने मुलुक हुनसक्छ । महिला हिंसा अन्त्य गर्दै लंैगिक समानता कायम गर्न सानै देशमा सानै प्रयासले विश्वलाई प्रभावित र आकर्षित पार्न सकिन्छ ।"
नुनको आत्मकथा,"तपाईको खाना मिठो भएन ? कि खल्लो भयो ? सायद म नभएको हुनाले होला । म स्वादिलो पारिदिन्छु, तपाईंको खाना ।भान्सामा गृहिणीको अति प्रिय अनि नभई नहुने वस्तु हुँ म । मलाई तपाईले भान्साको कुनै पनि ठाउँमा सानो सिसी वा बट्टामा महत्त्वपूर्ण र सबैको पहुँच हुनेगरी राखिराख्नु हुन्छ । किनकि तपाईलाई म दिनमै ३४ पटकसम्म चाहिन्छ । बिहानको ब्रेक फास्ट वा खाना, दिउँसोको खाजा या लन्च, रातिको खाना वा डिनर, बीचबीचमा खाजा, नास्ता । बिहानदेखि बेलुकासम्म तपाईलाई मेरो आवश्यकता धेरैपटक पर्छ । चिनी भएको चिया वा गुलियो खानाजस्तै केही खानाबाहेक सबैजसो खाने कुरामा मेरो उपस्थितिबिना स्वाद आउनेवाला छैन । मेरो उपस्थिति छैन भने तपाईंको खानाको स्वादमा कुनै रौनक आउने छैन । मात्र यत्ति हो, तपाई मलाई कति मात्रामा प्रयोग गर्नुहुन्छ ? सबै गृहिणी वा अरू खाना पकाउनेलाई थाहा छ, मेरो मात्रा कत्ति हो ? तर जति परिकार थप्दै जानुहुन्छ, त्यत्ति नै मेरो मात्रा पनि बढ्दै जानेछ ।धेरैजसोले घरघरमा मलाई खाना पकाउने बेलामै मिसाएर पकाउँछन्, रेष्टुरेन्टको कुरै अलग । मलाई छुट्टै सानो सिसीमा थोरैथोरै निस्कन मिल्ने गरेर चिटिक्कसँग सजाएर टेबलटेबलमै पनि राखिराख्छन् । यसले गर्दा मलाई हरेक व्यक्तिको चाहना अनुसार थप्न मिलोस् । म पनि मख्ख । सानो सिसीमा हल्लिँदै तपाईको खानालाई अझ तिख्खर बनाई स्वादिलो बनाउन तम्तयार । त्यही रेष्टुरेन्टमा खाना पकाउने विज्ञ कुकहरूले मलाई सायद सयौंपटक प्रयोग गर्छन् । खानाको परिकार हेरीहेरी मिसाएर, छर्केर, टेबलमा सजाएर अनेक गरेर धेरैपटक प्रयोग गरी नै राख्या हुन्छन् । म पनि दंग । सबैको स्वादमा झुन्डिन पाउँदा ।आजभोलि मेरो हुलिया पनि राम्रो देखिन्छ । दशकौंअघि मलाई जुटको बोरामा ढिक्काढिक्कामा फोहोर देखिनेगरी राखिन्थ्यो । पसलपसलमा बाहिरै राखिन्थ्यो । मलाई कसैले चोर्दैन पनि । म यस्तो चिज थिएँ कि मलाई दिएर कसैलाई गुन लगाइयो भने त्यो कुनै पनि हालतमा तिर्नुपथ्र्याे । भनिन्थ्यो नै नुनको गुन कहिल्यै नबिर्सनु ।आजभोलि मलाई धुलो बनाएर सेतो देखिनेगरी राम्रो प्लाष्टिकको प्याकेटमा बेचिन्छ । ढिक्का अवस्थामा आउँदाखेरी आयोडिनको कमी हुनेहुनाले आयोडिनसमेत मिलाएर मलाई पेस गर्ने गर्छन् । यो आयोडिन हाम्रो शरीरलाई नभई नहुने वस्तु हो । यसको प्रयोगले निकै थोरै गलगाँड भेटिन्छ । यो मेरै आयोडिनयुक्त रूपको करामत हो, मेरो प्रयोग खानाको स्वादको लागिमात्र हुँदैन । अरू काममा पनि प्रयोग हुन्छ । मेरो जरुरत हरेक शरीरका लागि अति आवश्यक छ । शरीरमा मेरो उपस्थितिमा अलिकति पनि तलमाथि भइदियो भने थुप्रै समस्या आउन सक्छ । कसैलाई झाडावान्ता भई जलवियोजन भयो भने १ लिटर पानीमा १२ चम्चा नुन, ६ चम्चा चिनी राखेर पिलायो भने जलवियोजनबाट बच्न सकिन्छ । आजभोलि त जीवनजल नै पाइन्छ, जसमा नुन पनि हुन्छ ।आजभोलि धेरैजसोमा रक्तचाप बढिराखेको हामीलाई थाहा नै छ । त्यो रक्तचाप बढ्नुमा अरू धेरै कारण भइकन पनि मेरो कारण पनि अति महत्त्वपूर्ण छ । मेरो मात्रा जब शरीरमा बढ्छ, रक्तचाप पनि बढ्न मद्दत पुग्छ । तपाई जति स्वादमा मलाई मनपराउँदै थप्दै जानुहुन्छ, त्यत्ति नै रक्तचाप पनि बढाउँदै लानुहुन्छ । भोजभतेरमा थुप्रै परिकार सेवन गर्नुहुन्छ, मेरो मात्रा र साथी चिल्लो पनि बढ्दै जान्छ । मेरो उपस्थितिले रक्तचाप बढाइहाल्छ र साथी चिल्लोले अलिक समय लिएर तपाईको धमनी नै साँघुरो बनाइदिन्छ । साँघुरो धमनी अनि चाप पनि धेरै भएपछि त्यो रक्तनली (धमनी) फुट्न के बेर ? त्यसैले मेरो उपस्थिति स्वादिलो लागे पनि सधैं स्वस्थकरचाहिंँ हुँदैन है । मेरो अधिक प्रयोगले तपाईको शरीरलाई हनिकारक नै हुनसक्छ । कति प्रयोग गर्ने त भनेर सोध्नुहोला । म भन्छु सकेसम्म मलाई प्रयोग नै नगर्नुस् । फेरि सोध्नुहोला । भन्न खोज्या के हो ? भन्न खोज्या म नुनमा पाइने खनिज पदार्थ सोडियम र क्लोराइड अरू तरकारी, फलफूलमा पनि पाइन्छ । अत: तरकारी, फलफूल खाँदाखेरी मेरो अर्कै रूपमा उपस्थिति भइहाल्छ । तर तपाई मान्नुहुन्न कि मेरो प्रयोग नहोस् । कारण स्वाद त चाहिहाल्यो । त्यसो हो भने तपाई मलाई एकथरी वा बढीमा दुईथरी परिकारमा मात्र प्रयोग गर्नुस् । ३४ थरी परिकारमा प्रयोग गर्दा मात्रा बढिहाल्छ । कि सबैमा थोरै हाल्नुपर्यो, नभए नहाल्नुपर्यो । यति भनिराख्दा घरमा पकाउने वा रेष्टुरेन्टमा खानेमात्र सम्झिनु होला । मेरो उपस्थिति त तयारी खानामा झन् गतिलो तरिकाले हुन्छ । चिजबल्स, पपकर्न, तयारी चाउचाउ (नुडल्स), चिप्स, क्याक्रर, पानीपुरी, चटपटे केके हो केके । सबैमा मबिना खल्लो । यी खानेकुरालाई पनि ध्यान पुर्याउनु होला है ।तपाईं जति धेरै प्रकारको खानामा प्रयोग गर्नुहुन्छ, जति धेरैपटक उपभोग गर्नुहुन्छ, त्यत्ति नै तपाईको रक्तचाप बढ्न मद्दत पुग्छ । यो काम मबाट हुनुमा प्राकृतिक नियम नै छ । शरीरमा मेरो उपस्थिति बढ्यो भने पानीको मात्रा पनि बढ्छ । त्यसैले उच्च रक्तचाप मात्र होइन, हार्टफेलर (मुटुको कमजोरी) भएको, सुन्निएको, मृगौलाको रोग भएकाहरूले पनि मलाई कम सेवन गर्नुपर्छ । तसर्थ मेरो काम अति महत्त्वपूर्ण र राम्रो भइकन पनि उचित मात्रा भएन भने नकारात्मक असर पर्छ । हुन त मेरो मात्रा कति चहिन्छ भनेर तौलेर पनि भन्न सक्छु । तर तपाई मलाई जोखेर खानुहुन्न । तैपनि मेरो आवश्यक मात्रा भनिदिन्छु । मलाई दिनमा २३ ग्रामभन्दा बढी सेवन नगर्नुस् । त्यो भनेको १ चिया चम्चा नुन हो । दिनभरिमा १ चिया चम्चा नि । सबै खाना गरेर त्यति भनेको । तर यहाँ त कहिलेकाहीं एकैपटक त्यति खाइदिनु हुन्छ र पो ।त्यसैले कम मात्रामा खानुस् नै भन्छु । उच्च रक्तचाप भएको व्यक्तिले मेरो सेवन कम गर्यो भने रक्तचाप घटाउन सकिन्छ ।यदि कसैले मलाईमात्र कम गरेर रक्तचाप नियन्त्रण गर्छु भन्ने सोचेको छ भने त्यसोमात्र पनि होइन नि । अरू कर्म पनि गर्नुपर्छ, रक्तचाप नियन्त्रण गर्न । जस्तै धूमपानको त्याग, शारीरिक व्यायाम, सागसब्जी, फलफूल सेवन, अधिक चिल्लोगुलियोको कमी, अधिक तौल घटाउने, तनावको नियन्त्रण आदि पनि गर्नुपर्छ । तर मेरो सेवन कम गर्यो भने रक्तचापमा कमी हुन्छ । साँच्चै कसैले चिकित्सकको सल्लाहबाट औषधी सेवन गरेको छ भने यो पनि निरन्तर गरिराख्नुपर्छ चिकित्सकको परामर्शसंँगै । अन्त्यमा फेरि भन्छु, आजभोलि मेरो उपस्थिति तपाईहरूमाझ धेरै छ । अलिक कम गर्नुस् । म खुसी नै हुन्छु ।"
राजधानी कहाँ ?,"चर्चामा चार सहरविराटनगर, इटहरी, धरान र धनकुटाबाट आवश्यक भौतिक संरचनाको लगत संकलन गरी विवरण पठाइयोविराटनगर (कास) प्रदेश नम्बर १ को राजधानीका लागि सरकारले विराटनगर, इटहरी, धरान र धनकुटामा आवश्यक भौतिक संरचनाको लगत संकलन गरेको छ । मन्त्रालय र मन्त्री निवास, मुख्य सचिवको कार्यालय, सचिवालय राख्न सहरी विकास मन्त्रालयमार्फत प्रजिअहरूको समन्वयमा सरकारी कार्यालयका भवनको अवस्था अध्ययन गरिएको थियो । निर्वाचनअघि नै यी काम भइसकेका छन्, मोरङका प्रजिअ रामप्रसाद आचार्यले भने, माथिबाट केही भनिएको छैन तर हामी तयारी अवस्थामा छौं ।मुख्य मन्त्रीसहित ९ वटा मन्त्रालय, सचिवालय, मुख्य सचिव, प्रदेशसभाका लागि विराटनगरभित्रकै सरकारी कार्यालय पर्याप्त रहेको आचार्यले बताए । आवासका लागि घर भाडामा लिनुपर्ने हुन्छ, उनले भने, त्यसको पनि आवश्यक तयारी गरिसकेका छौं ।प्राविधिक टोलीले मोरङको गोठगाउँमा रहेको पूर्वाञ्चल विश्वविद्यालयका भवनको समेत अध्ययन गरेको थियो । मन्त्रालय, आवास, मुख्य सचिवसहित प्रदेशसभाका लागि आवश्यक भवन एकै स्थानमा रहेकाले त्यसलाई पनि सम्भावित ठाउँका रूपमा हेरिएको थियो । तर विश्वविद्यालयले आउँदो वर्षदेखि चिकित्साशास्त्र अध्ययनको तयारी गरेका कारण त्यो सम्भावना हटेको स्रोतको दाबी छ । विराटनगरका ११ सरकारी कार्यालयको विवरण पठाइसकिएको छ । केन्द्रबाट माग भएपछि विराटनगरमा मौजुदा कार्यालयको विवरण पठाइएको सहरी विकास तथा भवन निर्माण डिभिजन कार्यालयले जनाएको छ । मुख्य मन्त्रीको कार्यालय र निवासका लागि क्षेत्रीय खाद्य प्रविधि तथा अनुसन्धान प्रयोगशाला, प्रदेश प्रमुखको सचिवालय र निवासका लागि क्षेत्रीय कृषि विकास कार्यालय, मुख्य सचिवको कार्यालय र निवासका लागि क्षेत्रीय सिँचाइ निर्देशनालयका भवन पर्याप्त रहेको विवरणमा उल्लेख छ । विषयगत मन्त्रालय राख्न बाली संरक्षण कार्यालय, क्षेत्रीय पशु निर्देशनालय, क्षेत्रीय पशु अन्वेषण कार्यालय तथा प्रयोगशाला, जिल्ला प्रशासन कार्यालय, जल उत्पन्न प्रकोप नियन्त्रण कार्यालय, सुनसरीमोरङ सिँचाइ आयोजना, क्षेत्रीय वन, जिल्ला वन, र वन तालिम केन्द्रमा समेत आवश्यक कोठा छन् । जिल्ला समन्वय समितिको भवनलाई प्रदेशसभाको रूपमा प्रयोग गर्न सकिने स्रोतले जनायो । ११ वटा कार्यालयमा मन्त्रालय र निवास राख्दा प्रहरी ब्यारेक बनाउन, भवन मर्मतसम्भार गर्न २१ करोड ५० लाख रुपैयाँ लाग्ने अनुमान छ । यसैगरी इटहरीमा राजधानी राख्न तरहरामा रहेको क्षेत्रीय कृषि अनुसन्धान केन्द्रका भवन, क्षेत्रीय माटो अनुसन्धान केन्द्र झुम्का, जुट विकास केन्द्रलगायत भवनको विवरण पठाइएको छ । धरानमा सभागृहलगायत उपलब्ध अन्य भवन प्रस्ताव गरिएका छन् । त्यस्तै धनकुटामा क्षेत्रीय स्तरका सरकारी कार्यालयका भवनको अवस्था अध्ययन गरी विवरण पठाउने काम पूरा भएको छ ।"
जोशीलाई कारबाही सिफारिस,"दमौली (कास) पार्टीका आधिकारिक उम्मेदवारलाई चुनावमा हराउन भूमिका खेलेको भन्दै आफ्ना पूर्वसहमहामन्त्री गोविन्दराज जोशीसहित अन्य दुई कार्यकर्तालाई कारबाही गर्न कांग्रेसको तनहुँ जिल्ला कार्यसमितिले केन्द्रमा सिफारिस गरेको छ । जोशीले नेता रामचन्द्र पौडेल उठेकै क्षेत्रमा दिएको स्वतन्त्र उम्मेदवारी निर्वाचन आयोगले खारेज गरिदिएको थियो । जिल्लाका प्रतिनिधिसभाका २ र प्रदेशसभाका ४ गरी सबै सिटमा यसपटक कांग्रेस पराजित भएको छ । पार्टीका जिल्ला सभापति बैकुण्ठ न्यौपानेले मंगलबार आकस्मिक बैठक बोलाई जोशीको बागी उम्मेदवारीका प्रस्तावक हरिशरण पण्डित र समर्थक रामदेव पन्थलाई आवश्यक कारबाहीका लागि केन्द्रीय समितिमा सिफारिस गरेका हुन् । जोशीजीले विपक्षी दलका उम्मेदवारलाई जिताउन लागिपरेकाले उहाँका समर्थक, प्रस्तावकलाई पनि कारबाही सिफारिस गरेका हौं, जिल्ला सभापति न्यौपानेले भने, उहाँ योजनाबद्ध रूपमा नेता रामचन्द्र पौडेलसहित पार्टीका आधिकारिक उम्मेदवारहरूलाई हराउन लाग्नुभएको थियो । आफ्नो उम्मेदवारी खारेज भएपछि जोशीले पार्टीका उम्मेदवारलाई हराउन र विपक्षी दललाई जिताउन आफ्ना कार्यकर्तालाई निर्देशन दिएको कांग्रेसको आरोप छ । २० जना कारबाहीमाओखलढुंगा कांग्रेस जिल्ला कार्यसमितिले बागी उम्मेदारसहित पार्टीलाई अन्तर्घात गरेको भन्दै २० जनालाई कारबाही गरेको छ । प्रदेशसभा ख बाट बागी उम्मेदवारी दिएका तरुण दल जिल्ला अध्यक्ष ज्ञानेन्द्र रुम्दालीसहित २० जनालाई साधारण सदस्य समेत नरहने गरी कारबाही गरेको हो । कारबाही हुनेमा रुम्दालीसहित उनका प्रस्तावक समर्थक रामजी बास्तोला, ठाकुरप्रसाद गौतम, प्रचार संयोजक कमल तामाङ, सक्रिय सहयोगी दुर्योधन गिरी, जितेन्द्रबहादुर कार्की, पर्शुराम अधिकारी, सीताराम श्रेष्ठ, लेखबहादुर राई लगायतलाई कारबाही गरिएको सोमबार जारी विज्ञप्तिमा छ ।"
राजमोले साख फर्कायो,"प्यूठान (कास) वाम गठबन्धन बनेपछि जिल्लामा राष्ट्रिय जनमोर्चा (राजमो)ले साख फर्काएको छ । २०४८ सम्म बलियो बनेको राजमो ०६४ को संविधानसभा निर्वाचनपछि कमजोर बनेको थियो । भर्खरै सम्पन्न स्थानीय निर्वाचनमा पहिलो शक्ति बनेको एमालेले समेत यसपालि साथ दिएपछि उसलाई नतिजा आफ्नो पक्षमा पार्न सहज भयो । केन्द्रमा वाम गठबन्धनसँग तालमेल नगरेको उक्त पार्टीले जिल्लामा साख जोगाउनकै लागि यसअघि जितेको बागलुङ छाडेर प्यूठान रोजेको हो । मसालका महामन्त्री मोहनविक्रम सिंहकी पत्नी दुर्गा पौडेल प्रतिनिधिसभा सदस्यमा विजयी भएकी छन् । सिंहमाथि पत्नी जिताउनकै लागि चुनावी तालमेल गरेको आरोप लागेको छ ।यसअघि राजपाको चुनावी परिणाम कमजोर हुँदै गएपछि धेरै नेताकार्यकर्ता अन्य पार्टीमा प्रवेश गरे । तालमेलपछि उनै कार्यकर्ताको साथ पाएर राजमोले यसपालि सफलता हात पारेको छ । पौडेलले ४७ हजार ५ सय १४ मात्र मत पाएकी छन् । करिब २५ हजार मतको अन्तरले विजय हासिल गर्ने गठबन्धनको अपेक्षा थियो । प्रतिस्पर्धी कांग्रेस गोविन्दराज पोख्रेलसँग उनको मतान्तर १६ हजार २ सय २८ मात्र भएको छ । राजमो छाडेकाहरूले पुन: उही पार्टीलाई मत नहालेपछि मतान्तर कम भएको जिल्लाका वाम बुद्धिजीवी प्रतिक्रिया दिन्छन् । राष्ट्रिय राजनीतिमा प्रभाव नभएको पार्टी भनेर धेरैले मसाल छाडेका हुन्, वाम गठबन्धनका एक नेताले भने, फेरि उही पार्टीलाई भोट हाल्नुपर्दा चुनावमा असर परेको हो । जिल्लामा कुनै बेला ढुंगामाटो समेत मसाल भएको व्यंग्य गर्दै कतिपय नेता कार्यकर्ताले गुमेको साख यसपालि बचेको प्रतिक्रिया दिए ।"
इटालीमा एक भए अनुष्काविराट,"बलिउड अभिनेत्री अनुष्का शर्मा र क्रिकेटर विराट कोहलीबीच अन्तत: लगनगाँठो कसिएको छ । सुरुवातमा उनीहरूबीच माया बसेको हल्ला, त्यसपछि दुवैको इन्कार हुँदै अघि बढेको यो सम्बन्धले, बलिउडका नजरमा वेडिङ अफ द इयर ले, सोमबार इटालीको टस्कनीमा मूर्तरूप पाएको हो । गोप्य राखिएको वैवाहिक समारोह पारिवारिक माहौलमा सम्पन्न भएको खबर बाहिरिएपछि बलिउडकर्मी र फ्यानहरूले दुवैलाई धक फुकाएर बधाई दिइरहेका छन् ।पावर कपल वैवाहिक बन्धनमा त बाँधिए, यो सँगै अब उनीहरूको दिन कसरी अघि बढ्ला भनेर भारतीय सञ्चारमाध्यममा अडकलबाजी सुरु भएको छ । इटालीबाट फर्केर मुम्बईमा हाईप्रोफाइल रिसेप्सन दिएपछि टिम इन्डियाका २९ वर्षे कप्तान अर्को महिना साउथ अफ्रिका जानेछन्, जहाँ उनले टेस्ट सेरिज खेल्नेछन् । उनीभन्दा ६ महिना जेठी अनुष्काचाहिँ आफ्नो फिल्म परी को प्रोमोसनमा व्यस्त हुनेछिन् । त्यसबाहेक शाहरूख खान र वरुण धवनसँगका दुई फिल्मको सुटिङ पनि गर्नै छ ।अनुष्का बलिउडका राम्रा अभिनेत्रीहरूमा गनिन्छिन् । उनीअघि केही अभिनेत्रीले मात्रै करिअरको उचाइमा पुगेका बेला विवाह गरेका छन् । काजोल, ऐश्वर्या राय, करिना कपुर, विद्या बालन र माधुरी दीक्षितमध्ये केहीले विवाहपछि फिल्ममा फर्किनुअघि लामै समय ब्रेक लिए भने केही चाहिँ अलि दिनपछि नै काममा फर्किए । बलिउड करिअरका लागि विवाह तगारो बन्छ कि भन्ने सवालमा फिल्ममेकर अनुभव सिन्हा जया भादुडी बच्चनको उदाहरण दिन्छन्, जसले बलिउडमा सफलता चाख्दाचाख्दै विवाह गरे पनि पछि राम्रा फिल्म दिइन् । शाहरूखले बलिउड प्रवेश गरेलगत्तै आफू विवाहित रहेको घोषणा गरेका थिए, तैपनि उनको सफलतामा विवाह बाधक बनेन, उनी भन्छन्, यो कुरो पूर्ण रूपमा व्यक्तिविशेषमा निर्भर हुन्छ । मलाई लाग्छ, अनुष्काका पनि पाँच दर्जन राम्रा फिल्म आउनै बाँकी छन् ।तैपनि बलिउडमा विवाहपछि अभिनेत्रीहरूलाई बिर्सिदिने प्रचलन स्थापित छ । यो चलनले माधुरीदेखि ऐश्वर्यासम्म हरेक कलाकारलाई निराश तुल्याएको छ, फिल्म क्रिटिक उमर कुरैसी भन्छन्, तर यसको तत्काल अन्त्य देखिँदैन । समयसँगै यस्तो सोचाइ पनि बदलिँदै जाला, आशा गरौँ । अनुष्का निकै युवा छिन्, एकदम प्रतिभाशाली छिन् अनि विराट जस्तो इन्टरनेसनल आइकनसँग विवाह गरेकी छन् । यो हेर्दा, अरू विवाहित अभिनेत्रीलाई झैँ उनलाई फिल्ममा नकार्न जसका लागि पनि निकै मुस्किल हुन सक्छ । आफ्नै क्षमताले गर्दा पनि अनुष्कालाई बलिउडमा कमब्याक गर्न कुनै कठिनाइ हुन्न ।"
ब्राजाकी अस्वस्थ,"ललितपुर (कास) साहित्यकार मनु ब्राजाकी फेरि सिकिस्त भएका छन् । उनलाई पाटन अस्पतालमा भर्ना गरिएको छ ।केही वर्षयता उच्च रक्तचाप र मधुमेहको समस्या खेप्दै आएका ब्राजाकीलाई शनिबार राति ब्रेन स्ट्रोक भएपछि अस्पताल भर्ना गरिएको परिवार स्रोतले जनायो । उनलाई आईसीयूमा राखिएको छ । उनलाई यो तेस्रोपटक ब्रेन स्ट्रोक भएको हो । केही वर्षअघि अमेरिकामा छँदा पनि उनलाई ब्रेन स्ट्रोक भएको उनीनिकट लेखक नारायण तिवारीले जनाए । लामो समय कथा लेखनमा सक्रिय ब्राजाकी पछिल्लो समय स्वास्थ्य अवस्था कमजोर भए पनि सक्रिय थिए । उनको खास नाम चेतमानसिंह भण्डारी हो । ७५ वर्षे ब्राजाकीका अवमूल्यन, आकाशको फल, तिम्री स्वास्नी र म, भविष्य यात्रा, पारदर्शी मान्छे लगायत सात कथा संग्रह, काँडाका फूलहरू, गजलगंगा लगायत गजलकृति प्रकाशित छन् । उनको पछिल्लो कथासंग्रह अन्नपूर्णको भोज ले २०७० को पद्मश्री साधना पुरस्कार पाएको थियो ।"
संगीतकार बाँस्कोटा हङकङमा सम्मानित,"काठमाडौं (कास) वरिष्ठ संगीतकार एवं नेपाल संगीत नाट्य प्रज्ञा प्रतिष्ठानका उपकुलपति शम्भुजित बाँस्कोटा हालै हङकङमा सम्मानित भएका छन् । हङकङ बस्दै आएका नेपाली महिलाहरूको संगठन चाँगे धर्ती आमा कोष ले गरेको सुमधुर सांगीतिक सौगात२०१७ को क्रममा बाँस्कोटा सम्मानित भएका हुन् । विपन्नहरूको उपचार कोष निर्माणको सहयोगार्थ आयोजित सांगीतिक सौगातको प्रमुख अतिथिको रूपमा हङकङ निम्त्याइएको बाँस्कोटाले कार्यक्रममा आधा दर्जन आफ्ना गीतहरूसमेत प्रस्तुत गरे । हङकङमा बस्दै आएका नेपालीहरू आफ्नो सांस्कृतिकपन जोगाउन निकै क्रियाशील रहेको पाएँ, हालै नेपाल फर्केका बाँस्कोटाले भने, उनै नेपालीको तर्फबाट सम्मान पाउँदा खुसी छु । सांगीतिक सौगातको आकर्षणको रूपमा भने अभिनेत्री केकी अधिकारीदेखि गायकाद्वय केन्जलमेहर श्रेष्ठ, प्रकृति थलाङ र हास्यकलाकार शेरबहादुर गुरुङको पनि सहभागिता रहेको थियो । केकीले फिल्मको गीतमा नृत्य गरेकी थिइन् भने शेरबहादुरले हास्य प्रस्तुति दिएका थिए ।"
जापानी सेरामिकमा कलाप्रेमीका सिर्जना,"काठमाडौं मानव सभ्यताको अर्को परिभाषा के होला ? भनेर कसैले सोध्यो भने मूर्तिकार गोपाल कलाप्रेमी मुस्कुराउँदै भन्छन्, माटो । उनले माटोको स्वाद बुझेका छन् । लामो समयदेखि निरन्तर माटोकै माध्यममा मूर्ति बनाएको अनुभवले माटोको विशेषता उनी सजिलै महसुस गर्छन् । मूर्तिकलाको आधार नै हो माटो । तर, आधुनिक सभ्यतामा भाषाको परिमार्जन हुँदै सेरामिक बन्न पुग्यो । दुई वर्षको निरन्तर साधनापछि उनै कलाप्रेमीले सेरामिकले बनाएका मूर्तिहरू प्रदर्शनीमा राखेका छन् । बबरमलस्थित सिद्धार्थ आर्ट ग्यालरीमा उनका कलाहरू सजाइएका छन् । सेरामिकबाट बनेका मूर्तिका अनेक आकृति हेरिरहँदा अनेकौं प्रश्नमा मनमा उठ्छन् । माध्यम, दृष्टिकोण र मूर्तिकारको परिश्रमबारे दर्शकले मनभरि कुरा खेलाउन थाल्छन् । गोपाल स्वयंले यसलाई आफ्नो नौलो काम मानेका छन् । किनकि जापानी सेरामिक राकु वेयर प्रयोग गरेर उनले पहिलोपटक यस्ता मूर्तिहरू बनाएका हुन् । नौलो काम गरेजस्तै लागेको छ, उनी भन्छन्, सम्भवत: यो माध्यम नेपालमै पहिलो हो कि ? राकु वेयर माध्यम १६ औं शताब्दीदेखि नै जापानमा प्रचलित रहेको उनको दाबी छ । राकुको अर्थ जापानी भाषामा रमाइलो भन्ने हुन्छ । पुरानो समय जापानीहरू चिया खान त्यही राकुले बनेको भाडा प्रयोग गर्ने गर्थे । सन् १९५० पछि राकु वेयरको लोकप्रियता अमेरिकालगायत अन्य मुलुकमा पनि बढ्न थाल्यो । अहिले विश्वभर सबैभन्दा महँगो र लोकप्रिय सेरामिक माध्यम राकु वेयर नै मानिन्छ, गोपाल भन्छन्, यद्यपि राकु वेयरलाई कोरिया र जापान दुवैले आआफ्नौ भन्दै दाबी गर्दै आएका छन् । यो विश्वभर विवादकै विषय पनि बनेको छ । राकु वेयर सेरामिक नेपालमा प्रचलनमा ल्याउन पनि अत्यन्त महँगो हुने गोपालले दाबी गरे । नेपालको सबैभन्दा पुरानो माटो चाहिँ हाकुथल रहेको गोपाल बताउँछन् । उनले त्यही माटोले बनेका मूर्तिकलासमेत नमुनाको रूपमा राखेका छन् । उनका अनुसार यहाँ अहिलेसम्म मूर्तिकलामा चलेका माध्यम अर्दन वेयर (माटो), टेराकोटा वेयर (इँटा) र स्टोन वेयर (ढुंगा) रहेको छ । जापानको राकु वेयर मात्रै होइन्, गोपालले ढुंगेयुगदेखि नै प्रचलनमा आएको मूर्तिकला शैलीसमेत प्रदर्शनीमा राखेका छन् । उनका अनुसार यस्तो पद्धतिलाई पिट फायर भनिन्छ । आगोले भाडा तताएर अन्य वस्तुसँगै जोडी छाप निकाल्ने शैली नै पिट फायर हो । यसो हुँदा प्राकृतिक रूपमै आकृति निर्धारण हुन्छ । र, यस्तो कला साँच्चिकै प्राकृतिक पनि हुन्छ, गोपालको ठम्माइ छ, अहिले पनि भक्तपुरतिर यस्तो शैली अपनाएर कला सिर्जना गरेको देखिन्छ ।गोपालले अपनाएको मूर्तिकलाको माध्यम जति महत्त्वपूर्ण छ उति नै उनको कलात्मक भिजन पनि बलियो लाग्छ । नारी सतरञ्ज थिममा गोपालका मूर्तिकला आधारित छन् । जसमा उनले चेस खेलको गोटीमा नारी स्वरूप देखाउने प्रयास गरेका छन् । चेस खेललाई बुद्धि र विवेकपूर्ण खेल मानिन्छ । र, यो खेलमा प्राय: पुरुषहरू हाबी हुन्छन् । नारी अधिकार र अवसरको पक्षमा सकारात्मक सोच राखेका गोपालले चेसका सबै गोटीमा भने नारीको आकृति बनाएका छन् । अहिलेको समयले यस्तै रूपान्तरण खोजेको छ, गोपाल भन्छन्, हरेक खेलमा नारी सबल छन् । मूर्तिकलामा उनले हातैले कोरेका कलात्मक बुट्टाहरूको पनि बेग्लै अध्ययन देखिन्छ । उनले १० वर्ष पहिले १ हजार रुपैयाँमा मूर्तिकला बेच्ने गर्थे भने अहिले उनको कलाको मूल्य १ लाख रुपैयाँभन्दा माथि छ । कलाको मूल्य समयले माग गर्ने हो, कलाकारले होइन, उनी भन्छन्, सेरामिकमा भौतिक लगानी र कला दुवैको पारिश्रमिक जोडिएको हुन्छ । प्रर्दशनी तीन दिन चल्नेछ ।"
जनता चिन्नेलाई जितायौं,"विराटनगर स्थानीय तह निर्वाचनदेखि नै मोरङका मतदाताको रुझान बदलिएको थियो । प्रतिनिधि तथा प्रदेशसभा निर्वाचनको क्रममा पनि उनीहरूले हाम्रा र राम्रा दुवैलाई प्राथमिकतामा राखेर भोट खसाले । परिणामस्वरूप दिग्गज नेता ले हार बेहोरे ।लेटाङका एमाले नेता घनश्याम खतिवडाले मोरङ १ बाट प्रतिनिधिसभा सदस्यमा जित्ने कारण पनि मतदाताको यही मापदण्ड थियो । किशोरावस्थादेखि अहिलेसम्म विभिन्न किसिमले आफ्नै क्षेत्र र भूमिमा सक्रिय रहेकाले मतदाताको रोजाइमा परे, खतिवडा । राजनीतिको हरेक आरोहअवरोहमा जनताको साथ छाडेनन्, स्थानीयले पनि उनलाई बिर्सेनन् । उनले कांग्रेसका प्रभावशाली नेता डिगबहादुर लिम्बूलाई पराजित गरे । राजनीतिका जानकारहरूले क्षेत्र २ मा कांग्रेसले जित्नै नसक्ने भन्दै आएका थिए । कांग्रेसका मीनेन्द्र रिजालले सबैलाई चकित पार्दै एमालेका निवर्तमान सभाषद् ऋषिकेश पोखरेललाई यहाँ पराजित गरे । पहिलो पटक प्रत्यक्ष चुनावमा उठेका रिजाललाई समग्र जिल्लाकै कांग्रेसी उम्मेदवारमध्येमा कमजोर आँकिएको थियो । जितेपछि नेता फर्केर आउँदैनन् भन्ने जनताको मनोदशालाई सम्बोधन गर्न रिजालले सारा शक्ति लगाएको उनकै कार्यकर्ताले बताए । उनी उक्त निर्वाचन क्षेत्रको हरेक वडा र टोल पुगे । आफूसँग प्रत्यक्ष संवाद हुने वातावरण बनाए । जितेर राजधानी पुगे पनि मतदातासँग निरन्तर छलफलका लागि गाउँ तथा नगरमा उनले कार्यकर्तामार्फत एक सशक्त सम्पर्क प्रणाली बनाएका छन् । १ लाख ११ हजार ३ सय २१ मतदाता भएको क्षेत्र २ मा सुनवर्षी र रतुवामाई नगरपालिका, रंगेलीको १, २, ३, ८, ९, पथरी शनिश्चरे नगरपालिकाका ५ र ६ कानेपोखरी गाउँपालिकाका १, २, ३ वडा पर्छन् । समग्रमा यो पहाडी, मधेसी, आदिवासी, जनजाति एवं दलितको मिश्रित बसोबास भएको क्षेत्र हो । क्षेत्र ३ मा सांगठनिक रूपले एमाले बलियो थियो । यहाँबाट उक्त दलले जुनसुकै उम्मेदवार उठाए पनि जित्ने पक्कापक्की थियो । यही कारणले व्यक्तिगतरूपले लोकप्रिय एवं संसद्मा एमालेका प्रमुख सचेतक रहेका भानुभक्त ढकालले कांग्रेसका सम्पन्न उम्मेदवार सुनील शर्मालाई सजिलै पराजित गरे । शर्माले यहाँ जित्नलाई ठूलै कसरत गरे पनि सफल भएनन् । जितेर गएपछि आफ्नै क्षेत्रकालाई नचिन्ने नेताहरूको प्रवृत्तिबाट दिक्क भएका क्षेत्र ४ का थारू, मधेसी र दलित समुदायले आफ्नै माझमा हुर्केबढेका माओवादी केन्द्रका अमनलाल मोदीलाई भारी मतले जिताए । यो क्षेत्रमा पराजित कांग्रेसका हस्ती मध्येका एक महेश आचार्यले आफ्नै मतदातालाई नचिन्ने गरेको स्थानीयको व्यापक असन्तुष्टि थियो । थारू बहुल उक्त क्षेत्रमा जातीय आधारमा भोट भएको विश्लेषकहरूले दाबी गरे पनि यो तर्कसँग यहाँका मतदाता भने सहमत छैनन् । जनतालाई चिन्ने नेतालाई जिताएका हौं, त्यस्ता उम्मेदवार मोदीबाहेक अन्य समुदायको भए पनि भोट दिन्थ्यौं, शिक्षित गृहिणी पूर्णी चौधरीले भनिन् । कुल ९९ हजार १ सय २३ मतदाता भएको क्षेत्र ४ मा कटहरी एवं ग्रामथान गाउँपालिका, बेलबारी नगरपालिका ५, ६, ७ र विराटनगर महानगरपालिकाको १, २, ३, ८, १० र १९ पर्छन् । विगत प्रतिनिधिसभा निर्वाचनमा कांग्रेसका गिरिजाप्रसाद कोइराला एवं आमोदप्रसाद उपाध्यायलाई जिताएको क्षेत्र ५ का मतदाता लामो समयदेखि सहजै पहुँच हुने जनप्रतिनिधिको खोजीमा थिए । स्थानीयका लागि कोइराला एवं उपाध्याय सधैं आलंकारिक व्यक्तित्वको रूपमा मात्र रहे । उनीहरू प्रधानमन्त्री र मन्त्री बने पनि स्थानीय स्तरमा कुनै स्थायी विकास हुन सकेन ।स्थानीयले यस पटक उक्त क्षेत्रबाटै राजनीतिमा उदाएका माओवादी केन्द्रका शिवकुमार मण्डललाई विजयी माला पहिराए । सीमावर्ती जहदा एवं धनपाल गाउँपालिका, रंगेलीको ४, ५, ६ र ७ वडा तथा विराटनगर महानगरपालिकाका १३ देखि १८ वडा समेटिएको क्षेत्र ५ मा ८९ हजार २ सय ८७ मतदाता छन् । स्थानीय स्तरमा दलको प्रभावहीन संगठन र कमजोर पकडका कारण कांग्रेस उम्मेदवार अमृतकुमार अर्याल मतदातालाई रिझाउन सफल भएनन् । संघीय समाजवादी फोरमका राजकुमार यादवले अधिकांश समय सदरमुकाम केन्द्रित राजनीतिमा बिताएकाले मतदातालाई प्रभावित पार्न सकेनन् । सबै वर्गका स्थानीयमाझ कमै भिजेको हुनाले यसपालि यादवले तेस्रो स्थानमै सन्तोष मान्नुपरेको स्थानीयले बताए । यहाँ माओवादी, कांग्रेस र फोरमबीच कडा प्रतिस्पर्धा रहेकाले जातीय आधारमा मतदान नभएको प्रष्टियो । विगतका निर्वाचनहरूमा जितेर पनि केही गर्न नसकेका राजपाका बद्री मण्डललाई मतदाताले ठाडै अस्वीकारे । अन्य उम्मेदवार त चर्चामै आएनन् ।उम्मेदवारी घोषणासँगै क्षेत्र ६ मा चर्चामा रहेका एमालेका लालबाबु पण्डितले बाजी मारे । दुई पटक यो क्षेत्रबाट जितेका कांग्रेसका प्रभावशाली नेता डा शेखर कोइराला ह्याट्रिक बाट चुके । मतदाताको कोइरालासम्म सहज पहुँच स्थापित नहुुनु, आसेपासे एवं निकटलाई भेला पारी गर्ने क्लब शैली को चुनावी प्रचारप्रसारलाई उनको पराजयको कारण मानिएको छ । पटकपटक जितेर पनि उल्लेखनीय रूपमा केही नगरेका पुरानैभन्दा नयाँ वा सम्भावनायुक्त जनप्रतिनिधिको खोजीमा मतदाता थिए, बुद्धिजीवी उत्तम खड्गीले भने । एक लाख १० हजार ३ सय २२ मतदाता भएको क्षेत्र ६ मा प्रतिनिधिसभाका लागि कांग्रेसबाट डा कोइराला, एमालेबाट पण्डित, राजपाबाट तवरेज अख्तर आलम, संघीय समाजवादी फोरमबाट राजेश्वर विश्वास र नयाँ शक्ति पार्टीबाट विमला अर्याललगायत १० जनाले उम्मेदवारी दिएका थिए । स्थानीय तह र अहिलेको निर्वाचनमा पूर्वाधार विकासकै मुद्दाहरू बढी उठे, विराटनगरका व्यवसायी माधव अधिकारीले भने, यसका लागि आफ्नै बीचबाट उठेकालाई बढी विश्वास गरे । कुल ६ लाख ४४ हजार ७ सय ८२ मतदाता भएको मोरंगमा प्रदेशसभा सदस्य चुन्दा पनि मतदाताले को चाँहि निकट छन् र कुरा सुन्छन् भन्ने पक्षलाई ध्यानमा राखे । भोट दिँदा व्यक्ति हेरे, गणना हुँदा दलले श्रेय पाए, अधिकारीले भने ।"
जमानत जोगाउने थोरै,"कपिलवस्तुहेटौंडा जिल्लामा प्रदेश र प्रतिनिधिसभा निर्वाचनका लागि उम्मेदवारी दिएका १ सय ५३ जनाको जमानत जफत भएको छ । विजयी ९ उम्मेदवारसहित २८ जनाले जमानत जोगाएका छन् । प्रतिनिधिसभातर्फ ४६ र प्रदेशसभातर्फ १ सय ७ उम्मेदवारको जमानत फिर्ता नहुने भएको हो । निर्वाचन ऐनले तोकेअनुरूप सदर मतको १० प्रतिशत ल्याउने प्रतिनिधिसभाका ८ र प्रदेशसभाका २० गरी २८ उम्मेदवारले मात्र जमानत जोगाउन सकेको जिल्ला निर्वाचन कार्यालयले जनाएको छ । क्षेत्र नम्बर १ मा प्रतिनिधिसभा तर्फ उम्मेदवारी दिएका १७ मध्ये ३ जनाले जमानत जोगाउन सकेनन् । नयाँ शक्ति, नेपाल जनता पार्टी, जनसमाजवादी पार्टी, राजमो, लोकतान्त्रिक जनता कांग्रेस, युवा किसानलगायतका पार्टी र स्वतन्त्र गरी १४ उम्मेदवारको जमानत जफत भयो । क्षेत्र २ को प्रतिनिधिसभातर्फ उम्मेदवारी दिएका १५ मध्ये २ उम्मेदवारले जमानत जोगाए । राजपा, संघीय समाजवादी फोरम, राजमो र नयाँ शक्तिलगायत दल र स्वतन्त्र गरी १३ जनाको जमानत जफत भएको छ । क्षेत्र ३ मा उम्मेदवारी दिएका २२ उम्मेदवार मध्ये ३ जनाले जमानत जोगाए । बहुजन शक्ति पार्टी, राजपा र राजमोलगायतका दल र स्वतन्त्र गरी १९ उम्मेदबारले जमानत बचाउन सकेनन् । त्यसैगरी प्रदेश सभा १ क मा वाम र कांग्रेस उम्मेदवारबाहेक १३ उम्मेदवार, १ ख मा संघीय समाजवादी फोरम नेपाल, राजपा, वाम गठबन्धन तथा स्वतन्त्र असरारुद्दिन मुसलमान बाहेकका २४ जनाको जमानत जफत भएको छ । प्रदेश सभा २ क मा कांग्रेस र वामबाहेकका १७ जना तथा २ ख मा वाम गठबन्धन, कांग्रेस र स्वतन्त्र राजुप्रसाद अर्यालबाहेकका उम्मेदबारले जमानत जोगाउन सकेनन् । उता प्रदेशसभा ३ क बाट वाम, राजपा, कांग्रेस र फोरमबाहेकका २० उम्मेदबार तथा ३ ख का कांग्रेस, वाम, फोरम, राजपा र स्वतन्त्र जानकीप्रसाद यादवबाहेकका १८ उम्मेदबारको जमानत फिर्ता नहुने भएको छ । जिल्लामा प्रदेश र प्रतिनिधिसभामा १ सय ८१ उम्मेदवारले चुनावमा भाग लिएका थिए । ५६ उम्मेदवारको धरौटी जफत मकवानपुरको प्रतिनिधि र प्रदेशसभा चुनावमा वाम र लोकतान्त्रिक गठबन्धनका उम्मेदवारबाहेक सबैको धरौटी जफत भएको छ । प्रतिनिधिसभा १ मा वाम गठबन्धनका एमालेका विजेता कृष्णप्रसाद दाहाल र निकटतम प्रतिस्पर्धी लोकतान्त्रिक गठबन्धनका राप्रपा अध्यक्ष कमल थापाको मात्र धरौटी बचेको छ । अन्य १४ उम्मेदवारको धरौटी फिर्ता भएन । उक्त क्षेत्रका उम्मेदवारले १२ मतसम्म प्राप्त गरेका छन् । क्षेत्र १ मा १६ जनाले उम्मेदवारी दिएका थिए । यसैगरी मकवानपुर क्षेत्र २ का विजेता एमालेका विरोध खतिवडा र प्रतिस्पर्धी कांग्रेसकी महालक्ष्मी डिना उपाध्यायको धरौटी फिर्ता भएको छ । अन्य ९ उम्मेदवारको धरौटी जफत भएको जिल्ला निर्वाचन कार्यालयले जनाएको छ । उक्त क्षेत्रको प्रतिनिधिसभामा ११ जनाले उम्मेदवारी दिएका थिए । उक्त क्षेत्रका उम्मेदवारले २२ मतसम्म प्राप्त गरेका थिए । प्रतिनिधिसभा क्षेत्र १ मा १ लाख २४ हजार ७ सय ९९ मतदाता थिए । त्यसमध्ये ८४ हजार ६९ मत खसेको थियो । खसेको मतमध्ये ७९ हजार ७ सय २६ मत सदर भएको थियो । ४ हजार ३ सय ४३ मत बदर भयो । यसैगरी प्रतिनिधिसभा क्षेत्र २ मा १ लाख ३० हजार ८ सय ४ मतदाता थिए । तीमध्ये ८६ हजार ७ सय ८६ मत खसेको थियो । ८२ हजार ६सय ४५ मत सदर भएको थियो भने ४ हजार ४१ मत बदर भएको निर्वाचन कार्यालय प्रमुख गोविन्द पौडेलले बताए । दुई प्रतिनिधिसभाअन्तर्गत ४ प्रदेशसभाका उम्मेदवारहरूमध्ये ८ जनाबाहेक सबैको धरौटी जफत भएको छ । लोकतान्त्रिक गठबन्धन र वाम गठबन्धनबाट उम्मेदवारी दिएकाहरूको मात्र धरौटी सुरक्षित भयो । ४ प्रदेशसभामा ४५ जनाले उम्मेदवारी दिएका थिए । तीमध्ये ३७ जनाको धरौटी जफत भएको कार्यालयले जनाएको छ । खसेको सदर मतको १० प्रतिशत मत ल्याए मात्र धरौटी सुरक्षित रहने व्यवस्था छ । मकवानपुरमा २ लाख ५५ हजार ६ सय ३ मतदातामध्ये एक लाख ७० हजार ८ सय ५५ मत प्रतिनिधिसभामा खसेको थियो । एक लाख ६२ हजार ३ सय ७१ सदर मत रहेको थियो भने ८ हजार ३ सय ८४ मत बदर भएको थियो । कार्यालयका अनुसार जिल्लामा प्रतिनिधि र प्रदेशसभामा खसेको मतमा ४ दशमलव ९ प्रतिशत मत बदर भएको छ ।"
देउवाकै प्रदेशमा कांग्रेस किन पछि ?,"महेन्द्रनगर सुदूरपश्चिम (प्रदेश ७) कांग्रेसको गढ हो । यहाँ बढीमा ११ र घटीमा ८ सिट जित्छौं । प्रदेशमा कांग्रेसले नै सरकार बनाउँछ, प्रधानमन्त्री तथा कांग्रेस सभापति शेरबहादुर देउवाले साताअघि कान्तिपुरसित यस्तो दाबी गरेका थिए । तर, यो दाबी सत्यमा परिणत भएन । प्रदेश ७ बाट प्रतिनिधिसभा सदस्यका उनी एक्ला विजेता बने । देशव्यापी वाम गठबन्धनको लहर चलिरहेका बेला उनले धन्न साख जोगाए ।प्रदेश ७ का ९ जिल्लाका १८ सिटमा कांग्रेस डडेलधुराको एक मात्र प्रतिनिधिसभा क्षेत्रबाट जितेको छ । प्रदेशसभामा कांग्रेसले ४ वटा सिट जित्यो । डडेलधुरामा १, कैलालीमा २ र डोटीमा १ गरी ४ सिटमा चित्त बुझायो । पञ्चायतकालदेखि नै विद्यार्थी राजनीतिबाट चर्चामा आएका कांग्रेस नेता एनपी साउद, शान्ति प्रक्रिया सफल पार्न भूमिका खेलेका अर्का नेता रमेश लेखक र देउवाका समकालीनमा गनिने सुनिल भण्डारीले पराजयको सामना गर्नुपर्यो । थारू समुदायका रामजनम चौधरी, पछिल्लो सरकारमा प्रभावशाली मन्त्री वीरबहादुर बलायर र प्रधानमन्त्री पत्नी आरजु राणाले पनि असफलताबाट गुज्रनु परेको छ ।कांग्रेसका पुराना कार्यकर्ता रामचन्द्र अवस्थी भन्छन्, देउवाले सबैभन्दा बढी परिश्रम पनि यही निर्वाचन क्षेत्रमा गरे । सफलता भने आत्मसात गर्न सकेनन् । कैलालीका कम्तीमा ३ वटा क्षेत्रमा निर्वाचन जित्ने आँकलन थियो । तीनै क्षेत्र ३, ४ र ५ मा नै ठूलो मतान्तरले कांग्रेस पराजित भयो । तर, निर्वाचन हारे पनि स्थानीय तहभन्दा कांग्रेसले धेरै मत बढाएको देखिएको छ ।डा त्रैलोक्यनाथ जोशीले पार्टीले आन्तरिक व्यवस्थापन गर्न नसक्दा पराजय भोगेको बताए । दुई शक्ति एक भए । त्यसैमा पार्टीको आन्तरिक व्यवस्थापन र चुनावी रणनीति ठीक हुन नसक्दा दुखद परिणाम आएको देखिन्छ । कांग्रेसका चुनावी मुद्दालाई पनि जनताले पत्याएनन्, उनी भन्छन्, ओलीको राष्ट्रवाद र स्थिर सरकारको नारा, वाम गठबन्धन भएपछि उनीहरूले नै जित्छन् भन्ने मनोविज्ञानका कारण देशभरि आएको वाम लहरले कांग्रेसको आधार क्षेत्र पनि भत्कायो ।अनपेक्षित परिणामसुदूरपश्चिम विश्वविद्यालयका पूर्वडिन डा टेकराज पन्तले यो परिणाम कांग्रेसले मात्र नभई अरूले पनि नसोचेको र अनपेक्षित देखिएको बताए । केन्द्रदेखि स्थानीय तहसम्म शासन गर्ने जनाधार न त विगतमा कुनै दलले पायो न भविष्यमा नै प्राप्त गर्न सक्ने देखिन्छ, उनी भन्छन्, यस प्रकारको परिणाम सायदै वाम गठबन्धनका नेताहरूले पनि सोचेका होलान् ।निर्वाचनपूर्व बनेको वाम गठबन्धनकै कारण यस्तो नतिजा आएको डा पन्त बताउँछन् । अन्य कारणमा कांग्रेसको अस्तव्यस्त संगठन, अनुशासनहीनता र मतदाता सबै हाम्रै त हुन् भन्ने दम्भ हो, उनले औंल्याए । कञ्चनपुरका ३ वटै प्रतिनिधि र ६ प्रदेशसभामा वाम गठबन्धनका उम्मेदवार विजयी भए । क्षेत्र ३ को प्रतिनिधिसभा र त्यसैको प्रदेश क मा बाहेक अन्य कुनै पनि क्षेत्रमा कांग्रेस उम्मेदवार जितको नजिक पुग्नै सकेनन् । कांग्रेसले जुुनजुन ठाउँमा विकास गरेको दाबी गर्दै आएको थियो ती ठाउँमा समेत पराजय व्योहोर्नुपर्यो । कांग्रेसका लागि यस्तो परिस्थिति किन आयो ? प्राध्यापक डा पन्त भन्छन्, दक्षिण एसियाका अल्प विकसित राष्ट्रमा चुनाव जित्न विकासलाई मात्रै आधार मान्ने प्रवृत्ति छैन । वर्तमानलाई स्वीकृत नगर्ने र सधैं परिवर्तनबाट नै विकास हुन्छ भन्ने प्रवृत्तिका कारण चुनावमा राम्रो काम गर्नेहरू पनि नराम्ररी पराजित हुने गरेका छन् ।२०४८ को पहिलो आम निर्वाचनमा कञ्चनपुरमा २ क्षेत्र मात्र थिए । दुवैमा कांग्रेस उम्मेदवार विजयी भए । २०५१ को मध्यावधिमा ठीक उल्टो भयो । थपिएकोसहित ३ वटै सिटमा एमालेले कब्जा गर्यो । त्यस्तै अवस्था दोहोरियो, २०५६ मा । कांग्रेसले कमब्याक गर्दै ३ वटै क्षेत्रमा विजयको झन्डा गाड्यो । पहिलो संविधानसभा निर्वाचनमा जिल्लाका ४ वटै सिटमा माओवादी उम्मेदवार विजयी भए । २०७० को दोस्रो संविधानसभा चुनावमा पुरानै प्रवृत्ति दोहोरियो । कांग्रेसले ४ सिट जित्यो । अहिले पनि परिवर्तनका लागि मतदान भएजस्तो देखिन्छ, प्राध्यापक डा पन्तको ठम्याइ छ ।चुनावको समीक्षा गर्दै कांग्रेस नेता वाम गठबन्धनको जितको प्रमुख आधार उनीहरूको दरिलो संगठनलाई मान्छन् । आफूले गरेका विकासका राम्रा कुराहरू जनतासमक्ष पुर्याउन नसकेको, पार्टीका नीति, कार्यक्रम अस्तव्यस्त र कार्यकर्ता बेलगाम रहनुलाई उनीहरूले हारका कारण मानिरहेका छन् । शास्त्रीय रूपमा भन्नु पर्दा कांग्रेस अरू दलभन्दा केमा फरक छ भन्नेबारे मतदातालाई सम्झाउन नै नसक्नु पनि हारको कारण हो, डा पन्तले भने, अधिनायकवादको व्यर्थको मिथ्यालाई जनताले पत्याउन सकेनन् ।खस्कँदै कांग्रेस विरासत बझाङमा प्रजातन्त्र पुन:स्थापनापश्चात् कुनै न कुनै रूपमा आफ्नो बलियो उपस्थिति जनाउँदै आएको कांग्रेसको विरासत पछिल्लो समय खस्कँदै गएको छ । २०४८, २०५१ र २०५६ मा बलियो उपस्थिति जनाएको कांग्रेस २०७४ को निर्वाचनसम्म आइपुग्दा निकै नै रक्षात्मक बन्न पुगेको छ । वामपन्थीका महत्त्वाकांक्षी नाराले जनमत आकर्षण गर्यो । हामीले त्यसो गर्न सकेनांै, हारको समीक्षा गर्दै कांग्रेस जिल्ला सचिव धु्रवराज जोशी भन्छन्, वृद्ध भत्तालगायतका ९ महिने सरकारका कार्यक्रमको प्रचार गर्दै गरिबी हटाउने नाराले जनतालाई लोभ्यायो । अहिले पनि त्यही नारा दोहोर्याइरहेका छन् । हामीलाई उठ्नै नदिने गरी आक्रामक ढंगले संगठन विस्तार गरे । कांग्रेस नेताहरू एकपछि अर्काे गर्दै आफ्नै दलका उम्मेदवारलाई हराउने प्रतिस्पर्धामा लागेका कारण पनि जनमत तर्किएको उनको बुझाइ छ । वाम गठबन्धन समर्थक युवा लोकेन्द्र हिलारी भन्छन्, एमालेको बलियो संगठन र राष्ट्रिय राजनीतिको प्रभाव बझाङका मतदातामा पनि परेको देखियो । मनमोहन अधिकारी र केपी ओलीको सरकारको पालामा भएका राम्रा काम पनि प्रचार गरिए । अन्तिम विकल्पका रूपमा वामपन्थीलाई योपालि जनताले अवसर दिएका छन् ।यसरी उदायो वाम वाम र लोकतान्त्रिक गठबन्धनबीच कडा टक्कर हुने अनुमान गरिएको बैतडीमा प्रतिस्पर्धीलाई ११ हजारभन्दा बढी मतले पछाडि पार्दै एमालेका दामोदर भण्डारी निर्वाचित भए । प्रदेशसभा क मा कांग्रेसका हरिमोहन भण्डारीलाई झन्डै ३ हजार मतले पछि पार्दै माओवादी केन्द्रका प्रेमप्रकाश भट्ट विजयी भए । कांग्रेसको गढ मानिएको प्रदेश सभा ख मा राप्रपा उम्मेदारलाई ५ हजारभन्दा बढीले पराजित गर्दै एमालेका लीलाधर भट्टले बाजी मारे ।कांग्रेसले ०६४ को संविधान सभा निर्वाचनमा मात्रै पराजित हुनु परेको थियो । त्यसअघि र पछिका चुनावमा उसको प्रतिनिधित्व रहँदै आएको थियो । अहिले कांग्रेस हारको समीक्षामा जुटेको छ । वाम गठबन्धनका कार्यकर्ता गाउँगाउँमा विजय उत्सव मनाउन थालेका छन् । प्रदेशमा पनि आफू अनुकूल नतिजा आउनेमा कांग्रेस र राप्रपा कार्यकर्ता ढुक्कजस्ता देखिन्थे । आधा मतगणना हुँदासम्म प्रदेशसभा क आफू जित्न नसक्ने माओवादी कार्यकर्ताबीचमै चर्चा थियो । कांग्रेस पकड रहेको ख बाट प्रतिनिधि सभामा एमालेका भण्डारीलाई अनुमान गरेभन्दा राम्रो र वाम पडक क्षेत्र क बाट कांग्रेसका चन्दलाई राम्रो मत आएको कार्यकर्ता बताउँछन् । २ ठूला दल मिलेर लडेकाले यो परिणाम आउनु स्वाभाविक भए पनि वाम गठबन्धनभित्रको इमानदारिता र लोकतान्त्रिक भित्रको विवादले परिणाम अनुमानबाहिर गएको बैतडी जगन्नाथ बहुमुखी क्याम्पसका प्रमुख पृथ्वीराज अवस्थी बताउँछन् । ठूला दल मिलेर लडेकाले यो परिणाम स्वाभाविक हो, अन्य कारणले मत संख्या थपघट भएको देखिन्छ, अवस्थी भन्छन्, अघिल्लो निर्वाचनको परिणाम हेर्दा वामभित्र माओवादी पूरै इमानदार बनेको अनुमान गर्न सकिन्छ । (चित्रांग थापा, डीआर पन्त, वसन्तप्रताप सिंह र खगेन्द्र अवस्थीको सहयोगमा)"
भट्ट विजयी,"कञ्चनपुर प्रतिनिधिसभा क्षेत्र ३ मा एमालेका डा दीपकप्रकाश भट्ट विजयी भएका छन् । अन्त्यसम्मै अग्रता कायम गरिरहेका भट्टले रोचक प्रतिस्पर्धामा कांग्रेसका रमेश लेखकलाई २ सय ५८ मतले पछि पारे । भट्टले २६ हजार ३ सय ६४ मत पाए । लेखकले २६ हजार १ सय ६ मतमा चित्त बुझाए । क्षेत्र ३ मा कुल मतदाता ८७ हजार १ सय २२ थिए । ५६ हजार ६ सय ९२ मत खसेको थियो । ३ हजार १ सय ७७ बदर भए । विद्यार्थी जीवनबाटै राजनीतिमा प्रवेश गरेका भट्टले शान्ति प्रक्रियाको अभिन्न अंगका रूपमा रहेको सेना समायोजन विशेष समितिको सदस्य भएर काम गरिसकेका छन् । दिल्लीस्थित जवाहरलाल नेहरू विश्वविद्यालयबाट विद्यावारिधि गरेका उनलाई बौद्धिक नेताका रूपमा लिइन्छ । भट्ट एमालेको केन्द्रीय विदेश विभागका सदस्यसमेत हुन् । शान्ति प्रक्रियामा लेखकको भूमिका पनि महत्त्वपूर्ण थियो । पछिल्लो समय कांग्रेसका आसलाग्दा नेताका रूपमा उदाएका लेखकलाई भट्टले पहिलो प्रयासमै पछि पारेका हुन् ।भट्टले प्रचार क्रममा गरेका प्रतिबद्धता पूरा गर्न आफूले सक्दो पहल गर्ने बताए । अब मुलुकमा स्थायित्वसँगै यस क्षेत्रको विकासनिर्माण आवश्यक छ, उनले भने, मतदाताकै सल्लाहमा यस क्षेत्रको विकासका लागि अघि बढ्नेछु । उनले कञ्चनपुरमा व्यापारिक केन्द्र निर्माणका लागि केही कामहरू भइरहेको र केही थप काम सुचारु गर्न आफू लाग्ने बताए ।क्षेत्र ३ का दुवै प्रदेशसभामा पनि वाम गठबन्धनकै उम्मेदवार विजयी भए । क मा एमालेका प्रकाश रावल विजयी हुँदा ख मा माओवादी केन्द्रका मानबहादुर सुनारले बाजी मारे । एमालेका रावलले १२ हजार ८ सय १७ मत ल्याए । निकटतम प्रतिद्वन्द्वी कांग्रेसका यज्ञराज जोशीले १२ हजार ७ सय ५४ मत पाए । प्रदेश ख मा सुनारले १३ हजार ७ सय मतसहित विजयको माला पहिरिए । निकटतम प्रतिद्वन्द्वी कांग्रेसका वेलबहादुर रानाले १३ हजार ५ सय ३९ मतमा चित्त बुझाए ।प्रतिनिधिसभा १ र २ तथा उक्त क्षेत्रका ४ प्रदेश सभाको मतपरिणाम सोमबारै घोषणा भइसकेको छ । मंगलबारबाटै समानुपातिकको समेत मत गणना सुरु भएको निर्वाचन कार्यालयले जनाएको छ । प्रतिनिधिसभातर्फका सबै ३ र प्रदेशसभाका ६ क्षेत्रमै वाम गठबन्धनले वर्चस्व कायम गरेको हो । मंगलबारै महेन्द्रनगर बजारमा विजय जुलुस निकालियो । विजयी उम्मेदवारसँगै नेताकार्यकर्ताले जितको खुसी मनाएका थिए ।"
मधेस केन्द्रित दलकै वर्चस्व,"बारा पहिलो संविधानसभा चुनावमा जिल्लाका ६ क्षेत्रमध्ये आधामा मधेस केन्द्रित दलले जित हासिल गरे । दोस्रो संविधानसभामा भने शून्यमा झरे । त्यो बेलाको चुनावी नतिजाले निराश तिनै दलले संविधान निर्माणपछिको पहिलो प्रतिनिधिसभा चुनावमा भने फेरि पकड जमाएका छन् । ४ निर्वाचन क्षेत्र मध्ये ३ मा जित हासिल गरेर उनीहरूले सुखद पुनरागमन गरे ।२०६४ मा पहिलो मधेस आन्दोलनको रापतापले उनीहरूले प्रभाव जमाएका थिए । अहिलेको जित पनि तेस्रो मधेस आन्दोलसँग जोडिएको छ । एक राजनीतिक जानकार भन्छन्, मधेस केन्द्रित दल फेरि एकपटक जनताको मन जितेर प्रतिनिधि र प्रदेशसभामा चुनिन सफल भएका छन् । प्रतिनिधि र प्रदेशसभाका अधिकांश सिटमा फोरमराजपाले जित दर्ज गरे । वाम गठबन्धनले प्रदेशसभामा ३ सिट र कांग्रेसले प्रतिनिधिसभाको १ सिट जितेको छ । प्रतिनिधिसभा क्षेत्र २ बाहेक सबैमा प्रतिद्वन्द्वी वाम गठबन्धनका एमाले उम्मेदवार थिए । स्थानीय तह चुनावमा जिल्लाका १६ मध्ये ८ तहमा राजपाफोरमले नै पकड जमाएका थिए ।क्षेत्र १ मा पूर्वमन्त्रीसमेत रहेका कांग्रेसका उमाकान्त चौधरीले वाम गठबन्धनका एमाले उम्मेदवार अच्युत मैनालीलाई २ हजार ४ सय मतान्तरले हराए । अरू ३ वटा निर्वाचन क्षेत्रमा भने मधेस केन्द्रित दलले जित हात पारे । मैनाली एमालेका केन्द्रीय सल्लाहकार हुन् । उनले दुई कार्यकाल एमाले जिल्ला नेतृत्व गरेका छन् । संघीय समाजवादी फोरम नेपालका महासचिव रामसहाय यादव प्रतिनिधिसभा सदस्यका लागि क्षेत्र २ बाट भारी मतले विजयी भए । उनले कांग्रेसका केन्द्रीय सदस्य राधेचन्द यादवलाई १२ हजार ३ सय ९५ मतान्तरले पराजित गरे । रामसहायले २८ हजार १ सय ८५ मत ल्याए । उनी पहिलो संविधान सभामा समानुपातिक सभासद् थिए । उनका निकटतम राधेचन्द दुई कार्यकाल जिल्ला पार्टी सभापति र दुईपटक निर्वाचित सांसद भइसकेका छन् ।क्षेत्र ३ बाट प्रतिनिधिसभाका लागि संघीय फोरमका जिल्ला अध्यक्ष रामबाबुकुमार यादवले २१ हजार ३ सय ६६ मत ल्याएर प्रतिद्वन्द्वी वाम गठबन्धनका एमाले उम्मेदवार अध्यानन्द पाण्डेलाई पराजित गरे । उनले ४ हजार ९ सय ७४ मतान्तरले जिते । क्षेत्र ४ मा एकवाल मियाँले जित निकाले । उनी नयाँ अनुहार हुन् । उनले वाम गठबन्धनका एमाले उम्मेदवार देवनारायण थारूलाई १ हजार ६ सय ६८ मतान्तरले हराए । मियाँले २२ हजार २ सय ७५ मत ल्याए । प्रदेशमा पनि उस्तै ८ प्रदेशसभामध्ये ५ मा मधेसकेन्द्रित दलले नै जितेका छन् । राजपाका महामन्त्री जितेन्द्र सोनल र सहमहामन्त्री सरोज यादवले पनि प्रदेशमा जित दर्ज गराए । दुवैजना पहिलो संविधानसभाका निर्वाचित सदस्य हुन् । यी दुईबाहेक अरू तीनजना नयाँ अनुहार छन् ।क्षेत्र १ को प्रदेशसभा क मा वाम गठबन्धनका एमाले उम्मेदवार त्रिलोकी चौधरी विजयी भए । उनले कांग्रेसका पेमासिद्धि लामालाई हराए । प्रदेश ख मा राजपाका सहमहामन्त्री सरोज यादव वाम गठबन्धनकै माओवादी केन्द्रका इस्लाम मियाँलाई पछाडि पारे । क्षेत्र २ को प्रदेश क र ख मा संघीय समाजवादी फोरमका शारदाशंकर जयसवाल र बच्चाप्रसाद यादवले कांग्रेसका उम्मेदवार क्रमश: रामप्रवेश यादव र मणिभूषण यादवलाई पराजित गरे ।क्षेत्र ३ को प्रदेश क मा वाम गठबन्धनबाट माओवादी केन्द्रकी पोलिटब्युरो सदस्य ज्वालाकुमारी साहले कांग्रेसका रामानन्द यादवलाई फराकिलो मतान्तरले हराइन् । ख मा संघीय समाजवादीका पारसप्रसाद साहले कांग्रेसका जयचन्द चौरसियालाई पछाडि पारे । यस्तै, क्षेत्र ४ को प्रदेश क मा वाम गठबन्धनका एमाले उम्मेदवार सुन्दर विश्वकर्माले कांग्रेसका आमकृष्ण कार्कीलाई पराजित गरे । विश्वकर्मा एमालेका जिल्ला अध्यक्ष हुन् । प्रदेश ख मा राजपाका महामन्त्री जितेन्द्र सोनलले वाम गठबन्धनको माओवादी केन्द्रका उमेश कुशवाहालाई पराजित गरेका छन् ।"
न्युयोर्क बम काण्ड  आक्रमणकारी आईएसद्वारा प्रेरित,"न्युयोर्क (बीबीसी) न्युयोक प्रहरीले म्यानहयाटनस्थित बस टर्मिनलमा सोमबार भएको बम हमला गर्ने आक्रमणकारी इस्लामिक स्टेट (आईएस) द्वारा प्रेरित भएको जनाएको छ । सोमबार उक्त स्थानमा आक्रमण गर्ने क्रममा २७ वर्षीय बंगलादेशी आप्रवासी अकयद उल्लाह घाइते भएका थिए । उनलाई प्रहरीले तत्काल पक्राउ गरी अनुसन्धान गरेको हो । न्युयोर्क प्रहरी विभागले उनीविरुद्ध आतंककारी गतिविधिमा संलग्न रहेकोमा मुद्दा दायर गरिएको जनाएका छन् । प्रहरीका अनुसार उनले क्रिसमसको अवसरमा हुने भीडभाडलाई लक्षित गरी आक्रमणको तयारी गरेका थिए ।न्युयोर्कका मेयर डे ब्लासियोले मंगलबार भएको आक्रमणमा अन्य व्यक्ति पनि संलग्न हुन सक्ने आशंका व्यक्त गरे । गभर्नर एन्ड्रियु कुओमोले भने, यो न्युयोर्क हो । प्रजातन्त र स्वतन्त्रताको विरोधीको निसानामा हामी सधैं रहेका छौं । उनले न्युयोर्क सहर अन्तर्राष्ट्रिय रूपमै आक्रमणको निसानामा परेको दाबी गरे । अमेरिकी राष्ट्रपति डोनाल्ड ट्रम्पले सोमबारको आक्रमण यसअघि न्युयोर्कमा भएको हमलाको निरन्तरता भएको दाबी गरे । गत अक्टोबरमा म्यानहयाटनमा भएको बम आक्रमणमा ८ जनाको मृत्यु भएको थियो । यसअघि हाइटहाउसका प्रवक्ता सराह स्यान्डर्सले ट्रम्पको आप्रवाससम्बन्धी नीतिका कारण भविष्यमा आक्रमणकारी अमेरिका प्रवेश रोकिने दाबी गरिन् । तयारीकै क्रममा भएको विस्फोटमा मुल्लाह गम्भीर घाइते भएका थिए । अन्य ३ जना सामान्य घाइते भएका थिए । प्रहरीलाई मुल्लाहले आफू युरोपमा हुने क्रिसमस केन्द्रित आक्रमणबाट प्रेरित भएको अमेरिकी सञ्चारमाध्यमले जनाएका छन् । अमेरिकी अखबार न्युयोर्क टाइम्सका अनुसार उनले सिरियालगायतका अन्यत्र स्थानमा अमेरिकी सेनाले आईएसविरुद्ध गर्ने हवाई आक्रमणको बदला लिने तयारी गरिरहेको बताएका छन् । प्रहरीलाई मुल्लाहले उनले प्रहरीसमक्ष अमेरिकी राष्ट्रपति डोनाल्ड ट्रम्पले जेरुसेलमलाई इजरायलको राजधानीको मान्यता दिने निर्णय पनि एक कारण भएको बताएका छन् । सन् २०११ मा बंगलादेशको चिटागोंगबाट परिवार भिसामा अमेरिका पुगेका थिए । बंगलादेश सरकारका अनुसार उनको विगतमा भने कुनै पनि आपराधिक क्रियाकलापमा संलग्नता थिएन । उनी गत सेप्टेम्बरमा बंगलादेश पुगेका थिए ।"
ट्रम्प घोषणाविरुद्ध प्रदर्शन जारी,गाजा (रोयटर्स) अमेरिकी राष्ट्रपति डोनाल्ड ट्रम्पले जेरुसेलमलाई इजरायलको राजधानीको मान्यता दिएपछिका एक सातायता पनि प्रदर्शन जारी छन् । मंगलबार गाजा क्षेत्रमा भएको विस्फोटनमा कम्तीमा दुई जनाको मृत्यु भएको छ । सोमबार प्यालेस्टाइनी विद्रोही प्रहार गरेको क्षेप्यास्त्र इजरायली क्षेप्यास्त्र प्रतिरक्षा प्रणालीले निष्क्रिय पारेको दाबी गरेको छ । त्यसलगत्तै इजरायलले प्यालेस्टाइनी सीमाक्षेत्रमा हमास लक्षित हवाई आक्रमण गरेको छ । यसअघि प्यालेस्टाइनी शरणार्थीले लेबनानको राजधानी बेरुतस्थित अमेरिकी दूतावासमा आक्रमण प्रयास गरेका थिए । जेरुसेलमप्रति लामो समय मौन अमेरिकाले गतबिहीबार जेरुसेलमलाई इजरायलको राजधानीको मान्यता दिएपछि मध्यपूर्वमा हिंसा भड्किएको हो । राजधानीको मान्यता दिएलगत्तै ट्रम्पले तेलअभिभमा रहेको अमेरिकी दूतावास जेरुसेलम सार्ने निर्णय गरेका थिए । ट्रम्पको निर्णयविरुद्ध प्यालेस्टाइनले अमेरिकालाई शत्रु घोषणा गरेका छन् । उनको निर्णयको अरब लिग तथा विभिन्न अरब देशहरूले कडा शब्दमा निन्दा गर्दै आएका छन् । तर इजरायली प्रधानमन्त्री बेन्जामिन नेतान्याहुले भने ट्रम्पको निर्णयमा समर्थन जुटाउन युरोप पुगेका छन् । युरोपेली संघले भने उक्त निर्णयबारे असहमति जनाएको छ । युरोपेली संघका परराष्ट्र नीति प्रमुख फेडेरिका मोगहेरिनीले ईयूको पूर्वअडान परिवर्तन नहुने बताइन् । उनले जेरुसेलम मुद्दामा अन्तर्राष्ट्रिय सहमति आवश्यक पर्ने भन्दै विश्वका कुनै पनि स्थानका यहुदीमाथिको आक्रमणको भत्र्सना गरिन् । सोमबार ब्रसेल्स पुगेका नेतान्याहुले जेरुसेलम ३ हजार वर्षदेखि यहुदीहरूको राजधानी भएको भन्दै दाबी गरे । उनले सबै युरोपेली देशले आफ्ना दूतावासहरू जेरुसेलममा सार्ने र जेरुसेलमलाई इजरायलको राजधानीको मान्यता दिने विश्वास व्यक्त गरेका थिए । इजरायलले जेरुसेलमलाई आफ्नो राजधानी दाबी गर्दै आएको छ । प्यालेस्टाइनीहरूले सन् १९६७ युद्धपछि इजरायलले नियन्त्रणमा लिएको पूर्वी जेरुसेलमलाई भावी राजधानी बनाउने बताउने गर्छन् ।
कंग्रेसले बहुमत ल्याउँछ,"गुजरात (एजेन्सीहरू) भारतीय कंग्रेसका अध्यक्ष राहुल गान्धीले गुजरातको विधानसभा निर्वाचनमा कंग्रेसले स्पष्ट बहुमत ल्याउनेमा ढुक्क रहेको बताएका छन् । अध्यक्ष निर्वाचित भएपछि पहिलोपटक अहमदाबादमा आयोजित पत्रकार सम्मेलनमा सोमबार बोल्दै राहुलले पार्टीको संगठन मजबुद बनाउन लागि पर्ने जनाए । मेरो प्रमुख प्राथमिकता पार्टीको संगठन सुदृढीकरण नै हो, उनले भने, त्यसको प्रत्यक्ष नजिता गुजरातको चुनावमार्फत देखिनेछ । हाम्रो पार्टीले यो चुनाव जित्नेमा हामी निश्चिन्त छौं । उनले आफूलाई धार्मिक मुद्दासँग जोडेर कटाक्ष गरेको भन्दै प्रधानमन्त्री नरेन्द्र मोदीको आलोचना गरे । गान्धीले भने, मैले गुजरात मात्रै होइन, देशका विभिन्न स्थानका मन्दिरमा जाने गरेको छु । गुजरातमा दोस्रो चरणको विधानसभा चुनाव बिहीबार हँुदै छ ।"
यौन दुव्र्यवहारको आरोप अस्वीकार,"वासिङटन (बीबीसी) अमेरिकी राष्ट्रपति कार्यालय हाइटहाउसले राष्ट्रपति ट्रम्प डोनाल्ड ट्रम्पमाथि लगाइएको यौन दुव्र्यवहारको आरोप झूटो भएको दाबी गरेको छ । हाइटहाउसले ती आरोपबारे संसदीय छानबिन गर्नुपर्ने माग गेरेको छ । हाइटहाउसका प्रवक्ताले आरोप लगाउने तीन महिलाको राजनीतिक उद्देश्य र आरोपको समयबारे प्रश्न उठाएको छ । यसअघि न्युयोर्कमा पत्रकार सम्मेलन गर्दै जेसिका लिड्स, समान्था होल्भे र रेचल क्रुक्सले ट्रम्प राष्ट्रपतिमा निर्वाचित हुनुअघि आफूहरूलाई अश्लील ढंगले छोएको, जबरजस्ती चुम्बन गरेको र अपमान गरेको आरोप लगाएका छन् । उनीहरूले ट्रम्पले आफूहरूलाई यौन दुव्र्यवहार गरेको बताएका हुन् । पत्रकार सम्मेलन ब्रेभ न्यु फिल्म्स नामक संस्थाले आयोजना गरेको हो । उक्त संस्थाले गत महिना ट्रम्प र १६ महिला शीर्षकको डकुमेन्ट्री निर्माण गरेको थियो । उनीहरूले अघिल्लो वर्षको राष्ट्रपति चुनावभन्दा एक महिनाअघि आफूहरूलाई राष्ट्रपति ट्रम्पले दुव्र्यवहार गरेको बताएका थिए । आफूमाथि भएका दुव्र्यवहारबारे उनीहरूले प्रत्यक्ष टेलिभिजन कार्यक्रममा समेत विस्तृत रूपमा बोलेका छन् । त्यस्तो अभियोग लगाउनेमध्येकी एक रेचल क्रुक्सले भनिन्, म अमेरिकीले आफ्ना राजनीतिक मतभिन्नता पर सारेर राष्ट्रपति ट्रम्पलाई गलत व्यवहारका लागि जवाफदेही बनाउनुपर्छ भन्नेमा विश्वस्त छु ।"
अस्ट्रेलियाली सांसदद्वारा राजीनामा,सिड्नी (बीबीसी) एक चिनियाँ व्यवसायीसँगको सम्बन्धलाई लिएर प्रश्न उठाइएपछि अस्ट्रेलियाका विपक्षी दलका एक प्रभावशाली नेताले सांसद पदबाट राजीनामा दिएका छन् । अस्ट्रेलियाली राजनीतिमा चिनियाँ प्रभाव रहेको बढदो चासोपछि उनले मंगलबार राजीनामा दिएका हुन् । लेबर पार्टीका नेता साम डास्टयारीलाई चन्दा सहयोग पाएबापत् चिनियाँ सरकारी स्वार्थहरूको प्रवद्र्धन गरेको आरोप लागेको थियो । गतसाता चीनले उक्त आरोप निराधार भएको भन्दै खण्डन गरेको थियो । कुनै समय अस्ट्ेरलियाको उदाउँदो नेताको रूपमा परिचित ३४ वर्षीय डास्टयारीले पार्टीको शाख जोगाउन राजीनामा दिएको बताएका छन् । उनले आफूले पूर्णत: संसदीय शपथको पालना गरेको दाबी गरे । अघिल्लो साता अस्ट्रेलियाले घरेलु राजनीतिमा विदेशी प्रभाव रोक्न भन्दै देशबाहिरबाट राजनीतिक चन्दा लिन प्रतिबन्ध लगाउने घोषणा गरेको थियो । बीबीसीका अनुसरा यात्राको खर्च चिनियाँ सरकारसँग नजिक एउटा कम्पनीलाई बेहोर्न अनुमति दिएपछि डास्टयारीको देशव्यापी आलोचना भएको हो । राजनीतिक दलमा विदेशी चन्दा नियन्त्रणका लागि नयाँ कानुनहरू ल्याउने योजना बनाइएको छ । पार्टीको नीतिविपरीत साउथ चाइन सीमा रहेको चीनको दाबीलाई समर्थन गरेको देखिएपछि उनको निर्णय क्षमतामा पनि प्रश्न उठाइएका थिए । आफ्ना कारण उत्पन्न विवाद अन्त्य गर्न राजीनामा दिन लागेको उनले बताएका छन् । तर उनको राजीनामाले अस्ट्रेलियामा बढदो चीनको प्रभाव अन्त्य गर्ने सम्भावना भने देखिँदैन । गतसाता अस्ट्ेरलियाली प्रधानमन्त्री माल्कोम टर्नबुलले राजनीतिमा बाहय देशको प्रभाव परेको जनाएका थिए । कुनै पनि देशको नाम उच्चारण नगरेपनि उनको भनाइ चीन लक्षित रहेको स्थानीय सञ्चारमाध्यमले जनाएका थिए । डास्टयारीले एक चिनियाँ व्यापारिक फर्मबाट चन्दा स्वीकार गरेकोमा यसअघि नै माफी मागिसकेका छन् । यसअघि उनले चिनियाँ अर्बपति हुवाङ् सियाङमोसँगको सम्बन्धका कारण लेबर पार्टीको न्यु साउथ वेल्स क्षेत्रको महासचिव पद त्यागेका थिए । उनी अस्ट्ेरलियाली संसद्मा प्रतिनिधित्व गर्ने इरानी मूलका पहिलो व्यक्ति हुन् । डास्टयारी सन् २०१३ को संसदीय निर्वाचनमा विजयी भएका हुन् ।
जो लगातार जित्दै आए,"नेतृत्वकै कारण पराजयआवश्यक परे अब विशेष अधिवेशनकेन्द्रीय नेतृत्व सशक्त हुन सकेननयाँ ढंगले अघि बढ्नुको विकल्प छैनप्रतिनिधि र प्रदेशसभा चुनावमा पार्टीले अनपेक्षित हार बेहोर्नुपरेको भन्दै कांग्रेसका जिल्ला सभापतिहरूले यसको गम्भीरतापूर्वक समीक्षा गरिनुपर्ने माग गरेका छन् । प्रतिस्पर्धी पार्टीहरू एक भएर चुनावमा सशक्त रूपले होमिएका बेला पार्टी यसअनुसारको तयारी गर्न चुकेको उनीहरूको बुझाइ छ । समयको मागअनुसार पार्टी नेतृत्व सशक्त हुन नसकेको भन्दै उनीहरूले यसैअनुसार अब विकल्प खोज्नुपर्ने बेला आएको धारणा राखेका छन् ।केन्द्रीय नेतृत्व परम्परागत रूपमा चलेकाले चुनावमा पार्टीलाई ठूलो क्षति भएको भन्दै नेताहरूले अब नयाँ ढंगले अघि बढ्नुको विकल्प नरहेको बताएका छन् । कमजोरी र अन्तर्घातका कारण कांग्रेसको आधारभूमि मानिएको मोरङलगायत प्रदेश १ मा बलियो मानिएका उम्मेदवारले पराजय भोग्नुपरेको उनीहरूको बुझाइ छ । कांग्रेस केन्द्रीय सदस्य शेखर कोइरालाले चुनावी परिणामको समीक्षा गर्न तत्कालै केन्द्रीय समिति बैठक बोलाउनुपर्ने बताएका छन् । त्यसमा विस्तृत समीक्षा गरेपछि महासमिति बैठक बोलाएर त्यसले गर्ने निर्णयअनुसार अघि बढ्नुपर्ने उनले बताए । त्यसपछि आवश्यक पर्यो भने विशेष अधिवेशन पनि बोलाउनुपर्ने हुन सक्छ, कोइरालाले भने ।चुनावका बेला वाम गठबन्धनले स्थिर सरकार दिन्छ भन्ने कुराले जनमानसमा बेग्लै छाप परेको उल्लेख गर्दै उनले तर कांग्रेस नेतृत्वमा बनेको लोकतान्त्रिक गठबन्धनको कुनै औचित्य साबित हुन नसकेको देखिएको बताए । जिल्लापिच्छे पार्टीले पराजय भोग्नुपर्ने अवस्थाको पृष्ठभूमिमा बेग्लाबेग्लै फ्याक्टर कारक रहेको भन्दै कोइरालाले यसका लागि पनि वडादेखि जिल्ला र क्षेत्रतहसम्म समीक्षा गरिनुपर्नेमा जोड दिए ।इलाम कांग्रेस सभापति हिमालय कर्माचार्य यसपटकको चुनावको परिणामका कारण सम्पूर्ण पार्टीपंक्तिले गम्भीर भएर समीक्षा गर्दै आगामी रणनीति तयार पार्नुपर्ने बताउँछन् । केन्द्रीय नेतृत्व सशक्त हुनुपर्छ भन्ने समयको माग हो, उनले भने, विशेष अधिवेशन बोलाएर गहन छलफल गरी अब विकल्प खोज्नुपर्ने बेला आइसकेको छ ।नेतृत्व सक्षम र सबल हुन नसकेको कुरा लामो समयदेखि उठदै आएको भन्दै कर्माचार्यले अब झन् यो विषयलाई प्राथमिकतासाथ पार्टीमा बहस चलाउनुपर्ने अवस्था आएको बताए । पार्टीले अब सशक्त र रचनात्मक प्रतिपक्षको भूमिका निर्वाह गर्दै संगठनात्मक सुधारमा ध्यान केन्द्रित गर्नुपर्ने उनको मत छ ।वाम शक्तिहरू एक भएको सन्दर्भमा अहिले आएको परिणाम स्वाभाविक भएको झापा कांग्रेसका सभापति उद्धव थापाको बुझाइ छ । तर यस्तो परिणाम आउनेवाला छ भन्ने बुझेर पनि नेतृत्वले नजरअन्दाज गरेको उनले बताए । एकातिर वामपन्थीहरू एक भएर अघि बढे, थापाले भने, हाम्रोमा भने पार्टीभित्रै अन्तर्घात गर्ने पुरानो रोग यसपालि पनि देखियो ।पार्टीको तल्लो तहभन्दा बढी केन्द्रीय नेतृत्वमा देखिएको लडाइँ र टकरावका कारण अन्तर्घात बढी देखिएको थापा बताउँछन् । कमजोरी पत्ता लगाएर सुधार नगरी नहुने अवस्था आएको छ, उनले भने, पुरानो तरिकाले होइन अब पार्टी संगठनलाई कसरी जीवन्त बनाउन सकिन्छ भनेर गहन छलफल गरी अघि बढ्नुको विकल्प छैन ।"
स्थानीय तहको अंकगणित उल्टियो,"नेपालगन्ज बाँकेको क्षेत्र २ मा स्थानीय तहको मतपरिणाम प्रतिनिधि र प्रदेशसभा चुनावमा उल्टिएको छ । पहिलो भएको लोकतान्त्रिक गठबन्धन तेस्रोमा झरेको छ ।स्थानीय तह चुनावमा तेस्रो स्थानमै सीमित गरेका मतदाताले फोरमलाई २१ हजार ५ सय ७५ मतसहित विजयी गराए । नेपालगन्ज उपमहानगरपालिकासहितको उक्त क्षेत्रमा कांग्रेस र राप्रपाको मत संघीय समाजवादी फोरम नेपालको भन्दा करिब १६ हजार बढी थियो । उक्त चुनावमा लोकतान्त्रिक गठबन्धनको २१ हजारभन्दा बढी मत थियो । फोरमले करिब साढे ५ हजार मत पाएको थियो । एमालेमाओवादी वाम गठबन्धनको १४ हजार बढी मत थियो । उक्त क्षेत्रमा नेपालगन्ज उपमहानगरपालिका र डुडवा गाउँपालिका पर्छ । नेपालगन्जको मेयरमा राप्रपा, उपमेयरमा कांग्रेस र डुडवा गाउँपालिकाको प्रमुख र उपप्रमुखमा कांग्रेसले जितेको छ । स्थानीय तह चुनावमा विजयी भएको लोकतान्त्रिक गठबन्धनका दलहरूले जित सुनिश्चित भएको दाबी गरेका थिए । तर नेपालगन्जका अस्थिर मतदाताले फरक परिणाम दिए । नेपालगन्जका मतदाता चलायमान छन् । चुनावका बेला यहाँ राजनीतिभन्दा पनि भाषा, क्षेत्र, जातजाति र धर्मले बढी काम गर्छ, राजनीतिक विश्लेषक जनार्दन आचार्य भन्छन्, हारजित उम्मेदवारमा पनि भर पर्छ । पपुलर उम्मेदवारलाई जित्न सहज हुन्छ ।चुनावमा उम्मेदवार कसलाई बनाउने भनेर कांग्रेस र राप्रपाभित्रै आन्तरिक विवाद चुलिएको थियो । कांग्रेसले आफ्नो आधार इलाकालाई राप्रपालाई गठबन्धनका नाममा छोडेको भन्दै जिल्ला नेता असन्तुष्ट थिए । राप्रपाले ओमप्रकाश आजादलाई उम्मेदवार बनाएपछि केही नेताहरू पार्टी परित्याग गरी अर्कै पार्टीमा प्रवेश गरेका थिए । हो उम्मेदवारी छनोटमा पनि अन्य दलले विचार पुर्याएनन् । त्यसैले स्थानीय तहको परिणाम यसपटक तलमाथि परेको हो, आचार्य भन्छन्, लोकतान्त्रिक गठबन्धन र वाम गठबन्धनको आन्तरिक विवादको फाइदा फोरमले लियो । वाम गठबन्धनले पशुपतिदयाल मिश्रलाई उम्मेदवार बनाएको थियो । उनी राजपाका केन्द्रीय सहमन्त्री हुँदै पार्टी परित्याग गरी वाम गठबन्धनमा आएका थिए । मधेस आन्दोलनको अगुवाइ गरेका उनी एमालेबाट चुनाव लडेपछि फोरम र राजपाले मधेसीहरूलाई धोका दिएको आरोप लगाएका थिए । नवनिर्वाचित प्रतिनिधिसभा सदस्य इस्तियाक राईले मतदाताले आफूलाई विश्वास गरी जिताएको बताए ।"
अछाममा गठबन्धनकै जित,अछाम प्रतिनिधि र प्रदेशसभाका सबै निर्वाचन क्षेत्रमा वाम गठबन्धनले जित हासिल गरेको छ । मुख्य निर्वाचन अधिकृत कार्यालयले सार्वजनिक गरेको मत परिणामअनुसार २ प्रतिनिधि र ४ प्रदेशमा वाम गठबन्धनले जितेको हो । एमालेका केन्द्रीय उपाध्यक्ष भीम रावलले कांग्रेसका जिल्ला सभापति भरतकुमार स्वाँरलाई ७ हजार १ सय ६४ मतान्तरमा पराजित गरे । रावलले २३ हजार २ सय ३१ मत ल्याए भने स्वाँरले १७ हजार ७१९ मत ल्याए । प्रतिनिधिसभा २ मा बाम गठबन्धनकै एमालेका उम्मेदवार यज्ञबहादुर बोगटीले २१ हजार ९ सय ६५ मत ल्याएर विजयी भए । उनका निकटतम प्रतिद्वन्द्वी कांग्रेसका पुष्पबहादुर शाहले १९ हजार १ सय ६ मत प्राप्त पाए । प्रदेशसभा १ को क मा एमालेका गोविन्दबहादुर कुँवर १० हजार ७ सय ७ मतले विजयी भए । उनका निकटतम प्रतिद्वन्द्वी कांग्रेसका मेघराज खडकाले ९ हजार २ सय ९८ मत पाए । प्रदेश १ को ख मा माओवादी केन्द्रका झपटबहादुर बोहरा १३ हजार ९ सय ३७ मत ल्याएर विजयी भए । उनका निकटतम प्रतिद्वन्द्वी कांग्रेसका टेकबहादुर साउदले ८ हजार ३ सय ४० मत पाए । यसैगरी प्रदेशसभा २ को क मा माओवादी केन्द्रका अक्कलबहादुर रावल १० हजार ९ सय ८१ मत ल्याएर विजयी भए । उनका निकटतम प्रतिद्वन्द्वी कांग्रेसका सुरतबहादुर विष्टले ९ हजार ४० मत पाए । प्रदेश २ को ख मा एमालेका बलबहादुर सोडारी १० हजार ८ सय १६ मत पाएर विजयी भए । उनका निकटतम प्रतिद्वन्द्वी कांग्रेसका बलबहादुर कुँवरले ९ हजार ८ सय ३० मत पाए ।एमालेका गौतम विजयीसंखुवासभा प्रतिनिधिसभा सदस्य निर्वाचनमा एमालेका राजेन्द्रप्रसाद गौतम विजयी भएका छन् । उनले कांग्रेसका दीपक खडकालाई १ हजार १ सय ३० मत अन्तरले पराजित गरेका हुन् । २०७० को संविधानसभा निर्वाचनमा खडकासँग गौतम पराजित भएका थिए ।प्रतिनिधिसभाको मत गणनामा सुरुदेखि नै अग्रता लिएका गौतमले ३२ हजार ७ सय ६९ मत प्राप्त गरे । प्रतिद्वन्द्वी कांग्रेसका दीपक खड्काले ३१ हजार ६ सय ३९ मत प्राप्त गरे । विजयी भएका गौतमलाई मुख्य निर्वाचन अधिकृत प्रकाश राउतले सोमबार प्रमाणपत्रसमेत वितरण गरे । सर्लाही ४ मा कांग्रेस सर्लाही क्षेत्र ४ को प्रतिनिधिसभा सदस्यमा कांग्रेसका अमरेशकुमार सिंह विजयी भएका छन् । सिंहले २९ हजार ६ सय मत प्राप्त गरे । उनका निकटतम प्रतिद्वन्द्वी राजपाका राकेश मिश्रले २८ हजार १ सय ३६ मत ल्याए । विवादका कारण आइतबार रातिदेखि रोकिएको मगतणना मंगलबार बिहानैबाट सुचारु भएको थियो । विवादका कारण राजपा र कांग्रेस कार्यकर्ताबीच सोमबार झडपसमेत भएको थियो । कडा सुरक्षाबीच गणना गरी परिणाम सार्वजनिक गरिएको हो ।
बदर मत धेरै,"दाङ प्रतिनिधिसभा र प्रदेशसभा चुनावमा जिल्लामा २५ हजार ६ सय ८५ मत बदर भएको छ । प्रतिनिधिसभातर्फ १३ हजार ७ सय १६ र प्रदेशसभातर्फ ११ हजार ९ सय ६९ मत बदर भएको जिल्ला निर्वाचन कार्यालयले जानकारी दिएको छ । मतदाता शिक्षामा लापरबाही गर्दा धेरै मत बदर भएको देखिएको छ ।प्रतिनिधिसभातर्फ २ लाख २९ हजार २ सय ८७ मत खसेकोमा २ लाख १५ हजार ५ सय ७५ मत सदर भएको कार्यालयले जनाएको छ । प्रतिनिधिसभामा बदर मत कुल खसेको मतको ५ दशमलव ९८ प्रतिशत हो । त्यस्तै प्रदेशसभातर्फ २ लाख २९ हजार २ सय ८० मत खसेकोमा २ लाख १७ हजार ३ सय ११ मत सदर भएको निर्वाचन कार्यालय प्रमुख विजयकुमार कार्कीले बताए । प्रदेशमा ५ दशमलव २२ प्रतिशत मत बदर भएको उनको भनाई छ । प्रतिनिधिसभा क्षेत्र १ मा ७४ हजार ५ सय ८४ मत खसेकोमा ५ हजार ४ अर्थात् ६ दशमलव ७१ प्रतिशत मत बदर भएको छ । यस क्षेत्रमा ६९ हजार ५ सय ८० मत सदर भएको छ । क्षेत्र २ मा ७३ हजार ७ सय ६९ मत खसेकोमा ४ हजार २ सय ८४ अर्थात् ५ दशमलव ८० मत बदर भएको छ । उक्त क्षेत्रमा ६९ हजार ४ सय ८५ मत सदर भएको छ । क्षेत्र ३ मा ८० हजार ९ सय ३४ मत खसेकोमा ४ हजार ४ सय २८ अर्थात् ५ दशमलव ४७ प्रतिशत मत बदर भएको छ । यस क्षेत्रमा ७६ हजार ५ सय ६ मत सदर भएको छ ।प्रदेससभातर्फ क्षेत्र १ क तर्फ ३८ हजार ५ सय १२ मत खसेकोमा ३५ हजार ८ सय १७ सदर र २ हजार ६ सय ९५ मत बदर भएको छ । क्षेत्र १ ख तर्फ ३६ हजार ९५ मत खसेकोमा ३४ हजार २ सय ९४ सदर र १ हजार ८ सय १ मत बदर भएको छ । त्यसैगरी क्षेत्र २ क तर्फ ३५ हजार ३ सय ५ मत खसेकोमा ३३ हजार ५ सय ७३ सदर र १ हजार ७ सय ३२ मत बदर भएको छ । २ को ख तर्फ ३८ हजार ५ सय ३१ मत खसेकोमा ३६ हजार ४ सय ९६ सदर र २ हजार ३५ मत बदर भएको छ । साथै क्षेत्र ३ को क मा ३६ हजार १ सय ८६ मत खसेकोमा ३४ हजार ४ सय ८२ मत सदर र १ हजार ७ सय ४ मत बदर भएको छ । क्षेत्र ३ ख तर्फ ४४ हजार ६ सय ५१ मत खसेकोमा ४२ हजार ६ सय ४९ मत सदर र २ हजार २ मत बदर भएको छ । मत बदर हुनुमा मतदाता शिक्षा प्रभावकारी नहुनुलाई प्रमुख कारण मानिएको छ । कार्यालयका प्रमुख कार्कीले ढिलो गरी मतदाता शिक्षा गाउँमा पुग्नु, प्रभावकारी सिकाइ नहुनु, र सबै सरोकारवालाले सचेतना जगाउन नसक्नुले बढी मत बदर भएको बताए । बदरमध्ये ७५ प्रतिशत मत एकभन्दा धेरै चुनाव चिह्नमा संकेत गरिएको पाइएको छ । जिल्लामा निर्धारण भएको ३ सय ९४ केन्द्रमा मतदाता शिक्षा कार्यकर्तालाई तालिम दिएर कार्यालयले करिब एक महिना खटाएको थियो । खटिएका मतदाता शिक्षा कार्यकर्ताको कामको प्रभावकारी नदेखिएको मुख्य निर्वाचन अधिकृत हेमन्त रातलले बताए । औंठा छापसम्म लगाएको भेटिएको छ । मतदाता शिक्षा गाउँसम्म पुगेन भन्ने देखिन्छ, उनले भने, मतदाता शिक्षामा गरिएको लगानीको उपलब्धि देखिएन ।निर्वाचन शिक्षा नपुग्दा बदर मत बढ्योभोजपुर प्रतिनिधिसभातर्फ ६५ हजार ९ सय ८ मध्ये ९ हजार १५ मत बदर भएको छ । प्रदेशसभा१ मा ३५ हजार १ सय १६ मत खसेकोमा ५ हजार ८ सय ५१ बदर छ । प्रदेशसभा२ मा ३० हजार ७ सय ९२ मत सदर खसेकोमा ५ हजार ६ सय ५७ मत बदर भएको छ । यो खसेको मध्ये १३ प्रतिशतभन्दा बढी हो ।मुख्य कमजोरी निर्वाचन आयोगको मतदाता शिक्षा प्रभावकारी नपुग्नु हो, उनीहरूले औपचारिकता मात्रै पूरा गरेकाले बदर मत बढी भएको हो, नागरिक समाजका संयोजक पर्शुराम तिवारीले भने । निर्वाचन अधिकृत राजेन्द्रप्रसाद पोखरेलले निर्वाचन शिक्षाका लागि समय अभाव र खेतीपातीको सिजन भएकाले सोचेअनुरूप मतदाता शिक्षा पुर्याउन नसकेको स्विकारेका छन् ।निर्वाचन शिक्षाका लागि एक महिना समय हुनुपर्ने थियो तर हामीसँग १० देखि १५ दिन मात्रै उपलब्ध भयो, केन्द्रको निर्देशनका अनुसार छोटो समयमा सकेसम्म मतदाताशिक्षा पुर्याउन कोसिस गरेकै थियौं, उनले भने । सक्रिय दलको तुलनामा कम सक्रिय दलका चुनाव चिह्नमा हालिएका मत बढी बदर पाइएका थिए । ७ हजार मत बदरखोटाङ प्रतिनिधि र प्रदेशसभा चुनावमा जिल्लामा ७ हजारभन्दा बढी मत बदर भएको छ । कुल १ लाख २५ हजार १ सय ८ मतदाता रहेको जिल्लामा प्रत्यक्षतर्फ ७ हजार ७ सय ८१ मत बदर भएको मुख्य निर्वाचन अधिकृतको कार्यालयले जनाएको छ । प्रतिनिधिसभातर्फ अस्वाभाविक रूपमा सबैभन्दा बढी मत बदर भएको पाइएको छ । प्रतिनिधिसभातर्फ ४ हजार १ सय ८४ मत बदर भएको सहायक निर्वाचन अधिकृत प्रदीपकुमार उपाध्ययले बताए । यस्तै २६ हजार ५ सय ५४ मत खसेको प्रदेशसभा क मा १ हजार ७ सय ८१ तथा ३४ हजार ६ सय ९८ मत खसेको प्रदेशसभा ख मा १ हजार ८ सय १६ मत बदर भएको छ । मतदाता शिक्षा प्रभावकारी नहुँदा अनपेक्षित मात्रामा मत बदर भएको पाइएको हो ।रसुवामा १८ प्रतिशतसम्म बदर प्रतिनिधिसभातर्फ २६ हजार ९८ मत खसेकोमा ३ हजार २ सय २ मत बदर भएको छ । समानुपातिकतर्फ १२ दशमलव २६ प्रतिशत मत बदर भएको छ । प्रदेशतर्फ एमालेले ६ हजार ९ सय १८, नयाँशक्ति नेपालले ६ हजार १ सय २७, कांग्रेसले ४ हजार ७ सय ९६,माओवादी केन्द्रले २ हजार १ सय २९, राप्रपाले ४ सय ६० र विवेकशील साझा पार्टीले ३ सय ४६ मत प्राप्त गरेको सहायक निर्वाचन अधिकृत ढाकाराम पौडेलले बताए । प्रदेशसभातर्फ २६ हजार ९८ मत खसेकोमा ४ हजार ८ सय २६ मत बदर भएको छ । सबैभन्दा धेरै प्रदेशसभाको समानुपातिक मत बदर भएको हो । १८ दशमलव ४९ प्रतिसत मत प्रदेशसभाको समानुपातिकतर्फ बदर भएको छ ।"
समानुपातिक परिणाम धमाधम,"देउवाको जिल्लामा कांग्रेस पहिलोडडेलधुराको समानुपातिकतर्फको नतिजामा कांग्रेसले सबैभन्दा बढी मत ल्याएको छ । जिल्ला निर्वाचन कार्यालयका अनुसार कांग्रेसले प्रतिनिधिसभातर्फ २५ हजार १ सय ४८ मत पाएको छ । त्यस्तै एमालेले १४ हजार १ सय ८०, माओवादी केन्द्रले ७ हजार ९ सय ५७ मत ल्याए । प्रदेशसभातर्फ क मा कांग्रेसले १० हजार २ सय ८, एमालेले ६ हजार २ सय ३४ र माओवादी केन्द्रले ५ हजार ४ सय ५ मत पाए । ख तर्फ कांग्रेसले १३ हजार ३ सय १०, एमालेले ७ हजार १ सय ६ र माओवादी केन्द्रले २ हजार ८ सय मत ल्याए ।"
मरासिनी विजयी,स्याङ्जा (कास) संविधानसभाको दोस्रो निर्वाचनमा आफूलाई पराजित गर्ने कांग्रेसका पूर्वसांसद राजु थापालाई एमालेका नारायण मरासिनीले यसपटक १० हजार ७ सय २ को मतान्तरले हराएका छन् ।प्रतिनिधिसभातर्फ क्षेत्र १ मा विजयी मरासिनीले ३९ हजार ४ सय ३३ र प्रतिस्पर्धी कांग्रेसका थापालाई २८ हजार ७ सय ३१ मत प्राप्त गरेका छन् । प्रदेशसभातर्फ क्षेत्र १ को क मा माओवादीका दीपक थापा १७ हजार ३ सय ९२ मतले विजयी भएका छन् । उनका प्रतिस्पर्धी कांग्रेसका कमलप्रसाद पंगेनीले १४ हजार ६ सय ६६ मत प्राप्त गरेका छन् । क्षेत्र १ कै ख मा एमालेका जिल्ला अध्यक्ष मीनप्रसाद गुरुङ २० हजार २ सय ४८ मतले विजयी भएका छन् । उनका प्रतिस्पर्धी कांग्रेसका तुलसी गिरीले १४ हजार ५ सय १० मत प्राप्त गरेका छन् । यस्तै क्षेत्र २ को क मा एमालेका मोहनप्रसाद रेग्मी १६ हजार ६ सय १३ मत ल्याएर विजयी भएका छन् । उनका प्रतिस्पर्धी कांग्रेसका विष्णु पौडेलले १३ हजार १ सय ४० मत प्राप्त गरेको मुख्य निर्वाचन अधिकृतको कार्यालयले जनाएको छ ।
मतदाता शिक्षा फितलो,"सिन्धुपाल्चोक (कास) मतदान शिक्षाका लागि जिल्ला निर्वाचन कार्यालयले चुनावपिच्छै सयौं मतदाता शिक्षा कार्यकर्ता खटाउँछ । तर, मतदाता शिक्षा भने अझै प्रभावकारी हुन सकेको छैन । ०६४, ०७० देखि स्थानीय तह, प्रतिनिधि तथा प्रदेशसभा चुनावसम्म आइपुग्दा बदर मत बढदो छ । अघिल्लो स्थानीय तह चुनावको तुलनामा यसपटक ४ प्रतिशत बदर मत बढेको छ । ७५ प्रतिशत मत खसेको स्थानीय तहमा ३ दशमलव १० मत बदर थियो । आसन्न प्रतिनिधि तथा प्रदेशसभा चुनावमा ६९ दशमलव १९ प्रतिशत मत खसेकोमा ७ दशमलव ३७ प्रतिशत मत बदर भएको छ ।प्रतिनिधि र प्रदेशसभा चुनावमा १ लाख ५६ हजार ७ सय ४३ मत खसेकोमा ११ हजार ५ सय २ मत बदर पाइएको छ । प्रतिनिधिसभा क्षेत्र १ मा ७८ हजार ६ सय ९६ मत खसेकोमा ५ हजार ४ सय ४८ मत बदर देखिएको छ । प्रतिनिधिसभा २ मा ७७ हजार ९ सय ३८ मत खसेकोमध्ये ६ हजार १ सय ४ मत बदर छ । दुवै प्रदेशमा खसेको १ लाख ५६ हजार ६ सय ६४ मतमा ११ हजार ५ सय ५२ मत बदर भयो । मुख्य निर्वाचन कार्यालयका अनुसार ४ प्रदेशमासभामा ८ हजार १ सय ५८ मत बदर देखिएको छ । जुुन खसेको मतको तुलनामा ५ दशमलव २० प्रतिशत हो ।प्रतिनिधिसभा १ को प्रदेशसभा क मा खसेको ३९ हजार ६ सय ९२ मा २ हजार २ सय ३१ र प्रदेशसभा ख मा ३८ हजार ८ सय ५८ मतमा दुईहजार ३ सय १५ मत बदर भएको छ । त्यसैगरी प्रतिनिधिसभा२ को प्रदेशसभा क मा ३७ हजार २सय १३ मा १ हजार ८ सय २६ र प्रदेशसभा ख मा ४० हजार ५सय ६ मतमा १ हजार ७ सय ८६ मत बदर भएको छ । हाल गणना भइरहेको समानुपातिकामा समेत बदर मत प्रदेशसभाभन्दा बढी रहेको कार्यालयले जनाएको छ । मतदाता शिक्षाका लागि जिल्ला निर्वाचन कार्यालयले १ करोडभन्दा बढी रकम खर्च गरेको थियो । राजनीतिक दलका कार्यकर्ताले त्यति नै बराबरको रकम खर्च गरेको अनुमान छ । २ सय ८५ जनालाई प्रत्येक केन्द्रमा मतदाता शिक्षा दिन १३ हजार रुपैयाँ पारिश्रमिक दिएर गाउँ पठाएको थियो । मतदाता शिक्षा र प्रचारप्रसारमा मात्रै यसपटकको चुनावमा ३७ लाख ५ हजार रुपैयाँ खर्च भएको छ । प्रतिनिधि र प्रदेशसभा चुनावमा नगरपालिका, गाउँपालिका, सामाजिक परिचालक, स्वास्थ्यकर्मीदेखि बालशिक्षिकासम्म परिचालित भएका थिए । सही तरिकाले मताधिकार प्रयोग गर्न दक्ष मतदाता कार्यकर्ता मतदान केन्द्रसंख्या बराबर खटाएको कार्यालयको दाबी छ । समयकै अभावले मतदाता शिक्षा प्रभावकारी हुन् सकेन, निर्वाचन अधिकृत विजयकुमार कार्कीले भने, स्थानीय तहमा महिनादिन समय थियो, यसपटक १५ दिन मात्रै पाइयो । उनले प्रदेशसभाका लागि मत प्रयोग गरी प्रतिनिधिसभाको मतपेटिकामा मत खसेकाले प्रतिनिधिसभामा बढी मत बदर भएको सुनाए । तिनमा फरक मतपत्र छुट्टाछुट्टै मतपेटिकामा खसाल्ने शिक्षाको कमीले पनि बढी मत बदर भएको उनले जनाए ।"
चर्को शुल्क असुल्दै अस्पताल,"काठमाडौं अस्पतालहरूले विभिन्न सेवाका नाममा चर्को शुल्क असुल्दै आएको आपूर्ति व्यवस्थापन विभागको अनुगमनमा भेटिएको छ । विभागले गरेको अनुगमनमा सेवा शुल्कको नाममा उपभोक्तालाई अत्यधिक रकम तिर्न बाध्य पारिएको देखिएको हो । विभागले सेवाग्राहीको उजुरीको आधारमा मंगलबार ग्वार्कोमा रहेको बीएन्डबी अस्पताल र धापासीको ग्रान्डी इन्टरनेसनल अस्पतालमा अनुगमन गरेको थियो । त्यसक्रममा अस्पतालले विभिन्न शिर्षकमा चर्को रकम असुल गरिरहेको पाइएको हो । बिरामीप्रति संवेदनशील हुनुपर्ने ठाउँमा विभिन्न शुल्क उठाएर भ्रष्टाचार गरेको देखिन्छ, विभागका महानिर्देशक कुमार दाहालले भने, सेवा शुल्कमा भ्याट लगाउन पाइँदैन तर अस्पतालहरूले मनपरी शुल्क उठाएका छन् । अनुगमनको क्रममा शय्या (बेड) शुल्क लिएर फेरि अर्को शीर्षकमा बेड सर्भिस चार्ज, नर्सिङ सेवा शुल्कजस्ता दोहोरो खाले शुल्क लिने गरेको पाइएको छ । बेड शुल्कमाथि बेड सर्भिस चार्ज मान्य नहुने दाहालले बताए । बिरामीको ज्यानमाथि खेलेर जथाभावी शुल्क असुलेका अस्पतालहरूलाई कारबाहीको दायरामा ल्याइने उनले दाबी गरे । विभिन्न रोग लिएर अस्पताल पुग्ने बिरामीमाथि खेलबाड भएको देखियो । बेडको समेत सर्भिस चार्ज जोडेर लुट भएको छ, दाहालले भने, उपभोक्ता ठगी गर्नेलाई दण्डकानुनी दायराभित्र ल्याउनु जरुरी छ । अनुगमनका क्रममा बीएन्डबीले बेड शुल्कबाहेक बेड सर्भिज शुल्कबापत थप ३ सय रुपैयाँ लिने गरेको पाइएको थियो ।अनुगमन टोली संयोजक रमेशकाजी श्रेष्ठका अनुसार बीएन्डबी अस्पतालले स्वीकृतभन्दा बढी बेड सञ्चालन गरेको भेटिएको थियो । यससम्बन्धमा स्पष्ट खुलाउन सम्पूर्ण कागजातसहित तीन दिनभित्र विभागमा उपस्थित हुन निर्देशन दिइएको उनले बताए । अस्पतालले १ सय बेड सञ्चालन स्वीकृति पाए पनि १ सय २५ बेड सञ्चालान गरेको भेटियो, उनले भने । बीएन्डबी अस्पतालका प्रबन्ध निर्देशक जगदीशलाल वैद्यले भने बिरामीलाई मर्का पर्ने गरी अतिरिक्त शुल्क नलिएको दाबी गरे । उनले बेड चार्जमा लाग्ने सेवाबापतको थपेर लिएको बताए । उक्त रकमलाई अतिरिक्त शुल्क भन्न मिल्दैन, उनले भने । अस्पतालमा धेरै कर्मचारी राख्नुपर्ने, सुविधा दिनुपर्ने भएकाले सोही शुल्कबाट उठाउने गरेको उनले बताए । शय्याको हकमा करिब ३ सय शय्यामा स्तर वृद्धि गर्न आवश्यक कागजातसहित स्वास्थ तथा जनसंख्या मन्त्रालयमा पेस गरेको उनले बताए ।अस्पतालले उठाउनेमध्ये ५ प्रतिशत स्वास्थ्य सेवा शुल्क सरकारका लागि असुल गर्नुपर्ने हुन्छ । उक्त शुल्क लगाइसकेपछि मूल्य अभिवृद्धिकर लगाउन नपाइने राजस्व सचिव शिशिर ढुंगानाले बताए । दुईमध्ये एउटा शुल्क मात्रै लगाउन पाइन्छ, उनले भने, दुवै शुल्क लगाउन पाइँदैन ।अनुगमनमा सहभागी राष्ट्रिय उपभोक्ता मञ्चका अध्यक्ष प्रेमलाल महर्जनका अनुसार स्वास्थ क्षेत्रमा सेवा शुल्क लिनु अनैतिक हो । तर, विडम्बना अस्पतालले लिएका छन्, उनले भने, ठूला र स्थापित अस्पतालको यो त्रुटि गम्भीर छ । यसलाई तत्काल सुधार गर्नुपर्छ । कर्मचारीको बहानामा बिरामीबाट असुल्न नपाइने उनले बताए ।अनुगमनकै क्रममा ग्रान्डीले पनि नर्सिङ हेरचाह शुल्क शीर्षकमा असुल्ने गरेको पाइएको छ । सरकारले गरिब तथा असहायको लागि बेडमा १० प्रतिशत नि:शुल्क व्यवस्था गरे पनि अस्पतालले कार्यान्वयन नगरेको अर्काे टोली संयोजक एवम् शाखा अधिकृत दीपक पोखरेलले बताए । सेवाको हकमा ५ प्रतिशत शुल्क लागे पनि अस्पतालले १३ प्रतिशत भ्याट लिएको उनले बताए । नि:शुल्क व्यवस्था कार्यान्वयन नगरेको, शुल्कको सम्बन्धमा स्पष्ट गर्न तीन दिनभित्र विभागमा उपस्थित हुन निर्देशन दिएका छौं, उनले भने ।ग्रान्डीका मेडिकल निर्देशक डा चक्रराज पाण्डेले १० प्रतिशत छुट दिन नसकेको स्वीकारे । सिफारिसको आधारमा भने छुट दिने गरेको उनले बताए । सरकारी निकायबाट सुविधा पाएका छैनौं । हामीबाट मात्रै सबै सुविधा दिने अवस्था छैन, उनले भने, गरिब असहायका लागि १० प्रतिशत छुट्याएका छैनौं । तर, कसैको सिफारिसमा आयो भने छुट दिन्छांै ।एउटा बिरामी बराबार एउटा नर्स, दुईवटा बेडमा एउटा नर्स, चार बिरामी बराबार एउटा नर्सलगायत मापदण्डअनुसार नर्सिङ सेवा शुल्क लिएको उनले बताए । यी दुई अस्पतालबाहेक अन्यमा पनि चर्को शुल्क असुल्ने गरेको विभागमा उजुरी परेको छ । ती अस्पतालहरूमा पनि छिट्टै अनुगमन गरी कानुनी दायरामा ल्याइने महानिर्देशक दाहालले बताए । अनुगमनमा सहभागी उपभोक्ता हित संरक्षण मञ्चका सचिव विष्णु तिमिल्सिनाले नेपालको संविधान २०७२ को धारा ३५ मा नि:शुल्क र गुणस्तरीय रूपमा प्राप्त गर्नुपर्ने स्वास्थ्य हकसम्बन्धी संवैधानिक व्यवस्था रहेको बताए । त्यसलाई बेवास्ता गरी अस्पतालहरूले उपचारका नाउमा चर्को शुल्क असुलेकाले तत्काल कानुनी दायरामा ल्याउनुपर्ने बताए । नेपालमा सञ्चालित निजी अस्पतालले स्वास्थ्य सेवा कर र भ्याटमध्ये एउटा शीर्षकमा मात्रै कर असुल गर्न पाउँछन् । यसबाहेकका कुनै पनि सेवा शुल्क अस्पतालले बिरामीबाट लिन पाउने व्यवस्था कानुनमा छैन ।"
डब्लूटीओमा ईकमर्स प्रवेशको तयारी,"काठमाडौं विश्व व्यापार संगठन (डब्लूटीओ) र विश्व आर्थिक मञ्चले इलेक्ट्रोनिक वल्र्ड ट्रेड प्लेटफर्म (ईडब्लूटीभी) सँग मिलेर विश्वभरका सरकार, व्यापारी तथा सरोकारवालाहरू बीच ईकमर्स को अभ्यास र नीतिलाई प्रमुखताका साथ अघि बढाउने पहल थालेको छ । अर्जेन्टिनाको राजधानी ब्युनस आयर्समा जारी डब्लूटीओको ११ औं मन्त्रीस्तरीय सम्मेलनमा मंगलबार ईकमर्स बारे उच्चस्तरमा वार्ता भएको हो । ईकमर्सबाट साना व्यापारलाई फाइदा पुग्ने निष्कर्ष निकालिएको डब्लुटीओ र फोरमले जनाएको छ । ईकमर्स लाई विश्व व्यापारमा बढ्दो शक्तिका रूपमा लिन सकिन्छ, जारी विज्ञप्तिमा छ, अनलाइन व्यापारले सूक्ष्म, लघु र मध्यम आकारको व्यापारउद्योगहरूलाई विश्वव्यापी अर्थव्यापारमा प्रवेशमा सघाउनेछ, जहाँ हाल साना व्यापारलाई निषेध झैं गरिएको अवस्था छ । डब्लूटीओ का महानिर्देशक रोबर्टो एजेभेदोले एमएसएमई का लागि ईकमर्स प्रति बढ्दो रुचिले विश्वव्यापी व्यापार नीति निर्मातामाथि दबाब पुगेको बताएका छन् । उनले अनलाइन व्यापारबारे छलफल सकारात्मक दिशातर्फ बढेको प्रतिक्रिया दिएका छन् । डब्लुटीओसँग मिलेर अतिकम विकसित मुलुक (एलडीसी) को क्षमता विकासमा काम गर्ने इन्हयान्स्ड इन्टिग्रेटेड फ्रेमवर्क (ईआईएफ) ले पनि ईकमर्स लाई प्राथमिकता दिने जनाएको छ । हालै नेपाल आएका ईआईएफका कार्यकारी निर्देशक रत्नाकर अधिकारीले ईकमर्स सबै सरकारको प्राथमिकतामा रहनुपर्ने बताएका थिए । ईकमर्सका बारेमा हामीले नेपालको सम्भाव्यता देखेर सक्दो सहयोग गर्न पनि तयार छौं, उनले भने । डब्लूटीओ को सम्मेलनमा ईकमर्सबारे पछिल्लो छलफल अलिबाबा समूहका कार्यकारी अध्यक्ष ज्याक माले गत वर्ष ईडब्लूटीपीमा गरेको प्रयासकै एउटा कडी भएको अन्तर्राष्ट्रिय सञ्चार माध्यमहरूले जनाएका छन् । उनी आफैं पनि ईकमर्स व्यापारमा संलग्न रहेकाले सम्मेलनमा यो विषयले स्थान पाउनुलाई सकारात्मक रूपमा लिइएको छ । ज्याक माले साना व्यावसायीको सीमापार व्यापारलाई ईकमर्सले सजिलो बनाउने उद्देश्यका साथ यसमा पहल गरेका हुन् ।भारत र अमेरिकाले डब्लूटीओको ११ औं सम्मेलनमा ईकमर्सबारे सुरु गरिएको छलफलप्रति असहमति जनाएका छन् । अमेरिकाले डब्लूटीओ आफ्नो प्राथमिकताबाट टाढिएको प्रतिक्रिया दिएको छ । अन्तर्राष्ट्रिय सञ्चार माध्यम रोयटर्स ले अमेरिकी राष्ट्रपति डोनाल्ड ट्रम्पका व्यापार प्रमुख रोबर्ट लाइटहाइजरलाई उदृत गर्दै डब्लुटीओ व्यापारमा केन्द्रित हुन छाडेर केही विकासशील मुलुकहरूलाई सहयोग पुग्ने मुद्दामा केन्द्रित भएको उल्लेख गरेको छ । लाइटहाइजरले भनेका छन्, डब्लूटीओ विवादास्पद विषयलाई टुंगो लगाई विश्वव्यापारलाई अघि बढाउनमा केन्द्रित नभई यो चीनजस्तो सम्पन्न विकासशील देशलाई धनी बन्न सजिलो बनाउनतिर लागेको छ । भारतको प्रतिक्रिया पनि उस्तै छ । उसले डब्लूटीओको यो सम्मेलनमा तत्काल क्रस बोर्डर डिजिटल व्यापारबारेको छलफललाई प्रवेश दिन नहुने जनाएको छ । भारतले आफ्नो विरोधसहितको आधिकारिक दस्तावेज सार्वजनिक गरेको छ । योसँग युरोपेली युनियन, क्यानाडा, अस्ट्रेलिया र अन्य केही मुलुकले भारतमाथि दबाब सुरु गरेका छन् । यी मुलुकले ईकमर्स व्यापारका विभिन्न पक्षबारे वार्ता गर्ने प्रस्ताव अघि सारेका छन् । मंगलबार १५ देशहरूको एउटा समूहबाट पेस उक्त प्रस्तावमा डब्लुटीओसँग ई कमर्स का लागि सर्तहरूमाथि छलफल गर्न र नियम बनाउन आग्रह गरिएको छ । भारतले भने ईकमर्स विकासका लागि राम्रो हुन सक्ने प्रतिक्रिया दिँदै यसमा अहिले नै कुरा थाल्ने उचित समय नभएको जनाएको छ । ईकमर्ससँग सम्बन्धित नियम, सर्त र असरहरूलाई धेरै मुलुकले राम्ररी बुझेकै छैनन्, त्यसैले यो मुद्दामा भारतले छलफलप्रति असहमति जनाएको हो, भारतीय अधिकारीहरूले सञ्चार माध्यमहरूसँग भनेका छन् । भारतले ईकमर्स व्यापारलाई स्वीकृति प्राप्त हुनुअघि खाद्यान्न खरिदमाथि आन्तरिक सहयोगका लागि नयाँ प्रणााली हुनुपर्ने, अमेरिका र युरोपमा किसानहरूलाई दिइने सहयोग कटौती गर्नुपर्नेलगायतका अडान राखेको छ । भारतलाई ईकमर्सले डिजिटल इन्डियाजस्तो अभियानका लागि आन्तरिक कन्टेन्टको सीमा सीमित गर्ने त्रास रहेको सञ्चार माध्यमहरूमा उल्लेख छ । यसबाट ओपन सोर्स सफ्टवेयमाथि निर्भर रहन कठिन हुने, आफ्नो हितमा नियमहरू बनाउन नसक्ने र यसको फाइदा अमेजोन र अलिबाबालाई मात्रै पुग्ने विश्वास पनि भारतको रहेको देखिन्छ । ईकमर्सप्रति चीन भने केही लचिलो देखिएको छ । सम्मेलनमा सहभागी चिनियाँ प्रतिनिधि च्योङ स्यानले आफ्नो मुलुक पूर्ण रूपमा खुलापनको नयाँ संरचना स्थापित गर्ने पक्षमा रहेको जनाएका छन् । चीन निरन्तर बहुपक्षीय व्यापार व्यवस्थाको समर्थन गर्छ । किनभने यसले खुला विश्व अर्थव्यवस्थालाई अगाडि बढाउन सहयोग पुग्छ, उनले भनेका छन्, क्रस बोर्डर लगानी आर्थिक वृद्धि हुने प्रमुख प्रेरक शक्ति हो । उनी ईकमर्सकै पक्षपातीका रूपमा उभिए । इकोनोमिक टाइम्सका अनुसार भारतलाई यो मुद्दामा अफ्रिकी समूहको समर्थन छ । उसले स्रोतहरूलाई उद्धृत गर्दै लेखेको छ, केही अफ्रिकी मुलुकको मत पनि यो मामिलामा फरकफरक भए पनि धेरै भारतकै अडानको समर्थनमा छन् । यस्तै जापान, दक्षिण कोरिया र सिंगापुरले भारतको समर्थन गर्ने संकेत दिएका छन् । चीन अन्तर्राष्ट्रिय अनुशासनको पक्ष छैन तर उसले तत्काल लागू हुने कार्यक्रमको वकालत गरिरहेको छ । विगत १६ वर्षदेखि डब्लूटीओमा दोहा राउन्ड मा कुराकानी भइरहेको छ, जसमा कृषि, सेवाहरू र औद्योगिक उत्पादनहरूमाथि आयात शुल्क समावेश गरिएका छन् । तर, अमेरिका र युरोपेली युनियनको चाहनाबिना यसमा प्रगति हुन सकेको छैन । अर्जेन्टिनाको ब्युनस आयर्समा डिसेम्बर १० देखि १३ सम्म जारी रहने विश्व व्यापार संगठनका सदस्य राष्ट्रहरूको मन्त्रीस्तरीय ११ औं द्विवार्षिक सम्मेलनमा १ सय ६० भन्दा बढी मन्त्रीहरूले सहभागिता जनाइरहेका छन् ।"
अक्सिजन उत्पादन केन्द्र सञ्चालनमा,"ओखलढुंगा (कास) ओखलढुंगा सामुदायिक अस्पताल मिसनमा मंगलबारदेखि अक्सिजन उत्पादन केन्द्र सञ्चालनमा आएको छ । १ करोड ४ लाख रुपैयाँको लागतमा अक्सिजन उत्पादन केन्द्र निर्माण गरिएको हो । नेपाल सरकार र नोरमिसन नामक विदेशी संस्थाको संयुक्त लगानीमा अक्सिजन उत्पादन केन्द्र स्थापना गरिएको हो । नवनिर्वाचित प्रतिनिधिसभा र प्रदेशसभाका सांसदहरू यज्ञराज सुनुवार, मोहनकुमार खडका र अम्बिरबाबु गुरुङले संयुक्त रूपमा केन्द्रको उद्घाटन गरे । अक्सिजन उत्पादन केन्द्र उद्घाटन गर्दै प्रतिनिधिसभा सदस्य यज्ञराज सुनुवारले यस अस्पताल ओखलढुंगाको मात्र नभएर रामेछाप, सिन्धुली, उदयपुर र सोलुखुम्बुसम्मका बिरामीलाई उपचार गर्दै आएको बताए । केन्द्रले २४ घण्टामा २० जम्बो सिलिन्डर अक्सिजन उत्पादन गर्ने अस्पतालका निर्देशक टुकबहादुर श्रीमलले बताए ।"
उपमहानगरका कृषकलाई पनि ब्याज अनुदान,"हेटौंडा व्यावसायिक कृषिको सम्भावना उच्च भएका हेटौंडा उपमहानगर क्षेत्रमा जिल्ला कृषि विकास कार्यालय मकवानपुरले कृषि ऋणमा ब्याज अनुदानका लागि प्रस्ताव गर्ने निर्णय गरेको छ ।व्यावसायिक कृषि तथा पशुपक्षी कर्जामा प्रदान गरिने ब्याज अनुदानसम्बन्धी कार्यविधिअनुसार जिल्लास्तरीय समन्वय तथा अनुगमन समितिका संयोजक एवम् जिल्ला कृषि विकास कार्यालय मकवानपुरका प्रमुख निर्मल गदालको अध्यक्षतामा सोमबार बसेको बैठकले हेटौंडा उपमहानगरपालिकाको २, ४ र १० नम्बर वडाबाहेक अन्य क्षेत्र व्यावसायिक कृषि तथा पशुपक्षी पालनको सम्भाव्यता क्षेत्र भएकाले कर्जामा अनुदान कार्यक्रम लागू गर्न सकिने भनी निर्णय गरेको हो ।सरकारले कृषि पेसामा व्यावसायिकता अभिवृद्धि गर्न कृषि कर्जामा ५ प्रतिशत ब्याज अनुदानका रूपमा उपलब्ध गराउने गरी कार्यविधि नै तयार पारेर लागू गरिसकेको छ । सरकारले कृषि कर्जामा अनुदान कार्यक्रम नगरपालिका र गाउँपालिकामा मात्रै लागू हुने उल्लेख गरेको छ । जिल्ला कृषि विकास कार्यालयको प्रमुख संयोजक रहने जिल्लास्तरीय समन्वय तथा अनुगमन समितिले उपयुक्त ठहर गरेमा उपमहानगर तथा महानगर क्षेत्रमा पनि व्यावसायिक कृषि परियोजनामा ब्याज अनुदान कार्यक्रम लागू गर्न सकिने व्यवस्था गरिएको छ ।हेटौंडा उपमहानगर क्षेत्रमा पनि कृषि कर्जामा अनुदान माग गरेपछि जिल्ला कृषि विकास कार्यालयमा जिल्लास्तरीय समन्वय तथा अनुगमन समितिले उपमहानगर क्षेत्रको व्यावसायिक कृषि तथा पशुपालन क्षेत्रबारे निर्णय गरेको हो । कृषि कर्जा अनुदानसम्बन्धी कार्यविधिले बढीमा ७ करोड रुपैयाँसम्म ऋणका लागि अनुदान दिन सक्ने व्यवस्था गरेको छ । ब्याज अनुदानको कर्जामा वित्तीय संस्थालाई पनि सीमा निर्धारण गरिदिएको छ । बैंक तथा वित्तीय संस्थाले ब्याज अनुदानको कर्जा बढीमा ३ अर्ब रुपैयाँ मात्र लगानी गर्न सक्नेछ । हेटौंडा उपमहानगर क्षेत्रमा व्यावसायिक कृषिमा युवाको आकर्षण बढदै गएको छ, जिल्ला कृषि विकास कार्यालय मकवानपुरका प्रमुख गदालले भने, ऋण अनुदानलाई प्रभावकारी बनाउन सके जिल्लाको विकासमा उल्लेखनीय योगदान पुग्नेछ । उक्त बैठकमा जिल्ला पशुसेवा कार्यालयका पशु चिकित्सक जनार्दन पौडेल, कृषि विकास बैंक हेटौंडा शाखा प्रमुख पदमप्रसाद गौतम, हेटौंडा उपमहानगरपालिकाका सामाजिक तथा विकास महाशाखाका प्रबन्धक भीमप्रसाद तिमल्सिनाको उपस्थिति रहेको थियो ।"
लक्ष्मीको लक्षित मुद्दती,काठमाडौं (कास) लक्ष्मी बैंकले नयाँ बचत खाता योजना लक्षित मुद्दती (रिकरिङ डिपोजिट) ल्याएको छ । यो नियमित आम्दानी हुने ग्राहकहरूका लागि मासिक बचतमा उच्चतम ब्याज प्राप्त गर्न सकिने विकल्पका रूपमा प्रस्तुत गरिएको जारी विज्ञप्तिमा उल्लेख छ । यो खातामा ग्राहकहरूले मासिक न्यूनतम ५ सय वा सोभन्दा बढी जम्मा गर्न सक्ने बैंकले जनाएको छ । बैंकका अनुसार सम्पूर्ण नयाँ तथा पुराना ग्राहकहरूले लक्षित मुद्दती को प्रारम्भिक योजनाअन्तर्गत वार्षिक ९ प्रतिशतसम्म ब्याज प्राप्त गर्न सकिनेछ ।
फुटवेयर म्यानुफयाक्चर्स एसोसिएसनले प्रदर्शनी गर्ने,काठमाडौं (कास) स्वदेशी उत्पादनलाई प्रोत्साहित र प्रवद्र्धन गर्ने मुख्य उद्देश्यका साथ फुटवेयर म्यानुफयाक्चर्स एसोसिएसन अफ नेपाल यो वर्ष पनि जुत्ता चप्पल तथा छालाजन्य वस्तुको राष्ट्रिय औद्योगिक प्रदर्शनी आयोजना गर्ने भएको छ । १४ औं राष्ट्रिय औद्योगिक प्रदर्शनी आत्मनिर्भरताको आधार स्वदेशी वस्तुको प्रयोग भन्ने नाराका साथ पुस १३ देखि १८ सम्म हुने जारी विज्ञप्तिमा उल्लेख छ । आयोजकका अनुसार राजधानीको भृकुटीमण्डपमा हुने प्रदर्शनीमा जुत्ता चप्पल उद्योगहरूका करिब १२५ वटा स्टल रहनेछन् ।
आईएमई र मुथुतबीच सम्झौता,काठमाडौं (कास) आईएमई लिमिटेड र भारतको मुथुत फाइनान्सबीच रेमिटयान्स सम्झौता भएको छ । सम्झौताअनुसार भारतमा रहेका नेपालीले मुथुत फाइनान्सका ४ हजार ६ सय शाखाबाट नेपालमा पैसा पठाउन सक्ने र आईएमईका ७ हजार १ सयभन्दा बढी एजेन्टको आउटलेटबाट भुक्तानी लिन सकिने जारी विज्ञप्तिमा उल्लेख छ ।
कात्तिकसम्म लक्ष्यभन्दा कम असुली,राजस्व संकलन लक्ष्य र असुली (हजार रुपैयाँमा)महिना लक्ष्य असुली असुली प्रतिशतसाउन ५१४६१३४६ ४५७८७३३१ ८८९७भदौ ४६०१०१६३ ४२३९२३०४ ९२१३असोज ५०१५१४३५ ५१४६९१६५ १०२६३कात्तिक ५४१२४७४४ ५५७७६८०० १०३०५जम्मा २०१७४७६८८ १९५४२५६०० ९६८७
निर्वाचनपछि सेयर बजार घट्दै,"काठमाडौं प्रतिनिधि र प्रदेशसभा निर्वाचनपछिको तेस्रो कारोबार दिन (मंगलबार) पनि नेप्से घटयो । आइतबारदेखि घट्न सुरु गरेको सेयर बजारमा सोमबार र मंगलबार पनि सोही प्रवृत्ति दोहोरिएको हो । अघिल्ला दुई दिनको तुलनामा मंगलबार गिरावटको दर बढेको छ । आइतबार करिब ६ र सोमबार ३ अंकले घटेको नेप्से मंगलबार साढे १७ अंकले ऋणात्मक बनेको छ । तीन दिनमा नेप्से करिब २६ अंकले घटिसकेको छ । मंगलबार पनि बजार खुलेलगत्तै नेप्सेमा बढदो प्रवृत्ति देखिएको थियो । बजारको तेजी निकै छोटो समय रहयो । त्यसपछि घट्न थालेको बजार अन्तिमसम्म पनि थामिएन । दिनभरमा समग्र नेप्से परिसूचक १७५४ अंकले घटेर १ हजार ५ सय १०२१ विन्दुमा ओर्लेको हो ।प्रतिनिधि र प्रदेशसभा निर्वाचनमा वाम गठबन्धनले अत्यधिक बहुमत ल्याइसकेको छ । यसका आधारमा वाम गठबन्धनबाटै आगामी सरकार बन्ने र त्यो सरकार स्थिर हुने निश्चितजस्तै भएको छ । स्थिर सरकार बनेपछि लामो समयदेखिको राजनीतिक संक्रमण अन्त्य हुने भएकाले आर्थिक गतिविधिले प्राथमिकता पाउने देखिन्छ । जुन सेयर बजार वृद्धिका लागि निकै सकारात्मक पक्ष हो । यस्तो अवस्थामा पनि लगातार नेप्से घट्नुलाई अर्थपूर्ण रूपमा हेरिएको छ ।वामपन्थी दलहरूले नेतृत्व गरेको सरकार सेयर बजारप्रति सकारात्मक हुँदैन भन्ने सोचाइ लगानीकर्तामा रहेकाले अहिले नेप्से बढ्न नसकेको विज्ञहरू बताउँछन । वामपन्थी दलबाटै बनेका पछिल्ला दुई अर्थमन्त्रीले सेयर बजारका लागि राम्रो गर्ने प्रयास गरे पनि लगानीकर्ताको पुरानो विश्वास परिवर्तन गराउन नसकेको ती अधिकारीले बताए । जति गरे पनि केही ठूला लगानीकर्ताहरूकै मनमा वामपन्थी सरकार सेयर बजारप्रति उदार हुँदैन भन्ने सोच छ, एक ब्रोकरले भने, अहिले यही सोचाइले काम गरेको होला । मुलुक ठूलो राजनीतिक परिवर्तनको संघारमा रहँदा पनि सेयर बजारमा कुनै प्रभाव नदेखिनु आश्चर्यजनक भएको विश्लेषकहरू बताउँछन् । कतिपय लगानीकर्ताले वामपन्थी सरकारले नियन्त्रणमुखी अर्थव्यवस्था अपनाउने, विदेशी लगानीलाई नियन्त्रण गर्नेलगायत विचारहरू व्यक्त गर्दै आएका छन् । यसकारण उनीहरूले सेयर बजारमा लगानी बढाउन नचाहेका हुन् । चुनावपछि एमाले र माओवादी एकीकरण हुने नारा बनाइएको थियो । अहिले यी पार्टीको एकीकरण तत्काल नहुने हल्ला चलेकाले पनि सेयर बजार बढ्न नसकेको एक ब्रोकरले बताए । मंगलबार उत्पादन तथा प्रशोधनबाहेक सबै समूहका परिसूचक घटे । करिब ५ हजार कारोबारबाट १ सय ५७ कम्पनीका ११ लाख ८० हजार ५ सय ६३ कित्ता सेयर किनबेच भए । ती किनबेचबाट ६६ करोड ९२ लाख रुपैयाँ बराबरको सेयर कारोबार भयो । कारोबार रकम भने अघिल्लो दिनको तुलनामा बढी हो । परिसूचक घटेपछि सेयर बजारको आकार (कुल बजार पुँजीकरण ) पनि खुम्चिएर १७ खर्ब ५४ अर्ब रुपैयाँ कायम भएको छ । उक्त दिन उत्पादन तथा प्रशोधन समूहको परिसूचक ०२६ प्रतिशतले सकारात्मक रहयो । तर, बैंकिङ समूहको परिसूचक १०६, विकास बैंकको १२९, व्यापारको १६३, होटलको २१९, बिमाको २०७ र लघुवित्तको ११७ प्रतिशतले घटे ।"
ह्विलचियर क्रिकेट हुने,"नेपाली टोली : हिमाल अर्याल (कप्तान), डगमसिंह चेम्जोङ, भरत कार्की, राजु कटुवाल, डम्बर थापा, दानबहादुर थिङ, खनिनारायण पौडेल, विष्णु अधिकारी, जंगबहादुर रुचाल मगर, विपिन पौडेल, यमबहादुर श्रेष्ठ, नवीन राई, रामबहादुर तामाङ, राजु गुरुङ ।प्रशिक्षक सुधीर चौधरी"
अन्तिम १६ मा को कस्तो ?,"बायर्न म्युनिखविरुद्ध बेसिक्टासभनिन्छ, युरोपेली क्लब फुटबलमा कुनै पनि सजिलो खेल हुन्न । एक खास दिन कुनै पनि टिमले अर्को टिमलाई हराउन सक्छ । यी त भए भावनात्मक प्रसङ्ग । बायर्न त्यो भाग्यमानी टिम हो, जसले सम्भवत: सबैभन्दा सजिलो विपक्षी पाएको छ, त्यो पनि अन्तिम १६ मा । बुन्डेसलिगामा पक्कै पनि बायर्नले राम्रो सुरुआत लिन सकेन । तर बायर्न बेसिक्टासको चुनौती सजिलै समाप्त पार्न सक्षम छ । नराम्रो खेल्दा पनि बायर्न नै बलियो छ भन्न समेत मिल्छ । अगाडि बढ्ने टिम : बायर्न म्युनिख द गार्डियन"
शुक्र सात स्ट्रोक अगाडि,काठमाडौं (कास) डिफेन्डिङ च्याम्पियन शुक्रबहादुर राईले सीएमएस फाल्डो सिरिज नेपालको दोस्रो दिन मंगलबार ब्वाइज १७२१ वर्षको समूहमा सात स्ट्रोकको अग्रता लिएका छन् । गोकर्ण गल्फ क्लबमा तीन ओभर ७५ स्कोर गर्दै उनले विपिन तामाङसँगको अन्तर फराकिलो पारे ।शुक्र ३६ होलको खेलपछि कुल सात ओभर १ सय ५१ को अवस्थामा छन् भने विपिनले १४ ओभर १ सय ५८ खेलेका छन् । विपिनले दोस्रो दिन पार ७२ को कोर्समा सात ओभर ७९ स्कोर गरे । सुरेश तामाङ २४ ओभर १ सय ६८ सहित तेस्रोमा छन् । उनले तेस्रो चरणमा ८१ स्ट्रोक खेले ।ब्वाइज यू१६ तर्फ सुवास घिसिङ पाँच ओभर ७७ स्कोर गर्दै कुल १२ ओभर १ सय ५६ सहित पहिलो स्थानमा छन् । भारतका मोहनिस साहले ११ ओभर ८३ स्कोर गरेपछि सुवास शीर्षस्थानमा उक्लिएका हुन् । अन्तिम चरणको खेल बाँकी छँदा साहको कुल स्कोर १६ ओभर १ सय ६० स्कोर छ ।गल्र्सतर्फ डिफेन्डिङ च्याम्पियन प्रतिमा शेर्पा १० ओभर १ सय ५४ स्कोरसहित शीर्षस्थानमा छिन् । उनले दोस्रो चरणमा एक ओभर ७३ को कार्ड बनाइन् । दोस्रो स्थानमा रहेकी कश्मिरा शाह २२ स्ट्रोक पछाडि छिन् । कश्मिराले दोस्रो दिन १४ ओभर ८६ स्कोर गरिन् । भियतनाममा मार्च २०१८ मा हुने फाल्डो सिरिज एसिया ग्रान्ड फाइनलको छनोटको रूपमा रहेको फाल्डो सिरिज नेपालको प्रतिस्पर्धा बुधबार टुंगिनेछ ।
न्युजिल्यान्डलाई टेस्ट शृंखला,ह्यामिल्टन (एएफपी) नेल वाग्नरको घाटक बलिङ मदतमा न्युजिल्यान्डले मंगलबार वेस्ट इन्डिजमाथि दोस्रो टेस्टमा सजिलो जित निकालेको छ । वाग्नरले तीन विकेट लिए । उनको बलिङबाट वेस्ट इन्डिजका एक खेलाडीसमेत घाइते भए । जितका लागि पाहुना टिमले ४ सय ४४ रनको लक्ष्य पाएको थियो । चिया समयसम्म वेस्ट इन्डिज ९ विकेट गुमाएर २ सय ३ को स्थितिमा रह्यो । सुनील एम्ब्रिस चोटग्रस्ट हुँदै रिटायर्ड हर्ट भए । त्यसयता उनले ब्याटिङ जारी राक्न सकेनन् । न्युजिल्यान्डले प्राप्त २ सय ४० रनको जितपछि दुई टेस्टको शृंखला २० ले जित्न सफल भएको छ । न्युजिल्यान्ड पहिलो टेस्टमा इनिङ्स अन्तरले विजयी रह्यो । वाग्नरले वेस्ट इन्डिजको दोस्रो इनिङ्समा लगातार सर्ट बल बलिङ गरे र यो विपक्षी ब्याट्सम्यानको शरीरतर्फ केन्द्रित थियो । त्यसैक्रमा एम्ब्रिसको हातमा चोट लाग्यो । उनी त्यसपछि ब्याटिङ गर्न असमर्थ रहे । वाग्नरकै बलमा २३ रन बनाएका साई होप पनि घाइते भए । उनलाई पनि मैदानमा उपचार आवश्यक परेको थियो । त्यसलगत्तै खेल सुरु भएयता अर्को सर्ट बलमा लन लङ लेगमा कोलिन डे ग्रान्डहोमेबाट समातिए । वेस्ट इन्डिजले २ विकेट गुमाएर ३० रनबाट अगाडि खेल्न सुरु गरेको थियो र कप्तान क्राएग ब्राथहाइट छैटौं ओभरमा २० रनमा आउट भए । उनको विकेट ट्ेरन्ट बोल्टको नाममा रह्यो । यससँगै उनले आफ्नो दुई सय टेस्ट विकेट पूरा गरे ।
रूपन्देही अन्तिम चारमा,दुहबी (सुनसरी) अग्नि रूपन्देही ११ ले दोस्रो मनमोहन दुहबी गोल्डकप फुटबलको मंगलबार क्वाटरफाइनलमा हिमालयन शेर्पा क्लबलाई ३० ले हराएको छ । सेमिफाइनलमा रूपन्देहीको भेट त्रिभुवन आर्मी क्लबसँग हुनेछ । अर्को सेमिफाइनलमा बुधबार चर्च ब्वाइज र मनाङ मस्र्याङ्दी क्लब भिड्ने छन् । सुरुबाटै अग्नि रूपन्देहीको दबाबमा परेको हिमालयनले अन्तिम समयसम्म पनि उत्कृष्ट प्रदर्शन गर्न सकेन । तीन नाइजेरियन मूलका खेलाडी मैदानमा उतारेको हिमालयन ४५ औं मिनेटमा आत्मघाती गोल गर्यो । कर्नर बललाई क्लियर गर्ने क्रममा लक्ष्मण जीसीको हेड गर्दा आत्मघाती गोल हुनपुग्यो । आत्मघाती गोलबाट अगाडि बढेको रूपन्देहीले मध्यान्तरपछि आक्रामक खेल्यो । ४३३ को रणनीतिमा रहेको रूपन्देहीले निकै राम्रो प्रर्दशन गरेको थियो । दोस्रो हाफको २० औं मिनेटमा रजिन धिमालको पासमा अमर डंगोलको हेड प्रहार गोलमा भएपछि रूपन्देही २० ले अघि बढ्यो । तेस्रो गोल इन्ज्युरी समयमा भएको हो । रूपन्देहीका आबाले गोल गर्दैै टोलीलाई ३० ले विजयी गराए । आबा म्यान अफ द म्याच हुँदै ७ हजार रुपैयाँ पुरस्कार पाए । खेलमा रूपन्देहीको तुलनामा हिमालयन शेर्पाका खेलाडीले बढी फाउल खेले । हिमालयनका डायुसले दोस्रो हाफलगत्तै पेनाल्टी बक्समा भिषण गुरुङलाई उत्कृष्ट पास मिलाइदिएका थिए । तर भिषणले त्यसमा गोल गर्न असफल भए । त्यस्तै २८ औं मिनेटमा डायुसले १५ यार्डबाट गरेको प्रहार दोस्रो बारमा लाग्दै बाहिरिनु हिमालयनका लागि अर्को दुर्भाग्य थियो । खेलमा लय बनाउन नसके पनि हिमालयनका नाजेरियन खेलाडीले लामो दूरीका प्रहारहरू गरे । तर त्यसलाई रूपन्देहीका गोलरक्षक सुजित गुरुङले विफल पारेका थिए ।
शक्ति विजयी,"हेटौंडा (कास) सामरी स्ल्याम राष्ट्रिय खुला लनटेनिसको मंगलबार पुरुष एकलतर्फ शक्ति शर्माले विजयी सुरुआत गरेका छन् । उनले ईश्वर जिसीलाई ६२, ६४ को सेटमा हराएका थिए ।फन डबल्सतर्फ भूषण बज्राचार्य र साजन ढुंगाना, चन्द्र शाही र राजेन्द्रसिंह भण्डारी, शक्ति शेर्पा र बसन्त प्रधान, जितेन्द्र पौडेल र देवबहादुर क्षेत्री, श्रीराम मगर र प्रीति बराल, कमलबहादुर भण्डारी र सुमन खड्का, सन्तोष खत्री र भरत रायमाझी तथा राजकुमार गैरे र गोपी भट्टराई क्वाटरफाइनल पुगेका छन् ।भेट्रान्स ४५ वर्षमाथि मीन थापा, संग्रामसिं लामा, सिजर गुरुङ, कृष्ण घले, उत्तम बोगटी, सुदर्शन विष्ट, धरमसिंह लामिछाने र चन्द्र शाही विजयी भए । भेट्रान्स ३५ वर्षमाथि एकलतर्फ श्रीराम मगर र रोहित सुनुवारले शुकमान तामाङले सफलता पाएका छन् ।"
नेपाल सेमिफाइनलमा,"काठमाडौं (कास) नेपाल एसीसी यू१६ इस्टर्न रिजन क्रिकेट प्रतियोगिताको सेमिफाइनल पुगेको छ । नेपालले थाइल्यान्डमा भइरहेको प्रतियोगितामा मंगलबार हङकङलाई ४ विकेटले पराजित गर्दै लगातार दोस्रो जित हात पारेको थियो ।टस जितेको हङकङले निर्धारित ३५ ओभरमा ९ विकेट गुमाई ८२ रनमात्र बनाउन सक्यो । सुनील भण्डारीले विजयी चौका प्रहार गरेपछि नेपालले २४१ ओभरमा ८४ रन बनाउँदै लक्ष्य पूरा गर्यो । पहिलो दिन नेपालले सोमबार थाइल्यान्डमाथि १ सय ४३ रनको जित पाएको थियो । म्यानमारसँग बिहीबार समूह ए को अन्तिम खेल खेल्नुअगाडि नै नेपालले नकआउट चरण तय गरेको हो । सोही दिन हङकङ र थाइल्यान्डबीचको विजेताले नेपालसँगै सेमिफाइनलमा प्रवेश पाउने छ । ट्ेरडथाई क्रिकेट मैदानमा प्रतिश जिसीले ३ विकेट लिएपछि हङकङ सम्हाहिन सकेन । ओपनर दुवैलाई आउट गरेका प्रतिशले ७ ओभरमा २ मेडन राख्दै १५ रन खर्चे । म्यान अफ द म्याचमा भने अजयकुमार लुनिया चुनिए । उनले ७ ओभरमा ५ मेडन राख्दै २ रन खर्चेर २ विकेट लिए । नारायण जोशी र निखिलकुमार सिंहको नाममा ११ विकेट रह्यो । हङकङबाट आर्यनशरद सेठ्ठीले २४, मार्क चल्लुले १६ र आरुष भागवतले १२ रन बनाए ।नेपालको सुरुआत राम्रो थिएन । ओपनर कुशल मल्ल २ रनमै आउट भए । अर्का ओपनर राजन मगरले १७ तथा विशालविक्रम केसीले ११ रन बनाए । कप्तान रीत गौतम शून्य र नारायण पनि २ रनमै आउट भएपछि संकटमा परेको नेपालको इनिङ्स तृतराज जोशी र सुनीलले उकासे । तृतराजले ४६ बल खेल्दै ३ चौका मदतमा २७ रन बनाए । सुनील ११ रनमा नटआउट रहे ।"
साफ फुटबल अर्को वर्ष हुने,काठमाडौं (कास) साफ च्याम्पियनसिप फुटबल बंगलादेशको राजधानी ढाकामा सन् २०१८ को सेप्टेम्बरमा हुने भएको छ । अखिल नेपाल फुटबल संघ (एन्फा) का अनुसार सेप्टेम्बर ४ देखि १५ सम्म च्याम्पियनसिप हुनेछ । दुईदुई वर्षमा आयोजना गर्ने भनिएको साफको पछिल्लो संस्करण २३ डिसेम्बर २०१५ देखि ३ जनवरी २०१६ सम्म भारतको त्रिवेन्द्रममा भएको थियो । त्यसमा अफगानिस्तानलाई हराएर भारत फेरि च्याम्पियन भएको थियो ।अफगानिस्तानले दक्षिण एसियाबाट बाहिरिँदै मध्य एसियाली क्षेत्रको सदस्यता लिइसकेको छ । त्यसैले कुनै टिमलाई निम्त्याउने वा दक्षिण एसियाली सात देशले मात्र आउने साफमा प्रतिस्पर्धा गर्ने भन्ने निश्चित भएको छैन । अर्को वर्षलाई निश्चित गरिएको साफ यसै वर्ष डिसेम्बरमा आयोजना गर्ने यसअघि तय भएको थियो । तर अल इन्डिया फुटबल फेडेरेसन (एआईएफएफ) को प्रस्तावअनुसार च्याम्पियनसिप सेप्टेम्बर २०१८ मा सारिएको हो ।
एम्बासडर तेक्वान्दो हुने,काठमाडौं (कास) नेपाल तेक्वान्दो संघ र दक्षिण कोरियाली दूतावासले संयुक्त आयोजना गर्ने कोरियन एम्बासडर ओपन तेक्वान्दोको आठौं संस्करण बिहीबार सुरु हुँदै छ । पुस २ सम्म चल्ने च्याम्पियनसिप सातदोबाटोस्थित नवनिर्मित तेक्वान्दो एकेडेमी हलमा हुने जनाइएको छ । फाइटतर्फ सिनियर पुरुष र महिलामा समान ८ तौल तथा जुनियर महिला र पुरुषमा समान ८ तौलका लागि प्रतिस्पर्धा हुनेछ । पुम्सेमा उमेर समूहका विभिन्न विधामा प्रतिस्पर्धा गराइने संघले जनाएको छ ।
अञ्जना र विकललाई पदक,काठमाडौं (कास) बेलारुसमा भएको सातौं अन्तराष्ट्रिय मार्सल आर्ट्स गेम्समा आईटीएफ तेक्वान्दोकी अञ्जना सिवाकोटी र विकल पौडेलले कांस्य पदक जितेका छन् । मिनिस्क सहरमा सम्पन्न च्याम्पियनसिपमा अञ्जनाले ५९ केजी र विकलले ५७ केजी तौलमा उक्त पदक जिते । ६७ केजीका मनोज खड्का र प्याटर्नका शिव पाण्डे भने पदकविहीन रहे ।
पुसमा खेलकुद महोत्सव हुने,हेटौंडा (कास) दोस्रो खेलकुद तथा बृहत् व्यापार महोत्सव पुस पहिलो साताबाट मकवानपुरमा हुने भएको छ । सुमन भोम्जन स्मृति खेलकुद प्रतिष्ठान र औद्योगिक शान्ति नेपाल संस्थाले हेटौंडा१० स्थित टीसीएन मैदानमा पुस ७ देखि १८ सम्म महोत्सव गर्नेछन् । मेलामा तीन सयभन्दा बढी खेलकुद तथा व्यापारिक स्टल रहनेछन् ।
