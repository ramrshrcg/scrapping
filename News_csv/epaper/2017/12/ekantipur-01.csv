शीर्षक,विवरण
म्याच फिक्सिङ हुँदैन,"कांग्रेस नेता कृष्णप्रसाद सिटौलालाई जिताउन एमालेले म्याच फिक्सिङ गरेको चर्चा चुलिएपछि प्रतिस्पर्धी राप्रपा उम्मेदवार राजेन्द्र लिङ्देनकै आग्रहमा दोहोर्याएर गरिएको चुनावी सभालाई बिहीबार सम्बोधन गर्न ओली अघिल्लो दिनै गृह जिल्ला झापा आएका थिए । ओलीले राप्रपा उम्मेदवारलाई बेइमानी नगर्ने प्रस्ट पारे । दमक (झापा) एमाले अध्यक्ष केपी ओलीले प्रधानमन्त्री एवं कांग्रेस सभापति शेरबहादुर देउवाको गृह जिल्ला डडेलधुराको आमसभामा भने, चारपटक प्रधानमन्त्री भएको जिल्लामा विकास यस्तै हुन्छ ? उनले डडेलधुराको विकास निर्माण नभएको मुद्दा मात्रै उठाएनन्, देउवालाई अन्तिम प्रधानमन्त्री भनेरसमेत टिप्पणी गरे । लगत्तै देउवाले ओलीको निर्वाचन क्षेत्रमै काउन्टर दिने सोच बनाए र देउवाकै आग्रहअनुसार गत सोमबार झापा कांग्रेसले क्षेत्र नम्बर ५ अन्तर्गत गौरादहमा सभा गर्यो । त्यही कार्यक्रमबाट देउवाले कम्युनिस्ट सरकार बन्यो भने अधिनायकवाद आउँछ भन्दै आक्रामक शैलीमा ओली र वाम गठबन्धनको विरोधमा खनिए । विपरीत दुई ध्रुवको नेतृत्व गरेका यी दुई नेताको जुहारी अझै रोकिएको छैन । बुधबार गृह जिल्ला आइपुगेका ओलीले बिहीबार झापाका तीनवटा कार्यक्रमलाई सम्बोधन गर्दै प्रदेश र केन्द्रमा अब वाम गठबन्धनको सरकारलाई कसैले रोक्न नसक्ने भनाइ दोहोर्याउँदै भने, देउवाको यो सरकार नै कांग्रेसका लागि अन्तिम हुनेछ । ओली कांग्रेस सभापति एवं प्रधानमन्त्री देउवाप्रति बढी नै आक्रामक बने, जति झापाका स्थानीय कांग्रेस उम्मेदवारप्रति भएनन् । उनले केन्द्रका नेताहरूले बिगारेको भन्दै स्थानीय कांग्रेस कार्यकर्ताको सहानुभूति लिने प्रयास पनि गरे । बिर्तामोड चोकमा आयोजित कार्यक्रममा ओलीले म्याच फिक्सिङ नहुने र राप्रपा उम्मेदवारलाई बेइमानी नगर्ने प्रस्ट पारे । झापा ३ मा कांग्रेस उम्मेदवार कृष्णप्रसाद सिटौलालाई म्याच फिक्सिङ हुन सक्ने चर्चा चलिरहेका बारे कान्तिपुरमा प्रकाशित समाचारलाई लिएर ओलीले प्रस्ट पारेका हुन् । स्थानीयस्तरमा यस्तो चर्चा चल्न थालेपछि राप्रपा उम्मेदवार राजेन्द्र लिङ्देनकै आग्रहमा ३ नं क्षेत्रको भद्रपुरमै ओलीले बिहीबार दोस्रोपटक सम्बोधन गरेका हुन् । यसअघि पनि ओलीले उक्त निर्वाचन क्षेत्रमा पुगेर सम्बोधन गरेका थिए । कांग्रेसका उम्मेदवार भलाद्मी होलान्, तर माथि (केन्द्रमा) गएर बिगार्ने नै हुन्, बिगार्ने ठाउँमा उनीहरू सहभागी हुन्छन्, उनको भनाइ थियो, राप्रपासँग तालमेल भइसकेपछि कुनै पनि हालतमा बेइमान हुन दिनेछैनौं । सँगै उनले राप्रपाले लिएको संवैधानिक राजतन्त्रको सैद्धान्तिक अडानप्रति भने व्यंग्य गरे । मरेको राजतन्त्र अब ब्युँतिन्न, ओलीले भने, महादेवले सतीदेवी काँधमा हाल्दा त सतीदेवी ब्युँतिइनन् भने मरिसकेको राजतन्त्र कसरी ब्युँतेला ? यस्ता थोत्रा कुराका पछि नलाग्नुहोस् । ०६४ को चुनावबाहेक निरन्तर झापाबाट निर्वाचित हुँदै आएका ओलीलाई यतिबेला भावी प्रधानमन्त्रीका रूपमा समेत हेरिएको छ । सार्वजनिक रूपमा ओली स्वयंले वाम गठबन्धनको नेतृत्वमा एमाले रहने भन्दै आफू प्रधानमन्त्री हुने संकेतसमेत सार्वजनिक रूपमै गरे । झापामा तेस्रो राजनीतिक शक्ति रहेको राप्रपावाम गठबन्धनमै जोडिएकाले ओलीले आफ्नो निर्वाचन क्षेत्रमा कुनै खतरा महसुस गरेका छैनन् । ओलीविरुद्धको प्रतिस्पर्धामा कांग्रेसका खगेन्द्र अधिकारी छन् । प्राध्यापन पेसाबाट राजनीतिमा प्रवेश गरेका कांग्रेस उम्मेदवार अधिकारी नयाँ अनुहार हुन् । गत सोमबार गौरादहमा भएको आमसभाबाट उत्साही भएको उनले बताए । सभापति देउवाको आग्रहमा छोटो समयमै कार्यक्रम राखे, तर हजारौं मानिस आए । यसबाट मलाई चुनाव जित्न सकिन्छ भन्ने आधार मिलेको छ, उनले भने ।ओलीलाई जित्न त्यति सहज छैन, मेरो कडा प्रतिस्पर्धा छ, उनले भने । त्यही गौरादहकै कार्यक्रममा कांग्रेसका पूर्वमहामन्त्री सिटौला र केन्द्रीय सदस्य विश्वप्रकाश शर्मा भने अनुपस्थित थिए । एमालेलाई नचिढाउने रणनीतिअन्तर्गत उनीहरू सहभागी नभएका हुन् ।झापा मात्रै होइन, यतिबेला मुलुकको राजनीति नै एमाले अध्यक्ष ओलीको वरिपरि घुमेको छ । भावी प्रधानमन्त्री भनेरै प्रचार गरिएको छ । भावी प्रधानमन्त्रीसँग प्रतिस्पर्धा गर्दा तपार्इंलाई अप्ठ्यारो होला नि ? भन्ने प्रश्नमा अधिकारीले भने, जनतासँग डराउने हो, म एमाले अध्यक्ष ओलीसँग डराएको छैन ।वाम गठबन्धनलाई जिताउन देश दौडाहामा रहेका ओली मंसिर १६ सम्म गृह जिल्लामा व्यस्त हुनेछन् । यसबीचमा आफ्नो निर्वाचन क्षेत्रका मतदातासँग रहनेछन् । ओलीले गृह जिल्लामा भने अन्यन्त्र जस्तो रेल दौडाउने र विकासका ठूला योजना सुनाएनन् । तर, झापाको विकासको जिम्मा सबै आफूले लिने उद्घोष गरे । झापाको विकासका लागि कति बजेट चाहिन्छ, छुट्याउने जिम्मा मेरो भयो, ओलीको भनाइ थियो, जिल्लाबाट सबै वाम गठबन्धनका उम्मेदवारलाई जिताउनुहोस्, विकास म गरेर देखाउँछु ।झापाको सबै विकासको जिम्मा आफूले लिने बताएका ओलीप्रति कांग्रेस उम्मेदवार अधिकारीको प्रश्न छ, ०४८ पछि एउटा निर्वाचनबाहेक सबै जितेर जानुभयो । प्रधानमन्त्री बन्नुभयो, गृह र परराष्ट्रमन्त्री हुनुभयो । खोइ त जिल्लाको विकास भएको ? उनले जिल्लाको दोस्रो जनसंख्या रहेको आदिवासीको उत्थानमा कुनै काम नगरेको आरोप लगाए । अधिकारीले ओलीको क्षेत्रमा राप्रपाको उम्मेदवार नभएकाले कांग्रेसलाई मत आउने अपेक्षा व्यक्त गरे । राप्रपा अध्यक्ष कमल थापाले निरन्तर वाम गठबन्धनको विरुद्धमा अभिव्यक्ति दिएको भन्दै त्यसको प्रभाव आफ्नो निर्वाचन क्षेत्रमा पर्ने उनको दाबी छ । प्राविधिक कारणले मात्रै झापामा कांग्रेससँग गठबन्धन बन्न सकेन, तर देशभरि नै कांग्रेस र राप्रपाको गठबन्धन त छ नि, उनले भने, सैद्धान्तिक विषय निर्वाचन क्षेत्र हेरेर हुँदैन, राप्रपाका कार्यकर्ता र मतदाताले बुझ्लान् नि ।"
निधिमहतो टक्कर,"राजेन्द्र महतोकांग्रेसका प्रभावशाली नेता विमलेन्द्र निधिसँग प्रतिस्पर्धा गरिरहनुभएको छ, कस्तो अनुभूति हुँदै छ ? धेरै राम्रो अनुभूति भइरहेको छ । मधेसविरोधी संविधान बनाउने, भूमिका निर्वाह गर्ने, मधेस आन्दोलनमा गोली चलाउने र मधेसको राजधानी जनकपुरलाई दुरवस्थामा राख्ने व्यक्तिविरुद्ध लड्ने मैले अवसर पाएको छु । ठीकै व्यक्तिसँग लडेको छु । तपाईं निधिसँगै भिड्न आउनुभएको हो कि संयोग मात्रै हो ?दुइटा कारण हो । एउटा त जनकपुर मधेसको राजधानी, आत्मा, बल र केन्द्र हो । त्यसको दुरवस्था हटाउन यहाँबाट मधेसवादीले जित्नु जरुरी छ । दोस्रो कारण २५ वर्षदेखि यहाँबाट जनताको भोट लिएर जिते पनि उहाँ (निधि) ले जनता र यस ठाउँका लागि केही गर्नुभएन । एक व्यक्ति मात्र अडिदिएको भए मधेसविरोधी संविधान बन्ने थिएन । उहाँमाथि मधेसको नजर थियो तर उहाँले धोका दिनुभयो । उहाँलाई सबक पनि सिकाउनु छ । तपाईंहरू दुईमध्ये जसले हारे पनि संसद्मा एउटाको अभाव खड्किँदैन ? मधेसविरोधी परास्त भएको खण्डमा हामी खुसियाली मनाउनेछौं । तपाईंले हार्नुभयो भने ?त्यो कल्पनै नगरौं ।"
कति दल आउलान् संसद्मा ?,"चुनावपछि राष्ट्रिय मान्यताप्राप्त दल कति हुन्छन् ? निर्वाचनसँगै यो विषय पनि चासोमा छ । किनभने प्रतिनिधिसभा निर्वाचनमा कम्तीमा प्रत्यक्षमा एक सिट र तीन प्रतिशत मत प्राप्त गर्ने मात्र राष्ट्रिय पार्टी हुनेछन् । यसले अब बढीमा ६ दलसम्म राष्ट्रिय पार्टी बन्न सक्नेछन्, विगतका चुनावी परिणाम केलाउँदा ।"
आज सार्वजनिक बिदा,"काठमाडौं (कास) सरकारले इस्लाम धर्मका प्रवर्तक हजरत मोहम्मद मुस्तफा सल्लल्लाहु अलैहिवस्सल्लमको जन्मजयन्तीका अवसरमा शुक्रबार देशभर सार्वजनिक बिदा दिएको छ । प्रतिनिधिसभा तथा प्रदेशसभाको पूर्वसन्ध्यामा मुस्लिम समुदायलाई खुसी बनाउन कांग्रेस नेतृत्वको सरकारले मोहम्मद जयन्तीका दिन बिदा दिएको हो । मोहम्मद जयन्तीमा पहिलोपटक बिदा दिइएको हो । मुस्लिम धर्मावलम्बीले लामो समयदेखि मोहम्मद जयन्तीमा बिदा दिन सरकारसित माग गर्दै आएका थिए । सरकारले इसाई धर्मावलम्बीको क्रिसमस डे का अवसरमा पुस १० गते पनि सार्वजनिक बिदा दिएको छ ।यस्तै सरकारले हरेक वर्ष पुस २७ गते पृथ्वी जयन्तीका दिन बिदा दिने निर्णय गरेको छ । मन्त्रिपरिषद् बैठकले पृथ्वीनारायण शाहको योगदानलाई कदर गर्दै बिदा दिने निर्णय गरेको हो । पञ्चायतकाल र बहुदलकालमा पृथ्वी जयन्तीमा हरेक वर्ष बिदा दिने परम्परा थियो । जनआन्दोलन०६२६३ को उपलब्धिपछि बनेको सरकारले पृथ्वी जयन्तीमा बिदा दिने परम्परालाई अन्त्य गरेको थियो ।त्यस्तै, सरकारले चुनावको मुखैमा हेटौंडाको मुख्य बजारलाई राजमार्गबाट हटाई नयाँ रुटलाई राजमार्ग बनाउने निर्णय गरेको उपप्रधान एवं परराष्ट्रमन्त्री कमल थापाले जानकारी दिए । उनका अनुसार हेटौंडाको रातोमाटेदेखि चौकीटोलसम्मको पूर्वपश्चिम राजमार्ग र त्रिभुवन राजपथको खण्डलाई राजमार्गबाट हटाउने निर्णय भएको हो साथै रातोमाटेदखि राप्तीपुलसम्मको बाइपासलाई राजमार्गका रूपमा बनाउने निर्णय गरेको छ । थापाले आफ्नो चुनावी क्षेत्रलाई प्रभावित गर्ने गरी उक्त निर्णय गरेको भन्दै आलोचनासमेत भएको छ ।"
पर्सादेखि बाघ गणना सुरु,"काठमाडौं (कास) विश्वमै दुर्लभ पाटे बाघ पाइने तराईका निकुञ्ज र मध्यवर्ती क्षेत्रसहित आसपासका राष्ट्रिय वनमा बिहीबारदेखि बाघ गणना सुरु भएको छ । पाँच वर्षपछि सुरु भएको गणनामा विभिन्न निकुञ्जका ३७ हात्ती प्रयोग गरिएको छ भने पर्सा निकुञ्जबाट पहिलो चरणको गणना सुरु गरिएको छ । गणनामा एक सय प्राविधिक गणक खटिएका छन् । बाघ पाइने पर्सादेखि शुक्लाफाँटासम्मको क्षेत्रलाई तीनवटा (चितवन(पर्सा, बाँके(बर्दिया र शुक्ला(लालझाडी(जोगबुडा) कम्प्लेक्स बनाएर गणना सुरु गरिएको वन मन्त्रालयको जैविक विविधता तथा वातावरण महाशाखा प्रमुख डा महेश्वर ढकालले बताए । पर्सा, चितवन, बर्दिया, बाँके र शुक्लाफाँटा निकुञ्ज, मध्यवर्ती क्षेत्र र आसपासका राष्ट्रिय वनमा बाघ पाइन्छन् । बाघ पाइने क्षेत्रलाई १८ सय ८७ वटा ग्रिड बनाई ६६ दिन लगाएर गणना गरिनेछ । गणनामा १२ सय स्वचालित क्यामेरा प्रयोग गरिनेछ । गणनामा खटिने प्राविधिकलाई तालिम दिइएको छ । गणनाका लागि डब्लूडब्लूएफ नेपाल, जुलोजिकल सोसाइटी अफ लन्डन (जेडएसएल नेपाल) ले आर्थिक तथा प्राविधिक र राष्ट्रिय प्रकृति संरक्षण कोष (एनटीएनसी) ले प्राविधिक र व्यवस्थापकीय सहयोग गरेको निकुञ्ज विभागका महानिर्देशक मनबहादुर खडकाले जनाएका छन् । ्यसअघि सन् २०१३ मा गरिएको गणनामा देशभर १९८ वयस्क बाघ पाइएका थिए । सन् २००९ मा १२१ र सन् १९९५९६ मा गरिएको गणनामा ९३ देखि ९७ बाघ थिए ।"
केन्याका डान्सबारमा नेपाली युवती,"काठमाडौं अफ्रिकी मुलुक केन्याका डान्सबारमा नर्तकी र यौनकर्मीका रूपमा काम गर्ने युवतीको खोजी गर्दै केन्याली नागरिक नै काठमाडौं आउने गरेको खुलेको छ । प्रहरी परिसर काठमाडौंका अनुसन्धान अधिकारीहरूले कात्तिक २३ मा न्युरोडबाट ललितसिंह सुवाललाई पक्राउ गरेपछि यस्तो तथ्य खुलेको हो । प्रहरी स्रोतका अनुसार युवतीको खोजीमा कात्तिक दोस्रो साता कविता नाम गरेकी भारतीय मूलकी केन्याली महिला काठमाडौं आएकी थिइन् । केन्याका डान्सबारमा युवती पठाउने एजेन्टका रूपमा सक्रिय सुवालले दुई युवती खोजिदिएका थिए । तर आफूले भनेजस्तो उचाइ, वर्ण र ढाँचा नमिलेको भन्दै कविताले ती दुई युवती लैजान अस्वीकार गरिन् । प्रहरी स्रोतका अनुसार सुवालले यसअघि नै दुई युवतीलाई केन्याका डान्सबारमा काम गर्ने गरी पठाइसकेका छन् । सुवालले नेपाली युवतीको फोटो सुट गरिएको तस्बिर हाटसएपमार्फत केन्याली एजेन्टकहाँ पठाउने गर्थे । प्रहरीले केन्याका डान्सबारमा नेपाली युवती पठाउने गिरोह नै सक्रिय भएको सूचनाका आधारमा सुवाललाई पक्राउ गरेको थियो । युवतीको छनोट गर्न केन्याबाटै एक महिला आएको सूचना पाए पनि प्रहरीले तिनलाई भने पक्राउ गर्न सकेन । सुवाल पक्राउ पर्नुभन्दा दुई दिनअघि नै २१ कात्तिकमा केन्याली महिला स्थलमार्ग हुँदै भारत पसिसकेको स्रोतको दाबी छ । प्रहरीले सुवालको मोबाइलमा केन्या पठाइएका युवतीको तस्बिर पनि फेला पारेको थियो । सुवालको मोबाइलमा केन्याको डान्सबारमा काम गर्ने नेपाली युवतीले पठाएको म्यासेज पनि भेटिएको थियो । नेपाली युवतीले आफूहरूले काम गरेको डेढ महिनासम्मको तलब नपाएको गुनासोसहितको म्यासेज सुवाललाई गरेका थिए । प्रहरीका अनुसार सुवालले एउटी युवती पठाएबापत ५० हजार रुपैयाँ लिने गर्थे तर जाहेरवालाको अभावमा प्रहरीले सुवालविरुद्धको मुद्दा स्थापित गर्न सकेन । प्रहरी स्रोतका अनुसार पीडितको उजुरी नभेटिएपछि सुवालमाथि अनुसन्धान गर्न प्रहरीले सार्वजनिक अपराध ऐनअन्र्तगत मुद्दा चलाएको थियो । मंसिर १० मा काठमाडौं जिल्ला अदालतले सुवाललाई ५ हजार धरौटीमा रिहा गरिदियो । प्रहरीका अनुसार डान्सबारमा नाच्ने काम भनिए पनि धनी ग्राहकको यौन अपेक्षा पूरा गर्ने काम पनि ती युवतीको हुन्थ्यो । त्यही भएर केन्याली डान्सबारका सञ्चालकले आफैंले सुन्दरी युवतीको परिभाषा बनाएका छन् । नेपाली एजेन्टका रूपमा कार्यरत सुवालले बयानका क्रममा नेपालबाट पठाइने युवतीको खर्च सबै केन्याकै डान्सबारले बेहोर्ने बताएका थिए । नेपाली युवतीलाई नेपालबाट स्थलमार्ग हुँदै भारत र त्यहाँबाट यूएई हँुदै केन्या पुर्याउने गरिन्छ । मासिक डेढ लाख रुपैयाँसम्म कमाइ हुने लोभ देखाएर लगिने युवतीलाई डान्सबारका मालिकले बन्दीको हैसियतमा राख्ने गर्छन् । केन्या र तान्जानियाका ६ वटा डान्सबारमा नेपाली युवती मुजुरा डान्स गर्ने गरेको सूचना प्रहरीले पाएको थियो । २०७१ जेठ दोस्रो साता नेपाल प्रहरीले तिनको उद्धारमा सघाउन ती मुलुकका इन्टरपोललाई पत्राचार गरेको थियो ।"
भट्टराई प्रतिष्ठान स्थापना,"काठमाडौं (कास) पूर्वसभामुख दमनाथ ढुंगानाको अध्यक्षतामा कृष्णप्रसाद भट्टराई प्रतिष्ठान स्थापना गरिएको छ । भट्टराईको मूल्यमान्यता, आदर्श, चिन्तन, राष्ट्रप्रेम, विश्वबन्धुत्व तथा समग्रमा जीवन सन्देशलाई नयाँ पुस्ता र समाजका विभिन्न वर्गसम्म पुर्याउने लक्ष्यले प्रतिष्ठान गठन गरिएको जनाइएको छ । प्रजातान्त्रिक आन्दोलनका युगपुरुष, जनआन्दोलन २०४६ का प्रमुख अभियन्ता कृष्णप्रसाद भट्टराई (किसुनजी) को प्रजातन्त्रप्रतिको प्रतिबद्धता, सार्वजनिक जीवनको खरो इमानदारी र सदाचार, त्याग, तपस्या तथा देशका लागि उत्सर्ग हुने भावनाको कदर गर्दै संस्था गठन गरिएको प्रतिष्ठानद्वारा बिहीबार जारी विज्ञप्तिमा उल्लेख छ । प्रतिष्ठानका उपाध्यक्षमा पूर्वमन्त्री होमनाथ दाहाल, महासचिवमा विनोदकुमार भट्टराई, सचिवमा पाँचखाल नगरपालिकाका मेयर महेश खरेल र कोषाध्यक्षमा सम्झना शर्मा भट्टराई छन् । सदस्यमा राष्ट्रपतिका पूर्वसल्लाहकार डा सूर्य ढुंगेल, पूर्वसांसदद्वय कुमारी लक्ष्मी राई, किरण यादव र समाजसेवी पुण्य वैद्य छन् ।"
अन्तिम कसरत गर्दै,"कपिलवस्तु भारतका लागि नेपालको राजदूतबाट राजीनामा दिएर चुनाव लड्न कपिलवस्तु आएका कांग्रेस नेता दीपकुमार उपाध्याय बिहीबार जिल्लाको मुजहनीमा दौडधुपमा भेटिए । लुम्बिनी सडकका बिजुलीका पोलमा लहरै टाँसिएका उनका पोस्टरमा अवधिमा नारा लेखिएका छन्, दीपकबाबुको विजयी काराया जाय । दीपकबाबु आफ्ना क्षेत्र १ का अवधीभाषी मतदातासँग त्यही भाषामा कुरा गर्न सक्छन् । ट्रयाकसुटमा भोट माग्न निस्केका उनी बिहीबार बिहानै पकडी नजिकैका एक बिरामी भेट्न पुगे । हालचाल सोधेपछि उनले अवधीमै भने, भैरहवा लगेर सरकारी अस्पतालमा देखाउनु, नि:शुल्क उपचार हुन्छ । यही गाउँको आँपको बगैंचामा उनले कोणसभा पनि गरे । उपाध्याय आठौंपटक चुनावी मैदानमा छन् । यसअघि पञ्चायतकालका दुई चुनाव लडेका उनले बहुदलपछि कांग्रेसको उम्मेदवारका रूपमा तीनपटक जिते । २०७० को संविधानसभा निर्वाचनमा एमालेका बलराम अधिकारीसँग पराजित उपाध्यायलाई सुशील कोइरालाले भारतका लागि राजदूत बनाए । एमाले सरकारले फिर्ता बोलाएका उपाध्यायलाई फेरि देउवा सरकारले त्यही पदमा पठाएको थियो । २०७० मा आफूसँगै पराजित भएका माओवादी उम्मेदवार चक्रपाणि खनाल बलदेव सँग यसपालि पनि उपाध्यायको प्रतिस्पर्धा छ । माओवादी सेनाका डेपुटी कमान्डर खनाल माओवादी अध्यक्ष पुष्पकमल दाहाल प्रधानमन्त्री भएका बेला उनका राजनीतिक सल्लाहकार थिए । बिहीबार बिहान खनाल पनि पकडीमै चुनावी प्रचारमा थिए । नजिकैको गाउँमा केही युवालाई अबिर लगाएर पार्टी प्रवेश गराएर फर्किएका उनका साथमा बलराम अधिकारी पनि थिए । अघिल्लोपटक आपसमा भिडेका अधिकारी र खनाल वाम गठबन्धनका कारण अहिले एउटा पक्षमा छन् भने राजदूत बनेर फर्किएका उपाध्याय यो गठबन्धनसँग भिडिरहेका छन् । यो भिडन्तको तेस्रो कोणमा पूर्वमन्त्री दानबहादुर चौधरी पनि छन् तर उनका भुजाको लम्बाइ भने अलि कम देखिन्छ । चौधरी नयाँ शक्तिका उम्मेदवार हुन् । उपाध्याय संविधान कार्यान्वयन गरेर दिगो शान्ति स्थापनाका लागि आफ्नो जित आवश्यक रहेको बताउँछन् भने वाम गठबन्धनलाई अनावश्यक र हतारोको गठबन्धनका रूपमा चित्रण गर्छन् । म त भारततिरै थिएँ, यहाँ त यस्तो धु्रवीकरण गराउने खेल भएछ । तर, राजदूतको मर्यादामा बसेकाले बोल्न पाइरहेको थिइनँ । साह्रै उकुसमुकुस भएपछि राजदूत छोडेर आएको हुँ, उनले भने । उनले यस्ता धुव्रीकरणले पार्टी सर्वोच्चता कायम गराउने र त्यसले नागरिक सर्वोच्चता खोस्ने आशंका खडा भएको पनि बताए ।खनाल भने उपाध्यायलाई न हेभिवेट उम्मेदवार मान्छन् न आफ्नो मुख्य प्रतिस्पर्धी । उहाँलाई हराउने बलरामजी हामीसँगै हुनुहुन्छ, उहाँ केको भेट्रान ? यो क्षेत्रमा त दानबहादुर चौधरी पनि हुनुहुन्छ । उहाँहरूको अवस्था उस्तै छ, खनालले भने । उपाध्याय निरन्तर सत्तामा रहेर पनि यस क्षेत्रको विकासमा खासै योगदान नगरेको भन्दै खनालले वाम सरकार बनेपछि विकास हुने पनि दाबी गरे । उनले यस क्षेत्रका दुई भाग भएको भन्दै एउटामा विकासको माग तीव्र भएको र अर्को क्षेत्रमा सरकारी अड्डा अदालतमा मुद्दामामिला गर्नेबाट संरक्षणको माग मुख्य रहेको बताए । यो क्षेत्रमा आफ्नो विचारसँग सहमत नहुनेलाई अनेक मुद्दा लगाएर फसाउने चलन रहेछ, यसबाट जोगाइदिनुपर्यो भनेर धेरैले मलाई अनुरोध गर्नुभएको छ, खनालले भने । पश्चिम तराईका जिल्लामध्ये मानव विकास सूचकांकमा निकै तल रहेको कपिलवस्तुमा सिंचाइ, कृषि मल र सडक सञ्जालको मुख्य माग छ । संसारभरिका पर्यटक आकर्षित गर्ने बुद्धभूमि भएर पनि कपिलवस्तुले पर्यटनबाट फाइदा लिन नसकेको दुवै उम्मेदवारको बुझाइ छ । लुम्बिनी र समृद्धिको कुरा राम्ररी उठ्न सकेको छैन । लुम्बिनीको गुरुयोजनाअनुसार यहाँका मानिसलाई फाइदा पुग्ने गरी कार्यक्रम अघि बढाउन पनि मैले पहल गरेको छु, उपाध्यायले भने । खनाल त गुरुयोजनाले कपिलवस्तु र यहाँका जनतालाई हेपेको बताउँछन् । गुरुयोजनाले कपिलवस्तुका जनतालाई हेपेको छ, लुम्बिनी विकास समितिको मात्रै सम्पदा होइन, खनालले भने । दुवै उम्मेदवारको मुख्य चुनावी एजेन्डा विकासमै केन्द्रित छ । विकास नहुनुमा खनाल उपाध्यायलाई दोषी देखाउँछन् भने उपाध्याय कांग्रेस सरकारले थालेको विकासलाई माओवादी युद्धले रोकेको तर्क गर्छन् । जबर्जस्ती थोपरिएको अनावश्यक युद्धका कारण धेरै काम अवरुद्ध भए, त्यसबेला धेरै अपराध पनि भए, हत्या हिंसालाई सामान्य बनाउने काम गरियो, उपाध्यायले भने । खनाल भने युद्धलाई समयको आवश्यकता भन्दै त्यसबेला आफ्नो पार्टी र सरकार पक्ष दुवैबाट केही गल्ती भएको स्विकार्छन् । त्यसबेला केही ज्यादती भएका छन्, केही डरलाग्दा गल्ती भएका छन् । हामी त्यसका लागि अहिले पनि क्षमाप्रार्थी छौं, खनालले भने, अब हामी त्यो घाउलाई पनि पुर्ने गरी काम गर्नेछौं । यादव, कुर्मी र मुस्लिम बहुल यो क्षेत्रको राजमार्ग आसपास खनाल र हुलाकी राजमार्गको दक्षिणपट्टि उपाध्यायको पकड बलियो छ । यसैले यी दुवै अहिले एकअर्काका क्षेत्रमा बढी सक्रिय भइरहेका छन् ।"
सुशीलको क्षेत्रमा अरूलाई सघाउँदै ठूला दल,"दलभित्र असन्तुष्टि एमालेमाओवादीको वाम गठबन्धनपछि बाँकेमा उम्मेदवारीको दौडमा रहेका धेरै आकांक्षीको टिकट काटियो । राजपा त्यागेर स्वतन्त्र राजनीतिक समूहबाट उठेका मिश्रलाई सघाउनुपर्ने भएपछि एमालेका शिव डोटेल स्वतन्त्र उम्मेदवार बने । माओवादीका धेरै नेताको चित्त बुझेको छैन । उम्मेदवारीलाई लिएर राप्रपाभित्र पनि असन्तुष्टि छ । राप्रपाका नगर सभापति गौरबबहादुर चन्दले राजीनामा दिए भने अभय बस्नेत एमाले प्रवेश गरे । त्योभन्दा धेरै कांग्रेसभित्र असन्तुष्टि देखिएको छ । तरुण दलका जिल्ला उपाध्यक्ष मनीष रेग्मीले राजीनामा दिए । कांग्रेस जिल्ला सभापति किरण कोइरालालाई प्रतिनिधिसभा तथा प्रदेश समानुपातिक सदस्यमा पनि उम्मेदवार बनाइएन । पार्टी संस्थापनले किनारा लगाएको भन्दै उनी असन्तुष्ट छिन् । निवर्तमान सांसद अब्दुल हमिद सिद्धिकी भोला लोकतान्त्रिक गठबन्धन भन्दै प्रजातन्त्रविरोधी पार्टीलाई भोट दिन नसकिने बताउँछन् । बाँके २ कांग्रेसका लागि राजनीतिक महत्त्व राख्ने क्षेत्र हो । पार्टीको राम्रो पकड हुँदाहुँदै राप्रपालाई समर्थन गरेकोमा सयौं नेताकार्यकर्ता असन्तुष्ट छन्, उनले कान्तिपुरसित भने, हामी रूखबाहेक अन्यत्र भोट हाल्न सक्दैनौं ।"
कांग्रेसको चुनावी भेलामा विस्फोट,"इटहरी कांग्रेसको इटहरीमा भइरहेको चुनावी भेलामा बिहीबार बम विस्फोट हुँदा बालकसहित चारजना घाइते भएका छन् । इटहरी उपमहानगर ९ भलादमी टोलमा चुनावी भेला भइरहँदा नजिकै विस्फोट भएको हो । विस्फोटबाट एक वर्षीय बालक यौवन न्यौपाने, १६ वर्षकी सम्रिना अधिकारी, ५० वर्षका धनबहादुर श्रेष्ठ र ४० की गीता आचार्य घाइते भएका छन् । १३ जनाभन्दा बढी सामान्य घाइते छन् । टेन्ट गाडेर गरिएको कार्यक्रममा प्रमुख अतिथि निर्मला गच्छदार थिइन् भने विशेष अतिथि राज्यमन्त्री सुमित्रादेवी चौधरी थिइन् । कार्यक्रममा जिल्ला सदस्य दीपक ढकाल बोलिरहेका थिए । मध्याह्न ११:५० मा मञ्चकै एक मिटर परतिर बम विस्फोट भयो । मञ्च नजिकै खेल्दै गरेका बालक यौवनको कञ्चटमा बमले भेटेको छ । त्यस्तै सम्रिनाको पनि कञ्चटमा, धनबहादुरको पेट र खुट्टामा तथा गीता आचार्यको टाउकामा बमले लागेको छ । ढकाल कार्यक्रमका तेस्रो वक्ता थिए । विस्फोटको जिम्मा कसैले लिएको छैन । उक्त सकेट बम निकै शक्तिशाली भएकाले टाइम सेट गराएर विस्फोट गराइएको हुन सक्ने घटनास्थलमा तैनाथ सुरक्षाकर्मीको अनुमान छ तर विप्लव माओवादीका कार्यकर्ताले विस्फोट गराएको हुन सक्ने अनुमान गरिएको छ । घाइतेहरूको बीपी कोइराला स्वास्थ्य विज्ञान प्रतिष्ठान धरान र विराटनगरमा उपचार भइरहेको छ । प्रमुख जिल्ला अधिकारी गोपालप्रसाद पराजुलीका अनुसार जिल्लामा कुनै पनि दलको कार्यक्रमस्थलमा सुरक्षा जाँचपछि मात्र कार्यक्रमको स्वीकृति दिने गरिए पनि ससाना कार्यक्रममा भने त्यस्तो गर्ने गरिएको छैन । तर साना कोणसभा र टोलभेलामा पनि बम पडकन थालेपछि अब उच्च सुरक्षा सतर्कता अपनाइने प्रजिअ पराजुलीले बताए । इलाका प्रहरी कार्यालयका डीएसपी सञ्जय राउतले कुनै पनि दलको कार्यक्रममा सुरक्षा दिने गरिएको बताए । उनले पनि अब कार्यक्रम हुनुअघि सुरक्षा जाँच गरिने जानकारी दिए ।"
प्रधानसेनापतिद्वारा सुरक्षा अनुगमन,"काठमाडौं (कास) नेपाली सेनाले सुरक्षाको दृष्टिकोणले संवेदनशील मानिएका जिल्लाको विशेष निगरानी सुरु गरेको छ । प्रधानसेनापति राजेन्द्र क्षत्री नेतृत्वको विशेष सैनिक टोलीले बिहीबार भारतसँग सीमा जोडिएका र आपराधिक समूह बढी सक्रिय रहेकाहुन सक्ने जिल्लाको स्थलगत भ्रमण गरेको हो । विशेष टोलीले सिरहा, धनुषा, रौतहट र बारामा निर्वाचनलाई लक्षित गरेर खडा भएका सुरक्षा शिविरको निरीक्षण गर्दै सुरक्षा अवस्थाबारेमा जानकारी लियो । निर्वाचनको तेस्रो घेरामा रहने सेनाले सुरक्षा संवेदनशील क्षेत्रमा पहिलेदेखि नै गस्ती बढाइसकेको छ । सोही क्षेत्रमा प्रधानसेनापति क्षत्रीले भ्रमण गरी आफ्ना सकल दर्जालाई निर्देशनसमेत दिए । सेनाले शान्त र भयरहित निर्वाचनमा जोड दिएको जनाएको छ । क्षत्रीले आसन्न प्रतिनिधि तथा प्रदेशसभाको निर्वाचनलाई शान्तिपूर्ण, निष्पक्ष तथा भयरहित वातावरणमा सम्पन्न गराउन सेनालाई आफ्नो जिम्मेवारी सचेततापूर्वक निर्वाह गर्न निर्देशन दिए । मंसिर २१ मा हुने दोस्रो चरणको निर्वाचनलाई ध्यानमा राख्दै प्रधानसेनापति भारतसँग सीमा जोडिएका जिल्लाको सुरक्षा अवस्था नियाल्न आफैं पुग्नु सुरक्षाको दृष्टिकोणले अर्थपूर्ण छ । निर्वाचनको सुरक्षार्थ निरीक्षण भ्रमणका क्रममा प्रधानसेनापति क्षत्रीले अस्थायी तथा स्थायी सुरक्षा बेसहरूको स्थलगत वस्तुस्थिति, अपरेसन, तालिम, बन्दोबस्तीलगायत भएका तयारीबारे जानकारी लिएको सैन्य जनसम्पर्क तथा सूचना निर्देशनालयको विज्ञप्तिमा उल्लेख छ । यसैबीच, प्रधानसेनापति क्षत्रीले सेनाको जिम्मेवारीमा आएको काठमाडौंतराई जोड्ने द्रुतमार्ग निर्माणका लागि बनाइएको आधार शिविरसमेत अवलोकन गरे । उनले निर्माण कार्यदल गणको मकवानपुर जिल्लाको दोभान र बारा जिल्लाको निजगढमा निर्माण भएको दुई आधारशिविरको उद्घाटन पनि गरे ।"
सुरक्षाका लागि कठोर कदम चाल,"काठमाडौं (कास) ट्रान्सपरेन्सी इन्टरनेसनल (टीआई) नेपालले निर्वाचनका बेला शान्ति सुरक्षा कायम गर्न कठोर कदम उठाउन सरकारसँग माग गरेको छ । स्वतन्त्र र निष्पक्ष निर्वाचनका लागि पनि शान्ति सुरक्षा आवश्यक भएको संस्थाको भनाइ छ । संस्थाका अध्यक्ष श्रीहरि अर्यालले बिहीबार विज्ञप्ति जारी गरी शान्ति र आचारसंहिता कार्यान्वयनको अवस्थाबारे चिन्ता व्यक्त गरेका छन् । भ्रष्टाचार नियन्त्रण गरी सुशासन अभिवृद्धि गर्दै देशलाई समृद्धि र विकासतर्फ अग्रसर गराउने प्रतिबद्धता सबै दलले आआफ्नो घोषणापत्रद्वारा व्यक्त गरेको अवस्थामा आफंैले स्वीकार गरेको आचारसंहिता उल्लंघन गर्नु चिन्ताको विषय भएको विज्ञप्तिमा उल्लेख छ । आचारसंहिता व्यावहारिक रूपमा पालना गर्न गराउन दल, उम्मेदवार र निर्वाचन आयोगसँग पनि टीआई नेपालले आग्रह गरेको छ ।"
यसरी भिड्दै छन् प्रदेशसभा उम्मेदवार,"ललितपुर प्रतिनिधिसभासँगै प्रदेशसभाका उमेदवारहरूले ललितपुर प्रचारप्रसार तीव्र पारेका छन् । उनीहरूले मुख्य रूपमा स्थानीय विकास निर्माणका योजनालाई अघि सारेका छन् । ललितपुर क्षेत्र नं १ अन्तर्गतका दुई प्रदेशसभामा कांग्रेस र वाम गठबन्धनका उम्मेदवारहरूबीच मुख्य प्रतिस्पर्धा छ । दुवै तर्फका उम्मेदवारले आफू विजयी हुने दाबी गरेका छन् ।ललितपुर१ क निर्वाचन क्षेत्र नम्बर १ को क मा वाम गठबन्धनबाट माओवादी केन्द्रकी लालकुमारी पुन (सुशीला) र कांग्रेसका ऋषिराम घिमिरे मुख्य प्रतिस्पर्धी छन् । माओवादी केन्द्रकी प्रदेशसभा उम्मेदवार पुनले राजधानीसँगै जोडिए तापनि दक्षिण भेग विकासको दृष्टिकोणले पछि परेको भन्दै कृषि, पर्यटन र प्राकृतिक सम्पदाको प्रचारप्रसारबाट नमुना जिल्ला बनाउने नारा अघि सारेकी छन् । उनी भन्छिन्, स्थानीय स्रोतसाधनको परिचालन गरेर नै दक्षिणी ललितपुरलाई समुन्नत बनाउन सकिन्छ । उनी दक्षिणी ललितपुरको गाउँ तथा कोणसभामा व्यस्त छिन् । उनका प्रतिस्पर्धी कांग्रेसका घिमिरेले सडक योजनाहरूलाई प्राथमिकता दिएका छन् । उनले कान्ति लोक पथ, ललितघुम्ती सडक, लेलेचन्दनपुर सडक, गम्दीआश्राङ सडकको स्तरोन्नति गर्ने प्रतिबद्धता जनाएका छन् । जनतालाई आर्थिक समृद्धिका मोडल सिकाएर आत्मनिर्भर बनाउने कार्यक्रम कांग्रेससँग छ, उनी भन्छन्, हामीले पूर्वाधार विकासमार्फत जनतालाई आत्मनिर्भर र बलियो बनाउँछौं । एक चरणमा घरदैलो अभियान सकेका उनी गाउँनगरसभाको दौडमा छन् । पुन रोल्पाकी हुन् । कांग्रेस उम्मेदवार घिमिरेले उनलाई टुरिस्ट को संज्ञा दिँदै स्थानीयवासीको नाताले आफूले जित्ने दाबी गरे । प्रदेशसभाका कांग्रेस उम्मेदवार घिमिरे दुईपटक गाविस अध्यक्ष भइसकेकाले त्यसको आधारमा मतदाता आकर्षित गर्ने रणनीतिमा देखिन्छन् । वाम गठबन्धनकी उमेदवार पुन पछिल्लो समय ललितपुरमा भएको विकास निर्माणको श्रेय लिएर मतदाता आकर्षित गर्ने रणनीतिमा छन् । यी बाहेक राप्रपाका मधुसूदन दाहाल, संघीय समाजवादी फोरमका रामबहादुर स्याङ्तानलगायत दुई स्वतन्त्रसमेत गरी ८ जना उम्मेदवार प्रतिस्पर्धामा छन् । ललितपुर१ खललितपुर१ खको प्रतिस्पर्धामा एमालेका चेतनाथ सञ्जेल र कांग्रेसका मीनकृष्ण महर्जन प्रतिस्पर्धामा छन् । दुवै चापागाउँका बासिन्दा भएकाले स्थानीय र सेरोफेरोको मत तान्ने होडबाजी छ । गोदावरीको ६ देखि ११ र कोन्ज्योसोमको २, ३ र वाग्मती गाउँपालिकाका सबै वडा समेटिएको यस प्रदेशसभामा एमालेका सञ्जेलले रोडाढुंगा उद्योग व्यवस्थापनका नारा अघि सारेका छन् । महर्जनले खेलकुद पूर्वाधार विकासमा जोड दिएका छन् । एमालेका सञ्जेलले पुनर्निर्माण, ढुंगा, गिट्टी तथा बालुवालगायतका उद्योगको उचित व्यवस्थापन गर्ने योजना बनाएका छन् । यो नारा रोडाढुंगा उद्योगका लगानीकर्ता र त्यसमा आश्रित मजदुरहरूलाई आकर्षित गर्ने खालको छ । उनले प्रत्येक वडामा सडक सञ्जाल विस्तार गरी सौर्य बत्ती, हरियाली विकासको प्रतिबद्धता जनाएका छन् । ललितपुरका स्थानीय पर्यटकीय क्षेत्रको विकास, होमस्टे प्रवद्र्धनका साथै फ्रि वाइफाइका आकर्षण उनको योजनामा समावेश छ । वन, पशु र कृषिको प्राविधिक शिक्षा, माध्यमिक तहसम्मको शिक्षा, नि:शुल्क घुम्ती अस्पताल उनका अरू आकर्षक नारा हुन् । दुग्ध व्यवसायको प्रवद्र्धन र कृषि पर्यटन नै मेरो प्राथमिकता हो, सञ्जेलले भने । कांग्रेस उम्मेदवार महर्जनले खेलकुद पूर्वाधार र कृषिका केही योजनाबाट मतदाता आकर्षित गर्न खोजेका छन् । महर्जनले प्रत्येक स्थानीय तहमा रंगशाला, खेलमैदान, युवाक्लब तथा पार्क, प्रविधियुक्त र सुविधासम्पन्न सभागृह बनाउन पहल गर्ने प्रतिबद्धता जनाएका छन् । दक्षिणी ललितपुरमा व्यावसायिक कफी खेती, पशुपालन तथा तरकारी खेतीमार्फत कृषिमा आधारित व्यवसायको प्रवद्र्धनबाट नमुना जिल्ला बनाउने योजना उनको घोषणापत्रमा उल्लेख छ । मैले आफ्नो क्षेत्रलाई खेलकुदबाटै चिनाउन चाहन्छु, उनी भन्छन्, घोषणापत्रका अरू योजनालाई पनि कार्यान्वयन गर्नेछु । ललितपुर १ ख मा कुल १२ जना प्रदेशसभाका उम्मेदवारमध्ये ५ जना स्वतन्त्र छन् ।"
मतदाता रिझाउने त्रिपक्षीय कसरत,"काठमाडौं क्षेत्रपाटीका रामकाजी श्रेष्ठ अचेल अलमलमा छन्, भोट कसलाई हाल्ने ? म कांग्रेस भएकाले पहिले म कंग्रेसलाई हाल्थेँ, उनी भन्छन्, तर यसपालि कंग्रेसको उम्मेदवारै छैन ।उनीकहाँ नेपाल मजदुर किसान पार्टीदेखि नयाँ शक्ति नेपालसम्मका उम्मेदवार तथा कार्यकर्ताले आएर भोट मागिसके । सबभन्दा बढी त राप्रपाका विक्रमबहादुर थापाले आएर हात जोडे । कांग्रेससँगको तालमेलमा आफू लोकतान्त्रिक गठबन्धनबाट वाम गठबन्धनका विरुद्ध उठेकाले कांग्रेस समर्थकहरूले स्वाभाविक रूपमा आफूलाई भोट हाल्नुपर्ने थापाको चुनावी आग्रह अन्यत्रजस्तै रामकाजीको अघिल्तिर पनि दोहोरियो । कांग्रेस र राप्रपाको साझा उम्मेदवार हुँ म विक्रमले मतदाताहरूसँग भन्दै आएका छन्, त्यसैले वाम गठबन्धनलाई परास्त गर्न यहाँहरू सबैको साथ हामीलाई चाहिन्छ ।वाम गठबन्धनका उम्मेदवार रामवीर मानन्धर पनि कंग्रेसका मतदातालाई आफूतिर तान्न सक्रिय छन् । उनी र उनको टिम रामकाजीजस्ता मतदाताकोमा पुगेर राप्रपाभन्दा एमाले नै अग्रगामी शक्ति भएकाले भोट आफूतिर हाल्न आग्रह गरिरहेका छन् । यही प्रक्रियामा अचेल ज्यादा सक्रिय भएर लागेकी छन् विवेकशील साझाकी उम्मेदवार अनुपा श्रेष्ठ । कांग्रेसको उम्मेदवार नभएकाले दोधारमा रहेका मतदाताहरूको मत आफूतिर तान्न श्रेष्ठ लागिपरेकी छन् । यहाँ कांग्रेसको उम्मेदवार नहुनु मेरा लागि ठूलो प्सस प्वाइन्ट हो, कान्तिपुरसँग कुरा गर्दै उनले भनिन्, युवा पुस्ताबाट त मलाई पहिल्यै समर्थन मिलेकै थियो, जहाँजहाँ गए पनि पुराना र पाका कांग्रेस समर्थकले पनि मलाई नै भोट हाल्छु भन्नुभएको छ ।मतदाता सुरक्षित गर्ने र अन्य मतदातालाई आफूतिर तान्ने होडमा लोकतान्त्रिक र वाम गठबन्धन लागिरहेका छन् । विवेकशील साझा भने युवालाई अपिल गर्दै दुवै गठबन्धनको मत आफूतिर तान्ने दाउमा छ । वाम गठबन्धनका मानन्धर पछिल्लो संविधानसभाको चुनावमा पनि विजयी भएका उम्मेदवार हुन् । थापा समानुपातिकबाट राप्रपाबाट सभासद भएका थिए, जो हाल महिला, बालबालिका तथा समाजकल्याण मन्त्री छन् । अनुपा भने दुई दशकको पत्रकारितापछि विवेकशील साझामार्फत राजनीतिमा होमिएकी हुन् । पटकपटक जितिसकेका र केही गर्न नसकेका पुराना दल र नेतादेखि वाक्कदिक्क भएकाले मानिसहरू स्वत: आफूतिर आकर्षित हुने विवेकशील साझाको विश्लेषण छ । उनीहरू यसै भनेर मतदातालाई रिझाउन लागिपरेका छन् । अनुपा पनि त्यही मन्त्र फुक्दै क्षेत्रपाटीदेखि नागार्जुनसम्मका मतदातालाई भेट्न तल्लीन छिन् । मतदाताहरू भने चुनावका बेलामा वाचा सबैले गर्ने र जितेपछि फेरि फर्केर नआउने नेताको चालादेखि वाक्क छन् । रामवीर अहिले आएर हात जोड्दै भोट मागिरहेका छन्, बालाजु वनस्थलीका हरिप्रसाद घिमिरे भन्छन्, पहिला पनि यसै गरी आएका थिए भोट माग्न, त्यसपछि उनलाई आक्कलझुक्कल टीभीमा बाहेक कहीँ देखिएन । आँखै हेर्न नसकिने गरी उड्ने धूलो, गाडी नै हाँक्न नमिल्ने गरी बिग्रेका खाल्डैखाल्डा परेका सडक, कहिल्यै पानी नआउने धारा र सासै फेर्न नहुने गरी निस्कने धूवाँको मुस्लोबाट आफूहरू आजित भएको र त्यो जसले हटाउन सक्छ भोट उसैलाई दिने यस क्षेत्रमा पर्ने महानगरका बासिन्दाहरू बताउँछन् । उनीहरूको मतदातासँग अपेक्षा पनि यही छ । रामवीर र विक्रमबहादुरको वाचा पनि काम गरिदिउँला भन्ने छ । तर अनुपा भने यसलाई नपत्याउन भन्दै मतदाताकोमा पुगिरहेकी छन् र भनिरहेकी छन्, उनीहरूले गर्ने भए यसअघि नै गरिसक्थे, अब नयाँलाई मौका दिनुस् ।काठमाडौं क्षेत्र नं ७ मा महानगरपालिकाका १६, १७, १८ र २५ गरी चार वडा पर्छन् । बाँकी भाग काँठ क्षेत्रमा पर्ने नागार्जुन नगरपालिकाका वडाहरू १, २ र ३ तथा तारकेश्वर नगरपालिकाका वडाहरू ३, ४ र ५ वडा छन् । यी दुवै ठाउँका मतदाताको माग भनेको विकास नै हो । यो क्षेत्रमा ५८ हजार ५ सय ५७ कुल मतदाता रहेकोमा स्थानीय चुनावका आधारमा एमालेको १३ हजार, कांग्रेसको १० हजार र राप्रपाको २ हजार मत छ । गठबन्धनअनुसार मत खस्ने र आफूले जित्ने राप्रपाको ठम्याइ छ भने कंग्रेसले राप्रपालाई भोट नहाल्ने भएकाले आफ्नो जित पक्काजस्तै भएको वाम गठबन्धनको ठम्याइ छ । विवेकशील साझाको भने निचोड बेग्लै छ । कंग्रेसका मतदाताले राप्रपालाई भोट नहाल्ने र वाम गठबन्धनका मतदाता पनि रामवीरप्रति बढी असन्तुष्ट भएकाले आफ्नो पक्षमा जनमत ज्यादा भएको विवेकशीलको ठम्याइ छ ।"
आयोगको पत्र मन्त्रालयबाटै गायब,"काठमाडौं निर्वाचन आयोगले सम्बन्धन दिन असहमति दिएको पत्र सीटीईभीटीलाई कात्तिक दोस्रो साता पठाए पनि शिक्षा मन्त्रालयले गायब बनाएको पाइएको छ । आयोगले निर्वाचन अवधिभर मात्रै सहमति नभएको व्याख्या गरेर चुनाव सकिएपछि निर्णय कार्यान्वयन गर्न असहमति पत्र नै गायब पारेको जानकारी स्रोतले दिएको छ ।सीटीईभीटी परिषद्ले असोज २२ मा बसेको बैठकले २५ वटा संस्थालाई ३४ वटा कार्यक्रम सञ्चालन गर्न सम्बन्धन दिने निर्णय गरेको थियो । उक्त निर्णयको असोज २४ मा आयोगमा सहमति माग गरे पनि आयोगको कात्तिक ७ को बैठकले सहमति नदिने निर्णय गरेको थियो । आयोगको निर्णय कात्तिक ८ मै शिक्षा मन्त्रालय पठाएको हो । मन्त्रालयले उक्त पत्र सीटीईभीटी पठाउनुको सट्टा गायब बनाएको हो । पत्र गायब बनाएको समाचार कान्तिपुरमा आएपछि सीटीईभीटीका सदस्यसचिव पुष्परमण वाग्ले पत्र खोज्दै शिक्षा मन्त्रालय समेत पुगे । आयोगबाट पठाएको पत्र मन्त्रालयको उच्च शिक्षा तथा प्राविधिक महाशाखामा गए पनि नपाएको वाग्लेले बताए । आयोगको निर्णय कार्यान्वयन गर्न तयार छौं, उनले भने, हामीले बुधबारसम्म पनि चिठी पाएका छैनौं । एक महिनाअघि आयोगबाट पठाएको पत्र सम्बन्धनको निर्णय गर्ने निकायमा नपुग्नुले आर्थिक चलखेल जोडिएको पाइएको छ । मन्त्रालय स्रोतका अनुुसार आयोगबाट आएको पत्र मन्त्रीले लगेका छन् । शिक्षामन्त्री गोपालमान श्रेष्ठले पत्र आए पनि आफूले समेत नदेखेको भन्दै टार्ने गरेका छन् । पत्र मन्त्रीले राखेका छन्, स्रोतले भन्यो, किन राखेको हो ? हामीले पनि बुझ्न सकेनौं । मन्त्रीका स्वकीय सचिव मेखलाल श्रेष्ठले निर्वाचनपछि आयोगले पठाएको पत्रअनुसार असोज २२ मा गरिएको निर्णय खारेज गर्ने बताए ।शिक्षामन्त्री अध्यक्ष रहेको सीटीईभीटी परिषद्को १४७ औं बैठकले निर्वाचन आचारसंहिताविपरीत सम्बन्धन दिएको थियो । आयोगले उक्त निर्णयको असहमति जनाए पनि खारेजी भएको छैन । निर्वाचन सकिएपछि सम्बन्धनको निर्णय कार्यान्वयन गर्न खोजिरहेको सीटीईभीटी स्रोतले जनाएको छ ।"
एचआईभी संक्रमितमाथि विभेद,"काठमाडौं असुरक्षित यौनसम्पर्कबाहेक, सँगै बस्दा, खाँदा, पढदा यो रोग सर्दैन भन्ने चेतना हुँदाहुँदै पनि संक्रमितमाथि सामाजिक विभेद हट्न सकेको छैन । संक्रमितमाथि सामाजिक लाञ्छना हट्न नसकेकै कारण यो रोग निर्मूल पार्न चुनौती भइरहेको शुक्रराज ट्रपिकल तथा सरुवा रोग अस्पतालका सरुवा रोग विशेषज्ञ डा अनुप बाँस्तोलाले बताए । रोगीलाई समाजले त बहिस्कार गरेकै छ, उनीहरू स्वास्थ्यर्मीबाटै पनि अपहेलित भइरहेका छन्, डा बास्तोलाले भने ।यस्ता रोगीलाई स्वास्थ्यर्मीले सकभर हेर्न नमान्ने, उपचारका लागि अन्तैको अस्पतालमा रेफर गरिदिने, बोल्दा अपशब्द प्रयोग गर्ने गरेको संक्रमितहरू गुनासो गर्छन् । संक्रमितहरूमाथि विभेद भएकै कारण उनीहरू आफ्नै थातथलोमा सम्मानका साथ बाँच्ने अधिकारबाट पनि वञ्चित छन् । विभेद खप्न नसकेकै कारण एचआईभी संक्रमितहरू आफ्नै गाउँठाउँबाट पलायन भए, लुकिलुकी उपचार गर्न आइरहेका छन्, डा बाँस्तोलाले भने ।विश्वमा एचआईभी पत्ता लागेको ३६ वर्ष भयो । यतिका वर्षमा यो रोग निदानका लागि धेरै औषधि र प्रविधिका विकास भए । उपचारमा समेत बिरामीको पहुँच बढेको छ । राष्ट्रिय एड्स तथा यौनरोग नियन्त्रण केन्द्रका निवर्तमान निर्देशक डा तरुण तरुण पौडेल भन्छन्, समुदायबाट रोगीमाथि भइरहेको भेदभावमा कमी ल्याउन सकिएमा एचआईभी महामारीको जोखिम न्यून भएरै जान्छ, यसका लागि जनमानसमा चेतना र शिक्षाको पहुँच बढाउँछौं । विश्व स्वास्थ्य संगठनका अनुसार संसारभर तीन करोड ६७ लाख व्यक्तिहरूमा एचआईभीको संक्रमण छ । नेपालमा भने ३२ हजार सात सय ३५ मा यसको संक्रमण छ । महिलाभन्दा पुरुष यो रोगबाट संक्रमित भएको केन्द्रको तथ्यांक छ । नेपालका ७० प्रतिशत संक्रमितलाई असुरक्षित यौन सम्पर्कको कारण यो रोग सर्ने गरेको केन्द्रका निर्देशक डा विकास लामिछानेले बताए । यौनकर्मी, लागूऔषध प्रयोगकर्ता, तेस्रोलिंगी, वैदेशिक रोजगार र संक्रमित आमाबाट जन्मने बच्चा एचआइभीको उच्च जोखिममा छन्, डा लामिछानेले भने । संक्रमितका लागि देशभर ६८ वटा एआरभी सेन्टर छन् । सरकारले सेन्टरबाट संक्रमितलाई नि:शुल्क उपचार र औषधि सेवाको व्यवस्था गरेको छ । रोगबारे समुदायले थाहा पाउला भनेर कुनै पनि बिरामीले आफू बस्ने ठाउँको सेन्टरबाट उपचार नलिने प्रवृत्ति रहेको डा पौडेल बताउँछन् । नजिकबाट उपचार नलिँदा उनीहरूले नियमित औषधि खान पाउँदैनन्, बन्दहडतालका समयमा उपचार केन्द्रसम्म पुग्न सक्दैनन्, उनले भने । केन्द्रको तथ्यांकअनुसार संक्रमितमध्ये ४० प्रतशित मात्रै एआरभी उपचारमा संलग्न छन् । राजधानीमा मात्रै १२ सयले एआरभी उपचार लिइरहेको शुक्रराज ट्रपिकल तथा सरुवा रोग अस्पतालको तथ्यांक छ । उपचार लिनेहरू सामान्य छन्, आफ्नो जीविकोपार्जन आफैं गरिरहेका छन्, डा बाँस्तोलाले भने, यो रोग पूर्णरूपमा रोकथाम गर्न सकिन्छ नियमित उपचार पाएमा सामान्य मान्छेको जत्तिकै आयु हुन्छ । लागूऔषध प्रयोगकर्ताले औषधि र नशा सँगै लिने प्रवृत्तिका कारण उनीहरूको उपचार व्यवस्थित हुन नसकिरहेको उनले बताए ।"
माओवादी केन्द्रका कार्यकर्ता पक्राउ,"उदयपुर कांग्रेसका तर्फबाट क्षेत्र २ का प्रतिनिधिसभा सदस्य उम्मेदवार नारायणबहादुर कार्की सवार जिपमा बम विस्फोट गरेको आरोपमा प्रहरीले माओवादी केन्द्रका कार्यकर्तासहित २ जनालाई पक्राउ गरेको छ ।बुधबार कार्कीसहित ९ जना चढेको बा१५च ७८०६ नम्बरको बोलेरो जिपमा विस्फोट भएको थियो । प्रहरीले त्यसमा संलग्न भएको आरोपमा उदयपुरगढी गाउँपालिका७ का माओवादी कार्यकर्ता बलबहादुर मगर र नेत्रविक्रम चन्द (विप्लव) नेतृत्वको नेपाल कम्युनिस्ट पार्टी (नेकपा) का जिल्ला सेक्रेटरी बाबुराम सुवेदीलाई पक्राउ गरेको हो । मगरलाई त्रियुगा नगरपालिका७ र सुवेदीलाई वेलका नगरपालिकाको लालबजारबाट पक्राउ गरिएको जिल्ला प्रहरी प्रमुख एसपी नवराज भट्टले बताए । पक्राउ परेका मगर स्थानीय तह निर्वाचनमा उदयपुरगढी गाउँपालिका७ मा माओवादी केन्द्रबाट सदस्यको उम्मेदवार भएर पराजित भएका थिए, एसपी भट्टले भने, कार्कीको गाडीमा विस्फोट गराई लुकेर बसेको सुराकीका आधारमा मगरलाई भण्टाबारीबाट पक्राउ गर्यौं । मगरविरुद्ध वम विस्फोट गराई विध्वंसात्मक गतिविधिमा संलग्नको आरोपमा मुद्दा दर्ता गर्ने गरी अदालतबाट म्याद लिएर कारबाही अगाडि बढाइएको प्रहरीले जनायो । विस्फोटको घटनापछि जिल्लामा सुरक्षा व्यवस्था कडा पारिएको छ । सेना, सशस्त्र र नेपाल प्रहरीले बाक्लो गस्ती गरिरहेका छन् । तर अहिले पनि कांग्रेस उम्मेदवारले सुरक्षित महसुस गर्न नसकेको क्षेत्र १ का प्रदेशसभा (ख) का उम्मेदवार हिमाल कार्कीले बताए । सुरक्षाकर्मी परिचालन गरिएको भनिए पनि सुरक्षित भने महसुस गर्न सकिएको छैन, उनले भने । चुनावी प्रचारका लागि कटारीबाट उदयपुरगढीको नेपालटार बजारतर्फ आउँदै गर्दा उदयपुरगढी गाउँपालिका ५ र ६ को सिमानामा पर्ने दनुवारबेंसीमा कार्की चढेको जिप एम्बुसमा परेको थियो । घटनामा उम्मेदवार कार्की, उदयश्री क्याम्पस कटारीकी स्ववियु सभापति मीरा कटुवाल, चालक राजन कार्की, ७० वर्षीया वृद्धा धनमाया धौलाकोटी, प्रहरी हबल्दार कृष्णबहादुर श्रेष्ठ, जवान कालिदास श्रेष्ठ र पत्रकार नवराज पौडेल गम्भीर घाइते भएका थिए । यस्तै मंगलबार प्रदेशसभा उम्मेदवार हिमाल कार्की र त्यही साँझ क्षेत्र १ का प्रतिनिधिसभा उम्मेदवार तथा पूर्वसहरी विकासमन्त्री डा नारायण खडकालाई लक्षित गरेर त्रियुगा नगरपालिका १० बाबरीमा माइन बम विस्फोट गराइएको थियो । उपचार हुँदैत्रिविवि शिक्षण अस्पताल महाराजगन्ज काठमाडौंमा उपचार गराइरहेका उम्मेदवार कार्कीको दाहिने खुट्टामा स्टिल रड राखिएको उनका छोरा निरजले बताए । दायाँ खुट्टा भाँचिएकाले स्टिल रड राखिएको छ । बायाँ खुट्टामा प्लास्टर गरिएको छ, उनले भने ।त्यसैगरी गम्भीर घाइते कटुवालको दाहिने खुट्टाको घुँडामुनिको भाग काटिएको छ । चालक कार्कीको पनि खुट्टा भाँचिएकाले प्लास्टर गरिएको छ । वृद्धा धौलाकोटी र पत्रकार पौडेलको अवस्था भने सामान्य रहेको निरजले बताए । विस्फोटमा घाइते भई उपचार गराइरहेका उम्मेदवार कार्कीलगायतका घाइतेलाई प्रधानमन्त्री शेरबहादुर देउवाले बिहीबारै भेटेका छन् । प्रचारको जिम्मा खतिवडालाईयस्तै उम्मेदवार कार्की विस्फोटमा गम्भीर घाइते भएपछि त्यस क्षेत्रको निर्वाचन परिचालनको जिम्मा नेता रामहरि खतिवडालाई दिइएको छ । कार्कीले प्रचारप्रसारसहितका गतिविधि गर्न नसक्ने अवस्था भएकाले खतिवडालाई जिम्मेवार दिएको कांग्रेसले जनाएको छ । पार्टी सभापतिसमेत रहेका प्रधानमन्त्री शेरबहादुर देउवाले प्रचारको जिम्मेवारी मलाई दिनुभएको छ, ओखलढुंगाबाट कांग्रेसका प्रतिनिधिसभाका उम्मेदवारसमेत रहेका नेता खतिवडाले भने, आजैदेखि उदयपुर क्षेत्र २ को निर्वाचन प्रचारप्रसार र परिचालनको काम सुरु गरेको छु ।नेकपाका ९ जना पक्राउप्यूठान नेत्रविक्रम चन्द्र नेतृत्वको नेकपाका ९ कार्यकर्ता पक्राउ परेका छन् । निर्वाचनविरोधी गतिविधिमा संलग्न भएको भन्दै उनीहरूलाई जिल्ला प्रहरी कार्यालयको टोलीले नियन्त्रणमा लिएको हो । जिल्लाका विभिन्न स्थानबाट यसअघि ६ जना र बुधबार ३ जना पक्राउ गरिएको प्रहरीले जनाएको छ । पछिल्लोचोटि पक्राउ पर्नेमा रेशम सुनार, मोहन विष्ट र जुद्ध भण्डारी रहेको जिल्ला प्रहरी प्रमुख राजेन्द पोख्रेलले बताए । यसअघि हरि बस्नेत, गिरुप्रसाद भुसाल, पदमप्रसाद पोख्रेल, जायश्वर आचार्य, पदम पुन र मनबहादुर विक पक्राउ परिसकेका छन् । उक्त पार्टीका अन्य नेताकार्यकर्तासमेत निगरानीमा रहेको पोख्रेलले जानकारी दिए ।उम्मेदवारको घरमा प्रेसरकुकर बममुगु कांग्रेसका प्रतिनिधिसभा उम्मेदवार हस्तबहादुर मल्लको पुख्र्याैली घरमा प्रेसरकुकर बम भेटिएको छ । छायानाथ रारा नगरपालिका१ श्रीनगर छल्यालबाडास्थित घरको आँगनमा बिहीबार बिहान बम भेटिएको प्रहरीले जनाएको छ ।बालबालिकाले बम देखेपछि परिवारका अन्य सदस्यलाई खबर गरेका थिए । बम भेटिएपछि गाउँमा त्रास फैलिएको छ । सेनाको टोलीले पाखोबारीमा लगेर बम निष्क्रिय पारेको प्रमुख जिल्ला अधिकारी उमाकान्त अधिकारीले बताए । यहाँ पहिलो चरणमा गत आइतबार चुनाव भएको थियो ।"
मतपेटिका थन्क्याएर प्रचारमा,"बैतडी मतपेटिका थन्क्याएर यहाँका नेताकार्यकर्ता तराई झरेका छन् । उनीहरू दोस्रो चरणमा चुनाव हुने तराईका जिल्लातर्फ गएका हुन् । त्यहाँ पुगेर आफ्ना पार्टीका उम्मेदवारको पक्षमा प्रचार गर्न थालिसकेका छन् ।कांग्रेस, एमाले, माओवादी केन्द्र र राप्रपाका अधिकांश नेताकार्यकर्ता कञ्चनपुर र कैलाली गएका हुन् । केही छिमेकी जिल्ला डडेलधुराका आफ्ना उमेदवारको प्रचारमा हिँडेका छन् । जिल्ला सदरमुकाममा राखिएका मतपेटिका कुर्न सुरक्षाकर्मीसँगै केही अगुवा कार्यकर्ता खटाएका छन् । मतदाता परिणामको आकलनमा व्यस्त हुँदा उम्मेदवारसहित नेताहरू बाकसभित्र हिसाब रहेको भन्दै दोस्रो चरणमा चुनाव हुने जिल्लामा खटिएको बताउँछन् ।यहाँका अधिकांशको कैलाली र कञ्चनपुरमा दोहोरो बसाइ छ । तराई बस्ने इस्टमित्र र आफन्तसम्म भोट मागिरहेको उनीहरूले बताए । सोमबार मतपेटिका भण्डारण सकेर अधिकांश नेता अर्को दिनै हिँडेका थिए । वाम गठबन्धनका अधिकांश नेता कार्यकर्ता भने डडेलधुरामा बढी केन्द्रित छन् । लोकतान्त्रिक गठबन्धनका नेता कञ्चनपुर र कैलालीतर्फ बढी गएका छन् । कांग्रेसका प्रतिनिधिसभा उम्मेदवार तथा वाणिज्य मन्त्री नरबहादुर चन्द कञ्चनपुर ३ मा पुगेका छन् । एमालेका दामोदर भण्डारी डडेलधुरामा छन् । कञ्चनपुर प्रतिनिधिसभामा बैतडी पुख्र्यौली घर भएका ४ जना नेता उम्मेदवार छन् । २ जना कांग्रेस र २ जना वाम गठबन्धनबाट उम्मेदवार बनेका हुन् । कांग्रेस उम्मेदवार र नेताकार्यकर्ता कञ्चनपुरमा रमेश लेखक, एनपी सावद, दिवानसिंह विष्ट र कैलालीमा आरजु देउवालगायतको प्रचारमा हिँडेका छन् । एमाले र माओवादी केन्द्रका नेता भने कञ्चनपुरमा दीपकप्रसाद भट्ट, नरबहादुर धामी र डडेलधुरामा खगराज भट्टलगायतको प्रचारमा व्यस्त छन् । माओवादी केन्द्रबाट बैतडी प्रदेशसभा क का उम्मेदवार प्रेमप्रकाश भट्टले तीन दिनदेखि डडेलधुराको जोगबुढा क्षेत्रमा रहेको बताए । मैले पाएका मत बाकस खोलेपछि थाहा हुन्छ, अहिले गठबन्धनको प्रचारमा डडेलधुरा पुगेको छु, उनले भने । सदरमुकाम नजिकका कार्यकर्ताले आलोपालो गर्दै मतपेटिका राखेको स्थानमा पहरा दिइरहेका छन् । सबै नेता तराई हिँडेका छन्, बुधबारसम्म जिल्ला फर्किन्छन्, कांग्रेस बैतडी २ का क्षेत्रीय सचिव शिवराज भट्टले भने, यहाँ रहेका कार्यकर्तासमेत एकदुई दिनका लागि जाने तयारीमा छौं । फर्किए मनाङी लमजुङ पहिलो चरणअन्तर्गत गत आइतबार मतदान गर्न आफ्नो गाउँघर गएका मनाङी धमाधम तल्लो क्षेत्र झर्न थालेका छन् । उनीहरू जिप चढेर बेंसीसहर झर्न थालेका हुन् । मनाङीलाई भोट हाल्न कांग्रेस र एमाले उम्मेदवारले जिप रिजर्भ गरेरै लगेका थिए । अहिले बेंसीसहर हुँदै काठमाडौं वा गन्तव्यमा पुर्याउन पनि उम्मेदवारले नै खर्च गरेको एक स्थानीयले बताए । मनाङमै बसोबास गरिरहेका पनि जाडो छल्न बेंसी झर्न थालेका छन् । काठमाडौंबाट भोट हाल्न मनाङ आएकाहरू झर्न थालेको नेस्याङ गाउँपालिकास्थित टंकीमनाङ घर भएका पाल्साङ गुरुङले बताए । उत्साहका साथ ठूलो संख्यामा काठमाडौं बस्ने मनाङी जिल्ला भित्रिएका थिए । अहिले सबै फर्कन थालेका छन्, उनले भने । मनाङको नेस्याङ, नारफू, चामे र नेस्याङ गाउँपालिकाका अधिकांश मतदाता काठमाडौंमै बस्छन् । अघिल्लोपटक स्थानीय तहमा मतदान नगरेका समेत गाउँ आएको मनाङकै पाल्देन गुरुङले बताए । प्रमुख जिल्ला अधिकारी हरिप्रसाद पन्तले भोट हाल्न गाउँ फर्केका मनाङीले प्रशासनबाट बनाउनुपर्ने कागजातपत्र बनाएर लगेको बताए । प्रतिनिधि र प्रदेशसभा निर्वाचनका लागि हिमाली जिल्ला मनाङमा देशमै सबैभन्दा कम ५ हजार ८ सय ८१ मतदाता थिए ।"
हिंसात्मक गतिविधि रोक,"दोस्रो चरणको प्रतिनिधिसभा र प्रदेशसभाको निर्वाचन नजिकिँदै जाँदा जनधनकै क्षति गराउने बम विस्फोटको घटना बाक्लिँदै गएको छ । दाङको तुलसीपुरमा आयोजित चुनावी सभालाई लक्षित गरी गराइएको बम विस्फोटमा परी एक जनाको ज्यान गइसकेको छ, थुप्रै घाइते भएका छन् । पहिलो चरणको मतदान शान्तिपूर्ण ढंगले सम्पन्न गराएको सरकारले शृंखलाबद्ध विस्फोटको निरन्तरताका कारण मतदानअघिपछिको समयमा पनि सुरक्षा व्यवस्थापनलाई विशेष ध्यान दिनुपर्ने खाँचो देखिएको छ । चुनाव बिथोल्ने नियतले आमनागरिकलाई आतंकित पार्ने गरी बम विस्फोटका घटना निरन्तर भइरहँदा कुनै पक्षले पनि जिम्मेवारी नलिनु विडम्बनापूर्ण छ । सरकारबाट पनि यसमा संलग्नबारे स्पष्ट धारणा आउन सकेको छैन । विगतको पृष्ठभूमि, शंकास्पद गतिविधि र चुनाव बहिष्कारका कारण नेत्रविक्रम चन्द नेतृत्वको नेकपा नै यसमा संलग्न रहेको अनुमान गरिएको छ । यसमा नेकपाको संलग्नता छैन भन्न सकिने आधार पनि छैन । यतिबेला नेकपाको मौनताको फाइदा अर्को कुनै समूहले उठाउने जोखिम पनि छँदै छ । जसले जसरी र जुन उद्देश्यका साथ गरेको भए पनि व्यक्ति अंगभंग हुने र ज्यानै जाने गरी गराइएका यस्ता विस्फोट आपराधिक क्रियाकलाप हुन् । यस्ता क्रियाकलापबाट कुनै राजनीतिक औचित्य पुष्टि हुन सक्दैन । यो चुनाव बिथोल्न खोज्नु भनेको दशकौंदेखिका विभिन्न आन्दोलनबाट प्राप्त उपलब्धि संस्थागत गरिएको संविधान कार्यान्वयनमा भाँजो हाल्ने प्रयत्न हो । विस्फोट प्राय: उम्मेदवार र चुनावी सभा लक्षित छन् । उम्मेदवार चढेको गाडी, उनीहरूको घर र सभालाई लक्षित गरेर विस्फोट गराइएका छन् । दाङको तुलसीपुरमा प्रधानमन्त्री शेरबहादुर देउवाले सम्बोधन गर्न लागेको सभामै मंगलबार विस्फोट भयो जुन घटनामा म्यादी प्रहरी २३ वर्षीय विनोद चौधरीको ज्यानै गएको छ भने नौ जना घाइते भए । बुधबार मात्रै उदयपुरको दनुवारबेसीमा विस्फोट हुँदा कांग्रेसका प्रतिनिधिसभा सदस्य उम्मेदवार नारायणबहादुर कार्कीसहित सात जना घाइते भएका छन् । कार्की चढेको बा१५च ७८०६ नम्बरको जिप विस्फोटमा परेको हो । चुनावी प्रचारप्रसार बाक्लिँदै जाँदा विभिन्न राजनीतिक दलका शीर्ष नेता, मन्त्रीलाई समेत लक्षित गरी विस्फोट गराइएका छन् । प्रधानमन्त्री र मन्त्री उपस्थित सभा र सवार गाडी विस्फोटको निसानामा पर्नुले राज्यको सुरक्षा व्यवस्थापन कति कमजोर रहेछ भन्ने देखाउँछ । यसले खासगरी सुरक्षा निकायको सूचना संयन्त्रमाथि प्रश्न खडा गरेको छ । चुनावविरोधी गतिविधिमा लागेको आरोपमा थुप्रै पक्राउ परे पनि विस्फोट गराउने क्रियाकलापमा संलग्न अधिकांश व्यक्ति सुरक्षा निकायको आँखा छल्न सफल देखिन्छन् । तीन साताअघि सुरु भएको चुनावलक्षित विस्फोटका घटना नियन्त्रण हुनुको साटो बढ्दै जाँदा सरकार उति गम्भीर छैन कि भन्ने संशय गर्नुपर्ने अवस्था पनि छ । सरकारको गम्भीरतामाथि प्रश्न गर्ने ठाउँ किन पनि छ भने यो संवेदनशील घडीमा समेत शान्तिसुरक्षा व्यवस्थापनमा प्रमुख जिम्मेवारी निर्वाह गर्ने गृह मन्त्रालय स्वतन्त्र राजनीतिक नेतृत्वविहीन छ । गृह मन्त्रालयको जिम्मेवारी प्रधानमन्त्री देउवा आफैंले लिएका छन् तर पार्टी सभापति एवं प्रतिनिधिसभाको उम्मेदवारसमेत रहेकाले उनले गृहलाई समय दिनै सकेका छैनन् । आम नागरिकमा आतंक सिर्जना गर्ने गरी विस्फोट भइरहेको सन्दर्भमा आसन्न चुनावमा शान्तिसुरक्षाको प्रत्याभूति दिलाउन पनि प्रधानमन्त्री देउवाले सक्षम व्यक्तिलाई गृहमन्त्री तोक्न अत्यावश्यक छ । जिउधनमै क्षति पुग्ने गरी विस्फोट गराउँदै आएको नेकपा होस् वा अरू कुनै समूह, राजनीतिक उद्देश्य भए पनि यस्ता गैरजिम्मेवार क्रियाकलापबाट प्राप्ति हुँदैन भन्ने उनीहरूले बुझ्नुपर्छ र यस्ता क्रियाकलाप तत्काल बन्द गर्नुपर्छ । सरकारले पनि अहिले सिर्जित सुरक्षा चुनौती सामना गर्न रणनीति बदल्नुपर्छ । आतंक फैलाउने यस्ता क्रियाकलाप नियन्त्रणमा दृढताका साथ अघि बढ्दै आम नागरिकमा शान्ति, सुरक्षाको प्रत्याभूति दिलाउन सक्नुपर्छ । प्रतिनिधिसभा र प्रदेशसभाको निर्वाचन शान्त र भयरहित वातावरणमा सफल पार्दै संवैधानिक संक्रमण टुंग्याउन पनि सुरक्षा व्यवस्थापनमा सरकार गम्भीर बन्न अत्यावश्यक छ ।"
चुनावीतन्त्र कि लोकतन्त्र ?,"यसपाली नेपाल चुनावमय भएको छ । तीन चरणमा स्थानीय सरकारको चुनाव सम्पन्न भएको र अब केन्द्र र प्रदेशका लागि दुई चरणमा चुनाव भइरहेको छ । चुनाव सम्पन्न गर्न सम्पूर्ण साधनस्रोत राज्यस्तरबाट र दलीय तथा व्यक्तिगत आधारमा खन्याइएको छ । धेरैको आशा छ, यस्ता चुनावले देशमा राजनीतिक स्थिरता आउने, विकासको गति तीव्र हुने र जनताका सानाठूला चाहना र आकांक्षा पूरा हुनेछ । मुख्य दलका घोषणापत्र पुस्तकका रूपमा देखापरेका र सबै किसिमका आश्वासन र प्रतिज्ञाले यी भरिएका छन् । चुनाव जसरी पनि जित्ने रणनीति र मनोविज्ञानले ग्रसित दलका नेता चुनावी अभियानमा लागेका छन्, जुन राजनीति गर्नेका लागि स्वाभाविक हो ।यस पल्टको चुनाव धेरै किसिमले उल्लेखनीय छ । पहिलो, जनताका प्रतिनिधि आफैले बनाएको संविधान अन्तर्गत यी चुनाव भइरहेका छन् । यसमा जनता पूर्णरूपले सार्वभौम छन् भन्ने यकिन गरिएको छ । गणतन्त्र, समावेशी लोकतन्त्र र धर्मनिरपेक्षता आदि आधुनिक लोकतन्त्रका आधार हुन् भने यी मान्यता अघि बढाउन र रक्षा गर्न आवधिक निर्वाचन आवश्यक सर्त र प्रक्रिया हुन् । यसले कानुनी वैधताका साथै उत्तरदायी शासनतन्त्रको अभ्यास गराउँछ ।दोस्रो, राजनीतिक दलका नेताहरूको संविधानसभाप्रतिको प्रतिबद्धताले दोस्रो संविधानसभाको चुनाव गराई संविधान बनाउनु र आज त्यसको कार्यान्वयनमा लाग्नु सराहनीय कार्य हो । संविधान धेरै अर्थमा पूर्ण नभए पनि यसले लोकतन्त्रलाई बढी जनमुखी बनाउने गन्तव्य निर्धारण गरेको छ । तेस्रो, जनताको धैर्य र लोकतान्त्रिक परिपाटी माथिको विश्वास हो । यतिका चुनावमा पनि जनता सहभागी भइरहेका र अब राजनीतिक दलका आश्वासन कति साँचो र कति झुठो ठम्याउनतिर लागेका छन् । चुनावका सिलसिलामा सर्वसाधारण मतदाताले दिएका भनाइले अब दलका नेतालाई बढी संवेदनशील बनी जनचाहना पूरा गर्न बाध्य पार्नेछन् । तर चुनावले मात्र लोकतन्त्र बलियो र स्थिर नहुने धेरै कारण छन्, जसलाई विश्वका अनेक देशमा हालसालै भइरहेका घटनाचक्रले देखाइरहेका छन् । राजनीतिक दलहरूका पृष्ठभूमि, सिद्धान्त, रणनीति, नेतृत्व, संगठन र भित्री तथा बाहिरी परिवेशले आजको लोकतन्त्रको स्थायित्व र भविष्य निर्धारण गर्छ । लोकतन्त्र संस्कार निर्माण गर्ने परिपाटी र विधा दुवै भएकाले हाम्रा अभ्यासले त्यस्तो संस्कार बनाउन कस्तो भूमिका निर्वाह गर्छ, लोकतन्त्रको भविष्य निर्धारण त्यसैले गर्छ । राजनीतिक दलका नेताले कस्तो चुनाव गराउने, सर्वसाधारण जनताका लागि पनि त्यस्ता चुनाव सहज हुनसक्छन्सक्तैनन्, ज्यादै थोरै पैसामा चुनाव उठ्न सकिन्छसकिंँदैन र चुनावद्वारा बन्ने सरकार र प्रतिपक्षले जनताका आधारभूत आवश्यकता पूरा गर्छन्गर्दैनन् र स्थिरतालाई देश निर्माण र जनहितमा लगाउन सक्छन्सक्तैनन् आदि कुराले अबको लोकतन्त्रको भविष्य निर्धारण गर्छ । नेपालका दलको स्थिति हेर्दा र संवैधानिक प्रावधानले गर्दा स्थिर र प्रभावकारी सरकार बन्ला भन्ने आधार कमजोर देखिन्छ । धेरैले केही दलबीच भएका गठबन्धनलाई सकारात्मक रूपमा हेरेका छन् । तर तालमेलको ध्येय चुनावी अंकगणित बढाई भावी सरकार बनाउने र माओवादी केन्द्रका लागि दलको अस्तित्व जोगाउने रणनीति भए यो धेरैसम्म चल्ला भन्न सकिन्न । मओवादी केन्द्र अन्ततोगत्वा विसर्जनका लागि तयार हुने भएमात्र यो वाम गठबन्धनको अर्थ लाग्ला । वामको अर्थ खालि कम्युनिस्टहरूलाई मात्र लाग्ने हो भने नेपालमा कम्युनिस्ट नै छैनन्, किनभने कम्युनिस्ट पार्टी खडा भएपछि नारा र झण्डामा कम्युनिस्ट लेखिए पनि व्यवहारमा संसदीय व्यवस्था पक्षधर नै देखिंँदै आएका छन् । मदन भण्डारीले प्रतिपादन गरेको बहुदलीय जनवादभन्दा धेरै पहिले कम्युनिस्ट पार्टीले २०१५ सालको संसदीय चुनावमा भाग लिई ४ सिट प्रतिनिधिसभामा पाएको थियो । पुष्पलाल गणेशमान सिंहसित चुनाव हारेका थिए । २०२७ सालतिरका झापाली या माले पनि रूपान्तरित भई बहुदलीय व्यवस्था (संसदीय) मानी नेपाली कांग्रेसभन्दा खाँट्टी लोकतान्त्रिक भएको घोषणा आजसम्म गरिरहेका छन् ।यदि दल या सरकार यथास्थितिवादी या प्रतिगमनकारी भए त्यसभन्दा फरक सिद्ध गर्न वाम या प्रगतिशील भन्न सकिएला । तर गठबन्धनकै आधारमा अरू दल विशेषगरी नेपाली कांग्रेसभन्दा फरक भएको मान्ने आधार छ्रैन । नेपाली कांग्रेस प्रत्येक आन्दोलन र त्यसपछिका कार्यकलापमा एमाले र माओवादीभन्दा भिन्न भएको देखिँंदैन । माओवादीको गणतन्त्रको एजेन्डा र अन्य कुरा स्वीकार गरी नेपाली कांग्रेसले नेतृत्व गरेकै सरकारले संविधान घोषणा गरेको हो । नेपाली कांग्रेसले नेतृत्व गरेका प्रत्येक आन्दोलनमा आफूलाई कम्युनिस्ट भन्न मनपराउनेहरू सहभागी भई सरकारसमेत सञ्चालन गर्दै आएका हुन् । तर नेपाली कांग्रेस र एमालेका कतिपय नेता पछि लर्बराएर प्रतिगमनकारी विचार पनि प्रवाह गर्नथाल्दा भने को प्रगतिशील भन्न नसकिने रहेछ । हुंँदाहुंँदा बीपी कोइरालाको कुनै खास समय र परिप्रेक्ष्यमा व्यक्त गरिएको रणनीतिक विचारलाई आज तिनै कांग्रेसीहरू आफू अनुकूलको व्याख्या गरी पाएका उपलब्धिको उपहास गर्दैछन् । बीपी कोइरालाको प्रगतिशील सोच आजका कुनै वामभन्दा पछि छैन । राजा बारेमा पनि उनले आफ्नो राजतन्त्र भन्ने लेखको निष्कर्षमा लेखेका थिए, यदि राजालाई जनता चाहिँंदैन भने जनतालाई पनि राजा चाहिँंदैन । राजा ज्ञानेन्द्रले अर्को २०१७ साल दोहोर्याउन खोज्दा उनलाई जनता नचाहिने प्रस्ट भयो र नेपाल गणतन्त्रको बाटोमा लाग्यो । आज नेपाली कांग्रेसले पनि जुन गठबन्धन गरेको छ, त्यो सैद्धान्तिक होइन । राजावादी र हिन्दुराष्ट्रवादी राष्ट्रिय प्रजातन्त्र पार्टी (नेपाल) या राप्रपा (प्रजातान्त्रिक) सितको सहकार्य संसदीय गणितका लागिमात्र गरिएको हो । किनभने कांग्रेसले राप्रपाको सिद्धान्त समाए ऊ प्रतिगमनकारी ठहर्छ, जुन आधुनिक लोकतन्त्रको मान्यता विरुद्ध हुन्छ । अब के यस्ता दुवै थरीका गठबन्धनले नेपालमा स्थिर सरकार बनाउलान् त ? यसको उत्तर सजिलो छैन । राजनीतिक महत्त्वाकांक्षा र लोकतान्त्रिक संस्कारको अभावमा आजका सन्दर्भमा स्थिर सरकार बन्ला भन्न सकिँंदैन । यदि तथाकथित वाम गठबन्धनको बहुमतको सरकार बने यसको कार्यशैली अर्धअधिनायकवादी हुने या यदि सरकार टिकाउन पुरानै खेल (फकाउने र जुटाउने) दोहोरिए चिरा परेको अधिनायकवादी प्रवृत्ति (फ्याक्चर्ड अथोरिटेरियनिजम) हावी हुनेछ । यसले अरू दलका भरमा सरकार चलाउनुपर्ने भए एकदलीय शैली कम हावी हुनेछ । आज विश्वमा गठबन्धनको सरकार सञ्चालन गर्न अप्ठ्यारो हुनथालेको छ । जर्मनी जस्तो विकसित देशमा पनि आज मर्केललाई सरकार बनाउन गाह्रो भएको छ र अन्त्यमा प्रतिपक्षी दल समाजवादीसित मिल्ने बाध्यता बढेको छ । त्यस्तै अन्य धेरै देशमा यस्ता समस्या देखिएका र त्यसको समाधानको बाटो अझै पहिल्याउन सकिएको छैन । नेपालको चिरा परेको राजनीतिक इतिहास छ, किनभने यहांँ संस्थागत विकसमा जोड दिई अघि बढ्नेभन्दा पनि तात्कालिक स्वार्थ र आत्मकेन्द्रित राजनीति हावी छ । दीर्घकालीन सोचको अभाव र संस्थागत प्रतिबद्धतामा ह्रास आएपछि व्यक्ति राजनीति हावी भइहाल्छ । यस्ता समस्या नेपालमा मात्र होइन, विश्वका सबै खाले तन्त्रमा आज मर्यादा र सिद्धान्तको राजनीति लोप हुनथालेको छ । त्यसैले लोकतन्त्रमा जसरी पनि चुनाव जित्ने, सरकार बनाउने र आफ्ना स्वार्थ रक्षा गर्ने हत्कण्डा प्रयोग गर्ने अभ्यास बढेको छ । यस्ता अभ्यासको न्यूनीकरण कसरी होला भन्न गाह्रो छ । तर खास दलको नेतृत्वमा लोकतान्त्रिक अभ्यासमा सुधार गरी केही समयका लागि साझा मुद्दा स्वीकारी सही अर्थ राख्ने राष्ट्रिय सरकार बनाउनसके देश विकासमा फड्को मार्ने वातावरण बनाउन सकिनेछ । यस्तो सरकारले जनताका आधारभूत समस्या समाधान गर्ने, रोजगारी सिर्जना गरी विदेशिने युवालाई बाहिर जान रोक्ने, भ्रष्टाचार रोक्न दृढ इच्छाशक्ति देखाउनुपर्ने र सामाजिक न्यायमा जोड दिई विद्यमान आर्थिक, सामाजिक, क्षेत्रीय र लैङ्गिक विभेद अन्त्य गर्नुपर्छ । यदि ५ वर्ष मुख्य दलको मिलीजुली सरकार बनी साझा विषय तय गरी अगाडि बढे जनमुखी लोकतन्त्र सार्थक हुनेछ ।धेरैले यसलाई कोरा कल्पना भन्लान् । तर आज भइरहेको खर्चिलो चुनावी शैली र सोचले नत विकास न जनमुखी लोकतन्त्रको भविष्य देखिन्छ । चुनावमा गरिएको यतिका खर्चले सक्षम, स्थिर र सही अर्थको लोकतान्त्रिक सरकार दिन सकिएन भने अब समस्या धेरै जटिल बन्दै गई संविधान नै धराशायी हुनेछ र दलको भविष्यसमेत जोखिममा पर्नेछ । किनभने यी दलको क्षमतामा अब धेरै प्रश्न उठिसकेका छन् । परम्परावादी दलीय व्यवस्थाको आदर्शका कुराले मात्र लोकतन्त्र बलियो हुने होइन, नत आफूलाई लोकतन्त्रवादी या वामपन्थी भनेर समस्या समाधान हुने हो । अबको लडाइँ संस्कार निर्माण र स्वार्थले जेलिएको राजनीतिबीच हुने हो । संस्कार बनाउने काम सजिलो छैन, तर यसतिरको अग्रसरताले स्थायी समाधानको बाटो पहिल्याउनेछ । आजको स्वार्थप्रेरित राजनीति जसको कुनै बन्धन छैन, यसले अकल्पनीय क्षति हुनेछ । नेपालमा अब हुने क्रान्तिको स्वरुप अराजक र एजेन्डाविहीन हुने भएकाले यसको बहुआयामिक क्षति आंँकलन गर्न सकिँंदैन ।"
चुनाव : सपना फुल्ने मौसम,"नेपालमा यो वर्ष सपना फुल्ने मौसम रहेछ । किनकि सपनाका ठेलीको रूपमा सहरबजार र गाउँबस्तीहरूमा हरेक पार्टीको घोषणापत्र व्यापक बाँडिएका छन् । मिठा र गुलिया आश्वासनका नारा र प्रतिबद्धता नगर, सहर, गाउँघरमा जनजनका मनमनमा भित्र्याइएका छन् । घरघरमा, पसलपसलमा, गल्लीगल्लीमा, किसानका मेलामेलामा अनि गाउँभेला, नगरभेला र आमभेलामा विकास र समृद्धिमार्फत जनताको उन्नत जीवनशैलीका मिठामिठा सपनाका ललिपप वितरणका प्रतिस्पर्धा चलिरहेको छ, सपना फुलिरहेको छ । उधारो सपना देखाएर हाताहाती भोट मागिएको छ । एकछाक मासुभात, केही थान नोट दिएर भोट किन्ने कसरत गरिएको छ । डन र धन प्रयोग गरेर लोकतान्त्रिक चुनावको प्रचार गरिएको छ । आचारसंहिता उल्लंघन गरेर सुशासन र शान्तिको भाषण खोकिएको छ । करोडौं गाढधन प्रयोग गरी भ्रष्टाचार निर्मूल गर्ने मिथ्या प्रचार गरिएको छ । वर्षौंवर्ष बितिसक्दा पनि राजधानीको सडकमा हिलो, धुलो र दुर्गन्ध बन्द हुनसकेका छैनन् । सडकमा हिँडिसाध्य र खपिसाध्य छैन, सास्ती नै सास्ती बग्रेल्ती छन् । धुलो उडाएर राजधानीमा हिँड्ने नेताजी चन्द्रमामा रकेट उडाउने भाषण दिँदैछन्, अनि जनता लठ्ठिंँदै जोडदार ताली पिट्दैछ्न् । सडक सञ्जालको पर्याप्त विकास गर्न सकिएको छैन, सित्तैमा रेलमा चढाएर घुमाउने भाषण खोक्दैछन्, हाम्रा दूरदर्शी, विकासवादी, राष्ट्रवादी नेताहरू । अनि मनको लड्डु घिउसँग खाने बाध्यतामा पर्दै तिनै नेताको पछिपछि दौडिरहेका छौँ, हामी निरीह जनता, सपना फुल्नेफुलाउने मौसममा । थाहा हुँदाहुँदै पनि तैपनि झुक्किएर सपना पूरा हुन्छ कि भन्ने आसमा मुख मिठ्याउँदै चाटुककार नेताको होमा हो मिलाउँदैछन्, विकल्पहीन निरीह जनता, कठै निमुखा जनताहामी। ऋषि सापकोटा भीमसेन८, गोरखा"
आचारसंहिताले निर्वाचितलाई छुँदैन र ?,"प्रतिनिधिसभा र प्रदेशसभाका लागि आफ्नो दललाई जिताउन स्थानीय तहमा निर्वाचित भइसकेका कतिपय मेयर तथा पदाधिकारीहरू दिनरात नभनी हिँडेका छन् । निर्वाचन आचारसंहिताको ठाडो उल्लंघन गर्दै उनीहरू आफ्नो दलको उम्मेदवारलाई जिताउन खुलेआम लागिपरेका छन् । जनताको सुखदु:खको साथी बन्न, उनीहरूको सेवा गर्न बिना भेदभाव र पूर्वाग्रहरहित ढंगले लाग्नुपर्ने व्यक्ति नै राजनीतिमा सक्रिय हुँदै आफ्नो नेतालाई जिताउन हिँड्नु आफैमा लाजमर्दो विषय हो । कतिपय अध्यक्ष वा मेयर नै आफ्नो नियमित कामधन्दा छाडेर सार्वजनिक गाडीको दुरुपयोग गर्दै भोट माग्न र कार्यकर्ता रिझाउन हिँडेको अवस्था देख्न पाइन्छ । यस्ता घटनाको प्रत्यक्ष साक्षी भएर पनि नियमनकारी निकाय मौन रहँदै आएको छ । वास्तवमा यो सरासर गलत कुरा हो । राजनीतिक चेतनाशून्यहरूले स्थान लिँंदा यस्तो हुनगएको प्रतीत हुन्छ । यसलाई प्राय: विश्लेषकले राजनीतिक संस्कार नभएको रूपमा संकेत गरेका छन् । तसर्थ स्थानीय तहका हरेक जनप्रतिनिधि चाहे त्यो अध्यक्ष वा मेयरदेखि वडा सदस्य नै किन नहोउन्, उनीहरूले आफूले प्राप्त गरेको पदको गरिमा र महत्त्वलाई बुझ्न जरुरी छ । यसरी जनताको कामकुरा छाडेर आआफ्नै डम्फु बजाउनतिर जनप्रतिनिधिको ध्यान जाने हो भने सोझासाझा निमुखा जनताको अवस्था ज्युँकात्युँ नरहला भन्न सकिन्न । गोविन्द रिमालगैंडाकोट नगरपालिका५, नवलपरासी"
पर्यवेक्षकको भूमिका,"संसारमा कुनै पनि निर्वाचनको सर्वस्वीकार्यताका लागि स्वतन्त्र पर्यवेक्षण अपरिहार्य सर्त हो । निर्वाचनको परिणामलाई अस्वीकार गर्ने र परिणामलाई हेरेर धाँधलीको राग अलाप्ने चलन खासगरी तेस्रो मुलुकमा ब्याप्त छ । यस्तो अवस्थामा स्वतन्त्र पर्यवेक्षकको भूमिका कतिपय अवस्थामा निर्णायक भएका अनेकौं उदाहरण छन् । हरेक निर्वाचनप्रति अन्तर्राष्ट्रिय जगतको विशेष चासो रहेको हुन्छ । त्यो सकारात्मक होस् या नकारात्मक । कतिपय मुलुकमा भएका निर्वाचनलाई अन्तर्राष्ट्रिय जगतले अस्वीकार गरेका तथ्य पनि हामीसँंग छन् । स्वतन्त्र पर्यवेक्षण भएको निर्वाचनको परिणाम र वैधतामाथि प्रश्नचिन्ह खडा गर्ने अधिकार कहीं कतै रहँदैन । उत्तम पुडासैनी जोरपाटी, काठमाडौं"
दुर्घटनामा सावधानी आवश्यक,"बिहीबार प्रकाशित त्रिशूली र कालिकोटमा यात्रुवाहक बस दुर्घटनामा परी ११ जना यात्रुको मृत्यु सम्बन्धी खबरले साह्रै दु:खी तुल्यायो । पछिल्लो समय सवारी दुर्घटनाको अनुपात ह्वात्तै बढेको छ । वास्तवमा भौगोलिक बनावटका कारण हाम्रो देशको सडक यातायात सेवा त्यति सुरक्षित छैन । साँघुरा सडक, कडा चट्टानले बनेका भीर, नदी किनारमा बनेका सडक, पहिरोको जोखिम आदिले प्राकृतिक रूपमै हाम्रो देशलाई सुरक्षित सडक निर्माणमा सहयोग गरेको छैन । भौगोलिक बनावट हाम्रो हातमा नभएकाले यसैलाई सडक दुर्घटनाको मूल कारण मान्नु मुख्र्याइँ मात्र हुन्छ । सडक संरचना जस्तो छ, सोही अनुसार सडकको मर्मतसम्भार नगरिनु र सवारी चलाउँदा यसमा ध्यान नदिनु दुर्घटनाको मूल कारण हो ।सवारी चलाउँदा जति कुदाउन सक्यो, त्यति आफूलाई पहलमान सम्झने चालकको सोचाइ सडक दुर्घटनाको मुख्य कारक हो । यस बाहेक मदिरा सेवन गरी सवारी हाँक्नु, सवारी चलाउँदा धैर्य नराखी अनावश्यक ओभरटेक गर्न खोज्नु, क्षमताभन्दा बढी यात्रु कोच्नु, रातिका समयमा बेपर्वाहसँग गाडी चलाउनु, सँगै बसेका यात्रु र मोबाइल फोनमा व्यस्त हुनु, गीतको नशामा निर्लिप्त हुनु, ट्राफिक नियमको पालना नगर्नु, गल्ती गर्नेलाई कारबाही गर्ने सवारी नियम फितलो हुनु आदिजस्ता धेरै कारणले नेपालमा सवारी दुर्घटना दिनानुदिन बढिरहेका छन् । नियमित यात्रामा बाहेक बिहेमा जन्ती जाँदा, तीर्थयात्रा, वनभोज आदिमा सहभागी हुने क्रममा पनि सवारी दुर्घटना भएका खबर प्रशस्त सुनिन्छन् । त्यसमा पनि खर्चमा मितव्ययिता अपनाउने नाममा क्षमताभन्दा बढी विद्यार्थी कोचेर शैक्षिक भ्रमणमा सहभागी हुँदा सवारी दुर्घटना हुने गरेको खबर कसैका लागि नौलो छैन । यद्यपि नेपालमा बढिरहेका सबै किसिमका सवारी दुर्घटना रोक्नु जरुरी छ । सोनिया मेहता कोटेश्वर, काठमाडौँ"
समाचारको विश्वसनीयता नघटाऊ,"आजभोलि च्याउझैं उम्रेका सञ्चारका साधन रेडियो, टिभी, पत्रपत्रिकाहरू कुनै दलको प्रचारप्रसार गर्नमै ब्यस्त छन् । दलका चुनावी विज्ञापन बाहेक आफू अनुकूलका दलका समर्थित नेता वा शुभेच्छुक बोलाएर विचारका नाममा फरक दललाई सत्तोसराप गर्ने प्रवृत्ति बढेको छ । यो राम्रो होइन । हुन त स्वतन्त्र नागरिक नभेटेर होला । तर पनि स्थापना गर्दा विधानमै फलानो दलको मुखपत्रको रूपमा फलानो टिभी वा पत्रिका रहनेछ भनेरै उल्लेख गरिएझंै दलको तारिफ गर्नु कदापि राम्रो होइन । एकाध मिडिया बाहेक छरपस्ट रूपमा खोलिएका यस्ता सञ्चार माध्यमले यथार्थभन्दा कपोलकल्पित तथ्य प्रस्तुत गरी भ्रम सिर्जना गरेका छन् । निर्वाचन अवधिभरि कुनै सञ्चार माध्यमलाई यस्तो गलत कार्य गर्नबाट रोक्न सेन्सरसिप लगाउनुपर्छ । सरकारी सञ्चार माध्यम पनि सरकार नियन्त्रित हुनुहुँदैन । अनलाइन सञ्चारलाई पनि निश्चित अवधिका लागि नियमन वा नियन्त्रण गर्नु आवश्यक हुन्छ । लोकतन्त्रका नाममा यस्ता जनमानसमा भ्रम पैदा गर्नेलाई कानुनको दायरामा ल्याउनैपर्छ । अन्यथा तिनले पस्कने समाचारप्रतिको विश्वसनीयता रहने छैन । कुसुम न्यौपानेमध्यबिन्दु११, नवलपरासी"
विस्फोटनका निन्दनीय घटना,"छिटफुट घटनाका बाबजुद पहिलो चरणको प्रतिनिधि तथा प्रदेशसभाको चुनाव सम्पन्न भइसकेको छ । तर दोस्रो चरणको चुनाव आउन करिब एक हप्ता बाँकी रहँदा विभिन्न दलका नेता, कार्यकर्ता र उम्मेदवार लक्षित हिंसात्मक आक्रमण बढिरहेका छन् । यस्ता आततायी घटनाको जति निन्दा गरे पनि कम हुन्छ । विगतमा माओवादी नेतृत्वको जनयुद्धतिरका यस्ता आततायी घटनाको अहिले फेरि झझल्को लाग्न थालेको छ । जनताले निकै अप्ठेरा खालका अवस्था पार गर्दै गणतन्त्रको कार्यान्वयनको अवस्थासम्म आइपुग्दा शान्तिपूर्ण रूपले आफ्ना गतिविधि गर्न पाइने आशा पालेर बसेका छन् । तर चुनावको समयमा जेजस्ता बम विस्फोटका घटना भइरहेका छन्, ती हर्कतले फेरि शान्तिकामी नेपालीको मुटुमा चोट लाग्न थालेको छ, पुराना घाउहरू फेरि चर्कन थालेका छन् ।नेपालमा अब गणतन्त्र स्थापना भइसकेपछि सबै राजनीतिक मुद्दा सकिइ विकास निर्माणको ढोका खुल्ने आशामा जनता बसिरहेका छन् । संविधानसभाबाट बनेको संविधान र गणतन्त्रको प्रभावकारी कार्यान्वयन हुने तथा संक्रमणकाल अन्त्य भई नेपाल नयाँ दिशामा अघि बढ्ने अपेक्षा आम नेपालीमा रहेको र विश्वको पनि नेपालको शान्ति प्रक्रियाको सफल अवतरणप्रति ध्यानाकर्षण भइरहेको परिप्रेक्ष्यमा केही दिनदेखि आतंककारी शैलीमा जुन घटना भइरहेका छन्, ती निकै निन्दनीय छन् । चाहे जुनसुकै पक्षबाट भएका घटना भए तापनि यो शोभनीय छैन, निन्दनीय छ । अत: यथाशीघ्र यस्ता कार्य बन्द गर्न आग्रह छ । किनकि हामी नेपालीको सदियौंदेखिको सपना यस चुनावपछि हुने संविधान कार्यान्वयनको क्रममा समाधान हुनेछन् । अब नेपालमा स्थायी सरकार बन्नेछ, देशले विकास निर्माणको गति लिनेछ, विदेशिएका नेपालीहरू नेपाल फर्कने वातावरण बन्नेछ, देशमै उद्योगधन्दाहरू खुली रोजगारीका व्यापक अवसर आउनेछन्, नेतृत्वले आफूखुसी गर्ने अवस्थाको समेत अन्त्य हुनेछ र देशले केही वर्षमै फड्को मार्नेछ र समृद्ध देश बन्नेछ । यस्ता खालका नेपालीका सपना पूरा गर्न पनि शान्तिपूर्ण रूपले यस निर्वाचनलाई सफल गराउनु हामी सबैको कर्तव्य हो । चुनावप्रति कसैको फरक मत र असहमति पनि हुनसक्छ, त्यसलाई शान्तिपूर्ण तवरले नै बहिष्कार गर्न सकिन्छ । तर आतंककारी शैलीमा बम विस्फोट र हत्याहिंसा गर्नु नेपाली भन्नेहरूलाई सुहाउने कुरै होइन । आशा छ, अब यस्ता घटना हुने छैनन् र निडर तथा निर्भयका साथ जनताले मतदान गरी जनमत दिने अवसर पाउनेछन् । नरनाथ पाण्डेकावासोती८, नवलपरासीपहिलो चरणको चुनाव सम्पन्न भइसकेको छ भने दोस्रो चरणको चुनाव हुन अब धेरै दिन बाँकी छैन । सरकार शान्ति सुरक्षा व्यवस्था कडा पारिएको छ भन्दैछ । तर शान्ति सुरक्षा व्यवस्था झन् कमजोर हुँदै गएको छ । जताततै आतंककारी या अज्ञात समूहले बम पड्काएको, गाडी तहसनहस पारेको खबर दिनहुँ आइरहेका छन् । सुरक्षाकर्मीदेखि म्यादी प्रहरीसम्म बम विस्फोटनमा परी घाइते भएको, म्यादी प्रहरीको उपचारको क्रममा मृत्यु भएको अनि हुँदाहुँदै नेताहरू पनि बम विस्फोटनमा परी घाइते भएका खबर एकपछि अर्काे गर्दै आइरहेका छन् । यस्तो अवस्थामा सुरक्षा व्यवस्था कसरी कडा हुन सक्छ ? अनि ढुक्कसँग हिंँड्ने वातावरण कसरी सहज गर्न सकिएला ? चिन्ताको विषय छ । सुरक्षाकर्मीहरू बाक्लो अवस्थामा जनताको लागि सुरक्षा गर्न खटिँदासमेत अत्तोपत्तो नदिई बम ठाउँठाउँमा राखिएका पाइन्छन् र उल्टै उनीहरूलाई आतंककारी भनिएका समूहले उल्टै बम तेस्र्याइ चुनौती दिइरहेको पाइन्छ ।उता निर्वाचन आयोग अधिकांश मतदातालाई भोट हाल्न अनुरोध गर्दै मत हाल्ने सही तरिका सिकाउने तरखरमा व्यापक रूपमा लागिपरेको छ । मतपत्र बदर हुन नदिन मतदान अधिकृतहरूलाई पनि ठाउँठाउँका जिल्लामा नियुक्ति गरी पठाइरहेको छ । यहाँ प्रश्न उठ्छ कि भोट हाल्ने ठूलो कुरा हो कि भोट हाल्ने वातावरण बनाइदिनु ठूलो कुरा हो ? देशमा यत्रो चुनावको चहलपहल भइरहेको छ । तर विडम्बना, सुरक्षा छैन । गृहमन्त्रीको पद पनि रिक्त अवस्थामा छ । प्रधानमन्त्री आफैं गृहमन्त्रीको पदभार सम्हालिरहेका छन् । गृहमन्त्रीले लिने जिम्मेवारी प्रधानमन्त्रीले स्वयं आफैं गर्ने भए देशमा गृहमन्त्री किन चाहिन्थ्यो ? आफ्नो ज्यान हत्केलामा राखेर कस्तो अवस्थामा भोट दिई फर्किने भन्ने कुरा पहिलो प्राथमिकतामा परेको देखियो । भोट हाल्न जाने वातावरण छैन । यसैले जबसम्म भयरहित अनि शान्त वातावरण कायम हुनसक्तैन, भोट दिन जान पनि नसकिएला । यसो भएको खण्डमा चुनाव कसरी सफल होला ? अनि निर्वाचन आयोगले चुनावको लागि खर्च गरेको २० अर्ब रुपैयाँको लेखाजोखा के होला ? यस विषयमा सम्बन्धितहरूले गम्भीर हुनु आवश्यक छ । बोधनाथ पौडेलनयाँबानेश्वर, काठमाडौं"
कृष्ण पहाडीलाई सुझाव,"आदरणीय कृष्ण पहाडीद्वारा भारत, बेलायत, युरोपियन युनियन, एम्नेस्टी इन्टरनेसनललगायत त्यहाँभित्रका केही पात्रका बारेमा व्यक्त भावना शतप्रतिशत सही लाग्दालाग्दै पनि सहर्ष स्वीकार गर्न नसक्दा यो प्रतिक्रिया लेख्न मन लाग्यो । यदि हाम्रा घरका धारामा धमिलो पानी आएको खण्डमा प्रत्येक घरका धाराको पानी निकाल्दै सफा गर्नुभन्दा मुहान सफा गरेर धारामा पानी पठाउनु बुद्धिमानी हुनेछ । त्यसैले हामीले अरूमाथि नानाभाँती बोलेर तितो पोख्नुभन्दा हाम्रो विदेश नीति, अन्तर्राष्ट्रिय दातृ निकाय, एनजीओ, आईएनजीओहरूलाई देशहितमा प्रयोग गर्नेगरी सर्वस्वीकार्य राष्ट्रिय नीति बनाई कार्यान्वयन गर्न सक्नुपर्छ । तपाईको अनुभव र विज्ञता त्यस्ता कुरामा योगदान पुग्नेगरी उपयोग भएको खण्डमा देशकै लागि हितकारी हुने थियो । मनभित्र नकारात्मक विचारको द्वन्द्व सामान्य मानिसको लागि त हितमा हुँदैन भने तपाईजस्तो शान्ति समाज नेपाल संस्थाको नेतृत्व सम्हालिसक्नुभएको पहेँलो वस्त्रधारीलाई त झन् किमार्थ सुहाउँदैन । हिमाल, पहाड र तराईका सम्पूर्ण नेपालीलाई एकजुट बनाउने सूत्र पत्ता लगाउन सबै नेपालीले आफ्नो ऊर्जा खपत गर्ने हो भने बाह्य तत्त्वले जति बल गरे पनि टाउको उठाउन सक्ने छैन । तपाईंले जस्तो नकारात्मक भावनाको अाँधीलाई मनमा रोकेर राख्नै पर्दैन । जसरी रगतले लतपतिएको हात रगतले नै धोएको खण्डमा कहिल्यै सफा हुँदैन, त्यसका लागि पानीले नै धुनुपर्ने हुन्छ । ठिक त्यसैगरी नकारात्मक क्रियाकलापलाई नियन्त्रण गर्न नकारात्मक शब्दहरूको सहारा लिएको खण्डमा परिणाम नकारात्मक नै आउन सक्छ, चाहे त्यसको उद्देश्य सकारात्मक नै किन नहोस् । त्यसकारण मेलमिलाप, आपसी सद्भाव, विश्वास र शान्त कूटनीति नै नेपाल र नेपालीको हितमा छ । रामहरि खड्का सानोपोखरा, हेटौंडागोरा रंग भएका अंग्रेजी बोल्ने मान्छे भनेपछि हुरुक्कै हुने र उनीहरूले भनेको कुरा देववाणीको रूपमा ग्रहण गर्ने नेपाल लगायत दक्षिण एसियाली मुलुकहरूको मानसिकताले गर्दा युरोपेली कूटनीतिज्ञहरूको घमन्ड बढेको यथार्थ हो । यस सन्दर्भमा निर्वाचन पर्यवेक्षण गर्न आउने युरोपियन युनियनका पात्रहरूलाई रोक लागाउन पत्र लेख्ने मुख्य निर्वाचन अधिकृतको काम प्रशंसनीय छ । चेतनाको स्तर कम भएका र गरिबीको रेखामुनि रहेका जनतालाई भड्काएर विकसित मुलुकका कूटनीतिज्ञहरूले विखण्डनकारीहरूलाई सहयोग पुग्नेगरी गरिने कुनै पनि क्रियाकलाप आपराधिक क्रियाकलाप हुन् र यस्ता कुनै पनि कार्य स्वाभिमानी नेपालीका लागि सह्य हुंँदैनन् । गहन अध्ययन गरी युरोपियन युनियनलाई सुझाव सहितको लेख तयार पार्ने कृष्ण पहाडीलाई धन्यवाद । गोविन्दराज कोइराला हर्कपुर, नवलपुर"
फेरिएको प्रचार शैली,"निर्वाचनमा आफ्नो दलको प्रचारप्रसारको लागि भित्ता फोहोर हुनेगरी गरिने वाल पेन्टिङ, पोस्टरिङ र कानै रन्किनेगरी गरिने माइकिङको जमाना गयो । सूचना प्रविधिको विकाससँंगै सामाजिक सञ्जालमार्फत विभिन्न कलाकौशल अपनाउँदै कार्यकर्ताहरूले आफ्नो उम्मेदवारलाई अब्बल बनाउन प्रदर्शित गर्ने नयाँ तरिका तथा उम्मेदवार र कार्यकर्ताहरूले मतदाता रिझाउन घरदैलो कार्यक्रममार्फत गरिने प्रचार शैलीले मितव्ययिता र आपसी सद्भावमा पक्कै वृद्धि गर्नेछ । महेन्द्रसिंह बमटीकापुर१, कैलाली"
फुर्किनुपर्ने कुनै कारण छैन,"मंसिर १३ गते प्रकाशित श्याम श्रेष्ठको राष्ट्रपति सीको बढ्दो शक्ति पढेर केही लेख्न मन लाग्यो । लेखकले जति सराहना चीन र सीको गरेका छन्, त्यसको लागि निश्चय पनि चीन र सी उपयुक्त छन् । तर त्यसबाट हामीले आनन्दित हुनुपर्ने केही कारण छैन । कुनै जमानामा चीनजस्तो विश्वमा रूस पनि थियो । आफ्नो व्यवस्था प्रसारित गर्ने कोसिस गरेकै थियो । त्यसको हालत आज के भयो, हाम्रोसामु प्रस्ट छ । त्यो पनि रूसी विशेषता सहितको कम्युनिस्ट व्यवस्था थियो । करिब आधा संसारले त्यसको प्रयोग पनि गरेकै थियो । अहिले अब फेरि रूसी होइन, चिनियाँ विशेषता सहितको समाजवादको कुरा भइराखेको छ । चीनले विकास गर्यो, उसका तीन विशेष व्यक्तित्व माओ, देङ र सीका कारण । के नेपालमा ओली र प्रचण्ड त्यस्ता हुनसक्लान् ? मलाई त पटक्कै त्यस्तो लाग्दैन । डा शिवशंकर यादवछपकैया, वीरगन्ज"
पत्याउनै कठिन,"नेताजीका भाषणले कानै खायो साथी होघोषणापत्र पढेको हाँसो लाग्यो साथी होजूनतारा नै झार्छन् रे, स्वर्ग यहीँ ल्याउँछन् रेहामी दीनदु:खीलाई सुखसयल दिन्छन् रेभत्किएका झुपडी घरबारदरबार हुन्छ रेचिसो चुलो बल्छ रे, गाउँमा रेल चल्छ रेपत्याउनै कठिन भो, जोकउखान अति भोआश्वासनको खेतीले यो मुलुकको खती भो । कृष्ण कुम्पुरेधादिङ"
बूढीगण्डकी खोसिएपछि चिनियाँ रोष,"नेपाल सरकारले बूढीगण्डकी जलविद्युत आयोजना चिनियाँ कम्पनीबाट खोसेपछि चिनियाँ पक्षमा व्यापक असन्तुष्टि देखिएको छ । सरकारी निकायबाट औपचारिक प्रतिक्रिया नआए पनि चिनियाँ थिंकट्याङ्क र नेपालमा लगानी गरिरहेका कम्पनीहरूमा निराशा छाएको हो । राष्ट्रिय गौरवको आयोजनाका रूपमा रहेको बूढीगण्डकी बनाउन यसअघि पुष्पकमल दाहाल नेतृत्वको सरकारले चीन सरकारको स्वामित्वमा रहेको चाइना गेजुवा वाटर एन्ड पावर ग्रुप कम्पनी लिमिटेड (सीजीजीसी) लाई जिम्मा दिएको थियो । गत जेठ ९ गते मन्त्रिपरिषद् बैठकले त्यो निर्णय लिँंदा सरकारमा नेपाली कांग्रेस पनि सहभागी थियो । समझदारी पत्रमा चिनियाँ कम्पनीले निर्माणमा गरेको लगानी नेपालले ऋणको रूपमा लिने र उत्पादन सुरु भएपछि बिजुली बेचेर तिर्ने उल्लेख थियो । सन् १९७० मा स्थापित सीजीजीसी चीनको सरकारी स्वामित्वमा रहेको ठूलो र प्रतिष्ठित कम्पनी मध्येको एक हो । यसले विश्वका १ सय ३६ देशमा झन्डै २ सयवटा विकास आयोजना बनाएको छ । सीजीजीसीले निर्माण गर्ने जिम्मा पाउनासाथ चीनले बेल्ट एन्ड रोड इनिसिएटिभ बीआरआईको बास्केटमा बूढीगण्डकी जलविद्युत आयोजनालाई पनि राखेको थियो । नेपाल बीआरआईमा समावेश भइसकेको र त्यसमा समावेश गरिएको आयोजना चिनियाँ कम्पनीबाट खोस्नुको पछाडि नेपाली राजनीतिमा भारतीय सूक्ष्म हस्तक्षेपले काम गरेको चिनियाँहरूको बुझाइ छ । भारतको टाइम्स अफ इन्डिया पत्रिकाले पनि भारतीय योजना अनुसारै नेपाल सरकारले बूढीगण्डकी आयोजना चिनियाँ कम्पनीबाट खोसेको र अब भारतले उक्त आयोजना पाउने लेखेको छ । नेपालले सीजीजीसीबाट १,२०० मेगावाटको बूढीगण्डकी आयोजना खोसेकै दिन ९०० मेगावाट क्षमताको माथिल्लो कर्णाली र त्यति नै क्षमताको अरुण तेस्रो निर्माण गर्न भारतीय कम्पनीको समय थपेको छ । अरुण तेस्रो परियोजना बनाउने भनिएको भारत सरकारको स्वामित्वमा रहेको सतलज कम्पनी र माथिल्लो कर्णाली निर्माण गर्ने भनिएको कम्पनी जीएमआरले लामो समयदेखि ती दुई ठूला परियोजना ओगटेर बसेका छन् । पछिल्लो समय नेपाली उद्योगधन्दामा भारतीयभन्दा चिनियाँ लगानी बढ्नु, भारतीय इच्छाविपरीत नेपालले बीआरआईमा हस्ताक्षर गर्नु, भारतीय नाकाबन्दीको समयमा चीनबाट पेट्रोलियम पदार्थ आयात गर्नु, चिनियाँ रेललाई नेपालसम्म विस्तार गर्ने कुराले व्यापकता पाउनु, गत मार्चमा नेपालमा भएको लगानी सम्मेलनमा चिनियाँ लगानीको प्रतिबद्धताको बर्चस्व रहनु, दोक्लाम विवादमा नेपाल तटस्थ रहनु आदि कारणले भारत सशंकित बन्न थालेको हो । गत शनिबार चीनको सांघाईस्थित फुतान विश्वविद्यालयमा दक्षिण एसिया अध्ययन केन्द्रले नेपालचीन सम्बन्धमा एक सेमिनारको आयोजना गरेको थियो । त्यसमा सहभागीहरूले नेपालमा चिनियाँ लगानीको प्रचुर सम्भावना हुँदाहुँदै पनि बूढीगण्डकी प्रकरणपछि चिनियाँ लगानीकर्ता सशंकित भएको बताए । नेपालमा लगानी गरिरहेका ३५ वटा चिनियाँ कम्पनीमध्ये एउटाले मात्र नाफा कमाउनसकेको र बाँकी ३४ वटा कम्पनी घाटामा रहेको कार्यक्रममा प्रस्तुत गरियो । चिनियाँ लगानीकर्ताको मुख्य गुनासो भनेकै नेपालमा व्याप्त भ्रष्टाचार हो । हरेक राजनीतिक दल, सरकारी निकाय, स्थानीय दबाब समूह लगायतका दृश्यअदृश्य समूहलाई रकम खुवाउनुपर्ने, झन्झटिलो कानुनी व्यवस्था, अपारदर्शी नीतिनियम, व्यक्ति पिच्छेको फरक व्याख्या आदि कुराले चिनियाँ लगानीकर्तालाई नेपालमा अप्ठ्यारो परेको उक्त सेमिनारमा सहभागी चिनियाँहरूले बताए ।चिनियाँ रेललाई केरुङदेखि काठमाडौँ हुँदै पोखरा र लुम्बिनी पुर्याउनका लागि सम्भाव्यता अध्ययन गर्न र बीआरआईभित्र उक्त परियोजनालाई समेट्न चिनियाँ प्राविधिक टोलीले दुई महिना अघिदेखि नेपाल भ्रमण गर्न चाहेको थियो । जनवरीदेखि चिनियाँ नयाँ आर्थिक वर्ष सुरु हुने भएकाले चिनियाँ टोलीले अक्टोबर अगाडि नै नेपालको भ्रमण गर्ने र नयाँ आर्थिक वर्षका लागि योजना तयार बनाउनका लागि चीन सरकारलाई प्रतिवेदन बुझाउने योजना बनाएको थियो । नेपालको भौतिक योजना तथा पूर्वाधार मन्त्रालयले विभिन्न बहाना देखाएर चिनियाँ टोलीको भ्रमण डेढ महिना पछाडि पार्यो ।शेरबहादुर देउवा प्रधानमन्त्री भएपछि पूर्वर्ती सररकाले चीनसँग गरेका सम्झौताको कार्यान्वयन पटक्कै अगाडि नबढेको र एकपछि अर्को गर्दै चिनियाँ लगानीलाई नेपालमा निरुत्साहित बनाउन खोजिएको चिनियाँहरूले बुझेका छन् । त्यसमाथि वर्तमान उपप्रधान तथा ऊर्जामन्त्रीकै ट्विटरलाई हवाला दिँदै भारतीय अखबारले भारतकै निर्देशनमा बूढीगण्डकी चिनियाँबाट खोसेको समाचार सम्प्रेषण गरेपछि चिनियाँ शंकाको आगोमा घिउ थपेको छ ।नेपाल अध्ययन केन्द्रका निर्देशक चाङ सुपिनले ग्लोबल टाइम्समा लेखेका छन्, देउवा सरकारले चिनियाँ कम्पनीबाट बूढीगण्डकी खोस्नु चीन विरुद्धको कदममात्र नभई नेपालमा चिनियाँ लगानीलाई निरुत्साहित गर्ने गतिलो कदम हो । चीनले अगाडि सारेको बेल्ट एन्ड रोड इनिसिएटिभमा नेपालले परियोजना प्रस्ताव पेस गर्ने समयसीमा सकिन लाग्दा बूढीगण्डकी खोस्नु भनेको विगतको सरकारले बीआरआईमा सहभागी जनाउन गरेको हस्ताक्षर विरुद्ध वर्तमान देउवा सरकार जानखोज्नु हो ।चाइना रिफर्म फोरमका कार्यकारी निर्देशक मा च्याली लामो समयदेखि नेपालसँग नजिक रहेर काम गर्ने चिनियाँ अधिकारी हुन् । उनी सन् २०१२ सम्म चिनियाँ समसामयिक अन्तर्राष्ट्रिय सम्बन्ध अध्ययन संस्था (सीआईसीआईआर) मा आबद्ध थिए । बूढीगण्डकी चिनियाँ कम्पनीबाट खोस्नुलाई नेपाल सरकारको त्रुटि भएको उनले सुनाए । श्रीलंकामा सरकार परिवर्तन हुँदा चिनियाँ परियोजनालाई रद्द गरिएको उदाहरण दिँदै उनले भने, राजापाक्षेको कार्यकालमा भएका सम्झौता मैत्रीपाला सिरिसेना सत्तामा आइसक्दा रद्द भएका थिए । तर पछि उनले गल्ती महसुस गरे र फेरि चीनसँग सम्झौता गर्न बाध्य भए । नेपालले पनि यस्ता त्रुटि सच्याउँछ भन्ने चिनियाँ आशा छ ।यतिबेला चिनियाँहरू प्रतिक्रिया दिनेभन्दा पनि धेरै प्रश्न गर्न थालेका छन् । नेपाल सरकार र संसदीय समिति कुन ठूलो हो ? यस अघि पनि सरकारले संसदीय समितिले दिएको निर्देशन पूर्णरूपमा पालन गरेको छ कि यो मुद्दामा मात्र पालन गरेको हो ? चिनियाँ कम्पनीको काम खोस्ने तर भारतीय कम्पनीको चाहिंँ समयावधि थप्नुको आधार के हो ? कांग्रेस सरकार भएकै समयमा गरिएको सम्झौता कुन प्रक्रियाबाट भङ्ग भयो ? सम्झौता भङ्ग गर्दा सम्बन्धित पक्षलाई पूर्वजानकारी दिनुपर्ने प्रावधान किन पछ्याइएन ? नेपालसँग यी प्रश्नको भरपर्दो जवाफ चिनियाँले खोजिरहेका छन् ।चिनियाँ थिङ्कट्याङ्कको प्रतिक्रिया हेर्ने हो भने बूढीगण्डकीपछि नेपालमा चिनियाँ लगानी धरापमा परेको छ । यसले नेपालमा लगानी गरिरहेका चिनियाँलाई समेत अनिश्चितताको भुमरीमा लपेटेको छ अनि नयाँ चिनियाँ लगानीलाई पछाडि धकेल्ने काम गरेको छ ।चीनले अगाडि सारेको बीआरआई अवधारणा नेपालको पूर्वाधार विकासमा मेरुदण्ड मानिन्छ । चीनले विदेशमा गर्ने लगानीलाई यही बीआरआईको बास्केटमा राखेर एकद्वार प्रणाली अपनाएको छ । त्यसै अनुसार बूढीगण्डकी जलविद्युत परियोजनालाई पनि चीनले बीआरआईभित्र समावेश गरेको थियो । सरकारको पूर्वाग्रही सोचले गर्दा अहिले ठूलो चिनियाँ लगानी गुम्ने अवस्थामात्र सिर्जना भएको छैन, नेपालको विश्वसनीयता पनि धरापमा परेको छ । आचार्य चिनियाँ अन्तर्राष्ट्रिय रेडियो (सीआरआई) नेपाली सेवा, बेइजिङमा कार्यरत छन् ।"
दलित कोटामा मधेसीको पहुँच,"पहाडी दलितको मात्रै पहुँचनेपाली सेनाले २०७३ पुस १९ गते प्रकाशन गरेको जवान पदको अन्तिम सूचीमा दलितका लागि छुट्याइएका २७ पद र २०७३ जेठ १० गते प्रकाशित जवानतर्फको अन्तिम सूचीमा दलितका लागि छुट्याइएका १२ कोटा सबैमा पहाडी दलितमात्रै छनोट भए । नेपाल प्रहरीले अञ्चल प्रहरी कार्यालयमार्फत २०७३ भदौ ७ गते प्रकाशित प्रहरी जवान भर्नाको अन्तिम नामावलीमा दलितका लागि आरक्षित जम्मा ३ सय ५२ कोटामा पहाडी दलित ३ सय २९ र मधेसी दलित १४ जना छानिए । प्रहरीले २०७४ जेठ २२ गते असई पदमा दलितका ६ वटा कोटामा छनोट हुने सबै पहाडी दलित परे । लोकसेवा आयोगले २०७४ मंसिर ११ गते प्रकाशन गरेको शाखा अधिकृत पदमा दलितका लागि आरक्षित १६ पदमा १५ जना पहाडी दलित छानिए । यसकारण मधेसी दलितलाई छुट्टै कोटा तोकिनु जरुरी देखिएको छ ।दलितको प्रतिनिधित्व अवस्था निजामती सेवामा दलितको न्यून उपस्थिति छ । अध्येता पूर्णबहादुर विश्वकर्माले निजामती सेवामा २०७१ वैशाख मसान्तसम्म कार्यरत ७८ हजार ८ सय ३६ (न्यायाधीश बाहेक) कर्मचारीको थरको आधारमा वर्गीकृत जातिगत तथ्यांक विश्लेषण गरेका थिए । विश्लेषणमा समग्र निजामती सेवामा १ हजार ६ सय ५ जना (२०३६ प्रतिशत) दलितको उपस्थिति देखिएको थियो । ती १ हजार ६ सय ५ दलितमध्ये मधेसी दलित ३ सय १९ जना पाइयो । विद्यमान व्यवस्थाले तल्लो तहका सहायक पदमा खुला प्रतिस्पर्धालाई खुकुलो बनाइएको देखिए पनि नीति निर्माण तहका कार्यकारी पदमा खुला प्रतिस्पर्धालाई निरुत्साहित गरिएको देखिन्छ ।नेपाली सेनाको २६ अगस्ट २०१६ को तथ्यांकअनुसार ९१ हजार ९ सय ९८ दरबन्दीमा दलित ३ हजार ४ सय ९९ (३८ प्रतिशत) छ । दलितभित्र पनि मधेसी २ सय ५३ जनामात्रै छन् । नेपाल प्रहरीमा हाल ७२ हजार ७ सय २९ दरबन्दी कायम छ, जसमा प्रहरी निरीक्षकको १ हजार ३ सय ८४ र प्रहरी नायव उपरीक्षकको ४ सय १८ दरबन्दी कायम छ । प्रहरीको वेबसाइटमा प्रहरी निरीक्षक ५ सय ४७ जनाको सरुवा सूचीमा दलित खोज्दा १० जना अर्थात १८ प्रतिशत दलित (८ पहाडी दलित र २ मधेसी दलित) र प्रहरी नायव उपरीक्षकका १ सय २५ जनाको सरुवा सूचीमा मात्र एकजना पहाडी दलित देखिन्छ । यस आधारमा प्रहरीमा पनि दलितको उपस्थिति नगन्य रहेको भन्न सकिन्छ ।लैंगिक समता र समावेशीकरण विश्लेषण सम्बन्धी २०१३ को रिपोर्ट अनुसार न्यायालयको कुल कर्मचारीमा ४ हजार ९ सय ८ जनामा दलित न्यायाधीश १ जना, ग्याजेट ४ जना र ननग्याजेट गरी ३२ जना (मधेसी दलित ६) र अन्य ६० गरी ९७ जना (२ प्रतिशत) दलितको सहभागिता छ । पछिल्लो व्यवस्थापिकामा ४० जना दलित सांसदमध्ये १२ जना (३० प्रतिशत) मात्रै मधेसी दलित थिए । राष्ट्रिय दलित आयोगमा यसअघि १७ जना सदस्यमा २ जना दलित र हाल २२ जना कर्मचारीमा १ जना मधेसी दलित छन् । दलित अधिकारबारे संविधानको मर्म निजामती ऐनमा राज्यले सकारात्मक विभेदको आधारमा महिला, आदिवासीजनजाति, मधेसी र दलितलाई आरक्षण दिँदा आर्थिक र सामाजिक रूपमा पछाडि परेका महिला, आदिवासीजनजाति, मधेसी र दलित भनी सम्झनुपर्छ भनी लेखिएको छ । आर्थिक र सामाजिक रूपमा पछाडि परेका महिला, आदिवासीजनजाति, मधेसी र दलितको सूची सरकारले राजपत्रमा प्रकाशित गरेबमोजिम हुने उल्लेख छ । तर समावेशी पदपूर्ति व्यवस्था लागू गरिएको करिब दस वर्ष भइसक्दा पनि यी लक्षित वर्गका आर्थिक, सामाजिक रूपमा पछाडि परेका सूचक तय गरी राजपत्रमा प्रकाशन गरिएको छैन । फलस्वरूप समावेशी राज्यको परिकल्पना अनुसार जेजस्ता लक्षित वर्गलाई समेट्न खोजिएको थियो, त्यस्तो वर्गको प्रतिनिधित्व नै हुनसकेको छैन । आरक्षित समूहभित्र पनि सबै वर्ग समुदायको प्रतिनिधित्व गर्नगराउन तिनका लागि शिक्षा तथा विशेष प्रशिक्षणको प्रबन्ध गर्नुपर्ने देखिन्छ । संविधानको धारा ४० (७) ले दलितहरूका लागि प्राप्त सेवा सुविधा र अवसरमा दलित महिलाले र दलितभित्रका पनि कमजोर दलितहरूले पनि समान रूपमा पाउने सुनिश्चित गरेको छ । तसर्थ संविधानको मर्म र आरक्षण कोटा कार्यान्वयनको १० वर्षे अनुभवका आधारमा अब दलितभित्र मधेसी दलितको कोटा आरक्षित गर्नुको विकल्प छैन ।तथ्यले मधेसको कोटामा कर्ण, लाल, मल्लिक, निधि, श्रीवास्तवसँग, दलितको कोटामा विश्वकर्मा र परियारसँग मधेसी दलितले प्रतिस्पर्धा गर्न नसक्ने देखाएको छ । त्यसैले मधेसी दलितले मधेस र दलित कोटाभित्र पनि मधेसी दलित कोटामा प्रतिस्पर्धा गर्न पाउने व्यवस्था गरिनुपर्छ । भारतको विहार राज्यले दलितभित्र पनि महादलितको सूची बनाएर आरक्षण लगायतका सेवासुविधामा पिँधमा रहेका दलितको उत्थान गर्ने जुन समावेशी रणनीति लिएको छ, त्यो नेपालका लागि पनि महत्त्वपूर्ण छ ।"
ट्रेन्डी लुक्समा साम्राज्ञी,"साम्राज्ञी र युवीको सहकार्य दुई वर्षदेखि चलिरहेको छ । उनले कार्यक्रमको तालिका पठाएपछि युवी तयारीमा लाग्छन् । समारोहअनुसारका पहिरन चाहिए । त्यसमाथि अहिलेकी चर्चित अभिनेत्री परिन् । तर, यो कुराले आफूलाई खासै तनाव नदिने युवीको भनाइ छ । उसलाई जे लगाए पनि सुहाउँछ, उनले भने, फेसन सेन्स पनि राम्रो भएकाले डिजाइनरका रूपमा ऊसँग काम गर्न सजिलो छ । बेबी पिंकमा बढी अट्रयाक्टिभ देखिन्छ ।आफ्नै नामथरको क्लोदिङ ब्रान्ड चलाइरहेका युवी अहिलेका व्यस्त डिजाइनरमध्ये एक हुन् । उनी सेलेब्रिटीहरूमाझ चर्चित छन् । अभिनेत्री प्रियंका कार्की र स्वस्तिमा खडका पनि उनका नियमित ग्राहक हुन् । मैले ड्ेरस डिजाइन गर्दिन बाँकी हिरोइन कोही पनि छैन होला, युवी हाँस्छन् ।"
आफ्नै मुहारचित्र उपहार,"काठमाडौं मन परेको मान्छेको तस्बिर आँखाभरि नाचिरहन्छ । सेलेब्रिटीको हकमा त झन् यस्तो हुने नै भयो । कतिपय बलिउडहलिउड स्टारहरू फयानहरूले बढी नै मन पराइदिँदा तनावमा पर्नुपरेका समाचारहरू बेलाबेला आइराखेकै छन् । यस्ता जबर्जस्त फयान पनि हुन्छन् कि सार्वजनिक रूपमा सेलेब्रिटीलाई अप्ठयारोमै पारिदिन्छन् । तर, यहाँ त्यस्ता फयानभन्दा क्रिएटिभ फयानको कुरा हुँदै छ । वर्षदिनअघि, अभिनेत्री केकी अधिकारी दंग परिन्, जति बेला उनको हातमा एउटा फयानले बनाएको आफ्नै स्केच पर्यो । मेरै पोट्रेट (मुहार चित्र) बनाउनुभएको रहेछ, उनले भनिन्, मैले पनि प्रेमपूर्वक स्वीकार गरें ।केकीलाई यसरी चित्र उपहार पठाउनेचाहिँ एसके श्रेष्ठ हुन् । केकीले तत्काल त्यसलाई फेसबुकमा अपलोड गरिन् एसकेको कलाकारिताको प्रशंसा गर्दै । एसकेबाटै उनलाई प्राप्त उपहारमध्ये अर्को चित्रमा चाहिँ अभिनेता दयाहाङको शालीन मुहार देखिन्छ ।अरू केही फयानहरूले पनि यसरी नै पोट्रेट उपहार दिनुभएको छ, केकीले भनिन् । आफ्नै अनौठो चित्र उपहार पाएको रमाइलो अनुभव गायिका आस्था राउतसँग पनि छ । उनले हालसालै इन्स्टाग्राममा आफ्नो स्केच राखेर लेखेकी छन्, सो फन्नी । हुन पनि उनले भनेजस्तै छ स्केच । एक चिनियाँ साथीले गीत गाउँदै गरेको आफ्नो दृश्य स्केचमा उतारेको आस्थाले बताएकी छन् । स्केचमा आस्था सहरबीच माइक्रोफोन समाएर गीत गाउने मुडमा तम्तयार देखिन्छिन् । आस्थाले आफ्नै चित्र आफूजस्तो छ र भन्दै आश्चर्य पनि व्यक्त गरेकी छन् । यसरी चित्र उपहार पाएको भने यो उनको पहिलो हैन । भारतको सिक्किममा कन्सर्ट सकिएपछि विश्राम गरिरहेको बेला उनका फयानहरूले कोरेको चित्रको तस्बिर पनि उनले सामाजिक सञ्जालमा राखेकी छन् । सेलेब्रिटीहरू यस्ता सिर्जनात्मक कलामार्फत फयानहरूले माया दर्साउँदा उत्साहित त पक्कै हुन्छन् । यसको अर्को उदाहरण हुन्, माग्नेबूढा अर्थात् केदार घिमिरे । उनले पनि केही समय पहिले विश्व तामाङले बनाएको आफ्नै पोट्रेट सामाजिक सञ्जालमा राखेका छन् । रमाइलो के छ भने केदारभन्दा पनि माग्नेबूढाको आवरण हुबहु चित्रमा देख्न सकिन्छ । उनले अपलोड गरेको चित्रमाथि व्यंग्यात्मक कमेन्टको ओइरो नै लागेको छ ।अभिनेत्री प्रियंका कार्कीका पनि कलाप्रेमी फयान निकै देखिन्छन् । खास गरी पेन्सिल स्केच गरेर उनको मुहार चित्र कोर्नहरू प्रशस्तै छन् । तिनलाई पनि प्रियंकाले सामाजिक सञ्जालमा अपलोड गरेकी छन् तर नाम खुलाएकी छैनन् । एउटा पोट्रेटमा लेखिएको देखिन्छ आर्ट बाई ईशान । सबै पोट्रेटमा प्रियंका खुलेर हाँसेकी देखिन्छन् ।"
सुबिनको गीतको भिडियो,"काठमाडौं (कास) समर लभ, साया र मनसुन का उपन्यासकार सुबिन भट्टराईले लेखेको गीतको म्युजिक भिडियो सार्वजनिक भएको छ । आँखामा आँसु छैन तर पनि म रुन्छु गीतमा विकास सेनले स्वर दिएका छन् भने सुरेश घिसिङले संगीत । परेली फिल्म्सले प्रस्तुत गरेको भिडियोमा पुष्प राज, उस्मिता बगाले र अमर विरहीले अभिनय गरेका छन् । भिडियोमा नुवाकोटको रमणीय दृश्य देख्न सकिन्छ ।"
रोशनको नयाँ गीत,काठमाडौं (कास) गीतकार रोशन भट्टराई नयाँ गीतको म्युजिक भिडियोसहित आएका छन् । के सौन्दर्य हुन्छ गीत नवीन के भट्टराईले गाएका हुन् । संगीत उमेश रेग्मी युमेश ले गरेका हुन् । रोशनको आउन लागेको एल्बम आर्या मा रहने उक्त गीतको भिडियोमा कमल र रविनाले खेलेका छन् । भिडियोको निर्देशन सागर राजले गरेका हुन् ।
आमा भन्दै तायाहाङ्मा,काठमाडौं (कास) गायिका तायाहाङ्मा राईले आमा मेरी आमा बोलको गीत एवं भिडियो सार्वजनिक गरेकी छन् । गीतसंगीत क्षेत्रमा ८ वर्ष बिताइसकेकी उनले आफ्नै युटयुब च्यानलमार्फत गीत सार्वजनिक गरेकी हुन् । यी गायिकाको पछिल्लो गीत कोही छले राम्रै चर्चा पाएको थियो । गीतको भिडियोमा गायिका आफंैले अभिनय गरेकी छन् । गीतमा शब्दरचना तथा संगीत भने चन्द्र लामा अनुराग को रहेको छ । भिडियोको छायांकन मधुर बस्नेतले गरेका हुन् । यो गीत संगीत अनुराग एल्बममा संग्रहित छ । तायाहाङ्मा आउँदो २५ डिसेम्बरमा हङकङमा हुने पारुहाङ साँझ२ कन्सर्टमा भाग लिन जाँदै छिन् ।
पढ्न किन मन गर्दैनन् विद्यार्थी ?,"विराटनगर दुईचार दिन होइन, एक महिनासम्म छोरो विद्यालय नगएको थाहा पाएपछि विराटनगर८, संगमचोककी ३५ वर्षीया सरस्वती धोबी छक्क परिन् । उनका छोरा विष्णु स्थानीय सरकारी विद्यालयमा कक्षा ७ मा पढ्छन् । विद्यालय जान्छु भनेर बिहान झोलासहित निस्कने उनी अन्यत्र खेलेर समय कटाउँदा रहेछन् । साँझ मात्र घर फर्कने हुनाले परिवारजनले कहिल्यै शंका गरेनन् । विष्णुकै स्कुले साथीहरूले भनेपछि उनी निराश भइन् । सरस्वतीका श्रीमान्को दुई वर्षअघि निधन भइसकेको छ । घरेलु कामदार, दुई सन्तानकी आमा उनले गरिबीले गर्दा जेठो छोरालाई पढाउन सकिनन् । जेठो छोरा र उनले आफ्नै पौरखले कान्छोलाई धेरै पढाउने धोको लिएका छन् । बरालिएको थाहा पाएर धेरै सम्झाइबुझाइ गरे पनि उनी पढ्न जान मानेनन् । छोराको भविष्यको चिन्ताले पिरोलिएकी उनी ढिलो नगरी विद्यालय पुगिन् र प्राचार्यसँग सम्झाइबुझाइ गरिदिन अनुरोध गरिन् । प्राचार्य रामर्शदातासहित विष्णुलाई भेट्न घरै पुगे । केही साथीले कागतको डल्लो बनाएर छात्रालाई हिर्काउँछन्, कसले फाल्यो भनेर सोधेपछि मतिर देखाइदिन्छन्, अनि सधैं मैले गाली र कुटाइ खानुपर्छ, विष्णुले भने, धेरै पटक कक्षा शिक्षकलाई भन्दा पनि सुन्नुभएन । त्यसैले आफूलाई विद्यालय जान मन नलागेको उनले बताए ।कक्षाभित्रको माहोलले गर्दा विष्णुलाई पढाइप्रति अरुचि भएको प्रस्टियो । अबदेखि कसैले दु:ख नदिने विश्वास दिलाउँदै प्राचार्यले उनलाई विद्यालय बोलाए । त्यो अघि नै उनले शिक्षक एवं विद्यार्थीसँग छलफल गरिसकेका हुनाले विष्णुलाई फेरि कक्षाकोठामा कुनै समस्या भएन । उनी अहिले आनन्दले विद्यालय गइरहेका छन् । प्राचार्य एवं शिक्षकको सहयोगले गर्दा बाबु मन लगाएर पढ्न थालेकोले म धेरै खुसी छु, सरस्वतीले सुनाइन्, आखिर जेठो छोरो र म उसकै पढाइको लागि अर्काका लुगा धोएर र भाँडा माझेर एकएक पैसा जोडिरहेका छौं ।यस्तै, अर्को घटनामा शिशु कक्षामा पढ्ने मोरङको कटहरी गाउँपालिकाकी स्वस्तिका शर्मा सन्चो नभएर धेरै दिनसम्म विद्यालय जान पाइनन् । पहिलो दिन विद्यालय जाँदा र प्रार्थना गर्ने बेला उनी रोइरहिन् । माया गरेर सोध्दा उनले भनेको सुनेर शिक्षकहरू मुस्कुराए । धेरै दिनपछि विद्यालय आएको हुनाले मिसले पिट्ने हुन् कि भनेर उनी डराइरहेकी थिइन् । गुरुआमाले छोरीसँग आज धेरै खेल्ने र रमाइलो गर्ने भनेपछि उनी तुरुन्तै हाँस्न थालिन् । पाँच कक्षा पढ्ने मोरङको धनपालथान गाउँपालिकाका आदित्य सहनी विद्यालय जाने बेलामा भोजन खाएपछि जहिल्यै बान्ता गर्थे । छोरालाई सन्चो भएन भन्दै चिकित्सकोमा लग्दा कुनै रोग फेला परेन । मनोचिकित्सककोमा लानुपर्यो । यस्तो हुने कारण झनै रोचक थियो । सानैदेखि फास्टफुड खाने बानी परेको उनलाई दाल, भात र तरकारी नरुचेर त्यस्तो भएको रहेछ । अभिभावक एवं चिकित्सकको प्रयासपछि बल्ल उनमा सामान्य भोजन खाने बानी बसेर समस्या समाधान भयो । घर, विद्यालय एवं वरिपरिको वातावरणमा गडबडी, मनोवैज्ञानिक डर र आलस्यताले गर्दा विद्यालय जान नचाहने तथा पढ्न मन नगर्ने प्रवृति देखिएको विराटनगरका प्राध्यापक एवं मनोपरामर्शदाता दुर्गा चुडालले बताए । यथार्थ नबुझी बालबालिकालाई शारीरिक एवं मानसिक यातना दिनु वा बलजफती गर्नुहुन्न, उनले भने, ऊ किन विद्यालय जान चाहँदैन वा उनलाई किन पढ्न मन लाग्दैन भन्ने कारण खोतलेपछि समस्याको हल निस्किहाल्छ ।मोरङको बुढीगंगा गाउँपालिकामा घर भएका कक्षा८ का विद्यार्थी नवीन नेपाललाई पढ्नमा भन्दा मोबाइल र टीभीमा बढी रुचि हुन्थ्यो । बाआमाले जतिभन्दा उनको बेहोरामा सुधार आएन । ती सामग्रीको अत्यधिक प्रयोगले कसरी पढाइमा ध्यान नजाने गरेको र जाँच बिग्रने गरेको एक मनोपरामर्शदाताले बुझाएपछि नवीन छक्क परे । पढाइमा असर पर्ने चिजबिजबाट उनी अहिले टाढा बस्छन् । सामाजिक अध्ययन पढाउने विराटनगरका शिक्षक महेश गौतमले आफ्नो विद्यालयमा मासिक २४ वटा यस्तो समस्या आउने गरेको बताए । अभिभावकको सहयोग, निजी अनुसन्धान, जम्काभेट र विद्यार्थी लगायतबाट यस्तो सूचना आउने गरेको उनले बताए । सहजीकरण र सम्झाइबुझाइबाट समाधान भएको छ, शिक्षक गौतमले भने, एउटै विद्यार्थीमा यो समस्या कमै दोहोरिएको देखिएको छ ।बालबालिकाले विद्यालय जान नमान्ने, खाने वा पढ्ने बेलामा विभिन्न बहानाबाजी गरिरहेको छ भने सदैव हल्कामा लिन नहुने मनोचिकित्सकहरूले बताए । स्थानीय वरिष्ठ मनोचिकित्सक डा रोशन पोखरेलले आफ्नोमा मासिक एकदुई यस्ता बालबालिका उपचारका लागि आइपुग्ने गरेको बताए । परामर्शबाटै यस्ता मनोवैज्ञानिक समस्याको समाधान निस्कने गरेको उनले बताए । आवश्यकताअनुरूप अभिभावक, बालबालिका र शिक्षकलाई एक्लाएक्लै भेटेर एवं एकसाथ राखेर उपचार वा हल खोज्ने गरिएको डा पोखरेलले बताए । बाहयरूपले सामान्य देखिने कुराहरूले बाआमा र बालबालिकाको जीवनमा नकारात्मक असर पारिरहेको हुन्छ, उनले भने, घरमा अशान्ति हुन्छ, कोही खुसी हुँदैनन् । डा पोखरेलका अनुसार सानैदेखि सामान्य खाना र सन्तुलित जीवनमा जोड दिनुपर्छ । चाउचाउ, बिस्कुट वा भुजियाजस्तो फास्टफुड खाने बानी परेमा बालबालिकालाई दाल, भात र तरकारीजस्तो सामान्य खाना मन पर्दैन, उनले भने, बलजफती खुवाउन खोजेमा बान्ता गर्छन्, यो स्वास्थ्यमा होइन, आनीबानीमा समस्या हो, त्यही भएर सुरुदेखि ध्यान दिनुपर्छ, जिब्रोमा स्वस्थ भोजनको स्वाद बसाल्नुपर्छ । साना बालबालिकादेखि किशोरकिशोरीसम्मका फरक उमेर समूहका समस्याहरू व्यक्ति विशेषमा पनि फरक पर्ने भएकाले त्यसप्रति अभिभावक र शिक्षकले बेलैमा ध्यान पुर्याउन जरुरी हुने विज्ञ सुझाउँछन् ।"
पुन: मतदान माग,"बागलुङ (कास) गत आइतबार सम्पन्न पहिलो चरणको निर्वाचनमा धाँधली भएको आरोप लगाउँदै कांग्रेस उम्मेदवारले पुन: मतदानको माग गरेका छन् । जिल्लाको धुल्लुबास्कोट, पैयुँथन्थाप र भकुन्डेमा वाम गठबन्धनले कांग्रेसका एजेन्टलाई धम्की दिएर एकलौटी ढंगले निर्वाचन गरेको भन्दै मुख्य निर्वाचन अधिकृतको कार्यालयमा उजुरी दिएका हुन् । क्षेत्र १ को प्रदेश क का उम्मेदवारसमेत रहेका कांग्रेस जिल्ला सभापति दीपेन्द्रबहादुर थापा र ख का उम्मेदवार प्रकाश शर्मा पौडेलले उजुरी दर्ता गराएका हुन् । थापाले भकुन्डेमा र शर्माले अन्य दुई स्थानमा बुथ कब्जा भएको दाबी गरेका छन् । उनीहरूले कांग्रेसका एजेन्टलाई हातपात गरेको, एकलौटी रूपमा कब्जा गरेर मतदान गरेको आरोप लगाएर निवेदन दिएको मुख्य निर्वाचन अधिकृत प्रकाशप्रसाद पण्डितले बताए । उहाँहरूको उजुरी आएपछि मतदान अधिकृतहरूलाई निर्वाचनको दिनको प्रतिवेदन दिन भनेको छु, उनले भने, निर्वाचन आयुक्त ईश्वरी पौडेलसँग सम्पर्क गरेर उजुरीबारे जानकारी पनि गराइएको छ । मतदान अधिकृतहरूको प्रतिवेदन र उजुरीलाई एकमुष्ट आयोगमा पठाउने उनले बताए ।कांग्रेसका कानुनी सल्लाहकार भूमिश्वर गौतमले उम्मेदवार र ती स्थानका एजेन्टको गुनासोको आधारमा उजुरी दर्ता भएको बताए । ती स्थानमा निर्वाचन रद्द गरेर पुन: मतदान गर्नुपर्छ भन्ने माग छ, उनले भने, सबै दलको एजेन्ट बसेर मतदान गर्ने वातावरण आवश्यक छ । फर्जी मत झरेको भन्दै विरोध गर्न खोज्दा एजेन्ट र अधिकृतहरूलाई समेत धम्की दिइएको कांग्रेसको आरोप छ । मतदान अधिकृतले विरोध गर्दा पनि सुरक्षाकर्मीले सुरक्षा दिन नसक्ने भनेको पनि उनीहरूले दाबी गरे । संविधानसभाको पहिलो निर्वाचनमा पनि धुल्लुबास्कोटमा राष्ट्रिय जनमोर्चाले एकलौटी गरेको भन्दै कांग्रेसले उजुरी गरेको थियो ।"
उम्मेदवारलाई कारबाही सिफारिस,"सल्यान माओवादी केन्द्र सल्यानले प्रतिनिधिसभाका उम्मेदवार टेकबहादुर बस्नेत, नेताहरू नेबबहादुर कवर, कृतिबहादुर पुन, रमेश मल्ल र रत्नबहादुर ओलीलाई कारबाही सिफारिस गरेको छ । पार्टीको बुधबार बसेको बैठकले यस्तो निर्णय गरेको हो । मंसिर ९ गते बस्नेतसहितको टोलीले जिल्ला अध्यक्ष कर्णबहादुर बुढाथोकी, टीकाराम ओली र प्रतिनिधिसभा उम्मेदवार ज्ञानबहादुर ओलीलाई कारबाही गरी दार्मा गाउँपालिका अध्यक्ष निमबहादुर केसीलाई संयोजक बनाएको थियो । बुधबारको बैठकले बस्नेतलगायतलाई नै कारबाही गरेको जिल्ला अध्यक्ष बुढाथोकीले बताए । उनका अनुसार पार्टीको हितविपरीत काम गरेका कारण उनीहरू कारबाहीमा परेका हुन् । जबरजस्ती संयोजक बनाइएका केसीलाई समेत कारबाही गरिएको बुढाथोकीको दाबी छ ।"
फेसबुकबाटै प्रचार,"सुर्खेत जिल्लाको २ नम्बर क्षेत्रमा कांग्रेसबाट प्रतिनिधिसभा उम्मेदवार हृदयराम थानी फेसबुक पेज नियमित अपडेट गर्नेमध्येमा पर्छन् । उनको पेजमा घरदैलो, आमसभाका तस्बिरसाथै दुई बेग्लाबेग्लै भिडियो पनि अपलोड गरिएका छन् । प्रत्यक्ष भेट्न नपाएका मतदातासँग फेसबुकबाटै भोट माग्ने गरेको छु, थानी भन्छन्, त्यहाँ आउने सन्देशलाई पनि गम्भीरतापूर्वक लिन्छु । फेसबुकबाट भोट माग्ने थानी एक्ला होइनन् । प्रतिनिधिसभादेखि प्रदेशसभासम्मकै प्रत्यक्ष, समानुपातिक उम्मेदवार दैनिक गतिविधि अपडेटसँगै भोट मागिरहेका हुन्छन् ।१ नम्बर क्षेत्रमा कांग्रेसबाट प्रतिनिधिसभा उम्मेदवार पूर्णबहादुर खड्का, उनका प्रतिस्पर्धी एमालेका धु्रवकुमार शाही, २ नम्बर क्षेत्र प्रदेश क का वाम गठबन्धनका उम्मेदवार यामलाल कँडेल र कांग्रेसका कमलराज रेग्मी, प्रदेश ख मा वाम गठबन्धन उम्मेदवार माओवादी केन्द्रका विन्दमान विष्टले फेसबुकलाई चुनाव प्रचारमा उपयोग गरिरहेका छन् । चार वर्षअघि चुनाव लड्दा फेसबुक चलाउने थिइनँ, सुर्खेत २ बाट वाम गठबन्धन उम्मेदवार एमालेका नवराज रावतले भने, समयअनुसार चल्नैपर्यो । अहिले सबै इन्फरमेसन फेसबुकबाटै लिनदिन सकिन्छ । प्रविधि प्रयोगले आफंैलाई फाइदा हुने उनको बुझाइ छ । अर्का उम्मेदवार खड्काले हालै फेसबुक पेजमा आफ्नो पहलमा थालिएका विकास निर्माण र भावी योजनाबारे भिडियो अपलोड गरेका छन् । फेसबुकमा आउने कमेन्ट का आधारमा प्रचार अभियानलाई निरन्तरता दिएको उम्मेदवार बताउँछन् । चार वर्षअघिको संविधानसभा निर्वाचनमा जस्तो चर्को माइकिङ गर्ने, घरपर्खालका भित्तामा पोस्टरपम्प्लेट टाँसेर सुन्दरता बिगार्ने गतिविधि यसपालि त्यति देखिँदैन । घरपर्खालमा आआफ्ना उम्मेदवारको पोस्टर टाँस्न हानाथाप हुन्थ्यो । दलहरूको प्रविधिमैत्री प्रचार शैलीले आपसी विवाद पनि कम भएको मतदाताको अनुभव छ । एउटाले अर्काको पोस्टर च्यातेर आफ्नो टाँस्ने प्रवृत्तिले विगतका चुनावमा दोहोरो झडप हुन्थ्यो । यसपल्ट पर्चापोस्टर निकै कम छन्, २०६४ सालदेखि निर्वाचन पर्यवेक्षण गरिरहेका नियोकका जिल्ला संयोजक घनश्याम केसी भन्छन्, सामाजिक सञ्जाल, प्रविधिको प्रयोगले चुनावी वातावरण शान्त बन्न पुगेको छ । ग्रामीण भेगमा भने उम्मेदवारले पर्चा, पोस्टर, पम्प्लेट पनि टाँस्ने गरेका छन् । घरदैलोमा केन्द्रित विगतका संसदीय निर्वाचनमा उम्मेदवारहरू आमसभामै केन्द्रित हुन्थे । यसपल्ट प्रतिनिधिसभाको एउटै निर्वाचन क्षेत्रमा प्रदेशका दुई क्षेत्र कायम भएका छन् । क्षेत्र सानो भएकाले प्रदेशसभा उम्मेदवारले घरदैलोमा पुगेर भोट माग्ने पर्याप्त समय पाएका छन् । १६ वडा रहेको वीरेन्द्रनगर नगरपालिकाको १४ वडा मात्रै प्रदेश क्षेत्रमा पर्छ । त्यसैले यहाँका उम्मेदवारले घरदैलो, भेटघाट गर्न भ्याएका छन् । प्रतिनिधिसभा उम्मेदवारले आमसभामा बढी र प्रदेशसभा उम्मेदवारले घरदैलोमा जोड दिएका छन् । सुर्खेत २ प्रदेशसभा क मा पर्ने वीरेन्द्रनगर क्षेत्रका उम्मेदवार कांग्रेसका कमलराज रेग्मी र वाम गठबन्धनका यामलाल कँडेल बिहानदेखि राति अबेरसम्मै घरदैलोमा खटिँदै आएका छन् ।"
नारा उस्तै,"पोखरा (कास) दलहरू आआफ्नो झन्डासहित चुनावी प्रचारमा जुटेका छन् । फरक दल र झन्डासहित मतदातामाझ पुग्ने उम्मेदवारको भाषण भने एउटै हुने गर्छ । आफू विजयी भए सडक, विद्युतीकरण, शिक्षा, स्वास्थ्य, पूर्वाधार विकास र स्वदेशमै रोजगारी सिर्जना गर्ने समान मुद्दा बोकेर सबै उम्मेदवार मत तान्ने प्रयासमा छन् ।फरकफरक दल भए पनि सबै उम्मेदवारका उस्तै भाषण सुन्दा मतदाता भने अवाक छन् । कुनै पनि उम्मेदवारमा नौलो योजना र उत्साहको कुरा केही देखिएन, पोखरा लेखनाथ २६ तालबेंसीका ५७ वर्षीय तिलकप्रसाद बरालले भने, चुनावी कार्यक्रममा हाम्रो दलले यसो गर्यो, अर्को दलले त्यसो गर्यो भन्दैमा उम्मेदवारलाई फुर्सद छैन । अघिल्लो निर्वाचनमा आपसमा सत्तोसराप गर्दै प्रचारमा जुटेका दलका नेता यसपटक आपसमा मिलेर चुनावी प्रचारमा जुटेर अर्को दललाई कमजोर देखाउँदै भाषण गर्दा अनौठो लाग्ने गरेको उनले बताए । बाटो, स्वास्थ्य, शिक्षा र स्वदेशमा रोजगारीको कुरा सबै उम्मेदवारको साझा अभिव्यक्ति हुने गरेको उनको भनाइ छ ।चुनावी सभामा सबै दलले अर्को दललाई गाली मात्र गर्ने रहेछन् । अरू दल पश्चगामी र आफूहरू मात्रै परिवर्तनशील हौं भन्ने दम्भ अब कुनै पनि दलका उम्मेदवारले नगरे हुन्छ, अर्का स्थानीय ४३ वर्षीय जनक सुवेदीले भने, सबै दलले सत्ता चलाएको देखेका छौं । मुलुक बनाउनुपर्छ भन्ने सोचले भन्दा पनि जसरी जित्नुपर्छ भन्ने सोचाइ उम्मेदवारमा देखियो । चुनावी सभामा बोल्ने नेताहरूले अरू दललाई कमजोर भन्दै भाषण गर्नुको साटो आफूहरूले यसरी विकास गर्छौं भनेर जनताको मन र विश्वास जित्न नसक्दा निर्वाचनपछि पनि मतदाताले आशा गर्नु बेकार रहेको पोखरालेखनाथ २७ तालचोकका ४८ वर्षीय श्रीकृष्ण अधिकारीले बताए । अचेल त दलको चुनावी भाषण सुन्नै जान छाडें, उनले भने, मुलुकको विकास गर्ने योजना कुनै पनि उम्मेदवारमा देखिएन । विपक्षी दललाई कमजोर भन्दैमा ताली बजाउने जमाना गयो ।"
मेलाई ट्रम्पको सुझाव  आतंकवादप्रति ध्यान देऊ,"वासिङ्टनलन्डन (एजेन्सीहरू) सामाजिक सञ्जाल खासगरी ट्वीटरमा निकै क्रियाशील अमेरिकी राष्ट्रपति डोनाल्ड ट्रम्प आफ्ना ट्वीटका कारण पटकपटक चर्चामा आउने गर्छन् । पछिल्लो समय ट्रम्प बेलायतको दक्षिणपन्थी दलले बनाएको मुस्लिमविरोधी भिडियो रिटीट गरेका कारण चर्चामा आएका छन् । मुस्लिमहरूले एक किशोरलाई पिटेर मारेको भिडियो रिट्वीट गरेपछि उक्त विषय अनावश्यक चर्चामा ल्याएको भन्दै ट्रम्पको आलोचना भएको हो । ट्वीटरमा ट्रम्पका करिब ४ करोड ४० लाख फलोअर छन् । बेलायती प्रधानमन्त्री थेरेसा मेले उक्त भिडियो रिट्वीट गर्नु गलत भएको बताएपछि ट्रम्पले कडा प्रतिक्रिया दिएका हुन् । प्रधानमन्त्री कार्यालयका प्रवक्ताले राष्ट्रपतिका रूपमा ट्रम्पले उक्त कार्य गर्नु गलत भएको बताएका थिए । कार्यालयले ट्रम्पले समुदायबीच विभाजन निम्त्याउने गलत मनसाय राखेका कारण दुई देशबीचको तनाव बढेको आरोप लगाएको थियो । त्यसको प्रतिक्रियामा ट्रम्पले मेलाई हालैका दिनमा बेलायतमा बढिरहेको आतंकवादलाई ध्यान दिन सुझाव दिएका हुन् । ट्रम्पले ट्वीटरमा टेरेजा मेलाई उद्धृत गर्दै लेखेका छन्, मप्रति केन्द्रित नहुनु, बरु बेलायतभित्र भइरहेका कट्टरपन्थी इस्लामिक आतंकवादप्रति केन्द्रित हुनु । हामीले राम्रो गरिरहेका छौं । यसैबीच, ट्रम्पको पछिल्लो कदमबारे बेलायती राजनीतिक वृत्तमा तीव्र आलोचना भएका छ । बेलायती गृहमन्त्री अम्बेर रुडले ट्रम्पले उक्त भिडियो रिट्वीट गरेर गलत कार्य गरेको बताएकी छन् । उनले ट्रम्पले घृणा फैल्याएको आरोप लगाउँदै ट्वीट हटाउनुपर्ने माग गरिन् । प्रधानमन्त्री मेको आलोचनाको समर्थन गर्दै उनले भनिन्, ट्रम्पका यस्ता गतिविधिबारे सरकारले स्वतन्त र प्रस्ट रूपमा विरोध जनाउने छ । उनले यस विषयमा संसद्मा छलफल हुन सक्नेबारे सोधिएको प्रश्नमा भने त्यसको जवाफ दिने समय नभएको जनाइन् । उनले प्रधानमन्त्री मेले अमेरिकी राष्ट्रपति ट्रम्पलाई गरेको आलोचनाले उनमा सकारात्मक प्रभाव पर्ने आशासमेत व्यक्त गरेकी छन् । लेबर पार्टीका डियान अबोटले उक्त कदम समस्त बेलायती नागरिकका लागि दु:खद् घटना भएको बताए । उनले भने, यो समस्त बेलायती जनताका लागि एक अपमानजनक कार्य हो । यसले हाम्रो देशको मूल्य र मान्यतामाथि प्रहार गरेको छ । कन्जरभेटिभ पार्टी सांसद टिम लाफ्टनले भने ट्वीटर प्रशासनसमक्ष ट्रम्पको हेन्डल बन्द गर्न माग गरेका छन् । अमेरिका र बेलायत निकट सम्बन्ध भएका देश हुन् । कतिपय सञ्चारमाध्यमले दुई देशबीच विशेष सम्बन्ध रहेको जनाएका थिए । तर पछिल्लो घटनापछि दुई देशबीचको सम्बन्धमा केही चिसोपना उत्पन्न भएको छ । अन्तर्राष्ट्रिय सञ्चारमाध्यमका अनुसार उक्त घटनाबारे ट्रम्पले बेलायती नेतृत्वबाट नसोचेको कडा आलोचना खेपिरहेका छन् । ट्रम्प राष्ट्रपतिमा निर्वाचित भएपछि पहिलो विदेशी राष्ट्रप्रमुखका रूपमा मेले हाइटहाउस भ्रमण गरेकी थिइन् । भेटका क्रममा ट्रम्पले मेलाई बेलायत युरोपेली संघ (ईयूबाट) बाहिरिनु निकै राम्रो हुने भन्दै मेको प्रशंसा गरेका थिए ।"
अमेरिकाले उत्तर कोरियालाई भड्कायो,"वासिङ्टन (बीबीसी) रुसले अमेरिकालाई उत्तर कोरियालाई भड्काएको आरोप लगाएको छ । रूसी विदेशमन्त्री सर्गेइ ल्याभ्रोभले अमेरिकी चेतावनीका कारण उत्तर कोरियाले परमाणु क्षेप्यास्त्र कार्यक्रममा तीव्रता दिएको दाबी गरेका छन् । बेलारुसको राजधानी मिन्सका बोल्दै ल्याभ्रोभले राष्ट्रसंघका लागि अमेरिकी राजदूत निकी हलीको उत्तर कोरियाविरुद्ध सबै देशले नाकाबन्दी कडा पार्नुपर्ने आह्वानको विरोध गरेका छन् । उनले भने, अब अमेरिकाले खासमा के चाहन्छ प्रस्ट पार्न जरुरी छ ।रूसले पटकपटक प्योङयाङको परमाणु कार्यक्रम लक्षित नाकाबन्दीको कुनै प्रभाव नहुने बताउँदै आएको छ । ल्याभ्रोभले उत्तर कोरियासँग वार्ता नै एकमात्र विकल्प भएको दाबी गरेका छन् । रूस उत्तर कोरियासँग राम्रो सम्बन्ध भएको चीनपछिको देश हो । दुवै देशसँग संयुक्त राष्ट्रसंघीय सुरक्षा परिषद्मा भिटो प्रयोग गर्ने अधिकार छ । यसअघि अमेरिकाले आफूले द्वन्द्व नचाहेको तर युद्ध भए उत्तर कोरियालाई नराम्ररी ध्वस्त पार्ने चेतावनी दिएको थियो । दुई महिनापछि प्योङयाङले बिहीबार लामो दूरीको क्षेप्यास्त्र परीक्षण गरेपछि अमेरिकाले पछिल्लो चेतावनी दिएको हो । संयुक्त राष्ट्रसंघीय सुरक्षा परिषद्मा बोल्दै अमेरिकी राजदूत निक्की हलीले भनिन्, यदि युद्ध भयो भने, उत्तर कोरियाली नेतृत्व पूर्णरूपले ध्वस्त हुन्छ । उनले अमेरिकी राष्ट्रपति डोनाल्ड ट्रम्पले उनका चिनियाँ समकक्षीलाई प्योङयाङमा तेल आपूर्ति बन्द गर्न आग्रह गरेको पनि जनाइन् । ट्रम्पले उत्तर कोरियामाथि मुख्य नाकाबन्दी लगाउनेबारे चिनियाँ राष्ट्रपति सी जिनफिङसँग टेलिफोन वार्ता भएको ट्वीटरमार्फत जनाएका छन् । हलीले सबै मुलुकले उत्तर कोरियासँग कूटनीतिक तथा व्यापारिक सम्बन्धविच्छेद गर्न आग्रह गरिन् । उत्तर कोरियाले बुधबार परीक्षण गरेको क्षेप्यास्त्र ४ हजार ४ सय ७५ किलोमिटर उचाइमा पुगेको जनाएको थियो । परीक्षणलगत्तै उसले अमेरिकाका सबै स्थान आफ्नो क्षेप्यास्त्रको पहुँचमा पुगेको दाबी गरेको थियो । उसले दाबी गरेअनुसार उसको क्षेप्यास्त्र अन्तरिक्ष स्टेसनभन्दा करिब १० गुणा माथि पुगेको थियो । उत्तर कोरियाको दाबी प्रमाणित भइसकेको छैन । विज्ञहरूले त्यस्तो प्रविधिमा उत्तर कोरियाली सफलताबारे भने शंका व्यक्त गरेका छन् । तर उत्तर कोरियाका नेता किम जोङ उनले क्षेप्यास्त्र परीक्षणलाई त्रुटिरहित ऐतिहासिक उपलब्धि भएको दाबी गरेका थिए । परीक्षणलगत्तै राष्ट्रसंघीय सुरक्षा परिषदले आपत्कालीन बैठक डाकेको थियो । घटनाको अन्तर्राष्ट्रिय समुदायले भत्र्सना गरेका छन् ।"
विदेशी मुद्राबाट २३ अर्ब कमाइ,"काठमाडौं विदेशी मुद्रा र सुनमा गरिएको लगानीबाट आर्थिक वर्ष ०७३७४ मा राष्ट्र बैंकले करिब २३ अर्ब रुपैयाँ आम्दानी गरेको छ । अघिल्लो वर्षको तुलनामा यो करिब १८ प्रतिशतले बढी हो । आफूसँग रहेको विदेशी मुद्रा विभिन्न राष्ट्रका ट्ेरजरी बिल्सलगायतका उपकरणमा लगानी गरी ब्याज आयबापत बैंकले उक्त रकम प्राप्त गरेको हो । आर्थिक वर्ष ०७३७४ मा यस्तो आम्दानी १९ अर्ब ६२ करोड रुपैयाँ थियो । राष्ट्र बैंकले गत आर्थिक वर्षमा विदेशी मुद्राबाट २० अर्ब ९१ करोड रुपैयाँ ब्याज आय आर्जन गर्ने लक्ष्य तय गरेकामा लक्ष्यभन्दा करिब २ अर्ब बढी आम्दानी गर्न सफल भएको हो । गत आर्थिक वर्षमा विदेशी मुद्राबाट कुल २२ अर्ब ९६ करोड ८४ लाख रुपैयाँ आम्दानी भएको छ, राष्ट्र बैंकका एक उच्च अधिकारीले भने, करिब ७ अर्ब ५० करोड रुपैयाँ सरकारलाई बुझाइएको छ । गत वर्ष राष्ट्र बैंकले ७ अर्ब २५ करोड रुपैयाँ सरकारलाई बुझाएको थियो । राष्ट्र बैंकले यसरी हुने आम्दानीमा खर्च कटाएर ठूलो हिस्सा सरकारलाई लाभांशका रूपमा बुझाउने गरेको छ ।रेमिटयान्स, निर्यातलगायतका स्रोतबाट आएको विदेशी मुद्रालाई लगानी गरी करिब २३ अर्ब रुपैयाँ आम्दानी भएको हो । राष्ट्र बैंकबाट प्राप्त एक विवरणअनुसार गत वर्ष राष्ट्र बैंकले सरकारी ऋणपत्रमा गरेको लगानीबाट १६ अर्ब, मुद्दती निक्षेपबाट करिब ६ अर्ब ७१ करोड र डिमान्ड डिपोजिट (मागेको बखत निकाल्न मिल्ने) करिब २२ करोड रुपैयाँ आम्दानी गरेको छ । राष्ट्र बैंकको कुल आम्दानीमा अपरिवत्र्य विदेशी मुद्रा (सजिलै सटही सुविधा नरहेको मुद्रा) को हिस्सा ५५७८ प्रतिशत छ । बाँकी हिस्सा परिवत्र्य विदेशी मुद्रा (जुनसुकै विदेशीले ल्याए पनि सजिलै सटही हुने) को रहेको राष्ट्र बैंकले जनाएको छ । प्राप्त आयबाट कुल खर्च घटाउनुका साथै कर्मचारी कल्याणकारी कोष, जगेडा कोष, बैंकिङ विकास कोषलगायतमा तोकिएबमोजिम रकम छुटयाइन्छ । यसरी तोकिएबमोजिम रकम छुट्टयाएर खुद आम्दानी निकालिन्छ । यसरी विभिन्न कोषमा छुटयाइएको रकम विभिन्न बहानामा कर्मचारीहरूलाई वितरण गरिन्छ । राष्ट्र बैंक गैरमुनाफाकारी संस्था हो । कानुनत: यस्ता संस्थाले बोनस बाँड्न पाँइदैन । राष्ट्र बैंकले घुमाउरो बाटोबाट आयको वितरण नाम दिएर कर्मचारीहरूलाई बोनस बाँड्दै आएको छ । यसकारण सरकारी कर्मचारी र अन्य संस्थानका कर्मचारीहरूको आम्दानीको तुलनामा राष्ट्र बैंकका कर्मचारीको तलब बढी हुन्छ । राष्ट्र बैंकले कुल विदेशी मुद्रा सञ्चितिको सबैभन्दा बढी ५४८ प्रतिशत रकम मुद्दती निक्षेपमा राखेको छ । भारतीय ट्ेरजरी बिल्समा साढे २४ प्रतिशत, चिनियाँ ऋणपत्रमा ६७ प्रतिशत, अमेरिकी ट्ेरजरी बिल्स तथा ऋणपत्रमा ९८ प्रतिशत लगानी गरेको राष्ट्र बैंकको तथ्यांकमा छ । विदेशी विनियममा ५८ प्रतिशत रकम अमेरिकी डलरमा लगानी गरिएको छ । सबैभन्दा बढी रकम अमेरिकी डलरमा राखिएको हो । तुलनात्मक रूपमा स्थिर रहने र उतारचढावले असर नगर्ने भएकाले अमेरिकी डलर लगानीका लागि आकर्षक औजार मानिन्छ । परम्परागत रूपमै अमेरिकी डलरमा राख्ने प्रचलन हो । अमेरिकी डलरमा राखिएको रकमको आम्दानी भने घट्दै गएकाले करिब ८ वर्षयता केन्द्रीय बैंकले अन्य विकल्प पनि खोज्न थालेको छ । विषेशगरी भारतीय मुद्रामा लगानीलाई केन्द्रीय बैंकले पछिल्लो समय बढाएको छ । भारतको ट्रेजरी बिल्समा बढी ब्याज पाइने भएकाले त्यहाँ आकर्षण बढ्न थालेको हो । पूर्वगभर्नर युवराज खतिवडाले भारतमा क्रमश: लगानी बढाउन सुरु गरेका थिए । हाल करिब २३ प्रतिशत रकम भारतीय ट्रेजरी बिल्समा लगानी गरिएको छ । यसैगरी अस्ट्रेलियन डलर, पाउन्ड र युरोमा पनि थोरै लगानी गरिएको छ । अस्ट्रेलियामा करिब ४ प्रतिशत रकम लगानी गरिएको राष्ट्र बैंकको प्रतिवेदनमा उल्लेख छ । यसैगरी पाउन्ड र युरोमा २ प्रतिशत हाराहारीमा लगानी गरिएको छ । रेमिटयान्स, निर्यात, पर्यटन आय आदिबाट विदेशी मुद्रा आर्जन हुन्छ । केन्द्रीय बैंक आफैं मौद्रिक निकाय भएकाले विदेश र विदेशीबाट आर्जित मुद्रा बराबरको रकम उसले नेपाली रुपैयाँमा भुक्तानी गर्छ । यसरी जम्मा भएको रकम राष्ट्र बैंकले विदेशका विभिन्न सुरक्षणमा लगानी गर्ने हो । यसबाट आएको रकम केन्द्रीय बैंकले खर्च र अन्य कोषमा राख्छ भने ठूलो हिस्सा लाभांशका रूपमा सरकारलाई बुझाउँछ । जुन सरकारको गैरकर आम्दानी हो ।"
एक बिट क्वाइनको मूल्य साढे एघार लाख,"काठमाडौं नेपाललगायत धेरै मुलुकमा प्रतिबन्धित विद्युतीय मुद्रा बिटक्वाइनको मूल्य विश्वको वित्तीय बजारमा बुधबार ११ हजार अमेरिकी डलर (करिब ११४९ लाख रुपैयाँ) कायम भएको छ । यसको मूल्य एकै महिनामा १ सय २५ प्रतिशत र साताभरमा ५० प्रतिशतले वृद्धि भइसकेको छ । क्रिप्टोकरेन्सी ले समेत परिचित यो डिजिटल मुद्राको मूल्य हवात्तै बढेपछि अर्थविद्हरूबाट विभिन्न प्रतिक्रियाहरू सार्वजनिक भएका छन् । केही विशेषज्ञहरूले बिटक्वाइन लाई विश्वको वित्तीय बजारमा सबैभन्दा ठूलो पानीको फोका भनेर टिप्पणी गरेका छन् । तिनीहरू भन्छन्, यसको मूल्य जुनसुकै बेला पनि ओरालो लाग्न सक्छ । तर बिटक्वाइनका पक्षधरहरू यो कुरो मान्न तयार छैनन् । यसका पक्षपातीहरू भन्छन्, बिटक्वाइनको लोकप्रियता बढेसँगै यसको मूल्य ओरालो हैन, उकालो लाग्नेछ । क्रिप्टोकरेन्सीबारे जानकारी दिने क्वाइन्समार्केटक्याप अनलाइनका अनुसार बुधबार साँझ एक बिटक्वाइन्स को मूल्य ११ हजार १ सय ५० अमेरिकी डलर (करिब ११ लाख ४९ हजार २ सय ८६ रुपैयाँ) पुगेको थियो । अघिल्लो दिन मंगलबार ९ हजार ६ सय २४ डलरको तुलनामा यसको मूल्य करिब १८ प्रतिशतले वृद्धि भएको उसले जनाएको छ । नेपालमा यसको कारोबार गर्न कसैलाई छुट नभए पनि मूल्य वृद्धिसँगै चर्चापरिचर्चा हुने गरेको छ । यहाँ बिटक्वाइन को कारोबार गर्ने १० जनालाई केन्द्रीय अनुसन्धान ब्युरो (सीआईबी) ले पक्राउ गरिसकेको छ । करिब तीन महिनाअघि नेपाल राष्ट्र बैंकले एउटा निर्देशनै जारी गरी नेपालमा बिटक्वाइन्स लाई अवैध घोषणा गरेको थियो । त्यसैले नेपालमा यसको कारोबार गर्न पाइँदैन । गत जनवरीमा बिटक्वाइन को मूल्य ७ सय ५० डलरको हाराहारीमा थियो । उक्त अवधिमा डिजिटल सुन का रूपमा समेत परिचित यसको मूल्य करिब १५ गुणाले वृद्धि भइसकेको छ । सन् २००९ मा पहिलोपटक बिटक्वाइन को सुरु भएको थियो । त्यस ताका यसको मूल्य एक डलर पनि नरहेको विभिन्न सञ्चार माध्यमहरूले जनाएका छन् । भारतलगायतका केही मुलुकमा जेबपे, क्वाइनसेक्योर, यनोक्वाइनलगायतमा यसको व्यापार हुने गर्छ ।एक बिटक्वाइको खरिद दर बुधबार १३ दशमलव ४६ लाखबाट १४ दशमलव ०४ लाख रुपैयाँ र बिक्री दर १२ दशमलव ७९ लाखबाट १३ दशमलव ७८ रुपैयाँसम्म थियो । विश्वको कुनै पनि मान्यताप्राप्त एक्सचेजमा बिटक्वाइन को व्यापार हुँदैन । निजी एक्सचेन्जले मात्रै यसको व्यापार गर्छन् । हालै अमेरिकाको सिकागोस्थित सीएमई समूहले आफ्नो एक्सचेन्जमा यसको फयुचर ट्रेडिङ सुरु गर्ने जनाएको छ । अघिल्लो महिना भएको यो घोषणासँगै बिटक्वाइन को मूल्य एकाएक तीव्र रूपमा बढेको हो । साताभरिमा यसको मूल्य करिब ५० प्रतिशतले वृद्धि भइसकेको अनलाइनले जनाएको छ । हालसम्म कुनै पनि मुलुकको केन्द्रीय बैंकले यसलाई मान्यता दिएको छैन । वस्तु तथा सेवा खरिदबिक्रीमा यसको प्रयोग हुँदै आएको छ । सिंगापुरको स्याक्सो बैंकका क्रिप्टो रणनीतिकार केभी पिटरसनले डेढ वर्षमा यसको मूल्य एक लाख डलरसम्म पुग्न सक्ने लख काटेका छन् । यसैगरी अमेरिकी बैंक जेपी मोर्गन चेजका प्रमुख कार्यकारी अधिकृत जेम्स डिमोनले केही दिनअघि मात्र बिटक्वाइन लाई एक धोकाका रूपमा चित्रण गरेका थिए । उनी कडा रूपमा प्रस्तुत हुँदै भनेका थिए, हाम्रो बैंकको कुनै पनि कर्मचारीले बिटक्वाइन खरिदबिक्री गरेको पाइए तत्कालै नोकरीबाट निकाल्छांै । तर, पनि विश्वको वित्तीय बजारमा यसको मूल्य दिनप्रतिदिन बढदो छ । सबल र राम्रो अर्थतन्त्र भएका मुलुकहरू चीन र दक्षिण कोरियाली सरकारले यसबारे चिन्ता व्यक्त गरिसकेका छन् ।झन्डै आठ वर्षअघि चलनमा आएको बिटक्वाइन एउटा सफ्टवेयर कोड हो । यसमा ब्लकचेन प्रविधिको प्रयोग गरिन्छ । ब्लकचेन मा रेकर्डहरूलाई ब्लक गर्न चेन (शृंखला) बन्ने गर्छ । हरेक ब्लक मा आफैं एउटा तथ्यांक तयार हुने गर्छ । अनलाइन लेजरमा यो रियल टाइम अपडेट हुने गर्छ । सन २००८ मा सातोसी नाकामोतो नाम गरेका व्यक्तिले पहिलोपटक ब्लकचेन बनाएका थिए । केही मानिस सातोसी नाकामोतोलाई एउटा समूहका रूपमा मान्ने गरेका छन् । यही चेनको आधारमा २००९ मा बिटक्वाइनको सुरु भएको हो ।टोकियोस्थित एक्सचेन्ज एमटीगोक्स ले तीन वर्षअघिसम्म विश्वकै सबैभन्दा ठूलो बिटक्वाइन एक्सचेन्ज गरेको थियो । ७० प्रतिशत कारोबार यसै एक्सचेन्जबाट हुने गथ्र्यो । सन् २०१४ मा यसको भोल्टबाट ८ दशमलव ५ लाख बिटक्वाइन चोरी भएको थियो, जसको मूल्य त्यस्ताका ४८ करोड डलर थियो । त्यसपछि यो कारोबारप्रति शंका सिर्जित भएको थियो । बिटक्वाइन र इथेरियमको ट्रेडिङ गर्ने सबैभन्दा ठूलो प्लेटफर्ममा एउटा क्वाइनबेस पनि हो । बिस्पोक इन्भेस्टमेन्ट समूहका अनुसार एक वर्षमा यसको दर्ता खाता (रजिस्टर्ड एकाउन्ट) को संख्या तीन गुणाले वृद्धि भई १ दशमलव ३ करोड पुगेको छ । बिटक्वाइन, इथेरियम, रिपल, लाइटक्वाइन, डयास, मोनेरोलगायत १ हजार ३ सय २६ वटा डिजिटल मुद्रा हाल विश्वमा सक्रिय छन् । तर, सबैभन्दा बढी माग चाहिँ बिटक्वाइन कै छ । क्वाइनमार्केटक्याप डट कमका अनुसार सबै डिजिटल मुद्राहरूको मार्केट क्याप ३५ दशमलव १७ लाख करोडको हाराहारीमा छ । तीमध्ये बिटक्वाइन को मात्र मार्केट क्याप १९ दशमलव १८ लाख करोड रुपैयाँ रहेको छ । बजारमा ५५ प्रतिशत बिटक्वाइनकै कब्जामा रहेको छ । (एजेन्सीहरूको सहयोगमा)"
चेम्बर एक्स्पोमा आठ मुलुक,"काठमाडौं चेम्बर अफ कमर्सको आयोजनामा भृकृटीमण्डपमा बिहीबारदेखि नेपाल चेम्बर एक्स्पो २०७४ सुरु भएको छ । मेलाको उद्घाटन राष्ट्रपति विद्यादेवी भण्डारीले गरिन् । मुलुकको आर्थिक विकासमा निजी क्षेत्र उत्साहसाथ लागिपरेको भन्दै उनले स्वदेशी उद्यमीलाई अघि बढाउन मेला सहयोगी हुने बताइन् । दैनिक हजारौं युवा बिदेसिन बाध्य भएको अवस्थाप्रति चिन्ता प्रकट गरिन् । स्वदेशी उद्योगमा कामदारको व्यापक कमी छ, उनले भनिन्, तर, रोजगारीकै लागि हजारौं बिदेसिन बाध्य छन् । वाणिज्य मन्त्रालयका सचिव चन्द्रकुमार घिमिरेले उपभोक्ताको रुचि र चाहना विश्लेषणअनुसार अघि बढ्न मेलाले महत्त्वपूर्ण भूमिका खेल्ने बताए । नेपालस्थित गणतन्त्र कोरियाका राजदूत पार्क योङ सिकले चेम्बरद्वारा आयोजित एक्स्पोमा दोस्रोपटक कोरिया पार्टनर मुलुकका रूपमा सहभागी हुन पाएको भन्दै खुसी व्यक्त गरे ।चेम्बरका अध्यक्ष राजेशकाजी श्रेष्ठले राष्ट्रिय अर्थतन्त्रको विकासका लागि जस्तोसुकै विषम परिस्थितिमा पनि निजी क्षेत्रले सरकारलाई उदारतापूर्वक सहयोग गर्दै आएको दाबी गरे । मुलुकको आर्थिक विकास लागि सरकारसँग सहकार्य गरी अघि बढ्न निजी क्षेत्र सधैं तयार रहेको उनले बताए । मुलुकमा नयाँ संविधानको प्राप्तिसँगै सबैको ध्यान दिगो आर्थिक विकासमा केन्द्रित हुुनुपर्नेमा जोड दिँदै उनले अबको एक मात्र लक्ष्य आर्थिक समृद्धि हासिल गर्ने हुनुपर्ने बताए ।यो तेस्रो चेम्बर एक्स्पो हो । चेम्बरले प्रत्येक वर्ष अन्तर्राष्ट्रिय एक्स्पो आयोजना गर्दै आएको छ । यसपटकको एक्स्पोमा दक्षिण कोरियाले पार्टनर मुलुकका रूपमा सहभागिता जनाएको छ । थाइल्यान्डले फोकस मुलकुका रूपमा सहभागिता जनाएको छ । नेपालसहित कोरिया, थाइल्यान्ड, भारत, चीन, जापान, पाकिस्तान र बंगलादेश गरी आठवटा मुलुकको सहभागिता रहेको आयोजकले जनाएको छ । मेला संयोजक राष्ट्रभूषण चाकुबजीका अनुसार मेलामा कृषि, अटोमोबाइल, निर्माणलगायतसँग सम्बन्धित विभिन्न स्टल रहेका छन् । एक्स्पोमा गुणस्तरीय सामान प्रयोग गर्न उपभोक्ता हितसम्बन्धी जनचेतना अभिवृद्धि गर्ने दायित्वलाई प्राथमिकता दिएको जनाइएको छ । मुलुकको व्यापार घाटा बर्सेनि बढेकाले प्रदर्शनीमार्फत निकासीयोग्य वस्तुको प्रवद्र्घन गर्ने आयोजकको दाबी छ । एक्स्पोले व्यापारिक समुदायलाई प्रोत्साहन गर्ने तथा त्यसका लागि आवश्यक पहल कदमीसमेत गर्ने उद्देश्य राखेका छौं, उनले भने । मेलाको मुख्य प्रायोजकमा सामसङ इलेक्टोनिक्स रहेको छ भने सहप्रायोजनमा हेरिटेज कार्पेट रहेको छ ।"
रुस्लान भोड्का नयाँ प्याकेजिङमा,काठमाडौं (कास)जावलाखेल ग्रुप अफ इन्डस्ट्रिजको व्यवस्थापनमा विजय डिस्टिलरीद्वारा उत्पादित तथा वितरित रुस्लान भोड्का अब नयाँ प्याकेजिङमा बजारमा आएको छ । हाल बजारमा रहेको बोतलको क्याप खोल्न केही अप्ठयारो र मदिराको मात्रा पहिचान गर्न असजिलो भएको गुनासो आएपछि कम्पनीले अत्याधुनिक प्याकेजिङ भएको बोतल बजारमा ल्याएको जारी विज्ञप्तिमा उल्लेख छ । नयाँ प्याकेजिङ पहिलेको तुलनामा निकै आकर्षक रहेको दाबी कम्पनीको छ । कम्पनीका अनुसार प्याकेजिङ नयाँ भए पनि स्वाद र गुणस्तरमा कुनै सम्झौता गरिएको छैन ।
सामसङको ग्लालेक्सी टयाब ए २०१७,काठमाडौं (कास)सामसङले ग्यालेक्सी टयाब ए २०१७ नेपाली बजारमा ल्याएको छ । कम्पनीले इन्टरटेनमेन्ट डिभाइसका रूपमा ल्याएको यो सेटमा ८ इन्चको डिस्प्ले तथा पूरै दिनभर चल्ने ब्याट्रीको क्षमता राखिएको जारी विज्ञप्तिमा उल्लेख छ । यसमा सामसङको उत्कृष्ट फिचर बिक्सबी होम पनि समावेश गरिएको जनाएको छ । कम्पनीका अनुसार यो टयाबमा किड्स मोड को सुविधा उपलब्ध रहेको छ । मात्र ३ सय ६४ ग्राम तौल रहेको यो टयाबमा उपलब्ध ब्लुलाइट फिल्टरले ब्लुलाइट एमिसन कम गरी निद्रामा बाधा नपार्ने सुविधा पनि रहेको जनाएको छ । नेपाली बजारमा २८ हजार ९ सय ९० रुपैयाँमा ग्राहकलाई यो सेट उपलब्ध गराइने कम्पनीको विज्ञप्तिमा छ ।
आइफोन टेन भित्रियो,काठमाडौं (कास) एप्पलको वितरक जेनरेसन नेक्स्ट कम्युनिकेसन ले शुक्रबारदेखि नेपाली बजारमा आइफोन टेन ल्याउँदै छ । कम्पनीका अनुसार नेपालमा ६४ जीबी र २५६ जीबी स्टोरेजमा मात्र उपलब्ध हुने यो सेट सिल्भर र स्पेस ग्रे कल अप्सनमा उपलब्ध हुनेछन् । कम्पनीले यो आइफोन खरिद गर्नेमध्ये एकजनालाई लक्की ड्रमार्फत विजेता घोषणा गर्दै स्कुटर उपहार प्रदान गर्ने जनाएको छ । त्यस्तै एनसेल ग्राहकहरूका लागि प्रत्येक महिना २ जीबी डाटा ८ महिनासम्म उपलब्ध गराउने जारी विज्ञप्तिमा उल्लेख छ ।
ओपोको एफफाइभ सिक्स जीबी कालो रङमा,"काठमाडौं (कास) ओपोले आफ्नो नयाँ मोडल ओपो एफफाइभ सिक्स जीबी कालो रङमा ल्याउने जनाएको छ । उक्त सेट कालो रङमा उपलब्ध हुनुका साथै यसमा अझ बढी सञ्चय क्षमता, ६ जीबी र्याम र ६४ जीबी रोमसहितको प्रोसेसर जडान गरिएको कम्पनीले जनाएको छ । फोनमा ६ इन्चको पूर्ण एचडी फुल स्क्रिन डिस्प्ले जडान गरिएको र यसमा रहेको १८:९ डिस्प्लेले उपभोक्तालाई जीवन्त रङसहितका दृश्यको मज्जा प्रदान गर्ने दाबी कम्पनीको छ ।"
नेपाल र चीनबीचको दौत्य सम्बन्ध प्रगाढ,काठमाडौं (कास) नेपाल उद्योग वाणिज्य महासंघका अध्यक्ष भवानी राणाले नेपाल र चीनबीचको दौत्य सम्बन्ध र निजी क्षेत्रबीचको सम्बन्ध अत्यन्तै प्रगाढ रहेको जनाउँदै महासंघले चीनको सीसीपीआईटी र अखिल चीन उद्योग वाणिज्य महासंघमार्फत पनि दुई देशबीच आर्थिक व्यावसायिक सम्बन्ध विस्तारमा सहकार्य गरिरहेको बताएकी छन् । माल्द्विभ्सको राजधानी मालेमा आयोजित चाइना साउथ एसिया बिजिनेस काउन्सिलको बैठकलाई सम्बोधन गर्दै उनले चीन र दक्षिण एसियाबीच सहकार्यका लागि यो फोरम अत्यन्तै उपयोगी रहेको समेत बताइन् । सोही समारोहमा सिल्करोड बिजनेस काउन्सिलसम्बन्धी सहमतिपत्रमा महासंघका तर्फबाट अध्यक्ष राणाले हस्ताक्षर गरेको जारी विज्ञप्तिमा उल्लेख छ ।
एन्पिनोगको सम्मेलन चितवनमा,"काठमाडौं (कास) इन्टरनेट सेवा प्रदायक तथा सूचना सञ्चार प्रविधिमा कार्यरत संस्थाहरूको संगठन नेपाल नेटवर्क अपरेटर्स ग्रुप (एन्पिनोग) ले मंसिर २३ देखि चितवनमा तीनदिने सम्मेलन गर्ने भएको छ । एन्पिनोगद्वारा जारी विज्ञप्तिअनुसार सम्मेलनमा अन्तर्राष्ट्रिय तथा राष्ट्रिय विज्ञ सहभागी हुने छन् । उनीहरूले इन्टरनेट प्रविधिमा विश्वमा भइरहेका उत्कृष्ट अभ्यासबारे छलफल गर्ने छन् । सम्मेलनले नेटवर्क एडमिनिस्ट्रेसन, सिस्टम एडमिनिस्ट्रेसन र आईभीपी सिक्समा छलफल गर्नेछ । नेपाल तथा विदेशका दूरसञ्चार क्षेत्र, इन्टरनेट सेवा प्रदायक कम्पनी, बैंक र सरकारी प्रतिनिधिहरूले कार्यपत्र प्रस्तुत गर्नेछन् । कार्यक्रमको आयोजना इन्टरनेट एक्सचेन्ज नेपाल, दूरसञ्चार प्राधिकरण, कम्प्युटर महासंघ, एनआरईएन, आईएसओसीलगायतले गरेका हुन् ।"
प्लास्ट इन्डिया २०१८ हुने,"काठमाडौं (कास) भारतको गुजरातमा अगामी फेब्रुअरीमा प्लास्ट इन्डिया २०१८ को आयोजना हुने भएको छ । नेपालका प्लास्टिक उद्योगका प्रतिनिधिहरूसमेत सहभागी हुने उक्त अन्तर्राष्ट्रिय प्रदर्शनी तथा सम्मेलनमा यहाँका प्लास्टिक उद्योगका लागि नवीन प्रविधि र अविष्कार आत्मसात् गर्ने मौका प्राप्त हुने आयोजकहरूले विज्ञप्तिमार्फत जनाएका छन् । प्लास्ट इन्डिया फाउन्डेसन नेपालका अनुसार नेपाली उद्यमीहरूले आफ्ना उद्योगको विकास र विस्तारका लागि नयाँ प्रविधिका मेसिनरी औजार, उपकरण र कच्चा पदार्थहरूको उपलब्धता एवं जानकारी पाउनेछन् ।"
भृकुटीमण्डपमा जुत्ता मेला,"काठमाडौं (कास) नयाँ मोडलका नेपाली जुत्ताबारे ग्राहकलाई जानकारी दिन भृकुटीमण्डपमा जुत्ता मेला सुरु भएको छ । मेलाको उद्घाटन उद्योग वाणिज्य महासंघका उपाध्यक्ष चन्द्रप्रसाद ढकालले गरे । मेलामा दुई हजारभन्दा बढी मोडलका जुत्ता रहेको आयोजक द सुज प्यालेस ले जनाएको छ । मेलामा रोयल, रन, सम्राट, स्मार्ट, सिटिजन, पारागन र हाइलाइफ ब्रान्डका जुत्ता मेलामा राखिएका छन् ।"
अलपत्र लिखुको काम अघि बढ्यो,"रामेछाप लामो समयदेखि अलपत्र लिखु ४ जलविद्युत् आयोजना निर्माणको काम अघि बढेको छ । ग्रिनभेन्चर कम्पनीले १२० मेगावाट डिजाइनको क्षमता घटाई ५२४ मेगावाट विद्युत् उत्पादन गर्ने गरी काम अघि बढाएको हो । सन् २००८ मा निर्माण थालेको केही अवधिमा नै विभिन्न कारण देखाई बन्द गरिएको आयोजना निर्माणले फेरि निरन्तरता पाउने भएको छ । आयोजनाको प्रस्तावित पावरहाउसमा बुधबार लगानीकर्ता समूहका तर्फबाट त्रिलोचन अग्रवाल, सुबास संघाई र पूर्व सांसद रामहरि खतिवडालगायतले शुभारम्भ गरे । प्रस्तावबमोजिम काम नहुने भएपछि उक्त आयोजनाको कुनै पनि काम भएको थिएन । अब डिजाइन घटेको छ र उत्पादित विद्युत् नेपाल विद्युत् प्राधिकरणले किन्ने गरी सम्झौता भएको छ, आयोजना विकास प्रबन्धक बद्री रिजालले भने । उनका अनुसार लिखु ४ को उत्पादित बिजुली नेपाल विद्युत् प्राधिकरणको न्युखिम्ती सबस्टेसनमा जोडिने गरी आयोजनाको काम अघि बढेको छ । लिखु ४ को उत्पादनगृह ओखलढुंगाको खिजीदेम्बा गाउँपालिकादेखि रामेछापको मन्थली नगरपालिकाको देवीटारसम्मको साढे १७ किलोमिटर २२० केभीए प्रसारणलाइन आयोजना आफैंले निर्माण गर्नेछ । रामेछापको हलेदेदेखि धोबीसम्मको २० किलोमिटर सडक सुधार विस्तार र धोबीदेखि ओखलढुंगाको लिम्तीसम्मको पूरै सडक नयाँ निर्माण गरेको उक्त कम्पनीले प्रसारण लाइनलगायतको कठिनाइले केही वर्षपछि आयोजनाको काम रोकिएको थियो । आयोजनाको सबै तयारी पूरा भएकाले आउँदो डिसेम्बर १ देखि निर्माणको काम सुरु गर्ने लक्ष्य रहेको रिजालले बताए । आयोजनाको सिभिलतर्फको काम गर्न इटालियन कम्पनी सीएमसीले जिम्मा पाएको छ । उक्त कम्पनी हाल मेलम्ची खानेपानीको सुरुङ निर्माणमा संलग्न छ । ३० महिनामा विद्युत् उत्पादन गरी राष्ट्रिय प्रसारणलाइनमा जोड्ने लक्ष्य रहेको उक्त आयोजनाको कुल लागत ९ अर्ब ५४ करोड रुपैयाँ अनुमान गरिएको छ । रामेछाप र ओखलढुंगाको सीमानदी लिखुको पानी साविक खिजीचण्डेश्वरी र भुजी गावीको बीचबाट भूमिगत नहरमा फर्काई ओखलढुगांको लिम्तीमा निर्माण हुने उत्पादनगृहमा खसालिनेछ ।"
पुल मर्मत नहुँदा विराटनगर भन्सार प्रभावित,"विराटनगर भारतीय पक्षले पुल मर्मत गर्न आलटाल गरेपछि सुनसरी मोरङ औद्योगिक करिडोरका उद्योगी व्यवसायीहरूले रुट परिर्वनत गर्न थालेका छन् । जसका कारण विराटनगर भन्सार कार्यालयको राजस्व संकलन आधा घटेको छ । सीमावर्ती भारतीय बजार जोगबनी बजारपश्चिमा रहेको मिरगन्ज खोलाको पुलको मर्मत नहुँदा पाँच महिनादेखि पुल बन्द छ । गत साउन महिनामा आएको बाढीका कारण भदौ ५ गतेबाट पुलमा मालबाहक सवारी साधन आवतजावतमा भारतीय पक्षले रोक लगाएको थियो ।नेपाली व्यवसायीहरूको तीव्र दबाबका कारण पुलको सामान्य मर्मत गरी २० टनसम्मका मालबाहक सवारी सधान चल्न दिए पनि त्योभन्दा माथि भार क्षमता भएका साधनलाई रोक लगाएको छ । अहिले पुलबाट पेट्रोलियम पदार्थ बोकेका टयांकलरी र अन्य सानातिना पैठारीका गाडीहरू मात्र आइरहेका छन् ।नेपालबाट फर्केका खाली ट्रक र कन्टेनर पनि यही बाटोबाट लगिँदै छन् । ६० वर्ष पहिले निर्माण गरिएको पुलको भारवहन क्षमता त्यस बेला पनि २० टन नै थियो । तर, पुलबाट ९० टनसम्मका सवारी साधन चलिरहेका थिए । अहिले आएर ६० वर्षको पहिलेको कुरा निकालेर भारतीय पक्षले दु:ख दिने नियत राखेको नेपाली उद्योगी व्यवसायीहरूको आरोप छ । एउटा सानो खाले गाडी नै १४ टनको हुन्छ, मोरङ व्यापार संघका अध्यक्ष पवनकुमार सारडाले भने, २० टन मात्र दिने हो भने ६ टन सामान लिएर आउनुपर्ने हुन्छ । नेपाली उद्योगीहरूले पुल मर्मत भए पनि भारतीय पक्षले दु:ख दिने नियतका साथ २० टनको बखेडा निकालेको आरोप लगाएका छन् ।नियत सफा भएको भए हामीले अन्य विकल्प पनि दिएका थियौं, त्यसलाई मानी दिएको भए यस्तो दु:ख पाउने थिएनौं, अध्यक्ष सारडाले भने, मिरगन्ज खोलामा कलवड बनाएर वाइपास सडक हामी नै बनाउन तयार थियौं, त्यो कुरा पनि राख्यौं तर स्वीकार्य भएन । नेपाली उद्योगीहरूले मिरगन्ज खोलामा आफैंले हिमपाइप हालेर वाइपास सडक बनाउने प्रस्ताव भारतीय पक्षसँग लिखित रूपमा गरेका थिए ।हिउँदको समयमा उक्त खोलामा पानीको सतह निकै कम छ । धेरै खर्च पनि आउँदैन हिमपाइप र रोडा हालेर केही दिनमा नै वैकल्पिक मार्ग बनाउन सकिन्थ्यो, सारडाले भने, तर, त्यो पनि न पाएपछि नाका परिर्वतन गर्नुको विकल्प रहेन । दैनिक १० देखि १४ करोडसम्म राजस्व संकलन गर्दै आएको विराटनगर भन्सार कार्यालयमा अहिले मुस्किलले ६ देखि ७ करोड संकलन भइरहेको प्रमुख भन्सार अधिकृत मिमांस अधिकारीले बताए । यो महिनाको लक्ष्य अढाइ अर्ब थियो । तर, पुलका कारण दस दिनमा ८७ करोड मात्र संकलन भएको छ । पुल मर्मत तथा सञ्चालनका लागि दिल्ली दूतावाससम्म पत्रचार गर्दा पनि पार नलागेको अधिकारीले बताए ।२० टनभन्दा माथिका सवारी साधन रिरुट गरेर भीमनगरकोसी ब्यारेज नाकाबाट पैठारी गर्ने कार्य भइरहेको छ । रिरुट गरेर मालसामान ल्याउनुपर्दा प्रशस्त झन्झट भइरहेको र डिटेन्सन चार्ज (विलम्ब शुल्क) लागिरहेको व्यवसायीको गुनासो छ । रिरुटका कारण कोलकाताबाट विराटनगरसम्मको ढुवानी भाडा दोब्बरभन्दा बढी भएको जानकारी दिँदै नेपाल उद्योग वाणिज्य महासंघ प्रदेश १ का कोषाध्यक्ष रमेश राठी डिटेन्सनलगायतका खर्चले १ कन्टेनरमा १ लाख ५० भन्दा बढी खर्च भइरहेको बताए ।पुल कुर्न बसेका भारतीय सुरक्षा फौजले घूस खाएर २० टनभन्दा बढी भार बोकेका सवारीसाधनलाई पनि पुलबाटै आउन दिने गरेका छन् । उनीहरूसँग सेटिङ गर्न सकियो भने ८० टनको गाडी पनि जान दिन्छन्, एक उद्योगीले भने, यसरी कहिलेसम्म चल्ने । यो नाकाबाट १ सय टनसम्म बोकेका गाडी आउने गरेका छन् ।"
मान्डु हाइड्रोको आधा काम सम्पन्न,"भीमफेदी (मकवानपुर) मकवानपुरको भीमफेदी गाउँपालिका ८ इपापञ्चकन्यास्थित वाग्मती दोभानमा निर्माण सुरु भएको जलविद्युत् आयोजनाको करिब ३० महिनामा ४४ प्रतिशत काम सकिएको छ । निजी क्षेत्रको मान्डु हाइड्रो कम्पनीले २०७५ सालभित्र वाग्मतीको पानीबाट विद्युत् उत्पादन गर्न तीव्र गतिमा काम गरिरहेको छ । सिइच्वाङ हेइच्वाङ चिनियाँ कम्पनीको सहयोगमा मान्डु हाइड्रो कम्पनीले ४ अर्बको लगानीमा वाग्मती साना जलविद्युत् आयोजनाको निर्माण सुरु गरेको हो । बाँकी निर्माण कार्य दुई वर्षभित्र सम्पन्न गरेर २२ मेगावाट विद्युत् उत्पादन गर्ने लक्ष्यका साथ काम भइरहेको कम्पनीका इन्जिनियर रत्न बोम्जनले बताए । काठमाडौंबाट फोहोर बटुल्दै बगेको वाग्मती खोलाको पानीबाट मकवानपुरको भीमफेदी गाउँपालिका ८ इपापञ्चकन्या बगरबेंसीस्थित विद्युत्गृहबाट आयोजनाले विद्युत् उत्पादन गर्नेछ । भूकम्प र नाकाबन्दीका कारण निर्माण कार्य सुरुमा अवरुद्ध हुन पुगे पनि अहिले युद्धस्तरमा काम भइरहेको छ, बोम्जनले भने, वाग्मतीमा बाँध निर्माण गर्न, सुरुङ खन्न र विद्युत्गृह निर्माण कार्य गर्न दैनिक ३ सय २५ जनाले काम गरिरहेका छन् । वाग्मती र कोगटेको पानी इपापञ्चकन्याको दोभानमा ३ देखि ५ मिटर उचाइको बाँध बनाएर सुरुङमार्फत इपापञ्चकन्याकै बगरबेंसीस्थित पावरहाउसमा झारिनेछ । वाग्मतीमा निर्माण गरिने ५५ मिटर लामो बाँध र पावरहाउस २ हजार ४ सय ४० मिटरको दूरीमा छ । वाग्मतीमा निर्माण गरिने बाँधमध्ये १२ मिटर निर्माण भइसकेको छ । वाग्मती र कोगटेको पानी थुनेर सुरुङतर्फ लैजानका लागि सुरुङ खन्ने काम तीव्र गतिमा भइरहेको निर्माण कम्पनीका इन्जिनियर जीवन भट्टराईले बताए । इपापञ्चकन्याको दोभान र पावरहाउस रहने क्षेत्र बगरबेंसीबाट गरी दुवैतर्फबाट आयोजनाको सुरुङ खन्ने कार्य भइरहेको छ । दोभानतर्फबाट १ हजार १ सय ६५ मिटर र बगरबेंसीबाट ८ सय ३५ मिटर गरी २ हजार ७ मिटर लामो सुरुङ खनिसकेको छ । सुरुङ खन्न ४ सय ४० मिटर मात्र बाँकी छ । ८२ प्रतिशतभन्दा बढी सुरुङ खन्ने कार्य भइसकेको छ । दुवैतर्फबाट दैनिक कम्तीमा ५ मिटर सुरुङ खन्ने गरिएको छ । सुरुङ खन्न मात्र १ सय १० जना खटिएका छन् । विद्युत्गृहको निर्माण गर्न बगरबेंसीमा २५ मिटर गहिरो जग खन्ने कार्य सकिएको छ भने जमिन ढलान भइसकेको छ । इन्टेकको काम पनि पनि ५० प्रतिशत सम्पन्न भइसकेको इन्जिनियर भट्टराईले बताए ।आयोजनाबाट उत्पादित विद्युत् कुलेखानी प्रथमको सबस्टेनमा धोर्सिङको राष्ट्रिय प्रसारण लाइनमा जोड्ने योजना छ । उक्त आयोजनाको पावरहाउसबाट कुलेखानी प्रथमको सबस्टेसन १४ किलोमिटरको दूरीमा छ । ४३ वटा टावर बनाउनुपर्नेमा २ वटा निर्माण भइसकेका छन् भने २८ वटाको फाउन्डेसनको काम सम्पन्न भइसकेका छ । १३ वटा फाउन्डेसन खन्ने काम भइरहेको छ । आयोजनाको इलेक्ट्रो मेकानिकलको काम गर्न मान्डु हाइड्रो कम्पनीले चाइनिज कम्पनीलाई दिइसकेको छ । कम्पनीले आवश्यक सामान विद्युत्गृह क्षेत्रमा पुर्याएर काम सुरु गरिसकेको छ ।आयोजनाबाट प्रभावित मकवानपुरको इपापञ्चकन्या, सिस्नेरी, कोगटे र ललितपुरका माल्टा र धुसेलका बासिन्दालाई कम्पनीले सेयर वितरण गर्ने जनाएको छ ।काठमाडौंबाट निस्केको वाग्मतीको पानीबाट विद्युत् उत्पादन गर्ने यो नै पहिलो आयोजना हो । उक्त आयोजनाको वाँध र सुरुङको निर्माणस्थलको सुरक्षाका निम्ति नेपाली सेनाको बेस क्याम्प पनि दोभानमा राखिएको छ । नेपाल विद्युत् प्राधिकरण र सरकारको लगानीमा हेटौंडा भैंसेमा कुलेखानी ३ विद्युत् आयोजना सुरु गरेको ९ वर्ष बितिसक्दा पनि सम्पन्न हुन सकेको छैन । ४४ महिनामा काम सम्पन्न गर्ने योजनाका साथ कुलेखानी ३ सुरु गरिएको थियो । निर्माण कार्य सम्पन्न हुँदा पनि १४ मेगावाट मात्र विद्युत् उत्पादन हुन्छ ।"
परिणाममुखी खेललाई प्राथमिकता,"काठमाडौं (कास) नेपाल ओलम्पिक कमिटी (एनओसी) ले सन् २०१८ मा इन्डोनेसियामा हुने १८ औं एसियाली खेलकुदमा नेपालको सहभगितामात्र नभएर परिणाममुखी बनाउन विशेष कदम चाल्ने भएको छ । एनओसीले एसियाली खेलकुदको सहभागिता र त्यसको तयारीबारे बिहीबार पत्रकार सम्मेलन आयोजना गर्यो । एसियाली खेलकुद अगस्ट १८ देखि सेप्टेम्बर २ सम्म इन्डोनेसियाको जाकर्ता र पालेम्बाङमा हुँदै छ ।एनओसी अध्यक्ष जीवनराम श्रेष्ठले विगतमा नेपालको सहभागिता उत्साहजनक हुन नसकेकाले यसपल्टबाट सहभागितालाई उचित नियमन गरेर अगाडि बढ्ने बताए । विगतमा हाम्रो सहभागिता नतिजाका हिसाबले धेरै निराशाजनक रहँदै आएको छ । हामीले थुप्रै खेलमा सहभगिता जनाए पनि नतिजा ल्याउन सक्ने भने थोरै खेल छन्, उनले थपे, यसअघि अनुभवका नाममा एसियाली खेलकुदमा सहभागिता जनाउने काम भयो । तर अबको संस्करणमा त्यसो हुने छैन । अनुभव बटुल्नका लागि दक्षिण एसियाली खेलकुद छ ।अध्यक्ष श्रेष्ठले चुनाव सकिएलगत्तै आउने नयाँ सरकार र राष्ट्रिय खेलकुद परिषद्सँग समन्वय गरेर एसियाली खेलकुदको तयारीलाई तीव्रता दिने बताए । हामीले एसियाली खेलकुदमा पदक ल्याउन धेरै मिहिनेत गर्नुपर्छ । सुखद नतिजा अपेक्षा गर्न तयारी त्यसैअनुरुप चाहिन्छ, जसमा हामी चुकिरहेका छौं, उनले भने, हामीले सबै खेल संघलाई एसियाली खेलकुदमा सहभागी हुन आफ्नो योजना तथा तयारीबारे विवरण मागेका छौं । सबै संघको तयारी हेरेर त्यसको विस्तृत अध्ययनपछि मात्र हामीले स्विकृति दिनेछौं । यसका लागि मन्त्रालय र राखेपको पनि उत्तिकै भूमिका रहन्छ ।एसियाली खेलकुदमा यसपल्ट ४० खेलका ४ सय ६२ इभेन्टमा प्रतिस्पर्धा हुनेछ । नेपालले कुनकुन खेलमा सहभागिता जनाउने भन्ने टुंगो भने लागेको छैन । तर एनओसीले पदकको सम्भावना भएका खेललाई प्राथमिकतामा राख्दै खेलाडीलाई वैदेशिक प्रशिक्षणमा पठाउने प्रक्रिया भने अगाडि बढाइसकेको जनाएको छ । अध्यक्ष श्रेष्ठले एसियाली खेलकुदमा विगतभन्दा राम्रो प्रदर्शनका लागि सक्दो प्रयास गरिने बताए । हामीले पछिल्ला दुवै एसियाली खेलकुदमा जम्मा ११ कांस्य पदक ल्याएका छौं । इन्डोनेसियामा हामी पुराना सबै इतिहास तोडेर धेरै पदक जितेको इतिहास कोर्न चाहन्छौं । त्यसका लागि संघहरूले आफ्नो तयारीलाई तीव्रता दिनुपर्छ, उनले भने । एनओसी अध्यक्षका अनुसार रसिया, थाइल्यान्ड, कतार, दक्षिण कोरिया, चीन र जापानसँग प्रशिक्षणका विषयमा छलफल भइरहेको छ । एसियाली खेलकुद व्यवस्थापनबारे औपचारिक बैठकमा सहभागिता जनाउन एनओसी उपाध्यक्ष ज्योति राणा सेफ द मिसनका रुपमा मंसिरको अन्तिम साता त्यसतर्फ जाने छिन् । उनीसँगै कार्यालय सचिव सुजन श्रेष्ठ पनि इन्डोनेसिया जानेछन् । श्रेष्ठले हाल सेफ द मिसन नतोकिएका कारण राणालाई बैठकमा पठाउन लगिएको बताए ।"
बार्सिलोनाको सहज जित,"म्याड्रिड (एजेन्सी) स्पेनिस कोपा डेल रेअन्तर्गत बुधबार राति बार्सिलोनाले रियल मुर्सियालाई ५० ले पराजित गर्यो । समग्रमा ८० को जित दर्ता गर्दै बार्सिलोना अर्को चरणमा पुग्यो । उसको जितमा पाको अल्कासेर, डेनिस सुआरेज, जेरार्ड पिके, एलेक्स भिडाल र जोसे अर्नाइजले गोल गरे । त्यस्त्ै एट्लेटिकोले एल्चेलाई ३० (४१) र सेभियाले कार्टागेनालाई ४० (७०) ले हराए ।"
डिपो तेस्रोपल्ट विजेता,धरान (कास) डिपो स्कुलको आयोजनामा भएको १२ आंै ललितअम्बर डिपो कपको उपाधि आयोजक डिपो स्कुलले जितेको छ । बिहीबार डिपोले नवज्योति स्कुललाई २० ले पराजित हरायो । सिर्जन मगर र विनायक उराँवले गोल गरे । म्यान अफ द म्याच नवज्योतिका रोजन थापामगर भए । प्लेट च्याम्पियनतर्फको फाइनलमा होलिल्यान्डले सेक्रेटहर्टलाई ५० ले हरायो ।
भगवती विश्व कुराँसमा,काठमाडौं (कास) सिनियर विश्व कुराँस च्याम्पियनसिपमा भाग लिन भगवती माझी बिहीबार टर्कीको इस्तानबुल गएकी छन् । डिसेम्बर १४ सम्म हुने च्याम्पियनसिपमा भगवतीले महिला ५२ केजी तौलमा प्रतिस्पर्धा गर्नेछिन् । नेपाल कुराँस संघकी उपाध्यक्ष प्रतीक्षा खरेल पनि अन्तर्राष्ट्रिय कुराँस महासंघको कंग्रेसमा भाग लिन गएकी छन् ।
भेट्रान टेटे भारत जाने,काठमाडौं (कास) फोर्जा अन्तर्राष्ट्रिय भेट्रान कप टेबलटेनिस प्रतियोगितामा भाग लिन १० सदस्यीय नेपाली टोली शुक्रबार भारतको गोवा जाने भएको छ । डिसेम्बर ३६ सम्म हुने स्पर्धामा नेपालले सिंगल्स र टिम इभेन्टमा भाग लिनेछ ।
सीसीआरसी विजयी,काठमाडौं (कास) ट्रिनिटी कलेज र सीसीआरसी दोस्रो रोज बड उपत्यकाव्यापी अन्तरकलेज बास्केटबलको ब्वाइजतर्फ क्वाटरफाइनल पुगेका छन् ।बिहीबार समूह सी मा ट्रिनिटीले आयोजक रोज बडलाई ५६३० स्कोरले हरायो । समूह विजेता बनेको ट्रिनिटीका साहिलविक्रम राणाले १७ स्कोर गरे । रोज बड पनि समूह उपविजेता भयो । सीसीआरसीले ज्ञान निकेतनलाई ६५२१ ले र जेभियर कलेजले एसलाई ४८२३ ले हराएर क्वाटरफाइनल सुरक्षित गरे ।
प्रो बक्सिङ शनिबार,काठमाडौं (कास) म्याक्स बक्सिङ प्रमोसन र डान्सिङ याकको संयुक्त आयोजनामा भइरहेको च्याम्प अफ द च्याम्पियन्स को सेमिफाइनल शनिबार हुने भएको छ । महारागन्जस्थित जीमखानामा हुने सेमिफाइनलका विजेताले माघ १८ मा हुने फाइनलमा प्रतिस्पर्धा गर्ने छन् । सेमिफाइनलमा ओखलढुंगाका सरोज सेवाले अर्घाखाँचीका यादव थापा र काठमाडौंका मनीष डंगोलले रौतहटका सुरेन्द्र कार्कीको सामना गर्दै छन् । च्याम्प अफ द च्याम्पियन्सको विजेताले बेल्टसहित २ लाख रुपैयाँ जित्नेछन् । विजेताले बेल्जियममा तीन महिना प्रशिक्षण र ट्रायलको अवसर पाउने आयोजकका म्याक्स बस्नेतले जनाए । बिहीबार पत्रकार सम्मेलनमा सेमिफाइनल प्रतिस्पर्धीले आआफूले जित्ने दाबी प्रस्तुत गरेका थिए ।
करियरविरुद्ध गोल्डेन,काठमाडौं (कास) डिफेडिन्ङ च्याम्पियन करियर बिल्डिङ एकेडेमी र गोल्डेन बड १२ औं फेका कप अन्तरस्कुल छात्र फुटबलको फाइनल पुगेका छन् । करियरले श्रमशीललाई टाइब्रेकरमा ५४ ले रगोल्डेन बडले एकलव्यलाई २१ ले हराए ।
सिटीलाई सफलता,"लन्डन (एएफपी) रहिम स्टर्लिङले इन्ज्युरी समयको अन्तिम मिनेटमा गरेको गोलसँगै म्यानचेस्टर सिटीले इंग्लिस प्रिमियर लिगमा विजय यात्रा कायम राखेको छ । सिटीले साउथ ह्याम्पटनलाई २१ ले पराजित गर्दा फर्ममा रहेका स्टर्लिङ खेलको नायक बने । सिटीले केभिन डे ब्रुएनको गोलमा अग्रता लिए पनि ओरिओल रोमेउले साउथ ह्याम्पटनका लागि बराबरी गोल फर्काए । तर स्टर्लिङले ९६ औं मिनेटमा गरेको गोलसँगै सिटी लगातार १९ औं जित दर्ता गर्न सफल रह्यो । सिटीको जारी लिगमा यो लगातार १३ औं जित पनि हो । लिगकै अर्को खेलमा आर्सनलले हर्डसफिल्डलाई ५० ले हरायो । उसको जितमा ओलिभर जिरुड दुई तथा मेसुट ओजिल, एलेक्जेन्डर लाकाजेट र एलेक्सिस सान्चेजले ११ गोल गरे । यो आर्सनलको घरेलु मैदानमा लगातार १२ औं लिग जित हो । एन्टोनियो रुडिगरको गोलमा चेल्सीले स्वान्सीलाई १० ले हरायो ।वैकल्पिक खेलाडी मोहमद सलाहले दुई गोल गरेपछि लिभरपुलले स्टोक सिटीलाई ३० ले हरायो । पहिलो हाफमा साडियो मानेले अग्रता दिलाएपछि सलाहले दोस्रो हाफमा दुई गोल थपे । जितसँगै लिभरपुल अंकतालिकामा टोटेनहमलाई उछिन्दै पाँचौं स्थानमा पुगेको छ । बर्नलीले पनि बर्नमाउथलाई २१ ले पराजित गर्दै स्पर्सलाई पछाडि पार्यो । भेट्रान वायन रोनीको ह्याट्रिकसँगै एभरटनले वेस्ट ह्यामलाई ४० ले हरायो । रोनीले १८ औं मिनेटमा प्रहार गरेको पेनाल्टी गोलरक्षक जो हार्टले रोकेपछि फर्केर आएको बलमा पहिलो गोल गरे । दोस्रो गोल टम डेभिसको पासमा गरेका उनको तेस्रो गोल उत्कृष्ट थियो । रोनीले हार्टको खराब क्लियरेन्सको फाइदा उठाउँदै आफ्नै हाफबाट गोल गरेका थिए । एस्ली विलियम्सले अन्त्यतिर गोल गर्दै वेस्ट ह्याममाथि थप दबाब राखे ।"
भुवनलाई दुई वर्षपछि ट्रफी,"काठमाडौं (कास) भुवन नगरकोटीले रोयल नेपाल गल्फ क्लब (आरएनजीसी) मा बिहीबार सम्पन्न सूर्य नेपाल च्यालेन्जको उपाधि जितेका छन् । उनले उत्कृष्ट प्रदर्शन गर्दै १० अन्डर २ सय ६२ स्कोर गर्दै दुई वर्षयता पहिलो उपाधि जितेका हुन् ।गोकर्ण गल्फ क्लबका प्रो भुवनले चारदिने प्रतियोगिताको अन्तिम चरणमा इभन पार ६८ स्कोर गरे । पार ६८ को आरएनजीसीमा उनले पहिलो दिन ५ अन्डर, दोस्रोमा ४ अन्डर र तेस्रो चरणमा १ अन्डरको कार्ड बनाए । उनले धनबहादुर थापालाई ८ स्ट्रोकले पछाडि पार्दै सफलता हात पारे । धनले अन्तिम दिन तीन अन्डर ६५ को कार्ड बनाए । भेट्रान प्रो दीपक मगर २ अन्डर २ सय ७० सहित तेस्रोमा रहे ।व्यावसायिक गल्फमा तेस्रो उपाधि जितेपछि ३८ वर्षीय भुवनले भने, नौ स्ट्रोकको अग्रता लिएर अन्तिम चरणको खेल सुरु गरेका थिए । ठूलो अन्तर भएकाले अरुलाई उपाधि जित्नु त्यति सहज थिएन । धन र रवि (खड्का) राम्रो सुरुआत गरेर ६ स्ट्रोक अन्तरमा आइसकेका थिए तर छैटौं होलपछि उनीहरूले निरन्तरता दिन सकेनन् । मैले सम्हालिएर आफ्नै शैलीमा खेलें र उपाधि जितें ।आरएनजीसीमा ७२ होलको प्रतियोगितामा आफ्नो ५ अन्डरको व्यक्तिगत उत्कृष्ट प्रदर्शन छिनेका उनले भने, समग्रमा राम्रो भयो । यसका लागि धेरै मिहिनेत गरेको थिएँ । दुई वर्षपछि उपाधि जित्दा धेरै खुसी लागेको छ । उनले बिहीबार सुरुका नौ होलमा एक अन्डर ३३ स्कोर गरे भने त्यसपछि एक ओभर ३५ स्कोर गरेका थिए । यसअघि उनले सन् २०१४ डिसेम्बरमा वेस्टर्न ओपन (पोखरा) र २०१५ डिसेम्बरमा इस्टर्न ओपन (धरान) मा उपाधि जितेका थिए ।सूर्य नेपाल गल्फ टुर २०१७१८ को तेस्रो प्रतियोगितामा भेट्रान प्रो दीपक मगर दुई अन्डर २ सय ७० सहित तेस्रोमा रहे । अन्तिम दिन उनले दुई अन्डर ६६ खेलेका थिए । रवि खड्का इभन पार २ सय ७२ सहित चौथोमा रहे । भुवनकुमार रोक्का तीन ओभर २ सय ७५ सहित शीर्ष पाँचमा अटाए । चौथो दिन रविले इभन पार ६८ र भुवनकुमारले एक ओभर ६९ स्कोर गरे ।भुवनले ८० हजार र धनले ५० हजार हात पारे । दीपकको भागमा ३५ हजार रह्यो । रविले २७ हजार र भुवनकुमारले २३ हजार प्राप्त गरे । यो सिजनको अघिल्ला दुवै प्रतियोगिता जितेका शिवराम श्रेष्ठका लागि भने सूर्य नेपाल च्यालेन्ज सुखद भएन । उनी ७ ओभर २ सय ७९ सहित दसौंमा रहे । अन्तिम चरणमा ६६ शट खेल्नु नै उनको स्पर्धाको सबैभन्दा राम्रो प्रदर्शन रह्यो ।एमेच्योरतर्फ टंकबहादुर कार्की कुल नौ ओभर २ सय ८१ स्कोरसहित पहिलो भए । उनले सुवास घिसिङलाई ८ स्ट्रोकले पछाडि पारे ।"
भाइरल भइदियो,"उनले युट्युब च्यानल बिस्ट अफिसियल सन् २००९ मै खोलेका थिए । बिस्ट उनको स्टेज नाम हो । युट्युबले भेरिफाइड गरेको यस च्यानल १ लाख ४४ हजारले सब्सक्राइब गरिसकेका छन् । डान्स भिडियोहरू अपलोड गर्ने यस च्यानलको कुल भ्युज ३ करोड २५ लाख नाघिसक्यो । उनले तीन वर्षअघि खोलेको अर्को च्यानल सविन कार्कीबिस्ट को सब्सक्राइबर्स ६७ हजार पुगिसक्यो । छोटा कमेडी भिडियो अपलोड गर्ने यस च्यानललाई ४१ लाख पल्ट हेरिएको छ । यी दुई च्यानलले सविनको काम देखाउँछ । भाइरल भइदियो सँगै उनको कमेडी भिडियो डेट गन रङ पनि युट्युबको नेपाल ट्रेन्डिङमा छाइरहेको छ । उनले युट्युबमा आफ्नो क्षमता देखाएर नाम र दाम कमाएनन् मात्र, डान्स, कोरियोग्राफी, भिडियो सम्पादन सबै युट्युबबाटै सिके पनि ।सविन कार्टुन्ज क्रुबाट टाढिएको झन्डै डेढ वर्ष युट्युबबाट बिरानो भएका थिए । सीमित कमेडी भिडियो मात्र अपलोड गरे । यसबीचमा दुई महिना मुम्बईमा फिल्म मेकिङ पढे । युट्युबमा कसरी जाने र दीर्घकालसम्म आफूलाई टिकाउने भनेर योजना बनाइरहेको थिएँ, चुपचाप रहेको अवधिबारे उनले मुख खोले । भाइरल भइदियो लाई त्यसको प्रतिफल मान्नुपर्छ, जसले उनको कमब्याक दमदार बनायो । अब निरन्तर कमेडी र डान्स भिडियो अपलोड गर्ने उनले बताए । उनले दर्जनौं कन्सेप्ट र आइडिया मोबाइलमा नोट गरेका छन् ।समय सान्दर्भिक कमेडी अनि युनिक तर सरल डान्स स्टेप सिर्जना गर्नु उनको विशेषता हो । यसमा उनलाई पुल्चोक इन्जिनियरिङमा पढिरहेका भाइ सञ्जय कार्कीले पनि साथ दिइरहेका छन् । उनका हरेक भिडियो छायांकन गर्ने सञ्जय नै हुन् । भाइरल भइदियो भाइरल भएपछि सविनलाई स्थापित गायकगायिकाबाट भिडियो बनाउने प्रस्तावको ओइरो लागेको छ । तर उनी धेरै होइन, राम्रो गर्न चाहन्छन् ।उनी डान्सका नयाँ ट्यालेन्टलाई आफ्नो च्यानलको प्लेटर्फम दिन लागिपरेका छन् । त्यसैले सविन नेपाल क्यान डान्स फेरि सुरु गर्दैछन् । कमेडी भिडियो त उनको विशेष खुबी भइहाल्यो । उनको मुख्य लक्ष्य हो हँसाउनु । आफूलाई इन्टरटेनरका रूपमा चिनाउन चाहने उनी भन्छन्, कमेडी र डान्स गरेर अरूलाई मनोरञ्जन दिँदा म आफैंलाई सबभन्दा बढी सन्तुष्टि मिल्छ । त्यसका लागि युट्युबभन्दा अर्को सशक्त माध्यम छैन । उनको सपना युट्युबमै सीमित छैन, डान्सको कथा बोकेको फिल्म बनाउनु पनि छ । उनले फिल्मको प्रारम्भिक खाका बनाइसकेका छन् ।"
ड्राइभरको कमाइ,"५ डेल अर्नहार्ट जुनियर२ करोड १४ लाख डलरअर्नहार्टको वार्षिक आम्दानी २ करोड १४ लाख डलर छ र उनी समग्रमा सर्वाधिक कमाउने खेलाडीको सूचीमा १०० औं स्थानमा रहेका छन् । उनले तलब र पुरस्कारबाट १ करोड ३४ लाख डलर आर्जन गर्छन् । इन्डोर्समेन्टबाट ८० लाख डलर हात पार्ने गर्छन् । लगातार १४ औं वर्ष नास्कारका सबैभन्दा चर्चित ड्राइभर बनेका यी अमेरिकी रेसर अर्नहार्टले सन् २०१७ को सिजन अन्त्यसँगै संन्यास लिएका छन् । उनको नेसनवाइड, सेभ्रोले, एक्जाल्टा, गुडिज, ट्याक्सस्लेअर र राङ्ग्लरसँग इन्डोर्समेन्ट सम्झौता छ ।"
मान्छे जस्तै रोबोट !,"सोफिया नागरिकता पाउने पहिलो रोबोट हुन् भने साउदी अरेबिया रोबोटलाई पनि मानिसलाई जस्तै नागरिकता दिने पहिलो देश । यो रोबोटको आकृति ब्रिटिस नायिका अड्रे हेपवर्नको जस्तै छ । मानवीय स्वरूप दिन दिवंगत ब्रिटिस नायिकाको मुहारसँग मिल्दोजुल्दो बनाइएको कम्पनीको भनाइ छ ।रोबोट सोफियाले मानिस जस्तै उत्तर दिन आफैं सिकेकी भने होइनन् । मानिसको आवाज पहिचानका लागि उनले गुगलको भ्वाइस रिकग्निसन टेक्नोलोजी प्रयोग गर्छिन् । साथै, उनले आर्टिफिसियल इन्टेलिजेन्स, भिज्युअल डाटा प्रोसेसिङ र फेसियल रिकग्निसनद्वारा आफूलाई सुधार्न सक्ने यसको निर्माण कम्पनीको दाबी छ । यसबाहेक रोबोटसँग जोडिन सफ्टवेयरमा शब्दार्थको लामो सूची राखिएको छ जसकारण सोफियाले मानिसले बोलेको कुरा प्रस्ट्याउन सक्छिन् ।भनिन्छ, साउदी अरेबियाले सोफियालाई वास्तविक महिलाभन्दा धेरै अधिकार दिएको छ । जस्तो : साउदी अरेबियामा महिलाहरू सार्वजनिक स्थानमा निस्कन बुर्का लगाउनु अनिवार्य छ तर रोबोट सोफियाका लागि यो नियम बाध्यकारी छैन । यो पनि एउटा सांकेतिक कदम हो ।यहाँ प्रश्न के छ भने सोफिया जस्तै रोबोटले मानिसको रूप लिन्छन् त ? वा मानिसजस्तै काम गरेपछि मानवीय मूल्य घट्ला ? सटिक जवाफ कसैसँग छैन, मानिसले गर्ने आविष्कारमै निर्भर रहन्छ । बरु अहिले सोच्नुपर्ने विषय यो हो कि के मानव निर्मित रोबोटले मानिसको जस्तै काम गर्न सक्ला ? यो सम्भव छ ? एजेन्सीको सहयोगमा"
रिप म्याल्कम,:
आत्महत्या रोक्ने फेसबुक अभियान,फेसबुकले आत्महत्या रोक्ने आफ्नो अभियानलाई विश्वव्यापी बनाउने भएको छ । उसले आफ्ना प्रयोगकर्ताले फेसबुक पोस्टमा आत्महत्याको संकेत दिने खालको पहिचानका लागि अमेरिकी प्रयोगकर्तामाझ एक सफ्टवेयरको परीक्षण गरेको थियो ।मार्चदेखि सुरु गरिएको उक्त सफ्टवेयर सफल भएकाले अब अन्य देशका प्रयोगकर्ताका लागि समेत कार्यान्वयन गर्ने कम्पनीले जनाएको छ । फेसबुकका अनुसार यो सफ्टवेयरले प्रयोगकर्ताको पोस्ट र त्यसमा आएको कमेन्टको परीक्षण गर्नेछ । कुनै प्रयोगकर्ताले आत्महत्या गर्ने खालको अभिव्यक्ति दिएका छन् भने तत्काल उसका साथी वा सम्बन्धित देशको अधिकार प्राप्त निकायलाई जानकारी गराउनेछ ।विशेषत: यसले पोस्टमा आएको कमेन्टलाई विश्लेषण गर्ने र कतै प्रयोगकर्ताले आत्महत्या गर्ने संकेत दिएको हो कि भनेर अनुमान गर्ने फेसबुकले जनाएको छ ।
गुगल लेन्स चाँडै,गुगलले आफ्नो असिस्टेन्टमा भएको क्यामरा टुल गुगल लेन्सलाई चाँडै प्रयोगकर्तासमक्ष ल्याउने भएको छ । उसले मेमा भएको आफ्नो डेभलपर कन्फ्रेन्समा लेन्स सार्वजनिक गरेको थियो । सुरुवाती चरणमा यो केही देशका गुगल पिक्सेल मोबाइल प्रयोगकर्ताका लागि मात्र उपलब्ध हुनेछ । चाँडै नै एन्ड्रोइड प्रयोगकर्ताका लागि उपलब्ध गराउनेछ ।यो टुलले फोटोमा भएको वस्तु चिनेर त्यसैअनुसार सेभ गर्ने सुविधा प्रयोगकर्तालाई दिनेछ । जस्तो : कुनै भिजिटिङ कार्डको फोटो खिचेमा त्यसमा भएको इमेल वा वेबसाइट मात्रै कपी गरेर सेभ गर्ने भन्ने सुविधा यसमा हुनेछ । गुगल फोटोजमा पहिल्यै वस्तु पहिचान गर्ने र त्यसैअनुसार सर्च गर्न सक्ने सुविधा छ ।
लाइनमा आकांक्षा,"जीवनमा जेजसरी हुन्छ, पहिलो हुनैपर्ने होड पनि गजबकै छ । यो स्पष्ट देखिने अथवा लुकेर बसेको मानवीय स्वभाव नै हो । यो स्वभाव सबैमा छ, जस्तो नेपाली थिएटरमा भर्खरै उदाएकी नाट्यकर्मीनिर्देशक आकांक्षा कार्कीमा पनि छ ।अमेरिकी नाटककार इजरेल होरोभिचले लेखेको र संसारका ३५ भन्दा बढी भाषामा अनूदित भएर मञ्चन भइसकेको एउटा नाटक लाइन मार्फत आकांक्षाले पनि भर्खरै यो मानवीय स्वभाव र मनोभावलाई बाहिर देखाउन पाएकी छन् । शिल्पी थिएटरमा तीन सातासम्म चलेको लाइन मा रेडमार्क राखिएको थियो १८ उमेर माथिकाले मात्रै हेर्ने भनेर । तर कोहीकोही भने १८ माथि पुगेर पनि दिमागमा कच्चा र काँचा हुने रहेछन्, परिपक्वता उमेरले मात्रै ल्याउने कुरा होइन कि ?, काउन्सिलिङ साइकोलोजीमा बेंग्लोरबाट मास्टर्स गरेकी आकांक्षाले अनुभव सुनाइन् ।सिंगो जीवन होडले भरिएको छ । जीवन यथार्थभन्दा बढी विसंगतिले भरिएको छ, सक्कलीभन्दा नक्कली कुरा धेरै छन् जीवनमा । बाहिर देखिने आदर्श र मूल्य आफ्नो ठाउँमा होला, तर फेक कामकुरा बढी छन् जीवनमा । एकअर्काको खुट्टा तान्ने प्रवृत्ति अथवा बेनियममा अरूलाई पछारेर अघि बढ्ने स्वभाव नेपाली समाजमा मात्रै होइन, सर्वत्र छ । हरेक मान्छेभित्रको स्वभावसँग मिल्ने भएर होला, लाइन कथालाई रंगमञ्चमा हेर्दा खित्का छाडेर हाँसिरहेको दर्शकले आफैंमाथि व्यंग्य भइरहे जस्तो अनुभव गरिरहे जस्तो हुन्छ, एउटै समयमा ।हो, मैले आफूले पनि यही अनुभव गरें, आकांक्षा भन्छिन्, बेंग्लोर र मुम्बईमा यो नाटक (लाइन) हेरिरहेका बेला हरेक मानिसभित्र कति धेरै ढोंग छ, कति धेरै पाखण्डपना छ भन्ने बोध भएको थियो । यो विचित्रको अवस्थालाई देखाउन नेपालीमा रूपान्तरण, रिमिक्सिङ गरेर रंगमञ्चमा आएकी हुँ ।आकांक्षा आफू भने नेपाल चौतारी नाटक समूह, कथाघेरा, प्लेब्याक थिएटर ग्रुप सम्बद्ध हुँदै सुशीला आर्ट एकेडेमीमा नाट्य निर्देशक पनि छिन् । उनले दुई वर्षयता सुरु गरेको भेजैना मोनोलग (योनीका कथाहरू) ले नेपाली दर्शक र विशेषत: अन्तरसंवाद मन पराउने वर्गमाझ तरंग ल्याएको थियो । यो मोनोलग इम्पावरमेन्टको कथा थियो जुन अहिले पनि जारी छ ।म परम्परागत शैलीको नाट्यकर्म गर्न चाहन्न, सायद सक्दिनँ पनि होला, आजको पुस्तालाई सम्बोधन र प्रतिनिधित्व गर्न चाहने आकांक्षा भन्छिन्, म आजको समयको प्रतिनिधि पात्र हुँ, मैले आजैलाई देखाउन सक्नुपर्छ भन्ने लाग्छ । पुरानो कृति अथवा खुराकको कुरा गर्दा उनी कवि माधव घिमिरेको गौरी काव्यलाई थिएटरमा काम गर्न सकिन्छ कि भनेर सोचाइ बनाइरहेकी छन् ।उनी काठमाडौंमा रहेका सबैजसो थिएटर घरमा पुगेकै हुन्छिन् । कहिले नाटक हेर्न, कहिले अभिनय वा निर्देशनका काममा । लाइन हेरेर गुरु सुनील पोखरेल, अभि सुवेदीहरूले ढाढस दिएकामा उनी दंग रहिछन् । रंगमञ्चीय दुनियाँमा नामकाम त छ तर, एकमुस्ट दाम पाएको अथवा राम्रैसँग कमाएको उनलाई अनुभव छैन । पछिल्लो समयमा टेकुस्थित आफ्नै घरको छतमा रंगमञ्च बनाउन उनी व्यस्त रहिछन्, कौसी नाममा । आफ्ना दुई छोराछोरी अमेरिका भासिएपछि यता अडिएकी एउटै छोरी देशभित्रै बस्ली कि भनेर बाबुआमाले आकांक्षालाई कौसी दिएका रहेछन् ।दुनियाँमा ख्याति कमाइसकेको लाइन न्युयोर्क, ब्रोडवेमा मात्रै ३० वर्षदेखि लगातार चलिरहेको रहेछ । नेपाली लाइन पनि राम्रैसँग ३ साता चल्यो तर, तत्काल पुनर्मञ्चनमा जाने र लैजाने स्थान भने यहाँ पाउनै मुस्किल छ । लाइन का कलाकारहरू राजकुमार पुडासैनी, सुदाम सीके, सन्देश शाक्य, लुनिभा तुलाधर र सरोज अर्यालले सानो घेरासर्कलको मञ्चमा गजबै काम गरेका छन् । आकांक्षाले पनि अंग्रेजी नाटकको नेपालीकरण गर्ने क्रममा कछुवाको सिद्धान्तदेखि कुखुरी काँसम्मका भावानुवाद का काम जोडेकी छन् ।लाइन मा पनि सेक्सका धेरै संकेत र बिम्बहरू छन्, बोलीचालीमा अलिकति ठाडोपना पनि छ । आकांक्षाका बुझाइमा अंग्रेजी भाषा अथवा बोलीचालीमा सामान्यीकरण भइसकेका सेक्सका शब्दप्रतीकहरू पनि नेपालीमा भने बेडरुमभित्रै सीमित छन् । बेडरुमबाट बाहिर आएकै छैनन् कतिपय कुराहरू, उनले भनिन् ।"
