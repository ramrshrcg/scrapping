शीर्षक,विवरण
जनमतको अवमूल्यन नहोस्,"काठमाडौं वाम गठबन्धनले राष्ट्रिय सभा गठनसम्बन्धी अध्यादेश प्रमाणीकरणका लागि राष्ट्रपतिलाई अनावश्यक दबाब नदिन सरकारलाई चेतावनी दिएको छ । गठबन्धनले राष्ट्रपति विद्यादेवी भण्डारीलाई समेत नयाँ जनादेश ख्याल गरेर चल्न सुझाव दिएको छ ।गठबन्धनका तर्फबाट एमाले र माओवादी केन्द्रका शीर्ष नेताहरूले आइतबार राजधानीमा पत्रकार सम्मेलन गरी संविधानमै नभएको विषयलाई जोडेर कांग्रेस नेतृत्वको सरकारले बखेडा गरिरहेको आरोप लगाए । एमाले अध्यक्ष केपी ओलीले प्रधानमन्त्रीले राष्ट्रपतिलाई असंवैधानिक काम गर्नका लागि दबाब दिन नमिल्ने र राष्ट्रपतिले पनि दबाबमा परेर असंवैधानिक काम गर्न नहुने बताए । संविधानमा एकल संक्रमणीय निर्वाचनको कुरा छैन, अनि सरकारले सिफारिस गरेको भन्दैमा संविधान मिचे पनि हुन्छ ? जनताको अभिमतअनुसार जानुपर्छ कि पर्दैन ? खेल सुरु भएपछि नियम परिवर्तन गर्न खोज्ने ? ओलीले भने । वाम गठबन्धन र कांग्रेसबीच अहिले राष्ट्रिय सभा सदस्यको चयन एकल संक्रमणीय निर्वाचन प्रणालीअनुसार गर्ने कि बहुमतीय प्रणालीबाट गर्ने भन्ने विवाद छ । सरकारले राष्ट्रपतिसमक्ष गत असोज अन्तिम साता पेस गरेको राष्ट्रिय सभा गठनसम्बन्धी अध्यादेशमा एकल संक्रमणीय प्रणालीसम्बन्धी प्रावधान समेटिएको छ । वाम गठबन्धनले यो प्रणाली संविधानले नचिन्ने भएकाले राख्न नहुने अडान व्यक्त गरिरहेको छ । विवाद निरूपण नहुँदै संसद्को कार्यकाल सकिएकाले राष्ट्रिय सभा गठनको गाँठो फुकाउन सरकारले अध्यादेश राष्ट्रपतिसमक्ष पेस गरेको हो । प्रधानमन्त्री शेरबहादुर देउवाले सरकारले सिफारिस गरेको अध्यादेश प्रमाणीकरण गर्नु राष्ट्रपतिको संवैधानिक दायित्व भएको उल्लेख गर्दै छिटो प्रमाणीकरण गर्न राष्ट्रपतिलाई आग्रह गर्दै आएका छन् । देउवाको यही आग्रहलाई वाम गठबन्धनले अनावश्यक रूपमा राष्ट्रपतिलाई विवादमा ल्याउन खोजिएको टिप्पणी गरेको छ । केही कानुन पढेका मान्छेका कुरा सुन्छु, अध्यादेश भनेर आएपछि राष्ट्रपतिले घोषणा गरिदिनुपर्छ रे, अध्यक्ष ओलीले भने, अब सरकारले राष्ट्रिय सभामा अहिले नेतृत्व गरिरहेका प्रधानमन्त्रीको सिफारिसअनुसार सबै सदस्य नियुक्त गर्न पाउनुपर्छ भन्ने अध्यादेश लग्यो भने के गर्नुहुन्छ ? के त्यही जारी गर्नुपर्छ ? कानुनअनुसार हुनुपर्छ कि पर्दैन ? राजनीतिमा नैतिक मूल्यमान्यता हुनुपर्छ कि पर्दैन ?ओलीले चुनावपछिको जनमतविरुद्ध प्रधानमन्त्री जान खोजेको आरोप लगाए । यस्ता गतिविधिले अलिअलि बचेखुचेको इज्जत पनि गुम्ने भन्दै उनले देउवाप्रति आपत्ति जनाए । यो राष्ट्रिय महत्त्वको विषय हो भने जनताको अभिमतअनुसार चल्नुपर्छ कि पर्दैन ? सरकार र कांग्रेसले परामर्श गरेर अघि बढ्नुपर्छ कि पर्दैन ? ओलीले भने, जनादेश एउटा आएको छ, अनि त्यसलाई ख्याल नगरी आफूखुसी गर्दै हिँड्ने ? माओवादी केन्द्रका अध्यक्ष पुष्पकमल दाहालले पनि एकल संक्रमणीय निर्वाचन प्रणालीलाई अहिलेको संविधानले नचिन्ने भएकाले यसमा विवाद गरेर नबस्न आफूले प्रधानमन्त्री देउवालाई आग्रह गरेको जानकारी दिए । मेरो प्रधानमन्त्रीजीसँग भेट भएको थियो त्यसमा राष्ट्रिय सभासम्बन्धी विषयलाई अनावश्यक रूपमा विवादित नबनाउन आग्रह गरेको छु, अध्यक्ष दाहालले भने, एकल संक्रमणीय निर्वाचन गर्ने कुरा हुँदैन ।राष्ट्रिय सभा र प्रतिनिधिसभा दुवैमा गरी महिलाको संख्या ३३ प्रतिशत पुर्याउनुपर्ने भएकाले पहिले राष्ट्रिय सभा गठन हुनुपर्ने अनि सरकार गठनलगायत अन्य काम अघि बढ्ने दाबी सरकारले गर्दै आएको छ । त्यसलाई पनि अध्यक्ष ओलीले अनावश्यक बखेडाका रूपमा व्याख्या गरे । राष्ट्रिय सभा गठनबारे संविधानमा स्पष्ट उल्लेख छ, यसलाई प्रतिनिधिसभासँग जोड्नु आवश्यक छैन, अध्यक्ष ओलीले भने, राष्ट्रिय सभामा ३७ प्रतिशत महिला स्वत: आउँछन् अनि प्रतिनिधिसभामा प्रत्यक्षबाट नपुगेका संख्या समानुपातिकबाट ल्याउने भनिएकै छ, तर ३३ प्रतिशत महिला नपुग्ने भएकाले राष्ट्रिय सभा गठनपछि मात्र अन्य काम अघि बढ्छ भन्नुको अर्थ छैन । प्रदेश सभा सदस्य र स्थानीय तहका प्रतिनिधिहरूको इलेक्ट्रोरल कलेज तयार भएपछि त्यसले राष्ट्रिय सभा सदस्य छनोट गर्नेछ ।पत्रकार सम्मेलनमा अधिकांश समय ओलीले लिए र प्रश्नहरूको उत्तर पनि उनैले दिए । माओवादी अध्यक्ष दाहालले भने कम बोले । दुवैले सरकारको क्रियाकलापमाथि बढी शब्द खर्चिए । सरकारले नयाँ नियुक्ति गरेको विषयमा ओली र दाहाल दुवैको आपत्ति थियो । सरकारले सफलतापूर्वक निर्वाचन गराएर राम्रो काम गरेको छ, अध्यक्ष दाहालले भने, तर अब चुनावी परिणाम आइसकेको छ, सरकार कामचलाउ भइसकेको छ, त्यसैले अब एकदुई नियुक्ति गरेर बचेखुचेको साख पनि बिग्रन्छ, सरकारको नेतृत्वले त्यस्तो गल्ती नगरोस् ।दुवै दलका अध्यक्षले जारी गरेको संयुक्त वक्तव्यमा निर्वाचन परिणाम आएपश्चात् सार्वजनिक भएका सरकारका अभिव्यक्ति र क्रियाकलाप नेपालको संविधान, अन्तर्राष्ट्रिय प्रचलन र विगतका अभ्यासविपरीत रहेको दाबी गरिएको छ ।सरकारको यस किसिमको व्यवहारबाट सरकार गठन, संविधान कार्यान्वयन र लोकतन्त्रको सहज अभ्यासमा अवरोध सिर्जना हुनुका साथै जनमतको अवमूल्यन तथा अनादरसमेत भएको छ, ओली र दाहालद्वारा जारी वक्तव्यमा छ, हामी प्रधानमन्त्रीलाई संविधानको गलत व्याख्या नगर्न, संविधानको सहज कार्यान्वयनमा अवरोध सिर्जना नगर्न र संविधानसम्मत एवं लोकतान्त्रिक विधिका साथ प्रकट भएको जनमतलाई अवमूल्यन तथा अनादर नगर्न र ताजा जनादेशअनुरूप नयाँ सरकार गठन गर्नका लागि मार्गप्रशस्त गर्न आहवान गर्दछौं ।दुवै नेताले संक्रमणकाल समाप्त गर्न, राजनीतिक स्थायित्व कायम गर्न, संविधान रक्षा र कार्यान्वयन गर्दै समृद्धि हासिल गर्न, लोकतन्त्र सबल र सुदृढ तुल्याउँदै यसलाई जीवन पद्धतिका रूपमा स्थापित गर्न, राष्ट्रिय स्वाधीनता, एकता र सामाजिक सद्भाव, सार्वभौमसत्तालाई सुदृढ तुल्याउन र सुखी जीवनको नेपाली चाहनालाई सार्थक तुल्याउन प्रतिबद्ध रहेको उल्लेख गरेका छन् । यही उद्देश्यका साथ पार्टी एकता गर्ने घोषणा र तालमेल गरेको उनीहरूले स्पष्ट गरेका छन् । हामी नेकपा (एमाले), नेकपा (माओवादी केन्द्र) समेत वामपन्थी शक्तिको नेतृत्वमा स्थिर सरकार निर्माण गर्न र उपरोक्त बमोजिमका उद्देश्य हासिल गर्न प्रतिबद्ध छौं, वक्तव्यमा छ, निर्वाचनका क्रममा प्रस्तुत गरिएको केन्द्रीय घोषणापत्र तथा स्थानीय प्रतिबद्धताको कार्यान्वयन गर्दै जनता र राष्ट्रको सेवामा समर्पित हुन संकल्पबद्ध छौं । त्यस्तै स्वतन्त्र परराष्ट्र नीति अनुसरण गर्दै अघि बढ्ने प्रतिबद्धता पनि जनाएका छन् । नेपालको संविधानद्वारा निर्देशित स्वतन्त्र परराष्ट्र नीतिको अनुसरण गर्दै हामी सबै मित्र राष्ट्र, विशेषत: छिमेकी देश तथा अन्तर्राष्ट्रिय संघ, संस्थाहरूसँग सुमधुर सम्बन्ध कायम गर्न कटिबद्ध छौं, वक्तव्यमा छ । अन्तर्राष्ट्रिय सञ्चार माध्यमले वाम गठबन्धन चीनतर्फ ढल्किने खालका टिप्पणी गरिरहेको र भारतसँगको सम्बन्धमाथि प्रश्न उठ्न सक्ने टिप्पणी गरिरहेको सन्दर्भमा अध्यक्ष ओलीले पत्रकार सम्मेलनमा केही स्पष्ट पारेका छन् । विशेषगरी भारतसँगको सम्बन्धको कुरा उठाइने गरेको उल्लेख गर्दै ओलीले भारत आफैंले अब बन्ने नयाँ सरकारसँग सहकार्य गर्ने वक्तव्य दिइसकेकाले अरूका पछाडि नकुद्न आग्रह गरे ।भारतले आधिकारिक रूपमा नै स्टेटमेन्ट दिएको छ, भारतका तर्फबाट अहिलेको जनादेशलाई कदर गर्ने र प्राप्त जनमतले स्थिरता तथा स्थायित्व दिने विश्वास गर्दै मिलेर काम गर्न आतुर छौं भन्ने प्रतिक्रिया आइसकेको छ । अनि कथा बुन्नेहरूका कथाका पछाडि किन कुद्ने ? उनले भने । वक्तव्यमा भएको कुरालाई अध्यक्ष ओली र दाहालले प्रश्नोत्तरमा पनि केही स्पष्ट पारेका थिए । पार्टीभित्र को अध्यक्ष र को प्रधानमन्त्री बन्ने प्रयोजनका लागि एकता र तालमेल नभएको उनीहरूले उल्लेख गरे । अध्यक्ष नै हुनका लागि त उहाँ (दाहाल) पनि अध्यक्ष हुनुहुन्छ र म पनि अध्यक्ष छँदै छु, ओलीले भने, हामी अध्यक्ष हुनका लागि एकतामा जान लागेका होइनौं । ओलीले यसो भनेपछि दाहालले पनि यसमा थप जवाफसहित स्पष्ट पार्ने प्रयास गरे । ओलीजीले अघि भनिसक्नुभयो, छुटेको कुरा के भने, हामी दुवै प्रधानमन्त्री पनि भइसकेका छांै र दुवैले प्रधानमन्त्री पद सहज रूपमा छाडेका पनि हौं, दाहालले भने । पार्टी एकता प्रक्रिया र पदीय बाँडफाँटलगायत विषयमा दुवै नेताले धेरै बोलेनन् ।गठबन्धनले अब बन्ने प्रतिपक्षलाई सम्मानजनक व्यवहार गर्ने उल्लेख गरेको छ । हामीले प्रतिपक्षको संवैधानिक व्यवस्थालाई प्रभावकारी रूपमा कार्यान्वयन गर्नेछौं र प्रतिपक्षबाट पनि रचनात्मक भूमिकाको अपेक्षा गर्दछौं, वक्तव्यमा छ, त्यसैगरी सबै मतदाता, राष्ट्रसेवक कर्मचारी, सुरक्षाकर्मी र सञ्चारकर्मीबाट पनि साथ, समर्थन र सहयोगको अपेक्षा गर्दछौं ।"
सरकारलाई पत्तै नदिई पक्की संरचना,"दमक पुनर्वासका लागि तेस्रो देश जान नपाएका र नचाहेका करिब १० हजार भुटानी शरणार्थीलाई यहीँ बसोबास गराउने उद्देश्यले शरणार्थी आयोगलगायतका दातृ निकायले आफूखुसी भौतिक संरचना निर्माण थालेका छन् । उनीहरूको यस्तो पहलबारे न परराष्ट्र मन्त्रालय जानकार छ, न त गृह मन्त्रालयसँग नै कुनै समन्वय गरिएको छ । स्थानीय प्रशासन समेत बेखबर छ । शिविरभित्रै पक्की घरलगायत संरचना निर्माणको तयारी मात्रै गरिएको छैन कि, शरणार्थी बालबालिकाको स्थानीय तहमा जन्मदर्तासमेत लिन थालिएको खुलासा भएको छ । ९० को दशकमा पूर्वी नेपालका विभिन्न शिविरमा आश्रित १ लाख २० हजार भुटानी शरणार्थीमध्ये ९० प्रतिशतभन्दा बढी पुनर्वास कार्यक्रमअनुसार अमेरिका, अस्ट्रेलिया, नर्वे, क्यानडा, डेनमार्कलगायत तेस्रो मुलुक पुगिसकेका छन् । विविध कारणले पुनर्वास कार्यक्रममा नगएका, शरणार्थी दर्तामा छुटेका अथवा जान नचाहेकालाई यहीं बसोबास गराउन खोजिएको छ, शिविर व्यवस्थापनमा सहयोगी एवं टिमाईस्थित शिविरका पूर्वसचिव युवराज साम्पाङ राईले भने, शिविरभित्र पक्की घर निर्माण थालिएको छ, भुटानी शरणार्थीका छोराछोरीलाई जन्मदर्ता पनि गराइएको छ ।पक्की संरचना निर्माणका लागि शिविरभित्र इँटा, बालुवा, रड, कंक्रिटलगायत सामग्री धमाधम थुपारिँदै छ । दमकको बेलडाँगी र मोरङको शनिश्चरे शिविरमा गरी ५ सय ५६ वटा पक्की घर बनाउन लागिएको सूचना शिविरमा दिइएको छ । चाँडै नै घर बनाउन थालिएको बताइएको छ । वृद्धवृद्धा, अशक्त र अपांगता भएकाका लागि भन्दै दुवै शिविरमा गरी २ सयवटा पक्की घर निर्माण गर्ने सूचना मिलेको राईले बताए । बाँकी घर भने स्थानीय बसोबासको छनोटमा पर्ने शरणार्थीलाई हस्तान्तरण गर्ने जनाइएको छ ।शरणार्थी आयोगसहितका दातृ निकायले शरणार्थी शिविरभित्र पक्की घर बनाउने प्रक्रिया थालेको बारे परराष्ट्र मन्त्रालय बेखबर छ, गृह मन्त्रालयसँग कुनै समन्वय भएको भए जानकारीमा छैन, परराष्ट्र प्रवक्ता भरत पौड्यालले कान्तिपुरसँग भने । शिविरभित्रका छाप्रा मर्मतसम्भार नै भए पनि इँटा, बालुवासहितका सामग्री भित्र्याउन नमिल्ने पौड्यालले प्रस्ट पारे । भुटार्नी शरणार्थीलाई पुनर्वासमा तेस्रो देश लैजाने कार्यक्रम बन्द भएको भन्दै दातृ निकायले यो महिना (डिसेम्बर) पछि थर्ड कन्ट्री सेटलमेन्ट का कुनै प्रक्रिया नबढाइने जनाइसकेको छ । शिविरमा पक्की संरचना निर्माणबारे स्थानीय प्रशासन पनि बेखबर छ । प्रमुख जिल्ला अधिकारी ऋषिराम तिवारीले शिविरभित्र पक्की संरचना निर्माणबारे आफूलाई केही थाहा नभएको बताए । उनले भने, शिविरका छाप्रा मर्मतबारे सुनेको हो । तर, पक्की संरचना बनाउने भन्ने केही खबर छैन । शिविरमा पक्की घर निर्माणको तयारीसँगै शरणार्थी आयोगले स्थानीय सरोकारवालासँग छलफलसमेत थालेको छ । पाँच दिनअघि जिल्ला प्रशासन कार्यालय, स्थानीय हम्सेदुम्से सामुदायिक वन, जिल्ला वन कार्यालयलगायतका प्रतिनिधिसँग आयोगले छलफल गरेको थियो । छलफलमा सहभागी सहायक प्रमुख जिल्ला अधिकारी भीम तिवारीले पक्की घर बनाउने भनेर छलफलमा कुरा नउठेको बताए । भत्किएका, कमजोर र टाढाटाढा रहेका छाप्रालाई एकत्रित गरेर मर्मतसम्भार गर्ने विषयमा मात्रै छलफल भएको थियो, तिवारीले भने । उनले शिविरभित्र पक्की संरचना बनाउन लागेको हो भने रोक्नुपर्ने तर्क गरे । छाप्रा मर्मत गर्दा कंक्रिट प्रयोग गर्ने भनेर कुरै उठेको थिएन । त्यस्तो तयारी हो भने त्यसलाई रोक्नुपर्छ, सहायक प्रजिअ तिवारीले भने । दमकस्थित शिविर स्थानीय हम्सेदुम्से सामुदायिक वनको १ सय २१ हेक्टर क्षेत्रफलमा छ । वनको १ सय ३१ हेक्टर क्षेत्रमा २३ वर्षदेखि शिविर रहेको अध्यक्ष हिमालयप्रसाद दाहालले बताए । केही समयअघि मात्रै १० हेक्टर वन क्षेत्रमा वृक्षरोपण गरेर शिविरले वन समितिलाई फिर्ता गरेको थियो । दाहालले वनको जमिनमा पक्की संरचना बनाउन नदिइने बताए । उनले शरणार्थी आयोगले शिविरभित्र अशक्त र वृद्धवृद्धाका लागि केही पक्की घर बनाउन लागेको जानकारी दिएको बताए । यूएनएचसीआरले वृद्धवृद्धा र अशक्तका लागि भनेर केही पक्की घर बनाउन लागेका हौं भनेर हामीलाई भनेको हो, दाहालले भने, तर उनीहरूको तयारी ठूलो रहेछ । १०१२ वटा घर बनाउँछौं भनेर साढे ५ सयभन्दा बढी घर बनाउने तयारी रहेको थाहा पायौं । वनको जमिनमा हामी कुनै हालतमा पक्की घर बनाउन दिँदैनौं । उनले ५ दिनअघिको छलफलमा पनि आफूले शिविरभित्र पक्की संरचना बनाउन नमिल्ने कुरा राखेको बताए । उनका अनुसार शनिश्चरे शिविरमा पनि पक्की संरचना निर्माण गर्न नदिने भन्दै जिल्ला वन कार्यालय मोरङले आपत्ति जनाएको छ । यूएनएचसीआरको तथ्यांकअनुसार पुनर्वास कार्यक्रममा सहभागी हुन नपाएका करिब ५ हजार ६ सय भुटानी शरणार्थी नेपालमै छाडिनेछन् । उनीहरू बेलडाँगी र शनिश्चरेमा रहनेछन् । हम्सेदुम्सेका अध्यक्ष दाहालका अनुसार यूएनएचसीआरले ५ हजार ६ सय भने पनि दुवै शिविरमा गरी १० हजारभन्दा बढी शरणार्थी नेपालमा रहनेछन् । उनका अनुसार शरणार्थी परिचयपत्र नपाएका शरणार्थीको तथ्यांक यूएनएचसीआरसँग छैन । तिनीहरू पनि शिविरभित्रै बसोबास गर्दै आएका छन् । दाहालले बेलडाँगी शिविरमा अहिले रहेका शरणार्थीको बसोबासका लागि १२ देखि १४ हेक्टर जमिन भए पुग्ने बताए । तर, १ सय २१ हेक्टर जमिन नै ओगटेर बस्न चाहेकाले उनीहरूको गतिविधिमा शंका गर्ने ठाउँ प्रशस्त रहेको उनले बताए । पूर्वशिविर सचिव राईले पनि शरणार्थीलाई पक्की घर निर्माण गरिदिने प्रक्रिया पुनर्वासमा छुटेकालाई नेपालमै विलय गर्ने संकेतका रूपमा बुझ्न सकिने बताए । उनले भने, हामीलाई भुटान पनि फर्काउँदैन । पुनर्वास पनि बन्द भइसक्यो । अहिले फेरि पक्की घर बनाइदिन खोजिँदै छ । यो सबै कुरा हेर्दा बाँकी शरणार्थीलाई नेपाली बनाउन खोजेजस्तो देखिन्छ । दातृ निकायले आफूखुसी गरिरहेको सेमीपर्मानेन्ट घर निर्माणबारे प्रतिक्रिया लिन खोज्दा शरणार्थी आयोगका कोही पनि पदाधिकारी सम्पर्कमा आउन चाहेनन् । स्थानीय बसोबासको संकेतमा बल पुग्ने गरी झन्डै एक वर्षयता स्थानीय तहमा भुटानी शरणार्थीका बालबच्चाको जन्मदर्ता थालिसकिएको छ । दसैं अघिसम्म दमक नगरपालिकामा भइरहेको जन्मदर्ता अहिले नगरको ३ नम्बर वडा (बेलडाँगी) कार्यालयमा गत कात्तिक २५ यता मात्रै ४० जना शरणार्थी बालबच्चाको जन्मदर्ता भइसकेको वडाध्यक्ष नवीन बरालले जानकारी दिए । गत वर्ष नगरपालिकामा ९५ जना शरणार्थी बालबच्चाको जन्मदर्ता भएको थियो ।"
समानुपातिकमा ९५ लाख मत सदर,"काठमाडौं (कास) प्रतिनिधिसभा र प्रदेशसभा सदस्यका लागि मंसिर १० र २१ गते भएको चुनावको समानुपातिकतर्फको गणना आइतबार सकिएको निर्वाचन आयोगले जनाएको छ । आयोगका अनुसार समानुपातिकतर्फ ९५ लाख ४४ लाख ६ सय ४१ मत सदर भएको छ । प्रतिनिधिसभा समानुपातिकमा एमाले सबभन्दा बढी मत ल्याएर ठूलो दल बनेको छ भने एमालेलाई कांग्रेसले पछ्याएको छ । एमालेले ३१ लाख ७३ हजार ४ सय ९४ र कांग्रेसले ३१ लाख २८ हजार ३ सय ८९ मत पाएका छन् । एमालेको कांग्रेसभन्दा ४५ हजार १ सय मतमात्र बढी छ ।माओवादी केन्द्र १३ लाख ३ हजार ७ सय २१ मत ल्याएर समानुपातिकमा तेस्रो दल भएको छ । यस्तै राष्ट्रिय जनता पार्टीले ४ लाख ७२ हजार २ सय ५४ र संघीय समाजवादी फोरम नेपालले ४ लाख ७० हजार २ सय १ मत ल्याएका छन् । ३ प्रतिशतभन्दा बढी मत ल्याएर एमाले, कांग्रेस, माओवादी, राजपा र फोरममात्र राष्ट्रिय पार्टी भएका छन् । विवेकशील साझा पार्टीले २ लाख १२ हजार ३ सय ६६, राष्ट्रिय प्रजातन्त्र पार्टीले १ लाख ९६ हजार ७ सय ८२, राष्ट्रिय प्रजातन्त्र पार्टी (प्रजातान्त्रिक) ८८ हजार ३ सय ७७, नयाँ शक्ति पार्टीले ८१ हजार ८३७ र राष्ट्रिय जनमोर्चाले ६२ हजार १३३ मत प्राप्त गरेका छन् ।"
अख्तियार वार्षिक प्रतिवेदन बिगो मागदाबीमा नयाँ रेकर्ड,"कहिले, कति मागदाबी ?०७३७४ ११,५२,११०००००२०७२७३ १,३३,०००००००२०७१७२ १,३९,०००००००"
खुसी गाउँ बनाउँदै आमाहरू,"बेलचौर (सुर्खेत) कस्तो गाउँलाई खुसी गाउँ भन्ने ? पश्चिम सुर्खेतको बराहताल गाउँपालिका८ बेलचौरका आमाहरू आफैंले त्यसका लागि दर्जन बढी सूचक बनाएका छन् । उनीहरू दुई वर्षयता गाउँलाई नै खुसी बनाउन जुटेका छन् । तिनै सूचक पूरा गरेर आगामी चैतभित्रै बेलचौर खुसी गाउँ बन्ने उनीहरूको विश्वास छ । बेलचौरमा ५६ घरधुरी छन् । तीमध्ये ५३ घरधुरीका महिला बेलचौर स्वावलम्बन आमा समूहमा आबद्ध छन् । समूहकै पहलमा बेलचौर गाउँ खुसी बन्न लागेको हो । हरेक सदस्य व्यवसायमा लागेको, सबै बालबालिका स्कुल भर्ना भएको, महिला हिंसा, जातीय विभेद शून्य, बालविवाह र बहुविवाहमुक्त, हरेक घरधुरीले सरसफाइका सबै सूचक पूरा गरेको, सहकारीमा आबद्ध हुनुपर्ने लगायत मापदण्ड निर्धारण गरिएका छन् । जति सूचक बनाएका छौं, तीमध्ये धेरै पूरा भइसकेको छ, समूहकी उपाध्यक्ष कृष्णा बोगटी भन्छिन्, चैतभित्रै खुसी गाउँ घोषणा गर्ने तयारीमा छौं । बेलचौरमा एउटा नारा छ, खुसियाली घर, खुसियाली गाउँ । घरघरका भित्तामा यही नारा लेखिएको छ । बालविवाहविरुद्ध आमाहरूले यति आक्रामक अभियान सञ्चालन गरेका छन् कि हुनै लागेको विवाह रोकिदिन्छन् । यस वर्ष मात्रै दुई जोडीको बालविवाह रोक्न सफल भयौं, कृष्णा भन्छिन्, बेलचौरमा कसैले बालविवाह गर्ने आँटै गर्दैन । जुवातास, रक्सीविरुद्धको अभियान पनि सशक्त छ । प्रहरी चौकी कुनाथरीका अनुसार बेलचौरमा मदिराकै कारण कुटपिटका घटना शून्यमा झरेका छन् । जसले पारिवारिक सम्बन्ध मजबुत बनेको आमाहरूको दाबी छ । प्रहरी हवल्दार कर्ण सिंह भन्छन्, केही वर्षअघि झैंझगडाले गावैं अशान्त हुन्थ्यो । पतिपत्नीदेखि गाउँलेबीचको झगडा प्रहरी चौकीमा नआएको दिनै हुन्थेन । अहिले गाउँ नै शान्त छ ।आमा समूहले ३५ वर्षदेखि हुन नसकेको विद्यालय र वन उपभोक्ता समितिको सार्वजनिक लेखापरीक्षण गरायो । सार्वजनिक लेखापरीक्षणले हाम्रो विश्वास झन् बढ्यो, समूहकी अर्का सदस्य सुमित्रा सिञ्जाली भन्छिन्, अचेल गाउँपालिकाले कुनै काम दिनुपर्यो भने हाम्रै समूहलाई दिन्छ । बेलचौरका सबै बालबालिका नियमित स्कुल जान्छन् । पछिल्ला वर्ष कसैले स्कुल छाडेको तथ्यांक छैन । समूहकै प्रयासमा गाउँमा शतप्रतिशत बालबालिका स्कुल पठाउन सम्भव भएको हो । घरमा पढ्ने, होमवर्क गर्ने वातावरण नभएका बालबालिकाका लागि होमवर्क सेन्टर सञ्चालनमा ल्याइएको छ । आमा समूहले गरेका अनुकरणीय कामको फेहरिस्त पनि लामै छ । एक घर दुई लिची अभियानले गाउँमा ८ सय लिचीका बोट हुर्किरहेको देख्न सकिन्छ । ग्रामीण सडक, झोलुंगे पुल निर्माणमा तोकिएको श्रमदानका अतिरिक्त थुपै्र काममा सघाएको छ यस कार्यक्रमले । समूहकी सदस्य चन्द्रा गौतम दुनाटपरी उद्योग सञ्चालन र अर्गानिक गाउँ निर्माणका लागि गाउँपालिकामा प्रस्तावना पेस गरेको बताउँछिन् । दुनाटपरीबाट रामै्र कमाउन सकिने उनीहरूको अपेक्षा छ । बेलचौरका आमाहरू कति सशक्त छन् भने त्यहाँको वन उपभोक्ता समिति, स्कुल व्यवस्थापन, सरसफाइ समिति, सडक निर्माणलगायतका स्थानीय संयन्त्रमा उनीहरूकै नेतृत्व छ । महिलाको कुशल नेतृत्वको प्रभाव अवलोकन गर्न यसै वर्ष सुर्खेतका साथै रूपन्देही, चितवन, रौतहटलगायत पूर्वी जिल्लाका आमा समूहले भ्रमण गरिसकेका छन् । ०६५ सालमा स्थापना भएको समूहमा १ लाख ४४ हजार ६ सय २३ रुपैयाँ बचत छ । समूहले २ लाख २९ हजार ४ सय ७३ रुपैयाँ ऋण लगानी गरेको छ । समूहको आफ्नै भवन छ । मासिक ५ रुपैयाँबाट सुरु गरेका सदस्यले अहिले मासिक ५० रुपैयाँ बचत गर्छन् । पोसाकमा पनि एकरूपता अपनाएका छन् । सबैले सामूहिक काममा मगर पोसाक लगाउँछन् । समूहकी सचिव निर्मला दर्लामी पारिवारिक विकास योजना बनाएर आयआर्जनको क्रियाकलाप सञ्चालन गरेको बताउँछिन् । व्यावसायिक तरकारीको लहर चलेको छ । कसैले कुखुरापालन, बाख्रापालन व्यवसाय पनि गरेका छन् । आयस्रोत राम्रो भएपछि सामूहिक काममा झन् हौसला मिलेको छ, निर्मला भन्छिन् ।"
घूससहित पक्राउ,काठमाडौं (कास) अख्तियार दुरुपयोग अनुसन्धान आयोगले यातायात कार्यालय एकान्तकुनाका नासु ईश्वरबन्धु गौतमलाई घूससहित पक्राउ गरेको छ । ट्याक्सी दर्ता शाखामा कार्यरत गौतमले निजी गाडीलाई ट्याक्सी बनाउने क्रममा ५० हजार रुपैयाँ घूस लिएको अख्तियारले जनाएको छ ।
टीपीएस नवीकरण पहल,"न्युयोर्क (कास) नेपाली आप्रवासीलाई अमेरिकी अध्यागमनसम्बन्धी अस्थायी संरक्षणको व्यवस्था अर्थात् टेम्पोररी प्रोटेक्टेड स्टाटस (टीपीएस) सुविधाको निरन्तरताका लागि गैरआवासीय नेपाली संघ अमेरिकाले डिपार्टमेन्ट अफ होमल्यान्ड सेक्युरिटीसमक्ष माग गरेको छ । एनआरएन अमेरिकाको एक टोलीले त्यस्तो सुविधा कम्तीमा तीन वर्षका लागि नवीकरण गर्न अनुरोध गरेको हो । स् २०१५ मा नेपालमा आएको महाभूकम्पलाई मध्यनजर गर्दै अमेरिकी सरकारले आफ्नो देशमा रहेका नेपाली आप्रवासीलाई उक्त वर्षको जुन २४ मा पहिलो पटक टीपीएस सुविधा दिएको थियो । गत वर्षको अक्टोबर २६ मा त्यस्तो सुविधा डेढ वर्षका लागि नवीकरण गरिएको थियो, यो आगामी जुनमा सकिँदै छ । टीपीएस सुविधाले अमेरिकामा बसोबास एवं कामकाजका लागि कानुनी हैसियत गुमाएका नेपाली आप्रवासी एवं विद्यार्थीलाई मद्दत गरेको छ । टीपीएस सुविधाको निरन्तरताका लागि एनआरएनले गत बिहीबार वासिङ्टन डीसीस्थित डिपार्टमेन्ट अफ होमल्यान्ड सेक्युरिटीका अधिकारीलगायत अमेरिकी संसद्मा नेपाल ककस का प्रमुख जेरड पोलिस, सदस्यद्वय स्याम ग्रेभ्स र सुजन डेल्बेने तथा न्युयार्कका कंग्रेसम्यान ग्रेस मेङका लगायतसँग भेटेको थियो । टोलीले टीपीएस नवीकरणका लागि आवश्यक छलफल गर्नुका साथै लिखित ज्ञापनपत्रसमेत बुझाएको थियो ।"
दरबन्दी थप्न दबाब,"काठमाडौं (कास) निर्वाचन आयोगले दिएको आदेशको अवज्ञा गर्दै मन्त्रिपरिषद्ले त्रिविमा १ हजार ४ सय २० दरबन्दी थप गर्ने निर्णय कार्यान्वयन गर्न विश्वविद्यालय अनुदान आयोगलाई दबाब दिइरहेको छ ।योग्यबीच प्रतिस्पर्धाबाट करारमा नियुक्ति गर्नुपर्नेमा अनशन बसेर दबाब दिएकै आधारमा सरकारले त्रिविमा कार्यरत आंशिक शिक्षकलाई स्वत: करारमा नियुक्ति गर्न दरबन्दी थप गरेको हो । त्रिविमा भएका प्राध्यापकलाई नै पर्याप्त कक्षा दिन सकिएको छैन । सरकारमा रहेका दलले आफ्ना कार्यकर्ताको संरक्षण गर्न दरबन्दी थप गरेको हो । आंशिक शिक्षक र सरकारबीच सम्झौता भएअनुसार दरबन्दी थप गर्ने तर्क अघि सरेको छ ।दरबन्दी थप गर्ने निर्णय आचारसंहिताविपरीत भएको भन्दै आयोगले मंसिर ९ मा सहमति अस्वीकृत गरेको थियो । अर्थ मन्त्रालयको सहमतिबिनै प्रधानमन्त्री शेरबहादुर देउवाले चुनावलाई प्रभाव पार्ने उद्देश्यले त्रिविमा दरबन्दी थप गर्ने निर्णय गरेका थिए । मंसिर ८ को मन्त्रिपरिषद्ले गरेको निर्णय कार्यान्वयन गर्न भन्दै शिक्षा मन्त्रालयले मंसिर २८ मा आयोगलाई पत्राचार गरिसकेको छ । निर्वाचन आयोगको आदेशविपरीत भएको भन्दै अनुदान आयोगले प्रक्रिया अघि बढाएको छैन ।त्रिविका अनुसार इन्जिनियरिङ अध्ययन संस्थानमा १ सय ४४, चिकित्सा शिक्षाशास्त्र अध्ययन संस्थान २ सय १५, वन विज्ञान अध्ययन संस्थानमा ५५, कृषि र पशु विज्ञान अध्ययन संस्थान १ सय २० जनाको दरबन्दी थप गर्ने निर्णय गरेको हो । त्यस्तै विज्ञान तथा प्रविधि अध्ययन संस्थानमा ४ सय ४६, व्यवस्थापन संकायमा १ सय ५०, शिक्षामा ७५, मानविकी तथा सामाजिकशास्त्र संकायमा १ सय ५० र कानुन संकायमा ६५ दरबन्दी थप गरेको हो । अनुदान आयोगले विश्वविद्यालयमा कायम रहेको शिक्षणतर्फको तहगत दरबन्दी संख्या, पदपूर्ति भएको संख्या, स्वीकृत दरबन्दीमा रिक्त रहेको संस्था, विश्वविद्यालयमा कार्यरत करार र आंशिक प्राध्यापकशिक्षकको संख्या, प्रचलित कक्षा भार तथा हाल प्रस्ताव गरिएको दरबन्दी सम्बन्धमा विश्वविद्यालयको स्वीकृत संगठन तथा व्यवस्थापन सर्वेक्षण प्रतिवेदनसमेत पेस गर्न निर्देशन दिएको थियो । त्रिविले संगठन तथा व्यवस्थापन सर्वेक्षण नगरी दरबन्दी थप गर्न सिफारिस गरेको हो ।"
पूर्वाधार पर्याप्त : टोली,"भक्तपुर (कास) प्रदेशको राजधानी स्थापनाका लागि प्राविधिक टोलीले भौतिक पूर्वाधारको अध्ययन गरी प्रतिवेदन तयार गरेको छ । जिल्लामा प्रदेश ३ को राजधानीकेन्द्र बनाउन सरोकारवाला व्यक्तिहरूले प्रस्ताव गरिरहेको अवस्थामा सहरी विकास तथा भवन विभाग डिभिजन कार्यालय भक्तपुरको प्राविधिक टोलीले मुख्यमन्त्रीको कार्यालय, मन्त्रालय र सचिवालयका लागि भौतिक पूर्वाधार तयारी अवस्थामा रहेको प्रतिवेदन पेस गरेको छ । प्रदेश राजधानीका लागि सानोठिमीस्थित शिक्षा विभाग र कृषि विकास बैंकको तालिम केन्द्रको प्रस्ताव आएपछि सहरी विकास मन्त्रालयले डिभिजन कार्यालयका इन्जिनियर उद्धव गुरागाईंसहितको टोलीलाई अध्ययन गर्न पठाएको थियो । प्राविधिकका अनुसार शिक्षा विभाग र तालिम केन्द्रमा तत्कालै मुख्यमन्त्री, मन्त्रालय र सचिवालयलगायत स्थापना गर्न सकिन्छ । भौतिक संरचना हेर्दा मन्त्रालय र सचिवालय दुवै तत्कालै राख्न सकिन्छ, डिभिजन कार्यालय प्रमुख मिलन आचार्यले भने, केन्द्रका लागि आवश्यक पूर्वाधार तयार छ । टोलीले संरचना निर्माण, भौतिक सेवासुविधा (शौचालय, खानेपानी, पार्किङस्थल, सडक, बत्ती, सभाहल) लगायतको अध्ययन गरेको छ । टोलीका अनुसार विभागको भुइँतलामै ३० वटा सुविधासम्पन्न कोठा रहेको र साढे दुईतले भवनमा पर्याप्त कोठा, बैठक हल, क्यान्टिनको व्यवस्था छ । तालिम केन्द्रमा अत्याधुनिक सुविधायुक्त आवासलगायत ५ वटा ब्लकको व्यवस्था भएको इन्जिनियर संगीता बरालले बताइन् । केन्द्रमा एटयाच बाथरुमसहितको होस्टेल, क्यान्टिनको व्यवस्था छ । टोलीले सहरी विकास मन्त्रालय, जिल्ला प्रशासन कार्यालय र जिसस भक्तपुरलाई प्रतिवेदन पेस गरेको छ । प्रजिअ द्रोण पोखरेलले प्रदेशको केन्द्रका लागि संरचना तयार भएको र स्थायी नभए पनि अस्थायी रूपमा तत्कालै मन्त्रालय स्थापना गर्न सकिने पूर्वाधार तयार रहेको बताएका छन् । जिससले भने प्रधानमन्त्री शेरबहादुर देउवालाई प्रदेशको राजधानी बनाउन सकिने आधारसहितको प्रस्ताव पेस गरेको प्रमुख नवराज गेलालले बताए ।"
सिंहदरबारभित्रै गाडीका पांग्रा चोरी,"गिरोहका ६ पक्राउकाठमाडौं महानगरीय अपराध महाशाखाले थोत्रा (कवाडी) का सामान संकलनको बहानामा चोरी गर्ने भारतीय गिरोहलाई पक्राउ परेको छ । महाशाखाले विहार समस्तीपुरबाट चोरी गर्न काठमाडौं आएको चल्ला समूहका ६ र उनीहरूलाई सघाउने एक नेपालीलाई पक्राउ गरेको हो । पक्राउ परेकामध्ये दुईजना यसअघि पनि चोरी मुद्दामा धरौटी बुझाएर जेलबाट छुटेका व्यक्ति रहेको महाशाखाले जनाएको छ । महाशाखाका अनुसार समूहले उपत्यकाका विभिन्न स्थानमा कवाडी सामान संकलनको बहाना बनाई बिहान र दिउँसोमा घरभित्र छिरेर चोरी गथ्र्यो । समूहका सदस्यले घरको झयाल, ढोकाबाट भित्र पस्थे र नगद, सुनचाँदीका गहना, मोबाइल र इलक्ट्रोनिक्स सामग्रीहरू चोरेर भाग्थे ।पक्राउ पर्नेमा दिनेश पोदार, मुकेशकुमार पोदार, केतुल पोदार, चन्तन पोदार, सुरजपोदार, विकास पोदार र बारा निजगढ घर भएका राजकुमार अधिकारीलाई पक्राउ गरेको हो । अधिकारी ३ वर्षअघि पनि महाशाखाबाट सार्वजनिक अपराध मुद्दामा ३ हजार रुपैयाँ धरौटी बुझाएर जेलमुक्त भएका व्यक्ति हुन् । पक्राउ परेका ६ भारतीयमध्ये ५ जना २० वर्षमुनिका छन् ।प्रहरीका अनुसार पक्राउ परेकाहरू लामो समयदेखि मौसमी रूपमा राजधानी छिरेर चोरी गर्ने काममा संलग्न थिए । पक्राउ परेका मुकेशकुमार २०७३ वैशाखमा बौद्धबाट चोरी घटनामा पक्राउ परेका थिए । त्यति बेला उनी ९३ हजार रुपैयाँ धरौटी राखेर जेलमुक्त भएका थिए ।प्रहरीका अनुसार उनीहरू भारतका विभिन्न सहर पस्ने र चोरी गरी निस्कने काममा सक्रिय छन् । यो गिरोह चोरीकै लागि नेपाल आउने र समूह बनाएर गौशाला, तिलगंगा, बानेश्वर र सिनामंगल क्षेत्रका सुकुम्बासी बस्तीमा लुकीछिपी बस्ने गरेको देखिन्छ । समूहले चोरी गर्नुअघि कवाडी टिप्ने बहानामा घरको पहिचान गर्ने र अन्य जानकारी लिने गरेको देखिन्छ । सूचना लिइसकेपछि घरमा मान्छे नभएको समयमा एक जना घरभित्र पस्ने र अर्कोले निगरानी गर्ने प्रहरीको भनाइ छ । प्रहरीका अनुसार चोरीलगत्तै यो समूह भारततिर पस्ने गरेको देखिन्छ ।उनीहरूको साथबाट प्रहरीले विभिन्न ब्रान्डका ४ मोबाइल, ३ घडी र चोरी गर्दा प्रयोग हुने फलामको रडसमेत बरामद गरेको छ ।"
तेस्रो किस्ता पाउने शून्य,"काठमाडौं (कास) भूकम्पपीडित लाभग्राहीको सूचीमा रहेका ३५ हजारभन्दा बढीले दोस्रो किस्ता नलिएको तथ्यांकले देखाएको छ । जिल्ला समन्वय समिति काठमाडौंको तथ्यांकअनुसार ३५ हजार १ सय ६२ जनाले अझै दोस्रो किस्ता पाइसकेका छैनन् । पहिलो किस्ता ३७ हजार ६ सय ५१ जनाले पाइसकेका छन् भने दोस्रो किस्ता पाउनेको संख्या जम्मा २ हजार ४ सय ८९ छ । यसैगरी तेस्रो किस्ता पाउने ५ सय पनि छैनन् । मंसिर २६ गतेसम्म जिल्लाका ११ वटै स्थानीय तहका ४ सय १२ जनाले मात्र तेस्रो किस्ता लिएका छन् ।काठमाडौं महानगरपालिकामा तेस्रो किस्ता लिने ९१ जना मात्र छन् भने कीर्तिपुरमा ५३ जना लाभग्राहीले तेस्रो किस्ता लिएका छन् । शंखरापुरमा २ जनाले मात्र तेस्रो किस्ता पाएका छन् जबकि कागेश्वरी मनोहरामा ४८ जनाले तेस्रो किस्ता पाएका छन् । गोकर्णेश्वर नगरपालिकामा भूकम्पले क्षति गरेको घरमध्येका ३९ ले तेस्रो किस्ताबापतको रकम प्राप्त गरिसकेको तथ्यांक छ । टोखाका १४ सय ८० लाभग्राहीले पहिलो र १ सय ७३ जनाले दोस्रो किस्ता पाइसकेका छन् तर तेस्रो किस्ता भने कसैले पनि पाएका छैनन् । तारकेश्वर नगरपालिकाअन्तर्गतका ४२ सय ७५ ले निर्माण अनुदानको पहिलो किस्ता लिएकोमा दोस्रो र तेस्रो किस्ता लिने क्रमश: २ सय २ र ५९ छन् । बुढानीलकण्ठ नगरपालिकामा ४७ जना भूकम्पपीडितले तेस्रो किस्ता बुझेका छन् । नागार्जुनमा ३९ सय ३७ ले पहिलो, २ सय १३ ले दोस्रो र १९ ले तेस्रो किस्ता पाइसके । चन्द्रागिरीमा ४३ सय ३७ ले पहिलो किस्ता पाएका छन् । १ सय ४७ जनाको दोस्रो र ५४ जनाको तेस्रो किस्ताबापतको रकम निकासा भइसकेको जिल्ला समन्वय समितिको तथ्यांकमा उल्लेख छ । दक्षिणकालीमा ७७ जनाले दोस्रो किस्ता पाए भने तेस्रो किस्ता कसैले पाएका छैनन् । पहिलो किस्ता लिएर दोस्रो र तेस्रो किस्ता लिन आउनेको संख्या निकै कम रहेको नगरपालिकाका कर्मचारी बताउँछन् । चन्द्रागिरी नगरपालिकाका सूचना अधिकारी दीपककुमार उपाध्यायले दोस्रो किस्ता लिन आवश्यक कागजातको अभावमा लाभग्राही लिन नआउने गरेको बताए । उनले भने, नापी नक्सा नहुँदा धेरै आएका छैनन् । भूकम्पले बढी क्षति घना, पुराना बस्तीमा भएको छ तर त्यहीँ कागजातको समस्या धेरै छ । प्रदेश र प्रतिनिधिसभाको चुनावमा कर्मचारी खटिँदा पनि काममा प्रभाव परेको कर्मचारी बताउँछन् । जिससको एमआईएस विशेषज्ञ रामकृष्ण भेटुवालले चेकमा दस्तखत गर्ने, चेक लैजानेजस्ता कार्य हप्तादिन प्रभावित हुन पुगेको बताए । चुनावले लाभग्राही कार्यालयसम्म पुग्ने क्रम पनि न्यून भएकाले दोस्रो किस्ता पाउनेको संख्या कम भएको नगरपालिकाले जनाएका छन् । कम जग्गामा बनेका पुराना घरको नक्सापासमा गर्न नमिल्ने भएकाले लाभग्राही भवन निर्माण अनुमति लिन पुगेका छैनन् । कीर्तिपुर नगरपालिका वडा नं ३ का भूकम्पपीडित कीर्तन प्रधान सरकारले दिएको ३ लाखभन्दा कैयौं गुणा बढी घर निर्माणमा खर्च भइसकेको बताए । भूकम्पले ३ तले पुरानो घर भत्काएपछि पिलर सिस्टममा ४ तले घर बनाउँदा उनको लाखौं खर्च भइसकेको छ । सरकारले पहिलो किस्तामा दिने ५० हजारले १० बोरा सिमेन्ट मात्र आउँछ, उनले दोस्रो किस्ता लिन आउनेको संख्यामा कमी भएको बारे भने, त्यसले पुरानो घर राम्ररी भत्काउनै पनि पुग्दैन । पुराना कमै जग्गामा बनेका घर, जोडिएका घर भएको बस्तीमा नक्सापासका लागि छुट्टै मापदण्ड कायम गर्नुपर्ने देखिएको छ । नजिकै, जोडिएर बनेका घरमा एउटा घर भत्काउँदा अर्को पनि तानिने समस्या देखिएकाले पनि धेरैले घर भत्काउन सकेका छैनन् ।"
तराईमा शीतलहर,"जनजीवन प्रभावितदुई दिनयता सप्तरीमा अत्यधिक चिसो बढेको छ । मौसममा आएको परिवर्तन र चिसो हावाका कारण जनजीवन कष्टकर बनेको छ । खासगरी विपन्न परिवारमा न्यानो लुगाको अभावमा जाडोबाट बच्न मुस्किल भएको छ । चिसो अत्यधिक बढेपछि सदरमुकामसहित जिल्लाका प्रमुख बजारमा सर्वसाधारणको उपस्थिति कम देखिन थालेको छ । सरकारी कार्यालयहरूमा पनि सेवाग्राहीको उपस्थिति न्यून हुँदै गएको छ । जिल्लाको मुसहर, चमार, डोमलगायतका दलित विपन्नका घरमा जाडोले बढी समस्या देखिएको छ । राजविराज नगरका विभिन्न स्थानमा चिसोबाट बच्न सर्वसाधारणले आगो बाल्न सुरु गरेका छन् ।चिसो बढेपछि रुघाखोकी, ज्वरोलगायत समस्याले पीडित हुनेको संख्या पनि बढेको छ । बालबालिका र वृद्धवृद्धामा चिसोका कारण स्वास्थ्य समस्या बढी देखिएको छ । जाडो बढ्दै गएपछि विद्यालयमा विद्यार्थीको उपस्थिति पनि कम देखिन थालेको छ । दलित र विपन्न बस्तीमा न्यानो लुगा अभाव रहेकाले जाडो छल्न मुस्किल भइरहेको छिन्नमस्ता गाउँपालिकाका अध्यक्ष सूर्यनारायण मण्डलले बताए ।मौसममा आएको परिवर्तनसँगै जिल्लामा जाडो अत्यधिक बढे पनि केही विद्यालयमा चिसो भुइँमै बसेर बालबालिका पढ्न बाध्य छन् । सप्तरीको छिन्नमस्ता गाउँपालिकास्थित महुवामा रहेको बीपी राप्राविमा आइतबार बालविकासका कक्षामा उपस्थित रहेका पाँच वर्षमुनिका २१ जना बालबालिका चिसो भुइँमै बसेर पढ्न बाध्य थिए ।घरबाट बोरा लिएर आएकाहरू बोरामा र बाँकी विद्यार्थी सिमेन्टको प्लास्टर भएको चिसो भुइँमै बसेर अध्ययन गर्न बाध्य थिए । विद्यालयका प्रअ सुरेन्द्रप्रसाद मण्डलले कर्पेट अभावमा बालविकासका विद्यार्थीले भुइँमा बसेर पढ्नु परेको सुनाए ।"
प्रदेशसभा स्थलमा सहमति,"पोखरा प्रदेश ४ को प्रदेशसभा भवनसहित सचिवालय र आवश्यक प्रादेशिक संरचना नदीपुरस्थित नगर विकास प्रशिक्षण केन्द्र परिसरमा रहने भएको छ । यसका लागि स्थानीयस्तरमा सहमति जुटेको हो । मुख्यमन्त्रीको कार्यालय र निवासबारे भने सहमति जुट्न नसक्दा विकल्प खोज्न थालिएको छ ।क्षेत्रीय प्रशासन कार्यालयद्वारा गठित कार्यदलले तयार पारेको भौतिक संरचनाको प्रारम्भिक प्रतिवेदनमाथिको छलफलपछि यस्तो सहमति गरिएको हो । पोखराभित्र रहेका सरकारी कार्यालयका भवनमै प्रदेश मुख्यमन्त्री, प्रदेश प्रमुखलगायत अन्य प्रादेशिक संरचनाको अन्तरिम व्यवस्थापनको अस्थायी तयारी सुरु भएको छ । प्रारम्भिक प्रतिवेदनमाथि धेरै विषयमा सहमति जुटेको र केही विषयमा विकल्प खोज्ने निर्णय भएको छ ।पश्चिमाञ्चल क्षेत्रीय प्रशासक लक्ष्मण अर्यालको अध्यक्षतामा बसेको सरोकारवालाको बैठकमा नदीपुरस्थित नगर विकास प्रशिक्षण केन्द्रलाई प्रदेशसभा बनाउने सहमति जुटेको हो । साथै प्रदेशसभा सचिवालय पनि त्यही रहने र पोखरा पर्यटन कार्यालयको नयाँ भवनलाई सभामुखको निवास बनाउने सहमति भएको बैठकपछि कास्कीका प्रमुख जिल्ला अधिकारी तारानाथ अधिकारीले बताए । उनका अनुसार क्षेत्रीय प्रशासन र सँगै रहेको अध्यागमन कार्यालयमा प्रदेश प्रमुखको कार्यालय र क्षेत्रीय प्रशासकको आवासमा प्रदेश प्रमुखको निवास रहने सहमति भएको छ । अध्यागमन कार्यालयलाई ड्यामसाइडस्थित पर्यटन बोर्डमा सार्ने सिफारिस गरिएकामा बोर्डमा स्थान अभाव भएको गुनासो आएपछि पूर्वाधार संरचना थप्ने वा अरू विकल्प के हुन सक्छ भन्दै बोर्डलाई अनुरोध गर्ने बैठकले निर्णय गरेको छ ।मुख्यमन्त्रीको कार्यालयका लागि तत्काल जिल्ला समन्वय समिति भवनको केही भाग प्रयोग गर्ने र चैतपछि सीप विकास कार्यालयमा सार्ने भनिएकामा सहमति जुट्न सकेन । सीप विकासको भवन निर्माणाधीन रहेको र फागुनमा मात्रै निर्माण सकिनेछ साथै मुख्यमन्त्रीको निवासका लागि राजपरिवारले प्रयोग गरेको र अहिले नेपाल ट्रस्टको कार्यालयका नाममा रहेको फेवाताल किनारको हिमागृहलाई प्रयोग गर्ने भनिएकामा स्थानीयस्तरबाट विरोध भएपछि कार्यदल पछि हटेको छ । मुख्यमन्त्रीको सुरक्षा, पदको गरिमा र सम्मानका हिसाबले उपयुक्त विकल्प खोज्ने निर्णय भएर आइतबारबाटै काममा लागेका छौं, प्रजिअ अधिकारीले भने । तत्कालका लागि मुख्यमन्त्रीको कार्यालयका लागि क्षेत्रीय सिँचाइ र राष्ट्र बैंकको गेस्टहाउसलाई निवासका रूपमा प्रयोग गर्नसकिने विकल्प पनि अघि सारिएको छ । मुख्यमन्त्रीको कार्यालयमा क्याबिनेट, मुख्य सचिव, सचिव, मन्त्रालय र विभिन्न महाशाखा पनि हुने भएकाले सोहीअनुसारको संरचना आवश्यक हुने अधिकारीले बताए ।चार नम्बर प्रदेशमा ३६ प्रत्यक्ष र २४ समानुपातिकबाट गरी ६० जना प्रदेशसभा सदस्य रहनेछन् । प्रदेशसभा सदस्यको २० प्रतिशतका आधारमा बढीमा १२ वटा मन्त्रालय हुन सक्ने प्रारम्भिक अनुमान गर्दै सोहीअनुसार पूर्वाधारको विकल्प अघि सारिएको छ । मन्त्री निवासका लागि क्षेत्रीय कृषि तालिम केन्द्र र केही हाउजिङलाई पनि लिन सकिने भन्दै सोहीअनुसार तयारी गरिएको छ । योसबै अस्थायी व्यवस्थापन मात्रै हो, अधिकारीले भने, पछि कुनै एउटा जोन छुट्याएर सिंहदरबारजस्तै बनाएर प्रादेशिक सरकार सञ्चालन गर्न सकिन्छ । कार्यादलले तारागाउँ रिसोर्टमा उपसभामुखको निवास, जिल्ला भूसंरक्षण कार्यालयमा प्रदेशको मुख्य सचिवको निवास प्रस्ताव गरेको छ ।प्रस्तावित कार्यालय तथा आवास अल्पकालीन भएकाले तत्काल मर्मतका लागि ३२ करोड रुपैयाँ आवश्यक पर्ने भन्दै बजेट पनि माग गरिएको छ । क्षेत्रीय प्रशासनको अगुवाइमा आइतबार पोखरास्थित क्षेत्रीय र जिल्लास्तरीय कार्यालय प्रमुखहरूको बैठकले प्रादेशिक संरचनामा सहमति गरेका हुन् । यसअघि नै क्षेत्रीय प्रशासनले सहक्षेत्रीय प्रशासक बाबुराम गौतमको संयोजकत्वमा एक कार्यदल बनाई पोखरामा रहेका भौतिक संरचनाहरूको सम्पूर्ण विवरणसहित प्रतिवेदन तयार पारेको थियो । राजधानी माग्दै जुलुसधनकुटा धनकुटालाई प्रदेश १ को राजधानी बनाउन माग गर्दै स्थानीयले सदरमुकाममा मैनबत्ती जुलुस प्रदर्शन गरेका छन् । प्रशासनिक केन्द्र रहँदै आएको धनकुटा हरेक हिसाबले प्रादेशिक राजधानीका लागि उपयुक्त भए पनि सरकारले आनाकानी गरेको भन्दै उज्यालो देखाउन व्यंग्यात्मक रूपमा मैनबत्ती जुलुस निकालिएको हो । पूर्वाधार पर्याप्तहेटौंडा प्रदेश ३ को राजधानी हेटौंडामा राख्न भौतिक पूर्वाधार पर्याप्त रहेको अध्ययन टोलीले निष्कर्ष निकालेको छ । राजधानी बनाउन आवश्यक संरचनाको सम्भाव्यता अध्ययन गरी टोलीले प्रतिवेदनसहितको निष्कर्ष निकालेको हो । सहरी विकास मन्त्रालयले जिल्ला प्रशासन कार्यालय मकवानपुरको समन्वयमा भवन प्रविधि तथा अनुसन्धान तालिम केन्द्र हेटौंडालाई प्रदेश राजधानीका लागि आवश्यक संरचनाबारे अध्ययन गर्न निर्देशन दिएको थियो ।"
घाम लागेपछि पढाइ,"चोकटी (सिन्धुपाल्चोक) भूकम्पले भत्किएको भवन । त्यसकै एउटा साँघुरो कोठामा खाँदिएर पढिरहेका विद्यार्थी । लेकाली बस्ती चोकटीस्थित गणेश आधारभूत विद्यालयको दृश्य हो यो । भूकम्प गएको लामो समय बितिसक्यो । तर, अहिलेसम्म भवन नबन्दा त्रिपुरासुन्दरी गाउँपालिकाको चोकटी लाटुका ४५ बालबालिका मुटु ठिहिर्याउने जाडोमा यस्तै कष्ट सहेर अध्ययन गर्न बाध्य छन् । चिसोले कठ्यांग्रिँदा बालबालिका पढ्न सक्दैनन्, घाम लागेपछि मात्रै कक्षा सुरु हुन्छ, प्रधानाध्यापक कृष्णप्रसाद दाहालले भने, भवनकै समस्याले हिउँद कटाउन मुस्किल हुने भयो ।भूकम्प गएको झन्डै तीन वर्ष भइसक्दा पनि सहयोग नपाएपछि विद्यालय भवन निर्माण हुन नसकेको हो । पक्की भवन नबनेकै कारण चिसोले कलिला बालबालिका बिरामी पर्न थालेको प्रअ दाहालले बताए । उच्च भेगमा रहेका झन्डै २५ विद्यालयको अवस्था यस्तै छ, भोटेकोसी गाउँपालिकास्थित मार्मिङ गोल्ची माविका प्रअ प्रेमकुमार राउतले भने, हिमाली गाउँका विद्यालयलाई टहरामा हिउँद कटाउन निकै मुस्किल पर्ने गरेको छ ।विद्यार्थी पनि चिसोको कहरले पढ्न समस्या भएको बताउँछन् । पढ्न भनेर टाढाबाट आइन्छ, आनन्दले पढ्न नपाउँदा खल्लो लाग्छ , कक्षा ४ मा अध्ययनरत सुवास तामाङले भने, चिसो खप्न नसकेर पढ्न आउँदाआउँदै बिरामी परिन्छ । चिसोले गर्दा उनी केही दिन थलिए । त्यसपछि फेरि नियमित विद्यालय आउन थालेका छन् । ५६ बालबालिका अध्ययन गर्ने गोल्ची मावि अझै टहरामै सञ्चालित छ । सरकार र संघसंस्थाले आफूखुसी काम गर्दा दुर्गम गाउँका विद्यालयमा सहयोग नपुगेको अभिभावकको आरोप छ । दुर्गमका विद्यालयलाई उपेक्षा गरिएको छ, भोटेकोसी गाउँपालिकाकै निमा लामाले भने । पुस पहिलो साताबाट चिसो बढेको छ । यस्तोमा खुला कोठामा अध्ययन गर्ने बालबालिकालाई केही महिना जाडाले सताउने लामाले बताए । राति तुसारो पर्ने, दिउँसो घाम नलाग्ने र सिरेटो चल्ने भएकाले बालबालिका नियमित विद्यालय आउँदैनन् । जिल्ला कार्यान्वयन इकाइका अनुसार भूकम्पले क्षतिग्रस्त जिल्लाका ५ सय ३० मध्ये अहिलेसम्म ७६ विद्यालयको मात्रै निर्माण सम्पन्न भएको छ । ३ सय ६ विद्यालय निर्माणको चरणमा छन्, कार्यान्वयन एकाइका प्रमुख गोकर्णध्वज कार्कीले भने, न्यून विद्यार्थी भएका र मर्ज भइसकेका १ सय ३९ विद्यालयमा विभिन्न समस्याले निर्माण कार्य सुरु हुनै सकेको छैन ।"
दानबाटै ८ करोडको मन्दिर,१० लाखले हेरे शाश्वतधामनवलपरासी दुम्कौलीमा निर्मित शाश्वतधाम १० लाखले अवलोकन गरेका छन् । नौ महिना अवधिमा यति धेरैले अवलोकन गरेका हुन् । मन्दिरै मन्दिर भएको शाश्वतधाम निर्माण गर्न पाँच दर्जन भारतीय कारिगरलाई १४ वर्ष लागेको थियो ।
२४ परिवारलाई पुनर्वास,"रसुवा (कास) भूकम्प गएको ३२ महिनापछि पुनर्वास प्रक्रिया सुरु भएको छ । उत्तरगया गाउँपालिका३ बाट विस्थापित २४ परिवारलाई पहिलो चरणमा पुनर्वास गर्न लागिएको हो । गाउँमा पहिरो झरेर पुरानो थातथलोमा बस्न नमिल्ने र अन्यत्र बसोबास गर्न उपयुक्त जमिन नहुँदा विस्थापित भएकालाई स्थानान्तरण थालिएको राष्ट्रिय पुननिर्माण प्राधिकरणका नापी प्रमुख कमल घिमिरेले बताए । पुनर्वासमा जाने २४ परिवारलाई राष्ट्रिय पुनर्निर्माण प्राधिकरणले घडेरी खरिद गर्न प्रतिपरिवार दुई लाख रुपैयाँ उपलब्ध गराएको छ, उनले भने । विस्थापित परिवारले छिमेकी जिल्ला नुवाकोटको किस्पाङ गाउँपालिका५ अर्चलेमा ४८ लाखमा चार रोपनी १० आना जग्गा खरिद गरेका छन् । एकीकृत बस्ती निर्माण गर्नका लागि उनीहरूले स्वेच्छिक रूपमा जग्गा खरिद गरेका हुन् । भूकम्प गएको लामो समयपछि पुन:स्थापित हुन पाउँदा आफूहरूलाई ठूलो राहत महसुस भएको विस्थापित वीरबहादुर तामाङले बताए । जग्गा खरिद गरिएको र पुरानो थातथलो नजिकै भएकाले जीविकोपार्जनका लागि खेती गर्नसमेत सजिलो हुने तामाङले बताए । भूकम्पका कारण गाउँमा पहिरो गएपछि हाकु र डाँडागाउँका ५ सय ४८ परिवार पुरानो थातथलो छाडेर अस्थायी रूपमा बसोबास गरिरहेका छन् ।"
अध्यादेशको अड्को,"राष्ट्रिय सभा सदस्य चयन पद्धति बहुमतीय कि एकल संक्रमणीय भन्ने विवादका कारण कानुन बन्न नसक्दा राष्ट्रिय सभा गठन अनिश्चित बनेको छ । यसले प्रतिनिधिसभालाई पूर्णता दिन पनि बाधा पैदा गरेको छ । निर्वाचनबाट राजनीतिक दलहरूलाई नयाँ जनादेश आइसक्दा पनि नयाँ सरकार गठन, राष्ट्रपति, उपराष्ट्रपति चयनलगायतका प्रक्रिया अवरुद्ध बनेका छन् । चिन्ताको विषय यो प्रकरणले राष्ट्रप्रमुखलाई समेत विवादित बनाउने जोखिम छ । राजनीतिक दलहरूले दलगत स्वार्थमा केन्द्रित भएर मुलुकलाई यसरी अनिर्णयको बन्दी बनाउनु दु:खद छ ।सरकार र प्रमुख राजनीतिक दलहरूको अकर्मण्यताकै कारण यो जटिल परिस्थिति सिर्जना भएको हो । संविधानसभाबाट रूपान्तरित व्यवस्थापिकासंसद्ले निर्वाचनसम्बन्धी सबै ऐन बनाइसक्दा राष्ट्रिय सभा सदस्य निर्वाचनसम्बन्धी कानुन बन्न सकेको थिएन । असोज अन्तिम साता संसद् विघटन भइसकेपछि सरकारले तयार गरेर सिफारिस गरेको अध्यादेश अहिले राष्ट्रपतिकहाँ छ । राष्ट्रपतिबाट जारी भएको अध्यादेश कानुनसरह लागू हुन्छ । संसद् नरहेको अहिलेको अवस्थामा अध्यादेशको विकल्प पनि देखिन्न तर हाल राष्ट्रपतिले राष्ट्रिय सभा सदस्य निर्वाचनसम्बन्धी अध्यादेशमा राजनीतिक सहमति खोजिरहेको तथा सरकार त्यही अध्यादेश राष्ट्रपतिले जारी गर्नुपर्ने र एमालेमाओवादी केन्द्र अध्यादेशमा उल्लिखित निर्वाचन पद्धति बदल्नुपर्ने अडानमा रहेको स्थिति छ । विवादित विषयचाहिँ राष्ट्रिय सभा सदस्य एकल संक्रमणीयबाट छान्ने कि बहुमतीयबाट भन्ने मात्र हो । अध्यादेशमा एकल संक्रमणीय प्रणालीको प्रावधान छ भने एमाले र माओवादी केन्द्रले बहुमतीय चाहेका छन् । बहुमतीयमा जाँदा अहिलेको सरकार नेतृत्व गरिरहेको नेपाली कांग्रेसको प्रतिनिधित्व अन्त्यन्तै न्यून हुने सम्भावना छ । ५९ सदस्यीय राष्ट्रिय सभामा ५६ सदस्य फरकफरक मतभार रहेका प्रदेशसभा सदस्य र स्थानीय तहका प्रमुखअध्यक्ष र उपप्रमुखउपाध्यक्षले छान्ने हुन् । बाँकी तीन जना सरकारको सिफारिसमा राष्ट्रपतिबाट मनोनीत हुन्छन् । तत्कालीन व्यवस्थापिकासंसद्बाटै राष्ट्रिय सभा सदस्य निर्वाचनसम्बन्धी कानुन बनाउन नसक्नु सरकार र राजनीतिक दलहरूको कमजोरी हो । संविधान कार्यान्वयनसम्बन्धी कानुन बनाउन दुई वर्ष समय रहँदा सरकारले राष्ट्रिय सभा निर्वाचनसम्बन्धी विधेयक समय घर्किने बेला मात्र संसद्मा लगेको थियो । शेरबहादुर देउवा नेतृत्वको सरकारले नै विधेयक संसद्मा पेस गर्दा बहुमतीय प्रणालीको प्रावधान राखिएको थियो । त्यतिबेला तेस्रो चरणको स्थानीय निर्वाचन बाँकी थियो भने सत्तामा कांग्रेस र माओवादी केन्द्रबीच साझेदारी थियो । त्यसपछि हुने चुनावमा कांग्रेसमाओवादी केन्द्रबीच तालमेल सम्भावना पनि थियो । राष्ट्रिय सभा सदस्य निर्वाचनमा कांग्रेस र माओवादी केन्द्रबीच तालमेल हुँदा बहुमतीयबाट गए एमालेको प्रतिनिधित्व कमजोर बन्न सक्थ्यो तर अचानक एमाले र माओवादी केन्द्रबीच चुनावी गठबन्धन बन्यो । कांग्रेस सांसदहरूले संशोधन दर्ता गरेर एकल संक्रमणीय पद्धतिमा र एमालेमाओवादीले बहुमतीयमै अडान नछाडेपछि विधेयक पारित भएन । त्यसपछि अध्यादेशको जरुरत परेको हो ।राष्ट्रिय सभा गठन नभएका कारण मत परिणाम आइसक्दा पनि प्रतिनिधिसभाले पूर्णता पाउन नसक्ने अवस्था बनेको छ । संविधानको धारा ८४(८) मा संघीय संसद् (राष्ट्रिय सभा र प्रतिनिधिसभा) मा प्रतिनिधित्व गर्ने प्रत्येक दलबाट निर्वाचित कुल सदस्य संख्याको कम्तीमा एक तिहाइ सदस्य महिला हुनुपर्ने प्रावधान छ । त्यसमा थप भनिएको छ उपधारा १ को खण्ड ख (प्रतिनिधिसभामा प्रत्यक्ष चुनिने १६५) र धारा ८६ को उपधारा २ को खण्ड क (राष्ट्रिय सभामा निर्वाचनबाट छानिने ५६) बमोजिम निर्वाचित सदस्यहरूमध्ये कुनै राजनीतिक दलको एक तिहाइ सदस्य महिला निर्वाचित हुन नसके त्यस्तो राजनीतिक दलले उपधारा १ को खण्ड ख (प्रतिनिधिसभा समानुपातिक) बमोजिम कुल सदस्यको कम्तीमा एक तिहाइ महिला सदस्य हुने गरी निर्वाचित गर्नुपर्नेछ । यो संवैधानिक प्रावधानले पहिले राष्ट्रिय सभा गठन बाध्यकारी बनाएको छ । राष्ट्रिय सभामा महिलाको एक तिहाइ प्रतिनिधित्व संविधानबाटै सुनिश्चित गरिए पनि निर्वाचन नभई कुन दलबाट कति महिला छानिन्छन् भन्ने थाहा हुँदैन । संविधानमा विधेयक पुनर्विचार गर्न आवश्यक लागे राष्ट्रपतिले संसद्मा फिर्ता पठाउन सक्ने प्रावधान छ तर अध्यादेश फिर्ता गर्न सक्ने व्यवस्था छैन । सरकारले आफैं राजनीतिक सहमतिका लागि फिर्ता गरेर नयाँ अध्यादेश सिफारिस गर्न भने सक्छ । त्यो विकल्प उत्तम पनि हुन सक्छ र त्यसले दलहररूबीच चर्कंदै गएको विवाद साम्य पार्न सक्छ । विवादबीच अघि बढ्दा अध्यादेश अब गठन हुने संसद्बाट स्वीकृत नभएर निष्क्रिय बन्ने जोखिमसमेत छ, किनभने दुवै सदनमा वाम गठबन्धनको बहुमत हुने स्थिति छ । त्यस्तो अवस्थामा नयाँ प्रक्रियाबाट कानुन बनाउनुपर्ने र सम्भवत: त्यसले राष्ट्रिय सभा निर्वाचनको समग्र प्रक्रिया उल्टिन सक्ने जटिलतासमेत छ तर अहिले निर्वाचन भइसकेको अवस्थामा सरकार अडानबाट टसमस नहुने र अध्यादेश पनि जारी नहुने स्थिति लम्बिँदै जाँदा संवैधानिक प्रावधानका कारण राष्ट्रपति नै बढी आलोचित र विवादित बन्ने अवस्था आउँदै छ । सँगै, कार्यकारी मन्त्रिपरिषद्ले सिफारिस गरेको अध्यादेश राष्ट्रपतिबाट रोक्ने नजिर स्थापित हुने जोखिम पनि छ । त्यसैले सरकार नयाँ अध्यादेश लैजान तयार नरहेको स्थितिमा राष्ट्रपतिले नै यसअघि सिफारिस अध्यादेशलाई जारी गरेर राष्ट्रिय सभा गठनको बाटो खोल्नुपर्ने हुन्छ ।"
जनादेशपछि देउवाको अवरोध,"प्रतिनिधिसभा र प्रदेशसभाको निर्वाचनमा वाम गठबन्धनले पाएको सफलतापछि उत्पन्न भएको प्रकम्पन अझै शान्त भएको छैन । वाम गठबन्धनका दुबै घटकले यो घटनालाई सकारात्मक र परिणाममुखी बताएका छन् । अहिले यो गठबन्धनका शीर्षनेताहरू सरकारको गठन, दुई दल बीचको एकीकरण र आगामी कार्यनीति बनाउने छलफलमा केन्द्रित छन् । तर लोकतान्त्रिक गठबन्धनको प्रमुख शक्ति नेपाली कांग्रेसको नेतृत्व तहले जनादेशलाई आधारभूत रूपमा सकारात्मक मानेको भए पनि आफ्नो अप्रत्यासित पराजयलाई जति मात्रामा सहजतापूर्वक आत्मसात गर्नुपर्ने हो, त्यस्तो देखिएको छैन । यो कुरा प्रधानमन्त्री शेरबहादुर देउवा र उनको सरकारका कार्यव्यापार हेर्दा स्पष्ट बुझ्न सकिन्छ ।निर्वाचनमा पराजयपछि कांग्रेसभित्र पुनर्संरचना हुनुपर्छ भन्ने माग चर्कंदै गएको छ । विशेषगरी देशको इतिहासको पछिल्लो लोकतान्त्रिक संघर्षमा दीक्षित नयाँ पुस्ताले विद्यमान नेतृत्वले ठाउँ खाली गरेर युवा र सिर्जनशील तप्कामा नेतृत्व हस्तान्तरण गर्नुपर्छ भन्ने माग गरिरहेको छ । यो माग भविष्यमा कांग्रेसलाई बलियो बनाउने अभिष्टले अभिप्रेरित छ । तर यसैबेला प्रधानमन्त्री देउवा र उनको सरकार अर्को रणनीतिक खेलतिर लागेको देखिन्छ । यो रणनीतिको अभिधार्थ जेसुकै भए पनि यस कार्यले दलभित्र पुनर्संरचना हुनुपर्छ भन्ने आवाजलाई छायामा पार्ने सम्भावना प्रबल देखिन्छ । यसरी प्रधानमन्त्री शेरबहादुर देउवाले राष्ट्रियसभा गठन सम्बन्धी अध्यादेशलाई आधार बनाएर समस्याको केन्द्रविन्दु स्थानान्तरण गर्ने र दलीय सुधारका पक्षधर नेता र कार्यकर्ताको ध्यान अन्यत्र मोड्ने प्रयास थालेका छन् । उनको यो अभियानमा सरकार हस्तान्तरणको विषयलाई लम्ब्याउने र निर्वाचनपछिको राजनीतिक दृश्यपटलाई झमेलामा फँसाउने नियत देखिन्छ । यही क्रममा उनले गएको शनिबार माओवादी केन्द्रका अध्यक्ष प्रचण्डसँगको भेटमा भनेका थिए राष्ट्रियसभाको निर्वाचन सम्पन्न हुनासाथ एक निमेष पनि सत्तामा बस्दिनँ ।प्रधानमन्त्रीको यो भनाइको स्पष्ट निहितार्थ हो वाम गठबन्धनको हातमा सजिलै सत्ता हस्तान्तरण नगर्नु । हस्तान्तरण गर्नुपर्दा तासको शक्तिशाली एक्का आफ्नो पक्षमा पारेरै छोड्नु । देउवा सरकारले राष्ट्रपतिसमक्ष बुझाएको अध्यादेश प्रमाणीकरणपछि राष्ट्रियसभा गठन हुने र त्यसपछि मात्र नयाँ सरकार गठन हुने भन्ने प्रधानमन्त्रीको जिकिर नेपाली राजनीतिले विगतको एक दशकयता अभ्यास गर्दै आएको राष्ट्रिय सहमतिको विपक्षमा छ । विगतमा राष्ट्रियसभा गठन सम्बन्धी अध्यादेश राष्ट्रपतिसमक्ष पठाउँदा प्रमुख दलहरूमा सहमति हुनुपथ्र्यो । तर देउवा सरकारले सहमतिको दिशामा नहिँडी द्वन्द्वको बाटो रोज्यो, जसले नेपाली कांग्रेसको भविष्य र नयाँ पुस्ताको राजनीतिक पुनरुत्थानको आकांक्षामा समेत तुषारापात गरेको छ । प्रत्यक्षतर्फको निर्वाचन परिणाम घोषणा भएको केही दिनपछि प्रधानमन्त्री देउवाले सत्ता हस्तान्तरणको विषयमा ल्याएको यो नयाँ तर्क हो । यो तर्क राजनीतिक नैतिकता र लोकतन्त्रका मूल्य र मान्यतासित पटक्कै मेल खाँदैन ।अध्यादेशको विषयमा वाम गठबन्धन पहिलेबाटै असहमत थियो । मूलत: सरकारले संसदमा प्रस्तुत गरेको विधेयकमा पर्याप्त छलफल हुने मौका नै दिएन । त्यसबेला उपयुक्त र पर्याप्त समयविना हतार र हतास मनस्थितिमा विधेयक ल्याएकाले राष्ट्रिय सहमतिको वातावरण बन्न सकेन । अझ विशेषगरी स्थानीय तहको निर्वाचनमा कांग्रेसको पराजयपछि उसले राष्ट्रियसभाको निर्वाचन बहुमतबाट होइन, एकल संक्रमणीय पद्धतिबाट हुनुपर्छ भनी संशोधन प्रस्ताव दर्ता गराएर सहमतिको गन्तव्यमा बढिरहेको राष्ट्रिय राजनीतिको दिशालाई भाँजो हाल्न खोज्यो । समस्याको बिउ रोप्ने कामको थालनी यही बिन्दुबाट भएको हो ।वाम गठबन्धन पक्षले राष्ट्रियसभाभन्दा अगाडि नयाँ सरकार बन्नुपर्ने र राष्ट्रियसभा गठन गर्न देउवा सरकारले राष्ट्रपतिसमक्ष पठाएको अध्यादेश संविधान विपरीत भएकोले फिर्ता हुनुपर्ने माग राखेको छ । माओवादी केन्द्रका अध्यक्ष प्रचण्डले स्पष्ट रूपमा राष्ट्रिय सहमतिको आधारमा नयाँ अध्यादेश ल्याउनुपर्ने अडान दोहोर्याएका छन् । यसमा सरकार पक्ष लचिलो देखिँदैन । यसको दृष्टान्त सरकारले प्रदेश प्रमुखहरूको नियुक्तिमा गरिरहेको गृहकार्यले प्रमाणित गर्छ । उता एमालेका अध्यक्ष केपी शर्मा ओलीले कामचलाउ सरकारले नियुक्त गरेका प्रमुखहरूबाट सपथ नलिने घोषणा गरेका छन् । यसरी हाम्रो लोकतन्त्रका मुख्यकर्ताहरू बीचको यस किसिमको विवादले सत्ता हस्तान्तरणमा ढिलाइ हुने र त्यसले राजनीतिक पर्यावरणमा असजिलो अवस्था आउने आशंका बलियो बन्दै गएको छ ।निर्वाचनपछि सत्ता हस्तान्तरणको सवालमा ढिलाइ भएका विगतका तितामिठा अनुभव पनि छन् । २०६४ सालको संविधानसभाको पहिलो निर्वाचनमा माओवादी पहिलो दलका रूपमा निर्वाचित भएपछि तत्कालीन प्रधानमन्त्री गिरिजाप्रसाद कोइरालाले अस्वाभाविक रूपमा केही समय आफ्नो आयु लम्ब्याएका थिए । तर यो प्रकरणले तितो मोड पनि पाएन । पछि अर्को कालखण्डमा यस्तै आशंका र अन्योलको घेरामा एमालेका प्रधानमन्त्री केपी शर्मा ओली पनि परेका थिए । राजनीतिक परिवृत्तमा ओलीले सत्ता छाड्दैनन् भन्ने संशय चलिरहेको बेला उनले आफ्ना राजनीतिक तर्क संसद्मा राखेर सरकारबाट बहिर्गमन गरेका थिए । त्यो बहिर्गमन उनको लोकप्रियता चुल्याउने एउटा घटना बनेको थियो । तर यी दृष्टान्तका भोक्ता र साक्षी भएका प्रधानमन्त्री देउवाले इतिहासका यी सन्दर्भबाट पाठ सिक्ने प्रयास गरेका छैनन् ।निर्वाचनपछि सत्ता हस्तान्तरणको माखेजालोमा नेपाली कांग्रेस आफैँ परेको उदाहरण पनि छ, इतिहासमा । २०१५ सालको आमनिर्वाचनमा नेपाली कांग्रेसले दुई तिहाइ सिट जितेको थियो । तत्कालीन दरबारले यो परिणामलाई पचाउन सकेन । आमनिर्वाचन भन्दा अगाडि राजा महेन्द्रले एउटा गोप्य समिति बनाई आमनिर्वाचन गरेमा कांग्रेसले कति सिट ल्याउला भनी अध्ययन गराएका थिए । त्यो समिति कीर्तिनिधि विष्टको नेतृत्वमा बनेको थियो । त्यसका अन्य सदस्यहरूमा यदुनाथ खनाल र भूपालमानसिंह कार्की थिए । समितिले अधिराज्यभरिको अवस्था बुझी रिपोर्ट दिएको थियो । रिपोर्टको सारांश थियो कांग्रेस एक्लैले सरकार बनाउने बहुमत ल्याउन सक्दैन । यो रिपोर्टपछि मात्र राजा महेन्द्रले आमनिर्वाचन गराउने साहस गरेका थिए । तर निर्वाचनको परिणाम राजाको कामनाभन्दा विपरीत आयो । त्यसपछि राजाले दुई तिहाइ सिटमा निर्वाचित दललाई सरकार बनाउन नदिन आलटाल गर्न थाले । दरबारकै उक्साहटमा आमनिर्वाचनको परिणामविरुद्ध मुद्दा हालिए । कतिपय राष्ट्रिय ख्याति पाएका राजनीतिक व्यक्तित्वहरू समेतले निर्वाचन बदर गर्न राजासमक्ष बिन्तीपत्र हाल्न पुगे । राजा पनि चाहन्थे, त्यो निर्वाचनको वैधता नहोस्, तर अन्तर्राष्ट्रिय समुदायमा लज्जित हुनुपर्ने भएकोले उनले आमनिर्वाचनको परिणामलाई बदर गर्न सकेनन् ।२०१५ सालको आमनिर्वाचनमा राजाले किन ढिलाइ गरे भन्ने सम्बन्धमा विश्वेश्वरप्रसाद कोइरालाले आफ्नो आत्मवृत्तान्तमा उल्लेख गरेका छन् :निर्वाचन सकिएको एकडेढ महिना भइसक्यो, राजाले मलाई बोलाएनन् । हाम्रा यहाँ सारा मान्छेहरू आइसके जिल्लाजिल्लाबाट । मैले सबैलाई समेटेर राखेको छु, नेता चुन्नको लागि । राजालाई समस्या के परेको लाग्छमेरो अनुमान हो उनले अनुमान नै गरेका थिएनन् कि हामी त्यति प्रबल बहुमतका साथ आउँछौँ भनेर । अर्को उनको समस्या सेनामाथि नियन्त्रणको थियो । अब सेनामाथि हाम्रो नियन्त्रण हुन्छ भन्ने उनलाई डर थियो । त्यसो हुनाले यसै बीचमा उनले सैनिक ऐन बनाए । संसद्को निर्वाचनपछि उनले उक्त ऐन बनाएका छन्, जो अत्यन्त अस्वाभाविक हो ।२०१५ साल र अहिलेको परिस्थितिमा धेरै फेरबदल आइसकेको छ । अहिले देशमा राजतन्त्र छैन, गणतन्त्र छ, तर राजा महेन्द्रको प्रेतले प्रधानमन्त्री देउवालाई उही अन्तर्यसहित पछ्याइरहेको छ । उनको राष्ट्रियसभाको गठन गर्न बनेको अध्यादेशप्रतिको अनुराग र महेन्द्रको सेना ऐन बनाउने कार्यमा तात्त्विक अन्तर छैन । प्रधानमन्त्री देउवा त्यस बखतमात्र सत्ता हस्तान्तरण गर्न इच्छुक छन्, जब उनको सरकारले राष्ट्रिय सहमतिबिना प्रमाणीकरणका लागि पठाएको अध्यादेश राष्ट्रपतिले स्वीकृत गरुन् । यो सिधै संवैधानिक राष्ट्रपतिलाई दिइने अराजनीतिक, अवाञ्छित र असंवैधानिक दबाब हो । यस दृष्टिले उनको किचलोको अन्तरनिहित अर्थ लोकतन्त्रको जनादेशको विपक्षमा छ र २०१६ सालको महेन्द्रपथ अनुरूप छ भन्दा धृष्टता हुँदैन ।नेपाली लोकतन्त्रको प्रयोग, परीक्षण र यसको स्थिरता आम जनताको अन्तस्करणको आवाज हो । अहिले निर्वाचनले प्रकट गरेको मत यसैको मूर्त दृष्टान्तमात्र हो । जनताले स्थिरता, सुशासन र सामाजिक न्याय स्थापना गर्नसक्ने सर्तमा वाम गठबन्धनलाई जिताएका हुन् । यो जितमा नेपाली कांग्रेसको रचनात्मक प्रतिपक्षको स्थान तोक्ने पनि उनै जनता हुन् । निर्वाचनपछिको राजनीतिक यात्रामा देउवा सरकारले सिर्जना गरेको यस्तो अप्ठेरोले लोकतन्त्रलाई संस्थागत गर्ने दिशामा अवरोध नै पुर्याइहाल्ने अवस्था छैन । अब नेपाली लोकतन्त्रले पश्चगामी दिशा लिने कुनै सम्भावना देखिन्न । नेपालको लोकतान्त्रिक आन्दोलनको झन्डै ७ दशकले निथारेको पाठ र निष्कर्ष एउटै छ अबको राजनीतिको यात्रामा अस्थिरताको रथ चल्न सक्दैन । अहिलेको निर्वाचनमा जनताले वाम गठबन्धनलाई आगामी ५ वर्षको राजनीतिक प्राधिकार बनाएको खुला सत्य पनि यही हो । यो सत्यलाई प्रधानमन्त्री देउवाले मनन गरेमा निश्चय नै हाम्रो लोकतन्त्रको बढी हित हुन्छ ।निर्वाचनको ताजा परिणामपछि झन्डै अढाई दशकदेखि नेपाली राजनीतिको मियोमा रहँदै आएको राष्ट्रिय प्रजातन्त्र पार्टीले पहिलोपल्ट आफ्नो राष्ट्रिय परिचय गुमाएको छ । यस्तै अन्य धेरै साना दलहरू पनि निर्वाचनको आँधीबेहरीमा बढारिएका छन् । अबको राष्ट्रिय राजनीतिमा यिनीहरूको स्थान र शक्ति शिथिल हुनु स्वाभाविक हो । तर कांग्रेसले प्रत्यक्षतर्फको निर्वाचनमा ठूलो क्षति बेहोर्नुपरे पनि समानुपातिकमा पहिलो स्थान ल्याउने एमालेको हाराहारीमा उभिन पुगेको छ । यस तथ्यले नेपाली कांग्रेसले आगामी ५ वर्षसम्म सबल रचनात्मक प्रतिपक्षको भूमिका खेलिरहन सक्यो भने सत्तामा उसको पुनरागमन हुनसक्ने सम्भावनालाई नकार्न सकिन्न ।"
म्यादी प्रहरीलाई निरन्तर काममा लगाऔं,"प्रतिनिधिसभा र प्रदेशसभाको निर्वाचन सम्पन्न गर्न ९८ हजार म्यादी प्रहरी भर्ना गरिएका छन् र सम्भवत: अब केही दिनमा नै यी म्यादी प्रहरीलाई सरकारले बिदा दिँदै छ । अल्पकालकै लागि सही, तर सरकारले आकस्मिक कार्य सम्पन्न गर्न स्वदेशमै रहेका ९८ हजार बेरोजगार नेपाली युवालाई प्रत्यक्ष रोजगारीको ढोका त खोलिदिएकै हो नि । सरकारले आवश्यक परेको खण्डमा हजारौं युवालाई रोजगार दिन सक्ने रहेछ भन्ने प्रमाण पनि हो यो । म्यादी प्रहरीमा भर्ना गर्दा राष्ट्रले बेहोर्नुपर्ने आर्थिक भार आफैंमा छुट्टै विषय छँदै छ । तर म्यादी प्रहरी भर्ना गर्दैगर्दा आर्थिक भारको चुनौतीसँंगै प्राविधिक हिसाबले छनोट प्रक्रियामा पनि सक्षम युवाहरूलाई प्रहरी भर्नाकै प्रक्रियाअन्तर्गत चरणबद्ध रूपमा छनोट गरिएको पक्कै हो । यी ९८ हजार म्यादी प्रहरीलाई बिदा नदिई क्षमताअनुसार विभिन्न कार्यक्षेत्र तोकेर निरन्तर लैजाने हो भने हजारौं युवाको रोजगारीको सुनिश्चितता हुन सक्ने थियो ।बिदा लिन चाहने म्यादी प्रहरीहरूले बिदा लिन्छन् र निरन्तर काम गर्न इच्छुकहरूलाई विभिन्न क्षेत्रमा निरन्तर रोजगारी दिन सकिन्छ । तमाम म्यादी प्रहरीको इच्छा, आकांक्षा पनि यो रोजगारी निरन्तर भैदिए हुन्थ्यो भन्ने छ । राजनीतिक दलहरूले वैदेशिक रोजगारीमा नेपाल बाहिर रहेका लाखौं युवालाई स्वदेशमै रोजगारीको व्यवस्था गर्ने किसिमले रोजगारीको वातावरण सिर्जना गर्ने आश्वासन दिँदै पनि आएका छन् र यसरी आश्वासन दिने राजनीतिक दलहरू नै आगामी सरकारको नेतृत्व गर्ने भएपछि यदि भर्खरै निर्वाचनको प्रयोजनका लागि भर्ना गरिएका हजारौं म्यादी प्रहरीको रोजगारीलाई दीर्घकालीन रोजगारीको रूपमा सुनिश्चित गरे नेपाल बाहिर रहेका लाखौं युवामा स्वदेशमै रोजगारीको व्यवस्था गर्ने किसिमले रोजगारीको वातावरण सिर्जना गर्नेछन् भनी आश्वासन दिने राजनीतिक पार्टी र नेताहरूप्रति विश्वास जाग्नेछ । नत्र दुई महिनासम्म हजारौं युवालाई म्यादी प्रहरीको रोजगार दिएर म्याद सकिएपछि विदा दिएर फेरि बेरोजगारकै अवस्थामा फर्काइदिएपछि हामी नेपाल बाहिर वैदेशिक रोजगारमा रहेका लाखौं युवालाई स्वदेशमै रोजगारी सिर्जना गरेर लाखौं युवालाई स्वदेश फर्काउने राजनीतिक पार्टी र सरकारको आश्वासनप्रति भरोसा गर्ने खास आधार हुँदैन र यो खोक्रो आश्वासन मात्र हो र स्वदेशमा रोजगारीको वातावरण नभएपछि बाध्यतावश वैदेशिक रोजगारमा विभिन्न मुलुकमा रहेका नेपालीलाई स्वदेशमै रोजगारी दिने राजनीतिक पार्टी र सरकारको आश्वासन भनेको अल्मलाउने र आफ्नो दुनो सोझ्याउने कुटिल चालमात्र हो भन्ने स्पष्ट हुन्छ । तिलविक्रम थेवेकतार"
कति रह्यो रूख,"हेमन्त ऋतुको जाडो मौसमसँगै नेपाली राजनीतिक फाँटमा नसोचेका तरंग तरंगित भए । कहलाएका ठूला तीन राजनीतिक दलमध्ये दुई दल एउटै बाटोबाट हिँड्ने भएपछि तीन भागको एक भागमात्र रहने नै भयो । आलोचनात्मक दृष्टिकोणले हेर्दा अब रुखको जरो पनि बाँकी छैन भन्नेहरूको तर्क ठिकै हुनसक्छ । समालोचनात्मक दृष्टिले अहिलेको कांग्रेसको हारलाई रुखको जरा नै उखेलियो भन्न मिल्दैन । संस्था प्रमुख हुँदाहँुदै संस्था बन्द भएको भन्न मिल्दैन । सभापति शेरबहादुर देउवाको विजयी यात्राले रुखको जरो हल्लिएको छैन भन्न सकिन्छ । तर कांग्रेसले सभापतिको जितलाई यस घडीमा अपवादको रूपमा लिनुपर्छ । उनले आफ्नो पकड क्षेत्रमा जित्नुभयो, तर देशभर पराजित हुनुमा उनका त्रुटिपूर्ण काम नै उत्तरदायी छन् । यति हँुदाहुँदै पनि वाम गठबन्धनले देशलाई नै हल्लाएको बेलामा एमालेका प्रभावशाली व्यक्तित्व वामदेव गौतमलाई पराजयको बाटो देखाउने सञ्जयकुमार गौतमको विजयी मार्गले रुख कति बलियो छ भन्ने प्रस्ट्याउँछ । शशांक कोइराला, गगनकुमार थापा लगायतका नेताहरूको विजयी यात्रा र समानुपातिकमा कांग्रेसले ल्याएको जनमतले रुख उखेलिएको छैन भन्ने प्रस्ट छ । उसोभए अरू नेताहरूको हार के त ? निश्चय नै प्रश्न गम्भीर छ । जरादेखि टुप्पैसम्म अडिएको रुखमा अरू नेताहरूको हारले सबै हाँगा झरेको देखाउँछ । झाँगिन नसकेको रुख कति ठाडो रहन्छ भन्ने हो । अग्लो र स्थिति रुखलाई फैलाउन नसकिने भन्ने होइन । यसका लागि नेपाली कांग्रेसले आफ्नो नीति, सिद्धान्त, नेतृत्व लगायतका विषयमा आमूल परिवर्तन गर्न आवश्यक छ । निर्वाचन गराउने जिम्मा पाएको सरकारको नेतृत्व गरिरहेका पार्टी सभापति शेरबहादुर देउवाप्रति जनता रुष्ट देखिन्छन् । निर्वाचनको मुखमा जनता रुष्ट हुनु, प्रधानमन्त्रीजस्तो व्यक्ति सार्वजनिक कार्यक्रममा निकै आक्रोशित हुनु , भूकम्प र बाढी पीडित जनता वर्षौंदेखि घरबारविहिन हुँदा कांग्रेस उम्मेदवार आरजु देउवाले चुनाव लक्षित गरी करोडौंको घर खरिद गर्नु, तत्कालीन भारतले लगाएको नाकाबन्दीलाई नाकाबन्दी भन्न नसक्नु जस्ता कुरा जुन कांग्रेसले कम महत्त्व दिएको छ । यिनै र यस्तै कांग्रेसभित्र समीक्षा नभएका विषयले कांग्रेसको लाखौं भोट काटेको छ । जनकप्रसाद भण्डारी दोहा"
मैथिली भाषाबारे बढाइचढाइ,"पुस १ गते प्रकाशित मैथिली भाषाको इतिहास, विकास र अहिलेको अवस्था र चुनौतीहरूबारे अखण्ड भण्डारी र श्यामसुन्दर शशीले लेख्नुभएको लेख धेरै राम्रो लाग्यो । नेपाल मण्डल र मैथिली भाषा र संस्कृतिबीचको सम्बन्ध पुरानो र गहिरो भएकाले यस विषयबारे विशेष अभिरुचि हुनु स्वाभाविक हो । तर मैथिली भाषाको बयान गर्ने क्रममा मैथिली संस्कृतिका जानकार डा रेवतीरमण लाललाई उद्धृत गर्दै पृथ्वीनारायण शाहले उपत्यकामाथि विजय गर्नुअघि मैथिली भाषा उपत्यकाको सरकारी कामकाजको भाषा थियो भनी लेखेको अलि बढी भयो जस्तो लाग्छ । उहाँहरूले उपत्यकाको इतिहास र सभ्यतासंँग टाँसिएर जोडेको नेपाल भाषालाई कसरी बिर्सनुभएको हो, अपत्यारिलो लाग्छ ।नेपाल मण्डलमा संगृहित सयौं वर्ष पुरानो नेपाल भाषामा लिखित हजारौं दस्ताबेज, तमसुक, सन्धिपत्र, ग्रन्थ तथा शिलापत्र देख्नुभएन जस्तो लाग्छ । मैथिली भाषा सरकारी कामकाजको भाषा थियो भने नेपाल भाषा के हो भन्ने प्रश्न उठ्छ । मैथिली भाषालाई उपत्यकाको सरकारी कामकाजको भाषा थियो भनी कुन आधारमा भनेको हो, थाहा पाउन उत्सुक छु । केआर तुलाधरकाठमाडौं"
दिपायल नै उपयुक्त,"बाइसेचौबिसे राज्य हुँदा राज्य सदरमुकाम, राणाकालमा नेपालका मुख्य चार गौडामध्ये एक र २०४३ सालदेखि हालसम्म सुदूर पश्चिमको क्षेत्रीय सदरमुकामको रूपमा रहँदै आएको दिपायल, बदलिएको राज्य संरचना अनुसार हरेक दृष्टिकोणले ७ नं प्रदेशको राजधानी बन्न उपयुक्त रहेको छ । दिपायलबाट प्रदेशका सबै जिल्लाको दूरी लगभग समान रहेको र सबैसँंग सडकमार्गद्वारा जोडिएको, भौतिक संरचना लगभग तयारी अवस्थामा रहेकोले राज्यको आर्थिक भार नबढ्ने र यस क्षेत्रका वासिन्दा राजधानी मान्ने भएकोले खासै विवादसमेत नहुने भएकोले प्रदेश नं७ को राजधानी डोटी दिपायललाई तोक्न उपयुक्त हुनेछ । महेन्द्रसिंह बम टीकापुर१, कैलाली"
अस्थिरता अन्त्य होस्,"चुनावी चटारो सकिए लगत्तै अब राजनीतिक दलहरूको मुख्य गन्तव्य सरकार निर्माणको सत्र सुरु भइसकेको छ । राष्ट्रियसभा र प्रदेशसभाभित्रको आन्तरिक सम्बन्धले सरकार निर्माणमा केही अड्चन देखापरे तापनि अबको १ महिनाभित्रमा नेपालले नयाँ सरकार प्राप्त गर्ने निश्चित छ । अहिले वाम गठबन्धनका सूत्रधारका रूपमा हेरिएका केपी ओलीलाई भावी प्रधानमन्त्रीका रूपमा हेरिन थालिएको छ । तर उनी नै नेपालको भावी ५ वर्षीय प्रधानमन्त्री हुन् भनी किटान गर्ने स्थिति भने अझै छैन । किनभने नेकपा एमालेको मात्रै बहुमत नआएको परिस्थितिलाई आँकलन गर्दा नेपालमा फेरि आलोपालो मिलेर खाने प्रणाली हावी नहुने कुरालाई स्वीकार्न सकिँदैन । आसन्न चुनावी नतिजालाई विश्लेषण गर्दा जनताले समृद्धि र विकासका साथै भारतप्रतिको परनिर्भरता कम गर्दै एक आत्मनिर्भर मुलुक निर्माणको सपना देखेर वाम गठबन्धनलाई अत्यधिक मतले जिताएका हुन् भन्न सकिन्छ । अझै भन्ने हो भने नेपाली जनता भारतलाई विकासमा टक्कर दिन चाहन्छन् र भारतीय थिचोमिचोबाट माथि उठी एक सुन्दर, शान्त र समृद्ध मुलुककको नागरिक भएर बाँच्न चाहन्छन् । अझै पनि आलोपालो प्रणालीलाई स्वीकार गरेर विदेशी प्रभुमाथि घुँडा टेकिरहने हो भने नेपाललमा राजनीतिक स्थिरताको कल्पना गर्न सकिँदैन । त्यसैले जनताको आशामाथि कुठाराघात नहोस् । राजनीतिक अस्थिरताको स्थिति अन्त्य होस् । ५ वर्षे मजबुत सरकार बनोस् । नवराज घिमिरे स्वर्गद्वारी२, प्यूठान"
मिसन समृद्ध नेपाल,"पवित्रअपवित्र गठबन्धन जे भए पनि वाम गठबन्धनका केपी ओली र पुष्पकमल दाहाललाई जनताले अबको कम्तीमा ५ वर्ष गठबन्धनको मात्र नभई देशकै अभिभावक बनाएका छन् । त्यसैले कम्तीमा नेकपा एमाले, नेपाली कांग्रेस, माओवादी केन्द्र, राष्ट्रिय जनता पार्टी र संघीय समाजवादी फोरमले हातमा हात र काँधमा काँध मिलाएनन् भने वाम गठबन्धनको घोषणापत्रले मूर्तरूप लिने देखिँदैन । त्यसकारण देशमा साँच्चिकै शान्ति र समृद्धि ल्याउने हो भने अहिले खुम्चिएर सानो भए पनि लामो राजनीतिक इतिहास, संघर्ष र योगदानको कदर गर्दै नेपाली कांग्रेसका रामचन्द्र पौडेललाई राष्ट्रपति र दुइटा मधेस केन्द्रित दलको सहमतिमा एउटा सभामुख बनाउनसकेको खण्डमा नेपाललाई उल्लेखित फाइदा हुने देखिन्छ ।हार्नेले जितको महसुस गर्नेछ र त्यसको जश निश्चित रूपले वाम गठबन्धनलाई प्राप्त हुनेछ । मधेस केन्द्रित दलले पनि आफ्नो अस्तित्व स्वीकार गरिएको रूपमा लिनुपर्ने हुन्छ । वाम गठबन्धनलाई पनि आफ्नो जितको सम्भावित उन्मादलाई सन्तुलन कायम राख्दै भावी योजना तर्जुमा गर्न दबाब सिर्जना गर्नेछ । नेपाली राजनीति र राजनीतिक नेतृत्वप्रतिको वितृष्णामा पूर्णविराम लाग्नेछ र एकाएक हरेक क्षेत्रमा सकारात्मक भावनाको सञ्चार हुनेछ । विपक्षीलाई पनि वाम गठबन्धनको योजना कार्यान्वयनमा सघाउनैपर्ने नैतिक दबाब पर्नेछ । नेपाली राजनीतिक संस्कार साँच्चिकै सच्चिएर आर्थिक समृद्धिको बाटो समातेको सन्देश राष्ट्रिय, अन्तर्राष्ट्रिय स्तरमा जानेछ । विश्वले नेपाललाई त्याग र एकताको प्रतीकको रूपमा ग्रहण गर्नेछ भने अन्तर्राष्ट्रिय स्तरमा गिरेको साख फर्काउन नेपाल सफल हुनेछ । देशहितका लागि जस्तोसुकै निर्णय लिन पनि नेपाली राजनेताहरू सक्षम छन् भन्ने यथार्थ विश्वले स्वीकार्नेछ । नेपालमा लगानी गर्ने लगानीकर्ताको ओइरो लाग्नेछ । यसले गर्दा स्वाभाविक रूपले आर्थिक समृद्धिको मार्गमा नेपाल अगाडि बढ्नेछ । यसका लागि केपी ओली र पुष्पकमल दाहालले देशका लागि केवल दुइटा पद राष्ट्र्रपति र सभामुख त्याग गर्ने हिम्मत गर्नुपर्ने हुन्छ । देश हितका लागि गरिएको त्यागको गुणात्मक प्रतिफल आज उहाँहरूले प्राप्त गरेको भन्दा हजारौं गुणा बढी हुनेछ । रामहरि खड्का हेटौंडा, सानोपोखरा"
भावी सरकारको चुनौती,"गाँस, बास, कपास, शिक्षा, स्वास्थ्य र रोजगारीलाई पहिलो प्राथमिकतामा राखी जनताको चाहना अनुरूप पार्टी एकीकरण गर्नुपर्छ । दुई ठूला छिमेकी बीचको सम्बन्धलाई प्रगाढ बनाउने, दिगो विकास, शान्ति र समृद्ध नेपालको लागि भ्रष्टाचारलाई नियन्त्रण गर्न सक्नुपर्छ । भाइचारा प्रवृत्तिको अन्त्य गर्ने, जल, जमिन, जंगलको प्रचुर मात्रामा उपयोग गरी रोजगारीको वातावरण सिर्जना गर्ने, पदको ललिपपलाई पन्छाई परिवारवाद, नातावाद, कृपावाद, आशिर्वादको राजनीतिबाट टाढा रही यो पार्टी ऊ पार्टी नभनी आमनेपाली नागरिकलाई हरेक क्षेत्रमा मिलेसम्म समान अधिकारको भागिदार बनाउनुपर्छ । हरेक प्रशासनिक क्षेत्रमा जनताको दैनिक आइपर्ने समस्याको समाधान लागि सजिलो वातावरण सिर्जना गर्ने, यातायातको क्षेत्रमा व्यापक सुधार गरी स्वास्थ्य क्षेत्रमा विशेष ध्यान दिनुपर्ने ताकि कुनै पनि नागरिक रोगको सिकार भई गरिबीको कारणले पारिवारिक बोझ सहन नसकी विभिन्न अस्पतालमा आत्महत्याको सिकार भएका घटना सुन्न नपरोस् । गरिबका छोराछोरीका डाक्टर र इन्जिनियर बन्ने सपना पूरा गर्नुपर्ने, वृद्ध, एकल महिला, बालबालिका, अपांग र तिनका परिवारलाई शिक्षा र स्वास्थ्य क्षेत्रमा विशेष ध्यान दिनुपर्ने, वर्षेनि विदेशिएका युवाको भेललाई कसरी रोक्ने आदि कुराप्रति दिलोज्यान दिएर लागिपर्नुपर्ने कुरा अब बन्ने सरकारका चुनौती हुन् । खिमराज गिरी काठमाडौं"
सत्ता हस्तान्तरणको अन्योल,"निर्वाचनबाट वामपन्थी गठबन्धनलाई सरकार बनाउन जनमतसहित निकास पाए पनि सरकार गठन गर्ने बारेको अन्योलमा पँसेको छ । भावी प्रधानमन्त्रीका दाबेदार बनेका खड्गप्रसाद ओली र वर्तमान सरकारको नेतृत्व गरिरहेका शेरबहादुर देउवाको दोहोरीले राजनीतिक माहोल तात्न थालेको छ । देउवा सरकारबाट २ महिनाअघि राष्ट्रपतिसमक्ष पेस गरिएको अध्यादेश अनुसारको राष्ट्रियसभाको निर्वाचन एकल संक्रमणीय पद्धतिबाट गर्नु गैरसंवैधानिक हो भन्ने ओलीको भनाइ कानुनसम्मत हो वा प्रधानमन्त्री देउवाको राष्ट्रियसभाको निर्वाचन एकल संक्रमणीय पद्धतिबाट गर्नुपर्ने मागको तर्क कानुुनसम्मत वा संवैधानिक हो भन्नेमा छरपष्ट दुविधाका बग्रेल्ती भनाइ सतहमा आउँदा पनि संविधानत: यही ठिक हो भनी संविधानविद, कानुनविद, संवैधानिक व्याख्याता वा विश्लेषकबाट एउटै भनाइ आउन नसक्नु दुर्भाग्यपूर्ण हो । सरकार पहिले निमार्ण गर्ने कि राष्ट्रियसभा निर्माण गरेपश्चात मात्र सरकार बनाउने भन्ने अन्योल किन चलिरहेको छ, उदेक र अचम्म मान्ने विषय हो । कानुनले के बोल्छ ? कानुनविदहरूको राय के छ ? यसमा संवैधानिक मर्म र मान्यता के हो ? यस विषयमा उचित सरसल्लाह र सुझाव दिने कानुनविदहरूको खडेरी परेकै हो त ? ओलीलाई खुसी पार्न एउटा पक्षले उनलाई गलत सल्लाह दिएका छन् कि देउवा रिसाउलान् भनेर कानुनत: यो विषय ठिक हो भन्ने ठहर गर्न अर्को पक्षका सकिरहेका छैनन् । प्रधानमन्त्री देउवा पनि सम्पूर्ण कानुनी जानकार राख्ने कानुनका पोख्त होइनन् भने ओली पनि कानुनका पारखी र व्याख्याता होइनन् । तर दुबै पक्षका कानुनी सल्लाहकारले दिएका सुझावका विषयले भने नयाँ सरकार गठनको प्रक्रिया र थालनी लम्बिने वादविवादको तहसम्म ओर्लने अवस्था पैदा हुनु शोभनीय विषय होइन । श्यामसुन्दर कुइँकेलहाँडीगाउँ, काठमाडौँ"
कर्मचारी पनि सच्चिनुपर्छ,"सरकार सफल हुनका लागि कर्मचारीमा राजनीतीकरण बन्द गर्नैपर्छ । नेपाली कांग्रेस सरकारको गलत नीति तथा निर्वाचनमा कमजोर चुनावी नाराले गर्दा प्रत्यक्ष निर्वाचनमा देशको तेस्रो दलमा खुम्चिन पुगेपछि एमाले र माओवादी केन्द्र सहितको वामपन्थीको सरकार निकट भविष्यमा बन्ने निश्चित छ । केपी ओली सरकारले विगतमा गरेको बजेट भाषणमा उल्लेखित विषयहरू अहिले आएर कार्यान्वयन गर्ने अवसर मिलेको छ । अब पनि आफूले घोषणापत्रमा उल्लेख भएका कुरा समयमा कार्यान्वयन गर्न नसके अहिलेसम्म राम्रो छवि बनाएर जनताको आशा जोगाउन सफल ओली जनताको नजरमा गिर्न कुनै समय लाग्ने छैन । अहिलेसम्म नेताले बोलेको कुरा समयमा कार्यान्वयन नहुनुमा अस्थिर सरकार साथै कर्मचारी प्रमुख कारक तत्त्व हुन् । कर्मचारीको ट्रेड युनियन जनताप्रति उत्तरदायी हुनुभन्दा सम्बन्धित दलका भ्रातृ संगठनजस्ता भएका छन् । उनीहरूको दायित्व जनताप्रति हुनुपर्नेमा त्यो नभई आआफ्ना दलका नेताको चाकडी गरेर फाइदा लिन तल्लिन देखिएका छन् । विकासका काम समयमा पूरा नहुनुमा कर्मचारीको लगनशीलताको कमी, अनुशासनहीनता, जिम्मेवारीप्रति बेवास्ता हो । कर्मचारीले आफ्नो जिम्मेवारी पुरा नगर्दा पनि उनीहरूलाई कारबाही नहुनु र भए पनि राजनीतिक दलको छत्रछायामा बसेपछि चोखिने नीतिले गर्दा लोकतन्त्र आएपछि कर्मचारी जनताका सेवक नभएर राजनीतिक दलका सेवक भएका छन् । पूर्ण ओलीब्रिसबेन, अस्ट्रेलिया"
"भोलि, मिथक र यथार्थ","मनमोहन अधिकारी नेपालका पहिलो कम्युनिस्ट प्रधानमन्त्री भएपछि ब्रिटेनको इकोनोमिक्स पत्रिकाले लेख्यो एउटा कम्युनिस्ट कम्युनिस्ट रहंँदैन, जब ऊ नेपालको प्रधानमन्त्री हुन्छ । त्यसपछि अधिकारी ब्रिटेनको भ्रमणमा जाँंदा त्यहाँं उनले गएर डिस्कोर्स दिएको विभागमा रहेका मित्रहरूले पछि भनेका थिए, नेपालमा यस्तो भिजन भएको र वाचाल प्रधानमन्त्री हुन्छ भनेर हामीले सोचेका थिएनौं । अमेरिकी माक्र्सेली विद्वान फ्रेडरिक जेमिसन हामीलाई लिटरेरी थ्योरीको भाषण दिन यहांँ आएको बेला याक एन्ड यति होटलमा भेट्न म मनमोहनलाई लिएर गएँ । यो दोस्रो भेटमा जेमिसन मनमोहनसँंग अत्यन्त प्रभावित भए । रमाइलो कुरा अर्को थियो । मनमोहनलाई भेटेर नेपालमा चाहिँं धेरै ठाउंँमा सम्भव नभएको कम्युनिस्टको चुनावी सरकार बन्नसक्ने कुरामा आशा पलायो, जेमिसनलाई, त्यो नोभेम्बर १९९३ को अमूक दिनमा । त्यसको ठिक एक वर्षपछि नोभेम्बर १९९४ मा मनमोहन नेपालका पहिलो कम्युनिस्ट प्रधानमन्त्री भए, जुन जेमिसनको भविष्यवाणी पुगेको एक ऐतिहासिक घटना थियो । तर सायद अब प्रधानमन्त्री हुने केपी ओली वा प्रचण्ड र मनमोहन अधिकारीमा कति कुरा साम्य छन्, कति फरक छन्, त्यसका लागि इतिहास, सन्दर्भ र समय पनि हेर्नुपर्छ । कम्युनिस्टहरूकै समय र यथार्थ अनि मिथकका पुनव्र्याख्या भएका छन् । म यो आमचुनावले ल्याएका केही यथार्थ र मिथकहरूबारे आफूलाई लागेका थोरै कुरा सोझो भाषामा राख्न चाहन्छु । पहिलो कुरा, म इतिहास कहिल्यै पनि सफा स्लेटमा लेखिंँदैन र वाल्टर बेन्जामिनले भनेजस्तो पहिलेको इतिहास पनि अहिले बल्झिन्छ भन्ने कुरामा विश्वास गर्छु । दोस्रो कुरा, कार्लमाक्र्सले अठारौं ब्रुमेरमा भनेजस्तो नेपोलियन बोनापार्टले सिजारको अभिनय गरेर इतिहास दोहोर्याउन चाहेजस्तो नेताहरूले गरे भने त्यो उपहासपूर्ण अभिनय हुन्छ । यसपालिको आमचुनावमा ठूलो मत ल्याएर विजयी भएका वाम घटक दलहरूको सबभन्दा ठूलो चुनौती इतिहास नयांँ बनाउने कि कम्युनिस्ट दोहोर्याउन अभिनय गर्ने भन्ने हो । नेपाली कांग्रेसले आफ्नो प्रचारमा, खासगरी शेरबहादुर देउवाले, बारम्बार वाम घटकको स्वरूप कम्युनिस्ट हो र तिनले जिते भने अधिनायकवाद ल्याउँंछन् भनेको कति यथार्थ र कति मिथक हो, कांग्रेस, कम्युनिस्ट वा वामपन्थीहरूले खुलेर बहस गरेको राम्रो हुन्छ । त्यो गतिशील हुनेछ । चाखलाग्दो कुरा के देखियो भने, प्रचण्डका भाषणमा पटकपटक गिरिजाबाबु र बीपीको प्रसंग आइरह्यो र त्यो परिवर्तन, सम्झौता र सहकार्यको सन्दर्भमा थियो । कांग्रेसका नेताहरूले आफ्नो दलको इतिहास र तिनका नेताहरूको इतिहासमा योगदानबारे कति चर्चा गरे, त्यो अर्कै कुरा हो । फेरि अर्को कुरा वाम घटकका दल र नेताहरूले हिजोको कम्युनिस्ट अवतार फेरि लिएर फेदैदेखि सुरु गर्ने कुरा सम्भव पनि छैन र त्यसको तुक पनि छैन । प्रचण्डकै फेरि कुरा गरौं । उनी ठूलो माओवादी गुरिल्लाको नेतृत्व गरेका मानिस हुन् । उनले गिरिजाबाबु र सात दलसँंग मंसिर २०६३ मा बृहत शान्ति सम्झौता गरे । माओवादी आन्दोलन चुनावमा भाग लिने दल बन्यो । यिनै प्रचण्ड दुईपटक प्रधानमन्त्री भए, त्यही दलका नाममा । माओवादी दलका नेता, लडाकुहरू र कार्यकर्ताले अनुशासित अवतरण गर्न निकै दु:ख झेले । तिनको अवतरण लोकतन्त्रमा भएको छ । भारतका माओवादीहरू अहिलेसम्म दण्डकारण्य जंगलभित्रै छन् । तुलना गरेर हेर्दा अर्थ खुल्छ । अर्को कुरा एमालेका नेता केपी ओलीको विषयमा छ । उनी अब सायद छिटै ठूलो दलका नेता र शक्तिशाली प्रधानमन्त्री हुंँदैछन् । उनको र कम्युनिस्ट नामको विषयमा झलक सुवेदीले लेखेका यी हरफ वाचाल छन्, यसै पनि विश्वमा कमजोर रहेको कम्युनिस्ट तथा वामपन्थी आन्दोलनका सन्दर्भमा (यता ओलीले आफूलाई केवल पोलिटिकल कम्युनिस्ट भन्न रूचाएको तथा समाजवाद र खसपहाडे राष्ट्रवाद मिसमास भएको लोकप्रिय राजनीतिलाई आधार बनाएर बहुमत ल्याएको भए पनि) हंँसियाहथौडा भएको झण्डा लिएर सरकार बनाउन लागेका कम्युनिस्टहरूलाई देख्दा विश्वभरका वामपन्थीहरूको आकर्षण बढ्नु अस्वाभाविक पनि होइन । तर देशभित्रै यो जितलाई हेर्ने दृष्टिहरू पनि अनेक छन् । नेपाली कांग्रेसले यो गठबन्धनको शक्ति र सरकारलाई कसरी हेर्छन् भन्ने कुरा उनीहरूका के योजना र भिजन छन् भन्ने कुराले निर्देशित गर्नेछ । तर चन्द्रकिशोरको विचारमा मधेसीहरूले यो चुनावमा मध्यमार्गी धार लिएका हुन् र ती पृथकतावादी धारबाट आकर्षित छैनन् । तर उनको विचार छ, वाम गठबन्धनको सरकारले भूराजनीतिक सन्तुलन कायम गर्न चाहेन र संविधानमा मनपरी तरिकाले खण्डनमण्डन गर्न थाल्यो भने प्रतिरोधको राजनीतिको प्रयोगशाला मधेस नै बन्नेछ (कान्तिपुर, २८ मंसिर) । नेपालको यो वाम घटकलाई भारतीय प्राध्यापक एसडी मुनीले साम्यवादको होइन, राष्ट्रवादको लहर भनेछन् (कान्तिपुर, २९ मंसिर) । मिडियामा छानेर हेर्ने हो भने सटिक विश्लेषणहरू भइरहेका भेटिन्छन् । केही यस्ता आलेखक छन्, जसले यो अवस्थाका सूक्ष्म विश्लेषण गरेका छन् । मेरो तर्कको सार हो, वाम गठबन्धनको सरकारलाई हेर्ने दृष्टिहरू बाहिरी र आन्तरिक दुबै छन् । यथार्थ माक्र्सवादी सिद्धान्तका ठेली पल्टाएर भेटिने छैन, त्यो नेपालको अवस्था र अवस्थितिले मात्र देखाउनेछ । चुनावको बेला भोटै नदिई ठूलो संख्यामा भारततिर कामको खोजीमा गएका र विदेशी रोजगारीमा एयरपोर्टमा भेटिएका हजारौं युवाका भिजुअलले धेरै कुरा बोल्छन् । सबैलाई थाहा भइआएका एकाध कुरा यस्ता छन् । यी कुराले पनि भोलिको स्थायी सरकार, यसका दूरगामी आर्थिक नीति, प्रदेशहरूका विकासका योजना, आर्थिक स्रोतका पहिचान र प्रयोगलाई गतिलो बनाउन मद्दत गर्नेछन् । ती कुरा हुन्, अहिलेको देशमा चलेको भ्रष्टाचारको विकराल रूप अहिलेका सबै राजनेतालाई थाहा भएको विषय हो । यिनीहरू सबै सरकारमा आइसकेका मानिस हुन् । भूकम्प पीडित नरनारीका पीडा देखेका र खासै केही नगरेका नेता, दल र सरकारहरू पनि यिनै थिए । देशको धन भनेको भागबन्डा गरेर खाने हो भन्ने संस्कार विकसित हँुंदा पनि केही नगर्नेहरू पनि नेपाली राजनेताहरू नै हुन् । जितेका र हारेका दुबै पर्छन् । गरिबगुरुवाको स्वास्थ्यको रक्षा, उपचार सेवामा सबैको पहुंँच हुने योजना बनुन् भनेर भोक हडताल गर्ने डाक्टर र तिनका समर्थकलाई वैरी देख्ने र देखिआउनेमा पनि जितेका र हारेका दलहरू र तिनका सरकार पर्छन् । तर अब स्थायी सरकार बन्ने र संघीय नेपालले गर्न सक्ने धेरै सम्भावना खुलेका छन् भन्ने कुराले हामी सबै खुसी भएको अवस्था हो, अहिलेको । यो आमचुनावले ठूला परिवर्तन ल्याउनेछ भन्ने कुरामा हामी आशावादी हुने आधार छन् । हिजोको नेपाली राजनीति र अहिलेको राजनीतिमा फरक छ । हिजोको राजनीति एक आयामिक थियो भने अहिलेको बहुआयामिक । प्रस्ट छ, अहिलेको विश्व हिजोसँंग पुरै मिल्दैन । हामी सबै त्यसका जानकार छौं । तर केही हाम्रा ऐतिहासिक अनुभव यस्ता छन्, जसलाई पुरै बिर्सेर हामी कहीं पनि पुग्न सक्ने छैनौं । अर्को कुरा, अहिलेको नेपाली समाज अस्थिरता र भ्रष्टाचार अनि केही नहुनुले दिक्क भएर चुनावबाट स्थायित्वको अपेक्षा गर्छ, त्यो सिधै बुझिने कुरा हो । यस पटकको चुनावका इतिहासभित्र भेट्न सकिने केही स्मृति छन् । अमेरिकी माक्र्सेली सिद्धान्तवादी फ्रेडरिक जेमिसन त्यसलाई इतिहासको अवचेतन ग्रन्थि भन्छन् । इतिहासभित्र पनि स्मृति बसेको हुन्छ, ती भन्छन् । यस पटकको ऐतिहासिक आमचुनावले जस्तो नेपाल देशमा ल्याएको उथलपुथल मेरोसम्म उमेरले देख्न भ्याएको एउटामात्र उदाहरण छ । त्यो हो, २०१५ सालको आमचुनाव, जसमा मेरो वयका स्कुले केटाकेटीले चुनावको यत्रै उथलपुथल देख्यौं । त्यो उथलपुथल पहिलो जागरण थियो । हाम्रो निम्तिमात्र होइन, हाम्रा अग्रजहरूको निम्ति पनि त्यो परिवर्तन पहिलो थियो । लामो राणा शासनपछिको एक अनिच्छुक राजासंँग विश्वेश्वरप्रसाद कोइरालाहरू जस्ता राजनीतिज्ञले त्यो संविधान बनाए र आमचुनाव गराए । नेपाली कांग्रेसले ठूलो मत ल्याएर संसद् गठन भयो, प्रधानमन्त्री बीपी बने । राणा शासन युगका एलिटहरूले पनि गोरखा परिषद नामको दल खोले र केही सिट ल्याए, संसद्मा । चीनसंँग निकटको सम्बन्ध राख्न खोज्ने बीपीको ठाडो आलोचना गरे, तिनले । सिमानामा नेपालको एउटा सुवेदारलाई चीनका गार्डहरूले मारेपछि त्यसलाई उचालेर चीनसँंग शत्रुता गर्नुपर्छ भनेर उनीहरूले संसद्मा चर्को बहस गरे । कोइरालाले भने, चीनका प्रधानमन्त्रीले समेत माफी मागिसके, अब त्यसबाट शत्रुता चर्काएर जानु हाम्रो अदूरदर्शिता हुन्छ । भारत र चीनसंँगको सम्बन्धलाई सन्तुलित राख्न बीपीले कार्य गरेको अवस्था थियो, त्यो । इतिहासका समानान्तर चरित्रबाट सिकौं । यो आमचुनावको परिणामलाई स्थायी सरकार बन्ने, भ्रष्टाचारले आक्रान्त देशले मुक्ति पाउने अनि दल र सरकारका मानिस इमानदार हुनुपर्ने जनताको अपेक्षाको रूपमा बुझ्नुपर्छ । मतदाताको चरित्र एउटै हुंँदैन, परिवर्तन हुन्छ । नेपाली मतदाता परिपक्व र समान चिन्ता भएका मानिस हुन् भन्ने कुरा पटकपटक प्रमाणित भएर आएको छ । बुझौं, मतदाताले मौन तर परिवर्तनशील इतिहासको तेज बोकेका हुन्छन् ।"
१४ दिने अभियानको सार्थकता,"अन्त्यमा, गएको वर्ष महिलामाथि भएका हिंसाको वर्ष पुस्तिका सार्वजनिक गर्ने कार्यक्रममा आएका मानवअधिकार आयोगका प्रमुख आयुक्त अनुपराज शर्माले भन्नुभयो, महिलामाथि हुने हिंसा विरुद्धको अभियान पनि वागमती सरसफाइ अभियानजस्तै भएको छ । उहाँको भनाइमा सहमत हुनसक्ने धेरै आधार छन् । नेपालको महिला आन्दोलन नै के हो, कस्तो छ भन्ने बारेमा धेरै अलमल छ, नत यो विषयमा प्रोफेसर हुने वा पीएचडी गर्नेले नै गहन अध्ययन गरेका छन्, न महिला आन्दोलनकर्मीले दस्तावेजीकरण नै राम्ररी गरेका छन् । वैचारिक रूपमा महिलावादी आन्दोलन वा परियोजनामुखी गरिरहेकामा नै पनि ठूलो अलमल छ । महिलामाथि हुने हिंसा कम नहुनुका पछाडि महिला हिंसा विरुद्धको अभियान हिंसाका जरासम्म पुग्न नसक्नु नै हो । महिलामाथि हुने हिंसाको जरासम्म पुगेर समस्याको समाधान नगरिएसम्म यस्ता अभियान अझै धेरै दशक सञ्चालन गर्नुपर्ने हुन्छ ।"
हत्या आरोपी थुनामा,"हेटौंडा (कास) खुँडा प्रहार गरेर तीन जनाको हत्या गरेको आरोपमा जिल्ला अदालतले एक युवकलाई पुर्पक्षका लागि थुनामा राख्न आदेश दिएको छ । मकवानपुरको मनहरी७ बिजौनाका सुमन बराइलीलाई थुनामा राख्ने आदेश दिएको हो । कात्तिक २९ गते बराइलीले सीताराम धिताल, सुदन धिताल र जितबहादुर ब्लोनको हत्या गरेको आरोप छ । जिल्ला अदालतका न्यायाधीश ध्रुवकुमार पियाको इजलासले यस्तो आदेश दिएको हो ।"
दुई छात्राको कंकाल भेटियो,लमजुङ (कास) साढे चार महिनादेखि बेपत्ता दुई स्कुले छात्राको कंकाल फेला परेको छ । सुन्दरबजार५ खहरेको विद्याज्योति माविमा ९ कक्षामा अध्ययनरत १६ वर्षीया प्रीति गुरुङ र १५ की कृति गुरुङको कंकाल भेटिएको हो । सुन्दरबजार५ कै थाक्ले सामुदायिक वनको हुँडखोलाको जंगलमा फेला परेको कंकाललाई लुगा र चप्पल हेरेर स्थानीयले पहिचान गरेको प्रहरीले जनाएको छ । उक्त कंकाल परीक्षणका लागि प्रहरीले आइतबार राजधानीको त्रिवि शिक्षण अस्पताल पठाएको छ ।विद्यालयका शिक्षक हस्तबहादुर गुरुङका अनुसार यी दुई विद्यार्थी मिल्ने साथी थिए । मालिङ घर भएकी प्रीति सुन्दरबजार७ स्थित मामाघरमा बसेर पढदै थिइन् । तनहुँको भानु१० रूपाकोट घर भएकी कृति परिवारका साथ सुन्दरबजारमा बसेर पढ्दै आएकी थिइन् । शनिबारको दिन साउन २० मा बेंसीसहर नजिकैको आकासे झरना घुम्न निस्किएका उनीहरू त्यसयता घर फर्केका थिएनन् ।
पाठ नसकी परीक्षा तयारी,"रुकुम (पश्चिम) दोस्रो त्रैमासिक परीक्षाको तयारीमा रहेका जिल्लाका अधिकांश विद्यालयले त्यसअनुसार पाठ्यक्रम पूरा गरेका छैनन् । कम्तीमा ७० प्रतिशत पाठ्यक्रम पढाइसक्नुपर्नेमा अहिलेसम्म ३० प्रतिशत पनि सकेका छैनन् । यस्तैमा उनीहरू चाँडोभन्दा चाँडो परीक्षा सकेर जाडो बिदा दिने योजनामा छन् ।हालै मुसीकोट नगरपालिकाले थालेको अनुगमनमा नगरभित्रकै विद्यालयले पाठ्यक्रम पालनामा चरम लापरबाही गरेको पाइयो । नगरभित्रका ५५ सामुदायिक विद्यालयमध्ये चारवटामा अनुगमन सकिँदा कुनैले पनि पाठ्यक्रमअनुसार पढाएको भेटिएन । नगरपालिकाका शिक्षा एकाइ संयोजक विनाराम खडाले पाठ्यक्रमअनुसार हालसम्म ७० प्रतिशत आसपास पढाइ भइसक्नुपर्नेमा अधिकांशले ३० प्रतिशत मात्रै सकेको बताए । हामी स्याम्पलिङ अनुगमन गरिरहेका छौं, हालसम्म सन्तोषजनक अवस्था पाइएन, उनले भने, अधिकांश विद्यालयमा तोकिएअनुसार पढाइ भएको छैन । शिक्षक, अभिभावक र स्थानीय समुदायको लापरबाही, धेरै सार्वजनिक बिदा, दरबन्दी अभाव, विद्यार्थीको सिक्ने चासो कम हुनुका कारण तोकिएअनुसार पठनपाठन नभएको निष्कर्ष शिक्षा एकाइले निकालेको छ । सरकारी विद्यालय भनेर होला, लापरबाहीसँगै अन्य समस्या पनि देखिएका छन्, यसलाई कसरी सुधार्न सकिन्छ भन्नेबारे अनुगमनपछि विस्तृत प्रतिवेदन तयार पार्नेछौं, खड्काले भने । अनुगमनमा कति शिक्षण भएको छ, कसरी भइरहेको छ, विद्यार्थीले कति सिकेका छन् जस्ता पक्ष हेर्ने गरिएको छ । विद्यार्थीको सिकाइ गुणस्तर निकै कमजोर देखियो, खडाले भने, विद्यार्थीको सिकाइ कक्षा र तहअनुसार कतै पाइएन । कक्षा तथा तहअनुसार पाठ्यक्रममा नै विद्यार्थीले केके सिक्छन् भन्ने उल्लेख गरिएको हुन्छ । हालसम्म मुसीकोट नगरपालिका७ को जनजागृति मावि साँख, मुसीकोट नगरपालिका२ को महाकाली मावि समीबोट सिस्नेखोला, मुसीकोट नगरपालिका१ को त्रिभुवन जनता मावि खलंगा र मुसीकोट नगरपालिका५ को यमुनानन्द नमुना मावि सेरीगाउँको अनुगमन गरिएको छ । नगरभित्रका अन्य सामुदायिक तथा संस्थागत विद्यालयको अनुगमन जारी छ । अनुगमनमा नगरपालिकाका शिक्षा एकाइ संयोजक, स्रोत व्यक्ति तथा सम्बन्धित वडाका जनप्रतिनिधिको सहभागिता छ । यसअघिका अनुगमन भौतिक पूर्वाधार र दरबन्दीलगायतमा मात्रै हुन्थ्यो, यसपटक साना तर महत्त्वपूर्ण कुरा समेटिएको पायौं, मुसीकोट नगरपालिका२ का ऐभान खड्काले भने, यसखाले अनुगमनले शिक्षक, विद्यार्थी र स्थानीय समुदायलाई सकारात्मक सन्देश दिन्छ ।"
जनादेश रोक्ने दुष्प्रयास,"दमक (कास) एमाले नेता सुवास नेम्बाङले सरकारले जनादेश रोक्ने दुस्ष्प्रयास गरेको आरोप लगाएका छन् । उनले राष्ट्रियसभा विद्येयकका नाममा बखेडा झिकेर जनादेश प्राप्त जनप्रतिनिधिलाई आफ्नो काम गर्नबाट वञ्चित गराउन खाजेको धारणा राखे । आइतबार बिहान दमकमा पत्रकार भेटघाट नेम्बाङले नयाँ सरकारका लागि तत्काल बाटो खोलिदिन प्रधानमन्त्रीसमक्ष आग्रह गरे । उनले भने, बखेडा झिकेर जनताबाट प्राप्त जनादेशलाई सरकारमा जानबाट रोक्न मिल्दैन । प्रधानमन्त्री शेरबहादुर देउवाजीले जतिसक्दो चाँडो बाटो खुला गरिदिनुपर्छ । उनले राष्ट्रियसभा विधेयक ल्याउन सरकारले ढिला गरेको बताए । निर्वाचन परिणाम आइसकेपछि विधेयक ल्याएकाले यस्तो समस्या देखिएको हो, उनले थपे, त्यसमाथि एकल संक्रमणीय भनिएको छ, जुन संविधानविपरीत छ ।"
प्रचार खर्च सीमाभन्दा माथि,"विराटनगर प्रतिनिधिसभा र प्रदेशसभा निर्वाचनमा उम्मेदवारको प्रचार अभियान स्थानीय तहभन्दा कम भड्किलो देखियो । पोस्टरपम्प्लेट, झन्डा, चुनावचिह्न अंकित टिसर्ट र टोपी उतिसारो देखिएनन् ।बाहिर कम खर्चिलो लागे पनि उम्मेदवारको खर्चसूची भने निकै लामो छ । प्रतिनिधिसभा सदस्यका प्रमुख प्रत्याशीहरूले निर्वाचन आयोगले तोकेको सीमाभन्दा दोब्बर खर्च गरेका छन् । धेरैजसोको खर्च करोडभन्दा माथि पुग्छ । ६ निर्वाचन क्षेत्र रहेको मोरङमा एक उम्मेदवारले ४ करोडसम्म खर्चिएको चर्चा छ । वाम गठबन्धनबाट मोरङ ४ मा विजयी माओवादी केन्द्रका अमनलाल मोदी भने आफ्नो खर्च आयोगको सीमाभन्दा तलै रहेको दाबी गर्छन् । मेरो हातबाट १३ लाखजति खर्च भयो, उनले भने, साथीभाइले पनि गर्नुभएको छ, त्यसको हिसाब हुँदै छ तर सीमाभन्दा माथि पुग्दैन । धेरै रकम चन्दाबाट आएको र केही ऋण लिएको उनले बताए । मोरङ ६ बाट विजयी एमाले नेता लालबाबु पण्डित पनि १३ लाखकै हाराहारी खर्च भएको बताउँछन् । सबै रकम चन्दाबाटै आएको हो । नेपाल र विदेशमा रहेका मलाई माया गर्ने नेपालीसमेतले सहयोग गर्नुभएको छ, उनले भने, एकएक हिसाब राखेको छु, एकदुई दिनमै आयोगमा बुझाउँछु । उम्मेदवारले परिणाम घोषणा भएको ३५ दिनभित्र आयोगमा खर्च विवरण बुझाइसक्नुपर्छ । प्रतिनिधिसभामा ६ र प्रदेशसभामा १२ निर्वाचन क्षेत्र रहेको मोरङबाट जितेका हुन् या पराजित, सबैको एउटै उत्तर आउँछ सीमा नाघेको छैन । उनीहरूले विवरण पनि तोकिएको सीमाभन्दा तलै राखेर पठाउँछन् । उम्मेदवारले बुझाउने खर्च विवरण देखाउनका लागि मात्र हो, क्षेत्रीय निर्वाचन आयोगका प्रमुख प्रेम सञ्जेलले भने, जबसम्म उम्मेदवारले गरेको खर्च कोलेनिका र मलेपबाट अडिट भएर आउँदैन, कुनै अर्थ रहँदैन । उहाँहरूले पनि बुझाएजसो गर्नुहुन्छ, हामी पनि लिएजसो गर्छौं । दलहरूले झोलामा चन्दा लिने परिपाटी अन्त्य नभएसम्म अपारदर्शी खर्च विवरण आइरहने उनको भनाइ छ । निर्वाचनअघि सबै उम्मेदवारलाई चन्दा बैंकबाट लिन भनिएको हो तर कसैले गरेनन् अनि अहिले मैले यति मात्र खर्च गरेको हो भन्दा कसरी विश्वास गर्ने, उनले भने, अलि सोझा खालकाले खर्च गरेको भन्दा आधासम्मको विवरण बुझाउलान् । नत्र चार गुणा कम देखाएर झारा टार्ने हुन् । खर्च विवरण सही भएनभएको हेर्न कानुन र संयन्त्र नरहेको पनि सञ्जेलले बताए । स्नातकोत्तर कलेजका अर्थशास्त्र प्राध्यापक केशव पहाडी आयोगको सीमाभित्र रहेर चुनाव लड्नै नसकिने दाबी गर्छन् । मतदाताको मानसिकता हेर्दा एउटा उम्मेदवारले करोडौं खर्चनुपर्ने अवस्था आउँछ, उनले भने, जबसम्म मतदाताको सोचमा परिवर्तन आउँदैन, खर्च यसरी नै बढिरहन्छ । निर्वाचन आयोगले मतदातालाई छाप लगाउने तरिका मात्र होइन, आफ्नो मतको मूल्य कति छ भनेर बुझाउने गरी शिक्षा दिन सक्नुपर्ने उनको भनाइ छ । मतदाताहरू आफ्नो मत पैसा र मासुमा साटिरहेछन् तर आयोग छाप लगाउन मात्र सिकाउँछ, पहाडीले भने, सचेत मतदाता नै उम्मेदवारका लागि कम खर्चिला हुन्छन् ।खास गरी विपन्न बस्ती तथा चलायमान मत भएका क्षेत्रमा दलले ठूलो धनराशि खर्चने गरेका छन् । भोज खुवाउनदेखि कार्यकर्ता परिचालनसम्म त्यो रकम प्रयोग हुन्छ । पार्टीले टिकट वितरण गर्दा नै इमानदारीभन्दा मसल र मनी हेर्ने गरेको एक कार्यकर्ता बताउँछन् । एक करोड खर्चन नसक्नेले उम्मेदवार बन्ने कल्पनासम्म नगर्दा हुन्छ, उनले भने, टिकटका लागि नेतालाई घूस खुवाउनदेखि मत किन्न गरेको खर्च जोड्ने हो भने ठूला पार्टीका कुनै उम्मेदवारले १ करोडभन्दा कम खर्चिएका छैनन् ।आयोगले प्रतिनिधिसभाका उम्मेदवारले गोष्ठी र अन्तरक्रियामा ८ लाखसहित २५ लाख रुपैयाँसम्म खर्चन पाउने सीमा तोकिदिएको थियो जसमा मतदाता नामावली खरिदमा ३ हजार, सवारीसाधनमा ५ लाख, सवारीसाधन इन्धन र घोडा भएमा दानासमेत १ लाख, प्रचारप्रसार सामग्री १ लाख, ढुवानी ७५ हजार, छापा र विद्युतीय माध्यमसहित अन्य प्रचारप्रसारमा १ लाख, कार्यालय सञ्चालनमा ५ लाख, प्रतिनिधि परिचालनमा २ लाख र विविध शीर्षकमा १ लाख २२ हजार रुपैयाँसम्म खर्चन सक्ने उल्लेख छ । त्यस्तै, प्रदेशसभातर्फ प्रत्यक्ष उम्मेदवारले १५ लाख रुपैयाँसम्म खर्चन पाउने सीमा निर्धारण गरिएको थियो । समानुपातिकतर्फ प्रतिनिधिसभा उम्मेदवारले २ लाख र प्रदेशसभाकाले १ लाख ५० हजारसम्म खर्च गर्न पाउने उल्लेख थियो ।"
पूरा होला प्रतिबद्धता ?,"विराटनगर निर्वाचनअघि हरेक उम्मेदवार आकर्षक चुनावी मुद्दा लिएर मतदातासमक्ष पुगे । गाउँमा आधारभूत सुविधा उपलब्ध गराउनेदेखि स्मार्ट सिटी बनाउनेसम्मका योजना सुनाए । ठाउँ अनुसार उनीहरूले बाढीबाट जोगाउने, गाउँभरिका सडक व्यवस्थित पार्ने मात्रै होइन, कतै पनि फुसका घर नदेखिने अवस्था ल्याउने आश्वासनसम्म दिए । विजयपछि धन्यवाद दिन घरदैलोमा पुगिरहेका नेतासँग मतदाता आश्वासन पूरा गर्न आग्रह गरिरहेका छन् । पहिलेका चुनावमा पनि अनेक वाचा सुनिएकै हो, मोरङको केराबारीकी शिक्षिका अर्पणा शर्माले भनिन्, तर धेरैजसो पूरा भएनन्, यसपालिचाहिँ प्रदेशकै सरकार पनि बन्ने भएकाले विकासका काम होलान् भन्ने मतदाताले आस गरेका छन् । जहदाका शिक्षक अजय सिंहका अनुसार पहिलेका निर्वाचनमा भन्दा यसपटक मतदाता बढी सचेत पाइएको छ । अहिले ग्रामीण क्षेत्रका मतदाता पनि खुलेर नेतासमक्ष विकास माग गर्न थालेका छन् । अब पहिलेजस्तो विकास गर्छु भनेर आस देखाउने अनि अर्को चुनावसम्म मुखै नदेखाउने हिम्मत कसैले नगर्ला, उनले भने, सचेत मतदाताले अब गाउँको विकासमा किन ध्यान नदिएको भनेर प्रश्न गर्न थालिसकेका छन् ।मोरङ १ बाट प्रतिनिधिसभा सदस्य निर्वाचित एमालेका घनश्याम खतिवडा चुनावअघिजस्तै परिणाम घोषणापछि पनि घरदैलोमा पुगिरहेका छन् । उनले यसअघि तत्कालीन स्थानीय निकायको नेतृत्व गर्दा आफूले विकासका धेरै काम गरेको स्मरण गराउँदै अब पनि आफ्नो क्षेत्रका लागि प्रतिबद्ध भएर काम गर्ने बताइरहेका छन् । चुरे पहाडलाई पर्यटकीयस्थलका रूपमा विकास गर्ने, वातावरण संरक्षण गर्ने, नदी नियन्त्रण गरी स्थानीय बासिन्दालाई बाढीको समस्याबाट मुक्त गराउने, सडक व्यवस्थित पार्नेजस्ता प्रतिबद्धता जनाएका छन् । वक्राहा, तेली, चिसाङ र खदम खोलाको बाढीले आसपासका गाउँमा क्षति पुर्याउने गरेको छ । अब यो क्षेत्रका सबै बासिन्दाको प्रतिनिधि भएको छु, खतिवडाले भने, यहाँको विकासमा मेरो ध्यान केन्द्रित हुनेछ । आफ्ना क्षेत्रका मतदातासमक्ष भेटघाटमा व्यस्त मोरङ २ बाट निर्वाचित कांग्रेस नेता मीनेन्द्र रिजाललाई पनि मतदाताले डुबानको समस्या समाधान गर्न, सडक व्यवस्थित पार्न अनि गाउँमै गुणस्तरीय स्वास्थ्य सेवा उपलब्ध गराउन आग्रह गरिरहेका छन् ।यो क्षेत्रमा पनि रतुवा, वक्राहा, चिसाङ र लोहन्द्रा खोलाको बाढीले बर्सेनि क्षति पुर्याउने गरेको छ । यही क्षेत्रमा पर्ने रतुवामाई नगरपालिकाका प्रमुख रविन राईका अनुसार अधिकांश क्षेत्रमा कच्ची सडक भएकाले यसलाई व्यवस्थित बनाउन पनि मतदाताले माग गरेका छन् । प्रतिनिधिसभाका मात्र होइन प्रदेशसभा सदस्यमा निर्वाचित एमाले, माओवादी, कांग्रेस र संघीय समाजवादी फोरमलगायत दलका नेता पनि निर्वाचनअघि गरेको प्रतिबद्धता पूरा गर्ने आश्वासन दिँदै घरदैलो अभियानमा सक्रिय छन् । मोरङ क्षेत्र ६ बाट प्रदेशसभामा निर्वाचित कांग्रेसका केदार कार्की आफ्नो क्षेत्रका लागि सक्दो विकास गर्ने बताउँछन् । मतदाताले गाउँमा विकास होस्, रोजगारी पाइयोस् भन्ने चाहेका छन्, उनले भने, यसका लागि सधैं हाम्रो प्रयास रहनेछ भनेर विश्वास दिलाएका छौं ।"
प्रदेशसभामा अधिकांश नयाँ,"अर्घाखाँची प्रदेश ५ मा प्रतिनिधिसभाका २४ र प्रदेशसभाका ५२ निर्वाचन क्षेत्र छन् । प्रदेशसभामा निर्वाचित हुने अधिकांश नयाँ अनुहार छन् । प्रतिनिधिसभामा भने धेरै पुरानै दोहोरिएका छन् । प्रतिनिधिसभामा एमालेका ११, माओवादीका ६, कांग्रेसका ५, राष्ट्रिय जनमोर्चा र संघीय समाजवादीका एकएक जना विजयी भए । एमालेबाट दाङ क्षेत्र ३ मा विजयी हिराचन्द्र केसी र १ का मेटमणि चौधरी, माओवादीबाट बर्दिया२ मा विजयी सन्तकुमार थारू, कपिलवस्तुमा चक्रपाणि खनाल र कांग्रेसबाट रुपन्देही४ मा विजयी प्रमोदकुमार यादव मात्रै नयाँ अनुहार हुन् । उनीहरू यसअघि सांसद र मन्त्री भएका थिएनन् । प्रदेशसभामा विजयी धेरैजसो पहिलोपटक संसद् जाँदै छन् । दाङ २ को प्रदेशसभा क बाट विजयी एमाले नेता शंकर पोखरेल मात्र पुराना अनुहार हुन् । प्रतिनिधिसभाका २४ निर्वाचन क्षेत्रबाट दुई महिला, चार मधेसी, दलित, थारू र मुस्लिम एकएक जना मात्रै विजयी भए । त्यस्तै, प्रदेशसभाका ५२ निर्वाचन क्षेत्रबाट महिला एक र मधेसी १३ जना उम्मेदवार विजयी भए । प्रदेश ५ का १२ जिल्लामध्ये ६ वटा पहाडी हुन् । प्रतिनिधिसभा र प्रदेशसभामा प्रतिस्पर्धी दलले प्रत्यक्षमा कमै मात्र दलित, महिला र मधेसी उम्मेदवार उठाएका थिए । सबैजसो वाम गठबन्धनबाट विजयी छन् । प्रतिनिधिसभा महिलामा प्यूठानबाट राजमोकी दुर्गा पौडेल र रुकुम (पूर्वी) बाट माओवादी केन्द्रकी कमला रोका मात्रै विजयी भए । दलितमा रूपन्देही४ बाट छविलाल विश्वकर्मा, मुस्लिममा बाँके२ बाट संघीय समाजवादी फोरमका मोहम्मद इस्तियाक राई र मधेसीबाट ह्दयेश त्रिपाठी, अभिषेकप्रताप शाह, प्रमोदकुमार यादव र वृजेशकुमार गुप्ता विजयी भए । थारूबाट सन्तकुमार थारू बर्दिया२ बाट विजयी भएका छन् । ५ नम्बर प्रदेशमै बाँके क्षेत्र १ (ख) बाट निर्वाचित हुने आरती पौडेल प्रदेशसभाकी एक मात्र उम्मेदवार हुन् । शान्ति प्रक्रियापछिका पहिलो र दोस्रो संविधानसभासहित प्रतिनिधिसभा चुनावमा लगातार तीनपटक जित्ने माओवादी नेतामा अर्घाखाँचीबाट टोपबहादुर रायमाझी र दाङ२ बाट कृष्णबहादुर महरा मात्रै छन् । दुवै जना उपप्रधानमन्त्रीसम्म भए । रायमाझी २०६४ मा चुनाव जितेर मन्त्री र ०७० मा जितेर उपप्रधानमन्त्री भए । पार्टीको पोलिटब्युरो सदस्य, स्थायी कमिटी हुँदै सचिव र संसदीय दलको उपनेतासमेत भए । मैले मन्त्री भएका बेला जिल्लामा धेरै विकास योजना भित्र्याएँ, उनले भने, विगतका योजना पूरा गर्न र विकास निर्माणसहित आधारभूत आवश्यकतामा जनतासँगै रहेकाले यसपटक पनि रोजाइमा परें । संविधान बनेपछि मुलुकमा राजनीति क्रान्ति सकिएकाले अब आर्थिक क्रान्ति गरेर देशलाई समृद्ध र आत्मनिर्भर बनाउनुपर्ने उनको तर्क छ । प्रदेश सांसद बनेकामा सबैजसो जिल्ला र क्षेत्रीय स्तरका नेता मात्रै उम्मेदवार थिए । अर्घाखाँची प्रदेश क्षेत्र क र ख बाट वाम गठबन्धनमा एमाले र कांग्रेसका उम्मेदवार सबै नयाँ अनुहार थिए । क्षेत्र १ बाट कांग्रेस जिल्ला सभापति विष्णुप्रसाद खनाललाई भारी मतान्तरले पछि पार्दै एमाले जिल्ला चेतनारायण आचार्य र २ मा कांग्रेस महासमिति सदस्य हिक्मत टण्डनलाई उछिन्दै पूर्वअध्यक्ष रामजीप्रसाद घिमिरे निर्वाचित भए । कपिलवस्तु क्षेत्र १ क बाट निर्वाचित विष्णुप्रसाद पन्थी पनि नयाँ अनुहार नै हुन् । प्रदेश ५ को मुख्य मन्त्रीमा एमालेका पोखरेल र माओवादीबाट रोल्पा क्षेत्र १ क बाट निर्वाचित कुलप्रसाद केसीको चर्चा छ । वाम गठबन्धनले प्रदेश ५ मा ५२ मध्ये एमालेले २८ र माओवादीले १४ सिट जितेको छ । कांग्रेसले ७ र फोरमले ३ सिट जितेको छ । प्रदेशमा समानुपातिक सिट ३५ वटा छन् ।"
ह्याप्पी बर्थ डे केकी !,"काठमाडौं स्वर फिल्मबाट नायिकाका रूपमा डेब्यु गरेकी केकी अधिकारी अहिलेकी चल्तीकी नायिकामध्येमा पर्छिन् । रंगकर्मी बुबा बद्री अधिकारीका कारण पनि एक्टिङको पारिवारिक वातावरणमा हुर्केबढेकी केकीलाई नायिकामध्ये अभिनय कौशल अब्बल रहेको मानिन्छ । यस वर्ष नै उनले लभ सासा बाट उत्कृष्ट नायिकाको लागि फिल्म समीक्षक समाजले प्रदान गर्ने क्रिटिक्स अवार्ड जितेकी छन् । बब्ली फेसकी केकीले आइतबार आफ्नो जन्मदिन मनाएकी छन् । रिलिजको क्रममा रहेको आफ्नै फिल्म राज्जा रानी को टिमसँग उनले बर्थ डे सेलिब्रेसन गरेकी छन् ।मलाई जन्मदिनको सबैभन्दा मन पर्ने कुरा भनेकै फेरि बच्चा जस्तो हुन पाइन्छ । आज पनि एकदमै रमाइलो लागिरहेको छ, शिरमा क्राउन लगाएर स्पेसल बनेकी केकीले सञ्चारकर्मी र फिल्म युनिटसँग रमाइलो साटासाट गर्दै भनिन् ।केकीलाई राज्जा रानी कै कोएक्टर नाजिर हुसेनले बर्थ डे केक चखाएका थिए । सोही कार्यक्रममा फिल्म युनिटले राज्जा रानी को मैथिली भाषाको ट्रेलर तथा गीत पनि रिलिज गरेको थियो । बालविवाह र दाइजो प्रथा विरुद्धको कथा बोकेको फिल्मलाई यम थापाले निर्देशन गरेका हुन् । निर्देशक थापाकै पटकथा रहेको फिल्मलाई भोर नेपालले पूर्वी तराई क्षेत्रमा मैथिली भाषामा प्रदर्शन गर्न लागेको हो । भोरका संयोजक राजकुमार महतोले फिल्मको कथा र आफ्नो संस्थाको उद्देश्य मिल्न गएकाले पनि सामाजिक जागरणका लागि राज्जा रानी प्रदर्शन गर्न लागिएको बताए । पुस २१ देखि प्रदर्शनमा आउन लागेको फिल्मलाई रमेश एमके पौडेलले निर्माण गरेका हुन् । फिल्ममा केकी र नाजिरका अलावा कामेश्वर चौरासिया, दीपक क्षत्री, संगीता नापित, सरिता राजोपाध्याय, अरुण रेग्मी लगायतको पनि अभिनय रहेको छ । मैथिली भर्सनको गीतलाई दीपक शर्माले कम्पोज गरेका छन् भने राजेन्द्र थापाका शब्दलाई नरहरि प्रेमी र अन्जु यादवले गाएका छन् ।"
प्रमोदले गाए देउडा,काठमाडौं (कास) सुगम संगीतमा अहिलेका लोकप्रिय गायकमध्येमा पर्ने प्रमोद खरेलले पहिलो पटक देउडा गाएका छन् । उनले गायिका अनिता चलाउनेसँग देउडा गाएका हुन् । पत्रकार डीबी खड्काको रचनामा विनोद बाजुरालीले संगीत दिएको देउडा खेल्छु चट्टै गीतको यसै साता म्युजिक भिडियोसमेत सार्वजनिक गरिएको छ ।म्युजिक भिडियोमा शंकर बीसी र अञ्जली अधिकारी नाचेका छन् भने नृत्य निर्देशन स्वयं बीसीले नै गरेका हुन् । राजेश घिमिरेले भिडियोको छायांकन गरेका हुन् । यसअघि यो समूहको सहकार्यमा बनेको देउडा गीत हुन्यावाली जीवनसाथी श्रोताले मन पराएका थिए ।
ज्ञानमित्रको विज्ञान पुस्तक,"काठमाडौं (कास) कुनै समयका पत्रकार अच्युतम भट्टराई गेरु वस्त्रधारी संन्यासी ज्ञानमित्र बने । उनै ज्ञानमित्र आइतबार लेखकका रूपमा देखा परे । उनको हजार प्लस रोचक वैज्ञानिक तथ्य पुस्तकको राजधानीमा लोकार्पण गरियो । विद्यार्थी नेता अनिल शर्मा, शिक्षासेवी प्रमिला सिंह र ६ वर्षको उमेरमा सवारी साधन चलाएर रेकर्ड बनाएका आवश्यक सिंहले उनको पुस्तक सार्वजनिक गरे । ज्ञानमित्रले पुस्तकमा पृथ्वी, मानव शरीरका विभिन्न अंगदेखि तयारी चाउचाउसम्मका २४ विषयमा रोचक जानकारी दिइएको छ । पुस्तक विशेष गरी युवा विद्यार्थीका लागि उपयोगी हुने टिप्पणीकार स्मृति सिलवालले बताइन् । शिक्षासेवी सिंहले चाहिँ पुस्तक विशेष गरी विद्यालय तहका छात्रछात्रालाई केन्द्रित गरी लेखिएको बताइन् । ज्ञानमित्रले भने उक्त पुस्तक आफूले लेखेको नभई संकलन गरेर प्रस्तुत गरेको बताए । पुस्तक क्वान्टम बुक हाउसले छापेको हो ।"
घुमीफिरी बन्दीपुर विमर्श,"चितवन (कास) बन्दीपुर सेवा समिति चितवनले घुमीफिरी बन्दीपुर का लेखक चीजकुमार श्रेष्ठलाई शनिबार पाठकसामु उभ्याएको छ । नारायणी कला मन्दिर नारायणगढमा आयोजित घुमीफिरी बन्दीपुर माथि विमर्शमा साहित्यकारहरू प्रेमविनोद नन्दन, खगेन्द्र संग्रौला, गायत्री श्रेष्ठ र गोविन्दराज विनोदीले टिप्पणी गरेका थिए । लेखक श्रेष्ठले बन्दीपुरलाई पहाडकी रानीको उपमा दिँदै त्यो थलोबारे पुराना कुरा सुनाएका थिए । संग्रौलाले श्रेष्ठको आत्मकथा समेटिएको पुस्तक पठनीय रहेको बताए ।"
डढेलो अझै अनियन्त्रित,क्यालिफोर्निया (बीबीसी) अमेरिकाको क्यालिफोर्नियामा करिब दुई साताअघिदेखि फैलिएको डढेलो अनियन्त्रित भएपछि आइतबार सान्टा बार्बारा क्षेत्रका सर्वसाधारणलाई अन्यत्र सर्न आदेश दिइएको छ । मौसमविद्ले उत्तरी क्षेत्रबाट लागेको तीव्र गतिको हावाका कारण डढेलो थप फैलन सक्ने भन्दै चेतावनी दिएका छन् । अधिकारीले आगलागीका कारण आइतबार दुईजनाको मृत्यु भएको पुष्टि गरेका छन् । डिसेम्बर ४ देखि फैलिएको डढेलोले हालसम्म एक हजारभन्दा बढी घर तथा व्यापारिक भवन पूर्णरूपमा ध्वस्त भएको अधिकारीले जनाएका छन् । उनीहरूले भेन्टुरा र सान्टा वार्बारा काउन्टीको एक हजार वर्गकिलोमिटर क्षेत्रमा डढेलो फैलिएको बताए ।
उत्तर कोरियाली एजेन्ट पक्राउ,मेलबर्न (बीबीसी) अस्ट्ेरलियाको संघीय प्रहरीले उत्तर कोरियाका लागि आर्थिक एजेन्ट को काम गरेको आरोपमा एक व्यक्तिलाई आइतबार पक्राउ गरेको छ । ५९ वर्षीय चान हान च्वेई हतियारको अवैधानिक निर्यात र आम विध्वंस मच्चाउने हतियार उपलब्ध गराउनेबारे छलफल गरेको आरोपमा पक्राउ परेका हुन् । च्वेईले संयुक्त राष्ट्रसंघीय र अस्ट्रेलियाली प्रतिबन्ध तोडेको आरोप पनि प्रहरीले लगाएको छ । चान अस्ट्रेलियामा ३० वर्षभन्दा बढी समयदेखि बस्दै आएका छन् । उनलाई अस्ट्रेलियाको आम विध्वंस मच्चाउने हतियारसम्बन्धी कानुनअन्तर्गत मुद्दा दायर गरिएको प्रहरीले जनाएको छ । अस्ट्रेलियाको सन् १९९५ को आम विध्वंस मच्चाउने हतियारसम्बन्धी कानुनअन्तर्गत पहिलोपटक मुद्दा लगाइएको हो । प्रहरीले चान उत्तर कोरियाली उच्च अधिकारीसँग सम्पर्कमा रहेको प्रमाण प्राप्त गरेको जनाएको छ । उनी सिड्नीको इस्टवुड क्षेत्रको आफ्नै निवासबाट पक्राउ परेका हुन् । चानमाथि उत्तर कोरियाली शासकका लागि आय आर्जन गर्न उत्तर कोरियाको हतियार कार्यक्रमसम्बन्धी सेवा र ब्यालेस्टिक क्षेप्यास्त्र प्रविधिलगायतका विशेष सेवा विदेशी निकायलाई बेच्ने दलालको भूमिका खेलेको प्रहरीको दाबी छ ।
जनता आवास निर्माणमा ढिलाइ,"पर्सा (कास) सरकारले मध्य तराईका तीन जिल्लामा अघि सारेको जनता आवास कार्यक्रम प्रभावकारी हुन सकेको छैन । कार्यक्रमअन्तर्गत गत आर्थिक वर्ष पर्सा, बारा र रौतहटमा गरी तीन हजार घर बनाउने योजना रहेकामा अहिलेसम्म एउटै सम्पन्न भएन । निर्माणाधीनमध्ये करिब १ सय घरमा विवाद भएकाले निर्माण कार्य रोकिएको छ । केहीको हकमा आफ्नो जग्गा नभएको र कसैको उजुरी परेकाले काम अघि बढ्न सकेन । हाल उपलब्ध रकममा कम्तीमा ५० हजार रुपैयाँ थपिनुपर्ने उपभोक्ता समितिको माग रहँदै आएको छ । त्यो रकम नगदमा नभए जिन्सी वा श्रमदान थप्नुपर्ने उनीहरूको भनाइ छ । सहरी विकास तथा भवन निर्माण डिभिजन कार्यालय वीरगन्जका प्रमुख सुरेशकुमार वाग्लेले बारामा गत आवकै घर निर्माण सम्झौता हुन नसकेको बताए । पर्सा र रौतहटमा उपभोक्ता समितिसँग सम्झौता गर्नै ढिलाइ भएकाले काम पनि ढिलै सुरु भएको हो ।नयाँ घर बन्ने आसमा पुरानो घर भत्काइसकेकाहरू निर्माणले गति नलिँदा निराश छन् । अघिल्लो कोटाकै भवन निर्माण भइनसक्दा तीनै जिल्लामा चालु आवका लागि थप ९ सय घरको कोटा थपिएको छ । यस वर्ष लाभग्राही छनोटको प्रारम्भिक चरणसमेत सुरु हुन सकेको छैन । वाग्लेले गत वर्ष भवन निर्माणको सम्झौता गरेका उपभोक्ता समितिले पहिलो किस्ताबापत ५३ हजार रुपैयाँका दरले लगेको बताए । निर्माण सुरु भएपछि ४ किस्तामा रकम निकासा गर्ने व्यवस्था छ । सरकारले समग्रमा २ लाख १४ हजार रुपैयाँ उपलब्ध गराउँछ । उक्त रकम घर बनाउन पर्याप्त नरहेको उपभोक्ताको गुनासो छ । कार्यक्रमअन्तर्गत जिल्लामा गत वर्ष १ हजार कोटामा १६ हजारभन्दा बढी निवेदन परेका थिए । ३ सय ३० वर्गफिट क्षेत्रफलमा २२ फिट लम्बाइ, १५ फिट चौडाइ र १३ फिट उचाइको दुई कोठे पक्की घर बनाइदिने सरकारी योजना छ । छानो जस्ताको हुनेछ । अधिकतम रूपमा स्थानीयस्तरमा उपलब्ध निर्माण सामग्री र प्रविधि उपयोग गरी भूकम्पप्रतिरोधी घर बनाउने जनाइएको छ । सिमेन्ट र बालुवाको जोडाइमा स्थानीयस्तरमा उपलब्ध इँटा प्रयोग गरिनेछ । स्थानीय क्षेत्रमा उपलब्ध दक्ष, अर्धदक्ष तथा दक्ष जनशक्ति उपयोग गर्दै लाभग्राहीलाई पनि काम लगाएर सीप विकासको अवसर दिने नीति छ ।"
चालु खर्च धान्न चर्को ब्याजमा ऋण,"काठमाडौं दैनिक कार्य सञ्चालनका लागि स्रोत अभाव भएपछि सरकारले ६ प्रतिशतसम्म ब्याज तिरेर धमाधम आन्तरिक ऋण उठाइरहेको छ । आर्थिक वर्षको पाँच महिना नबित्दै १ खर्ब ९ अर्ब रुपैयाँ आन्तरिक ऋण उठाइएको छ । स्थानीय तह कार्यान्वयनसँगै खर्च बढे पनि राजस्व भने लक्ष्यअनुसार नउठेपछि आन्तरिक ऋणको भर पर्नुपरेको हो । करिब ९० अर्ब रुपैयाँभन्दा बढी आन्तरिक स्रोतबाट कर्जाका रूपमा लिइएको रकम खर्च भइसकेको अर्थ मन्त्रालय बजेट सम्बद्ध अधिकारीले जानकारी दिए ।राजस्व लक्ष्यभन्दा कम उठेको छ तर खर्च बढिरहेको छ, अर्थ मन्त्रालय स्रोतले भन्यो । महालेखा नियन्त्रकको कार्यालयको पुस १ गतेको तथ्यांकले पनि सरकार ९४ अर्ब ५५ करोड रुपैयाँ घाटामा देखाएको छ ।उक्त घाटालाई आन्तरिक स्रोतबाट नै पूर्ति गरिएको ती अधिकारीले बताए । पुँजीगत खर्च निकै कम भएकाले बजेटको स्रोतमा विदेशी सहायताको अंश निकै कम छ, उनले भने, आन्तरिक ऋण लिएको रकम नै खर्च भइरहेको छ । यस अवधिमा ३ खर्ब ३८ अर्ब रुपैयाँ खर्च भएको छ भने राजस्व २ खर्ब ४४ अर्ब रुपैयाँ मात्रै उठेको छ । राजस्व लक्ष्यभन्दा करिब ४ प्रतिशत कम उठेको हो । अघिल्लो वर्ष खर्च नभएर सरकारी ढुकुटीमा १ खर्ब २ अर्ब रुपैयाँँ बचतमा थियो । वैदेशिक सहायता साधारणतया पुँजीगत खर्चका लागि लिने गरिएको छ । पुस १ गतेसम्म जम्मा ९ प्रतिशत पुँजीगत खर्च भएको छ । सरकारले खर्च गरिसकेपछि शोधभर्नाका रूपमा विदेशी सहायता आउने गर्छ । हालसम्म करिब १८ अर्ब रुपैयाँ वैदेशिक सहायता आएको छ । बाँकी ९० अर्ब आन्तरिक ऋण लिइएको छ । बजेट पूर्तिका मुख्य चार साधन हुन्छन् । देशभित्र उठ्ने राजस्व, वैदेशिक अनुदान, वैदेशिक ऋण र आन्तरिक ऋण बजेटका मुख्य स्रोत हुन् । दैनिक कार्य सञ्चालनमा जाने चालु खर्चका लागि वैदेशिक सहायता वा आन्तरिक ऋण लिनु जोखिमपूर्ण हुन्छ । तर, संघीयता कार्यान्वयनका क्रममा ठूलो आर्थिक भार परेपछि सरकार आन्तरिक ऋण उठाएर खर्च धान्न बाध्य भएको हो । वैदेशिक ऋण र अनुदान निश्चित शीर्षकमा तोकिएको सर्तबमोजिम खर्च गर्नुपर्ने हुन्छ । त्यसैले दैनिक कार्य सञ्चालनका लागि धमाधम आन्तरिक ऋण उठाउन थालिएको हो । चर्को ब्याजमा आन्तरिक ऋण लिएर दैनिक खर्च धानिरहेको सरकारलाई प्रदेश व्यवस्थापन थप चुनौतीपूर्ण हुनेछ । पाँच महिनामै १ खर्ब ८ अर्ब ८३ करोड उठिसकेकाले अब जम्मा ३६ अर्ब १७ करोड आन्तरिक ऋण उठाउन पाइनेछ । चालु आर्थिक वर्षको बजेटमा १ खर्ब ४५ अर्ब रुपैयाँ आन्तरिक ऋण लिने उल्लेख छ । हालसम्मको रकममध्ये ७२ अर्ब विकास ऋणपत्र र बाँकी ट्रेजरी बिल्सलगायतका उपकरणमार्फत उठाइएको हो । ९१ दिने ट्रेजरी बिल्सको ब्याजदर ६०५ प्रतिशत पुगिसकेको राष्ट्र बैंकको वेबसाइटमा उल्लेख छ । वर्षको सुरुमै ठूलो ऋण उठाउनुपर्नाको कारण भने स्थानीय तहलाई एकमुष्ठ ठूलो रकम दिनुपरेकाले हो । अर्थ मन्त्रालयले गत साउनमै ७५ अर्ब रुपैयाँ स्थानीय तहलाई दिएको थियो । मंसिरमा थप ७५ अर्ब रुपैयाँ निकासा दिएको छ । यसरी स्थानीय तहलाई दिइएको रकम फिर्ता लिन नपाइने संवैधानिक व्यवस्था छ । ती निकायले खर्च नगरे पनि केन्द्रमा तानेर खर्च गर्न पाइँदैन । अब प्रदेश संरचना बनेपछि खर्चको भार थप बढ्नेछ । संवैधानिक व्यवस्थाअनुसार नै करिब १ सय १० जना प्रदेशस्तरमा मन्त्री बन्न सक्नेछन् । प्रदेशतहमै ५ सय ५० जना सांसद हुनेछन् । सांसद भवन मुख्यमन्त्री र प्रदेश प्रमुखको कार्यालय र निवास आवश्यक हुनेछ । कर्मचारी थपिनेछन् । हालका लागि यस वर्षकै बजेटमा प्रत्येक प्रदेशलाई करिब १ अर्ब रुपैयाँ विनियोजन गरिएको छ । यो रकम सुरुवाती कामका लागि भनेर छुटयाइएको हो । तर, उक्त रकमले नपुग्ने देखिइसकिएको छ । प्रदेश र स्थानीय तह सञ्चालनका लागि आगामी ३ वर्षमा कम्तीमा १० खर्ब रुपैयाँ आवश्यक पर्ने देखिएको छ । यसअघि अर्थ मन्त्रालयले ८ खर्ब २० अर्ब आवश्यक पर्ने जनाएको थियो । अर्थ मन्त्रालयका उच्चअधिकारीहरूसमेतको अध्ययनले पछिल्लो समय १० खर्ब आवश्यक पर्ने देखाएको हो ।"
निगमको ६ अर्बको सेयर आउँदै,"काठमाडौं नेपाल आयल निगमले सर्वसाधारणका लागि ६ अर्ब रुपैयाँ बराबरको सेयर जारी गर्ने भएको छ । चुक्ता पुँजी वृद्धिको क्रममा रहेको निगमले सर्वसाधारणबाट उक्त रकम जुटाउन लागेको हो । हाल निगमको चुक्ता पुँजी २९ करोड रुपैयाँ छ । चुक्ता पुँजी वृद्धि गरेर २० अर्ब रुपैयाँ पुर्याइने निगमले जनाएको छ । निगमका अनुसार पुँजी वृद्धिका लागि सेयर जारी गर्ने सम्बन्धमा अर्थ मन्त्रालयमा छलफल भइसकेको छ । वार्षिक साढे खर्ब रुपैयाँको कारोबार गर्ने कम्पनीको चुक्ता पुँजी करोडमा छ, निगमका कार्यबाहक कार्यकारी निर्देशक सुशील भट्टराईले भने, यही क्रममा सर्वसाधारणका लागि ६ अर्ब रुपैयाँ बराबरको सेयर जारी गर्ने तयारीमा छौं । कम्पनी ऐन २०६३ अनुसार सर्वसाधारणका लागि पनि सेयर जारी गर्न लागिएको उनको भनाइ छ । पुँजी वृद्धिका लागि सर्वसाधारणका लागि ६ अर्ब, रणनीतिक साझेदार (संस्थापक) का लागि ३ अर्ब र नेपाल सरकारलाई ११ अर्ब रुपैयाँको सेयर जारी हुनेछ, भट्टराईले भने । निगम कम्पनी ऐन २०२१ अन्तर्गत दर्ता भए पनि चुक्ता पुँजी न्यून छ । अहिले नयाँ ऐन २०६३ जारी भइसकेकाले सोही अवधारणमा जान आवश्यक भएको जनाएको छ । पेट्रोलियम तथा ग्यास कारोबार नियमन आदेश २०६९ अनुसार पेट्रोलियमका लागि कम्पनी सञ्चालन गर्दा चुक्ता पुँजी कम्तीमा १० अर्ब रुपैयाँ हुनुपर्ने उल्लेख थियो । तर, उक्त नियमन आदेश मन्त्रिपरिषद्बाट खारेज भइसकेको छ ।सेयर जारी गर्ने विषयलाई निगमको साधारणसभाले समेत स्वीकृति दिएको छ । साधारणसभाले चुक्ता पुँजी ३० अर्ब रुपैयाँ पुर्याउन अनुमति प्राप्त भएको जनाइएको छ । कम्पनी रजिस्ट्रार कार्यालयले पनि ३० अर्बका लागि स्वीकृति दिएको भट्टराईले बताए । साधारणसभाको अनुमतिपश्चात् महालेखा नियन्त्रक, अर्थ मन्त्रालय र निगमका अधिकारीसहित एउटै कमिटी गठन भएको थियो । उक्त कमिटीले पनि पुँजी वृद्धि गर्नुपर्ने सुझाव दिएको थियो । सोही सुझावका आधारमा अर्थ मन्त्रालयमा छलफल भएको भट्टराईले बताए । कमिटीको सुझाव र कम्पनी रजिस्ट्रारबाट पनि स्वीकृति भएकाले वृद्धिका लागि अर्थमा छलफल गरेका छौं, उनले भने ।निगमको पुँजी २९ करोड २३ लाख ९५ हजार ७ सय रुपैयाँ छ । त्यसमध्ये सबैभन्दा बढी सरकारको ९९४६ प्रतिशत (२९ करोड ८ लाख २० हजार ७ सय रुपैयाँ) सेयर छ । यस्तै नेसनल ट्ेरडिङको ० दशमलव २५६ (७ लाख ५० हजार), राष्ट्रिय बिमा कम्पनीको ० दशमलव १५३ (४ लाख ५० हजार रुपैयाँ), नेपाल बैंकको ० दशमलव ०७७ (२ लाख २५ हजार रुपैयाँ), राष्ट्रिय वाणिज्य बैंकको ० दशमलव ०१५३ (१ लाख ५० हजार रुपैयाँ) सेयर छ ।भट्टराईका अनुसार हाल निगमको मासिक कारोबार १४ अर्ब रुपैयाँभन्दा बढी छ । त्यसमध्ये १० अर्ब भारतीय आयल निगम र ४ अर्ब नेपाल सरकारलाई बुझाउनुपर्छ । तीनमहिने इन्धन भण्डारण नीतिअनुसार भण्डारण बनाउन ५० अर्ब रुपैयाँ लाग्ने निगमको दाबी छ । त्यसमा तेल भर्न थप ६०७० अर्ब रुपैयाँ लाग्ने जनाएको छ ।"
मेगाले विपन्नका लागि ४ अर्ब लगानी गर्ने,काठमाडौं (कास) मेगा बैंक नेपालले विपन्न वर्गका लागि चालु आर्थिक वर्षको अन्त्यसम्ममा ४ अर्ब रुपैयाँ लगानी पुर्याउने बैंककी कायममुकाम प्रमुख कार्यकारी अधिकृत अनुपमा खुञ्जेलीले बताएकी हुन् ।
भारतमा विद्युतीय सामानको भन्सार महसुल बढयो,"नयाँदिल्ली (एजेन्सी) भारत सरकारले घरेलु विद्युतीय उद्योगलाई बढावा दिन र बाहिरबाट आयातित उत्पादनको बिक्री घटाउने उद्देश्यले विद्युतीय उत्पादनहरू टेलिभिजन, मोबाइल फोन, वाटर हिटर र प्रोजेक्टरलगायतको भन्सार महसुलमा वृद्धि गरेको छ । राजस्व विभागअन्तर्गतको केन्द्रीय उत्पादन तथा सीमा शुल्क बोर्ड (सीबीईसी) ले एउटा सूचना जारी गर्दै शुल्क बढाउने निर्णय गरेको भारतीय सञ्चारमाध्यमहरूले जनाएका छन् । सीबीईसीका अनुसार टेलिभिजनमा भन्सार महसुल १० प्रतिशतबाट बढाएर १५ प्रतिशत पुर्याइएको छ । यसैगरी मनिटर र प्रोजेक्टरका लागि भन्सार महसुल १० प्रतिशतबाट २० प्रतिशत पुर्याएको उसले जनाएको छ । मोबाइल फोनमा महसुल १५ प्रतिशत लगाइएको छ । वाटर हिटर, माइक्रोवेभ ओभन र हेयर ड्रेसिङ उपकरणहरूमा २० प्रतिशतसम्म महसुल कायम गरिएको सीबीईसीको सूचनामा उल्लेख छ । यसैगरी इलेक्ट्रोनिक फिलामेन्टमा पनि महसुल वृद्धि गरिएको छ ।भन्सार शुल्क बढेसँगै भारतमा बाहिरबाट आउने विद्युतीय सामानको मूल्य बढ्ने निश्चित छ । यसले जाडोका समयमा उपभोक्ताहरूलाई चर्काे मूल्य तिर्नुपर्ने उपभोक्तावादीहरूको दाबी छ ।"
आरबीबी मर्चेन्टमा भण्डारी,काठमाडौं (कास) राष्ट्रिय वाणिज्य बैंकको सहायक कम्पनी आरबीबी मर्चेन्ट बैंकिङ लिमिटेडको प्रमुख कार्यकारी अधिकृतमा चार वर्षका लागि रमेशकुमार भण्डारी नियुक्त भएका छन् । उनले पुँजी बजारको लगानी तथा जोखिम व्यवस्थापनसम्बन्धी विषयमा विद्यावारिधि गरेको बैंकले जनाएको छ । यसअघि उनी राष्ट्रिय योजना आयोगको सार्वजनिक तथा निजी साझेदारी परियोजनामा परामर्शदाता तथा ग्रोमोर क्यापिटल मार्केट लिमिटेडमा नायब महाप्रबन्धकका रूपमा कार्य गरिसकेका छन् । भण्डारीले आइतबार पदभार ग्रहण गरेको जारी विज्ञप्तिमा उल्लेख छ ।
सिटी एक्सप्रेसद्वारा उपहार प्रदान,"काठमाडौं (कास) सिटी एक्सप्रेस मनी ट्रान्सफरले विजयादशमी, दीपावली तथा छठ पर्वलाई लक्षित गर्दै ल्याएको सिटी एक्सप्रेस उत्सव एक्सप्रेस योजनाका विजेताहरूलाई उपहार प्रदान गरेको छ । विजेताले एक तोला चाँदीका सिक्का, क्याप, टिसर्ट र किरिङ, साप्ताहिक रूपमा एकजना विजेताले ओप्पो मोबाइल र हरेक महिना एकजनाले एलजी रेफ्रिजेरेटर उपहार प्राप्त गरेको जारी विज्ञप्तिमा छ । त्यसैगरी योजनाको अन्त्यमा एकजना विजेतालाई बम्पर उपहारका रूपमा रेनोको क्विड आर एक्सएल कार प्राप्त गरेको कम्पनीले जनाएको छ ।"
बिमा कम्पनीका सीईओको तलब भत्तामा कडाइ,"काठमाडौं बिमा समितिले बिमा कम्पनीका प्रमुख कार्यकारी अधिकृत (सीईओ) को तलबभत्ता तथा अन्य सुविधामा कडाइ गरेको छ । पछिल्लो समयमा बिमा कम्पनीहरूले सीईओलाई मनपरी ढंगले तलब सुविधा दिन थालेपछि समितिले कडाइ गरेको छ । समितिले पुस १ देखि लागू गरेको बिमकको कार्यकारी प्रमुखको तलबभत्ता तथा अन्य सुविधासम्बन्धी मार्गनिर्देशन ०७४ मा उक्त व्यवस्था गरिएको छ । खासगरी नयाँ बिमा कम्पनीहरूले उच्च सुविधा दिएर पुराना बिमा कम्पनी र बैंक तथा वित्तीय संस्थाबाट कर्मचारी तान्न थालेका छन् । यही समयमा समितिले यस्तो व्यवस्था गरेको हो । बिमा क्षेत्रलाई स्वच्छ, प्रतिस्पर्धी र प्रभावकारी बनाउने उद्देश्यले क्षमतामा आधारमा तलब तथा सुविधा निर्धारण हुने व्यवस्था ल्याइएको समितिका अध्यक्ष चिरञ्जीवी चापागाईले बताए । यसअघिको तलबसम्बन्धी मार्गनिर्देशनमा वैधानिक आधार देखिएन, उनले भने, यसकारण इन्सेटिभ बेस्ड तलब निर्धारण व्यवस्था ल्याइएको हो । नेपालको केन्द्रीय बैंकलगायत अन्य राष्ट्रहरूमा पनि इन्सेन्टिभ बेस्ड मा तलब निर्धारण हुने व्यवस्था रहेको उनले जनाए । हाम्रो उद्देश्य बिमा क्षेत्रमा क्षमतावान श्रमशक्ति भित्र्याउनु हो, चापागाईले भने ।नयाँ व्यवस्थाअनुसार बिमा कम्पनीले सीईओलाई तलब, भत्ता तथा अन्य सुविधा दिँदा कुल कर्मचारी खर्च र कुल सम्पत्ति गरी दुइटा मापदण्डलाई आधार बनाउनुपर्नेछ । यो व्यवस्थाअनुसार अब बिमा कम्पनीका सीईओले विगत ३ वर्षको कुल कर्मचारी खर्चको औसत ६ प्रतिशतसम्म मात्र तलब तथा सुविधा लिन सक्नेछन् । अथवा विगत ३ आर्थिक वर्षको औसत कुल सम्पत्तिको क्रमश ०१ प्रतिशत र ०५ प्रतिशतसम्म दिन पाउने व्यवस्था मार्गनिर्देशनमा छ ।पुराना कम्पनीको हकमा यो व्यवस्था लागू हुने भए पनि नयाँ कम्पनीको हकमा समितिले छुट्टै व्यवस्था गरेको छ । नयाँ कम्पनीले एक कार्यकालका लागि सीईओलाई बिमा क्षेत्रमा प्रचलित औसत तलब (इन्डस्ट्री एभरेज) को १ सय ५० प्रतिशतसम्म तलब भत्ता दिन सक्नेछन् । तर, दोस्रो कार्यकालका लागि यो व्यवस्था लागू हुने छैन । बिमकले दर्ता प्रमाणपत्र प्राप्त गरेपछि पहिलोपटक नियुक्त गरेको सीईओलाई पहिलो करार अवधिका लागि सञ्चालक समितिले विशेष कारण जनाई इन्डस्ट्री एभरेज को बढीमा १ सय ५० प्रतिशतसम्म तलबभत्ता कामय गर्न सक्नेछन्, मार्गदर्शनमा उल्लेख छ । यसअघि कम्पनीमा कार्यरत तल्लो तहका कर्मचारीको तलबभन्दा १५ गुणासम्म र साधारणसभाले पारित भएपछि २५ गुणासम्म दिन सकिने व्यवस्था थियो । हाल निर्जीवन बिमा क्षेत्रका सीईओले मासिक औसत २ लाख ९० हजार र जीवन बिमा कम्पनीका सीईओले औसत ३ लाख ७० हजार रुपैयाँ तलब खाँदै आएका छन् । समग्रमा बिमा कम्पनीका सीईओले मासिक न्यूनतम साढे १ लाखदेखि अधिकतम साढे ६ लाख रुपैयाँसम्म तलब खाँदै आएका छन् । हाल नेपालमा १९ वटा जीवन बिमा र १७ वटा निर्जीवन बिमा सञ्चालनमा छन् । नयाँ व्यवस्थाअनुसार बिमा कम्पनीहरूले सीईओलाई निश्चित वार्षिक तलबभत्ताका साथै कार्यसम्पादनमा आधारित आर्थिक सुविधा पनि दिन पाउनेछन् । कार्यसम्पादनमा आधारित आर्थिक सुविधा दिँदा कर्मचारी बोनसबापतको सुविधा बोनस ऐनले तोकेको अधिकतम सीमासम्म, बोनस ऐन, श्रम ऐन वा प्रचलित कानुनको अधीनमा रही उपलब्ध गराइने अन्य सुविधा र खुद नाफा वा अन्डरराइटिङ नाफामा आधारित प्रोत्साहन सुविधा पनि दिन पाइने व्यवस्था छ । तर, यस्तो कार्यसम्पादनमा आधारित सुविधा वार्षिक निश्चित तलब तथा भत्ताको बढीमा ७० प्रतिशतसम्म मात्रै दिनुपर्ने मार्गनिर्देशनमा छ ।मार्गनिर्देशनले सीईओले वार्षिक तलबभत्ताका साथै अन्य सुविधा पाउने बाटो खुला गरेको छ । जसमा सीईओको सावधिक जीबन बिमा, दुर्घटना बिमा र सीईओ र उसको एकाघर परिवारको स्वास्थ्य बिमालगायत विविध सुविधा पाउँछन् । हाल खाइपाई आएको सीईओको हकमा नयाँ व्यवस्था लागू हुने छैन । यस्तै सरकारले नियुक्त गर्ने निकायको हकमा पनि लागू नहुने समितिले स्पष्ट पारेको छ । समस्याग्रस्त घोषणा गरेका कम्पनीहरूले पनि यो मार्गदर्शनका आधारमा सीईओलाई तलबभत्ता दिन बाध्य हुनुपर्ने छैन । विदेशी बिमा कम्पनीका नेपालस्थित शाखाका सीईओको हकमा पनि यो व्यवस्था लागू नहुने समितिले जनाएको छ ।"
चुनावपछि २७ अंक घटयो नेप्से,"काठमाडौं प्रतिनिधि र प्रदेशसभाको चुनाव परिणामले स्थिर सरकार बन्ने स्पष्ट निर्देशन दिए पनि सेयर कारोबार मापक नेप्से परिसूचक बढ्न सकेन । चुनावपछि एक दिनबाहेक सबै कारोबार दिनमा नेप्से घटयो । उक्त अवधिमा नेप्से करिब २७ अंकले तल ओर्लेको छ । मंसिर २० गते १ हजार ५ सय ३६ विन्दुमा रहेको नेप्से आइतबार १ हजार ५ सय ९१४ मा ओर्लेको छ । उक्त अवधिमा एक दिन नेप्से करिब १० अंकले बढेको थियो । त्यसबाहेक सबै कारोबार दिन नेप्से घटेको छ ।प्रतिनिधि र प्रदेशसभा निर्वाचनमा वाम गठबन्धनले अत्यधिक बहुमत ल्याइसकेको छ । यसका आधारमा वाम गठबन्धनबाटै आगामी सरकार बन्ने र त्यो सरकार स्थिर हुने निश्चित छ । स्थिर सरकार बनेपछि लामो समयदेखिको राजनीतिक संक्रमण अन्त्य हुने भएकाले आर्थिक गतिविधिले प्राथमिकता पाउने देखिन्छ । यो सेयर बजार वृद्धिका लागि निकै सकारात्मक पक्ष हो । यस्तो अवस्थामा पनि नेप्से लगातार घटिरहेको छ । वामपन्थी दलहरूले नेतृत्व गरेको सरकार सेयर बजारप्रति सकारात्मक हुँदैन भन्ने सोचाइ लगानीकर्तामा रहेकाले अहिले नेप्से बढ्न नसकेको विज्ञहरू बताउँछन् । वामपन्थी दलबाटै बनेका पछिल्ला दुई अर्थमन्त्रीले सेयर बजारका लागि राम्रो गर्ने प्रयास गरे पनि लगानीकर्ताको पुरानो विश्वास परिवर्तन गराउन नसकेको ती अधिकारीले बताए । जति गरे पनि केही ठूला लगानीकर्ताकै मनमा वामपन्थी सरकार सेयर बजारप्रति उदार हुँदैन भन्ने सोच छ, एक ब्रोकरले भने, अहिले यही सोचाइले काम गरेको होला । मुलुक ठूलो राजनीतिक परिवर्तनको संघारमा रहँदा पनि सेयर बजारमा कुनै प्रभाव नदेखिनु आश्चर्यजनक भएको विश्लेषकहरू बताउँछन् । कतिपय लगानीकर्ताले वामपन्थी सरकारले नियन्त्रणमुखी अर्थ व्यवस्था अपनाउने, विदेशी लगानीलाई नियन्त्रण गर्नेलगायत विचारहरू व्यक्त गर्दै आएका छन् । यसकारण उनीहरूले सेयर बजारमा लगानी बढाउन नचाहेको हुन् । आइतबार नेप्से परिसूचक करिब ११ अंकले घटयो । आइतबारको कारोबारमा सुरुदेखि घटेको बजार सुधारिन सकेन । १ हजार ५ सय २०३८ विन्दुबाट सुरु भएको बजार १ हजार ५ सय ९१४ विन्दुमा ओर्लेर बन्द भयो । उक्त दिन ५१ करोड १२ लाख रुपैयाँ बराबरको सेयर कारोबार भयो । अघिल्लो दिनको तुलनामा कारोबार रकम बढेको हो । करिब ५ हजार २ सय कारोबारबाट १ सय ५८ कम्पनीका ११ लाख ६ हजार ३९ कित्ता सेयर किनबचे भए । नेप्से परिसूचक घटेपछि कुल बजार पुँजीकरण पनि ०७३ प्रतिशतले घटेर १७ खर्ब ५४ अर्ब रुपैयाँ कायम भएको छ । उक्त दिन क वर्गका कम्पनीको कारोबार मापक सेन्सेटिभ परिसूचक ०८० प्रतिशत घटयो । आइतबार होटल, उत्पादन तथा प्रशोधन र अन्य समूहको परिसूचक बढे । बाँकी समूहको परिसूचक घटे । कारोबारमा आएकामध्ये २७ कम्पनीको सेयर मूल्य बढयो, १ सय १६ कम्पनीको सेयर मूल्य घटयो र बाँकी १५ कम्पनीको सेयर मूल्य स्थिर छ ।"
कालीगण्डकीमा उत्पादन घटयो,"स्याङ्जा कालीगण्डकी नदीमा जलस्तर घटेपछि कालीगण्डकी ए आयोजनाको विद्युत् उत्पादन घटेको छ । आयोजनाले १ सय ४४ मेगावाट उत्पादन दिँदै आएकामा यतिबेला दैनिक ८० मेगावाटमा झरेको जनाएको छ । पानी घटेपछि उत्पादन पनि कम हुँदै गएको आयोजना प्रमुख राजेश पाण्डेले बताए । हिउँदमा सधैं यस्तै हो, वर्षाजस्तो फुल फेजको प्रोडक्सन हुँदैन, उनले भने, कालीगण्डकीका सहायक नदी, मूल सबैमा पानी घटेकाले असर पर्नु स्वाभाविक छ । वर्षायाममा तीन टर्बाइनबाट विद्युत् उत्पादन गरिन्छ । हिउँदमा भने एउटा मात्र टर्बाइन प्रयोगमा हुने उनले बताए । वाटर लेबल दिनदिनै घटेको छ, उनले भने, गएका वर्षभन्दा योपल्ट नदिको बहाव निकै घटेको छ । बिहानबेलुकी पानी सञ्चित गरी फुल फेजमा नै विद्युत् उत्पादनको प्रयास भए पनि दिउँसोको उत्पादन ८० मेगावाटमा झरेको उनले बताए । यसपटक गत असोज अन्तिमदेखि नै कालीगण्डकी नदीको जलस्तर क्रमिक रूपमा घटदै आएको हो । यस्तै गल्याङ नगरपालिकामा पर्ने आँधीखोला जलविद्युत् आयोजनामा पनि पानीको संकट देखिएको छ । आँधीखोलामा जलस्तर घटेसँगै ९ मेगावाटको आयोजनाको उत्पादन ७ मेगावाटमा झरेको छ ।"
ईपीएल आजबाट सुरु,"शक्ति गौचनकप्तान, पोखरा राइनोजभाग्य नै भन्नुपर्छ हाम्रा विदेशी खेलाडी पनि समयमै आइदिए । त्यसले गर्दा हाम्रो नेपाली खेलाडीले उनीहरूसँग अभ्यास गर्न पनि पाए । छोटो समयमै टिमको फर्मेसन गर्न पायौं । प्रतियोगितामा सुरुआत कस्तो हुन्छ र प्रतियोगिता दौरान कस्तो लय समात्छौं त्यसमा टिमको प्रदर्शन भर पर्छ । पोखराको टिम भएर पोखरामै हाम्रो अभ्यास भयो । विकेट त्यस्तो स्तरीय नभए पनि हाम्रो अभ्यास राम्रो भएको छ ।"
भारतलाई लगातार आठौं सिरिज,अस्ट्ेरलिया सिरिज जित नजिकपर्थ अस्ट्ेरलिया आइतबार इंग्ल्यान्डविरुद्ध एसेज तेस्रो टेस्टमा जितको नजिक पुगेको छ । अस्ट्ेरलियाले आफ्नो पहिलो इनिङ्स नौ विकेट गुमाएर ६ सय ६२ रनमा टुंग्याएपछि इंग्ल्यान्ड २ सय ५९ रनले पछाडि परेको थियो । त्यसयता इंग्ल्यान्डले आफ्नो दोस्रो इनिङ्स सुरु गर्दै चार विकेट गुमाएर १ सय ३२ रनको स्थितिमा छ । वर्षाका कारण खेल निर्धारित समयभन्दा अगाडि नै टुंगेको थियो । इंग्ल्यान्डका लागि डेविड मिलान २८ र जोनी बियरस्ट १४ रन बनाएर खेलिरहेका छन् । इंग्ल्यान्ड अझै १ सय २७ रनले पछाडि छ । पाँच टेस्टको सिरिजमा अस्ट्ेरलियालाई २० को अग्रता प्राप्त छ । वाका मैदानमा भइरहेको अन्तिम एसेज टेस्टमा इंग्ल्यान्डलाई हारबाट जोगिन गाह्रो हुनेछ । तर उसको सहयोगमा वर्षाले भने महत्त्वपूर्ण भूमिका खेल्न सक्नेछ । सिरिजमा कायम रहन इंग्ल्यान्डलाई वर्षाले साथ दिन सक्नेछ । अन्तिम दिन भारी वर्षाको अनुमान गरिएको छ । तर यो लन्च सेसन अगाडि मात्र समस्याका रूपमा रहने अनुमान गरिएको छ । पाहुना टिमको दोस्रो इनिङ्स खराव सुरुआतको सिकार बनेको थियो ।
विराटनगरमा हङकङका स्टार,"काठमाडौं (कास) नेपाली राष्ट्रिय टोलीका कप्तान पारस खड्काको नेतृत्वमा रहेको विराटनगर वारियर्सले हङकङका स्टार ब्याट्सम्यानद्वय अनुस्मन रथ र बाबर हायातलाई टोलीमा समेटेको छ । गत महिना सम्पन्न विश्व क्रिकेट लिग च्याम्पियनसिपको शीर्ष तीन ब्याट्सम्यानमध्येका यी दुई खेलाडीले विराटनगरबाट खेल्ने भएका हुन् । रथ टोलीमा सामेल भइसकेका छन् भने हङकङका कप्तान हायात सोमबार राजधानी आइपुग्नेछन् । टोलीले तेस्रो विदेशी खेलाडीको टुंगो भने केही दिनमा लगाउने कप्तान पारसले बताए ।आइतबार एक कार्यक्रमबीच विराटनगरले जर्सी अनावरणसँगै आफ्नो टोलीको घोषणा गर्यो । यसबीचमा ट्यालेन्ट हन्टमार्फत छनोट गरिएका खेलाडीको नाम पनि सार्वजनिक भएको छ । टोलीले ट्यालेन्ट हन्टबापत चार खेलाडी छनोट गरेकामा राजन मगर नेपाली यू१६ राष्ट्रिय टोलीमा समेटिँदै एसीसी यू१६ इस्टर्न रिजन प्रतियोगितामा विजयी भएका थिए । कप्तान खड्काले टोलीमा बलर चाहिएका कारण लेफ्ट आर्म स्पिनर दीपेश कँडेल समेटिएको जानकारी गराए ।कप्तान खड्काले युवा जोसले भरिपूर्ण टोलीले उपाधिका लागि मैदानमा उत्रने बताए । पछिल्लो सिजन विशाल वारियर्सबाट खेल्दा वर्षा बाधक बनेको थियो । यसपटक हाम्रो टोली निकै राम्रो बनेको छ । तर मैदानमा प्रमाणित नगर्दासम्म कागजमा बलियो हुनुले केही अर्थ राख्दैन । हाम्रो प्राविधिक टोलीले पनि निकै मिहिनेत गरेको छ । सबैको मिहिनेतको फल राम्रो हुने अपेक्षा गरेको छु, उनले भने ।विराटनगरमा कप्तान खड्का र दीपेशसँगै उपकप्तान वसन्त रेग्मी, करण केसी, अभिनाश कर्ण, प्रनित थापा मगर, आसिफ शेख, पुष्प थापा, अनिलकुमार साह, सुमित महर्जन, आकाश विष्ट र रामनरेश गिरी रहेका छन् । टोलीको प्रशिक्षकमा महेश रिजाल र सहायक प्रशिक्षकमा शंकर राना छन् । टोली व्यवस्थापकमा रौनक मल्ल र फिजियोथेरापिस्टमा दिनेश भट्ट छन् ।टोलीको मालिक विशाल अग्रवाल र सहमालिक अनुज अग्रवाल छन् । सहमालिक अनुजले विराटनगर वारियर्स लामो यात्रा तय गर्न मैदान उत्रिएको बताए । हामीले क्रिकेट विकासका लागि यसमा हात हालेका हौं । यस प्रतियोगिताको समापनपश्चात पनि हामी टोलीसँगै रहेर विभिन्न कार्यक्रम सञ्चालन गर्नेछौं । हाम्रा खेलाडीहरू मैदानमा विराटनगर सहरको प्रतिनिधित्व गरिरहेका हुनेछन् । हामीले आफ्नो ठाउँलाई क्रिकेटको सहर बनाउन विभिन्न योजना ल्याउने जमर्को गरेका छौं, उनले भने । टोलीको मुख्य प्रायोजकमा एनआईसी एसिया बैंक रहेको छ भने स्निकर्स र हाइलाइफ सुज सहप्रायोजक छन् ।"
नेपाल अपराजित च्याम्पियन,"नेपालको सुरुआत राम्रो रहेन । ओपनरद्वय कुशल मल्ल र राजन मगर क्रमश: शून्य र ३ रनमा आउट भए । सुवास ऐर २२ र तृतराज दास १९ रनमा आउट हुँदा नेपाल १६ ओभरमा ६६४ को स्थितिमा पुगेको थियो । रीतको स्थानमा नेपालको कप्तानी गरिरहेका विशालले अर्धशतक बनाउँदै नेपाली इनिङ्स उकासेका थिए । उनले सुनील भण्डारी (१५) सँग पाँचौं विकेटमा ४२ रन जोडे । म्यान अफ द म्याच विशालले ७९ बल खेली ४ चौका र १ छक्का प्रहार गरी ६३ रन बनाए । नारायणले २३ बलमा नटआउट ४६ रन जोडेपछि नेपालले अन्तिम ८ ओभरमा ७५ रन जोडेको थियो । उनले ५ चौका र १ छक्का प्रहार गरे । प्रतिश जीसी ६ बलमा १० रन बनाई नटआउट रहे । सिंगापुरका इशान सावनीले २ विकेट लिए । साइहर्ष विनुगोपालले ३१ रन बनाए पनि सिंगापुरले नेपाललाई चुनौती दिन सकेन । अर्नाभ वाधवा २१, राउल शर्मा १५ र इशान १२ रनमा आउट भए । नेपालका सूर्य तामाङ र अजयकुमार लुनियाले ३३ विकेट लिए । सूर्यले ७ ओभरमा १ मेडन राख्दै २० र अजयले ५ ओभरमा १६ रन खर्चे । नारायण र कुशलले ११ विकेट लिए । नेपालका तृतराज दास उत्कृष्ट ब्याट्सम्यानमा चुनिए । उनले प्रतियोगितामा १ सय ६२ रन बनाएका थिए ।"
अटो जिमखाना हुने,"काठमाडौं (कास) नेपाल अटोमोबाइल एसोसिएसनअन्तर्गतको मोटर स्पोर्ट्स क्लबले पहिलोपटक नेपालमा अटो जिमखाना च्याम्पियनसिप गर्ने भएको छ । आगामी पुस १५ गते काभ्रेको धुलिखेलस्थित हिमालयन मोटरल्यान्ड रेसिङ सर्किटमा च्याम्पियनसिप हुने भएको हो । क्लबले यसअघि रेसमान्डू, रेस नारीलगायतको बाइक रेसिङ प्रतियोगिता गर्दै आएको थियो । अटो जिमखाना प्रतियोगितामा प्रतिस्पर्धीले कोन र डिभाइडर प्रयोग गरेर बनाएको ७ सय मिटरको ट्रयाकमा रेस गर्नुपर्नेछ । सबैभन्दा छिटो समयमा रेस पूरा गर्ने विजेता घोषित हुनेछ । यद्यपि खेलको दौरान कोन र डिभाइडरमा छोएमा पेनाल्टी लाग्ने प्रावधान पनि रहेको छ । च्याम्पियनसिपका लागि मुख्य प्रायोजक फक्सवागनले १५ लाख बराबरको आर्थिक सहयोग र प्रतियोगिता दौरान आवश्यक प्राविधिक सहयोग गरेको पूजा इन्टरनेसनलका प्रमुख कार्यकरी अधिकृत विवेक बिजुक्छेले जानकारी दिए । प्रतियोगितामा उत्कृष्ट स्थान हासिल गर्ने खेलाडीले अर्को वर्ष इन्डोनेसियामा हुने एसियन अटो जिमखाना च्याम्पियनसिपमा नेपालको प्रतिनिधित्व गर्नेछ ।"
त्रिवेणी कप पुसमा,लमजुङ (कास) त्रिवेणी कप फुटबलको २६ औं संस्करण पुस १२ देखि हुने भएको छ । बेंसीसहरको सहजी खेलमैदानमा हुने उक्त प्रतियोगिताका लागि तयारी थालिएको आइतबार आयोजक त्रिवेणी युवा क्लबले जनाएको हो ।प्रतियोगिताको विजेता र उपविजेता टिमले क्रमश: ३ लाख र १ लाख ५० हजार रुपैयाँ पाउनेछन् । सेमिफाइनल पुग्ने टिमलाई ५०५० हजार रुपैयाँ दिइने आयोजक क्लबका अध्यक्ष छविन्द्रजंग गुरुङले बताए ।
हामसिकले गरे म्याराडोनाको बराबरी,"मिलान (एएफपी) मारेक हामसिकले नेपोलीका लागि सर्वाधिक गोलकर्ताको कीर्तिमानका लागि डिएगो म्याराडोनाको बराबरी गरेपछि नेपोलीले शनिबार टुरिनोलाई ३१ ले हरायो र त्यही दिन इन्टर मिलानले बेहोरेको हारको भरपूर फाइदा उठायो । इन्टरको हारले नेपोली शीर्ष स्थानमा पनि उक्लेको छ । इन्टर भने युडिनेजीको हातबाट सानसिरोमा ३१ ले पराजित रह्यो । हामसिकले नेपोलीका लागि तेस्रो गोल गरे र सबै खाले प्रतियोगितामा गरेको गोल संख्यालाई १ सय १५ मा पुर्याए । यस सिजन इन्टरले बेहोरेको पहिलो हारयता नेपोली ४२ अंकसहित पहिलो स्थानमा रह्यो । यो इन्टरमाथि दुई अंकको अग्रता हो र मिलान क्लब दोस्रो स्थानमा झरेको छ । मिडफिल्डरका रूपमा १ सय १५ गोल गर्नु निकै राम्रो जस्तो लाग्छ, स्लोभाकियाका खेलाडीले भने । नेपोली यसअघि युभेन्ट्ससँग १० ले पराजित रहेको थियो । आजको जित र प्रदर्शनमा सबै खुसी छौं, हामसिकले थपे । चौथो स्थानको रोमा अर्को खेलमा कागलिरीलाई १० ले हराउन सफल रह्यो । इंग्ल्यान्डलन्डन म्यानचेस्टर सिटीले इंग्लिस प्रिमियर लिगमा शनिबार राति टोटेनहममाथि ४१ को जित निकाल्दै शीर्षस्थानमा लगातार १६ औं जित निकालेको छ । यता आर्सनलले भने मेसुट ओजिलको आकर्षक गोल मदतले न्युकासललाई १० ले पन्छायो । सिटीको जितमा इल्काय गुनडोगनले गोलको खाता खोलेयता केभिन डे ब्रुनले एक तथा रहिम स्टर्लिङले दुई गोल थपे । यस जितपछि सिटी दोस्रो स्थानमा रहेको म्यानचेस्टर युनाइटेडभन्दा १४ अंकले अगाडि छ । स्पेनम्याड्रिड एटलेटिको म्याड्रिडले भ्यालेन्सियालाई उछिन्दै शनिबार स्पेनी ला लिगको दोस्रो स्थानमा उक्लेको छ । एटलेटिकोको नयाँ मैदानमा फर्नान्डो टोरेसले गरेको पहिलो गोलमा उसले एलाभेसलाई १० ले पन्छायो । भ्यालेन्सिया भने आइबरसँग २१ ले पराजित रह्यो । पछिल्ला तीन खेलमा भ्यालेन्सियाको यो दोस्रो हार हो । यससँगै भ्यालेन्सिया शीर्षस्थानमा रहेको बार्सिलोनासँग पाँच अंकको दूरीमा रह्यो । एटलेटिको यस सिजन लिगमा अपराजित रहेको छ ।"
