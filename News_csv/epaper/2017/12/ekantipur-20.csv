शीर्षक,विवरण
एकल संक्रमणीय कि बहुमतीय ? सिट बढाउने आआफ्नै दाउ,संविधान के भन्छ ? प्रतिनिधिसभा सदस्य चयन मिश्रित निर्वाचन प्रणाली (प्रत्यक्षको ६० र समानुपातिकको ४० प्रतिशत) बाट हुने व्यवस्था रहेको संविधानमा राष्ट्रिय सभाको निर्वाचनबारे प्रस्ट उल्लेख छैन । संविधानको धारा ८६ मा प्रदेशसभाका सदस्यहरू र स्थानीय तहका प्रमुखउपप्रमुख सदस्य रहेको निर्वाचकमण्डलले संघीय कानुनबमोजिम राष्ट्रिय सभाका सदस्यहरू चुन्ने उल्लेख छ ।
राष्ट्रपतिलाई सरकारको आग्रह अध्यादेश स्वीकृत होस्,"काठमाडौं सरकारका प्रवक्ता एवं सञ्चारमन्त्री मोहनबहादुर बस्नेतले राष्ट्रिय सभा सदस्य निर्वाचनसम्बन्धी अध्यादेश स्वीकृत गरेर सत्ता हस्तान्तरण प्रक्रियालाई सहज बनाइदिन राष्ट्रपतिसमक्ष आग्रह गरेका छन् । समसामयिक राजनीतिक विषयमा सरकारका धारणा सार्वजनिक गर्न मंगलबार आयोजित पत्रकार सम्मेलनमा प्रवक्ता बस्नेतले चुनावी नतिजा सार्वजनिक हुने क्रमसँगै केही राजनीतिक कोणबाट असान्दर्भिक अभिव्यक्ति, अनर्गल र मनोगत दुष्प्रचारको थालनी भएकोमा सरकारको गम्भीर ध्यानाकर्षण भएको बताए । सरकारले राष्ट्रिय सभा निर्वाचन ऐन मस्यौदा गरी विधेयकका रूपमा व्यवस्थापिका संसद्समक्ष पेस गरेको तर राजनीतिक दलहरू सहमत हुन नसक्दा पारित हुन नसकेको उनले बताए । यसलाई अत्यावश्यक ऐन मानी सरकारले अध्यादेशबाट जारी गरेर भए पनि निर्धारित समयमै निर्वाचन सम्पन्न गराउने विकल्प रोज्यो । उक्त अध्यादेश राष्ट्रपतिसमक्ष सरकारले दुई महिनाअघि पेस गरेको थियो । राष्ट्रपतिजस्तो सम्मानित संस्थालाई समेत यस क्रममा दलीय अनुकूलतामा प्रयोग गर्ने दुष्प्रयासको आभास हुन थालेको छ, बस्नेतले भने । राष्ट्रपतिबाट अध्यादेश स्वीकृत भए छिटोछरितो कार्यसम्पादनसहित सत्ता हस्तान्तरण प्रक्रिया सहज हुने उल्लेख गर्दै उनले त्यसैअनुरूप उक्त कार्यको सहजीकरणका लागि सरकारले अपेक्षा राखेको बताए ।"
रसुवागढी पुगेर ओलीले भनेयहीँबाट रेल गुड्छ,"रसुवा चीनबाट नेपालमा रेल भित्र्याउने योजनालाई उच्च महत्त्व दिएका एमाले अध्यक्ष केपी ओली आफू सरकारप्रमुख भएपछि त्यही विषयलाई प्राथमिकता दिने सन्देश प्रवाह गर्न मंगलबार रसुवागढी नाका पुगेका छन् ।प्रतिनिधिसभा र प्रदेशसभा निर्वाचनमा करिब दुई तिहाइ सिट जितेको वाम गठबन्धनका तर्फबाट चाँडै सरकारको नेतृत्व गर्ने तयारीमा रहेका ओलीले आफ्नो प्राथमिकता सूचीको पहिलो नम्बरमा नेपालमा रेल भित्र्याउने योजनालाई राखेका छन् । मंगलबार नेपाल र चीन जोड्ने मितेरी पुल आएका ओलीसहितका एमाले नेताहरूले रेल आउने बाटो र रसुवागढी नाकाको अवस्थाबारे जानकारी लिए । अबको केही वर्षमा रसुवागढी नाकाबाट रेलको बाटो निर्माण हुन्छ, अध्यक्ष ओलीले भने, रसुवागढीकाठमाडौं, पोखरालुम्बिनीसम्म जोडिने रेलमार्ग जतिसक्दो छिटो निर्माण गरिन्छ । निर्माणाधीन गल्छीत्रिशूलीवेत्रावतीमैलुङ रसुवागढी दुई लेन सडकलाई चार लेनको बनाउने घोषणा पनि उनले गरे । हेलिकप्टर चढेर मंगलबार दिउँसो लाङटाङ हुँदै रसुवागढी पुगेका ओलीसँगै एमालेका नीति र योजना निर्माणमा निर्णायक भूमिका राख्ने प्रभावशाली नेताहरू महासचिव ईश्वर पोखरेल, उपमहासचिव विष्णु पौडेल, पूर्वसभामुख सुवास नेम्बाङ र स्थायी समिति सदस्य शंकर पोखरेल पनि नाका भ्रमणमा आएका थिए ।रसुवामा एमालेले प्रतिनिधिसभा र प्रदेशसभा दुवैमा चुनावमा जितेन । जिल्लामा मंगलबार एमाले पार्टीको कुनै कार्यक्रम थिएन । तर एमालेका प्रभावशाली नेताहरू राजधानीका राजनीतिक काम थाती राखेर मंगलबार नाका भ्रमणमा पुगे । त्यसैले यो भ्रमण आफ्नोप्राथमिकता केमा हुनेछ भन्ने रणनीतिक सन्देश दिनका लागि भएको आकलन गरिएको छ । वाम गठबन्धनले चुनावी घोषणापत्रमै यो विषयलाई मुख्य प्राथमिकतामा राखेको छ ।चीनले तिब्बतको सिगात्से हुँदै केरुङसम्म रेल ल्याउने योजना अघि बढाइरहेको छ । चिनियाँ रेल केरुङ आइसक्दा त्यही नाकाबाट काठमाडौं हुँदै लुम्बिनीसम्म ल्याउने गरी योजना अघि बढाउने सोच नेपाली पक्षको छ । चुनावताका चिनियाँ रेलको नेपालमा सम्भावनाबारे अध्ययन गर्न चिनियाँ टोली यता आएको थियो । टोलीले पोखरा, लुम्बिनी, रसुवालगायतको भ्रमण गरी नेपालमा रेल ल्याउन सकिने प्रारम्भिक टिप्पणीसमेत गरेको थियो । नाका भ्रमण गरे पनि एमाले नेताहरूले चिनियाँ पक्षका कर्मचारी र अधिकारीलाई भने भेटेनन् । रसुवागढी नाका अवलोकनपछि ओली रसुवाको गोसाइँकुण्ड गाउँपालिका२ को टिमुरे बजारमा आयोजित कार्यक्रममा सहभागी भए । उनले रसुवागढीलाई अन्तर्राट्रिय नाकाका रूपमा विस्तार गरिने बताए । नयाँ सरकार छिट्टै बन्दै छ, त्यसैको सन्दर्भमा रसुवागढी आएका हौं, उनले भने, चीनले पनि यो नाकालाई अन्तर्राष्ट्रिय नाकाका रूपमा घोषणा गरिसकेको छ । भूकम्पका कारण सिन्धुपाल्चोकको तातोपानी नाका पूर्ण रूपमा बन्द भएपछि यो नाका सञ्चालनमा आएको हो । अध्यक्ष ओलीले आफू प्रधानमन्त्री हुँदा चीनको बन्दरगाह नेपालले प्रयोग गर्ने सम्झौता गरेको उल्लेख गर्दै अब त्यसको सदुपयोग हुने बताए । उक्त सम्झौतामा चीनको बन्दरगाहको प्रयोग र बन्दरगाहसम्म जाने सडक प्रयोग गर्ने उल्लेख छ । भारतले नेपालमा नाकाबन्दी लगाइरहेका बेला ओलीले चीनसँग त्यस्तो सम्झौता गरी भारत मात्र नभई अन्यत्रको बाटो पनि प्रयोग गर्न सक्ने विकल्प खुला गरेका थिए । ओलीले रसुवागढी भन्सारलाई स्तरोन्नति गर्ने र मानसरोवर जाने पर्यटकलाई यही नाका हुँदै जाने व्यवस्था मिलाउनेसमेत बताए । ओलीले गल्छीत्रिशूलीवेत्रावतीमैलुङ सम्पन्न भएपछि अहिलेको सडकमार्गभन्दा पारिबाट थप दुई लेनको अर्को सडक निर्माण गरिने जानकारी दिए । रसुवागढी नाका जानुअघि ओली भूकम्पले क्षतिग्रस्त लाडटाङ गएका थिए । त्यहाँ उनले तत्काल पुनर्निर्माणको काम अघि बढाउने र राहत नपाएकालाई चाँडै दिन पहल गर्ने प्रतिबद्धता जनाए । रसुवालाई पर्यटन, जलविद्युत् र जडिबुटीको माध्यमबाट विकास र समृद्ध बनाउने उल्लेख गर्दै रसुवामा जलविद्युत्को अपार सम्भावना रहेकाले निर्माणाधीन जलविद्युत् आयोजना छिटो सम्पन्न गर्न पहल गर्ने वचन दिए । रसुवागढी नाकामा एकीकृत भवन निर्माणलाई गति दिन आफूले कानुनी अड्चन फुकाउन पहल गर्ने पनि ओलीले आश्वासन दिए । टिमुरे र स्याफ्रुबेसीका स्थानीय तथा गोसाइँकुण्ड गाउँपालिकाले रसुवागढी नाकालाई पहिलो प्राथमिकतामा राखेर व्यवस्थित गर्नेलगायत मागसहितको ज्ञापनपत्र बुझाएका थिए ।"
सहयोगसँगै सहकार्य र लगानी,"काठमाडौं(कास) अमेरिकी राजदूत अलैना बी टेप्लिट्जले बलियो लोकतन्त्र, शान्ति, मानव अधिकार, शिक्षा र विकासका क्षेत्रमा अमेरिकाले नेपाललाई लगातार सहयोग गर्ने बताएकी छन् । लोकतान्त्रिक व्यवस्था मजबुत पार्न तथा शान्ति र समृद्धिका पक्षमा सहयोग जारी रहने भन्दै राजदूतले सहयोगसँगै सहकार्य र लगानीतर्फ पनि दुवै मुलुकको ध्यान जानुपर्ने सुझाइन् ।दौंत्य सम्बन्ध स्थापनाको ७० वर्ष पुगेको अवसरमा काठमाडौंस्थित अमेरिकी दूतावासले आयोजना गरेको नेपालअमेरिका दुईपक्षीय सम्बन्ध : आगामी ७० वर्ष र अगाडि विषयक अन्तक्र्रियामा राजदूतले त्यस्तो धारणा राखेकी हुन् । नेपालको राजनीतिक स्थायित्व, सामाजिकआर्थिक विकास, शिक्षा, स्वास्थ्य र गरिबी निवारणका लागि सहयोग गर्ने अमेरिकी नीति रहेको स्पष्ट पार्दै अलैनाले भनिन्, नेपाल र अमेरिकी युवाबीच थप सहकार्यका लागि हामी कार्यरत छौं । निजी क्षेत्रका व्यापारीहरूलाई दुईपक्षीय सहकार्यमा जोड गरिएको छ । युवा उद्यमीको विकास पनि हाम्रो सहकार्यमा पर्छ ।गत अप्रिल २५ मा दुईपक्षीय सम्बन्ध ७० वर्ष प्रवेश गरेको हो । दुईपक्षीय सम्बन्ध ७० वर्ष पुगेको दिनदेखि नै दूतावास, फुलब्राइट कमिसन र युसेफ नेपालको संलग्नतामा विविध कार्यक्रम हँुदै आएको छ । मंगलबार राजधानीमा भएको अन्तक्र्रिया पनि त्यही शृंखलाअन्तर्गत हो । पछिल्लो समय अमेरिकाले नेपालको पुनर्निर्माण क्षेत्रमा पनि सहयोग गरिरहेको राजदूतले बताइन् । अब लगानीलाई बढी महत्त्व दिन आवश्यक छ, उनले भनिन्, यो दुईतर्फी हुन्छ ।नेपाल र अमेरिकाबीच लगानी सम्झौता भई त्यसमा काम भइरहेको जनाउँदै उनले थपिन्, अमेरिकाले नेपालको पूर्वाधार विकासका लागि ५ सय मिलियन अमेरिकी डलर सहयोग गर्दै विद्युत् प्रसारण लाइन र सडक संरचना सुधारमा काम गर्दैछ । यो नेपालको इतिहासमै एकैपल्ट आएको पहिलो र सबैभन्दा ठूलो दुईपक्षीय सहयोग हो । मिलेनियम च्यालेन्ज कोअपरेसनको कम्प्याक्ट कार्यक्रम हो । अमेरिकी सरकारले एमसीसीमार्फत यस्तो सहयोग गर्दै आएकोमा नेपाल पनि छानिएको हो । यो सहयोग रकमअन्तर्गतका परियोजना आगामी ५ वर्षभित्र सम्पन्न गर्नुपर्नेछ ।नेपाल र अमेरिकाबीचको व्यापार सन्तोषजनक नदेखिए पनि नेपालमा अमेरिकाबाट कृषिजन्य सामग्री, मेडिकल तथा मेसिनरी सामग्री आयात हुने गरेको छ भने अमेरिकमा गलैंचा, तयारी पोसाक, हस्तकला र हातले बन्ने गहना जाने गरेको छ । सन् १९४७ को अप्रिल २५ मा नेपाल र अमेरिकाबीच कूटनीतिक सम्बन्ध स्थापना भएदेखि नै दुईपक्षीय सम्बन्धमा धेरै कार्य हुँदै आएका छन् ।अमेरिकाका लागि नेपालका पूर्वराजदूत शंकर शर्माले दुई देशबीचको सम्बन्ध सुमधुर र सुझबुझपूर्ण रहेको बताए । अमेरिकीहरू नेपालीलाई धेरै माया गर्ने र सहकार्य गर्न रुचाउने भएकाले पनि नेपालमा अमेरिकी सद्भाव रहेको उनले जनाए । अमेरिकामा नेपाली डायस्पोरा बढदो रहेको भन्दै उनीहरू बलिया हुने र पछि लगानी भित्र्याउनसमेत उपयोगी हुने धारणा शर्माको छ । कार्यक्रममा पूर्वराजदूतहरू तथा अमेरिकी सहयोगमा उच्च शिक्षा हासिल गरेर फर्केका युवाहरूको सहभागिता थियो ।"
भन्सारले रोक्यो सुगन्धित तेल,"काठमाडौं (कास) नेपालबाट युरोप र खाडीका विभिन्न देशमा निकासी हुँदै आएको बहुमूल्य जडिबुटीजन्य प्रशोधित सुगन्धित तेल (वनस्पतिजन्य तेल) निकासी रोकिएको छ । वनस्पति विभागबाट परीक्षण गरी सम्बन्धित उद्योगकम्पनीका नाममा सिफारिसपत्रका आधारमा भन्सार कार्यालयहरूले निकासी दिँदै आएकामा गत महिनादेखि रोक लगाइएको हो । विभागको सिफारिसपत्रका आधारमा मुलुकभरका भन्सार कार्यालयले प्रशोधित सुगन्धित तेल वर्षौंदेखि युरोप र खाडी मुलुकमा निकासी दिँदै आएका थिए । गत महिनादेखि भने भन्सार कार्यालयले कम्पनी र उद्योगका नाममा नभई सम्बन्धित भन्सार कार्यालयलाई नै सम्बोधन गरिएको सिफारिसपत्र भएमात्र निकासी दिन सकिने नयाँ सर्त तेस्र्याएको हो । यसरी रोक लगाउँदा करोडौं मूल्यका तेल अलपत्र परेको नेपाल हब्र्स तथा हर्बल उत्पादक संघका अध्यक्ष गोविन्द घिमिरेले बताए । नयाँ नियम खडा गरेर भन्सार कार्यालयहरूले दु:ख दिएका छन्, घिमिरेले सोमबार कान्तिपुरसित भने, जसले गर्दा करोडौं मूल्यका सुगन्धित तेल भन्सारमा अलपत्र परेको छ । नेपालबाट वार्षिक १ अर्ब ३० करोड रुपैयाँका सुगन्धित तेल विदेश निकासी हुने गरेको छ । धेरैजसो युरोपेली मुलुक, चीन र भारतमा निकासी हुने गरेको छ । नेपालबाट जंगलका २० प्रजातिका र रोपिएका वनस्पतिबाट तेल उत्पादन गरी विदेश निकासी गर्ने गरिएको छ । सरोकारवाला निकायहरूसँग छलफल नगरी एक्कासि निकासी रोकिएपछि व्यवसायीहरूले वाणिज्य मन्त्रालय र भन्सार विभागसँग त्यसको कारण माग गरेका छन् । वनस्पति विभागका महानिर्देशक सञ्जीव राईले सुगन्धित तेलको सिफारिसपत्र कम्पनीउद्योगका नाममा बाहेक भन्सार कार्यालयलाई सम्बोधन गरेर दिन नसकिने बताए । भन्सार कार्यालयहरूलाई सम्बोधन गरी पत्र लेख्न सकिँदैन, मिल्दैन, महानिर्देशक राईले भने, भन्सारलाई पत्र लेख्न निर्देशिका, नियमावली र कार्यविधिले पनि दिँदैन । उनले सामान परीक्षण गरी वर्षांैदेखि सम्बन्धित कम्पनीकै नाममा सिफारिस दिने गरिएको र अहिले पनि त्यसै गर्ने गरिएकामा भन्सारले निकासी रोक्नुका कारण आफूले नबुझेको बताए । भन्सार विभागका सूचना अधिकारी शिव भण्डारीले पछिल्ला दिनमा विमानस्थलस्थित भन्सार कार्यालयमा ससाना विषयमा पनि अड्चन र विघ्न बाधा आउने गरेको स्विकारे । त्यहाँ केही न केही समस्या हुन सक्छन्, भण्डारीले भने, विस्तृत बुझेर जानकारी गराउनेछु ।"
अव्यवस्थित बसोबास बढ्यो,"तारकेश्वरमा योजना सम्झौताकाठमाडौं (कास) तारकेश्वर नगरपालिकाका वडामा योजना सम्झौता हुने क्रममा छन् । वडा नं ३ का वडाध्यक्ष मनोहरि तिवारीले आर्थिक वर्ष २०७४७५ को बजेटबाट योजना तथा कार्यक्रममा योजना सम्झौता भइरहेको बताए । तिवारीले भने, गत वर्षको बजेटले विभिन्न विकास निर्माणका कामहरू गर्यौं । यस वर्षको रकमले विद्यालयका लागि रकम निकासाजस्ता कार्य मात्र भएका छन््, कार्यको सुरुआत हुने क्रममा छ । गत वर्षको बजेटबाट तीनपिप्लेदेखि चोगाउँसम्मको सडक निर्माण, अन्य ग्रामीण सडक स्तरोन्नति, तारकेश्वर खानेपानी ट्यांकी निर्माणजस्ता काम भएका छन् । वडा नं ९ का वडाध्यक्ष बलराम सिटौला पनि पुराना योजना तथा कार्यक्रमलाई निरन्तरता दिने कार्य भए पनि यस वर्षको बजेट खर्चेर कुनै काम नभएको बताउँछन् । उपत्यका विकास प्राधिकरणबाट प्राप्त रकमले खोलामा मेसिनरी वाल लगाउने, बाटो ढलान गर्नेजस्ता काम भएको छ, सिटौलाले थपे, यो आर्थिक वर्षका धेरै योजना सम्झौता भएको छैन ।११ नं वडाध्यक्ष बिन्दा बुढाथोकीले योजना सम्झौता गर्न आउने सूचना जारी गरेको र अब सम्झौता हुने बताइन् । यो वर्षको बजेटबाट वडामा महिलाका लागि कार्यक्रम गर्ने अन्तिम चरणमा रहेको जनाइन् । पहिलेको बजेटबाट सोलार बत्ती हाल्ने, हीरापुरतिर सडक ढलान, नेपालटारदेखि शेषमतीसम्म पिच गरेका छौं, बुढाथोकीले भनिन् । महिलालक्षित कार्यक्रमलाई प्राथमिकता दिने ८ नं वडाध्यक्ष मनोजकुमार घिमिरेले बताए । सिलाई र ब्युटिसियनको तालिम दिने विषयमा छलफल भइरहेको उनले जनाए । गत वर्षको बजेटबाट शान्ति टोलको सडक, नागेश्वर मार्ग निर्माण सम्पन्न भइसकेको र वनदेवी मार्गको सम्झौता भइसकेको उनले बताए । धेरैजसो सडक निर्माणका कामलाई नै प्राथमिकता दिएका छौं, घिमिरेले थपे, यस वर्ष वडाका भित्री सडकको स्तरोन्नति र ढलान गर्नेछौं ।"
मृगौलापीडित ढिलो पुग्छन् अस्पताल,"काठमाडौं पिसाबमा फिज देखिन थालेको लामो समयपछि थिमीका न्हुच्छे श्रेष्ठ वीर अस्पताल पुगे । परीक्षणपछि दुवै मृगौला फेल भएको रिपोर्ट निस्कियो । प्रेसर बढिरहन्थ्यो, यसकै कारण पिसाबमा फिँज आएको भन्ठानें, मृगौला कामै नलाग्ने पो भैसकेछ, उनले भने । हाल उनी वीर अस्पतालमा साताको दुईपटक मृगौलाको डायलेसिल गराइरहेका छन् ।स्वास्थ्यमा कुनै गम्भीर असर नदेखिएसम्म अस्पताल नपुग्ने प्रवृत्तिलाई आम मानिन्छ । मृगौला रोगीमा यो समस्या झन् बढी भएको त्रिवि शिक्षण अस्पतालकी मृगौला विशेषज्ञ डा दिव्या सिंह बताउँछिन् । यो रोगको खासै गम्भीर लक्षण हुँदैन, सानातिना लक्षणलाई बिरामीले वास्तै गर्दैनन्, उनले भनिन्, हामीकहाँ बिरामीको मृगौला फेल भइसकेको अवस्थामा आइपुग्छन् । विश्व स्वास्थ संगठनको तथ्यांकअनुसार नेपालमा प्रतिदस हजारमध्ये एक जनाको मृगौला फेल हुन्छ । नेपालमा बर्सेनि तीन हजार व्यक्तिको मृगौला फेल हुने संगठनको तथ्यांक छ । मृगौला फेल भएका बिरामीमध्ये ९० प्रतिशतले दुईतीन महिनामै ज्यान गुमाउने गरेको मृगौला रोग विशेषज्ञ पुकारचन्द्र श्रेष्ठ बताउँछन् । उनी भन्छन्, सामान्य लक्षण देखापर्नासाथ उपचार गराउने हो भने मृगौला बचाउन सकिन्छ, अधिकांश बिरामी अन्तिम अवस्थामा मात्रै अस्पताल आइपुग्छन् ।सरकारले अहिले मृगौला बिरामीका लागि डायलेसिस नि:शुल्क गर्ने व्यवस्था गरेको छ । पहिले एकपटक डायलेसिस गर्दा २५ सय रुपैयाँ लाग्थ्यो । नि:शुल्क उपचारबारे थाहा नपाउँदा निजी अस्पतालमा चर्को मूल्य तिरेर उपचार गराउने प्रवृत्ति पनि घट्न सकेको छैन । यस्ता बिरामी महँगो औषधिको कारण पनि उत्तिकै पीडित छन् । कति त औषधि खर्च जुटाउन नसकेर अस्पताल वरपर माग्न बसेका देखिन्छन् । मृगौला रोग विशेषज्ञ ऋषिकुमार काफ्ले भन्छन्, बिरामीको मासिक खर्च २० देखि ३० हजारसम्म हुन्छ, गरिब विपन्नले धान्नै सक्दैनन्, कति उपचारै छाडेर बस्छन् । सरकारले मृगौला प्रत्यारोपण सेवा पनि नि:शुल्क गरेको छ । डा श्रेष्ठ भन्छन्, नि:शुल्क प्रत्यारोपणबारे चेतना बढ्न पनि सकेको छैन, उपचार नपाएरभन्दा चेतनाको अभावका कारण मृगौला रोगी ज्यान गुमाइरहेका छन् । सरकारले मृगौला प्रत्यारोपण सेवा नि:शुल्क घोषणा गरेपछि भने वैशाखयता डेढ सय बिरामी यसबाट लाभान्वित भएका छन् । नि:शुल्क मृगौला प्रत्यारोपण सेवाका लागि सरकारले नेपालभर तीनवटा सरकारी अस्पताललाई केन्द्र तोकेको छ (वीर अस्पताल, मानव अंग प्रत्यारोपण केन्द्र भक्तपुर, महाराजगन्जस्थित त्रिवि शिक्षण अस्पताल (टिचिङ) । मृगौला प्रत्यारोपणका लागि सरकारले केन्द्रलाई एक जना बिरामी बराबर ४ लाख ५० हजार दिन्छ । बिरामी र मृगौला दान गर्ने व्यक्तिलाई भने प्रत्यारोपणपछि औषधि उपचारका लागि थप डेढ लाख रुपैयाँ पनि सरकारले दिने गरेको छ । स्वास्थ्य सेवा विभागको व्यवस्थापन महाशाखाका उपस्वास्थ्य प्रशासक डा रामराज पन्थी भन्छन्, लक्षित वर्गले भन्दा, हुनेखानेले नै यो सेवाको उपभोग गरिरहेका छन्, विपन्नलाई थाहै छैन ।मधुमेह, उच्च रक्तचाप, पत्थरी रोगका बिरामी बढी मृगौला फेल हुने जोखिममा भएको डा दिव्या सिंह बताउँछिन्, परिवारका सदस्यमध्ये कसैको यस्तो समस्या भए आफू पनि सजग हुनुपर्छ, यो वशांणुगत रोग हो ।"
नियमावलीबिनै क्रसरलाई अनुमति,"ललितपुर गोदावरी नगरपालिकाले खानी तथा क्रसर सञ्चालकको आर्थिक प्रलोभनमा परी लेले, नल्लु, छम्पी र डुकुछाप क्षेत्रका ३ वटा खानी तथा १५ क्रसर उद्योगलाई सञ्चालन अनुमति दिएको छ । नगरपालिका सञ्चालन नियमावली र कार्यविधि नै नआईकन भूकम्पले पुनर्निर्माण गर्न निर्माण सामग्री अभावको कारण देखाई स्थानीय सरकार सञ्चालन ऐन २०७४ मा टेकेर अनुमति दिएको हो ।गोदावरी नगरपालिकाका मेयर गजेन्द्र महर्जनले स्थानीय सरकार सञ्चालन ऐन २०७४ मा व्यवस्था भएअनुसार खनिज पदार्थको उत्खनन गर्ने उद्योगको दर्ता र सञ्चालन अनुमति दिने अधिकार भएको तर्क गरे । गोदावरी नगरपालिकाको मुख्य आम्दानीको स्रोत भनेकै खानी तथा क्रसर उद्योग हुन्, उनले भने, दर्ता भएका खानी तथा क्रसर उद्योगहरू पुस मसान्तसम्म मात्र सञ्चालन गर्न पाइन्छ ।उनका अनुसार स्थानीय शासन ऐन २०७४ को परिच्छेद३ दफा ११ (२) को घ मा व्यवस्था भएअनुसार स्थानीय कर, सेवा शुल्क तथा दस्तुरअन्तर्गत ढुंगा, गिट्टी, बालुवा, माटो, काठदउरा, जराजुरी, स्लेट, खरीढुंगा आदि प्राकृतिक एवं खनिजजन्य वस्तुको बिक्री तथा निकासी शुल्क सञ्कलन गर्ने अधिकार स्थानीय तहलाई छ । मेयर महर्जनका अनुसार सोही दफाको प मा जलाधार, वन्यजन्तु, खानी तथा खनिज पदार्थको संरक्षणअन्तर्गत ढुंगा, गिट्टी, बालुवा, नुनजस्ता खानीजन्य वस्तुको सर्वेक्षण, उत्खनन तथा उपयोगको दर्ता, अनुमति, नवीकरण, खारेजी र व्यवस्थान गर्ने अधिकार पनि नगरपालिकालाई छ ।तर ऐनमा व्यवस्था भए पनि नियमावली तथा कार्यविधि बनिनसकेको अवस्थामा तत्काल उक्त ऐन लागू नहुने स्थानीय विकास मन्त्रालयका प्रवक्ता रुद्रसिंह तामाङ भन्छन्, एक वर्षपछाडि मात्र स्थानीय शासन ऐन लागू हुन्छ । उनले खानीसम्बन्धी पहिलाको ऐन संशोधन नहुन्जेलसम्म नगरपालिकाले खानी तथा क्रसर उद्यागको दर्तासमेत गर्न नमिल्ने बताए । मापदण्डविपरीत अनुमति दिइएका खानीहरूमा मधुकर डोटेलको निराकार ढुंगा रोडा उद्योग, कमलबहादुर भण्डारीको विनायक एग्रिगेट र निरोजगोविन्द्र श्रेष्ठको सजिलो ढुंगा रोडा उद्योग छन् । क्रसर उद्योगमा केपी रोडा ढुंगा उद्योग, कुमार कंक्रिट, बंगलामुखी, बेस, क्वालिटी, गुणसा, बीबी, वज्रबाराही, सांग्रिला, शक्ति स्टोन, मनकामना, कान्तिपुर, छम्पीमाई, पर्वत र सजिलो ढुंगा रोडा उद्योग छन् ।गोदावरीले खानी तथा क्रसर उद्योग सञ्चालन अनुमति दिनुपूर्व खानी विभाग र घरेलु तथा साना उद्योग कार्यालय ललितपुरमा पनि जानकारी गराएको छैन । स्थानीय जनप्रतिनिघि आउनुअघि खानीसम्बन्धी सम्पूर्ण अधिकार जिल्ला विकास समिति (जिविस) र क्रसर उद्योगको हर्कमा दर्ता, नवीकरण तथा खारेजी साना तथा घरेलु उद्योग कार्यालय ललितपुरलाई अधिकार थियो । अहिले खानी सञ्चालन गर्न अनुमति दिने अधिकार स्थानीय तहमा आए तापनि कसरी गर्ने भन्नेबारे नियमावली र कार्यविधि आएको छैन । नगरपालिकामा खानी दर्ता गर्न प्रारम्भिक वातावरणीय परीक्षण रिपोर्टलगायत प्राविधिक जाँच गर्नुपर्छ । उक्त रिपोर्ट विभागबाट स्वीकृतिसमेत गराउनुपर्छ ।प्राविधिक काम गर्न प्रत्येक स्थानीय तहमा प्राविधिक शाखा रहने व्यवस्था भए पनि गोदावरीमा भइसकेको अवस्था छैन । खानी विभागका प्रवक्ता कृष्णदेव झा भन्छन््, गोदावरीमा प्राविधिक शाखा नै खडा भइनसकेको अवस्थामा कसरी खानी दर्ता भयो ? उनले केन्द्र, प्रदेश र स्थानीय तहको साझा अधिकारमा पर्ने खानी पनि रहेको बताए । गोदावरीले खानी स्वीकृति दर्ता गर्न विभागलाई कुनै जानकारी गराएको जस्तो लाग्दैन, उनले भने ।ललितपुर महानगरपालिका उद्योग विकास शाखा (साविकको घरेलु तथा साना उद्योग कार्यालय ललितपुर) का उद्योग अधिकृत मधुकरकुमार शाहका अनुसार क्रसर उद्योगसम्बन्धी सम्पूर्ण काम उद्योग विकास शाखाले हेर्छ । गोदावरी नगरपालिकामा उद्योगको शाखा खडा भइसकेको छैन, उनले भने, क्रसर दर्ता गर्नेबारेमा कार्यालयलाई पनि आधिकरिक जानकारी छैन । उनका अनुसार सरकारले २०७३ देखिन क्रसर उद्योग सञ्चालन बन्द गरेको छ । गोदावरीमा दर्ता भएका क्रसर उद्योगहरू कम्पनी रजिस्ट्रारको कार्यालयमा अध्यावधि छन् । कम्पनीमा नवीकरण भएपछि घरेलु कार्यालयमा गरिराख्नु आवश्यक नरहेको दाबी गोदावरी नगरपालिकाका कार्यकारी अधिकृत टेकराज पन्थीको छ । कम्पनीमा दर्ता भइसकेपछि घरेलुमा खारेज गरेपुग्छ, उनले दाबी गरे । कम्पनी रजिस्ट्रारको कार्यालयले भने कम्पनीमा दर्ता तथा अध्यावधि भएर मात्र खानी तथा क्रसर उद्योगले पूर्णता नपाउने बताए । सहायक रजिस्ट्रार खेमराज खत्रीका अनुसार अनिवार्य रूपमा अन्य निकायको कानुन पनि खानी तथा क्रसर सञ्चालकले पालना गर्नुपर्छ ।सेटिङमा खानी तथा क्रसर सञ्चालन भइरहेकाले सबै चुप लागेको आरोप छ । लेले क्षेत्रमा सञ्चालित अवैध खानी तथा क्रसर उद्योगहरूबाट उत्पादित ढुंगा तथा गिट्टी बोक्ने ट्रिपरहरू चापागाउँ प्रहरी वृत्तअगाडि नै भएर निर्बाध चलेरहेका छन् । प्रहरीले तिनलाई देख्दैन । अवैध खानी र क्रसर उद्योगहरू टीकाभैरव प्रहरी चौकीबाट ५ सय मिटरको दूरीमा छन् । प्रमुख जिल्ला अधिकारी महादेव पन्थीले खानी तथा क्रसर उद्योग सञ्चालन गर्नेबारेमा गोदावरी नगरपालिकाबाट पत्र प्राप्त भएको बताए । पत्रमा कानुनबमोजिम गर्ने भनी उल्लेख छ, उनले भने, सबै प्रक्रिया पुर्याएर मात्र अनुमति दिनू भनेका छौं ।"
र्यापिड रेस्पोन्स टिम सम्मेलन,"काठमाडौं (कास) इपिडिमियोलजी तथा रोग नियन्त्रण महाशाखाको आयोजनामा र्यापिड रेस्पोन्स टिम को दुईदिने राष्ट्रिय सम्मेलन मंगलबार सुरु भएको छ । पहिलोपटक आयोजित सम्मेलनमा ७५ जिल्लाका जनस्वास्थ्य प्रमुख, र्यापिड रिस्पोन्स टिमका मुख्य व्यक्ति, मेडिकल कलेजका प्राध्यापक, मुख्य अस्पतालहरू, स्वास्थ्य मन्त्रालयलगायतका विभिन्न विज्ञहरू गरी करिब दुई सय ५० जनाको सहभागिता छ । सम्मेलनमा देशभरका विज्ञहरूबीच रोग एक्कासि रोग फैलिँदा समयमै जानकारी, अनुसन्धान, प्रतिक्रियाबारे छलफल गरिनेछ ।"
स्नातकमा उद्यम विकास कोर्स,काठमाडौं (कास) पोखरा विश्वविद्यालयअन्तर्गत स्नातक तहमा उद्यम विकास विषय पठनपाठन हुने भएको छ । त्यस निम्ति उद्योग मन्त्रालय र पोखरा विश्वविद्यालयबीच सम्झौता भएको छ । मन्त्रालयका सहसचिव प्रदीपकुमार कोइराला र विश्वविद्यालयका डिन प्राध्यापक इन्द्रप्रसाद तिवारीले मंगलबार सम्झौतापत्रमा हस्ताक्षर गरे । सम्झौतासँगै विश्वविद्यालयले प्राविधिक समिति गठन गरी उद्यमशीलता विकास तथा गरिबी निवारण विषयको पाठ्यक्रम निर्माण गर्ने र सम्बन्धनप्राप्त क्याम्पसलाई अध्यापन अनुमति प्रदान गर्ने विज्ञप्तिमा जनाइएको छ । उक्त पाठ्यक्रम निर्माणका निम्ति मन्त्रालयको लघु उद्यम विकास कार्यक्रम र विश्वविद्यालयले संयुक्त रूपमा बेहोर्नेछन् ।
कहाँ बन्ला राजधानी ?,"विराटनगर राजधानीको आश्वासन देखाउँदै चुनाव जितेका प्रदेशसभा सांसदलाई यति बेला त्यही मुद्दा फलामको चिउरा बनेको छ । प्रदेश १ को राजधानी माग गर्दै विभिन्न स्थानमा आन्दोलन भएपछि विजयको माला गलाबाट निकाल्न नपाउँदै सांसद स्वयं आन्दोलनमा लाग्न बाध्य छन् ।मोरङ, सुनसरी र धनकुटामा प्रतिनिधि तथा प्रदेससभा सदस्यका उम्मेदवारले प्रादेशिक राजधानीलाई आफ्नो प्रमुख चुनावी मुद्दा बनाएका थिए । सहरी क्षेत्रमा मतदाता बढी भएकाले यो मुद्दा बिकाउ समेत बन्यो । हो हिजो हामीले भोट माग्दा प्रादेशिक राजधानी विराटनगर बनाउँछौं भनेका थियौं, मोरङ क्षेत्र ६ को प्रदेशसभा ख बाट विजयी केदार कार्कीले भने, अहिले त्यही माग पूरा गराउन काठमाडौंमा कहिले प्रधानमन्त्री त कहिले माओवादी र एमाले अध्यक्ष निवास धाइरहेको छु । विराटनगर महानगरपालिकाका मेयर भीम पराजुलीलाई लगेर कार्की काठमाडौं पुगेका हुन् । उनले प्रदेशको अस्थायी राजधानी विराटनगर बनाउने अभियान थालेको बताए । कांग्रेस केन्द्रीय सदस्य अमृत अर्यालको अभियान पनि त्यही छ ।धनकुटाका दुवै क्षेत्रका प्रदेशसभा सदस्य पनि काठमाडौंमै छन् । विजय जुलुस मनाउँदामनाउँदै राजधानी पुगेका उनीहरूको एक मात्र उद्देश्य हो, धनकुटालाई अस्थायी राजधानी घोषणा गराउनु । हाम्रो त पहिलो अग्निपरीक्षा जनताले यसैमा गर्ने भए, धनकुटाको प्रदेश क बाट विजयी निरन राईले भने, जिल्लामा जनता आन्दोलन गरिरहेका छन् । हामी काठमाडौंमा नेता र मन्त्रीको निवास धाइरहेका छौं । राजधानी घोषणा गराएर मात्र फर्कने उनले बताए । मतदातालाई धन्यवादसमेत दिइसकेका थिएनौं । जनता सडकमा उत्रिए । गलाको माला फुकालेर हामी यता आयौं, उनले भने । उनको साथमा प्रतिनिधिसभा सदस्यमा विजयी राजेन्द्र राई र प्रदेश ख बाट विजयी इन्द्रमणि पराजुली पनि छन् ।राजधानी माग गर्दै विराटनगर, मोरङको गोठगाउँ, इटहरी, धरान र धनकुटामा आन्दोलन सुरु भएको छ । आन्दोलनमा प्रदेशसभा सदस्य सहभागी हुने र राजधानीका पक्षमा चर्का भाषण गरिरहेका छन् । मोरङ क्षेत्र ४ को प्रदेश क बाट विजयी जिवन घिमिरे, मोरङ ६ ख का कार्की र मोरङ ५ क मा विजयी जयराम यादवले मोरङका प्रमुख जिल्ला अधिकारी रामप्रसाद आचार्यमार्फत प्रधानमन्त्रीलाई ज्ञापनपत्र बुझाउँदै विराटनगर राजधानी बनाउन माग गरेका छन् । घिमिरे एमाले, कार्की कांग्रेस र यादव संघीय समाजवादी फोरमका नेता समेत हुन् । सरकारले अस्थायी राजधानी तोक्न ढिलो गर्दा अन्योल बढेको मोरङ क्षेत्र ४ को प्रदेशसभा सदस्य घिमिरेले बताए । सबैतिर आन्दोलन सुरु भएको छ । सबैले हिजो भोट माग्दा यसलाई मुद्दा बनाएका छौं, उनले भने, त्यसले सबै लागि पर्नु स्वाभाविक हो । सरकारले जति ढिलो गर्यो उति समस्या बल्झने उनको भनाइ छ । विराटनगरको विकल्प छैन, उनले भने, ठूला नेताले पहुँच देखाउन आफ्नो क्षेत्रमा लग्ने प्रयास गरे दुर्भाग्य हुन्छ ।सरकारले अस्थायी राजधानी नतोक्दा भर्खर निर्वाचित भएका प्रदेशसभा सांसदलाई यही मुद्दाले व्यस्त बनाइरहेको छ । सरकारले विराटनगर, सुनसरी र धनकुटामा प्रदेश १ को राजधानीका लागि भौतिक संरचनाको अध्ययन गरिसकेको छ । यी तीनवटै जिल्लाको सरकारी कार्यालयको भौतिक अवस्था सहरी विकास कार्यालयमार्फत अध्ययन गरिएको थियो । सुनसरी २ ख का प्रदेश सांसद राजीव कोइराला पनि इटहरीलाई राजधानी बनाउन लागिपरेको बताउँछन् । मतदातालाई धन्यवाद दिन जाँदा पनि राजधानीकै कुरा गरिरहेका छन्, उनले भने, केन्द्रदेखि जिल्लास्तरसम्म लागिपरेका छौं । सरकारले अस्थायी राजधानी घोषणा गर्न ढिलाइ गर्दा प्रदेशसभाका सांसदहरू समेत अन्योलमा छन् ।"
सुरक्षा योजना बनाउँदै प्रहरी,"नेपालगन्ज प्रदेश ५ प्रहरी कार्यालयका अधिकारी प्रदेश सुरक्षा योजनाको तयारीमा जुटेका छन् । उनीहरू प्रदेश प्रमुख, प्रदेश मन्त्रिपरिषद् तथा प्रदेशसभा सुरक्षा व्यवस्थापनको तयारीमा जुटेका हुन् । अधिकारीहरूले सुरक्षासम्बन्धी ७ कार्यलाई प्राथमिकतामा राखेर काम थालेको बताए । प्रदेश प्रमुखसँगै मुख्यमन्त्री, मन्त्री, सभामुख, उपसभामुख, कार्यालय, संसद भवन, निवासहरूको सुरक्षाका लागि विभागसँग जनशक्ति माग गरिएको छ । प्रदेश सरकारका लागि चाहिने सुरक्षा जनशक्ति अभाव भएपछि विभागसँग माग गरिएको हो । प्रदेश प्रमुख, मुख्यमन्त्री, मन्त्रीको सुरक्षा र कार्यालय सुरक्षाका लागि जनशक्ति आवश्यक भएको हो । प्रदेश सरकार गठनअगावै जनशक्ति व्यवस्थापनका लागि प्रहरी प्रधान कार्यालयमा जानकारी पठाएका छौं, ५ नम्बर प्रदेश प्रहरी प्रमुख एआईजी मधु पुडासैनीले भने, यो प्रदेशका लागि छुट्टै एउटा प्रहरी गण माग गरेका छौं । गणमा करिब १ हजार ५ सय प्रहरी हुन्छन् । प्रदेश प्रमुख र मन्त्रीको सुरक्षाका लागि सशस्त्र प्रहरी र नेपाली सेना पनि परिचालन हुनेछन् ।मन्त्रीका लागि (पीएसओ) खटिनेछन् । प्रदेश सरकारअन्तर्गतका सरकारी कार्यालय र मन्त्री निवासमा पनि सुरक्षाकर्मीहरू परिचालन हुनेछन् । सातै प्रदेश सरकारका लागि करिब २५ हजार जनशक्ति आवश्यक पर्ने जनाइएको छ । प्रतिनिधि र प्रदेशसभा चुनावमा म्यादीसहित करिब २५ हजार प्रहरी परिचालन गरिएका थिए । एआईजी पुडासैनीले प्रदेशस्तरीय विशिष्ट व्यक्तिहरूको सुरक्षा व्यवस्था, नयाँ आपराधिक प्रवृत्ति, कालोबजारी, ग्यासपेट्रोलियम पदार्थको अव्यवस्थित भण्डारण, संगठित अपराध तथा गुण्डागर्दी, साइबर क्राइमलगायत चुनौती देखिएको जनाए । प्रदेश स्तरीय विशिष्ट व्यक्तिहरूको सुरक्षा नयाँ अभ्यास हो । त्यसको व्यवस्थापनको तयारीमा छौं, उनले भने, विशिष्ट व्यक्तिहरूको सुरक्षा चुस्तदुरुस्त बनाउँछौं । त्यस्तै प्रदेश सरकार गठनसँगै प्रभावकारी प्रहरी सेवा प्रवाहका लागि तयारी भइरहेको छ ।"
रानीपोखरीको मौलिकता जोगाऊ,"राजधानी उपत्यकाको अति व्यस्त क्षेत्रमा रहेको पुरातात्त्विक सम्पदा रानीपोखरीभित्र भौतिक संरचना निर्माणका क्रममा काठमाडौं महानगरपालिकाले गरिरहेको हेलचेक््रयाइँ निन्दनीय छ । परम्परागत निर्माण सामग्री प्रयोग गरेर रानीपोखरीको मौलिकता जोगाउनुपर्नेमा महानगरले कंक्रिट प्रयोग गरेर पोखरी छेउमा पर्खाल निर्माण गरिरहेको छ । महानगरको यो कार्यबाट पुरातात्त्विक मापदण्ड त मिचिन्छ नै स्थानीय समुदायको भावना पनि कदर हुँदैन । स्थानीय सरकारका रूपमा रहेका महानगर रानीपोखरीको पुरातात्त्विक महत्त्वलाई भन्दा पनि आफ्नो जिम्मामा रहेको निर्माण कार्य कसरी सहज र कम खर्चमा सकिन्छ भन्नेमा मात्र केन्द्रित हुनु विडम्बनापूर्ण पनि छ । २०६२ वैशाखको भूकम्पले रानीपोखरीभित्र रहेको बालगोपालेश्वर मन्दिर र अन्य संरचनामा क्षति गरेपछि पुनर्निर्माण गर्नुपर्ने अवस्था आएको हो । साढे तीन सय वर्षपहिले निर्मित रानीपोखरी पुरातात्त्विक सम्पदा हो । महानगरपालिकाकै कारण रानीपोखरी पुनर्निर्माण ढिलाइ भएको छ । काठमाडौं महानगरपालिकाले पुनर्निर्माण २०७३ वैशाखमा सुरु गरेको थियो । तर कंक्रिट प्रयोग गरिएपछि स्थानीयले विरोध गरेका थिए । कंक्रिटको प्रयोग रोक्न संयुक्त राष्ट्रसंघीय शैक्षिक, वैज्ञानिक र सांस्कृतिक संगठन (युनेस्को) ले समेत महानगर र पुरातत्त्व विभागलाई पत्र लेखेको थियो । पुरातत्त्व विभागले मापदण्डअनुसार बनाउन निर्देशन दिँदा महानगरले आफूसँग त्यसका लागि जनशक्ति र सामग्री नभएको जवाफ दिएको थियो । महानगरले बनाउन नसक्ने भएपछि पोखरीभित्रको बालगोपालेश्वर मन्दिर पुनर्निर्माण पुरातत्त्व विभाग आफैंले गर्दैछ भने पोखरी र बाहिरी भागको निर्माणको जिम्मा महानगरलाई छ । पुनर्निर्माण सुरु हुँदा महानगर कर्मचारीका भरमा सञ्चालित थियो भने अहिले निर्वाचनबाट चुनिएका जनप्रतिनिधि बहाल छन् । स्थानीय समुदायको भावना कदर गर्दै आफ्नो क्षेत्रमा रहेको धार्मिकसांस्कृतिक दृष्टिले समेत महत्त्वपूर्ण प्राचीन सम्पदाको मौलिकता जोगाउन जनप्रतिनिधिको ध्यान नपुग्नु उदेकलाग्दो छ । चार दशकअघि पुनर्निर्माण गर्दा कंक्रिट प्रयोग भएकाले अहिले त्यहीअनुसार आधुनिक निर्माण सामग्री प्रयोग गरेको महानगरको भनाइ छ । तर पहिले गलत प्रक्रिया अपनाइयो भन्दैमा त्यसैलाई निरन्तरता दिने कि गल्ती सच्याउने ? स्थानीय बासिन्दा पनि रानीपोखरीको मौलिकता मास्न नहुने पक्षमा छन् । प्राचीन स्मारक संरक्षण ऐनले इतिहास, कला, विज्ञान, वास्तुकला वा स्थापत्यकलाको दृष्टिले महत्त्वपूर्ण सय वर्ष नाघेका मन्दिर, स्मारक, घर, देवालय, मठ, गुम्बा, विहार, स्तूप आदिलाई प्राचीन स्मारक मानेको छ । यस्ता सम्पदा जोगाउनुपर्छ । ऐनअनुसार प्राचीन स्मारक तथा पुरातात्त्विक स्थल मर्मत गर्न आवश्यक परे पुरातत्त्व विभागको अनुमति लिनुपर्छ । यसको आशय पुरानो स्वरूप नबिग्रियोस् भन्ने हो । अध्ययन, अनुसन्धानका दृष्टिले समेत महत्त्वपूर्ण यस्ता सम्पदा जोगाइराख्नु राज्यको दायित्व हो । प्राचीन सम्पदा रानीपोखरीका विषयमा महानगरका मेयर विद्यासुन्दर शाक्यको पुराना कुरा मात्रै भनेर हुँदैन, जे बन्दै जान्छ, त्यही संस्कृति हुन्छ, बाउबाजेले जे गरेका थिए त्यही गर्छु भनेर हुँदैन भन्ने अभिव्यक्ति पनि गैरजिम्मेवारपूर्ण छ । यसले मेयरमै पुरातात्त्विक सम्पदाको महत्त्वबारे बुझाइको समस्या रहेको देखाउँछ । अर्को पुरातात्त्विक सम्पदा बागदरबार भत्काउने महानगरको जोडबलले पनि त्यही पुष्टि गर्छ । यस्ता प्राचीन संरचनाहरू मुलुककै सम्पत्ति हुन् । रानीपोखरीको विभिन्न समुदायसँग भावनात्मक सम्बन्धसमेत छ । रानीपोखरीभित्रको यमलेश्वर महादेवको मन्दिर भाइटीकाको दिनमा मात्रै खुल्छ र त्यस दिन भाइटीका लगाइन्छ । तराईमधेसमा मात्र मनाउने गरिएको छठ पर्व पनि रानीपोखरीमा केही वर्षयता धुमधामसँग मनाउने गरिएको थियो जसले पहाडी समुदायलाई समेत जोडेको थियो । रानीपोखरी उपत्यकाको प्राचीन सभ्यतासँग समेत सम्बन्धित छ । त्यसैले रानीपोखरीलाई आर्थिक लाभका दृष्टिले मात्र हेरिनु हुन्न । पोखरीभित्रको बालगोपालेश्वर मन्दिरलाई मात्र पुरातात्त्विक सम्पदा ठान्नु गलत छ । रानीपोखरीका सबै संरचना पुरातात्त्विक मापदण्डअनुसार पुनर्निर्माण गर्नुपर्छ । महानगरपालिकाले कंक्रिट प्रयोगको गलत कार्य तत्काल रोक्नुपर्छ र खर्चिलो भए पनि प्राचीन सामग्री प्रयोग गरेरै काम अघि बढाउनुपर्छ । रानीपोखरीमा संरचना पुनर्निर्माण कार्यसमेत सुस्त देखिन्छ । त्यहाँ हुने भाइटीका, छठ पर्व जस्ता सांस्कृतिक कार्य ठप्प रहेकाले समेत रानीपोखरीको पुनर्निर्माण जतिसक्दो छिटो सक्न अत्यावश्यक छ ।"
कांग्रेस नेतालाई प्रश्न,"चुनावपछि सारा कांग्रेसी नेता र कार्यकर्ता मुखमा दही जमाएझैँ वाणीविहीन भएको मौनतालाई तोड्दै नेता अर्जुननरसिंह केसीको निर्वाचनपछिको कांग्रेस पढ्न पाउँदा खुसी छायो । यसले नेपाली कांग्रेसका कार्यकर्ताहरूको भावनालाई धेरै हदसम्म मुखरित गरेको पनि छ । तर लेखक पार्टीभित्रको प्रभावशाली हस्ती भएर पनि हालैको चुनावमा पार्टीलाई दयनीय हालतमा पुर्याउने पार्टी सभापति शेरबहादुर देउवालाई लेखद्वारा पदबाट राजीनामा दिने कुरा किन उठाउन सक्नुभएन ? जबकि यो लाखौं कार्यकर्ताको माग र समयको आवश्यकता हो । विगतमा उहाँले कांग्रेस पार्टी फोर्नुभएको सन्दर्भ अझै हराएको छैन । सत्तामा बसेर पार्टीको बदनाम हुने, जनता आक्रोशित हुने र कार्यकर्ता लज्जित हुने काम उहाँले बारबार गर्नुभएकै हो । हाम्रो मैथिलीमा एउटा कहावत छ कि कर्म खराब भयो भने भाग्य भाग्छ । चुनाव परिणाम त्यसैको फल हो । पार्टी फोर्ने र फेर्ने दुबै लोकतन्त्रको विकासका बाधक हुन् । यस्तो चरित्रहरू भएको ठाउँमा लोकतन्त्र वरदानका रूपमा आएको अभिशापजस्तो हुनेरहेछ ।नेता अर्जुनलाई अर्को प्रश्न छ, उहाँले अहिलेका जल्दाबल्दा समस्यालाई समेट्नु त भएको छ, तर खुलस्त भन्नुभएको छैन । यसमा डर वा मोलाहिजाको पुट देखिन्छ । हामी उहाँजस्तो नेताबाट खुलस्त वाणी सुन्न चाहन्छौँ । यो संविधानको संशोधन मधेसीहरूको आधिकारिक आवाज हो, तर उहाँजस्तो मधेसप्रेमी नेताले पनि यस विषयमा मौनता साँध्नु खेदको कुरा हो । संविधानबारे त हामीले भनिरहेका छौँ, बाँस बना बाँसुरी, बाँसुरी निकला बेसुरा ।प्राप्त चुनावी परिणामले यो बताइसकेको छ कि अब वाम गठबन्धनले सरकार बनाउँछ । परन्तु सरकार बन्नुभन्दा पहिले नै देशविदेशका अग्रणी र प्रभावशाली सञ्चार माध्यमले ढोलनगरा बजाइसके कि नेपालमा चीनपरस्त सरकार बन्न लाग्दैछ । हामी चीनमैत्री सरकार बन्ने कुरालाई स्वागत गर्छौँ । किनकि नेपालको खुला सीमा भएको अर्को छिमेकी मित्रराष्ट्र भारत छ भने उत्तरमा मित्रराष्ट्र चीन छ । चीनमैत्री सरकार बनोस् भन्नुको मतलब वाम गठबन्धनको सरकार चीनपरस्त सरकार हुनुपर्छ भनेको होइन । उसले नेपालको भूराजनीतिक परिस्थिति र आवश्यकताका आधारमा विदेश सम्बन्ध कायम गर्नुपर्छ । यस सन्दर्भमा पनि उक्त लेखले केही बोल्नुको सट्टा अब बन्ने सरकारलाई कांग्रेसको सहयोग समर्थन रहने उल्लेख गरेर किन ब्ल्याङ्क चेक दिन खोज्नुभएको ? रामस्वागत यादवजनकपुर उमनपा ३, जनकपुरनिर्वाचनमा नेपाली कांग्रेस लज्जाजनक ढंगले पराजित भएको छ । समानुपातिक निर्वाचनमा दोस्रो तर प्रत्यक्ष निर्वाचनमा तेस्रो हुनपुग्नु शर्मनाक विषय हो । एमालेले मात्र होइन, माओवादी केन्द्रले समेत प्रत्यक्ष निर्वाचनमा नेपाली कांग्रेसलाई पछि पार्नु आश्चर्यको विषय बनेको छ । १६५ सिटमा केवल २३ सिट जित्नु कांग्रेसको लागि लज्जाको विषय हो । कांग्रेसका प्राय: सबै हस्ती यसपटक पराजित भएका छन् । तर पनि निर्वाचन भएको यतिका दिन बित्दासमेत नेपाली कांग्रेसमा हारको समीक्षा गर्ने जमर्को सुरु भएको छैन । न केन्द्रीय कार्यसमिति बोलाइएको छ, नत विशेष महाधिवेशन वा महासमिति बोलाउने तरखर नै गरिएको छ । यति लज्जाजनक ढंगले हार्दासमेत हारको समीक्षा गर्न कुनै तदारुकता नदेखाउनुको अर्थ कांग्रेस सुधारको बाटोमा जान अझ पनि तयार छैन भन्ने बुझ्नुपर्ने हुन्छ । पार्टी सभापति शेरबहादुर देउवाको राजनीतिक यात्रा त प्राय: समाप्त भयो नै । तर कांग्रेसमा लागेका बाँकी युवा नेताहरूको भविष्य अझ बाँकी छ । कांग्रेसलाई सुदृढ पार्नसके मात्र उनीहरूको भविष्य रहन्छ । त्यसको लागि पनि हारको समीक्षा गर्दै भविष्यको गोरेटो कोर्नुपर्छ । गोपाल देवकोटाचावहिल, काठमाडौंनिर्वाचन भर्खर सकिएको छ । मतपरिणाम बाहिर आउने क्रम सकियो । राष्ट्रिय दलको मान्यता जम्मा ५ वटा दलले मात्र पाएका छन् । प्रत्यक्ष मतपरिणाममा तेस्रो भएको कांग्रेस समानुपातिकमा लगभग एमालेको हाराहारी छ । यसको मतलब के हो भने कांग्रेसको जनमत कम छैन । नेतृत्वकर्ताप्रति जनता असहमत छन् भन्ने हो । स्थानीय निर्वाचनमा कांग्रेसले गल्ती गरेको हो । संसद र प्रदेशसभा निर्वाचनमा गल्ती नगर्ला कि भनेको फेरि त्यही गल्ती दोहोर्यायो । यसकारण जनताले सजाय दिए । मैले भनेको सबैले मान्नुपर्छ भन्ने तानाशाही सोचसाथ कांग्रेसको नेतृत्वकर्ता अघि बढ्यो । पटकपटक जनताले विश्वास नगरेको व्यक्तिलाई टिकट दियो । कतिपय ठाउँमा राजनीतिको र नबुझेकालाई टिकट दियो । त्यसकारण जनतामा नैराश्यता पैदा भयो, भोट घट्यो । ७ सालदेखि अहोरात्र प्रजातन्त्रका लागि क्रान्ति गरेको पार्टी यसरी हार खानु भनेको लज्जास्पद हो । हरेक परिवर्तनको बेला होस् या संविधान जारी गर्दा होस्, कांग्रेसले नै नेतृत्व गरेको सबैलाई स्मरण छ । तर यसपालि नेतृत्वले बदमासी गर्दा नराम्ररी पराजय भोग्नुपर्यो । अब यसलाई शिक्षाको रूपमा लिएर संगठन सुधार गर्नुको विकल्प छैन । पुरुषोत्तम घिमिरेजोरपाटी, काठमाडौं"
एकतामा किन अलमल ?,"सरकार गठनपूर्व एमाले र माओवादी केन्द्रबीच एकता गर्नु जरुरी खट्किएको छ । तत्कालै सरकार बनिहाल्ने अवस्था नहुनु र भारी संख्यामा वाम गठबन्धनका पक्षको जनमत निराश बन्ने अवस्था पैदा हुनु साँच्चै चिन्ताजनक विषय हो । यी दुई दलबीच एकता हुने र त्यो एकताले बहुमत आर्जिने र त्यसबाट सरकार स्थायी बन्ने अनि समृद्धिका आधार तयार हुने आशामा जनताले आफ्ना मत गठबन्धनका पक्षमा जाहेर गरेका हुन् । तर जब निर्वाचन आयोगले गणना सार्वजनिक गर्यो, संघीय केन्द्रमा बहुमत र ६ वटा प्रदेशमा दुई तिहाइ ज्यादा मत गठबन्धनका पक्षमा सोहोरियो, तब यी दुई पार्टीका नेताहरूबीच लेनदेनका विषय पनि टुङ्गो लगाइहाल्नुपर्ने आवश्यकता झनै टड्कारो रूपमा देखिएको छ । चुनाव अघि ओली र प्रचण्डबीच केही खाँटी र सटिक प्रस्तावमा दुवै सहमत भएकै हुन् । त्यो सहमतिले माओवादी केन्द्र कांग्रेससँग सत्तारुढ हुँदाहुँदै एमालेबीच मतैक्यता भई वाम गठबन्धनसमेत बन्यो । त्यही गठबन्धनले आफ्ना पक्षमा बहुमत सिद्ध गर्यो । जुन प्रस्ताव र एजेन्डाबीच दुई ठूला दलका दुई अध्यक्षले दुई विचारलाई एकाकार गरी यो भारी मतको क्षणमा ल्याइपुर्याए भने अब त्यही सम्झौता हुबहु लागू गरी पार्टी एकता गर्न केको आपत्ति ? ओलीले पार्टी र सरकार दुवै हाँक्ने कि सरकारमात्रै ? भन्ने एमालेका वरिष्ठ नेताहरूका थरीथरीका विचार सार्वजनिक हुनुले पक्कै पनि एकतामा व्यवधान पैदा हुनसक्छ भन्ने कुरा हेक्का राख्नुपर्ने होइन ? श्यामसुन्दर कुइँकेलहाँडीगाउँ, काठमाडौँ"
नराम्रो संस्कार,"यतिबेला प्रतिनिधिसभा र प्रदेशसभाको निर्वाचन सम्पन्न भई परिणाम पनि सार्वजनिक भइसकेको छ । परिणामले ५ वटा पार्टीलाई राष्ट्रिय दलका रूपमा स्थापित गर्यो भने केही सङ्ख्यामा स्वतन्त्र उम्मेदवारलाई पनि विजय गरायो । निर्वाचनमा विजय भएकाहरू मतदाताबाट बधाई र शुभकामना लिने र स्वयम्ले मतदातालाई धन्यवाद दिने क्रम चल्दैछ । त्यसमध्ये कतिपय आफ्नो क्षेत्रबाट राजधानी छिरेपछि गुमनामजस्तै हुन्छन् भने राष्ट्रिय राजनीतिमा प्रभाव पार्नसक्ने नेताहरूलाई बधाई दिने क्रम आफ्नो निर्वाचन क्षेत्रमा भन्दा पनि झनै जोडतोडले चल्छ । आफूलाई बधाई दिन कोको आए, त्यसको हिसाबकिताब राख्ने भएरै होला, नियुक्ति, प्रमोसनमात्र नभई नेताको आशिर्वाद पाए अनेक खालका काम गर्न पहुँच पुग्ने भएकै कारणले हुनुपर्छ, बुद्धिजीवीदेखि कर्मचारीसम्म, व्यापारीदेखि दलालसम्म सबै एकपटक नेतालाई फूल चढाउन तिनका घरघर धाउने परम्परा सामान्य बनेको छ । यो कुनै एउटा नेता र पार्टीको कुरा होइन, नेपाली राजनीतिले स्थापित गरेको मूल्य र मान्यता बनेको छ । नेताहरूलाई यसमा गर्व छ । अब यो परम्परालाई अलिकति सच्याउने हो कि ? यहाँ प्रत्येक राजनीतिक दलका आफ्ना पार्टी कार्यालय छन् । आफ्नो आस्थावान पार्टी र नेताले जित्दा खुसी हँुदै त्यहाँ पुगेर बधाई दिने कुरालाई स्वाभाविक मान्न सकिएला । तर नेताहरू आफ्नै घरमा गणेशजसरी बसिरहने देउसीभैलो खेलेजस्तो बधाई र शुभकामना दिने नाममा हप्तौं माला र लड्डु बोक्ने काम समय सुहाउँदो भएन । नेताहरू ठूलो मान्छे होइन, असल मान्छे बन्नुपर्यो । बधाईका नाममा नेता रिझाएर होइन, क्षमता, इमान र नैतिकताले गरिखाने ठाउँ खोज्नुपर्यो । डा ढाकाराम सापकोटारत्नराज्यलक्ष्मी क्याम्पस प्रदर्शनी मार्ग, काठमाडौं"
चामलमा पोषक तत्त्व,"मंसिर ७ मा प्रकाशित चामलमा पोषक तत्त्व मिलाइने समाचारले निकै अचम्मित पारिदिएको छ । नेपाल सरकारले चामलमा थप सूक्ष्म पोषक तत्त्व मिलाएर कुपोषणको समस्या कम गर्ने तयारी र अझै खाद्य प्रविधि तथा गुण नियन्त्रण विभागका वरिष्ठ अधिकारीहरूबाट कुपोषणसँंग जुध्न चामल वा अन्य वस्तुमा पोषक तत्त्व मिसाएर उपयोग गर्ने प्रक्रियालाई बढावा दिनुको विकल्प छैन भन्ने सुन्दा निकै दु:ख लाग्यो । उहाँहरूलाई एकपल्ट डा अरुणा उप्रेतीले पोषक तत्त्व प्राप्त गर्न गाउँघरमै उपलब्ध खाद्य सामग्रीबारे कान्तिपुरमै लेख्नुभएका दर्जनौं लेख पढ्नुहुन वा उहाँलाई आफ्नो कार्यालयमा एकपल्ट सेमिनार प्रस्तुतीकरणका लागि बोलाउनुहुन सुझाव दिन चाहन्छु । हाम्रा गाउँघरमा उपलब्ध हुने कैयौं खाद्य वस्तुमा प्राकृतिक मात्रामै पोषक तत्त्व रहेका छन् । उदाहरणको लागि गाउँघरमा पाइने तिल वा आलश दैनिक रूपमा खाएमा क्याल्सियमको कमी हुँदैन, तर सरकारले तिल वा आलशको उत्पादन तथा खानको लागि उत्प्रेरणा नगरी बरु विदेशमा उत्पादित क्याल्सियम चक्की गाउँगाउँमा पुर्याएर परनिर्भरता बढाइदिएको छ । कुपोषणसँंग जुध्नका लागि गाउँघरमै उपलब्ध खानेकुरा जस्तै गेडागुडी, दाल, मासु, अन्डा, सागसब्जी, फलफूल, नफलेको चामल (ब्राउन राइस) आदि खानाको उपलब्धता र खाने तौरतरिकामा परिवर्तन ल्याउने कुरामा जोड दिनु नै व्यावहारिक र प्रभावकारी हुन्छ । चामलको फोर्टिफिकेसनबाट गाउँघरका गरिब परिवार लाभान्वित हुनेभन्दा प्रविधिमा धेरै ठूलो धनराशि विदेश जाने र परनिर्भरतामै वृद्धि हुनेछ । यस्ता कार्यमा राष्ट्रसंघीय विश्व खाद्य कार्यक्रम वा अन्य सहयोगी दाताहरूबाट सहयोगका प्रस्ताव आए पनि त्यो सहयोग नेपालका गरिब, कुपोषितको नामबाट बहुराष्ट्रिय कम्पनीलाई नै सहयोग गर्ने प्रपञ्च हो भन्ने कुरा बुझ्न कठिनाइ नहोस् । डा ध्रुवप्रसाद आचार्यगोठाटार, काठमाडौँ"
प्रदेश नं ३ को राजधानी,"संघीय राज्य अथवा प्रदेशहरू बनेपछि तिनका राजधानी आवश्यक पर्नु स्वाभाविकै हो । ७ वटा प्रदेशका लागि अस्थायी राजधानी तोक्ने तयारी भइरहेको छ । यसै क्रममा प्रदेश नं ३ को पनि उपयक्त ठाउँ हेरिंँदैछ । प्रदेश राजधानीको लागि मुख्यमन्त्रीको कार्यालयसहित सचिवालय र मन्त्रालयहरू अट्ने भौतिक संरचना चाहिन्छ । भौतिक सेवासुविधामा सडक, बिजुली, खानेपानी, क्यान्टिन, गाडी पार्किङ, सभाहल, आवासीय क्वार्टर तथा होस्टलसमेत आवश्यक पर्छन् । सहरी विकास तथा भवन विभाग डिभिजन कार्यालय भक्तपुरको टोलीले हालै स्थलगत अध्ययन गर्दा माथिका सबैजसो पूर्वाधार एवं सुविधायुक्त र तुरुन्तै राजधानी स्थापना गर्न सकिने स्थान भक्तपुरको सानोठिमीस्थित शिक्षा विभाग र यसका ब्लक क्षेत्र, कृषि विकास बैंकको तालिम केन्द्रलाई पाएको रहेछ । यसलाई जिल्लाका सरोकारवालाहरूले पनि रुचाएको बुझिन्छ । प्रदेश ३ मा काठमाडौं, ललितपुर, भक्तपुर, काभ्रेपलाञ्चोक, सिन्धुली, मकवानपुर, चितवन, धादिङ, नुवाकोट, रसुवा, सिन्धुपाल्चोक, दोलखा र रामेछाप जिल्ला पर्छन् । भक्तपुर यी सबैको केन्द्रभागमा पर्छ । त्यसैगरी पूर्व, पश्चिम, उत्तर, दक्षिणबाट आउनेजाने सडक सञ्जालबाट पनि जोडिएको छ । हुन त उपत्यकाका अन्य जिल्ला र काभ्रे पनि केन्द्रभागमै पर्छन् । तर मिलेको भौतिक पूर्वाधारविना तुरुन्त राजधानी बनाउन सकिँदैन । उपयुक्त पूर्वाधार निर्माण गर्न कम्तीमा ४५ वर्ष लाग्छ । र त्यसको लागि सरकारले अर्बौंको बजेट लगानी गर्नुपर्छ । त्यसैले भएको स्थानलाई प्रयोजनमा ल्याउनु बुद्धिमानी देखिन्छ । डा टीपी बराकोटीभक्तपुर"
वीरबलको खिचडी नबनोस् सरकार,"लामो अड्कलबाजीबीच चुनाव सम्पन्न भयो । यहाँसम्मको यात्रा पनि नेताको दोषारोपण प्रवृत्तिलाई हेर्दा सहज थिएन । आफ्नो अस्तित्वका लागि होस् वा जनताको हितका लागि हुनैपर्ने र गर्नैपर्ने काम गरे, दलहरूले । यसको नेतृत्व देउवा सरकारले गर्यो, भलै त्यसको परिणाम भने नेपाली कांग्रेसका लागि सुखद रहेन । जनप्रतिनिधि निर्वाचित भइसकेको र वाम घटकले स्पष्ट बहुमत ल्याइसकेको परिप्रेक्ष्यमा देउवा सरकारले विभिन्न बहानामा सरकारमा बसिरहनु पटक्कै सुहाउँदैन । आफ्नो विगतका कमीकमजोरीको समीक्षा गर्दै आगामी दिनका लागि राम्रो र उदाहरणीय कार्य गरेर आफ्नो साख जोगाउनुपर्ने बेलामा उल्टै जनादेश विरुद्ध कदम चाल्नु बेमौसमको बाजा बजाई अरुलाई हँसाउनु र आफ्नो खुट्टामा आफैँ बञ्चरो हान्नु हो । जिम्मेवार अभिभावकको भूमिका ग्रहण गर्दै आफैँ सत्ता हस्तान्तरण गरेर इमानदारीको राजनीति प्रस्तुत गर्नुपर्ने बेलामा कांग्रेस त्यसमा पनि देउवाका तर्फबाट गरिएको ढिलासुस्ती र बहानाबाजी सत्तालोलुपता र पराजित मानसिकताको भद्दा रूप हो । यस्तो कार्यले कांग्रेसकै भाषामा लामो र गरिमा बोकेको दललाई शोभा दिन्न । यस्तै चाला रहे न सरकार बेलैमा बन्छ, न संविधानको कार्यान्वयन सम्भव छ र नत नयाँ नेपालको चाहना नै पूरा हुन्छ । एकातिर जितको दम्भ र अर्कातिर हारको पीडाबीच नेपाली राजनीति एकपटक फेरि अन्योलमा परेको छ । यो झट्ट हेर्दा क्षणिकजस्तो देखिए पनि दलहरू बीचको तिक्तताले कतिपय राष्ट्रिय गौरवका विषयमा प्रत्यक्ष असर पर्ने कुरामा शङ्का छैन । सहमतिको राजनीतिभन्दा विमतिमा बढी विश्वास कमाएका दलहरूको यस्तो अवस्था धमिलो पानीमा माछा मार्न पल्केकाहरूका लागि प्रतीक्षाको विषय हो । यस्तो अन्योल र बेमेल जति लामो रहन्छ, त्यत्ति नै देशले मूल्य चुकाउनुपर्छ । अत: राजनीतिक जिम्मेवारी बहन गर्दै समयमै सरकार गठन गर्न पक्ष र विपक्षले एकपटक सहमति र समझदारीको हात अघि नबढाउने हो भने सरकार गठन वीरबलको खिचडी बन्नेछ । लक्ष्मीनारायण मिश्रशिवसताक्षी११, झापा"
सम्भ्रान्तमुखी समृद्धिको नाटक,"कसैको हातमा सडक, कसैको हातमा स्मार्ट सिटी त प्रादेशिक राजधानीको बम्पर अफर, सबका सब दल आश्वासनको पोको बाँड्दै । कोही विकासको कोसेली बाँड्दै त कोही समृद्धिको आश्वासन । कोही सुखी जनता, स्थिर सरकारको जपना गर्दै त कोही समाजवादको सपना देखाउँदै । कोही मत किन्न पैसाको खोलो बगाउँदै त कोही मतदाताबीच पदको लालसाले बल्छी हाल्दै । यसरी कोसेली विकास र समृद्धिको नारा बाँड्दै समाप्त भयो, प्रतिनिधिसभा र प्रदेशसभाको चुनाव । राजनीतिक दल, नेता, उम्मेदवार र विजेताका नारा, नीति र नियतमा थिएनन्, आमजनता । आम जनतालाई केवल मतदातामा रूपान्तरण गर्ने, मतदाताबाट आश्वासन प्राप्तकर्तामा कायापलट गरिएको बेला कुनै पनि दलको केन्द्रविन्दुमा उनीहरूको जीवनजगत्का दु:ख, पीर, व्यथा र संघर्ष नहुनु अनौठो होइन । तर आम जनताका लागि त भोको पेट भर्ने, खाली हातलाई काम दिने, काम गरेबापत स्वस्थ, शिक्षित, सुरक्षित र सम्मानपूर्ण जीवन बाँच्न पाउने, कसैको पनि हेपाइ, चुसाइ, थिचाइमिचाइ सहन नपर्ने व्यवस्था नै सर्वाेच्च प्राथमिकताको विषय हो । विकट जिल्लामा समेत रेल गुडाउने र स्मार्ट सिटी बनाउने हवाइ विकासे सपना बाँडेका दलका लागि रोजगार, स्वास्थ्य, शिक्षा र सम्मानपूर्ण जीवनका प्रश्न विकास, समृद्धि र समाजवादसँग जोडिएका प्राथमिक मुद्दा हुन् कि होइनन्, सवाल उठेको छ । आम जनताका जीवन र जगत्का प्राथमिक समस्या महत्त्वको मुद्दा नभएकै कारण भूकम्प पीडितका व्यथालाई समेत नीतिमा हेक्का राखिएन, बाढी पीडितका मर्कालाई सम्बोधन गर्ने कार्यक्रम ध्यानमा राखिएन । श्रेणीबद्ध सामाजिक संरचनामा सबैभन्दा पिँधमा पारिएका वर्ग, वर्ण, लिंग र समुदायले दिनदिनै भोगिरहेको गरिबीको कहर र सकसलाई बेवास्ता गर्दै विकास र समृद्धिको समाजवादी यात्रामा निस्केका दलहरूको केन्द्रमा के र को छ, प्रश्न उठेको छ ।समाजशास्त्री डा चैतन्य मिश्रले भनेझैँ पुँजीवादी उत्पादन, विकास र समृद्धिप्रति केही वर्षका लागि वैरभाव राख्नु जरुरी नहोला, तर त्यसमा गरिखाने वर्गको न्याय, सम्मान र सुरक्षाको प्रावधान लागू हुन्छ त ? यसरी सरोकार राख्दा कसैलाई वैरभाव राखेको भान हुनसक्छ । समाजशास्त्री डा कृष्ण भट्टचनको अध्ययन अनुसार नेपालमा पुँजीवादीकरणको क्रममा आर्थिक उदारीकरणसँगै केहीका लागि विकास र समृद्धि फस्टाएकै हो, त्यसकै लागि पञ्चायतकालीन विकासे दर्शनले मूल फुटाएकै हो । विकासको मूल फुटेर सिर्जना भएको बाढीपहिरोको चपेटामा परेर दैनिक १५ सय नेपाली युवा श्रमसमुद्रमा पुगिरहेकै छन् । तिनका पठाउने रेमिटेन्सले कति धान्ने ? अहिल्यै विकास र समृद्धिको समाजवादी जीवन बाँच्नेहरूको विकासे राजनीतिको सकस देशले भोग्दैछ । त्यही सकसलाई छोपछाप गर्दै, प्रगतिको लोभलाग्दो न्यारेटिभ (भाष्य) हालेर वर्चस्वका लागि थालिएको राजनीति हो, विकासे राजनीति । अब जातीयक्षेत्रीय राजनीति नगरौं, विकास र प्रगतिको विषयमा राजनीति नगरौं भन्ने भावभूमि फैलाउँदै थालिएको यस राजनीतिको दार्शनिक आधार आधुनिकतावाद रहेको छ । यही वादले यहाँका विषम सामाजिक संरचना, विभेदी राज्य संयन्त्र, स्थायी सत्ताका सम्बन्ध र त्यसको वैचारिकसांस्कृतिक हित तथा आर्थिक स्वार्थलाई छोप्न खोजिन्छ । तेस्रो एकीकरणविकासे राजनीतिलाई गरिबीको व्यापार ठान्ने मानवशास्त्री मेरी डेसनले लेखेझैँ गरिखाने जनताका दु:ख, पीडा र संघर्षलाई वास्ता नगर्ने विकासे राजनीति वास्तवमा नेपालको तेस्रो एकीकरण हो । यो पृथ्वीनारायण शाहको नाममा राजनीतिक र प्रशासनिक प्रभुत्वमार्फत गरिएको पहिलो एकीकरण र भानुभक्त आचार्यको नाममा सांस्कृतिक प्रभुत्वमार्फत भएको दोस्रो एकीकरणको अभिन्न अंग हो । यसै क्रममा आमजनता, विशेषत: गाउँलेहरूलाई अविकासको कुवामा रहेका भ्यागुताका रूपमा चित्रण गर्दै उनीहरूलाई आधुनिकता, प्रगति र समृद्धिको खुला संसारतिर विकसित गर्ने अधिकार एवं दायित्व ठालुहरूको हातमा राखिन्छ । र गरिखाने जनतालाई ठालुहरूको विकासे राजनीतिमा मज्जाले नाच्ने अवस्था सिर्जना गरिन्छ । विकासे राजनीति पञ्चायती प्रजातन्त्रदेखि बहुदलीय प्रजातन्त्र र लोकतान्त्रिक गणतन्त्रसम्म पनि ठालुतन्त्रको शास्त्र र शस्त्र हो । ठालुतन्त्र चल्ने राजनीतिक सत्ताशक्तिमा सबै खाले समुदाय र गरिखाने जनताको पहुँच, प्रतिनिधित्व र प्रभुत्व यिनै मागमा भएको जनसंघर्षपछि राजनीतिक लोकतन्त्र औपचारिक रूपमा स्थापित भएको छ । त्यही राजनीतिक लोकतन्त्रको विकासे अवधारणामा रहेको कमजोरीका कारण पनि उठेको हो, पछि पारिएका समुदायको अधिकारको माग । अब प्रखर मधेसी आवाजसँग जनजातिका मूक स्वर, दलितका निम्छरो संकेत र महिलाका प्रतिवादलाई संविधान संशोधनले सम्बोधन गर्ने कि नयाँ संविधानले, प्रश्न आफ्नै ठाउँमा छ । भावी प्रधानमन्त्री एमाले अध्यक्ष एवं वाम गठबन्धनका विचारक केपी शर्मा ओलीले विकास र अधिकार सम्बन्धविच्छेद गर्ने उद्घोष गरिसकेका छन्, अब पनि जातीयताको कुरा गरेर, क्षेत्रीयताको कुरा गरेर, पहाडीमधेसीको कुरा गरेर देश विकासमा बाधा नपुर्याऊँ र हामी कसैसँग समृद्धिको अभियानलाई टुङ्गोमा पुर्याउनुको विकल्प छैन । अधिकार र विकास अविभाज्य रहेकाले नै जय अधिकार, जय विकासको अवधारणा आज पनि त्यत्तिकै सान्दर्भिक छ । जनमुखी विकासको राजनीति थालेका रूपचन्द्र विष्टले भनेका थिए, गरिब र आइमाईलाई कर्तव्यको भाग धेरै, धनी र पुरुषलाई अधिकारको भाग धेरै, यस्तो इन्साफको चिहानमा विकास कसरी हुनु ? मुख्य थाहा चाहिन्छ । सत्य र इन्साफको थाहामा विकास र प्रगति जन्मिन्छन् अनि शान्ति र आनन्द हुन्छ । डा अम्बेडकरले भनेझैँ आर्थिक लोकतन्त्र र सांस्कृतिक लोकतन्त्रको खडेरीमा राजनीतिक लोकतन्त्र खोक्रो र आडम्बरी हुन्छ, राजनीतिक सत्ताशक्तिमा सबै खाले समुदाय, विशेषत: गरिखाने जनताको पहुँच, प्रतिनिधित्व र प्रभुत्व हुने कुरै हुँदैन । यस्तै राजनीतिक लोकतन्त्रका हिमायतीहरूले आर्थिक लोकतन्त्रको होइन, विकास र समृद्धिको राजनीतिक खेल नै खेल्ने हुन्, ठालुहरूकै प्रभुत्व र स्वार्थ सिद्ध गर्ने हुन् । यस्तो खेलमा अनेक लेनका फास्ट ट्रयाक सडक र साततारे होटलजस्ता अस्पतालको विस्तार हेर्दा व्यापक विकास भएको भान हुनेछ । तर त्यसको भरपुर उपभोग गर्ने सुविधा र सहुलियत समृद्ध र सम्भ्रान्त वर्गले मात्रै गर्न सक्छ, जसरी अहिले पनि गरिरहेको छ । तर खुसीराम पाख्रिनको गीतले भनेझैँ, गैँतीबेल्चा उचालेर सडक र अस्पताल बनाउनेहरूले सपनामा पनि तिनको उपभोग गर्न पाउँदैनन् । सत्ताशक्तिसँगै स्रोतसाधनको लोकतान्त्रीकरणविना विकास र समृद्धिको नाराबाजी मतदाताका मन चोर्ने र मत सोहर्ने तिकडमबाजी बाहेक केही होइन ।चुनाव र विकासको राजनीति प्रतिनिधिसभा वा प्रदेशसभाका सदस्य भएर बसिखाने वर्गको सेवा गर्न पनि गरिखाने जनताको मत लिनुपर्ने बाध्यताबीच विकासे राजनीति प्रभावशाली र मनोरञ्जक देखिएको छ । स्वास्थ्य, शिक्षा र राजनीतिका व्यापारीहरूको यस्तो तिकडमबाजीबाट मोहित हुने जनमानस भएसम्म रोमाञ्चकतामा कुनै कमी आउने छैन । मेरी डेसनकै शब्दमा, मरीमरी काम गर्ने जनतासामु किसिमकिसिमका मन्त्र जप्नेहरू पुगे पण्डित, विष्टबराजुजस्ता राजनीतिक दलका भोट खोज्ने नेताकार्यकर्ता । हामीलाई मान, सब ठिकठाक हुन्छ, हामीलाई शक्तिको भरेङ चढाऊ, हामी विकास र समृद्धिको कोसेली दिन्छौं भन्ने फर्मानले वैचारिकसांस्कृतिक प्रदूषण बढायो । जनमतको बलमा केही टाठाबाठाले पद, पैसा, प्रतिष्ठा पाए । मतदाता भने विकासको फल कहिले पाक्ला र खाउँला भनेर बाटो हेर्दै मर्दैछन् । प्राय:जसो त विकासको फल आइपुगेपछि त्यही फलको बालीकै सिकार हुन्छन् । विकास र समृद्धिको राजनीतिको दुष्परिणामबारे विमर्श हुनु जरुरी छ ।अहिलेको विकास र समृद्धिको राजनीतिले आम जनतालाई न्यायपूर्ण विकास र समतापूर्ण समृद्धिको कर्ता बनाउँदैन, बरु नेताकार्यकर्तालाई कोसेली विकासका एजेन्टमात्रै बनाउँछ । किनभने तिनले जनजीवनसँग जोडिएका विकासका कामको अगुवाइ गर्नुको सट्टा राज्यका स्रोतसाधनसुविधा परिचालन र बाँडफाँड गर्ने पञ्च शैलीको कार्यशैलीभन्दा उन्नत जनमुखी आचरणको कल्पना गरेको पाइँदैन । यति धेरै राज्यमुखी चिन्तन र ठालुमुखी प्रवृत्ति प्रभावी रहेको अवस्थामा घर, परिवार, समाज, शिक्षा, सडक, स्वास्थ्य, काम, माम र सम्मानका सवालमा उनीहरूबाट संघर्षको नेतृत्व हुने सम्भावना अत्यन्त न्यून छ । ती सवालको सम्बोधनका लागि जनताको सक्रिय सहभागितासहित दबाब र प्रभाव प्रयोग गर्ने एवं राज्यतन्त्र, राजनीतिक दल र निजी क्षेत्रलाई पारदर्शी एवं जनमुखी बनाउने मामिलामा उनीहरूले उल्टो दिशाबाट अगुवाइ गर्ने निश्चित छ । यस्तो गैरजनमुखी विकासको राजनीतिलाई उल्टाउने राजनीतिको दरकार झन् बेसी छ । यस्तो राजनीतिविना हामी ५ वर्षमा एकपटक मत दान गर्ने निष्क्रिय मतदातामात्रै भइरहनेछौं, जो बुल्डोजरे विकास र सम्भ्रान्तमुखी समृद्धिको राजनीतिको सिकार भइरहन्छन् ।ट्वीटर :"
सहमतिकै बाटो रोजौं,"पक्षप्रतिपक्षबीचको सम्बन्धस्थानीय निर्वाचन सफलतापूर्वक सम्पन्न गर्नु, प्रदेशसभा र संघीय संसदको निर्वाचन निष्पक्ष र स्वतन्त्र रूपले सम्पन्न गर्नु प्रधानमन्त्री शेरबहादुर देउवाको ठूलो सफलताको रूपमा लिनुपर्छ । शेरबहादुर देउवाले शान्तिपूर्ण रूपमा निर्वाचित प्रधानमन्त्रीलाई पद हस्तान्तरण गर्ने दायित्व पूरा गरेपछि उनले राष्ट्रिय संवैधानिक जिम्मेवारी पूरा गर्नेछन् । राष्ट्रिय दायित्व पूरा गर्दा देउवाको पार्टी नेपाली कांग्रेसले नराम्रो पराजय भोगेको छ । कम्युनिस्टहरूको गठबन्धन भएपछि नेपाली कांग्रेसले पराजय भोग्ने अनुमान छँदै थियो । तर कांग्रेस हारेको छ । कांग्रेसले यो हारको गम्भीर समीक्षा गर्नुपर्छ । लोकतन्त्रको विजय भएको छ ।कांग्रेसले लोकप्रिय मतमा उत्साहप्रद सुधार ल्याएको छ । मतपरिणाम अनुसार समानुपातिकतर्फ करिब ३४ प्रतिशत मत प्राप्त गरेको छ । एमालेले पनि त्यति नै प्रतिशत मत प्राप्त गरेको छ । कांग्रेसले २०६४ मा २२ प्रतिशत र २०७० मा २८ प्रतिशत मत ल्याएको थियो । तर एमालेले २०६४ मा २० प्रतिशत र २०७० मा २६ प्रतिशत मत प्राप्त गरेको थियो । प्रधानमन्त्री शेरबहादुर देउवा लगायत सम्पूर्ण कांग्रेसले यस्तो तितो पराजयबाट पाठ सिकेर बढ्नु आवश्यक छ । साथै विजयी कम्युनिस्ट गठबन्धनले कांग्रेससँग सहमतिसाथ संसद, सरकार र राष्ट्र हाँक्न अधिकतम समझदारी कायम गरेर अगाडि बढ्नुपर्छ ।दाहाल पूर्वसांसद हुन् ।"
कांग्रेसका ऐंजेरू,"प्रत्यक्ष निर्वाचनमा लज्जाजनक पराजय बेहोरेको नेपाली कांग्रेसले समानुपातिकमा एमाले बराबरकै सिट जित्नुले यो दलप्रति जनताको विश्वास खस्कि नसकेको देखाउँछ । यो परिणामले कांग्रेस पत्तासाफ भयो भन्दै काखी बजाइरहेकाहरूलाई पनि सोचनीय बनाएको होला । जे होस्, प्रत्यक्ष र समानुपातिकको नमिल्दो परिणामले एउटा गम्भीर प्रश्न भने उठाएको छ । त्यो प्रश्न हो किन कांग्रेसका मै हुँ भन्नेहरू धेरैले प्रत्यक्ष निर्वाचनमा पराजय भोगे ? यसको सही उत्तर अब पार्टी भित्रैबाट खोजिएन र कांग्रेसलाई सुधारिएन भने बचेखुचेको जनविश्वास पनि आगामी निर्वाचनमा धुमिल बन्ने पक्का छ । मतदाताले कांग्रेसलाई माया नगरेको भए र यो पार्टी साँच्ची नै पत्तासाफ होस् भन्ने चाहेको भए समानुपातिकमा पनि नतिजा प्रत्यक्षकै जस्तो आउनुपर्ने हो । तर माया गरेरै पार्टीको भविष्य सुधार्न प्रत्यक्ष चुनावमार्फत मतदाताले कांग्रेस नेतृत्वलाई गतिलो सन्देश दिएका छन् । यसैले कांग्रेस नेतृत्वले बेलैमा यो सन्देशको मर्म बुझ्न जरुरी छ । इतिहासका पाना पल्टाउँदै टालो सुँघेर मात्र भविष्य बन्दैन । कांग्रेस नेताहरूमा पलाएको अहंकारको ऐँजेरु भलै उनीहरूले देखेनन् होला । तर जनता, जसले कांग्रेसलाई माया गरिरहे, उनीहरूले बुझे र त्यो एँेजेरुको जरा उखेल्न जरुरी ठाने । कांग्रेसको ऐँजेरु अरु केही नभएर स्वयं कांग्रेसभित्रैका अहंकारी, भ्रष्ट, निष्ठाहीन, सिद्धान्तहीन, क्षमताहीन र लोभी नेताहरू हुन्, जसले जहिल्यै देश र जनताको हितभन्दा व्यक्तिगत स्वार्थलाई महत्त्व दिए र पदका लागि मरिमेटे । यिनै एँेजेरुहरूले लोकतन्त्रको दुहाइ दिँदै बारम्बार जनतासँग अनुमोदित हुनपुग्ने, तर सत्तामा पुगेपछि जनचाहनाको बेवास्ता गर्ने गरेकाले नै यस पटकको निर्वाचनमा जनताले यस्ता ऐँजेरु उखेलेर फालिदिएका हुन् । नत्र समानुपातिकमा आउने मत किन आएन प्रत्यक्षमा ? लोकतन्त्रमा जनता नै नेताका भाग्य निर्माता हुन् । हरेक दलका राम्रानराम्रा गतिविधि मूल्यांकन गरेर जनताले निर्वाचनको तराजुमा तलमाथि पारिदिन्छन् । सधैं एकै दल वा व्यक्तिको पल्ला भारी हुँदैन भन्ने कुरा २०६४, ०७० र अहिलेको चुनावी परिणामले देखाइदिएको छ । एक दशक बीचको चुनावी नतिजाले दिएको सन्देश यही हो कि जनताको काँध चढेर माथि पुग्नेहरू कोही पनि नमात्तिए हुन्छ, नत्र पछारिनु अनिवार्य छ । एमालेको अभूतपूर्व विजयमा कांग्रेस नेतृत्वको अकर्मण्यताले महत्त्वपूर्ण भूमिका खेल्न पुग्यो र उसको भागको अधिकांश मत एमालेको पोल्टामा पर्यो । बोल्नेको पिठो बिक्छ, नबोल्नेको चामल पनि बिक्दैन भन्ने त उखानै छ । एमाले नेतृत्वसँग बोल्ने कला छ । जनताको मन जित्न कुनै पपुलर नारा कांग्रेसले बोकेन । चुनावी दौरानमा एमालेले विकास र समृद्धिका कुरा गरेर मतदाताको मन जित्ने काम गर्यो । कांग्रेसका शीर्षनेताहरू जहाँजहाँ पुगे, त्यहाँत्यहाँ विपक्षीलाई गाली गर्ने र तिनलाई डरलाग्दो भूतको रूपमा प्रस्तुत गर्ने गरे । अरुलाई नराम्रो देखाएर तिनलाई भोट नदेऊ भन्न भ्याए, तर कांग्रेस योयो कारणले असल छ, चुनाव जितेपछि योयो काम गरेर देखाउनेछ भन्न सकेनन् । तल्लो तहदेखि माथिल्लो तहसम्म सांगठनिक हिसाबले वाम शक्तिभन्दा कांग्रेस कमजोर थियो नै, कुनै ठोस रणनीति पनि यसको देखिएन । यसबाट प्रचारशैली प्रभावित नहुने कुरै भएन । चुनावको मुखमा जनभावना विपरीतका काम गरेर मतदाता चिढ्याउने अनेक कार्य गर्दै गरेको कांग्रेस नेतृत्वले वाम गठबन्धनदेखि अत्तालिएर लोकतन्त्र विरोधी दलहरूसँग साँठगाँठ गर्नुले पनि कांग्रेसप्रति आस्थावान जनता चिढिए । यसले गर्दा कांग्रेसको भागका भोट एमालेको भागमा पर्नपुगे । यसको एउटा उदाहरण रूपन्देही हो, जहाँका मतदाताले नत मधेस आन्दोलन गर्नेलाई काखी च्यापेको रुचाए, न रूपन्देहीबाट पटकपटक चुनाव जितेर पनि भारतीय नाकाबन्दीमा एक शव्द नबोलेका मन्त्रीलाई रुचाए । त्यस्तै ५ नम्बर प्रदेश टुक्र्याउने कुरामा कांग्रेसको मौनता र एमालेको अडान चुनावको बेला रूपन्देही क्षेत्र नं ३ का मतदाताबीच चलेको बहसको विषय बन्यो । नाकाबन्दीका बेला नेपालीले पाएको सास्ती र कांग्रेसको मौनताका कारण पनि कांग्रेस पराजयको कारण बन्यो । एमालेले देखाएको राष्ट्रवादी सहानुभूतिले पनि उप्रति जनाकर्षण बढ्यो । तर नागरिकसँग प्रत्यक्ष सरोकार राख्ने राष्ट्रिय मुद्दामा कांग्रेस चुक्नु उसको पराजयको कारण बन्यो । पार्टीभित्रैका त्यागीलाई टिकट नदिएर आफ्ना, पैसा ठेल्ने जोकोहीलाई दिनुले पनि अधिकांश उम्मेदवार पराजित भए र तिनका आक्रोशित भोट एमालेमा पर्न गए । यतिमात्र होइन, कांग्रेसको शासन गर्ने शैलीले पछिल्लोपटक देशैभरका मतदातालाई प्रभावित पारेको चुनावी परिणामले छर्लङ्ग पारेको छ ।कांग्रेस पराजयको प्रमुख कारण प्रधानमन्त्री तथा पार्टी सभापति शेरबहादुर देउवा नै हुन् । किनकि उनको कार्यशैली र बोल्ने शैली दुबैले कांग्रेसको शाख गिराउने काम भयो । तर दोषी उनीमात्र हुन् भन्नु पनि सत्य होइन । जसरी परिवारका सदस्य गलत बाटोमा हिँडे तिनलाई तह लगाउने जिम्मा अभिभावकको हुन्छ, त्यसैगरी संगठनभित्र पनि अगुवा गलत बाटोमा लाग्न थाल्यो भने उसलाई तह लगाउने कर्तव्य नयाँ पुस्ताको हुनजान्छ । तर कांग्रेसभित्रका नयाँ पुस्तामा त्यो उत्साह र हिम्मत कहिल्यै देख्न पाइएन । यसले गर्दा नेतृत्वमा अहंकार बढ्दै गयो र आज यो दिन देख्नुपर्यो । अत: यसको जिम्मेवारी नयाँ पुस्ताले पनि लिनैपर्छ र अबका दिनमा रुखरूपी कांग्रेसका काम नलाग्ने, सुकेका, मक्किएका हाँगाबिँगा छिमल्दै यसमा उम्रिएका ऐँजेरुलाई फाली नयाँ पालुवाबाट हराभरा पार्ने दायित्व नयाँ पुस्ताले लिने हिम्मत गर्नुपर्छ ।"
विकासको खाकाचित्र,"सभ्य समाज, जिम्मेवार नागरिकमहानगरपालिका, उपमहानगरपालिका, नगरपालिका र अन्य स्थानीय तहले सहरगाउँ सफा राख्नु हो भने ८० प्रतिशत सफलता त्यत्तिकै हासिल हुन्छ । यसमा प्रश्न आउँछ खर्चको । तर, त्यो चिन्ताको विषय होइन । जसले फोहोर पार्छ, उसले सफा गर्छ, मेरो सहर म सफा राख्छु जस्ता नारासहित नागरिक समुदायलाई जवाफदेही बनाउने हो भने सित्तैमा अर्को ८० प्रतिशत सफलता मिल्छ । कसरी ? सहरमा जसको घर हुन्छ, ऊ आफ्नो पेटी सफा पार्न नसक्ने हैसियतको हुँदैन । सभ्यताको अर्थ नबुझेर र जिम्मेवारीबोध नभएर ऊ घरभित्र मास्क लगाएर बसिरहेको हो । भत्केको सडक टालिदिनु, पेटीसम्मै पिच गरिदिनु र मूल सडक सफा राखिदिनु मात्र स्थानीय तहको दायित्व हो । त्यसका लागि तिनै नागरिकसँग कर उठाइएको हुन्छ । पुग्दैन भने थप्नु, तर दुरुपयोग नगर्नु, घरको पेटी फोहोर राख्ने, छतबाट सडकका फोहोरका पोका फाल्नेलाई ठूलो परिमाणमा जरिवाना तिराउनु हो भने सहर आफैं सफा हुन्छ । सहरका सडक पेटीमा घर जोडिएका हुन्छन् । आफ्नो घरअगाडि ३० फिट सफा राख्न हरेकलाई महाभारत हुँदै होइन । हरेकमा यो दायित्वबोधचाहिँ हुनैपर्छ । सहरमा बसेपछि सहरिया सभ्यताका न्यूनतम आचारव्यवहार अबलम्बन गरिनुपर्छ, त्यसमा स्थानीय तहले बाध्य पारिनुपर्छ । सरसफाइ सभ्यताको मापक हो र सभ्यता विकासको द्योतक हो । अधिकार माग्न सडक तताइरहने हामी नागरिकले कतव्र्य पूरा गर्न कुचोकोदालो किन नबोक्ने ? यति बुझ्नबुझाउन सकियो भने नेपाल छिटै प्रगतिको शिखरमा उक्लनेछ । शीघ्र विकास गरेका देशहरूका पूर्वाधारका तुलनामा, भन्नुहोस्, नेपालमा के छैन ? हामी अघि बढ्न छाडेर किन निराश हुने ?"
नगरसभाकै टुंगो छैन,"विकासले गति लिँदैपर्वतको अर्को नगरपालिका फलेवासमा भने नगरसभाले पारित गरेका योजनाले गति लिएका छन् । दलगत मतभेद आउने अवस्था नभएपछि आर्थिक, सामाजिक, कृषि, पर्यटन, शिक्षा लगायतका वार्षिक योजना कार्यान्वयनको चरणमा रहेको नगर प्रमुख पदमपाणी शर्माले बताए । नगरसभाले पारित गरेको एकीकृत सम्पत्ति कर लागू भएको छ । सामुदायिक विद्यालयका आधारभूत तहमा आगामी शैक्षिक सत्रदेखि अंग्रेजी माध्यम अनिवार्य गर्न शिक्षकका लागि तालिम सञ्चालन भएको छ । स्रोतसाधनको अभावका बीच आत्मनिर्भरता उन्मुख संघर्षमा केन्द्रित छौं, उनले भने, शिक्षा र कृषिको विकासलाई केन्द्रमा राखेर अरूलाई सोहीअनुसार अघि बढाउने हो । बिजुलीका काठे पोल हटाउन ३० लाख विनियोजन गरेर खरिदको प्रक्रियामा पुगेको कार्यकारी अधिकृत मोतीराम सापकोटाले बताए । जनप्रतिनिधिबीच विवाद नभएकाले काम गर्न समस्या छैन, उनले भने, पैयँु र महाशिला गाउँपालिकाले शिक्षा, स्वास्थ्य, कृषि र काठेपोल विस्थापित गर्न फलामे पोल वितरण सुरु गरेका छन् । पैयुँका कार्यकारी अधिकृत उज्ज्वल भुसालका अनुसार १ सय ३४ फलामे पोल वितरण भइसकेको छ । गाउँपालिकाले विपन्नलाई स्वास्थ्योपचार खर्चको व्यवस्था गरेको छ । विद्युतीय बडापत्र र पञ्जीकरणलाई अनलाइन सिस्टम गर्दै छौं, भुसालले भने । महाशिला गाउँपालिकाले सबै वडामा सञ्चालित सामुदायिक विद्यालयमा दिवा खाजा नि:शुल्क गरेको अध्यक्ष राजु पौडेलले बताए । पूर्वाधारका योजनामा लगानी बढाउन आन्तरिक स्रोत वृद्धिका लागि बिहादी गाउँपालिकाले कर संकलनलाई प्राथमिकतामा राखेको छ । त्यस्तै कर्मचारी र बेरोजगार युवाको क्षमता अभिवृद्धिसहित गाउँसभाले पारित गरेका ३ सय ३६ योजना कार्यान्वयन भइरहेको कार्यकारी अधिकृत दिनेश शर्माले बताए । लिफ्ट सिँचाइ र खानेपानीलाई बढी प्राथमिकतामा राखेको छ । पानीको स्रोत कम भएको यो गाउँपालिकामा नजिकका खोला तथा अन्य स्रोतको उपयोग गरी विद्युत्को सहायताले खानेपानी र सिँचाइका योजना पनि कार्यान्वयनमा आएको अध्यक्ष कमल भुसालले बताए ।मोदी गाउँपालिकाले सबै सामुदायिक विद्यालयमा शिक्षक, कर्मचारी र स्थानीय जनप्रतिनिधिका छोराछोरी अनिवार्य पढाउनैपर्ने नियम बनाएको छ । आगामी शैक्षिक सत्रदेखि पूर्ण कार्यान्वयन गर्छौं, अध्यक्ष प्रेम पौडेलले भने । कम गुणस्तरका र स्थानीयस्तरका उत्पादन हुने घरेलु मदिराको बेचबिखनमा गाउँपालिकाले रोक लगाएको उनले बताए ।"
निराशामै बित्यो चौमासिक,"सिकाइमै बिते सात महिना स्याङ्जा जिल्लाकै सानो भीरकोट नगरपालिकाले यो वर्ष सडक निर्माणलाई प्रमुख प्राथमिकतामा राखेको छ । नगरसभाले पास गरेका अधिकांश योजना सडकका छन्, नगर प्रमुख छायाँराम खनालले भने, कुल बजेटको ९० प्रतिशत सडकमै हालेपछि तिनै योजना कार्यान्वयनमा जुटेका छौं । योजनामा परेका केही सडक पिच, केही ग्राभेल र केहीको ट्रयाक खोल्ने काम भइरहेको उनले बताए । निर्वाचनपछि हतारहतार योजना बनाएर नगरसभाबाट बजेट पारित गराएपछि दसैंतिहार, प्रतिनिधि र प्रदेशसभा चुनाव आएकाले सात महिनालाई सिकाइको अवधि भन्नुपर्ने उनको तर्क छ ।आन्तरिक स्रोत बढाउने, केन्द्रको निर्भरता घटाउने लगायतका सम्भावना खोज्दै समय बितेको छ, उनले भने, दलगत प्रतिनिधित्व जो जताबाट भए पनि विकासका सवालमा मतान्तर छैन । बजेट परेका योजना अघि बढेका छन्, यसैलाई उपलब्धि मान्नुपर्छ । बजेटको ठूलो हिस्सा सडकमा परेपछि गाउँपालिकाले आन्तरिक स्रोत वृद्धिको उपायबारे पनि छलफल थालेको कार्यकारी अधिकृत धर्मराज ढुंगानाले बताए । जनप्रतिनिधिको नियत अहिलेसम्म चुनावमा गरेका सबै वाचा पूरा गर्दै जाऊँ भन्ने देखिएको छ, उनले भने । कार्यालयको भवन बनाउन ठेक्का प्रक्रियामा रहेको उनले बताए ।वालिङ नगरपालिका कार्यालयले नगरलाई स्मार्ट सिटी बनाउन पहिलो चरणमा विज्ञहरू, दोस्रो चरणमा दल र नागरिक समाजसँग छलफल गर्यो । यतिबेला विभिन्न विकासे योजनाहरूमा ठेकेदार र उपभोक्ता समूहसँग धमाधम सम्झौता गरिरहेको छ । नगरका सबै वडाका आमा समूहका अध्यक्ष र सचिवलाई वडा विभाजन गरी आयमूलक कार्यक्रम सञ्चालन गर्ने तयारी भइरहेको छ । विकासका योजनाहरूमध्ये ५० प्रतिशतमा सम्झौता भइरहेको नगर प्रमुख दिलीपप्रताप खाँडले बताए । स्मार्ट सिटीका लागि भौतिक पूर्वाधार विकास गर्न कन्सल्ट्यान्ट हायरको काम भएको छ, उनले भने, नगरका सडकका योजना प्राथमिकतामा राखेर स्तरोन्नतिको काम थालेका छौं । चालु महिनादेखि एक गाउँ एक उत्पादन कार्यक्रम र नगरभित्र तीनवटा होमस्टे सञ्चालन गर्ने बताए । गुरुङ र मगर जातिको संस्कृति संरक्षण गर्ने कार्यक्रम पनि अघि बढाइएको उनको भनाइ छ । सात महिना लामो अवधि होइन तर जेजति योजना पारित भएका थिए । ती सबैका थोरबहुत प्रगति छ, उनले भने, धेरै जनप्रतिनिधि अनुभवी पनि छन्, समय खेर जान दिएका छैनौं । चापाकोट नगरपालिकाको पनि पहिलो प्राथमिकता सडक योजना छन् । योजनामा परेका सडक विस्तार, नाली बनाउने, ग्राभेल छाप्नेजस्ता कामहरूका प्रगति ३० प्रतिशत पुगेको कार्यकारी अधिकृत ज्ञानराज कोइरालाले बताए । ठूला योजनामध्येको ३८ लाखको काम सडकमा भइरहेको छ । खानेपानीका योजना पनि स्टिमेट तयार गरी सम्झौता भइसकेको उनले बताए । केही जनप्रतिनिधिलाई प्रक्रियाका विषयमा जानकार हुन समय लाग्यो, उनले भने, धेरैजसोलाई जसरी हुन्छ छिटो काम हुनुपर्छ भन्ने छ तर बजेट निकासा भएर सम्झौताको चरणसम्म आइपुग्दा केही योजनामा ढिलाइ पनि भएका छन् ।जिल्लाकै पुरानो नगरपालिका पुतलीबजारमा नगर प्रमुख महिला छिन् । प्रमुख सीमा क्षत्रीले भूकम्पपीडितको पुन:स्थापना पहिलो प्राथमिकतामा राखिएको बताइन् । भूकम्पपीडितले घर बनाउँदा नि:शुल्क नक्सापासको व्यवस्था गरेका छौं, उनले भनिन्, धेरै योजना विकासनिर्माणकै छन् । चुनावपछि कार्यभार सम्हालेका जनप्रतिनिधिलाई चाडपर्व र निर्वाचनले अल्मल्याए पनि नगरसभाले पारित गरेका योजनाको प्रगति सन्तोषजनक भएको उनको भनाइ छ । गल्याङ नगरले पनि अन्य नगरपालिकामा जस्तै सडक निर्माण र विस्तार कार्यलाई नै प्राथमिकतामा राखेर काम अगाडि बढाएको नगर प्रमुख भूपराज अधिकारीले बताए । हामी सेवक हौं, उनले भने, सात महिनाको अवधि केलाउँदा उपलब्धिका तुलनामा सिकाइ धेरै छन् तर त्यसले दीर्घकालमा नगरवासीलाई फाइदा नै पुग्छ ।"
पुरानै कार्यशैलीले अन्योल,"म्याग्दी परम्परागत शैलीको कर्मचारी प्रशासन र विकास योजनाका विषयमा सिकारु जनप्रतिनिधि भएकाले यहाँका नगरगाउँपालिकाको विकासको गति सुस्त छ । राजनीतिक नेतृत्वबीचमै तालमेल अभाव छ । कर्मचारीले चलाउँदाको र अहिलेको अवस्थामा खासै भिन्नता छैन । राजनीतिक संक्रमणकाल भएकाले कर्मचारी र जनप्रतिनिधि दुवैमा अन्योल छ । कानुनी प्रक्रिया र राजनीतिक निर्णयमा पनि प्रक्रियागत बुझाइको ग्याप देखियो, निमित्त कार्यकारी प्रमुख विमलरञ्जन कार्कीले भने, नगरपालिकामा स्थानान्तरण गरिएका शिक्षा, स्वास्थ्य, कृषि पशु, वन, भूसंरक्षणलगायत विषयगत कर्मचारी व्यवस्थापनमा पनि अन्योल छ ।बेनी नगरपालिकाले नगरसभाबाट कृषिका लागि ४० लाख, उद्योगको १० लाख, पर्यटनको ४० लाख र सहकारी शिक्षाका लागि १० लाखको योजना पारित गरेको थियो । तर, बजेट विनियोजन भए पनि कुनै कार्यक्रम कार्यान्वयनमा आएका छैनन् । सामाजिक शाखाको शिक्षा, स्वास्थ्य, सांस्कृतिक, पर्यटन, खानेपानी तथा सरसफाइ लगायत योजनामा एक करोडको बजेट छ । तर, कुनै योजना अघि बढेका छैनन् ।पूर्वाधार विकासतर्फ नगरका ग्रामीण सडकको स्तरोन्नति, खेल मैदान, भवनका कार्यक्रममा ३ करोड ५० लाख विनियोजन भए पनि केहीबाहेक कुनै काम भएको छैन । एक करोड लागतको अर्थुङ्गेझिं सडक स्तरोन्नति, खुलामञ्च विस्तार ६० लाख, नगरपालिकाको हल निर्माण ५५ लाख र बेनीको डम्पिङसाइट सुधारका ६० लाखबाहेक सबै योजना सामान्य र टुक्रे नै छन् । हामी जनप्रतिनिधिहरू नीतिगत अन्योलमा छौं । स्थानीय शासन ऐनले पनि धेरै विषयमा प्रदेशसभाको निर्णयअनुसार हुने भनेकाले काम अल्झेका हुन्, बेनी नगरप्रमुख हरिकुमार श्रेष्ठले भने, अब प्रतिनिधिसभा र प्रदेशसभाको चुनाव पनि भयो, बिस्तारै सिस्टममा जान्छौं । राज्य पुन:संरचनाको चरणमा भएकाले जनप्रतिनिधि सबै सिकाइकै चरणमा रहेको उनले बताए । एक त हामी नयाँलाई प्रक्रिया बुझ्नै समय लाग्यो, त्यसमाथि चाडपर्व र चुनावले पनि अलमल्यायो, उनले भने, विकास निर्माणका योजनालाई लिएर राजनीतिक मतभेद नभए पनि प्रक्रिया के हो र कसरी अघि बढाउने भन्नेमै हाम्रो समय धेरै गयो ।"
"स्थानीय तहका ६ महिनाप्रतिनिधि त आए, पारा पुरानै","विराटनगर लामो समयदेखि जनप्रतिनिधिविहीन रहेका स्थानीय तहले ६ महिनाअघि नेतृत्व पाए । यसअघि कर्मचारीका भरमा मात्र चलेकाले विकासका काम हुन नसकेको गुनासो व्यापक थियो । तर, प्रतिनिधि आउँदा पनि सर्वसाधारणलाई प्रत्यक्ष राहत पुग्ने खालका काम भएको देखिँदैन । कतिपय स्थानमा दलबीच विवादका कारण नियमित कामै अघि बढ्न सकेको छैन । विवाद र प्रतिनिधिबीच बेमेलले गाउँनगर परिषद्समेत हुन सकेको छैन ।दलीय दम्भको चेपुवाझापाको गौरादह नगरपालिका र गौरीगन्ज गाउँपालिका दलीय दम्भ का कारण अनिर्णयको बन्दी बनेका छन् । नगरगाउँ परिषद्सम्म हुन सकेको छैन । दुवै तहमा नेतृत्व र बहुमत भिन्नाभिन्नै दलको छ । गौरादह नगर प्रमुखमा कांग्रेसका रोहितकुमार साह छन् । ९ वडा रहेको नगरमा उपमेयरसहित बहुमत सदस्य एमालेका छन् । गौरीगन्जको अध्यक्षमा राष्ट्रिय प्रजातन्त्र पार्टीका बाबुराजा श्रेष्ठ छन् । ६ वडा रहेको गाउँपालिकामा उपाध्यक्षसहित बहुमत सदस्य कांग्रेसका छन् । अधिकारसम्पन्न भए पनि बहुमत जुटाउन नसक्दा दुवै तहका प्रमुखलाई आफ्नो निर्णय पारित गराउन अवरोध आउने गरेको छ । एमाले गढ मानिएको गौरादहमा पहिलोपटक कांग्रेसले प्रमुख जितेपछि नगरको पहिलो बैठक बस्नै सकस परेको थियो । बहुमत रहेका एमाले जनप्रतिनिधि उपस्थित नभएपछि प्रमुखले बोलाएका बैठक केही समय स्थगित भए ।लामो प्रयासपछि पहिलो बैठक बस्यो । तर नगरपालिका सञ्चालनसम्बन्धी नियमावली र कार्यविधि बनाउन लामै रस्साकसी गर्नुपर्यो । कार्य सञ्चालनसम्बन्धी नियमावलीको मस्यौदामा सहमति जुटाउन दुई महिनाभन्दा बढी समय खेर गयो । त्यसपछि गठन गर्नुपर्ने ६ वटा विषयगत समितिमा विवाद केन्द्रित भयो ।नगर प्रमुख साहले कांग्रेस र एमालेले समान ३ वटाका दरले नेतृत्व पाउनुपर्ने प्रस्ताव गरेका थिए । तर, एमालेका जनप्रतिनिधिले उनको प्रस्ताव ठाडै अस्वीकार गरे । दुवै पक्षले अडान नछाडेपछि विवाद दुई महिना लम्बियो । अन्तिममा एमालेले ४ र कांग्रेसले २ वटा समितिको नेतृत्व गर्ने सहमति जुट्यो । कांग्रेसले पूर्वाधार विकास समिति पाउने भएपछि मात्रै मञ्जुरी जनाएको हो ।हरेकजसो निर्णय विवादित बन्न थालेपछि नगरवासी निराश बनेका छन् । विवादकै कारण पुस ५, ६ र ७ गते गर्ने भनिएको नगर परिषद् पनि स्थगित भएको छ । प्रमुख साहले पुस मसान्तभित्र परिषद् सक्ने गरी गृहकार्य भइरहेको बताए । अहिलेकै अवस्थामा भन्नुपर्दा नगरपालिकाले हामी नगरवासीका लागि केही गर्लाजस्तो लाग्दैन, स्थानीय दीपक सुवेदीले भने, नगरपालिकाको प्रत्येक निर्णय विवादित बन्छ । के होला भन्ने आस गर्नु ? उनले कांग्रेस र एमालेबीचको बहुमत र अल्पमतको चेपुवामा नगरवासी परेको बताए ।नगर प्रमुख र उपप्रमुखले भने दलीय विवादको कुरा अस्वीकार गरे । प्रमुख साह र उपप्रमुख गीता भेटवालले एकै स्वरमा भने, हामीबीच त्यस्तो कुनै विवाद छैन । उपप्रमुख भेटवालले सुरुमा केही असजिलोजस्तो देखिए पनि अहिले त्यस्तो नरहेको बताइन् ।६ महिनासम्म केही गर्न नसकेकै हो, उनले भनिन्, जिम्मेवारी लिएलगत्तै बाढी आयो, त्यसको व्यवस्थापन गर्दागर्दै दसैं, तिहार आयो, पर्व सकिएलगत्तै फेरि अर्को चुनाव आयो । यस्तैयस्तै कारणले जनताको चाहनाअनुसार काम गर्न पाएका छैनौं । साहले नगरपालिकाभित्रका बाटोका खाल्डाखुल्डी पुर्ने, बाढीपीडितलाई उद्धार र राहत दिनेजस्ता काम गरेको बताए । गौरीगन्जमा साउन २७ गते आयोजना गरिएको गाउँ परिषद् भाँडियो । कांग्रेसका प्रतिनिधि वर्षा र बाढीका कारण देखाउँदै उपस्थित भएनन् । तर, सोही दिन कांग्रेस जनप्रतिनिधिले छुट्टै भेला गरेका थिए । गाउँपालिकाको १४ सदस्यीय गाउँ कार्यपालिकामा उपाध्यक्षसहित ११ जना कांग्रेस प्रतिनिधि छन् । अध्यक्ष राप्रपा, दुई जना वडाध्यक्ष एमाले र माओवादीका छन् । बहुमत वास्ता नगरी अध्यक्षले आफूखुसी प्रस्ताव ल्याउने गरेकाले आफूहरूले रोक्नुपरेको कांग्रेसका एक सदस्यले बताए । जनप्रतिनिधि स्थानीयको हितभन्दा पार्टी निर्देशनअनुसार प्रस्तुत हुँदै आएकाले गाउँपालिका अनिर्णयको बन्दी बनेको छ ।न परिषद् न त विकासभोजपुरको साल्पासिलिछो गाउँपालिका पुग्न सदरमुकामदेखि तीन दिन हिँड्नुपर्छ । ६ वटा वडामध्ये ४, ५ र ६ सडक सञ्जालमा जोडिएका छैनन् । दोभानेका अमिरकाजी राईका अनुसार यातायात सुविधा नपुग्दा खाटम्मा र दोभाने गाउँमा खच्चड र मान्छेलाई बोकाएर उपभोग्य सामग्री ल्याउनुपर्छ । नुन, तेल, चामल चाहिरहन्छ, भनेका बेला खच्चड पाइँदैन, मान्छेलाई बोकाउँदा प्रतिकिलो ६० देखि एक सय रुपैयाँ ज्याला तिर्नुपर्छ, उनले भने । स्थानीयले छिमेकी जिल्ला संखुवासभाको खाँदबारीदेखि षडानन्द नगर हुँदै सामान आयात गर्नुपर्छ । स्थानीय निर्वाचनका बेला यी गाउँमा सडक जोड्ने उम्मेदवारहरूको मुख्य एजेन्डा थियो । असारमा उनीहरूले गाउँपालिका र वडाहरूमा जनप्रतिनिधि पनि पाए । तर, सडक समस्या जस्ताको त्यस्तै छ । जनप्रतिनिधि पाएपछि गाँवैमा सडक आउला, दैनिक उपभोग्य सामग्री सस्तो दाममा आयात गर्न तथा अलैंची, चिराइतोजस्ता स्थानीय उत्पादन निर्यात गर्न सहज होला भन्ने स्थानीयको अपेक्षा थियो । जिल्लाका नौ स्थानीय तहमध्ये चार वटाको त अहिलेसम्म गाउँ तथा नगर परिषदै भएको छैन । षडानन्द नगरपालिका, साल्पासिलिछो गाउँपालिका, पौवादुङ्मा गाउँपालिका र रामप्रसाद राई गाउँपालिकाको परिषद् हुन नसकेको हो । यस कारण पहिलो चौमासिकको अवधि सकिए पनि विकास बजेटको एक रुपैयाँ खर्च नहँुदा विकास निर्माण प्रभावित छ ।जनप्रतिनिधि आएपछि विकासको ओइरो लाग्छ भन्ने थियो तर परिषद्समेत गराउन सकेका छैनन्, बाटोघाटो, बिजुली, खानेपानी, शिक्षा, स्वास्थ्यको विकास कहिले होला खोइ ? यस्तै चाला हो भने पाँच वर्षसम्म गाउँको उन्नति होइन, अधोगति लगाउने भए, रामप्रसाद राई गाउँपालिकाका ७९ वर्षीय इन्द्रबहादुर भुजेलले भने ।पहिलो चौमासिक कात्तिक मसान्तमा सकिएको छ । परिषद् भएका भोजपुर नगरपालिका, हतुवागढी, आमचोक, टेम्केमैयुङ र अरुण गापामा समेत विकास कार्य ठप्प छ । सबै स्थानीय तहको कुल बजेटको एक तिहाइ साउन अन्तिम साता निकासा भएको थियो ।भोजपुर नगरमा ११ करोड ५३ लाख ४८ हजार, षडानन्द नगरमा १२ करोड ८९ लाख ९४ हजार, अरुण गापामा १० करोड १३ लाख ४० हजार, आमचोक गापामा ८ करोड ७८ लाख ६७ हजार, टेम्केमैयुङ गापामा ९ करोड २१ लाख ५२ हजार, पौवादुङ्मा गापामा ७ करोड २२ लाख ११ हजार, रामप्रसाद राई गापामा ८ करोड ७३ लाख १३ हजार, हतुवागढी गापामा ८ करोड ८८ लाख ३३ हजार र साल्पासिलिछो गापामा ७ करोड ४३ लाख १३ हजार निकासा भएको थियो ।षडानन्दका कार्यकारी अधिकृतको सरुवा भएकाले समस्या परेको प्रमुख वीरबल राईले बताए । उपमहानगरमा पनि भएन कामधरान उपमहानगरमा पनि जनप्रतिनिधि आएपछि उल्लेख्य काम हुन सकेको छैन । चुनावका बेला सुरक्षित अनि व्यवस्थित पर्यटकीय सहर, आधुनिक बसपार्क, विमानस्थल, उद्योग व्यवसाय प्रवद्र्धन, स्वच्छ पिउने पानीदेखि स्मार्टसिटी बनाउनेसम्मका नारा सुनिन्थे । तर, ती वाचा र प्रतिबद्धता पूरा गर्ने सुरसार छैन । महेन्द्र बहुमुखी क्याम्पसका सहप्राध्यापक डा राजेन्द्र शर्माले भने, जनप्रतिनिधिले विधिवत् रूपमा स्थानीय तह सम्हालेको पाँच महिना बितेको छ । उनीहरूले विदेश यात्रा गर्न भ्याए तर जनताले देखिने गरी काम गरेको थाहा छैन । स्थानीय तह अहिले पनि कर्मचारीले चलाएसरह नै रहेको उनको भनाइ छ ।अहिलेसम्म शिक्षा, स्वास्थ्य, पर्यटन, खेलकुदजस्ता विषयमा कुनै गुरुयोजना बनाइएको छैन । सल्लाहकार त नियुक्त गरेको सुनें तर तिनले धरानको विकास र समृद्धिका लागि के कस्तो सल्लाह दिन्छन्, यो मुख्य प्रश्न हो, शर्माले भने, उपमहानगरपालिकाले गरेका कामको सार्वजनिक सुनुवाइसम्म भएको छैन । उपमहानगरका कार्यवाहक प्रमुख मञ्जु भण्डारीले आफूहरूले सक्दो पहल गरिरहेको बताइन् । लामो समयपछि जनप्रतिनिधि आएकाले केही तलमाथि भए पनि सेवाग्राहीलाई तत्काल सेवा प्रवाह गर्न र स्थानीय तह चुस्तदुरुस्त बनाउन अभ्यास गरिरहेको उनको भनाइ छ ।सर्दु जलाधार क्षेत्र संरक्षण गर्न प्रारम्भिक अध्ययनका लागि एसियाली विकास बैंकले ७० प्रतिशत र धरान उपमहानगरपालिकाले ३० प्रतिशत लगानी गरेको भण्डारीले बताइन् । सबै वडामा अप्टिकल फाइबर नेटवर्क विस्तार गर्ने कार्य अन्तिम चरणमा पुगेको छ, उनले भनिन्, अब चाँडै नै सबै वडा कार्यालयमा इन्टरनेट र अनलाइनमार्फत एकीकृत कार्य सम्पादन सञ्चालन हुन्छ । भण्डारीका अनुसार सुकुम्बासी बस्ती व्यवस्थापनका लागि नमुना बस्ती निर्माण गर्न अध्ययन थालिएको छ । सभागृह र चतरालाइन सडक पुनर्निर्माण गरिएको पनि उनको भनाइ छ ।पूर्वाधारसमेत बनेनसंखुवासभा, खाँदबारीको बजार क्षेत्रमा एक वर्षअघि जडान गरिएका सौर्य बत्ती कामै नलाग्ने भइसके । स्थानीय बासिन्दा अँध्यारोमा हिँड्न बाध्य छन् । अँध्यारोमा दुई पटक भुस्याहा कुकुरले टोकेर उपचार गर्नुपर्यो, दीपेन्द्र कार्कीले भने, एक वर्षअघि ४० वटा सोलार बत्ती जडान गरिएका थिए तर ती साँझमा दुई घण्टा पनि बल्दैनन् । जडान गरेको ६ महिनामा सौर्य बत्ती राम्ररी बल्न छाडेपछि स्थानीयले गुनासो गरेका थिए । कम्पनीलाई सम्झौताअनुसार बत्ती मर्मत गर्न भनिए पनि सुनुवाइ भएन । राति आठै बजे बजार क्षेत्र अन्धकार हुन्छ । नगर प्रमुख मुरारीप्रसाद खतिवडाले पनि बुद्धिजीवी, व्यापारी, स्थानीयवासी र सञ्चारकर्मीसँग नगर क्षेत्रमा देखिएको समस्याबारे गुनासो सुने । उनले केही महिनाभित्रै नगरका समस्या र विकास निर्माणलाई तीव्रता दिने बताए । नगरवासी, वैकल्पिक ऊर्जा केन्द्र र नगरपालिकाको लगानीमा ४० वटा सोलार जडानपछि टोल विकास संस्थाले राखेको बिजुली कटाइएको छ । वैकल्पिक ऊर्जा केन्द्र काठमाडौंबाट अनुदान २० लाख, खाँदबारी नगरपालिकाबाट ८ लाख, उपभोक्ताबाट ६ लाख ६० हजार सहयोगमा नगर बत्ती राखिएको थियो । जनप्रतिनिधिले पाएको अधिकारसमेत प्रयोग गर्न नसकेको स्थानीय बासिन्दाले आरोप लगाए । विगतका र अहिलेका जनप्रतिनिधिको शैलीमा केही फरक पाइएन, कार्कीले भने, यो ६ महिनामा सकारात्मक परिवर्तनको अनुभूति गरेका छैनौं । १० वटै स्थानीय तहमा आएका जनप्रतिनिधिको शैली पुरानै रहेको स्थानीयको गुनासो छ । गत साउनपछि नगरपालिकामा पहिलो नगरसभा भएर योजना छनोट गरिए पनि काम सुरु भएन । खाँदबारी नगरले कार्यकारी अधिकृतसमेत ल्याउन सकेको छैन । दसैंअघि सरुवा भएर गएका निमित्त अधिकृत सुवास श्रेष्ठको ठाउँमा अर्का अधिकृत आएका छैनन् । जिल्ला स्वास्थ्यका एक जना कर्मचारीलाई निमित्तको जिम्मेवारी दिइएको छ ।नगर प्रमुख खतिवडाले प्रथम नगरसभाबाट पारित नीति कार्यक्रममा गत वर्षबाट जिम्मेवारी सरिआएको ७४ लाख २७ हजार ५ सय ८९, आन्तरिक आम्दानी १ करोड २६ लाख १३ हजार ५ सय र बाह्य अनुदानतर्फ ४१ करोड ३० लाख ९१ हजार ८ सय गरी जम्मा ४३ करोड ३१ लाख ३२ हजार ८ सय ८९ रुपैयाँ उल्लेख गरेका छन् । नीतिकार्यक्रममा बृहत् सहरी विकास गुरुयोजना निर्माण गर्ने, प्रत्येक वडामा सडक, शिक्षा, स्वास्थ्य, पर्यटन, खानेपानी, महिला, बालबालिका तथा लैंगिक समानता, खेलकुद, धार्मिक, सांस्कृतिक, सुशासनसम्बन्धी क्षेत्रको विकास प्राथमिकतामा राखिए पनि कामले पनि गति लिएको छैन । खतिवडाले निर्वाचन आचारसंहिता र स्थानीय शासन ऐन जारी नभएकाले काम गर्न नसकिएको बताए । नीतिगत कठिनाइले गाह्रोओखलढुंगाको लिखु गाउँपालिका६ फूलबारीस्थित स्वास्थ्य चौकी पालमा सञ्चालन गरिएको तीन वर्ष हुन लाग्यो । भाडाको घरमा सञ्चालित स्वास्थ्य चौकी भूकम्पले घर जोखिममा पारेपछि पालमा सारिएको थियो । भवन निर्माणको ठेक्का लागे पनि ठेकेदारले अझै काम सकेनन् । पालमा बिरामीलाई चिसोबाट जोगाउन मुस्किल परिरहेको छ । अरूभन्दा पनि सुत्केरी र नवजात शिशुको ज्यान जोगाउन कठिन छ, अनमी सिर्जना बास्तोलाले भनिन्, निमोनियाँले गर्दा आमा र बच्चा नै सास फेर्न सक्दैनन् ।मानेभन्ज्याङ गाउँपालिका९, माधवपुरका ५० घर भूकम्पपीडितले आवास अनुदानको पहिलो किस्ता ५० हजार नै पाएका छैनन् । उनीहरू जिल्ला समन्वय समिति र पुनर्निर्माण प्राधिकरण खुब धाए । स्थानीय चुनावपछि सबै अधिकार गाउँपालिकामै आएको भन्दै फर्काइयो । तर, त्यहाँ पुग्दा पनि उनीहरूको समस्या समाधान भएन । गुनासो सुनेर साध्य छैन, मानेभन्ज्याङ गाउँपालिका प्रमुख मोतीराज राईले भने, हामीलाई अधिकार कागजमा मात्र दिइएको छ । कार्यान्वयन तहसम्म जाने कुनै अधिकार छैन । निर्वाचनपछि स्थानीय सरकार आफंै स्वायत्त हुने भनिए पनि त्यसको कार्यान्वयन हुन सकेको छैन । विभिन्न ऐनकानुन बन्न नसक्दा नीतिगत कठिनाइ देखिएको छ । गाउँपालिकाभित्र निर्माण भएका भौतिक संरचना अझै ठेकेदार र सहरी भवन डिभिजन कार्यालयकै मातहत छन् ।सबै गाउँपालिकामा कार्यविधिले तोकेका सरकारी कार्यालय स्थापना हुन थाले पनि तिनले दिने सेवा प्रभावकारी छैन । कार्यालय भर्खरै स्थापना गरिएको छ । अझै स्थानीय संरचनाअनुसार काम सुरु गर्न सकिएको छैन, मानेभन्ज्याङ गाउँपालिकाका विद्यालय निरीक्षक पेशल राईले भने, सोचेजसरी स्थानीय तहको काम अघि बढिसकेको छैन ।महानगरमा धमाधम कामप्रदेश १ को एक मात्र महानगर विराटनगरमा भने तुलनात्मक रूपमा विकासका काम भएका छन् । महानगरले सडकमा बत्ती व्यवस्था गरेको छ । सामाजिक सुरक्षा भत्ता घरैमा पुगेर दिन थालिएको छ । ज्येष्ठ नागरिकहरूलाई घरैमा उपचार सेवा पुर्याइँदै छ । महानगरका जनस्वास्थ्य फाँट प्रमुख दशीलाल माझीले मोतीविन्दुरहित विराटनगर अभियानअन्तर्गत हालसम्ममा सयभन्दा बढीको शल्यक्रिया भएको बताए । ८४ वर्ष उमेर पूरा भएका ज्येष्ठ नागरिकलाई महानगरले छुट्टै १ हजार भत्ता दिएको छ, उनले भने ।महानगरमा छोरी संरक्षण अभियान सञ्चालन गरिएको छ । पहिलोपटक छोरी जन्माउने दम्पतीलाई ३ हजार रुपैयाँ प्रदान गरेर पुरस्कृत गर्ने योजना ल्याइएको छ । पुरस्कृत दम्पतीको लगत तयार भइरहेको उनले बताए । महानगरले दैनिक फोहोर उठाउन थालेकाले दुर्गन्ध हटेको नगरवासीले अनुभव गरेका छन् । महानगरका वातावरण शाखा प्रमुख घनश्याम काफ्लेले नियमित फोहोर उठाउने र बजार क्षेत्रमा जम्मा गरेर राख्न नदिने कार्य कडाइसाथ पालन भइरहेको बताए । महानगरका ४ वटा सामुदायिक विद्यालय यस वर्ष नमुना बनाइँदै छन् । महानगरले नमुना बनाउन चाहने विद्यालयका लागि प्रस्ताव आहान गरेकामा ९ वटाले प्रस्ताव दर्ता गराएका छन् । सुधारका सयदिने कार्यक्रम घोषणा गरेर महानगरभित्रका सडकको खाल्डाखुल्डी पुर्ने काम भइरहेको छ । बजार क्षेत्रस्थित कालोपत्रे सडक रामजानी, जलजलामोडदेखि अस्पताल चोक हुँदै सिंघिया पुलसम्म र सहिद मार्ग करिब ६० लाख लागतमा मर्मत गरिएको छ । महानगर प्रमुख भीम पराजुलीले तारणीप्रसाद कोइराला सञ्चार ग्राम निर्माण पनि सुरु गरिएको बताए । रविनाजोशी जेभी काठमाडौंले २१ करोडको लागतमा सञ्चार ग्राम निर्माणको ठेक्का पारी काम थालेको महानगर योजना शाखाका सुमन दाहालले जानकारी दिए । मझौला सहर एकीकृत विकास र सघन सहरी विकास परियोजनाअन्तर्गत सडक, नाला, ढललगायत विकास निर्माणको काम भइरहेको छ । महानगरलाई धूलो हिलोमुक्त बनाउन सोमबारबाट क्षेत्रीय सहरी विकास परियोजनाले काम सुरु गरेको छ । सहरी विकास तथा भवन निर्माण विभाग डिभिजन कार्यालयले सघन सहरी विकास परियोजनाअन्तर्गत १५ वटा सडकको एकसाथ निर्माण सुरु गरिसकेको छ ।यस्तै, वर्षाको पानी बग्ने नाला ३६ किलोमिटर, फोहोर पानी बग्ने ढल ६२ किलोमिटर र फोहोर पानी प्रशोधन केन्द्र निर्माण गर्न सीटीसीईकालिका जेभी काठमाडौंसँग २ अर्ब ४० करोड रुपैयाँमा सम्झौता भएर निर्माण कार्य अन्तिम चरणमा पुगेको छ । धूलो र हिलोबाट ६ महिनाभित्र महानगरवासीले राहत महसुस गर्नेछन्, महानगर प्रमुख पराजुलीले भने, सडक, ढल, नालाको गुणस्तरमा कुनै सम्झौता गर्ने छैनौं । स्थानीयवासी, टोल समिति र स्थानीय राजनीतिक दलका प्रतिनिधिलाई अनुगमन, निगरानी गर्न र कुनै किसिमको त्रुटि देखिए तत्काल महानगरमा जानकारी गराउन आग्रह छ ।(झापाबाट अर्जुन राजवंशी, भोजपुरबाट विद्या राई, धरानबाट प्रदीप मेन्याङ्बो, संखुवासभाबाट दीपेन्द्र शाक्य, कुम्भराज राई र विराटनगरबाट देवनारायण साह)"
बालगृहमाथि निगरानी,"भरतपुर (कास) रत्ननगरमा रहेको एक बालगृहमा बालिका बलात्कारको घटना सार्वजनिक भएपछि महिला तथा बालबालिका कार्यालयले जिल्लाका सबै बालगृहमा निगरानी बढाएको छ । जिल्लामा दर्ता भएर सञ्चालनमा रहेका ३२ वटा बालगृहमा निगरानी बढाइएको हो ।महिला तथा बालबालिका कार्यालयकी प्रमुख शान्ताकुमारी पौडेलका अनुसार बलात्कार घटना र यहाँ सञ्चालित अधिकांश बालगृहमा धर्मको प्रचारलगायत गतिविधि हुने गरेको गुनासोपछि निगरानी थालिएको हो । हामीले पहिला पनि बालगृह सञ्चालकलाई बोलाएर र पत्रमार्फत धर्म प्रचारलगायत कानुनविपरीतका गतिविधि नगर्न भनेका हौं, उनले भनिन्, अहिले पनि कतिपय बालगृहमा धर्म प्रचार भइरहेको गुनासो छ । कडाइका साथ निगरानी थालेका छौं । उनले बालगृह अनुगमनमा माथिल्लो निकायबाट पनि कडाइ गर्नुपर्ने बताइन् । जिल्ला बालकल्याण समिति वा महिला तथा बालबालिका कार्यालयको सिफारिसबिना बालबालिकालाई गृहमा राख्न नपाइने प्रावधान छ । अधिकांश बालगृह सञ्चालकले आफूअनुकूल बालबालिका खोज्ने गरेका छन् । डेढ वर्षअघि यहाँस्थित बाह्रघरेमा कोरियन नागरिकले सञ्चालन गरेको आशा बालगृहमा धर्मको प्रचार भएकोबारे कान्तिपुरमा समाचार प्रकाशित भएपछि त्यहाँबाट रातारात जगतपुरमा सारिएको थियो ।पछिल्लो पटक बालगृह सञ्चालन गर्छु भनेर आउने सञ्चालकले नै बालिकालाई बलात्कार गरेको घटना सुन्दा दु:ख लागेको प्रमुख पौडेलले बताइन् । रत्ननगर घटनामा संलग्न बालगृहका सञ्चालक ६१ वर्षीय गोविन्द ढकाललाई अदालतले पुर्पक्षका लागि जेल चलानको आदेश गरेको थियो ।"
शब्दको मर्म बुझ्नमा नारायणगोपाल अद्वितीय,"मलाई कहिलेकाहीं आफू अभागी हुँ भन्ने लाग्छ । मेरा गीत अलच्छिनी ठान्छु । मैमाथि किन यस्तो हुन्छ ? मेरै गीत किन संयोग बन्छन् ? नारायणगोपालसँगको सन्दर्भ सम्झिँदा यस्तो ख्याल अझ बढी आउँछ । रमाइला सम्झना धेरै छन् । तर, केही घटना अप्रीतिकर लाग्छन् । अनि छक्क पर्छु । आखिर किन त्यस्तो भयो ? उहाँ र मबीच अन्तरंग सम्बन्ध थियो । हामी बरोबर भेट्थ्यौं । २०३० सालको दशकमा उहाँले मेरा थुप्रै गीत गाउनुभयो । मलाई गीतकार बनाएकै उहाँले हो । गीतकविता लेख्नै छोडिसकेको मान्छेलाई जबरजस्ती कलम थमाउनुभएको थियो । उहाँकै करबलमा मैले आँखा छोपी नरोऊ भनी र झरेको पातझैं भयो बोलका दुई गीत लेख्नुपर्यो । मैले एकै बसाइमा लेखेका ती गीत नारायणगोपालले पनि एकै टेकमा रेकर्ड गराउनुभएको थियो । यो दुर्लभ घटना थियो । गीतमा पर्फेक्सन खोज्ने उहाँ रेकर्डिङका बेला बाजावालहरूलाई हैरान पार्नुहुन्थ्यो । धेरैचोटि रिरेकर्ड गराएर दिक्क लगाउनेले ती दुइटा गीत एकै पटक रेकर्ड गराउनुभएको थियो । मचाहिँ उहाँले मेरा गीत गाउनुहोला भनेर ढुक्कसमेत थिइनँ । गीत लेखिएका कागज बोकेर गएको दिनदेखि मान्छे गायब हुनुहुन्थ्यो । गाउनेनगाउने केही भनिएको थिएन । पूरै सस्पेन्समा थिएँ म । केही दिनपछि साबिकझैं सुसेल्दै मकहाँ आइपुग्नुभयो उहाँ । मैले आफ्ना गीतबारे सोधिनँ, लाज लाग्यो । उहाँले पनि केही भन्नुभएन । जाने बेला एउटा क्यासेट दिनुभयो । साँझ घर गएर सुन्दा आफ्ना गीत नारायणगोपालको स्वरमा पाएँ । खुसी हुनु स्वाभाविक भइगयो ।गीतकै कारण हाम्रो सम्बन्ध बाक्लिँदै गयो । खै, केही लेख्नुभा छैन रिजालजी ? भन्दै उहाँ मलाई भेट्न आउनुहुन्थ्यो । म नयाँ रचना देखाउँथें । उहाँ लगिहाल्ने । त्यो बेला मैले अरूलाई गीत लेखिदिने मौकै पाइनँ । नारायणगोपाल अध्ययनशील हुनुहुन्थ्यो । उहाँलाई साहित्यबाहेक इतिहास, भूगोल र संस्कृतिमा चाख थियो । खेलकुद मन पराउनुहुन्थ्यो । फुटबल र चेसको सोख मैले देखेको थिएँ । साहित्यको सहयोगले नेपाली संगीतमा क्रान्ति ल्याउनुपर्छ भन्नुहुन्थ्यो । त्यसका लागि पहल गर्दै हुनुहुन्थ्यो । नेपाली संगीतलाई विश्वस्तरमा पुर्याउन उहाँले नेपालीपनसहितको गीतमा वेस्टर्न बाजा मिसाउन थाल्नुभयो । केही मीठो बात गर, मलाई नसोध जस्ता गीत उहाँका प्रयोग हुन् । शब्दको महत्त्व बुझ्ने मामिलामा उहाँ अद्वितीय हुनुहुन्थ्यो । एकचोटि उहाँले टयुन बनाउनुभएको थियो । मैले त्यसमा शब्द भर्नुपर्ने भयो । अलि अनयुजल (असामान्य) थियो, कम्पोजिसन । केही झरेको, फुटेको, टुटेको जस्तो भान हुने । मैले त्यही प्रकारका शब्द खोजेँ । शब्दहरू सुनाउन उहाँको डेरामा पुगेँ । तपाईंका शब्द चिया खाँदै सुन्नुपर्छ भनेर पेमलालाई चिया बनाउन भन्नुभयो । पेमलाले कित्लीमा चिया बसाउन मात्रै के खोज्नुभएको थियो, झयाप्प बत्ती गयो । स्टोभमा बनाउने कुरा भयो । त्यसमा मट्टीतेल थिएन । अर्को दिन पिउँला भन्दै म निस्किएँ । त्यो बेला उहाँहरूको आर्थिक अवस्था नराम्रो थियो । पेमला कुनै इन्स्योरेन्स कम्पनीमा काम गर्नुहुन्थ्यो । उहाँले नै घर धान्नुपथ्र्यो । गीत गाएर पैसा कमाउने माहोल थिएन । त्यसैले मैले आफू कार्यरत सञ्चार मन्त्रालयमा नारायणगोपाललाई जागिर मिलाइदिएँ । उहाँ संगीत सहायक भएर काम गर्दाताका नै हो, स्वास्थ्य बिग्रिएको । गेटबाट मन्त्रालयसम्म पनि आउन नसक्ने हुनुभएको थियो ।थलै परेपछि उहाँलाई मैले सहयोगका लागि सामाजिक सेवा राष्ट्रिय समन्वय समितिमा बिन्तीपत्र लेख्न आग्रह गरेँ । उहाँ पूरै भडकिनुभयो । म कसैसँग हात पसारेर जीवनको भीख माग्न चाहन्नँ भन्दै थर्काउनुभयो । याचक भएर भीख माग्ने होइन, अवस्था गाह्रो भएकाले सहयोगको अपेक्षा गरेको भन्ने तरिकाले बिन्तीपत्र लेख्ने हो भनेर फकाएपछि मान्नुभयो । मैले नै बिन्तीपत्र लेखेर समितिलाई बुझाएँ । रानी ऐश्वर्या त्यसको सभापति हुनुहुन्थ्यो । उहाँले पेमला र नारायणगोपाललाई थाइल्यान्ड गएर उपचार गर्ने व्यवस्था मिलाइदिनुभयो ।उता जानुअघि नारायणगोपाल आफ्ना मेडिकल रिपोर्ट मलाई देखाउनुहुन्थ्यो । लिभर र किड्नी फंक्सन बिग्रेको, सुगर लेभल बढेको देख्थेँ । थाइल्यान्डबाट फर्किएपछि पनि उहाँले आफ्नो खानपिनमा परहेज गर्नुभएन । फलोअप पनि नगरी हतारहतार नेपाल आउनुभएको थियो । अवस्था नाजुक हुँदै गयो । वीर अस्पतालमा भर्ना गर्दाताका उहाँ मसँग भन्नुहुन्थ्यो, राति निद्रै लाग्दैन, सुत्न सक्दिनँ । उहाँलाई राखिएको वार्डको सिलिङमा ॐ लेखिएको थियो । म भन्थेँ, मनमा कुरा नखेलाउनुस् । आँखा र मन ॐमा केन्द्रित गर्नुस् ।नारायणगोपाललाई म स्नेह गर्थें । स्नेह र केयर भन्ने चीजमा निकै शक्ति हुँदो रहेछ । उहाँ मेरो कुरा टार्न सक्नुहुन्नथ्यो । मैले भनेको टेर्ने भएकाले अस्पताल छँदा पेमला मलाई बोलाइरहनुहुन्थ्यो । औषधि खान नमान्यो कि म पुग्नुपथ्र्यो । आफूलाई कसैले प्रेम गर्छ, भलो चिताउँछ भन्ने आभास भएपछि मान्छेले उसको कुरा टार्न सक्दैन । त्यही प्रेमले नारायणगोपाल र मबीच त्यो खाले सम्बन्ध बनेको हो भन्ने लाग्छ ।दुर्भाग्य के भने, मैले उहाँलाई औषधि खुवाएर सन्चो पार्न सकिनँ । अस्पतालमै बित्नुभयो । त्यो दिन म निकै व्यस्त भएँ । परिवार, मिडिया, जनलहर सबैलाई व्यवस्थित गर्नुपर्यो । दिनभरि खटेर साँझ घर आएँ । नुहाइधुवाइ गरेर टीभीसामु बसेँ । स्वरसम्राटकै बारे नेपाल टेलिभिजनमा समाचार आइरहेको थियो । समाचारको ब्याकग्राउन्ड म्युजिकले मलाई स्तब्ध बनायो । झसंग भएँ, किनभने त्यो मेरै गीत थियो । हो, त्यही गीत जसको टयुन मलाई अनयुजल लागेको थियो, जसको शब्द सुनाउन जाँदा बत्ती गएको थियो, स्टोभको मट्टीतेल सकिएको थियो । हामीले चिया खाँदै गीतका शब्द सुन्नसुनाउन पाएका थिएनौं । कस्तो संयोग ? कस्तो अलच्छिना गीत लेखेछु, जुन उहाँको मृत्युमा बजाउन उचित बन्यो । गीत लगेर सस्पेन्समा राख्ने उहाँले जीवनको आखिरीमा पनि मलाई सरप्राइज नै दिएर जानुभयो । म आफ्नै शब्द सुनेर टोलाइरहेँ(झर्यो जिन्दगी, फुटयो जिन्दगी छल्केर आँखामा बग्यो जिन्दगीप्रस्तुति : सजना बराल"
स्विमिङ पुलमा लभ डायरिज,"सौराहा अहिले चिसो मौसम सुरु भएको छ । बिहानीपख हत्तपत्त घाम देख्न पाइँदैन । त्यसमा पनि हुस्सुले गर्दा घामको न्यानोपन पाउन बिहानको १० नै बज्छ । मंगलबार अभिनेता सुशील श्रेष्ठलाई यस्तै समस्या आइपर्यो । फिल्म लभ डायरिज को सुटिङको क्रममा होटल ग्रिन पार्कमा भेटिएका उनी एक सरो लुगाको भरमा थिए । स्विमिङ पुलमा अभिनय गर्नुपर्ने भएकाले उनी घामको पर्खाइमा थिए । उनलाई मात्र होइन, सिंगो फिल्म युनिटलाई घाम चाहिएको थियो । ८ बजे फिल्म युनिट तयार भए पनि १० बजेपछि मात्र घाम देखियो । टोली सुटिङ गर्न स्विमिङ पुलमा पुग्यो । अभिनेता श्रेष्ठ शररिमा टावेल मात्रै बेरेर तयार भए । यसपछि उनी चिसो पानीमा हाम फाले । जाडोमा घाम प्यारो भनेको त्यत्तिकै हैन रहेछ, उनी भन्दै थिए । फिल्म सुटिङका क्रममा पहिलो पटक सौराहा आएका उनी फरक लुक्समा देखिँदै छन् । उनले फिल्मका लागि दाह्री मात्र पालेका छैनन्, कपाल पनि लामो बनाएका छन् । मुलुक बाहिर बस्ने केटाको भूमिकामा छु, उनले भने, विदेशबाट बुवाको बिजनेस हेर्न नेपाल आउँछु, यही सेरोफेरोमा कथा घुमेको छ । यसअघि होस्टल रिटन्स, सायद २ र कारखाना फिल्ममा अभिनय गरिसकेका उनको यो चौथो फिल्म हो । फिल्मका लागि अफरहरू आएका छन्, स्क्रिप्टहरू इमेलमा छन् तर पढ्न पाएको छैन, उनले भने । लभ डायरिज बाट दुई कलाकारले पनि डेब्यु गर्दै छन् । डेब्यु गर्नेमा रुबिना थापा र विश्वजित रिमाल हुन् । फिल्म खेल्छु भन्ने लागेको थिएन, अभिनेत्री रुविनाले भनिन्, कथा राम्रो लाग्यो, फिल्ममा डेब्यु गर्न योभन्दा राम्रो कथा फेरि नपाइएला भनेर तयार भएँ । उनी फिल्ममा सिम्पल युवतीको भूमिकामा देखा पर्दै छिन् । नाटकबाट आएका अभिनेता विश्वजित पहिलोपटक ठूलो पर्दामा देखा पर्दै छन् । सामान्य युवाको भूमिकामा छु, उनले भने, सुरुमा क्यामेरा फेस गर्न गाह्रो भए पनि अहिले बानी परिसकेँ ।भदौमा प्रदर्शनमा ल्याउने लक्ष्य रहेको फिल्मको करिब ७० प्रतिशत छांयाकन सौराहा आसपास क्षेत्रमा हुने बताइएको छ । टोली यहाँ आएको १० दिन भयो । फिल्ममा निर्देशकको जिम्मेवारी भने सौरभ चौधरीले सम्हालेका छन् । यसअघि सहायक निर्देशकको रूपमा काम गर्दै आएका उनले निर्देशन गरेको फिल्म भने यो पहिलो हो । यो रोमान्टिक कमेडी मुभी हो, उनले भने । उनका अनुसार कथाले खोजेजस्तो दृश्य सौराहामा पाइने भएकाले सुटिङको गन्तव्य यता बनाइएको हो । अर्जुन पोखरेलको संगीत रहेको फिल्ममा चार गीत छन् । विष्णु सापकोटा, अजुर्नजंग शाही, विशाल पहाडीलगायतको पनि अभिनय रहने बताइएको छ । सञ्जय लामाको छायांकन रहेको फिल्ममा कविराज गहतराजको नृत्य निर्देशन रहने छ । विनोद सापकोटा निर्माता हुने भने साहिल खानले एसोसिएट निर्देशकको पाटो सम्हालेका छन् । मधु बाँस्तोलाको कथा रहेको फिल्मको बाँकी छायांकन पोखरा र काठमाडौंमा हुनेछ ।"
सिर्जनाले आशा जन्माउँछ,"विराटनगर राजनीतिक अस्थिरता, सामाजिक विकृति, अनेक अभाव र समस्याले जेलिएको समयमा विकास, शान्ति, स्थिरता अनि समृद्धिको खोजी तीव्र हुन्छ । तर समृद्धि ल्याउन काम गर्ने संरचनाले ठीकसँग काम गर्न नसक्दा निराशा बढदै जान्छ । यसरी आम रूपमा बढेको निराशाको आयतन घटाउने सानो कुराले पनि निकै महत्त्व राख्छ ।यो केबाट सम्भव छ त ? साहित्य सिर्जनामा लागिपरेका युवाको मत छ राम्रो साहित्यले मानिसमा सकारात्मकता बढाउनमा महत्त्वपूर्ण भूमिका खेल्न सक्छ । निराशाका बीच आशा जगाउन सक्ने सिर्जना आम पाठकका लागि प्रिय हुन्छ । विकृतिविरुद्ध लेखिएका सिर्जनाले खबरदारी गरिरहेका हुन्छन् । यस्तै धारणा राख्छन् साहित्य सिर्जनामा लागिपरेका पूर्वेली युवाहरू ।नारीका पीडा र समाजप्रति खरो टिप्पणी गर्ने विराटनगरकी कवि सीमा आभास साहित्यिक सिर्जनाले समाजको धारणा परिवर्तन गर्नेमा विश्वास गर्छिन् । कतिपय प्रसंगमा आफ्नो सिर्जना र अरू केही सिर्जनाको प्रभावले नारीप्रतिको धारणामा परिवर्तन आइरहेको अनुभव सुनाउँदै उनी साहित्य अनुत्पादक चिज हो भन्ने धारणा गलत भएको बताउँछिन् ।कविताले पैसा कमाउनुपर्छ भन्ने होइन, साँझको संघारबाट र म, स्त्री अर्थात् आइमाई कविता संग्रह अनि टापुका स्वरहरू कथा संग्रहकी सर्जक सीमा भन्छिन्, यसले समाजमा सकारात्मक परिवर्तन ल्याएका धेरै उदाहरण छन् । र यो धेरै महत्त्वपूर्ण कुरा हो । साहित्यको कुनै पनि विधामा सन्देश हुन्छ, बौद्धिकता विकास गर्न सक्ने शक्ति हुन्छ, झापा बिर्तामोडमा बसेर साहित्य सिर्जना गर्दै आएकी लीला अनमोलको भनाइ छ, कुनै प्रभाव नपर्ने भए साहित्य सिर्जनाको औचित्यै हुँदैन नि ।बाँसुरी कविता संग्रह र दुख्छ गजल संग्रह निकालेकी उनी कसरी प्रभावशाली सिर्जना गर्न सकिन्छ भनेर बेलाबेला पूर्वेली साहित्यकारबीच गम्भीर छलफल हुने गरेको सुनाउँछिन् । साहित्यमा देखिएका नयाँ शैली र पुराना सिर्जनाबारे पनि हामीबीच बहस हुन्छ, उनी भन्छिन्, यसले सिर्जनामा लाग्न थप प्रेरित गर्छ ।सबैले विकास खोज्ने, समृद्धि खोजीमा सबैको ध्यान जाने तर भौतिक विकास मात्र सबै थोक होइन भन्ने कुरा बिर्सने गरेको मोहन ढुंगानाको बुझाइ छ । झापाको दमकमा बसेर मेचीपुत्र नामबाट कविता, गजल, गीतमा कलम चलाउने उनी भन्छन्, साहित्यले मानिसको सोचाइमा सकारात्मक परिवर्तन ल्याउन सक्छ भनेर सिर्जनामा लागेको हुँ ।रुवाइ काव्य निकालेका उनको बुझाइमा नयाँ पुस्तालाई साहित्यमा निरन्तरताको समस्या छ । असल अगुवा पाएर साहित्यमा अन्तरंग छलफल हुन सके नयाँ पुस्ता यसमा लागिरहने वातावरण बन्ने उनी बताउँछन् ।दशकअघि खोटाङबाट पढाइका सिलसिलामा विराटनगर झरेका दीपक साम्चु कविता, कथा र कृति समीक्षामा कलम चलाउँछन् । बढीजसो सामाजिक विषयवस्तु र प्रेमका कुरा आफ्नो सिर्जनामा हुने उनी बताउँछन् । लेख्छु भनेर लेखिने होइन, विषयवस्तुबाट प्रभावित भएर लेख्न मन लाग्ने बताउने उनी थप्छन्, समय लगाएर लेखिसकेपछि भने आफ्नो सिर्जनाबाट बेग्लै आनन्द प्राप्त हुन्छ । सिर्जनाले समयपरिस्थितिलाई पनि संकेत गर्ने बुझेका साम्चु त्यसमा कला, भाव र बिम्व सुन्दर हुनुपर्ने बताउँछन् ।विराटनगर, इटहरी, धरान, दमक, बिर्तामोड र आसपासमा सिर्जनारत युवाहरू बेलाबेला भेला भएर साहित्यका विभिन्न विधामा अन्तरक्रिया पनि गर्छन् । आआफ्ना धारणा सुनाउँछन् अनि अनुभव बाँड्छन् । यसरी भेला हुनेहरूमा धरानका सुदिप पाख्रिन पनि पर्छन् । आदिम मौनता, दगुरिहिँड्ने चौबाटो जस्ता कृति निकालेका उनी आफूले देखेभोगेका कुराहरू सिर्जनामा उतार्ने गरेको बताउँछन् ।पूर्वका विभिन्न स्थानमा आयोजना हुने साहित्यिक कार्यक्रममा युवाको उल्लेख्य जमघट हुन्छ । विराटनगरका धीरज राई पनि सकेसम्म पुगेकै हुन्छन् । कविता विधामा रमाउने उनलाई लाग्छ साहित्य कसरी लेखिन्छ भन्ने कुराले त्यसको असर अनुभव गर्न सकिन्छ । समाजकै ऐनाजस्तो हुने भएकाले साहित्यिक सिर्जनाले समाजलाई सकारात्मक दिशामा जान सन्देश दिने उनको अनुभव छ । सिर्जनाले कि मन कि मस्तिष्क छुनैपर्छ, उनी भन्छन्, दुवैलाई छुन सक्ने सिर्जना त झन् शक्तिशाली हुन्छ ।"
नारायणगोपाल र अरनिको युवा पुरस्कार घोषणा,"काठमाडौं (कास) यस वर्षको नारायणगोपाल युवा संगीत पुरस्कार गायक मनोजराज सिवाकोटी (उदयपुर) र गायिका ईतु जोजिजु (कास्की) लाई प्रदान गरिने भएको छ । राष्ट्रिय युवा सेवा कोषले २०४८ देखि पुरस्कार स्थापना गरी संगीत, गायन एवं सिर्जनशीलताका माध्यमबाट मुलुकको मौलिक, सांस्कृतिक, सांगीतिक क्षेत्रमा योगदान पुर्याएका सष्ट्रालाई पुरस्कृत गर्दै आएको छ ।नारायणगोपाल युवा संगीत पुरस्कार छनोट समितिका अध्यक्ष एवं वरिष्ठ संगीतकार दीपक जंगमको अध्यक्षतामा बसेको बैठकले पुरस्कारसम्बन्धी निर्णय लिएको हो । पुरस्कारमा ५० हजार रुपैयाँसहित स्वर्णपदक र प्रमाणपत्र रहेको कोषले जनाएको छ । कोषले अरनिको युवा कला पुरस्कार यस वर्ष युवा कलाकारद्वय नगेन सिंह (कास्की) र विष्णुप्रसाद श्रेष्ठ (इलाम) लाई संयुक्त रूपमा दिने पनि घोषणा गरेको छ । छनोट समितिका अध्यक्ष एवं वरिष्ठ मूर्तिकार ठाकुरप्रसाद मैनालीको अध्यक्षतामा बसेको बैठकले यो पुरस्कारको निर्णय गरेको बताइएको छ । यसमा पनि ५० हजार रुपैयाँ र स्वर्णपदक रहेको छ ।"
पोल्का डट्समा सेलेब्रिटी,महिला सेलेब्रिटी मात्रै नभएर पुरुष सेलेब्रिटीले पनि यो ट्रेन्डलाई मन पराएको देखिन्छ । साहिद कपुर हालै डिङर अनेजाले डिजाइन गरेको पोल्का डट्सयुक्त ड्ेरसमा देखिए । उनी आफ्नी श्रीमती मीरा राजपुतसँग चारपाटे पोल्का डट्सयुक्त कोटमा देखिएका थिए । केही महिनाअघि सेलेब्रिटीले एउटै ड्ेरेस धेरैपटक लगाएको समाचार बाहिरिएको थियो । वान डिरेक्सन ब्यान्डका सदस्य बेलायती गायक हयारी स्टाइल्सले हर्ट सेप डट्स भएको सर्ट पटकपटक लगाउने तथ्य सार्वजनिक भएको थियो । उनले आफ्नो १९ औं बर्थ डे र ब्यान्डको दिस इज अस गीतको सार्वजनिकीकरणमा हर्ट सेपको ड्टस भएको सर्ट लगाएका थिए । अन्य इभेन्टमा पनि उनको गेटअप प्राय: यस्तै हुन्छ । यही लिस्टमा अमेरिकी मोडल एवं अभिनेत्री किम कार्दिसियन पनि थिइन् । उनी कालो रङको टिसर्टमा सेतो सानोसानो डट्स भएको टिसर्ट कहिले पाइन्टमा त कहिले हाल्फ पाइन्टमा लगाउँछिन् । उनी यही लगाएर रेड कार्पेटमा समेत पुगेकी थिइन् । हालै अमेरिकी अभिनेत्री डायन क्रुगर पनि न्युयोर्कमा पोल्का डट्स ड्ेरेसमा देखिइन् । ज्यासन वु को डिजाइन र पहेँला जुत्तामा ४१ वर्षीया डायनको सुन्दरता झनै निखारिएको पनि चर्चा आइरहेको छ ।
सिचुवानमा नेपाली तस्बिर,बेइजिङ चीनको पश्चिममा पर्ने सिचुवान प्रान्तको छन्दुमा नेपालसम्बन्धी फोटो प्रदर्शनी सुरु भएको छ । छन्दुको पर्यटकीय स्थल वाइड न्यारो एलेमा ६ दिनसम्म चल्ने प्रदर्शनीमा चिनियाँ तथा नेपाली फोटो ग्राफरले नेपालमा खिचेका सुन्दर फोटा राखिएका छन् । छन्दु नेपालमा चिनियाँ पर्यटक भित्र्याउने महत्त्वपूर्ण हब मानिन्छ । यहाँबाट दैनिक एयर चाइना र सिचुवान एयरलाइन्सले काठमाडौंमा उडान गर्दै आएका छन् ।दैनिक हजारौं पर्यटक आवतजावत गर्ने खुला सडकमा राखिएका फोटोले चिनियाँ पर्यटकलाई नेपाल भ्रमण गर्न सघाउ पुर्याउने उद्देश्यले खुला स्थानमा प्रदर्शनीको आयोजना गरिएको हो । सो फोटो प्रदर्शनीको उद्घाटन गर्दै चीनका लागि नेपाली राजदूत लीलामणि पौडयालले नेपालको पर्यटन प्रवद्र्धन गर्न फोटो प्रदर्शनीले कोसेढुंगाको काम गर्ने बताए । नेपाली पर्यटन बजारमा चिनियाँ पर्यटकले महत्त्वपूर्ण भूमिका निर्वाह गरिरहेको बताउँदै उनले नेपाली पर्यटन प्रवद्र्धन गर्नका लागि सिचुवानको छन्दुले पुर्याएको योगदानको प्रशंसा पनि गरे । छन्दुसँग गतवर्ष मात्र काठमाडौं महानगरपालिकाले भगिनी सम्बन्ध स्थापना गरेको छ । फोटो प्रदर्शनीमा भाग लिनका लागि नेपाल पर्यटन बोर्डका केही अधिकारीसहित नेपाली फोटोग्राफरहरू पनि छन्दु पुगेका छन् । फोटो प्रदर्शनीपछि नेपालसम्बन्धी फोटोको प्रतियोगिताको पनि आयोजना गरिने नेपाल पर्यटन बोर्डका शरद प्रधानले बताए ।सो प्रदर्शनी नेपाल पर्यटन बोर्ड तथा बेइजिङस्थित नेपाली दूतावासको संयोजनमा सिछुवान प्रान्त र छन्तु नगरपालिकासँग मिलेर चिनियाँ फोटोग्राफी क्लब र साइनो नेपाल मिडिया सोसाइटीले आयोजना गरेको हो ।
अमेरिकी सुरक्षा रणनीति  चीन र रूस मुख्य प्रतिद्वन्द्वी,ट्रम्पको निन्दा ट्रम्पले सार्वजनिक गरेको उनको नयाँ राष्ट्रिय सुरक्षा रणनीतिको रूस र चीनले निन्दा गरेका छन् । मंगलबार सार्वजनिक रणनीतिमा ट्रम्पले चीन र रूसलाई प्रतिद्वन्द्वीका रूपमा प्रस्तुत गरेका छन् । दुवै देशले अमेरिकाका लागि आफूहरू खतरा भएको विषयलाई अस्वीकार गरेका छन् । रूसी राष्ट्रपति कार्यालयका प्रवक्ता दिमित्री पेस्कोभले अमेरिकी सुरक्षा रणनीति साम्राज्यवादी रहेको बताए । उनले अमेरिकी रणनीतिले विश्वमा एउटै मात्र सर्वोच्च शक्ति भएको परिकल्पना गरेकोमा आपत्ति जनाएका छन् । चीनको विदेश मन्त्रालयले वासिङगटनले शीतयुद्ध ताकाको मानसिकताबाट माथि उठ्न नसकेको आरोप लगाएको छ । मन्त्रालयद्वारा जारी विज्ञप्तिमा उक्त कदमले अमेरिकालाई ठूलो क्षति पुर्याउने उल्लेख छ ।
अफ्रिकी कंग्रेसको अध्यक्षमा रामाफोसा,"जोहानेसवर्ग (एजेन्सी) दक्षिण अफ्रिकाको सत्तारूढ दल अफ्रिकी नेसनल कंग्रेस (एएनसी) को नयाँ नेतामा सिरिल रामाफोसा चयन भएका छन् । नेता चयनका लागि सोमबार भएको मतदानमा उनले एनकोसाजाना दलामिनी जुमालाई पराजित गरेका हुन् । दलामिनी राष्ट्रपति ज्याकोब जुमाकी पूर्वपत्नी हुन् । मतदानमा झन्डै ५ हजार प्रतिनिधि सहभागी भएका थिए । एएनसी पार्टीको नेतृत्वमा हाल राष्ट्रपति ज्याकोब जुमा रहेका छन् । मंगलबार सार्वजनिक नजिताअनुसार रामाफोसाले २ हजार ४ सय ४० मत ल्याएका थिए । जुमाभने २ हजार २ सय ६१ मतसहित पराजित भएकी हुन् । स्थानीय सञ्चारमाध्यमका अनुसार दलामिनी जुमा समर्थित समूहले पुन: मतगणनाको माग गरेपछि नजिता घोषणामा ढिलाइ भएको हो । रामाफोसा विजयी घोषणा भएलगत्तै उनका समर्थक प्रतिनिधिहरूले राजधानी जोहानेसवर्गका सडकहरूमा खुसियाली मनाएका थिए । विजयी भएसँगै रामाफोसा सन् २०१९ मा हुने आमनिर्वाचनमा राष्ट्रपतिको बलियो प्रत्याशीका रूपमा स्थापित भएका छन् । उपराष्ट्रपति रामाफोसा र पूर्वमन्त्री जुमाबीचको प्रतिस्पर्धाले पार्टीपंक्ति विभाजित भएको बीबीसीले जनाएको छ । स्थानीय सञ्चारमाध्यमका अनुसार दुई खेमामा विभाजित पार्टी प्रतिनिधिले एकअर्काविरुद्ध कडा टिप्पणी गरेका थिए ।दक्षिण अफ्रिकाले २३ वर्षअघि प्रजातन्त्र प्राप्त गरेयता अफ्रिकी नेसनल कंग्रेसले देशको शासनसत्ता सञ्चालन गर्दै आएको छ । तर अधिवेशनका क्रममा देखिएको पार्टी नेतृत्वको चरम आन्तरिक द्वन्द्वले पार्टी विभाजन हुन सक्ने आशंका पैदा भएका छन् । निर्वाचनको परिणाम आफ्नो हातमा पारेसँगै जुमामाथि पार्टीको भविष्यका लागि विभाजित प्रतिनिधि तथा कार्यकर्तालाई एक बनाएर अघि बढ्ने चुनौती पनि थपिएको छ । सन् २००९ देखि पार्टी नेतृत्वमा रहेका ज्याकोब जुमाले पार्टी ठूलो संकटमा परेको प्रतिक्रिया दिएका छन् । उनले भने, अफ्रिकी नेसनल कंग्रेस दोबाटोमा उभिएको अवस्थामा पुगेको छ । पार्टी नेताका रूपमा दिएको अन्तिम भाषणमा क्रममा उनले पार्टीभित्र देखिएको द्वन्द्वको कडा शब्दमा निन्दा गरेका छन् । ६५ वर्षीय रामाफोसा सन् १९९० मा नेल्सन मण्डेलाको रिहाइका लागि क्रियाशील नेसनल रिसेप्सन कमिटीको अध्यक्ष थिए । उनी सन् १९९४ मा संविधानसभाको अध्यक्ष भएका उनी २०१४ मा उपराष्ट्रपतिमा निर्वाचित भएका थिए ।"
अझै बनेनन् क्षतिग्रस्त संरचना,"रामेछाप खिम्ती खोला किनारको जट्टेश्वरी माविमा पुसको चिसो सिरेटोले बसिसक्नु हुन्न । २०७२ वैशाखमा गएको भूकम्पमा भत्किएको विद्यालय ३२ महिना बितिसक्दा पनि पुनर्निर्माण भएको छैन । बाँसले बारेको छाप्रोमा दिनभर कठ्यांग्रिँदै कलिला बालबालिका समय बिताउन बाध्य छन् ।घाम लागेपछि बालबालिका खुला चौरमा निस्कन्छन् । बालबालिकाको घेरामा शिक्षक पस्छन् र त्यहीं पठनपाठन सुरु हुन्छ । घाम लागेन भने दिनभर थरथरी काँप्दै छाप्रोमै पठनपाठन गर्नुको विकल्प छैन । तातोमा राखेर पढाउन सकिएको छैन, अविभावक एवं पूर्वप्रअ श्रीराम कार्की भन्छन्, दाताले आशा देखायो, घर बनाइदिएन । अरूलाई बनाउन पनि नदिने आफू पनि काम नगर्नेको लाइनमा परिएछ, उनले दुखेसो पोखे । जिल्लाका अन्य विद्यालय धमाधम पुनर्निर्माण हुँदा चुचुरेको विद्यालयमा भग्नावशेषसमेत हटेको छैन । जिल्ला शिक्षा र अन्य निकायले बनाइदिएका अस्थायी अध्ययन केन्द्र भत्किइसकेका छन् ।विद्यालयका प्रअ मोहनकुमार खड्का आफ्नो विद्यालय बत्तीमुनिको छायाँमा परेको गुनासो गर्छन् । हाम्रा बालबालिका कठ्यांग्रिएको कुरा स्थानीय सरकार भन्ने जनप्रतिनिधिले महसुस नै गरेनन्, उनले गुनासो पोखे, माननीय र गाउँपालिका उपप्रमुख भएको गाउँको विद्यालयमा कसैको चासो दिएनन् । खडकाले चिसोका कारण बालबालिकालाई विभिन्न खालका समस्या आउने गरेको बताए । कतिपय त चिसो खप्न नसकेर बेहोसै हुने गरेका छन्, उनले भने । भूकम्पबाट क्षति पुगेका विद्यालयको पुनर्निर्माणका लागि स्थापित जिल्ला आयोजना कार्यान्वयन इकाइका प्रमुख हेमन्तकुमार बुढाथोकीका अनुसार उक्त विद्यालयको पुनर्निर्माणको जिम्मा भारतीय राजदूतावासले लिएको छ । जिल्लाको सबैभन्दा पहिला निर्माण गर्नुपर्ने सूचीमा समावेश विद्यालय छनोट गरी हामीले भारतीय राजदूतावासमा पठाएका हौं, बुढाथोकी भन्छन्, त्यसपछि छनोटमा परेका विद्यालय पुनर्निर्माण सम्पन्न हुने चरणमा छन् तर पहिलो चरणमा नै बनाउनुपर्ने विद्यालय चाहिँ असरल्ल पर्यो ।बुढाथोकीका अनुसार भवन नभएर पठनपाठन नै प्रभावित भएकामध्ये प्राथमिकीकरणमा परेका जट्टेश्वरीलगायत कठजोरको नीलकण्ठेश्वर, खाँडादेवीको कृष्ण मावि टिमु, खनियापानीको कृष्णपुरी मावि, लखनपुरको अन्तर्राष्ट्रिय युवावर्ष मावि, दुरागाउँको त्रिपुरेश्वर मावि, स्यास्कुको जनकल्याण मावि, हिलेदेवीको पशुपति मावि र खाँडादेवीको चोप्राङ गरी १० वटा विद्यालयको पुनर्निर्माणको काम गर्ने भन्दै भारतीय राजदूतावासले जिम्मा लिएको थियो ।"
३२ महिनापछि खटिए प्राविधिक,"लमजुङ (कास) भूकम्प प्रभावितको घर निर्माणका लागि राष्ट्रिय पुनर्निर्माण प्राधिकरणले प्राविधिक खटाएको छ । महाभूकम्पको ३२ महिनापछि सोमबारदेखि लमजुङमा प्राविधिक खटिएका हुन् ।प्राधिकरणबाट आएका इन्जिनियर तथा प्राविधिकलाई जिल्लाको वस्तुस्थितिबारे जानकारी गराएपछि सम्बद्ध गाउँमा पठाइएको जिल्ला समन्वय समितिले जनाएको छ । उनीहरूलाई बेंसीसहर, सुन्दरबजार, मध्यनेपाल र राइनास नगरपालिका साथै मस्र्याङ्दी, क्व्होलासोंथर, दोर्दी र दूधपोखरी गाउँपालिकाका बस्तीमा खटाइएको छ । कार्यक्षेत्रमा खटाइनुअघि उनीहरूलाई जिल्लामा भूकम्पले पुर्याएको क्षति, भौगोलिक वस्तुस्थिति, निर्माण तथा कागजी प्रक्रिया, पीडितका समस्या र गुनासोका बारे जानकारी गराइएको थियो । इन्जिनियर, सबइन्जिनियर र असिस्टेन्ट सबइन्जिनियर गरी २५ जना प्राविधिक पुनर्निर्माणका लागि खटिएको जिससको पुनर्निर्माण कार्यक्रमका फोकल पर्सन शिव रेग्मीले बताए ।जिसस प्रमुख लोकराज पाण्डेले जिल्लामा पहिल्यै भूकम्पपीडितको घर बनाउने काममा ढिलासुस्ती भएकाले छिटो, सरल र सहज तरिकाले काम अघि बढाउन प्राविधिकलाई आग्रह गरे । हामीले कुनै कारण देखाएर पीडितका घर निर्माणमा ढिलाइ गर्नु हुँदैन । गम्भीर भएर अघि बढ्नुपर्छ, उनले भने । उनले गाउँका जनप्रतिनिधिसँग समन्वय गरेर काम गर्न प्राविधिकलाई अनुरोध गरे । गाउँ खटिएका प्राविधिकले लाभग्राहीले बनाउँदै गरेका घरको निरीक्षण, जाँचापास, प्राविधिक सल्लाह सुझाव दिने, निर्माणकार्य प्रगतिको मूल्यांकन गरी किस्ता सिफारिस गर्ने लगायत काम गर्नेछन् । जिल्लामा कुल १३ हजार ९ सय ५९ लाभग्राही (पीडित) मध्ये हालसम्म १३ हजारले अनुदान सम्झौता गरिसकेका फोकल पर्सन रेग्मीले बताए । उनका अनुसार १२ हजार ५ सय ६१ लाभग्राहीले पहिलो किस्ताबापत ५० हजार रुपैयाँ बुझिसकेका छन् । लाभग्राही सूचीमा नपरेको भन्दै ६ हजारले गुनासो फारम भरेका छन् । यस्तै, ५ सय ३९ पीडित प्रबलीकरणमा सूचीकृत भएका छन् । उनीहरूले कम क्षति भएका घर मर्मतका लागि १ लाख रुपैयाँ अनुदान पाउने भएका छन् । प्रबलीकरणमा परेका लाभग्राहीका घर मर्मतका क्रममा भत्किएर क्षति भएमा उनीहरूले पनि पूर्ण लाभग्राही सरह नै ३ लाख रुपैयाँ अनुदान पाउने प्रावधान छ । पहिलो किस्ता ५० हजार रुपैयाँ बुझेपछि लाभग्राहीले घर बनाउन थाल्ने, ढोका र झ्याल राखेपछि दोस्रो किस्ता बापतको १ लाख ५० हजार पाउने र अन्त्यमा छानो छाएपछि अन्तिम किस्ता १ लाख रुपैयाँ पाउने प्रावधान रहेको छ ।"
छाउपडीमुक्त घोषणा,कञ्चनपुर (कास) वेदकोट नगरपालिकाका २ वडालाई छाउपडी प्रथामुक्त घोषणा गरिएको छ । दुवै वडा समितिको कार्यालयले सोमबार एक कार्यक्रम आयोजना गरी वडा नं १ र २ लाई छाउपडीमुक्त घोषणा गरेको जनाए । मंसिर अन्तिम साता उक्त वडामा रहेका छाउपडी गोठ भत्काउनुका साथै सचेतनामूलक कार्यक्रम गरी वडालाई छाउपडीमुक्त बनाइएको जनप्रतिनिधिले बताए ।
बन्दरगाहमै थन्किए कन्टेनर,"पर्सा आयातकर्ताले समयमै कन्टेनर नलैजाँदा सिर्सिया सुक्खा बन्दरगाहमा ठूलो संख्यामा खाली कन्टेनर थन्किएका छन् । तेस्रो मुलुकबाट मालवस्तु ल्याउनेले सामान अनलोड गरी खाली कन्टेनर फिर्ता गर्न बढी समय लगाउन थालेपछि यो समस्या बढेको हो । यसले सुक्खा बन्दरगाहमा रेलवे र्याकको उपयोगमै समस्या आउन थालेको छ ।सिर्सियामा कोलकाता बन्दरगाह लैजानुपर्ने ६ सय ४१ खाली कन्टेनर थन्किएका छन् । बन्दरगाह सञ्चालक कम्पनी हिमालयन टर्मिनल्सका सीईओ विष्णुकान्त चौधरीले २ सातायता कोलकाता बन्दरगाहको जाम हटेको बताए । उनका अनुसार सुक्खा बन्दरगाहतर्फ आउने रेलवे र्याकको आगमन भने बढेको छ । लामो प्रयासपछि हामीले कोलकाता बन्दरगाहबाट रेलवे र्याकको आवागमन नियमित बनाएका छौं, उनले भने, यस्तै अवस्था रहने हो भने फेरि पुरानै समस्या बल्झिन सक्छ ।मंसिर महिनामा कोलकाता बन्दरगाहबाट सुक्खा बन्दरगाहमा ४१ कन्टेनरवाहक रेलवे र्याक आइपुगेको उनले बताए । यो बन्दरगाहको इतिहासकै सर्वाधिक बढी रेलवे र्याक आगमनको रेकर्ड हो । कात्तिक महिनामा पनि ३ दर्जन कन्टेनरवाहक र्याक कोलकाताबाट यहाँ ल्याइएको थियो । अहिले कोलकाताबाट दैनिक सरदर ३ र्याक आइरहेका छन् तर त्यस अनुपातमा खाली कन्टेनर फिर्ता गएका छैनन्, उनले भने, चाहिएका बेला खाली कन्टेनर उपलब्ध हुँदैन, र्याक खाली र आधा पनि पठाउनुपरेको छ, लामो प्रयासपछि १ सय ९० खाली कन्टेनर पठाएका छौं । १ महिनाअघि कोलकाता बन्दरगाहमा थन्किएका १ हजारभन्दा बढी मालवाहक कन्टेनर वीरगन्ज आइसकेको उनले दाबी गरे । त्यहाँ जम्मा १ सय ३१ कन्टेनर मात्र रहेको उनले बताए ।यसरी कन्टेनर आवागमनको तालमेल बिग्रनुमा आयातकर्ताका एजेन्टले समयमा मालवस्तु जाँचपास नगराउने र आयातकर्ताले निजी गोदाममा राख्नुभन्दा न्यूनतम जरिवाना तिरेर बन्दरगाहकै यार्डमा राख्न खोज्नु नै भएको चौधरी बताउँछन् । मालवाहक कन्टेनर रेलवे र्याकबाट अनलोड गरेको दिन र त्यसको भोलिपल्टसमेत टर्मिनल्सले आयातकर्तासँग कुनै शुल्क लिँदैन । त्यसपछि २० फिटे कन्टेनरको जरिवाना २ देखि ७ दिनसम्म दैनिक १ सय ६५ रुपैयाँ र ४० फिटे कन्टेनरको २ देखि ७ दिनको दैनिक २ सय ३० रुपैयाँ मात्र छ । आयातकर्ताले यहाँबाट मालवस्तु जतिछिटो लग्छन् त्यति नै व्यापारमा सकारात्मक प्रभाव पर्ने उनको दाबी छ ।आयातकर्ताले सिपिङ कम्पनीलाई खाली कन्टेनर फिर्ता गर्ने समय सामान्यतया १५ देखि २१ दिन हुन्छ । यसभन्दा बढी दिन लगाएर कन्टेनर फिर्ता गर्दा आयातकर्ताले कम्पनीलाई विलम्ब शुल्क तिर्नुपर्छ । कतिपय आयातकर्ता अल्छी मानेर त्यस अवधिमा कन्टेनर बुझाउँदैनन् । सुक्खा बन्दरगाहमा सबैभन्दा बढी कन्टेनर ढुवानी सेवा दिइरहेको सिपिङ कम्पनी मस्र्कले यहाँबाटै खाली कन्टेनर संकलन गर्ने सुविधा दिएको छ । अन्य कम्पनीले कोलकाताबाट मात्र खाली कन्टेनर फिर्ता लिन्छन् । टर्मिनल्सको तथ्यांकअनुसार हाल सुक्खा बन्दरगाह यार्डमा सबैभन्दा बढी कन्टेनर राख्ने आयातकर्तामा अभिनाश ह्याचरी, मिरर किङ उद्योग, बोटलर्स नेपाल, तिरुपति ग्लास प्रालि, महावीर आधुनिक दाल उद्योग, एटलान्टिक इन्टरनेसनल, जीबी मार्केटिङ, सौरभ इन्टरप्राइजेज, शिवशक्ति केमोप्लास्ट, शिवशक्ति दाल मिल, ग्लोबल एग्रो, नारायणी स्ट्रिप्स, नारायणी मोर्डन पल्सेस, बरुन बेभरेज, स्काइ प्रालि, शुभ समृद्धि ट्ेरडर्स, कागज कोठीलगायत छन् ।"
अस्पतालविरुद्ध मुद्दा दायर गरिँदै,"काठमाडौं अस्पतालहरूले विभिन्न सेवाका नाममा चर्को शुल्क असुल्दै आएको फेला परेपछि सरकारले ती अस्पतालविरुद्ध मुद्दा चलाउने भएको छ । अनुगमन र बयानको क्रममा बिरामीबाट चर्को मूल्य असुलेको पुष्टि भएपछि आपूर्ति व्यवस्थापन तथा उपभोक्ता हित संरक्षण विभागले मुद्दाको तयारी गरेको हो । विभागले केही दिनअघि ग्वार्कोमा रहेको बी एन्ड बी अस्पताल, धापासीको ग्रान्डी इन्टरनेसनल, बाँसबारीमा रहेको नेसनल इन्स्टिच्युट अफ न्युरोलोजिकल एन्ड इलाइड साइन्सेज, बल्खुस्थित बयोधा हस्पिटलमा र करिब एक महिनाअघि थापाथलीमा रहेको नर्भिक इन्टरनेसनल हस्पिटल एन्ड मेडिकल कलेज प्रालिमा अनुगमन गरेको थियो ।विभागले हाल ती अस्पतालविरुद्ध मुद्दा चलाउने तयारी गरेको हो । विभागका महानिर्देशक कुमार दाहालका अनुसार मुद्दा प्रक्रियाका लागि सरकारी वकिलको राय लिने क्रम सुरु भएको छ । प्रारमिभक अध्ययन, अनुगमन र बयानको क्रममा बिरामीबाट चर्को मूल्य असुलेको पाइएको छ । उपभोक्ता ठगी गर्नेलाई छुट हँुदैन, उनले भने, कानुनी कारबाहीको दायरामा ल्याउन मुद्दा चलाउने तयारी गरेका छौं । मुद्दा चलाउने सम्बन्धमा सोमबार र मंगलबार सरकारी वकिलसँग छलफल भएको विभागले जनाएको छ । त्यसक्रममा कालोबजारी तथा केही अन्य सामाजिक अपराध तथा सजाय ऐन २०३२ र उपभोक्ता संरक्षण ऐन २०५४ अनुसार छलफल भएको जनाइएको छ । कुनकुन कानुन आकर्षित हुन्छ, सोहीअनुसार कारबाहीका लागि सिफारिस हुन्छ, उनले भने । अध्ययनका क्रममा यी ५ वटा अस्पतालले वार्षिक अढाइ अर्ब रुपैयाँभन्दा बढी ठगी गरेको दाहालको आरोप छ । अस्पताल सञ्चालकको बयानका क्रममा स्पष्ट जवाफ नआएकाले कारबाहीको तयारी गरेको विभागले जनाएको छ । दाहालका अनुसार बयानका क्रममा सञ्चालकहरूले कुनै निकायले नलिन नभनेकाले शुल्क उठाएको बताएका थिए । सेवा शुल्कमा भ्याट लगाउन पाइँदैन तर अस्पतालहरूले मनपरी शुल्क उठाएको विभागले आरोप लगायो ।अनुगमनको क्रममा शय्या (बेड) शुल्क लिएर फेरि अर्को शीर्षकमा बेड सर्भिस चार्ज, नर्सिङ सेवा शुल्कजस्ता दोहोरो खाले शुल्क लिने गरेको पाइएको थियो । रोग लिएर अस्पताल पुगेका बिरामीमा बेडको समेत सर्भिस चार्ज जोडेर लुट भएको छ, दाहालले भने । अनुगमनमा बी एन्ड बीले बेड शुल्कबाहेक बेड सर्भिज शुल्कबापत थप ३ सय रुपैयाँ लिने गरेको पाइएको थियो । अस्पतालले स्वीकृतभन्दा बढी बेड सञ्चालन गरेको भेटिएको थियो । अस्पतालले उठाउनेमध्ये ५ प्रतिशत स्वास्थ्य सेवा कर सरकारका लागि असुल गर्नुपर्ने हुन्छ । उक्त शुल्क लगाइसकेपछि मूल्य अभिवृद्धिकर लगाउन नपाइने अर्थ मन्त्रालयले जनाएको छ । अनुगमनकै क्रममा ग्रान्डीले पनि नर्सिङ हेरचाह शुल्क शीर्षकमा असुल्ने गरेको पाइएको थियो । सरकारले गरिब तथा असहायको लागि बेडमा १० प्रतिशत नि:शुल्क व्यवस्था गरे पनि अस्पतालले कार्यान्वयन नगरेको पाइएको थियो । विभागका अनुसार न्युरोमा अनुगमन गर्दा स्वास्थ सेवा करका अतिरिक्त सर्भिस चार्ज १० प्रतिशत तिर्न बाध्य पारेको पारेको जनाएको छ ।बयोधाले बिरामीबाट १३ प्रतिशत भ्याट, १० प्रतिशत नर्सिङ सेवा शुल्क लिएको पाइएको थियो । गरिब र असहाय तथा बिपन्न वर्गका लागि १० प्रतिशत बेड नछुटयाएको अनुगमन टोली संयोजक दीपक पोखरेलले बताए । विभागका अनुसार नर्भिक इन्टरनेसनल हस्पिटल एन्ड मेडिकल कलेज प्रालिले पनि सञ्चालन स्वीकृति नवीकरण गरेको थिएन । सञ्चालन गर्न स्वीकृति दिइएको भन्दा बढी शय्याहरू सञ्चालन गरेको फेला परेको विभागले जनाएको छ । अस्पताल चार्जका नाममा सर्वसाधारणबाट थप १३ प्रतिशत असुल्ने गरेको विभागको ठहर छ ।सरकारी वकिल (कानुन अधिकृत) गजराज घिमिरेले ऐनकानुनअनुसार निर्णय गरिने बताए । अनुगमन र बयानको क्रममा चर्को असुलेको भन्ने आएको छ, उनले भने, कुन कानुन आकर्षण हुन्छ । आज पनि छलफल भयो । छिट्टै निष्कर्षमा पुग्छौं । नेपालको संविधान २०७२ को धारा ३५ मा नि:शुल्क र गुणस्तरीय रूपमा प्राप्त गर्नुपर्ने स्वास्थ्य हकसम्बन्धी संवैधानिक व्यवस्था छ । नेपालमा सञ्चालित निजी अस्पतालले स्वास्थ्य सेवा कर र भ्याटमध्ये एउटा शीर्षकमा मात्रै कर असुल गर्न पाउँछन् । यसबाहेकका कुनै पनि सेवा शुल्क अस्पतालले बिरामीबाट लिन पाउने व्यवस्था कानुनमा छैन । यससम्बन्धमा सर्वोच्च अदालतले स्वास्थ्य सेवामा कर लिने परिपाटीको औचित्यबारे सरकारका नाममा कारण देखाऊ आदेश जारी गरिसकेको छ । अधिवक्ताहरू चन्द्र शिवाकोटी, विष्णु तिमिल्सिनालगायतले दायर गरेको रिटमा संवैधानिक इजलासले अर्थ मन्त्रालयलगायतका निकायलाई कारण देखाऊ आदेश दिएको हो ।"
सहकारीपीडितलाई झन् पीडा,"काठमाडौं सहकारीबाट पीडित करिब १३ हजार बचतकर्ता सहकारी व्यवस्थापन समिति गठन नहुँदा थप पीडित भएका छन् । ओरियन्टललगायतका १ सय ५० वटा समस्याग्रस्त सहकारीमा रहेको आफ्नो बचत तथा लगानी ढिलै भए पनि फिर्ता पाउने आशामा रहेका पीडित समिति गठन नहुँदा थप मर्कामा परेका हुन् । गत कात्तिकमा जारी सहकारी ऐनले कुनै सहकारी संस्थालाई सरकारले समस्याग्रस्त घोषणा गरेको खण्डमा त्यसको दायित्व तथा सम्पत्ति व्यवस्थाका लागि समिति गठन गर्न सकिने व्यवस्था गरेको छ ।चार वर्षअघि विशेष अदालतका पूर्व मुख्य न्यायाधीश गौरीबहादुर कार्कीको अध्यक्षतामा गठित बचत तथा ऋण कारोबार गर्ने समस्याग्रस्त सहकारी संस्थाको छानबिन गर्न गठित जाँँचबुझ आयोग ले १ सय ५० वटा सहकारीलाई समस्याग्रस्त देखाएका थियो । आयोगले विभिन्न सहकारी संस्थामा बचत निक्षेप र हाउजिङमा रकम फसेकाहरूबाट उजुरी आह्वान गरेको थियो । उक्त आह्वानपछि १२ हजार ९ सय ६२ जनाले उजुरी दिएका थिए । ती सहकारीबाट साँवा र ब्याजसहित करिब १० अर्ब ८७ लाख रुपैयाँ दाबीसहित उजुरी परेको थियो । त्यसबाहेक करिब डेढ अर्ब रुपैयाँ हाउजिङमा ठगी गरिएको भन्दै उजुरी परेको थियो । यसरी सहकारीमा डुबेको सर्वसाधारणको रकममध्ये ६ अर्ब ८६ करोड रुपैयाँ ओरियन्टल सहकारीका अध्यक्ष सुधीर बस्नेतमाथि नै दाबी रहेको छ । आफ्नो रकम फिर्ता माग गर्दै बचतकर्ताहरू विगत पाँच वर्षदेखि आन्दोलनरत छन् । सहकारी तथा गरिबी निवारण मन्त्रालयका सचिव गोपीनाथ मैनालीले समिति गठनका लागि आवश्यक प्रक्रिया अघि बढाइसकेको बताउँछन् । गठनको प्रक्रिया अघि बढिसकेको छ, अर्थ मन्त्रालयबाट सुझाव मागेका थियौं त्यो नआएका कारण केही ढिलाइ भएको हो, मैनालीले भने ।समितिलाई सरकारद्वारा समस्याग्रस्त घोषणा गरिएका सहकारीलाई आफ्नो मातहतमा लिएर सञ्चालक समिति चयन, वस्तुस्थितिको परीक्षण, मर्कामा परेका व्यक्तिलाई क्षतिपूर्ति र पुन: सञ्चालन गर्न सक्ने अधिकार छ । यदि कुनै सहकारी संस्था व्यवस्थापकीय वा अन्य कुनै कारणले समस्याग्रस्त हुन गई बचतकर्ताको रकम जोखिममा पर्न गएको खण्डमा सरकारले त्यस्तो संस्थालाई समस्याग्रस्त घोषणा गरेर समितिलाई जिम्मा लगाउने व्यवस्था ऐनमा छ । सात सदस्यीय उक्त समितिको अध्यक्षता नेपाल सरकारको न्याय सेवाबाट सचिव भइसकेको व्यक्ति वा उच्च अदालतमा न्यायाधीश भइसकेको वा सोसरह काम गरेको व्यक्ति हुने व्यवस्था छ । सदस्यहरूमा सहकारीविज्ञ दुईजना, एकजना बैंकलेखाविद्, सहकारी मन्त्रालयमा सहसचिव तहमा काम गरिसकेको अवकाशप्राप्त कर्मचारी र एकजना सहकारी महासंघले तोकेको सञ्चालक सदस्य रहनेछन् । समितिको सदस्यसचिव सरकारले तोकेको राजपत्रांकित द्वितीय श्रेणीका अधिकृत रहनेछ व्यवस्था छ । समितिको कार्यकाल पहिलोपटक दुई वर्षको रहनेछ भने यदि काम सन्तोषजनक नभएका खण्डमा दुई वर्ष थप्न सकिने व्यवस्था छ ।समिति गठन भएपछि सहकारी विभागले कार्की आयोगलगायतले दिएका विभिन्न प्रतिवेदनले समस्याग्रस्त पहिचान गरेका सहकारीहरूको थप अध्ययन गरी ती समस्याग्रस्त रहेकोनरहेको यकिन गर्ने छ । विभागका रजिस्ट्रारले गर्ने सिफारिसकै आधारमा सरकारले सहकारीहरूलाई समस्याग्रस्त घोषणा गर्नेछ । त्यसरी समस्याग्रस्त घोषणा गरिएका सहकारीको जिम्मा उक्त समितिले लिनेछ । समितिले आफू मातहत आएको सहकारीको सम्पत्ति र दायित्व पहिचान गर्दै पुन: सञ्चालन गर्न सकिनेछ वा छैन भन्ने पनि यकिन गर्ने छ । यदि पुन: सञ्चालन गर्ने अवस्थामा नरहेको खण्डमा त्यस्ता सहकारीलाई खारेजीमा लैजान सक्ने अधिकारसमेत उक्त समितिलाई रहनेछ । ऐनमा समस्याग्रस्त संस्थाको दायित्व भुक्तानी गर्दा क्रमश: सर्वसाधारणको बचत, सरकारी दायित्व, अपार्टमेन्ट वा जग्गा खरिदका लागि बुझाइएको अग्रिम रकमलाई प्राथमिकता दिनुपर्ने उल्लेख छ । सहकारी ऐनले समस्याग्रस्त सहकारीको व्यवस्थापनका लागि त्यस्तो समितिको व्यवस्था गरेबाट जारी भएपछि आफ्नो रकम र लगानी फिर्ता पाउनेमा केही आशावादी बनेका बचतकर्ताहरू सरकारी निकायहबीच देखिएको समन्वय अभावले फेरि पनि निराश हुने परिस्थिति सिर्जना भएको छ ।"
हन्टर बाइक नेपाल भित्रियो,"काठमाडौं (कास) अस्ट्रेलियाली हन्टर मोटरसाइकलका नयाँ पाँचवटा मोडेलहरू नेपाल भित्र्याएको छ । यो मोटरसाइकलको बिक्रेता राई मोटर्स प्रालिले कम्पनीका डेटोना ३५०, क्याफे रेसर ३५०, स्पाइडर ३५०, क्रुजर ३५० र स्नाइपर ३५० सीसी भित्र्याएको जारी विज्ञप्तिमा उल्लेख छ । यी मोडेलहरू मध्य डेटोना, स्पाइडर र क्रुजरको अधिकतम पावर ३४ बीएचपी र ८ हजार आरपीएम रहेको कम्पनीले जनाएको छ । त्यसैगरी क्याफे रेसर र स्नाइपरको अधिकतम पावर ३७ बीएचपी र ८ हजार आरपीएम रहेको छ । कम्पनीका अनुसार यी सबै मोडलका बाइकहरूमा एडभान्स ईएफआई (इलेक्ट्रोनिक फिउल इन्जेक्सन) प्रणाली जडान गरिएको छ । यी बाइकहरू म्याट बल्याक, ग्लोस बल्याक, ह्वाइट, रेड र ब्लु रङहरूमा उपलब्ध रहेको सबै हन्टर मोटरसाइकलको मूल्य ६ लाख ३० हजार रुपैयाँ रहेको जारी विज्ञप्तिमा छ ।"
हिरोको विजेता घोषणा,"काठमाडौं (कास) नेपाल जेनरल मार्केटिङले गत दसैं र तिहार योजना २०७४ अन्तर्गत बम्पर लक्की ड्रका छैटौं विजेताको नाम घोषणा गरेको छ । कम्पनीका अनुसार कामेश्वर हुजेडारले एक लाख नगद जितेको हुन् । यो योजनाअन्तर्गत हिरो मोटरसाइकल तथा स्कुटर खरिद गर्ने ग्राहकले ६ हजार पक्का डिस्काउन्ट, स्क््रयाच कार्डमार्फत १ हजारदेखि एक लाखसम्म पाउने घोषणा कम्पनीले गरेको थियो ।"
सनराइजको साधारणसभा,काठमाडौं (कास) सनराइज बैंकको १० औं साधारणसभाले बैंकले जारी गरेको हकप्रद सेयर बिक्री नभएको ७ लाख १० हजारभन्दा बढी कित्ता सेयर लिलाम बिक्री गरी बाँडफाँट गरिएको सेयरसमेत गरी सेयरधनीलाई १५ प्रतिशतका दरले बोनस सेयर वितरण गर्ने प्रस्ताव पारित गरेको छ । सेयरधनीलाई १ अर्ब ६ करोड ३३ लाख ७६ भन्दा बढीको सेयर वितरण गर्ने प्रस्ताव पारित गरेको जारी विज्ञप्तिमा छ ।
डिस होमलाई अवार्ड,काठमाडौं (कास) डिस होमले इमर्जिङ ब्रान्ड अवार्ड प्राप्त गरेको छ । डिस होमका प्रमुख कार्यकारी अधिकृत सुदीप आचार्यले सीईओ अफ द इयर २०१७ को आवार्ड प्राप्त गरेको जनाएको छ । थाइल्यान्डमा आयोजित कार्यक्रममा कम्पनीले अवार्ड पाएको जारी विज्ञप्तिमा उल्लेख छ ।
एनबीआई र एनसीसीबीच सम्झौता,काठमाडौं (कास) नेसनल बैंकिङ इन्स्टिच्युट (एनबीआई) र नेपाल क्रेडिट एन्ड कमर्स (एनसीसी) बैंकबीच मंगलबार तालिम कार्यक्रम सञ्चालनसम्बन्धी सम्झौतापत्रमा हस्ताक्षर भएको छ । सम्झौताअनुसार एनबीआईले नेपाल क्रेडिट एन्ड कमर्स बैंकका कर्मचारीहरूको कार्यदक्षता विकासका लागि विभिन्न तालिमहरू उपलब्ध गराउने जारी विज्ञप्तिमा उल्लेख छ ।
एनआईसी एसियाको शाखा विस्तार,काठमाडौं (कास) एनआईसी एसिया बैंकले बाजुराको मार्तडीमा शाखा विस्तार गरेको छ । यूके एडको लगानीमा सञ्चालित सक्षम एक्सेस टु फाइनान्स सँगको सहकार्यमा शाखा विस्तार गरेको जारी विज्ञप्तिमा उल्लेख छ । बैंकले मार्तडी शाखा अतिरिक्त उक्त जिल्लामा थप ३ वटा शाखारहित बैंकिङ सेवा स्थापना गर्ने जनाएको छ । सक्षम यूके एडद्वारा सञ्चालित एक्सेस टु फाइनान्स कार्यक्रममा आधारित डीएफआईडी नेपालको लुइस बर्जरको कार्यक्रम हो ।
मेगा र टुरिजम गाभिने,काठमाडौं (कास) मेगा बैंक नेपाल लिमिटेडले टुरिजम डेभलपमेन्ट बैंकलाई गाभ्ने (मर्जर) प्रस्ताव पारित गरेको छ । राजधानीमा मंगलबार सम्पन्न मेगा बैंकको विशेष साधारणसभाले टुरिजम डेभलपमेन्ट बैंकलाई गाभ्नका लागि अनुमति दिएको जारी विज्ञप्तिमा उल्लेख छ । मेगाको प्रतिसेयर मूल्य १०० रुपैयाँ बराबर टुरिजम बैंकको प्रतिसेयर मूल्य ९५ कायम भएको छ भने टुरिजमको १ कित्ता सेयर हुने सेयरधनीले ०९५ कित्ताको अनुपातमा सेयर पाउने बैंकले जनाएको छ ।
रेनो सुपर हिट योजना,काठमाडौं (कास) एडभान्स अटो मोबाइल्सले रेनो सुप्पर हिट स्किम सञ्चालनमा ल्याएको छ । जाडोयामको अवसर पारेर कम्पनीले उपभोक्तालाई ध्यानमा राख्दै उक्त स्किम सञ्चालनमा ल्याएको जनाएको छ । यो स्किमबाट ग्राहकले ६ लाख ५० हजारसम्मको फाइदा लिन सक्ने दाबी कम्पनीको छ । उक्त स्किममा रेनोका कुनै पनि कार खरिद गर्दा ग्राहकले छुट सुविधा पाउने जनाएको छ ।
आगामी बजेट १६ खर्बको,"काठमाडौं आगामी आर्थिक वर्षको बजेट करिब १६ खर्ब रुपैयाँको हुने देखिएको छ । संघीय संरचना कार्यान्वयनका लागि अधिक स्रोतको आवश्यकता भएसँगै बजेटको आकार १५ खर्ब ७० अर्ब रुपैयाँ पुग्ने अर्थ सचिव शंकर अधिकारीले बताए । संघीय बजेट विनियोजन संरचनाअनुसार अर्थ मन्त्रालयले बजेट निर्माण सुरु गरिसकेको समयमा अर्थ सचिव अधिकारीले यस्तो खुलासा गरेका हुन् । मंगलबार राजधानीमा आयोजित संघीय संरचनामा वित्तीय चुनौती विषयक अन्तरक्रिया कार्यक्रममा अधिकारीले यस्तो बताएका हुन् । वित्तीय साधन स्रोतको व्यवस्थापन हेर्दा आगामी बजेट करिब १५ खर्ब ७० अर्ब रुपैयाँको बनाउन सकिने सम्भावना छ, उनले भने । अधिकारीको अनुमानअनुसारकै बजेट बनाइए पनि त्यो चालु आर्थिक वर्षको भन्दा करिब ३ खर्ब रुपैयाँले बढी हुनेछ । चालु आर्थिक वर्षको बजेट १२ खर्ब ७८ अर्ब रुपैयाँको छ ।तुलनात्मक रूपमा संघीय संरचना केही खर्चिलो देखिए पनि कार्यान्वयनमा समस्या नरहेको उनले बताए । सुरुमा मलाई पनि अत्यन्त खर्चिलो हुन्छ कि भन्ने लागेको थियो, उनले भने, काम गर्दै जाँदा त्यति धेरै खर्चिलो जस्तो पनि लागेन । खर्चका स्रोतहरू अझ घट्ने देखियो । पुरानो संरचनामा करिब ३ हजार ५ सय खर्च गर्ने कार्यालय (कष्ट सेन्टर) रहेको जनाउँदै उनले भने, नयाँ संरचनामा यो संख्या घटेर बढीमा २ हजारमा झर्ने देखिन्छ । मुलुक संघीयतामा गइसकेपछि प्रदेश छिट्टै विस्तार नहुने र तत्कालै नयाँ कर्मचारी पनि नचाहिने भएकाले चर्चामा आएजस्तो उच्च दरले खर्च नबढ्ने उनको दाबी छ । सालाखाला अनुमान गर्दा वार्षिक थप १ खर्ब रुपैयाँ खर्च लाग्ने देखिन्छ, उनले भने । मुलुकले प्रत्यक्ष वैदेशिक लगानी (एफडीआई) प्राथमिकता दिने बताए पनि तत्कालै सहुलियतको ऋण र अनुदानलाई इन्कार गर्न सक्ने अवस्था नरहेको उनले बताए । चालु आर्थिक वर्षमा राजस्व वृद्धिदर करिब ३० प्रतिशत पुग्ने अर्थ सचिव अधिकारीले जनाए । लक्ष्यभन्दा बढी राजस्व संकलनका लागि राजनीतिक दलबाट उच्चस्तरको प्रतिबद्धता अत्यावश्यक रहेको जनाउँदै उनले भने, राजनीतिक प्रतिबद्धतासँगै कर्मचारीहरूलाई प्रोत्साहन गरेर राजस्व वृद्धिदर ३० प्रतिशत पुर्याउन सकिन्छ । यसका लागि कार्यसम्पादनमा आधारित सरुवा प्रणाली लागू गर्नुका साथै गैरकरको दायरा बढाउनुपर्ने उनको सुझाव छ । संघीय संरचनामा वित्तीय व्यवस्थापन केही खर्चिलो देखिएकाले कार्यान्वयन चुनौतीपूर्ण रहेको विज्ञहरूले बताएका छन् । कार्यक्रममा कार्यपत्र प्रस्तुत गर्दै पूर्व अर्थ सचिव शान्तराज सुवेदीले खर्च ६० प्रतिशतले बढ्ने बताए । प्रदेश तथा स्थानीय तहमा स्रोतको विवेकपूर्ण विनियोजनमा चुनौती देखिएकाले खर्च झनै बढ्ने देखिन्छ, उनले भने । राष्ट्रिय योजना आयोगका पूर्वउपाध्यक्ष युवराज खतिवडाले केन्द्रले अनुदानसँगै दायित्व र राजस्व स्रोतहरू पनि हस्तान्तरण गर्दै जानुपर्ने बताए । ठूला पूर्वाधार विकासका लागि आवश्यक सबै लगानी जुटाउने क्षमता नेपाली बैंक तथा वित्तीय संस्थासँग नरहेको उनको तर्क छ । ठूला आयोजनालाई आवश्यक पर्ने लगानी जुटाउन तथा छिटो काम सम्पन्न गर्न स्पेसल भेइकल एक्ट आवश्यक रहेको उनले बताए । उक्त कार्यक्रममा पूर्व अर्थ सचिव रामेश्वर खनालले संघीयता कार्यान्वयन चुनौतीपूर्ण छ तर असम्भव छैन । अहिलेको अवस्था संक्रमणकालीन भएकाले केही समस्या देखिए पनि यसलाई संस्थागत गर्न चुनौती उठाउनैपर्छ । खर्चको कार्यकुशलता बढाउनैपर्छ, उनले भने । कार्यक्रममा राष्ट्रिय योजना आयोगका अर्का पूर्वउपाध्यक्ष शंकर शर्माले क्षमतामा आधारित कर्मचारी प्रशासन, प्राथमिकता प्राप्त योजनाको वर्गिकरण, सन्तुलित विकासलगायत दर्जन बुँदा प्रस्तुत गरेका थिए ।"
सरकार गठनको अलमलले नेप्से बढ्न सकेन,"काठमाडौं मंगलबार सेयर कारोबार मापक नेप्से परिसूचक साढे १४ अंकले घटयो । अघिल्लो दिन करिब १ अंकले ऋणात्मक रहेको नेप्से मंगलबार १४५८ अंकले घटेर १ हजार ४ सय ९३ ६७ विन्दुमा आर्लेको छ । कारोबारमा आएकामध्ये सबै समूहको परिसूचक घटेपछि समग्र नेप्सेमा दोहोरो अंकले घटेको हो । प्रतिनिधि र प्रदेशसभाको चुनावबाट वाम गठबन्धनको अत्यधिक बहुमत आइसकेको छ । तर, नयाँ सरकार गठनको टुंगो लागिनसकेकाले बजारमा सकारात्मक प्रभाव पर्न नसकेको विज्ञहरूले जनाएका छन् । नयाँ सरकार गठनका लागि आन्तरिक तयारी तथा छलफल भएको कुरा सुन्नमा पनि आएको छैन, एक धितोपत्र ब्रोकरले भने, तयारी हेर्दा नयाँ सरकार छिटो बन्ने सम्भावना देखिँदैन । यसकारण लगानीकर्ताको मनोबल बढ्न नसकेको हो । पछिल्ला दिनहरूमा सेयर बजारमा खरिद चाप बढ्दै गएको ती अधिकारीले बताए । मंगलबार १ हजार ५ सय ८३९ विन्दुबाट सुरु भएको नेप्से परिसूचक दिनभरको कारोबार ०९७ प्रतिशतले घटेर १ हजार ५ सय तल ओर्लेको छ । यो करिब एक महिनाअघिको अवस्था हो । गत मंसिर ७ गते नेप्से परिसूचक १ हजार ४ सय ९३३० विन्दुमा थियो । करिब ५ हजार २ सय कारोबारबाट १ सय ६६ कम्पनीका १४ लाख ५ हजार ९ सय ७१ कित्ता सेयर किनबेच भए । ती किनबेचबाट ५९ करोड ९३ लाख रुपैयाँ बराबरको सेयर कारोबार भएको छ । अघिल्लो दिनको कारोबार रकम करिब ५ प्रतिशतले बढेको हो । सेयर बजारको आकार (कुल बजार पुँजीकरण) भने केही खुम्चिएर १७ खर्ब ३७ अर्ब रुपैयाँ कायम भएको छ । कारोबारमा आएकामध्ये २७ कम्पनीको सेयर मूल्य बढयो, १ सय १५ कम्पनीको सेयर मूल्य घटयो भने २४ कम्पनीको सेयर मूल्य स्थिर छ ।मंगलबार अन्य समूहको परिसूचक ३८७ प्रतिशतले घटयो । यसैगरी होटल समूहको परिसूचक १५२, जलविद्युत्को १०८, लघुवित्तको ११२, बिमाको ०६९ र बैंकिङको ०५८ प्रतिशतले ऋणात्मक रहे ।"
धान उत्पादन घटयो,"रसुवा (कास) गत वर्षको तुलनामा यस वर्ष रसुवामा धान उत्पादनमा घटेको छ । बाढी र पहिरोले धान खेत बगाएपछि गत वर्षभन्दा यस वर्ष उत्पादनमा गिरावट आएको जिल्ला कृषि विकास कार्यालय रसुवाले जनाएको छ । धान उत्पादन हुने क्षेत्र उत्तरगयाको पहिरेबेंसीमा गएको पहिरो र फलाखु खोलामा आएको बाढीले खेत बगाएपछि उत्पादन घटेको कृषि कार्यालयका बाली संरक्षण अधिकृत राधेश्याम बराइलीले बताए । धान भित्र्याउने बेलामा असिनाले नष्ट गरेपछि रसुवामा धान उत्पादनमा गिरावट आएको छ । जिल्लामा १ हजार २ सय ७५ हेक्टर क्षेत्रफलमा धान खेती हुँदै आएको छ । गत वर्ष ३ हजार ४ सय २९ टन धान उत्पादन भएको थियो । यस वर्ष घटेर ३ हजार ४ सय १७ टन धान उत्पादन भएको छ । गत वर्षभन्दा १२ टनले उत्पादनमा कमी आएको छ । धान उत्पादन हुने क्षेत्रहरूमा जिल्लाको दक्षिण भेग लहरेपौवा, धैबुङ, भोर्ले, सरमथली, ठुलोगाउँ, डाँडागाउँ हो भने उत्तरी क्षेत्रको थुमन, चिलिमे र गोल्जुङका केही भागमा धान उत्पादन हुने गर्छ । जिल्लामा कृषकहरूले खुमल ४, मकवानपुर १, पालुङ २, सावित्री, ताइचुङ, राधा ४, छोमरोङ र राधा ७ जातका धानहरू लगाउँछन् ।"
खाद्य उद्योगी कारबाहीमा,"हेटौंडा (कास) खाद्य वस्तु उत्पादन र बिक्री वितरण गर्ने १५ उद्योगी एवं बिक्रेतालाई क्षेत्रीय खाद्य प्रविधि तथा गुण नियन्त्रण कार्यालयले मुद्दा दायर गरेको छ । साउनदेखि कात्तिकसम्म खाद्य वस्तुको परीक्षण गर्दा प्रतिकूल फेला परेका उत्पादक र बिक्रेतालाई गुण नियन्त्रण कार्यालले सम्बन्धित जिल्ला प्रशासनमा मुद्दा दायर गरेको हो । प्रथम चौमासिकमा सबैभन्दा बढी बारामा ७, मकवानपुरमा ५ र सर्लाहीमा ३ मुद्दा सम्बन्धित जिल्ला प्रशासन कार्यालयमा दर्ता गरेको गुण नियन्त्रण कार्यालयका प्रमुख राजकुमार रिजालले बुधबार आयोजित प्रथम चौमासिक समीक्षा गोष्ठीमा जानकारी दिए । यस अवधिमा विभिन्न जिल्लामा २ सय १० खाद्य वस्तुको नमुना संकलन गरी परीक्षण गर्दा २३ खाद्य वस्तु प्रतिकूल फेला परेको हो । सबैभन्दा बढी प्रतिकूल खाद्य वस्तु चितवन र मकवानपुरमा फेला परेको छ । यी जिल्लामा ९९ खाद्य वस्तु प्रतिकूल फेला परेका गुण नियन्त्रण कार्यालय हेटौंडाका खाद्य निरीक्षक अनुप हलुवाईले बताए ।"
पुल नबन्दा जलविद्युत् निर्माणमा ढिलाइ,"लमजुङ जिल्लाको मध्यपूर्वीस्थित दोर्दीखोलामा चारवटा जलविद्युत् आयोजना निर्माण भइरहेका छन् । निर्माण गर्दा ढुवानीका साधान वारपार गर्नुपर्ने दोर्दीखोलामै भने अझसम्म पुल बनेको छैन । यसले गर्दा जलविद्युत् आयोजना निर्माणमा ढिलाइ भएको छ । पुल नहुँदा निर्माणाधीन आयोजनालाई सामान ढुवानीका साधान आउजाउमा समस्या छ । बेंसीसहर ११, चिती र दोर्दी गाउँपालिका ४, नौथर जोड्ने गरी शेराको दोर्दीखोलामा करिब ६ वर्षअघि पक्की पुलको निर्माण थालिएको थियो । तर, त्यसको काम अझै अलपत्र छ । खोलामा हयुमपाइप राखेर अस्थायी आउजाउको बाटो बनाउने गरिएको छ । तर, मालबाहक सवारी हिँडाउनुपर्ने भएकाले छिट्टै समस्या हुने गरेको छ । पुल नबन्दा जलविद्युतका निर्माण सामग्री भित्र्याउन अप्ठयारो परेको आयोजनाका सञ्चालकले बताएका छन् । यसले आयोजनाको निर्माणमा पनि ढिलाइ भएको छ । समय लम्बिँदै गएकाले जलविद्युत् आयोजनालाई आर्थिक भार थपिँदै गएको छ । वर्षायाममा बाढी आइरहने र हिउँदमा आफैंले राखेका हयुमपाइप फुट्ने हुनाले निर्माणस्थलसम्म सहजै निर्माण सामग्री पुर्याउन नसकिएको सुपरदोर्दी जलविद्युत् आयोजना ख का सञ्चालक केशवबहादुर रायमाझीले बताए । बढी भारका सवारी साधन चल्नुपर्ने भएकाले जोखिम मोलेर बिस्तारै सामग्री पार गराउनुपर्ने बाध्यता रहेको उनले बताए । बर्षयाममा सामग्री ढुवानी ठप्पै हुन्छ । हिउँदामा आफैंले राखेको हयुमपाइप फुट्छ । गह्रौं सामान लानै नहुने भो, उनले भने । सुपरदोर्दी ख आयोजना ०७६ भदौबाट व्यावसायिक रूपमा उत्पादन थाल्ने तयारीका साथ पिपुल्स हाइड्रोपावर कम्पनीले निर्माण गरिरहेको छ । नेपाल विद्युत् प्राधिरणसँग ४९६ मेगावाटमा विद्युत् खरिदबिक्री सम्झौता (पीपीए) गरेको आयोजनाले हाल क्षमता बढाएर ५४ मेगावाटको निर्माण गरिरहेको छ । दोर्दीखोलामा निर्माणाधीन पुल ०६८ चैतमा शिलान्यास गरिएको थियो । सबै आयोजनाले पुल निर्माण पूरा हुने समयलाई मध्यनजर राखेर आयोजनाको निर्माण कार्य अघि बढाएका थिए । तर, हालसम्म पुलका लागि चारवटा पिलर उठाउनुका साथै ढलानको लागि चितीतर्फ भागमा फर्मा तयार पारेर अलपत्र छोड्नुबाहेक कुनै काम नभएको जलविद्युत् प्रवद्र्धकले बताएका छन् । माथिल्लो दोर्दी ए आयोजनाका सञ्चालक राजेन्द्र वस्तीले पुलकै कारण आयोजना निर्माणमा ढिलाइ भइरहेको बताए । लिवर्टी इनर्जी हाइड्रोपावर कम्पनीले २५ मेगावाटको आयोजना निर्माण गरिरहेको छ । ३ अर्ब ९६ करोड रुपैयाँ लगानी हुने प्रक्षेपण गरिएको छ । उक्त आयोजना ०७४ को अन्त्यमा निर्माण सक्ने लक्ष्य रहेको थियो ।भूकम्प, नाकाबन्दी, बाढीपहिरो र पुलको अभावले ०७५ अन्तिम सम्ममा निर्माण सक्ने आयोजनाले लक्ष्य लिएको छ । लक्ष्य भेटाउन गाह्रो छ । पुल नहुँदा निर्माणमा तीव्रता दिन सकिएको छैन, उनले भने, आयोजनाको हाल ५० प्रतिशत निर्माण सकिएको छ । उनका अनुसार जिल्लाका सांसद, प्रमुख जिल्ला अधिकारी, डिभिजन सडक कार्यालय दमौलीका प्रमुखलगायतलाई बारम्बार गुनासो गरिएको छ । हिमालयन पावर पार्टनरले २७ मेगावाटको दोर्दीखोला जलविद्युत् आयोजना निर्माण गरिरहेको छ । उक्त आयोजना ०७४ असारभित्र सक्ने कार्यतालिका थियो । आयोजनाको निर्माणकार्य प्रगति ५० प्रतिशतभन्दा बढेको छैन । आयोजना प्रमुख रामचन्द्र पौडेलका अनुसार आयोजनाको विद्युत् गृहबाहेक बाँध र सुरुङको कामका लागि दोर्दीखोला तार्नुपर्छ । उनका अनुसार उदिपुरबाट चितीको तिलाहर हुँदै बन्सारको हिलेबेंसी नजिकैबाट बाँध क्षेत्रमा आउने बाटो छ । साँघुरो, उकालो, ग्रेड नमिलेको सडक भएकाले उक्त सडकमा ट्रक गुडदैन । आयोजना समयमा नसकिँदा आर्थिक भार थपिँदै जाने र आयोजना महँगो हुँदै जाने उनले सुनाए । दोर्दीखोलामै १२ मेगावाटको दोर्दी १ आयोजना निर्माणको तयारी गरिएको छ । उक्त आयोजनाको काम अघि बढ्न सकिरहेको छैन । दोर्दी गाउँपालिका प्रमुख ओमबहादुर गुरुङले उक्त पुल नबन्दा सिंगो दोर्दी निर्माणाधीन आयोजनामा मात्रै नभएर गाउँपालिकाका बासिन्दा समस्यामा परेको बताए । हिउँदमा हयुम पाइप राखेर सवारी वारपारि गरियो । बर्खामा ढुवानी रोकियो, आयोजना निर्माणमै समस्या आयो, उनले भने । पुल नबन्दा दोर्दी क्षेत्रका नौथर, पाचोक, गौंडा, ढोडेनी, फलेनीलगायतका स्थानीयलाई आवतजावत, खाद्यान्न ढुवानीलगायतमा समस्या परेको उनले सुनाए ।डिभिजन सडक कार्यालय दमौलीका अनुसार ०६८ चैतमा शिलान्यास गरिएको उक्त पुलको निर्माण सम्पन्न हुनुपर्ने म्याद ०७० असारसम्म थियो ।"
साँफेबगर विमानस्थल कालोपत्रे हुँदै,"अछाम अवरुद्ध साँफेबगर विमानस्थल सञ्चालनका लागि सरकारले १२ करोड रुपैयाँ बजेट विनियोजन गरेसँगै कालोपत्रे काम सुरु भएको छ । निर्माण कार्य १८ महिनाभित्र सक्नेगरी ठेक्का लागेपछि कालोपत्रे सुरु भएको हो ।पहाडी जिल्ला अछामको साँफेबगर र कमल बजारमा विमानस्थल भए पनि सञ्चालनमा छैनन् । माओवादी आक्रमणमा परी ०५८ फागुनमा विमानस्थलको टावर ध्वस्त हुँदा बन्द भएको साँफेबगर विमानस्थल केही समय सञ्चालन भए पनि ०६२ देखि पूर्ण रूपमा बन्द छ । १८ महिनाभित्र निर्माण कार्य सम्पन्न गर्ने जिम्मा अमर कन्ट्रक्सनले ठेक्का पाएको छ । निमार्ण कम्पनीका भद्रबहादुर शाहीले कटिङ र फिलिङको काम सकिएपछि कालोपत्र गरिनेछ । यसअघि वर्षा र दसैंतिहारको बीचमा विमानस्थल निर्माणको काम केही दिन रोकिए पनि हाल तीव्र गतिमा काम भइरहेको उनले बताए । जेठदेखि काम थालिएको बताउँदै उनले भने, केही दिन वर्षाका कारण र चाडबाडले काम रोकियो । अब काम धमाधम हुँदै छ । मेल्लेख गाउँपालिका उपाध्यक्ष धनबहादुर शाहले पर्यटकीय सम्भावना बोकेका अछामको रामारोशन, वैद्यनाथ, बान्नीगडी, पञ्चदेवल बाजुराको बडिमालिका र खप्तडलगायतका क्षेत्रमा पर्यटक भित्र्याउन अछामका विमानस्थलहरू निकै सहयोगी हुने बताए ।सुदूरपश्चिममा धनगढीको गेटा विमानस्थल पछिको विमान अवतरण गराउन सबैभन्दा सजिलो एयरपोर्टका रूपमा रहेको साँफेबगर विमानस्थल बन्द हुँदा आकस्मिक कामका लागि जिल्लाबाहिर जाने र सिकिस्त बिरामीलाई निकै मर्का परेको उनले बताए । विमानस्थल सञ्चालनमा नहुँदा हालसम्म थुप्रै गर्भवती महिला तथा अन्य बिरामीहरूले समयमै उपचार नपाएर ज्यान गुमाएको स्थानीय पशुपति कुँवरले बताइन् । साँफेबगर नगरपालिकाका प्रमुख कुलबहादुर कुँवरले जिल्लाको पर्यटन प्रवद्र्धनका लागि मेरुदण्डका रूपमा विमानस्थललाई लिइएकाले पनि छिटो सञ्चालन हुने गरी काम भइरहेको बताए । यस्तै निर्माण कार्य सुरु भएको लामो समय बितिसक्दासम्म पनि कमल बजार विमानस्थल सञ्चालन नै नभएर जीर्ण बन्दै गएको छ ।"
गाउँमै उखु क्रसिङ,"परासी उद्योगमा उधारोमा बेच्नुपर्ने र ढुवानी गर्न कठिन भएपछि पश्चिम नवलपरासीको सुस्ताका किसानले उखुको गाउँमै भेली (सख्खर) बनाउन थालेका छन् । नारायणीमा पुल नहुँदा जोखिम मोलेर डुंगामा उखु तारेर उद्योगसम्म पुर्याउन मुस्किल हुँदा गाउँमै पेल्न सुरु गरेका हुन् । उखुको मूल्य निर्धारण नहुँदा हचुवाको भरमा बेच्नुभन्दा सुस्ताबासीले धमाधम भेली र खुदो बनाएर बेच्न थालेका हुन् । त्रिवेणीसुस्ता ४ का हरेन्द्र कोइरीलाई हाल उखु सुकेर जाने हो कि भन्ने पिरलो छ । खेतमा लगाएको उखु काटेर उद्योगसम्म लैजाने बाटो नहुँदा बारीमै उखु पेलेर भट्टीमा पकाउन लागेका छन् । के गर्नु खेती हुने भनेकै उखु हो तर उद्योगसम्म लैजान नारायणी नदीमा पुल छैन, कोइरीले भने, डुंगामा जोखिम मोलेर उधारोमा उखु बेच्नुभन्दा भेली र खुदो बनाएर भारतीय बजारमा बेच्न उचित लाग्यो । त्रिवेणीसुस्ताका अधिकांश किसानलाई हाल भेली र खुदो बनाउन भ्याइनभ्याई छ । उनीहरूलाई उखु काटेर पेल्न हतारो भएको हो । तीनतर्फ नारायणी नदी र अर्कातर्फ भारतीय सिमानाले त्रिवेणी सुस्तालाई घेरेको छ । त्यसैले उखु उद्योगसम्म पुर्याउन उनीहरूलाई गाह्रो हुने गरेको हो । उद्योगले दुवानी खर्च बढी लाग्ने भन्दै यहाँको उखु खरिद गर्न आनाकानी गर्छन् । चिनी उद्योगलाई उखु बेचे पनि उधारो बेच्नुपर्ने र वर्षौंको भुक्तानी नपाउने समस्याको कारण किसानले विकल्पका रूपमा गाउँमा नै क्रसिङ गरेका हुन् । उखु पेलेर भेली बनाउने र डुंगामार्फत नारायणी नदी तारेर बजार पुर्याउने गर्दछन् । भेलीबाट फाइदा हुने भएपछि स्थानीय यसतर्फ आकर्षित भएको स्थानीय मन्सी गुप्ताले बताए । उखु पेलेर बनाइएको खुदो तथा भेलीले राम्रो बजार पाएपछि यस क्षेत्रका किसानलाई उखु किन्न आउने व्यापारीको भर पर्नुपरेको छैन । सुस्तामा मात्र हाल यस्ता १५ भन्दा बढी घरेलु उद्योग सञ्चालनमा रहेका छन् । यहाँका किसानले उत्पादन गरेको भेली र खुदो नेपालका विभिन्न बजारका साथै सीमावर्ती भारतीय बजारमा समेत बेच्ने गरिन्छ ।"
सुक्खा बन्दरगाह भन्सारले लक्ष्य भेट्टाएन,"पर्सा (कास) सिर्सिया सुक्खा बन्दरगाह भन्सार कार्यालयले मंसिर महिनाको राजस्व असुली लक्ष्य भेट्टाउन सकेन । यस महिनामा २ अर्ब २६ करोड ३५ लाख ४० हजार रुपैयाँ राजस्व संकलनको लक्ष्य पाएको यो भन्सार कार्यालयले लक्ष्यको करिब ९१ प्रतिशत अर्थात् २ अर्ब ५ करोड ८६ लाख रुपैयाँ राजस्व मात्र संकलन गरेको छ । कार्यालयका सूचना अधिकृत धनबहादुर बरुवालका अनुसार चालु आर्थिक वर्षको मंसिर महिनासम्ममा यो भन्सारले १० अर्ब ७५ करोड १८ लाख रुपैयाँ राजस्व संकलनको लक्ष्य रहेकामा ७ अर्ब ८७ करोड ७३ लाख रुपैयाँ मात्र संकलन भएको छ । जुन लक्ष्यको करिब ७४ प्रतिशत मात्र हो । यो भन्सारले चालु आर्थिक वर्षका लागि भने २८ अर्ब २९ करोड रुपैयाँ राजस्व संकलनको लक्ष्य पाएको छ । भन्सारलाई सर्वाधिक राजस्व दिने वस्तुहरूमा फलाम उद्योगका कच्चा पदार्थ, मदिरा, नयाँ सवारी साधनलगायतका वस्तु हुन् । यीमध्ये कुनै पनि वस्तुको आयातको परिमाण घटे त्यसले समग्र राजस्व असुलीमै नकारात्मक प्रभाव पार्छ । पर्सा बारा औद्योगिक करिडोरका अधिकांश छडडन्डी उद्योगले यसै बन्दरगाहमार्फत भारतबाट आफ्नो कच्चा पदार्थ आयात गर्छन् । करिडोरको नारायणी रोलिङ मिलले हालको भन्दा बढी कच्चा पदार्थ आयात गर्ने सम्भावना रहेको र उसले जगदम्बा स्टिलको हाराहारी कच्चा पदार्थ आयात गरेको खण्डमा भन्सारको समग्र राजस्व असुली वृद्धि हुने बरुवाल दाबी गर्छन् । यसबाहेक चालु आवका लागि वार्षिक राजस्व असुली लक्ष्य समग्रमै बढी रहेकाले पनि मासिक राजस्व असुली लक्ष्य भेट्टाउन समस्या भइरहेको उनले बताए । गत आवमा २१ अर्ब ४ करोड रुपैयाँ वार्षिक राजस्व असुली लक्ष्य रहेकामा यो भन्सारले २१ अर्ब ५४ करोड रुपैयाँ राजस्व संकलन गरेको थियो । तर, चालु आवका लागि भने गत आवभन्दा ३४ प्रतिशत बढी अर्थात् २८ अर्ब २९ करोड रुपैयाँ राजस्व असुलीको लक्ष्य भन्सार विभागबाट पाएको उनले बताए । समग्रमै वार्षिक राजस्व असुली बढी भएकाले त्यसलाई भेट्टाउन सहज छैन, उनले भने, हामी हरसम्भव प्रयास गरिरहेका छौं ।"
टाइगर्समाथि राइनोजको आक्रमण,आजको खेलविराटनगरविरुद्ध पोखरा९ बजे भैरहवाविरुद्ध काठमाडौं१२:४५ बजे टीयू मैदान कीर्तिपुर
नेपाल बाहिरियो,काठमाडौं (कास) बंगलादेशको ढाकामा जारी प्रथम साफ यू१५ वुमन्स च्याम्पियनसिप २०१७ मा लगातार दोस्रो हार बेहोरेसँगै नेपाल प्रतियोगिताबाट बाहिरिएको छ । मंगलबार ढाकास्थित वीर श्रेष्ठ सहिद सिपाही मोहम्मद मुस्ताफा कमल स्टेडियममा भारतसँग नेपाल १०० ले पराजित भयो । भारतबाट सुनिता मुन्डा र प्रियाङ्गा देवी नाओरेम दुवैले ह्याट्रिक गरे । लिन्डा कोम सेर्तोले दुई र सान्थिया भेङ्गादाजालाम र पुस्पारानी छानु उसामले ११ गोल गरे । दिनकै अर्को खेलमा बंगलादेशले भुटानलाई ३० ले पराजित गर्यो । नेपालले प्रतियोगिताको पहिलो खेलमा आयोजक बंगलादेशसँग ६० को पराजय भोगेको थियो । भुटानले पनि पहिलो खेल भारतसँग ३० ले गुमाएको थियो । भारत र बंगलादेश फाइनलमा पुग्दा नेपाल र भुटान प्रतियोगिताबाट बाहिरिएका छन् । नेपालले लिग चरणको अन्तिम खेलमा बिहीबार भुटानको सामना गर्नेछ ।
माहिका सेमिफाइनलमा,"काठमाडौं (कास) जयकर मेमोरियल राष्ट्रिय जुनियर लनटेनिस प्रतियोगिताको १५ औं संस्करणअन्तर्गत यु१८ गल्र्स सिंगल्समा माहिका राणा सेमिफाइनलमा प्रवेश गरेकी छन् । माहिकाले मंगलबार सातदोबाटोस्थित टेनिस कोर्टमा एनी माथेमालाई सोझो सेटमा पराजित गरिन् । यू१४ गल्र्स सिंगल्समा रायना शाह, सर्भानी श्रेष्ठ, इशाश्री शाह र अभिलाषा विष्टले सेमिफाइनलमा स्थान सुरक्षित गरे । ब्वाइज डबल्समा आदित सुवेदी र प्रणव खनाल तथा सरोज तामाङ र सफल श्रेष्ठको जोडीले सेमिफाइनलमा स्थान पक्का गरे ।"
एभरटन अगाडि बढ्दै,"लिभरपुल (एएफपी) गिल्फी सिगुर्डसनको आकर्षक गोल मद्दतले एभरटनले सोमबार राति व्यवस्थापकमा साम एलाडायसी आएयता आफ्नो अपराजित यात्रा कायम राखेको छ । सिगुर्डसनले आफ्नो पूर्व क्लबविरुद्ध गरेको गोलका कारण बेहोरेको ३१ को हारले स्वान्सी लिग तालिकाको अन्तिम स्थानमा रह्यो । उनले दोस्रो हाफमा ३० यार्डबाट गरेको प्रहार सुन्दर गोलमा परिणत भएको थियो । लेरोय फेरको गोलले स्वान्सीले अग्रत लिएपछि डोमिनिक क्लेभर्ट लेविनले एभरटनका लागि बराबरी गोल फर्काए । रोनीले सुरुमा पेनाल्टीबाट गर्न नसकेको गोल बिर्साउँदै दोस्रो हाफमा पेनाल्टीबाट नै गोल गरे र यो उनको सिजनको दसौं गोल रह्यो । लिगमा खास मोडको आवश्यकता हुन्छ र आजको खेलमा यस्तो स्थिति सिगुर्डसनले तयार पारे, एलाडायसीले भने, हाम्रो लागि आज जित सजिलो र राम्रो रह्यो ।"
