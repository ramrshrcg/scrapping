शीर्षक,विवरण
वाम गठबन्धनको लहर,मुस्ताङमा एमालेले प्रतिनिधिसभा र प्रदेशसभाका सबै सिटमा विजय हासिल गरेको छ । प्रतिनिधिसभामा एमालेका तुलाचनले कांग्रेसका रोमी गौचन थकालीलाई हराए । अघिल्लो चुनावमा कांग्रेसबाटै बागी उम्मेदवार बनेका तुलाचन थोरै मतले गौचनसँग हारेका थिए । यस पटक तुलाचनले एमालेमा प्रवेश गरी टिकट लिएर गौचनलाई हराएका हुन् । मुस्ताङको प्रदेशसभा (क) मा इन्द्रधारा विष्ट र (ख) मा महेन्द्रबहादुर थकाली विजयी भए । दुवैले कांग्रेस उम्मेदवारलाई हराएका हुन् । मुगुमा एमालेका बमले कांग्रेसका हस्तबहादुर मल्ललाई हराए । प्रदेशसभाको भने त्यहाँ मतगणना जारी छ । बझाङमा एमालेका सिंहले कांग्रेसका पृथ्वीबहादुर सिंहलाई हराए । प्रदेशसभा (क) मा एमालेका अर्जुनबहादुर थापा र (ख) मा माओवादीकी देवकी मल्ल थापा विजयी भए । म्याग्दीका सबै सिट वाम गठबन्धनले जित्यो । प्रतिनिधिसभा एमालेका थापाले कांग्रेसका खमवीर गर्बुजालाई हराए । प्रदेशसभा (क) मा माओवादीका विनोद केसी र (ख) मा एमालेकी नरदेवी पुन विजयी भए । रुकुममा पनि वाम गठबन्धनले विजय हासिल गरेको छ । वाम गठबन्धनका तर्फबाट माओवादी केन्द्रबाट मात्र उम्मेदवारी रहेको रुकुम पूर्वको प्रतिनिधिसभामा माओवादीकी रोकाले जितिन् भने रुकुम पश्चिममा माओवादीकै शर्माले जिते । रुकुम पूर्वको प्रदेशसभा (क) तेजबहादुर वली र (ख) मा पूर्णबहादुर घर्तीमगर विजयी भए । हुम्लाबाट विजयी भएका लामाले भने माओवादीबाट टिकट नपाएपछि स्वतन्त्र उम्मेदवारी दिएका थिए । उनले कांग्रेसका उम्मेदवारलाई पराजित गरेका हुन् ।
नयाँ सरकार पुसभित्र,"काठमाडौं आम निर्वाचनको प्रारम्भिक नतिजासँगै भावी प्रधानमन्त्री र नयाँ सरकारको स्वरूपबारे अड्कलबाजी सुरु भएको छ । तर समानुपातिकतर्फको मतगणना सकेर नयाँ सरकार गठन प्रक्रिया सुरु हुन भने पुस तेस्रो साता कुर्नुपर्ने छ । मतदानको एक साताभित्रै प्रत्यक्षतर्फका सबै परिणाम सार्वजनिक गर्ने गरी मतगणना गरिरहेको निर्वाचन आयोगले पुस दोस्रो साताभित्र सम्पूर्ण निर्वाचन परिणाम राष्ट्रपतिसमक्ष पेस गर्ने लक्ष्य राखेको छ । राष्ट्रपतिले प्रतिनिधिसभामा बहुमत प्राप्त दलका नेतालाई सोझै प्रधानमन्त्री नियुक्त गर्ने संवैधानिक व्यवस्थाका कारण आयोगले राष्ट्रपतिसमक्ष अन्तिम परिणाम बुझाएलगत्तै नयाँ सरकार गठनको ढोका खुल्ने छ । अन्तरिम संविधानमा जस्तै नयाँ संविधानको संक्रमणकालीन व्यवस्थामा पनि संसद्ले प्रधानमन्त्री निर्वाचित गर्नुपर्ने व्यवस्था गरेका कारण विगतमा सरकार परिवर्तन प्रक्रिया लामो हुन्थ्यो । संविधानको धारा ७६ को उपधारा १ मा राष्ट्रपतिले प्रतिनिधिसभामा बहुमत प्राप्त संसदीय दलको नेतालाई प्रधानमन्त्री नियुक्त गरी निजको अध्यक्षतामा मन्त्रिपरिषद् गठन हुने व्यवस्था छ । प्रतिनिधिसभाका २७५ सिटमध्ये ११० सदस्य समानुपातिक कोटाबाट चयन हुने व्यवस्थाका कारण संघीय संसद्को तल्लो सदनमा कुनै एक दलले बहुमत (१३८ सिट) प्राप्त गर्ने सम्भावना न्यून छ । संविधानको धारा ७६ को उपधारा २ मा प्रतिनिधिसभामा कुनै पनि दलको स्पष्ट बहुमत नरहेको अवस्थामा दुई वा दुईभन्दा बढी दलहरूको समर्थनमा बहुमत प्राप्त गर्न सक्ने नेतालाई राष्ट्रपतिले प्रधानमन्त्री पदमा नियुक्त गर्ने व्यवस्था छ । झन्डै १२ वर्ष लामो संक्रमणकाल अन्त्यपछिको पहिलो सरकार सम्भवत: संविधानको यसै प्रावधानअनुसार गठन हुनेछ । निर्वाचनको अन्तिम परिणाम प्रकाशित भएको एक महिनाभित्र दलहरूको मिलिजुली सरकारसमेत बन्न नसकेको अवस्थामा राष्ट्रपतिले प्रतिनिधिसभामा सबैभन्दा ठूलो दलको नेतालाई प्रधानमन्त्री नियुक्त गर्ने संवैधानिक व्यवस्था छ । २०४७ को संविधानमा उल्लिखित यस्तै प्रावधानका कारण २०५१ को मध्यावधि निर्वाचनपछि मनमोहन अधिकारी नेतृत्वको अल्पमतको सरकार गठन भएको थियो । संवैधानिक व्यवस्थाअनुसार दुई वा दुईभन्दा बढी दलहरूको मिलिजुली सरकार (बहुमत) वा संसदको ठूलो दलको नेतृत्वमा बन्ने (अल्पमतको) सरकारले तीस दिनभित्र प्रतिनिधिसभामा विश्वासको मत लिनुपर्छ । यस्तो सरकारले सदनमा बहुमतसिद्ध गर्न नसकेको अवस्थामा राष्ट्रपतिले मिलिजुली सरकार गठनका लागि पुन: मौका दिनुपर्ने र त्यस्तो अवस्थामा पनि बहुमतको सरकार बन्न नसकेमा प्रतिनिधिसभा विघटन गरी ६ महिनाभित्र प्रतिनिधिसभाको निर्वाचनको मिति तोक्ने संवैधानिक व्यवस्था छ । संवैधानिक बाध्यताका कारण नयाँ मन्त्रिपरिषद् प्रधानमन्त्री, उपप्रधानमन्त्री, मन्त्री, राज्यमन्त्री र सहायकमन्त्री समेत गरी २५ सदस्यभन्दा ठूलो हुने छैन । संविधानको धारा ७६ को उपधारा ९ मा राष्ट्रपतिले प्रधानमन्त्रीको सिफारिसमा संघीय संसद् (प्रतिनिधिसभा र राष्ट्रिय सभा) का सदस्यमध्येबाट समावेशी सिद्धान्तबमोजिम प्रधानमन्त्रीसहित बढीमा २५ सदस्यीय मन्त्रिपरिषद् गठन गर्ने व्यवस्था छ । उक्त उपधाराको स्पष्टीकरणमा मन्त्रीको परिभाषामा उपप्रधानमन्त्री, मन्त्री, राज्यमन्त्री र सहायकमन्त्री समेतलाई सम्झनुपर्ने उल्लेख छ । दलहरूको आन्तरिक भागबन्डा मिलाउन, धेरैलाई भाग पुर्याएर सत्ता टिकाउन विगतमा पटकपटक जम्बो मन्त्रिपरिषदको अभ्यास भएपछि संविधानले मन्त्रीको अधिकतम संख्या नै तोकेको हो । संविधानको संक्रमणकालीन प्रावधानको फाइदा उठाउँदै प्रधानमन्त्री शेरबहादुर देउवाले आफ्नो मन्त्रिपरिषद्मा ६४ जना अटाएका छन् । प्रदेश सरकारमा पनि प्रदेशसभा सदस्य संख्याको दस प्रतिशतमा नबढ्ने गरी प्रदेश मन्त्रिपरिषद् गठन हुने संवैधानिक व्यवस्था छ । प्रदेश सरकार गठनका लागि भने प्रदेशको अस्थायी राजधानी घोषणा, प्रदेश प्रमुखको नियुक्तिलगायत तयारी पूरा हुनुपर्छ । प्रदेशको मुख्यमन्त्री नियुक्ति र प्रदेश मन्त्रिपरिषद् गठन (संविधानको धारा १६८) पनि केन्द्रीय सरकार गठन (संविधानको धारा ७६) कै प्रक्रियासँग मिल्दो छ । प्रदेशसभामा बहुमत प्राप्त दलको नेता वा प्रदेशसभामा कुनै पनि दलको स्पष्ट बहुमत नभएको अवस्थामा दुई वा दुईभन्दा बढी दलहरूको समर्थनमा बहुमत प्राप्त गर्न सक्ने प्रदेशसभा सदस्यलाई प्रदेश प्रमुखले मुख्यमन्त्री नियुक्ति गर्नेछ । प्रदेशमा पनि मिलिजुली सरकार गठन हुन नसकेको अवस्थामा सबैभन्दा ठूलो दलका नेतालाई मुख्यमन्त्री नियुक्ति गर्ने, एक महिनामा विश्वासको मत लिनुपर्ने, मुख्यमन्त्रीले विश्वासको मत प्राप्त गर्न नसकेमा वा मुख्यमन्त्री नियुक्त नै हुन नसकेमा प्रदेशसभा विघटनसम्बन्धी संवैधानिक व्यवस्था पनि प्रतिनिधिसभाको जस्तै छ । तर संविधानमा प्रदेश प्रमुखको नियुक्ति नभएका समयमा प्रदेश सरकार गठनसम्बन्धी वैकल्पिक व्यवस्था भने छैन ।"
वामविजयका आधार के ?,"काठमाडौं प्रतिनिधिसभा र प्रदेशसभाको प्रारम्भिक चुनावी नतिजामा वामपन्थी गठबन्धनले फराकिलो अन्तरमा अग्रता लिएको छ । विजय भएका स्थान र गणना भइरहेका क्षेत्रको मत शैली हेर्दा केन्द्र र प्रदेश सरकारहरूसमेत बनाउन सक्ने गरी गठबन्धनको पक्षमा बहुमत पुग्ने संकेत देखिएको छ । सबै प्रदेशमा एमालेले पहिलो र माओवादी केन्द्रले दोस्रो हैसियतमा अग्रता लिइरहेका छन् । कांग्रेस निकै पछाडि छ । प्रदेश २ मा प्रतिनिधिसभा र प्रदेशसभातर्फ राजपा र संघीय समाजवादी फोरमले केही स्थानमा अग्रता लिइरहेका छन् । वाम गठबन्धनको यो हैसियत निर्माण हुनुमा दुइटा विषयले प्रमुख रूपमा काम गरेको छ । पहिलो, एमाले र माओवादी केन्द्रबीचको पार्टी एकता । दोस्रो, विकास र समृद्धिका लागि बहुमतसहितको स्थिर सरकारको नारा । यिनै दुइटा विषयलाई गठबन्धनले देशव्यापी प्रचार गर्यो । यो सन्देश पुर्याउन चुनावअघि एमाले अध्यक्ष केपी ओलीले उम्मेदवारी दर्ता गरेपछि झन्डै ५० वटा ठूला आमसभालाई सम्बोधन गरे । माओवादी केन्द्रका अध्यक्ष पुष्पकमल दाहालले पनि अधिकांश सभामा सहभागिता जनाए । उनीहरू दुवैले एउटै सन्देश दिए, अब हामी मिल्छौं र स्थिर सरकार चलाउँछौं ।वामपन्थीहरू जहिले पनि फुट्ने गरेको इतिहास बढी थियो । यस पटक उनीहरू मिले, वाम गठबन्धनप्रतिको आकर्षणको कारण खुलाउँदै विश्लेषक श्याम श्रेष्ठले भने, स्थिरता पनि नेपालीको चाहना थियो । त्यसलाई यो गठबन्धनले पूरा गर्छ भन्ने मतदातामा विश्वास पलाएको देखियो । कांग्रेस गठबन्धनले विकास र समृद्धिभन्दा बढी वाम गठबन्धनको जितमा अधिनायकवाद को भूत देख्यो । त्यसैले चुनावी प्रचारमा वाम गठबन्धनलाई मत दिए लोकतन्त्र समाप्त हुन्छ भन्ने नारालाई बढी प्रचार गर्यो । तर लोकतान्त्रिक अभ्यासबाटै खारिएको एमाले नेतृत्वको गठबन्धनले जित्दा अधिनायकवाद आउने चुनावी मसला विकाउ भएन । विगतका चुनावमा पनि वामपन्थीहरूको मत धेरै थियो । तर पार्टीहरू नमिलीकन चुनाव लड्ने गरेकाले मत एकत्रित थिएन । यसको फाइदा कांग्रेसलाई पहिलो पार्टी बन्न र कतिपय अवस्थामा बहुमत पुर्याउन हुँदै आएको थियो । यस पटक चुनावअघि एमाले र माओवादी केन्द्रको आश्चर्यजनक एकताले परिणाम वामपन्थीहरूतर्फ सोझिएको हो । दुई दल मिले पनि चुनावमा मत भने दुवैले एकअर्कालाई हाल्दैनन् भन्ने आशंका थियो । तर परिणाम त्यस्तो आएन । अधिकांश स्थानमा एमाले र माओवादीको मत एकत्रित भएको र गठबन्धन कसिलो देखिएको छ । स्थानीय चुनावमा पाएको मतका आधारमा जुन स्थानमा एमाले र माओवादी अगाडि आउने सम्भावना थियो, ती स्थानहरूको प्रारम्भिक नतिजा तलमाथि परेको छैन । दुई दलका उम्मेदवारले अग्रता लिइरहेका छन् । हाम्रो आकलनअनुसार अधिकांश स्थानमा सन्तोषजक परिणामहरू आइरहेका छन्, वाम गठबन्धन निर्माणमा सक्रियमध्ये एक एमाले उपमहासचिव विष्णु पौडेलले भने, हामीले यो गठबन्धन चुनाव जित्न मात्र बनाएका होइनांै, यो कुरा जनताले बुझे र हामीलाई मत दिए । एमाले र माओवादीबीच गठबन्धन र एकता हुने कुरा चल्दै गर्दा तीन आशंका र आरोप थिए । पहिलो, साझा उम्मेदवार नै तय गर्न सक्दैनन् । दोस्रो, उम्मेदवार तय भए पनि एकले अर्कालाई मत हाल्दैनन् । र, तेस्रो मतपरिणाम सार्वजनिक भएपछि दुई दलबीच फाटो आउँछ । यीमध्ये दुइटा आशंकालाई गठबन्धनले गलत सावित गरेको छ । बिनाविरोध साझा उम्मेदवार तय भए र मत पनि एकले अर्कालाई इमानदारीपूर्वक हाले । अब चुनावपछि दुई पार्टीबीच फाटो आउँछ, एकता हुन सक्दैन भन्ने आशंका बाँकी छ । यसलाई पनि गलत सावित गराउने दुई दलका नेताको दाबी छ । समृद्धिका लागि जनताले हामीलाई विश्वास गरेर मत दिएका छन् । अबको पांँच वर्ष हामीले गरेका वाचा पूरा गर्नुपर्नेछ, यो हाम्रा लागि ठूलो परीक्षाको विषय हो, वाम गठबन्धन निर्माणमा सक्रिय माओवादी केन्द्रका नेता जनार्दन शर्माले भने, अब जनमतले पनि हामीलाई एकतामा बाँधिसक्यो, अब पनि एकतामा आशंका गर्नु भनेको मूर्खता हो । एमाले उपमहासचिव पौडेल दुई पार्टीको एकता कुनै कारण नटुट्ने दाबी गर्छन् । यो गठबन्धन चुनाव जित्न मात्र बनाइएको होइन, मुलुकलाई अब नयाँ बाटोमा लैजाने विकास र समृद्धि ल्याउने मिसनसहितको हो, पौडेलले भने, चाँडै नै पार्टी एकता हुन्छ । अन्तिम चुनावी परिणाम घोषणा भएलगत्तै एकताको काम अघि बढ्ने दुवै दलका नेताहरूले बताएका छन् । पार्टी एकतापछि चुनावमा दुवै दलले जारी गरेका घोषणापत्रअनुसारका कामलाई तीव्रता दिने नेता शर्माले बताए । जनताले जुन विश्वास गरेर पठाएका छन्, त्यसलाई हामी कुनै पनि हालतमा पूरा गर्छौं, उनले भने । पार्टी एकताका लागि नेताहरूले प्रतिबद्धता गरिसकेको र त्यसको केही आधारसमेत तयार भइसकेको छ । नेतृत्वका सन्दर्भमा दुइटै पार्टीका अध्यक्षहरू पार्टीका प्रमुख नेताका रूपमा रहने यसअघि नै सहमति भइसकेको छ । चुनावपछि प्राप्त हुने राजकीय पदहरूमा पनि दुई दलका प्रमुख नेताहरूबीच करिब सहमति जस्तो देखिन्छ । माओवादी अध्यक्ष पुष्पकमल दाहालले सार्वजनिक रूपमै भावी प्रधानमन्त्रीका रूपमा केपी ओलीको नाम लिएका छन् । बाँकी अन्य नेताहरूको व्यवस्थापनका लागि दुई दलका नेताहरूबीच मिलाउनुपर्ने छ । चुनावी परिणामले उत्साहित बनाए पनि वाम गठबन्धनलाई आउँदा दिनमा चुनौतीका पहाडै छन् । जसलाई चिर्दै पाँच वर्ष मुलुक हाँक्नुपर्ने छ । गठबन्धनलाई नरुचाउने र तोड्न खोज्ने शक्तिहरू छन्, ती शक्तिको सामना गर्नुपर्ने छ, विश्लेषक श्रेष्ठले भने । अहिलेसम्म संक्रमणकाल छ भन्ने छुट दलहरूलाई थियो । तर अब राजनीतिक संक्रमणकाल सकिएकाले त्यसलाई देखाएर अल्झिने समय गठबन्धनलाई हुने छैन । चुनावमा दिएका समृद्धिको नारालाई व्यावहारिक कार्यान्वयन गर्नुपर्ने छ । संघीयताको संरचना त तयार भएको छ, यसलाई अधिकारसँग जोडेर क्रियाशील बनाउनुपर्ने छ ।"
किन खस्कियो कांग्रेस ?,"काठमाडौं प्रधानमन्त्री एवं पार्टी सभापति शेरबहादुर देउवाले दुवै चरणको निर्वाचन सम्पन्न भएलगत्तै कांग्रेसले प्रत्यक्षतर्फ ६५ देखि ७० सिट जित्ने अनुमान आफू निकट नेताहरूलाई सुनाएका थिए । शुक्रबारको प्रारम्भिक नतिजा हेर्दा देउवाको अनुमान गलत मात्रै भएन, कांग्रेसको अवस्था निकै कमजोर देखिएको छ । २०७० को दोस्रो संविधानसभामा पहिलो दल बनेको कांग्रेसको हविगत किन यस्तो भयो ? ०४८ सालदेखि नै कम्युनिस्ट मत बढ्दै थियो, ०५६ मा एमाले नफुटेको भए त्यतिबेलै बहुमत ल्याउँथ्यो, प्राध्यापक कृष्ण खनालले भने, अहिले एमाले र माओवादीबीच गठबन्धनको कुरा मात्रै भएन, एकता नै हुने भनियो, जसले कम्युनिस्ट जनमतमा निकै उत्साह ल्यायो । मत क्रस भएन । वाम गठबन्धनलाई चुनौती दिने कार्यक्रम र रणनीतिमा कांग्रेस असफल भएको उनको बुझाइ छ । कांग्रेसले कहिल्यै वैचारिक फाइदा लिन सकेन । कम्युनिस्टहरूको विभाजन र कलहको मात्रै फाइदा लिँदै आएको हो, त्यो अवस्था अहिले भएन, खनालको विश्लेषण छ, जसरी विचार र आस्थाका आधारमा कम्युनिस्ट गठबन्धन बन्यो, त्यसरी नै कांग्रेसले लोकतान्त्रिक गठबन्धन बनाउनुपथ्र्यो । एउटा राप्रपालाई लिएर लोकतन्त्रवादी भइन्छ ? प्रारम्भिक नतिजालाई लिएर कांग्रेसभित्रै नेतृत्वको आलोचना भएको छ । कांग्रेस वरिष्ठ नेता रामचन्द्र पौडेलले चिन्ता व्यक्त गरेका छन् । पार्टी यो स्थितिमा कसरी पुग्यो ? उनले कान्तिपुरसँग भने, यसको गम्भीर समीक्षा हुनुपर्छ । तर पार्टी सभापति देउवा र उनी निकट नेताहरू एमाले र माओवादी केन्द्रबीचको वाम गठबन्धनलाई मुख्य आधार ठान्दै अन्य कारण खोल्न चाहँदैनन् । पौडेल समूह र देउवाइतरका अन्य नेताहरूले भने चुनावी परिणामलाई नेतृत्वको असफलतासँग जोडेर हेर्न थालेका छन् । नेता रामशरण महत कांग्रेस यो स्थितिमा आइपुग्नुमा मुख्य तीन कारण देख्छन् । वाम गठबन्धन पहिलो कारण भए पनि पार्टी नेतृत्वको तदर्थवादी कार्यशैली र सरकारको नकारात्मक प्रतिष्ठाले कांग्रेसप्रतिको आकर्षण घटेको उनको मूल्यांकन छ । वाम गठबन्धन बन्दैमा भोटमा असर पर्दैन भन्ने हामीलाई लागेको थियो, तर त्यसो भएन । मनोवैज्ञानिक असर प्रमुख रूपमा परेको देखियो, उनले भने, तर यो नतिजा पार्टी नेतृत्वको असफलता पनि हो । कांग्रेस नेतृत्वमा सरकार बने पनि आम जनताको भावनाअनुसारको प्रतिष्ठा बनाउन नसक्नुलाई महतले अर्को मुख्य कारण मानेका छन् । तत्कालीन प्रधानन्यायाधीश सुशीला कार्कीमाथिको महाअभियोग, प्रहरी नायब महानिरीक्षक प्रकरणजस्ता अलोकप्रिय निर्णयलगायतले जनमानसमा सरकारको छवि राम्रो बनेको थिएन । यस्तो नतिजा आउनुको नैतिक जिम्मेवार हामी केन्द्रीय नेताहरू सबै होऔंला, तर पार्टी र सत्ताको नेतृत्वमा बसेका नेताले नै प्रमुख जिम्मेवारी लिनुपर्छ ।राजनीतिक विश्लेषक नीलाम्बर आचार्यको विश्लेषण पनि महतको जस्तै छ । कांग्रेस यो निर्वाचनमा खस्कन्छ भन्ने त थियो नै, तर यति तल आउँला भन्ने चिताएको थिइनँ, आचार्यले भने, कांग्रेसले नीति र संगठनबारे गम्भीर समीक्षा गर्नुपर्छ । उनी पनि कांग्रेस नेतृत्वको सरकारले जनभावनाअनुसारको निर्णय गर्न नसक्नुलाई कमजोरी ठान्छन् । भारतले लगाएको नाकाबन्दीमा कांग्रेस रक्षात्मक स्थितिमा बस्नुले पनि भोट घटाएको उनको तर्क छ । संविधान संशोधन, नाकाबन्दी, तत्कालीन प्रधानन्यायाधीशलाई महाअभियोगलगायत कारणले पनि कांग्रेसलाई कमजोर बनायो, उनले भने, यसका साथै कांग्रेसको निर्वाचनमा जाने एजेन्डा पनि केही भएन । कांग्रेसले वाम गठबन्धनविरुद्ध अधिनायकवाद को मनोवैज्ञानिक प्रभाव प्रयासबाहेक केही एजेन्डा जनमानसमा लैजान सकेन । कम्युनिस्ट सरकार बनेमा अधिनायकवाद आउने भन्दै जनतालाई आफूतिर तान्न खोजे पनि त्यसलाई आम मतदाताले पत्याएनन् । अर्का विश्लेषक श्याम श्रेष्ठ भन्छन्, अधिनाकवाद भन्नेबाहेक कांग्रेसले अरू एजेन्डा ल्याउनै सकेन, जसलाई आम जनताले पत्याएनन्, नेपालका कम्युनिस्ट पार्टीहरू लोकतान्त्रिक अभ्यास गरेर आएका थिए । कांग्रेस निर्वाचन परिचालन समितिका संयोजक बालकृष्ण खाँड चुनावी परिणामबारे प्रतिक्रिया दिन नै हच्किए । समानुपातिक सूचीमा बसेर निर्वाचन परिचालनको जिम्मेवारी लिएका खाँडले कांग्रेसले प्रत्यक्षतर्फ ८० सिट ल्याउने दाबी गर्दै आएका थिए । आफू राजधानीबाहिर रहेको भन्दै उनी प्रतिक्रिया दिनबाट पन्छिए । उम्मेदवार चयनमा पनि कांग्रेसले अधिकांश पुरानै अनुहार छनोट गरेको थियो, जसले जनतामा आकर्षण बढाउन सकेन । सरकारसँगै पार्टी सञ्चालनमा सभापति देउवाको तदर्थवादी शैलीले पनि काम गरेको कांग्रेस नेताहरू बताउँछन् । देउवाले पार्टी सभापतिमा निर्वाचित भएको दुई वर्ष बित्दा पनि पदाधिकारी मनोनयन गर्न सकेका छैनन् । ४२ वटा विभागहरू अहिलेसम्म गठन भएका छैनन् । पार्टीका संरचनाहरूले मात्रै पूर्णता पाएको भए झन्डै एक हजार जनाले जिम्मेवारी पाउँथे ।पार्टीलाई देउवाले आफ्नो सम्पत्तिजस्तो ठाने, आफ्नो अनुकूलताअनुसार मात्रै निर्णय लिने परम्पराले नै पार्टी कमजोर भयो, कांग्रेसका एक केन्द्रीय सदस्यले भने, संगठन नै कमजोर बनेपछि निर्वाचनमा कमजोर हुनु स्वाभाविक हो । कांग्रेस नेता महतले पनि संकटका बेला पार्टी नेतृत्वले आम जनताको मनोविज्ञान बुझ्न नसक्दाकै परिणाम अहिले देखिएको बताए । निर्वाचनपछि को प्रधानमन्त्री बन्ने होड पार्टीमा देखिनुलाई उनले दु:खद ठाने । वरिष्ठ नेता पौडेल, महामन्त्री शशांक कोइराला, पूर्वमहामन्त्री प्रकाशमान सिंहलगायतले प्रधानमन्त्रीको दाबी गर्दै मत मागेका थिए । एमाले अध्यक्ष केपी ओलीले देउवालाई अन्तिम प्रधानमन्त्रीका रूपमा चित्रण गरिरहेका बेला स्वयं देउवाले फेरि आफैं प्रधानमन्त्री बन्ने उद्घोष गरेका थिए । ज्योतिषले सात पटकसम्म प्रधानमन्त्री हुन्छ भनेको उल्लेख गर्दै देउवाले आफू नै प्रधानमन्त्री बन्ने बताउँदै आएका थिए, जसलाई कांग्रेस कार्यकर्ताले अस्वाभाविक रूपमा लिएका थिए । पार्टी एकताको सन्देश दिन पौडेललाई भावी प्रधानमन्त्री घोषणा गर्नुपर्ने दबाब पौडेल पक्षीय नेताहरूले गरेका थिए, तर देउवाले मानेनन् । प्राध्यापक खनालकै शब्दमा कांग्रेस जति पराजित भए पनि नेताहरूले त्यसको पीडा महसुस गर्ने छैनन् । कांग्रेस हारेकोमा होइन, आफूहरू कति समयसम्म सत्ताबाहिर बस्नुपर्ने हो भन्ने चिन्ता नेताहरूमा छ, खनालले भने, गैरकम्युनिस्ट मत एकत्रित गर्न सकेको भए र मधेसको आधार जोगाउन सकेको भए कांग्रेस अहिले पनि बलियो हुन्थ्यो । त्यसलाई कांग्रेसले गुमायो ।"
तयार छ प्रदेशसभा र मुख्यमन्त्री भवन,"कार्यदलले आवश्यक पूर्वाधारहरूको पहिचान गर्नुका साथै मर्मतका लागि सरकारसँग बजेटसमेत माग गरिसकेको छ । बजेट माग भए पनि आइसकेको छैन । बजेट आए दोस्रो चरण चुनावलगत्तै मर्मतको काम अघि बढ्छ, प्रशासन स्रोतले भन्यो । सामान्य प्रशासन मन्त्रालयको अनौपचारिक निर्देशनमा उपाध्यायको संयोजकत्वमा ५ सदस्यीय कार्यदल गठन भएको हो । कार्यदलमा जिससका अधिकृत टंक लामिछाने, सहरी विकास तथा भवन डिभिजनका इन्जिनियर झंकबहादुर थापा, वीरेन्द्रनगर नगरपालिकाका अधिकृत दिपेन सुवेदी सदस्य र क्षेत्रीय प्रशासनकै शाखा अधिकृत हितप्रसाद पौडेल सदस्यसचिव छन् । क्षेत्रीय प्रशासकलगायत अधिकारीहरू चुनाव व्यवस्थापनमा व्यस्त रहेकाले भवनहरूको टुंगो लगाउन र मर्मतबारे निर्णय लिन ढिलाइ भएको उनी बताउँछन् । मत गणनासँगै प्रदेशसभा र मुख्यमन्त्री कार्यालयको व्यवस्थापनमा लाग्छौं, उपाध्यायले भने ।चुनाव सकिएको ३० दिनभित्र प्रदेश संसद् बैठक बस्नुपर्ने प्रावधान छ । दोस्रो चरणको चुनाव भई नतिजा सार्वजनिक हुँदा पुसको पहिलो साता लाग्नेछ । मध्य पुसभित्रै प्रादेशिक संसद् बैठक बस्न सकिने गरी भवन व्यवस्थापन गर्न लागिएको मध्यपश्चिम क्षेत्रीय प्रशासक सुरेश प्रधानले बताए । क्षेत्रीय संरचना हट्ने भएकाले प्रदेश सरकारका लागि तिनै भवनहरू उपयोग गर्ने गरी कार्यदलले तयारी गरेको छ, उनले भने, अरू प्रदेशमा जस्तो पूर्वाधारको समस्या नहोला ।कार्यदलले प्रस्ताव गरेका सरकारी कार्यालयलाई संसद् भवन, मुख्यमन्त्री र प्रमुखको कार्यालय, मन्त्रालय तथा निवास (आवास गृह) बनाउन ती भवन मर्मतका लागि बजेट मागेको छ । क्षेत्रीयस्तरका कार्यालय खारेज हुने हुँदा तिनै भवनलाई मर्मत गरी प्रदेश सरकारको पूर्वाधार बनाउनुपर्ने सुझाव दिइएको छ । क्षेत्रीयस्तरका कार्यालयलाई प्रदेश सरकारका मन्त्रालयहरू, प्रदेश प्रमुख, मुख्यमन्त्री, प्रादेशिक संसद्, सभामुख तथा उपसभामुख कक्ष, तिनका सचिवालय र आवास बनाउन लागिएको हो । कार्यदलले कम्तीमा ७ र बढीमा १० मन्त्रालय, मन्त्री निवास र उच्चस्तरीय कर्मचारीका लागि कर्मचारी आवास भवनसमेत छुट्याएको छ । प्रदेश संसद् र सरकारका लागि आवश्यक न्यूनतम २० भवन मर्मतका लागि ८ करोड २० लाख रुपैयाँ खर्च हुने अनुमान गरिएको छ । सहरी विकास तथा भवन डिभिजन कार्यालयले मर्मत खर्च माग गरिसकेको छ । मन्त्रिपरिषद्ले ती भवनको भोगाधिकारबारे तत्काल निर्णय गरे प्रदेश संसद् र सरकारको पूर्वाधार निर्माण सहज हुने कार्यदलले सुझाव दिएको छ । प्रदेश सरकारका पूर्वाधारका लागि पूर्वतयारी पहिल्यै हुनुपर्ने थियो तर क्षेत्रीय प्रशासक छिटोछिटो सरुवा हुने गरेकाले कार्यदलले प्रतिवेदन बुझाउन ढिलो भएको संयोजक उपाध्यायले बताए । तत्कालीन प्रशासक महेन्द्रप्रसाद गुरागार्इंका पालामा त्यसबारे प्रतिवेदन तयार पारिएको थियो । उनको सरुवापछि प्रशासकका रूपमा अनिल ठाकुर आए । एक साताको बसाइमा उनी निर्वाचन लक्षित सुरक्षा गोष्ठीमै व्यस्त भए । ठाकुर आपूर्ति मन्त्रालयका सचिवका रूपमा सरुवा भएपछि क्षेत्रीय प्रशासक पद रिक्त रह्यो । प्रधान मंसिर पहिलो साता मात्र क्षेत्रीय प्रशासकका रूपमा हाजिर भएका हुन् । म भर्खर आएँ । यसअघि भएको तयारीअनुसारै प्रदेश भवनहरू छनोट गरी मर्मतसम्भार गर्छौं, प्रधानले भने, प्रदेश भवनबारे छिट्टै निर्णय लिएर मर्मतसम्भारको काम सुरु हुनेछ । सुर्खेतमा प्रदेशस्तरीय उच्च अदालत र नेपाल प्रहरीको कार्यालय स्थापना भइसकेको छ ।"
भ्रष्टाचारविरोधी सरकार बनोस्,"काठमाडौं (कास) अमेरिकाले नेपालमा अब बन्ने सरकार तथा नेतृत्वकर्ताले लिने भ्रष्टाचारविरुद्धका निर्णयमा अमेरिकी साथ र सद्भाव रहने बताएको छ । भ्रष्टाचारविरुद्ध आवाज उठाइरहेका नागरिकलाई अमेरिका समर्थन गर्छ, अमेरिकी दूतावासले एक विज्ञप्ति जारी गर्दै भनेको छ । अहिलेको समयलाई प्रादेशिक र संसदीय निर्वाचनको सफलतापछि मतपरिणामको हिसाबकिताबमा व्यस्त रहँदै गरेको र मुलुकको नयाँ संघीय शासन प्रणालीमा हजारौं स्थानीय सरकारी अधिकारीहरू समाहित हुँदै गरेको समय उल्लेख गर्दै अमेरिकाले भनेको छ, यो नेपालका नागरिक र नेतृत्वकर्ताले भ्रष्टाचारविरुद्ध निडर अडान लिने तथा देशलाई आफूमा निहित रहेको अथाह क्षमताको आभास दिलाउने उपयुक्त समय पनि हो । भ्रष्टाचारविरुद्ध अन्तर्राष्ट्रिय दिवसका अवसरमा जारी वक्तव्यमा भनिएको छ, सरकारी निर्णय प्रक्रियामा पारदर्शिता वृद्धि गर्ने, भ्रष्ट अधिकारीहरूमाथि मुद्दा चलाउने, अन्तर्राष्ट्रिय खुला सरकार साझेदारीमा सहभागी हुने, मजबुत प्रेस र छरितो अनुसन्धानमूलक पत्रकारितालाई सहयोग गर्नेछौं । अमेरिकाले आफूले प्रदान गर्ने वार्षिक १२ करोड डलरभन्दा बढीको विकास सहयोग पनि सबल सरकारी निकायहरू, समावेशी समुदायहरू, उत्तरदायी सामाजिक सेवाहरू र जीवन्त अर्थतन्त्रलाई बढावा दिने उद्देश्यले सञ्चालित रहेको पनि स्मरण गराएको छ । यो कुनै परोपकारी काम होइन बरु एउटा साझेदारीमा हामीले गरेको लगानी हो, जसको सफलताको हामी परिकल्पना गर्न सक्छौं, अमेरिकाले नेपालका सम्भावनाहरूमा विश्वास गर्दै सहयोग प्रदान गरिरहेको बताउँदै भनेको छ, सही अर्थको राजनीतिक रूपान्तरण र दण्डहीनता तथा भ्रष्टाचारको संस्कृतिको अन्त्यका लागि नेपाली जनताले आह्वान गरिरहेको यस शुभ समयमा अमेरिका साथमा रहनेछ ।"
वृद्धवृद्धाको अपेक्षा  छोराछोरीले देशमै रोजगारी पाऊन्,"पर्वत  कुश्मा ९ कटुवाचौपारीकी ६८ वर्षीया लक्ष्मी अधिकारीका दुई छोरा छन् । एक जना अमेरिकामा सिभिल इन्जिनियर र अर्का छोरा कुश्मा बजारमा व्यवसाय गर्छन् । डेढ दसकअघि सशस्त्र द्वन्द्वका बेला गाउँमा युवा बस्न त्रास थियो । त्यस बेला घर छाडेका दुवै छोराले आफ्नो भविष्य सुधारे तर बुढेसकालको सहारा नहुँदा अधिकारीको मन सधैं अशान्त छ । आफ्नै गाउँमा गरिखान मिल्ने अवस्था भइदिएको भए छोराहरूले घर छाड्थेनन्, उनले भनिन्, अब बुढेसकालमा एक्लिएर बस्न नपरोस् । चुनाव जसले जिते पनि देशमा विकास हुनुपर्यो । हामीजस्ता बूढाबूढी परिवारकै साथमा बस्न पाऊन् ।प्रतिनिधि तथा प्रदेशसभाको चुनावमा बिहीबार मतदान गरेका धेरै वृद्धवृद्धाले आफ्नो जीवनभर जतासुकै त्रासैत्रास भोगेको अनुभव सुनाउँदै छोरानातिले त्यस्तो अवस्था भोग्न नपरोस् भन्ने कामना गरेका छन् । अहिलेसम्म १२ भन्दा धेरैपटक भोट हालियो । कुनै परिवर्तन देख्न पाइएन, फलेवास४ की ७६ वर्षीया लिलावती पौडेलले भनिन्, आफ्नै देशमा बाँच्न सक्ने भएको भए मैले एक मात्रै छोरा गुमाउनुपर्ने थिएन । रोजगारी खोज्दै भारत पुगेका उनका छोराको रेल दुर्घटनामा परी निधन भएयता उनी बेसहारा छिन् । सशस्त्र द्वन्द्वमा पति र छोरा गुमाएकी कुश्मा ९ की पार्वर्ती अधिकारीले पनि बिहीबार मतदान गरिन् । द्वन्द्व चर्किएका बेला तत्कालीन सरकार पक्षको भिडन्तमा परी एक मात्र छोरा गुमाएका पार्वतीका पति राम अधिकारी पनि माओवादीमा लागेर ज्यान गुमाएका थिए । दस वर्षे द्वन्द्वमा आफन्त गुमाएका एकल महिलाहरू अब आफ्ना दिवंगत परिवारको आत्माले शान्ति पाउने अपेक्षा गरेका छन् । घरमा तस्बिर राखेर दिनदिनै पुकार गरिरहेकी थिएँ, पार्वतीले भनिन्, घर छोड्ने अन्तिम दिन उहाँले भनेजस्तै मुलुकले शान्ति पाउने अपेक्षा छ । २०५९ कार्तिकमा घर छोडेका राम अधिकारीले घर छोड्ने बेला मुलुकमा स्थिर शान्ति कायम गरेर मात्रै फर्किने बताएका थिए । श्रीमान् र छोरा गुमाएको डेढ दशकसम्म उनले भनेजस्तो समृद्धि नभएपछि निरास भएकी अधिकारी यसपटकको निर्वाचनमा मतदान गरेलगत्तै उत्साहित थिइन् । सरकार जसले बनाए पनि मुलुकमा स्थायी शान्ति छाओस् । कसैको परिवार विचलित हुन नपरोस्, पार्वतीले भनिन् ।वृद्धवृद्धाहरूले बुढेसकालको सहारा मानिएका परिवारका युवा सदस्य कामको खोजीमा खाडी मुलुक जान नपर्ने अपेक्षा गरेका छन् । धेरैजसो गाउँका युवा काम खोज्दै विदेश जानुपर्ने अवस्था अन्त्य हुनुपर्ने अपेक्षा गरेका बूढाबूढीले गाउँमै रोजगारीको अवसर सिर्जना हुनुपर्ने बताए । गाउँभरि ६० कटेका बूढाबूढी मात्रै छौं, फलेवास ११ पाङ्राङका देवीप्रसाद पाठकले भने, अब रित्तिएका गाउँ भरिनुपर्यो । युवा बिदेसिदा वृद्धवृद्धा बेसहारा बन्ने मात्रै नभएर नवजोडीबीचको सम्बन्ध विच्छेदका घटनासमेत बढिरहेको सामाजिक अगुवाहरू बताउँछन् । संविधान कार्यान्वयन हुने नहुने आशंका बढिरहेका बेला मुलुकभर अनपेक्षित रूपमा भएको शान्तिपूर्ण मतदानले सर्वसाधारण निकै उत्साहित भएका छन् । वृद्धवृद्धाहरू बुढेसकालमा सहारा पाउने, युवायुवती गाउँमै रोजगारीको अवसर पाउनेमा विश्वस्त छन् । राणा शासनपछिको एक पुस्ता त्रासैत्रासमा बिताएका बूढाबूढीहरू दोस्रो पुस्ताले विकास र समृद्धि देख्न पाउने अपेक्षामा छन् ।"
पहिलोचोटि मतदान गर्ने भन्छन् अब विकास देऊ,"मोरङचितवन विराटनगर महानगरपालिका १ की २० वर्षीया कृषा दाहालले बिहीबार पहिलोपटक मतदान गरिन् । उनी मत हालेपछि निकै उत्साहित देखिइन् । अब हाम्रो गाउँठाउँमा सडकबाटोको विस्तार होस् । किसानका समस्या समाधान हुन्, उनले भनिन् । उनले यो निर्वाचनले मुलुकमा रोजगारी सिर्जना गरेर युवालाई वैदेशिक रोजगारीमा खाडी मुलुक जानबाट रोक्न सकियोस् भन्ने अपेक्षाका साथ मतदान गरेको बताइन् । काठमाडौंस्थित शंकरदेव क्याम्पसमा बीबीएस पढ्दै गरेकी दाहालले भनिन्, मुलुकमा गुणस्तरीय, व्यावसायिक शिक्षा नीति ल्याउन यो निर्वाचन सफल होस् ।विराटनगर १२ की प्रमिता डाँगीले पनि पहिलोपटक उत्साहसाथ मतदान गरिन् । अहिलेको चुनावले मुलुकमा शान्तिपूर्ण राजनीतिको जग बसोस् भन्ने अपेक्षासाथ पहिलोपटक मतदान गरें, उनले भनिन्, यो निर्वाचनले मुलुकमा विकास र आर्थिक समृद्धि ल्याउन सकोस् । उनले प्रतिनिधिसभाको चुनावले मुलुकमा संघीयता कार्यान्वयनका लागि पहिलोपटक भइरहेको प्रदेशसभा सदस्यको निर्वाचन छायामा परेको बताइन् । विराटनगर ४ की समीक्षा राउत पहिलोपटक मतदान गर्न पाउँदा खुसी थिइन् । मुलुकमा विकासको गतिले तीव्रता पाओस् भन्ने कामनासाथ जीवनमा पहिलोपटक मतदान गरियो, उनले भनिन्, हाम्रोभन्दा राम्रो उम्मेदवारलाई भोट हाल्यौं । विराटनगर १४ का विनोद यादवले आफूजस्तै पहिलोपटक मतदान गर्नेहरू प्रतिनिधि र प्रदेशसभा सदस्य गरी दुइटा मतदान एकैपटक गर्न पाउने भाग्यमानी भएको बताए । संघीयता र समावेशीको मुद्दा स्थापित भएर समृद्ध गाउँ, नगर हुँदै देश निर्माणमा मत उपयोगी हुने उनको विश्वास छ ।२० वर्षीया सुमित्रा गौतमले अबको प्रादेशिक संरचनाले पलायन भइरहेको युवा शक्तिलाई रोक्ने रणनीतिका साथ नीति, योजना र कार्यक्रम ल्याउन सक्ने कर्मठ नेता निर्वाचित गराउन आफ्नो मत उपयोगी हुने बताइन् । सबैभन्दा पहिले यहाँको शिक्षा प्रणाली अहिलेको युग सुहाउँदो बनाउनुपर्छ । सोहीअनुसार विश्वविद्यालय, क्याम्पस, स्कुलमा सुधार गर्दै रोजगारमूलक शिक्षा प्रदान गर्नुपर्छ, उनले भनिन्, एकथरी युवा रोजगारीका लागि खाडी मुलुक र अर्काथरी राम्रो शिक्षा र अवसर नभएकाले पश्चिमा देश पलायन हुने क्रम नरोकिएसम्म समृद्ध मुलुकको निर्माण सम्भव हुँदैन । स्थानीय २२ वर्षीय निरज यादवले मधेसीलाई केही अधिकार प्राप्त भएको र बाँकीका लागि संघर्ष गरिरहेको अवस्थामा निर्वाचन प्रक्रिया भरपर्दो माध्यम भएको बताए । चितवनको राप्ती नगरपालिका ५ की ७६ वर्षीया सुकमाया तामाङ बिहीबार सबेरै मतदान गर्न हेल्थपोस्ट भवन भण्डारा पुगिन् । लौरो टेक्दै मतदानस्थल पुगेकी उनले केही समय कुर्नुपर्यो । पहिला मतदान गर्ने तरिकाबारे सोधिन् । यो उमेरमा आएर भोट हालेको छु, उनले भनिन्, अब हामीलाई विकास दिनुपर्छ, नेतानेता झगडा नगरून् । उनी मात्र होइन, मतदानस्थलमा बिहानैबाट वृद्धवृद्धा, महिला तथा अपांगता भएकाहरूको बढी उपस्थिति थियो । बिहान ७ बजेबाट मतदानको समय सुरु भए पनि ६ बजे मतदान स्थलमा चहलपहल सुरु भइसकेको थियो । चिसोले गर्दा मतदान गर्न आउनेहरू न्याना र बाक्ला लुगामा सजिएका थिए । राप्ती ५ कै ७८ वर्षीया नन्दकुमारी रुवाली पनि लौराको सहारामा मतदानस्थल पुगेकी थिइन् । त्यति मात्र होइन, उनको लौरोसँगैको अर्का सहारा भने छिमेकी विष्णु पाण्डे बनेका थिए । रुवालीलाई डोर्याउँदै मतदान स्थलसम्म लगेर भोट हाल्न सहयोग गर्ने काम छिमेकी पाण्डेले नै गरेका थिए । भोट त हालेको हालै छ, उनी भन्छिन्, चुनाव जितेपछि नेताले बिर्सन्छन्, हामीजस्ता दु:खीलाई बाँच्ने आधार सिर्जना गर्नुपर्यो । उनी भोट हाल्न मतदानस्थलमा ७ बजे पुगिसकेकी थिइन् । मतदान गर्न जम्मा भएकाहरूको एउटै माग दिगो शान्ति र विकास छ । १ सय ६१ मतदानस्थल र ४ सय ८ मतदान केन्द्रमध्ये अधिकांशमा पुरुषको तुलनामा महिलाको भीड बढी थियो । स्थानीय तहको निर्वाचनमा भन्दा मतदान स्थलमा केही कम उपस्थिति देखिन्थ्यो । जिल्लाको कुल मतदाता ३ लाख ५४ हजार ३६ जना, जसमा सबैभन्दा बढी मतदाता महिला छन् । जिल्ला निर्वाचन कार्यालयका अनुसार महिला मतदाताको संख्या १ लाख ८४ हजार ६८ छ । पुरुष मतदाताको संख्या भने १ लाख ६९ हजार ९ सय ६७ छ । पुरुषभन्दा महिला मतदाताको संख्या १४ हजार १ सय १ ले बढी छ । मुख्य निर्वाचन अधिकृत कुलप्रसाद शर्माका अनुसार ६५ देखि ७० प्रतिशत मतदान भएको छ । टाढाका मतपेटिका आइसकेका छैनन्, मतदान अधिकृतले ल्याउँदैछन्, शर्माले भने, राति अबेरसम्म सबैतिरको मतपेटिका आइसक्नेछ, त्यसपछि गणना तयारी गरिनेछ । जिल्लामा शान्तिपूर्ण मतदान भएको प्रमुख जिल्ला अधिकारी नारायणप्रसाद भट्टले बताए ।"
प्रदेशसभाको गणनामा बढी सुरक्षा,"कालिकोट मतगणनास्थल सुरक्षाका हिसाबमा सबै उत्तिकै संवेदनशील हुनुपर्ने भए पनि कालिकोटमा बिना विभागीय मन्त्री महेन्द्रबहादुर शाहीको मतगणनास्थल विशेष रूपले सुरक्षित गरिएको छ । फलामे डेस्कमा जाली लगाएर अघिल्तिर काँडे तार लगाइएको छ । कालिकोटका एक प्रतिनिधिसभा र २ प्रदेशसभा सदस्यको बिहीबारदेखि मतगणना भएको छ । प्रतिनिधिसभाका उम्मेदवार भएको ठाउँमा पनि काँडेतार छैन । फलामे ग्याबिन जाली मात्र छ । शाही वाम गठबन्धनको ख नं प्रदेशबाट उम्मेदवार बनेका हुन् । मतपत्रको सुरक्षाका लागि तारजाली लगाइएको हो, डीएसपी सुवास बोहोराले भने, सकेसम्मको सुरक्षा विधि अपनाएका छांै । ख नं प्रदेशबाट उम्मेदवार बनेका जनमुक्ति सेनाको छैटांै डिभिजन कमाण्डर शाहीको गणनास्थलमा अन्य ठाउँभन्दा बढी सुरक्षित बन्नु संयोग मात्र भएको डीएसपी बोहोराले बताए । कालिकोटमा क नं प्रदेशमा कठिन नभएपछि ६ नं प्रदेशको मुख्य मन्त्रीका रूपमा हेरिएका शाहीले चुनाव हार्छन् भन्ने लोकतान्त्रिक गठबन्धनको हल्लाले केही हुन सक्छ भनेर प्रहरी प्रशासनलाई भनिएपछि गणनास्थल बढी सुरक्षित गरिएको एक कर्मचारीले बताए । स्थानीय चुनावमा चितनवमा मतपत्र च्यातिएको घटना दोहोरिन नदिन पनि प्रहरीले सतर्कता अपनाएको हो । गणनास्थलको कोठा पनि साँघुरो भएको र चाहिनेभन्दा बढी फलामे तारजाली गरिएको शाहीले प्रतिक्रिया दिए । अरूकोमा छैन, तपाईंकोमा मात्र काँडेतार किन ? भन्ने कान्तिपुरको जिज्ञासामा शाहीले अचम्मित हँुदै प्रतिप्रश्न गरे, सबैकोमा होइन र ? उनले फलामे बेन्चमा बस्न कठिन भएको पनि सुनाए । कालिकोटको क नं प्रदेशमा वाम गठबन्धनका तर्फबाट एमालेका कुर्मराज शाही र कांग्रेसका टेकराज शाही चुनावी प्रतिस्पर्धामा छन् । ख मा बिनाविभागीय मन्त्रीसँग कांग्रेसका पूर्वपार्टी सभापति कालिबहादुर सहकारीको प्रतिस्पर्धा छ । प्रतिनिधिसभामा वाम गठबन्धनका तर्फबाट माओवादी केन्द्रका उम्मेदवार दुर्गबहादुर रावत र कांग्रेसका तरुण महामन्त्री भूपेन्द्रजंग शाहीबीच प्रतिस्पर्धा छ । रावत खुट्टाका अपांग छन् । जिल्लाका ३ वटै सिटमा वाम गठबन्धन अगाडि छ ।"
परिणाम पाउन कठिनाइ,"ललितपुर (कास) एक महिनाअघि मुख्य निर्वाचन अधिकृतको कार्यालय जावलाखेलमा बसेको सर्वदलीय बैठकमा मतपरिणाम सार्वजनिक गर्न छुट्टै सूचना डेक्स, डिस्प्ले बोर्ड र माइकको जडान गर्ने सहमति भएको थियो । जिल्लाका तीनै निर्वाचन अधिकृतले समय छँदै छलफल भएका कारणले मतपरिणाम सार्वजनिक गर्न उचित व्यवस्थापन गर्ने प्रतिबद्धता पनि जनाएका थिए । तर मतगणना सुरु भइसक्दा पनि जिल्लाका तीनै वटा निर्वाचन कार्यालयमा न डिस्प्ले बोर्ड नै राखियो न त सूचना डेक्स नै । भएको माइक पनि नजिकबाट सुन्दा चर्को आवाज र टाढाबाट सुन्दा कम आवाजले गर्दा नबुझिने छन् ।यसले मतगणनाको परिणामबारेमा थाहा पाउन मतदातालाई निकै कठिनाइ भएको छ । निर्वाचन परीवेक्षण समितिका परीवेक्षक नन्द ताम्रकार भन्छन्, स्थानीय तहको निर्वाचनमा डिस्प्ले बोर्डमार्फत मतपरिणाम सार्वजनिक गरेको थियो । अहिले न माइकको राम्रो व्यवस्था भएको छ, न त डिस्प्ले बोर्डको नै उनले भनिन्, यसले गर्दा मतपरिणामबारेमा थाहा पाउन मतदाता अन्योलमा परेका छन् । निर्वाचन आयोगले मतदाताले मतपरिणामबारे वेबसाइटमार्फत थाहा पाउन सकिने भने पनि आयोगको वेबसाइट अपडेट छैन ।"
भक्तपुरमा ७७ प्रतिशत मत,भक्तपुर (कास) प्रतिनिधि तथा प्रदेशसभा निर्वाचनमा भक्तपुरमा ७७ प्रतिशत मत खसेको छ । दुई निर्वाचन क्षेत्र भएको भक्तपुरमा चार प्रदेश सभाका लागि भएको निर्वाचनमा ७७ प्रतिशत मत खसेको जिल्ला निर्वाचन कार्यालय भक्तपुरका प्रमुख उमेश राईले बताए । भक्तपुरका कुल १ लाख ७८ हजार ९९ मतदातामध्ये १ लाख ३६ हजार ४ सय ९९ मतदाताले मतदान गरेको निर्वाचन कार्यालयले जनाएको छ ।
पुन: मतदान हुँदै,अर्घाखाँची (कास) मतदान अधिकृतको हस्ताक्षरबिनाको मतपत्र वितरणपछिको विवादले स्थगित मथुरा नन्दराम आधारभूत विद्यालयको मतदान केन्द्रमा शनिबार पुन: मतदान हुँदै छ । बिहीबार केन्द्र ख का मतदान अधिकृत सुरेन्द्रराज अधिकारीले मतदातालाई हस्ताक्षर नगरी मतपत्र दिएपछि मतदाता र कर्मचारीबीच भनाभन भएको थियो । आक्रोशित मतदाताले मतपेटीका तोडफोड र मतपत्र च्यातेपछि मतदान स्थगित भएको थियो । शनिबार हुने मतदानमा शुक्रबारदेखि नै सुरक्षा व्यवस्था कडा पारिएको छ । २ हजार ४४ मतदाता रहेको उक्त केन्द्रमा करिब ५ सय मत खसिसकेको अनुमान छ । जिल्लाका ९३ मतदान स्थलमध्ये ९२ मा शान्तिपूर्ण चुनाव भएको थियो । ६३ प्रतिशत मत खसेको निर्वाचन कार्यालयले जनाएको छ । सबै मतपेटीका सदरमुकाम आइसकेका छन् । मथुरामा चुनाव भएपछि मात्र मतगणना हुने भएको छ । मथुरा मतदान स्थलमा दुई केन्द्र छन् । स्थगित भएको केन्द्र ख मा जिल्ला सिँचाइ कार्यालय प्रमुख टंकबहादुर केसी र केन्द्र क मा जिशिअ लीलबहादुर राउतलाई मतदान अधिकृतमा खटाइएको छ ।
साँझदेखि मतगणना,"भक्तपुर (कास) क्षेत्र नं २ मा एमाले र कांग्रेसका प्रतिनिधिबीच दिनभर भएको विवादका कारण शुक्रवार साँझ ६ बजेपछि मात्र मतगणना सुरु भएको छ । दिनभर पटकपटक भएको सर्वदलीय बैठकमा सहमति हुन नसकेपछि मतगणना हुन सकेको थिएन । २१ गते मतदानका क्रममा सूर्यविनायक ३ बालकोटमा एमाले र कांग्रेसका कार्यकर्ताको झडपमा घाइतेहरूको उपचार गर्नुपर्ने र तोडफोडको क्षतिपूर्ति दिनुपर्ने मागका कारण दिनभर विवाद थियो । मतगणना गर्नुभन्दा अघि बालकोट घटनाको निष्पक्ष छानबिन हुनुपर्ने, घाइतेको उपचार हुनुपर्ने, घटनाको मुद्दा दर्ता गर्नुपर्ने, क्षतिपूर्ति दिनुपर्ने माग कांग्रेसले राखेपछि विवाद बढेको थियो ।"
तीन जिल्लामा नयाँ नेतृत्व,"पार्टी परिवर्तनपछि जितमुस्ताङको प्रदेशसभामा विजयी क की इन्द्रधारा विष्ट र ख का महेन्द्र थकाली ४ महिनाअघिसम्म एमाले थिएनन् । दुवै वैशाख ३१ को स्थानीय तह चुनावमा गाउँपालिका अध्यक्षमा उठेर पराजित भएका थिए । निर्वाचनपछि दुवैजना एमालेमा प्रवेश मात्रै गरेनन्, प्रदेशसभा सदस्यमै विजयी भए । दुवैजनाले चुनाव जसरी पनि जित्ने दाबी गर्दै वाम गठबन्धनलाई रिझाएर टिकट पाएका थिए । विष्ट र थकालीले प्रदेशसभातर्फ विजयी भएपछि मुस्ताङमा पहिलोपटक वाम घटकले वर्चस्व कायम गरेको छ ।४४ वर्षीय विष्ट उपल्लो मुस्ताङ भनिने लोमान्थाङका बासिन्दा हुन् । उनले उपल्लो मुस्ताङमा बसेर सामाजिक काम गर्दै आएका छन् ।"
परिणाम सुन्न उत्साही,"भोजपुर (कास) भित्र कर्मचारी र गणकहरू मत गन्नमा व्यस्त छन् । बाहिर मतदाताको बाक्लो भीड छ । उनीहरू सबै मतपरिणाम सुन्न आतुर देखिन्छन् । जिल्लामा बिहीबार साँझबाट मतगणना सुरु भएदेखि नै मुख्य निर्वाचन अधिकृत कार्यालय रहेको जिल्ला अदालतभित्र र बाहिर चहलपहल बढेको छ । ११ दिनदेखि जिज्ञासा पालेर बसिरहेका मतदाता गणना थालिएपछि उत्साही छन् । संघीय संरचनापछि पहिलोचोटि भएको चुनावको माहोलै छुट्टै, त्यसमा पनि मतपरिणाम सुन्न आतुर नहुने कुरै भएन नि, पूर्वी अरुण गाउँपालिका याकुका सीताराम ओझाले भने । जिल्लाको मात्र नभएर देशभरिकै परिणाम बुझ्न समाचार र फेसबुकप्रति पनि उत्तिकै चासो छ उनको । उत्तरी साल्पासिलिछो गाउँपालिकाका महेश अधिकारी पनि बुधबारदेखि सदरमुकाममा छन् । दोभाने सालेवा माविको केन्द्रबाट भोट दिएका उनले मतपरिणाम सुन्न आएको बताए । मतगणना चलिरहँदा उम्मेदवार, नेता तथा कार्यकर्ता सदरमुकामकेन्द्रित भएका छन् । चहलपहल हात्तै बढेको छ । सदरमुकामका मतदाता अपडेट आउन लागेको थाहा पाउनासाथ गणनास्थल पुगिहाल्छन् । गाउँका मतदाता भने सदरमुकाममा रहेका उम्मेदवार, नेता तथा कार्यकर्तालाई फोन गरेर पटकपटक सोधिरहेका हुन्छन् । रेडियो, अनलाइन समाचार, सामाजिक सञ्जाल र टेलिभिजनबाट अपडेट लिइरहेको हतुवागढी गाउँपालिका२ का बाबुराम राईले बताए । अलि ढिला अपडेट भयो कि सदरमुकामका नेताज्युहरूसँग सम्पर्क गरिहाल्छु, आफूले हालेको मतको परिणाम कस्तो आउने भनेर चासो भैहाल्छ नि, उनले भने ।मतदाता अन्तिम मतपरिणाम कहिले आउला भनी कुरेर बसेका छन् । १ लाख १३ हजार ७ सय ४५ मतदाता रहेको जिल्लामा प्रतिनिधिसभामा ६५ हजार ९ सय ५८ मत खसेको छ । प्रदेशसभा क मा ५८ हजार ४ सय ४९ मतदातामध्ये ३४ हजार ९ सय ५८ र ख मा ५५ हजार ४ सय ४२ मतदातामध्ये ३१ हजारले मतदान गरेका छन् । प्रदेशसभा ख को गणना आधाभन्दा बढी सकिएकाले शनिबार बिहानसम्ममा परिणाम आउन सक्ने मुख्य निर्वाचन अधिकृत हरिश्चन्द्र इङनामले बताए । प्रत्यक्षतर्फको सकिएपछि समानुपातिकको गणना गरिने भएको छ । गणना गरिने कोठा तथा आसपास क्षेत्रमा सीसीक्यामेरा जडान गरिएको छ ।"
स्याउ कृषक बने सांसद,"लमजुङ काठमाडौंको ठमेलमा सानदार पर्यटकीय होटल बेचेर गाउँ फर्किएका ५७ वर्षीय पोल्देन छोपाङ गुरुङको एउटै उद्देश्य थियो हिमालपारिको मनाङलाई स्याउको जिल्ला बनाउने ।गाउँभरि स्याउ फलाउने उद्देश्यले ३ वर्षअघि गाउँ फर्किएका उनले नेपालमै इटाली र सर्वियाबाट नयाँ जातका स्याउका बिरुवा भित्र्याए । रोपेको ६ महिनामै लटरम्म फलाएर पनि देखाए । राजनीतिबाट टाढै बस्न रुचाउने उनलाई यसपटक मनाङवासीले सांसदका रूपमा हेर्न चाहे । पछिल्लो समय एमालेको जिल्ला अध्यक्ष हुँदै राजनीतिमा होमिएका उनले यसपटक प्रतिनिधिसभा सदस्य चुनावमा कांग्रेस जिल्ला सभापति तथा पूर्वराज्यमन्त्री टेकबहादुर गुरुङलाई पछाडि पार्दै जित हात पारेका छन् । कांग्रेसका प्रभावशाली नेतालाई पराजित गर्दै उनले मनाङको इतिहासमै पहिलोपटक एमालेलाई जित दिलाएका छन् । उनले निकटतम प्रत्याशी टेकबहादुरलाई २ सय ७९ मतान्तरले पछाडि पारेका हुन् । उनले २ हजार ३ सय र टेकबहादुरले २ हजार २१ मत प्राप्त गरेका छन् ।नेस्याङ गाउँपालिका १, भ्राताङमा दक्षिण एसियाकै सबैभन्दा ठूलो फार्म बनाई वर्णशंकर (हाइब्रिड) जातका स्याउ खेती थालेका उनले ४५० रोपनीमा स्याउ फलाएका छन् । उनले ७३५ मध्ये २८५ रोपनीमा स्याउका बोट रोप्ने तयारी गरेका छन् । स्याउ फलाउन गाउँ फर्केका उनी राजनीतिमा तानिँदा आफैं पनि दंग छन् । खुरापाती नभई समाजसेवा गर्न मलाई राजनीतिले तान्यो । सांसदमा पनि निर्वाचित भइयो, उनले भने, अब सिंहदरबारलाई मनाङको स्याउ चिनाउने धोको छ । उनले कृषि व्यवसाय र पर्यटनलाई बढावा दिन मनाङमा सडक र हवाईमार्ग अनिवार्य सर्त भएको बताए ।देशभर सबैभन्दा कम मतदाता (५ हजार ८ सय ८१) रहेको मनाङ यतिकै चर्चित रहयो । पर्यटक, हिमपात र चुनावले पनि चर्चामै आउने गर्छ । कहिल्यै नजित्ने कम्युनिस्टले यसपटक प्रतिनिधिसभामा जितेपछि चर्चा पनि चुलिएको छ । विगतको हरेक चुनाव कांग्रेसले एकलौटी जित्दै आएको जिल्लामा एमालेले स्थानीय तह चुनावमा हाफ बनाएको थियो । मनाङमा २०५६ को आमचुनावमा कांग्रेसका पाल्देन गुरुङ निर्विरोध भएको रेकर्ड छ । २०६४ को पहिलो संविधानसभा चुनावमा भने तत्कालीन माओवादीका देवप्रसाद गुरुङ विजयी भएका थिए । यो अपवादबाहेक मनाङमा सधैं कांग्रेसले जित्दै आएको छ । राप्रपा सधैं कांग्रेसको प्रतिस्पर्धी हुने गरेको थियो । यसपटक कांग्रेसका लागि नयाँ प्रतिस्पर्धी (एमाले) जन्मियो ।"
निरन्तरको अठोटले जित,"मुस्ताङ गणतन्त्र आएपछि उनले सांसद बन्न धेरै प्रयास गरेका हुन् । पटकपटकका चुनाव लड्न पार्टीसँग टिकट मागे । तर, कांग्रेसले उनलाई ०६४ र ०७० सालका संविधानसभाको दुवै चुनावमा टिकट दिन आवश्यक ठानेन ।उनी ०७० मा कांग्रेसका उम्मेदवारविरुद्ध बागी उठे । १३ मतअन्तरले रोमी गौचन थकालीसँग पराजित भए । बागी उठेपछि उनले फेरि कांग्रेसकै कार्यकर्ता भएर राजनीति गर्ने अवस्था रहेन । अन्तत: ४ महिनाअघि मात्रै कांग्रेस छाडेर एमाले प्रवेश गरेका ५५ वर्षीय प्रेमप्रसाद तुलाचन यसपटक प्रतिनिधिसभा सदस्यमा विजयी भएका छन् । निरन्तरको अठोट बिहीबार बिहान उनले चुनावमा पाएको सफलतासँगै साकार भएको छ । उनले ०७० सालका प्रतिस्पर्धी रोमी गौचनलाई नै ३ सय ६३ मत अन्तरले पराजित गरेका छन् । उनको पार्टी फेरबदल अहिले राजनीतिमा सफलताको खुड्किलो जस्तो बनेको छ । तुलाचन ०४७ मा कांग्रेसको साधारण सदस्य लिएर राजनीतिमा प्रवेश गरेका हुन् । उनी १० वर्षसम्म पार्टीको जिल्ला कार्यसमिति सदस्य भए । ०५४ मा जिविस सदस्यमा निर्वाचित भए । थाक खेलकुद तथा सांस्कृतिक विकास संघमार्फत जिल्लाको खेलकुद विकासमा उनको योगदान छ । ०५६ मा सरकारले कोरला नाकासम्म सडक लैजाउने चर्चा चलाएपछि कोरलालोमान्थाङ सडक निर्माण संयोजक बनेर काम गरे । मुस्ताङमा चिनिएका ठेकेदारमा पर्ने उनी राजनीति सँगसँगै ठेक्कापट्टा, ट्राभल एजेन्सी र होटल व्यवसायमा सक्रिय छन् । एमाले अध्यक्ष केपी ओली गत साउन २९ मा जोमसोम आउँदा उनलाई पार्टी प्रवेश गराएका थिए ।मेरो वर्षौंदेखिको सपना पूरा भएको छ, अब जनताको सपना पूरा गर्न खटिनेछु, विजयी भएपछि तुलाचनले भने, मेरो जितमा हार्नेले निराश हुनुपर्ने कारण देखेको छैन । म सबैलाइ समेटेर लैजान्छु । उनले तीतामीठा कुरा बिर्सेर जिल्लाको विकासमा लागिपर्ने बताएका छन् । म धेरै बोल्न जान्दिनँ तर बोलेको कुरा पूरा गर्नेछु, उनले भने । तुलाचनले चुनाव प्रचारमा जिल्लाको विकासका विभिन्न योजना अघि सारेका थिए । कोरलासम्म सडक पुर्याउने, नाका खुलाउन पहल गर्ने, पर्यटन आगमनमा वृद्धि गर्ने, पदमार्ग निर्माण गर्ने, मानसरोवर जान सरकारसँग अनुमतिका लागि माग राख्नेलगायत योजनाअनुसार मैले चुनाव जितेको हुँ । यो काम गरेर देखाउनेछु, उनले भने ।"
चुनावमा छेलिएका मुद्दा,"अन्त्यमा,माथि भनिसकियो, चुनावलाई समस्या छल्ने र टाइम बाई गर्ने रणनीतिमा प्रयोग गरिएको छ । देश संघीयतामा जाँदैछ, प्रदेश सरकार बन्ने अन्तिम अभ्यास चलिरहेको छ, तर घैंटो केवल आधा भरिएको छ । त्यसैले तुरुन्तै देखिन लागेको छचल्कोको आंँकलन गर्न जरुरी छ । कुनै एक गठबन्धनको स्पष्ट बहुमत आयो र केन्द्रीय सरकार स्थिर प्रकृतिकै बन्यो भने पनि ढिक्कै संसद्ले छिचोल्न बाँकी धेरै राजनीतिक विषय छन् । सरकार स्थिर बन्नु मुख्य कुरा होइन, त्यसले स्थिर राजनीति निर्माण गर्नुचाहिँ महत्त्वको चिज हो ।संघ, प्रदेश र स्थानीय तह आआफ्नो ठाउँमा जमिसकेपछि बन्ने राजनीतिक माहोल झन् पेचिलो हुनेवाला छ । पैसा र बाहुबलको प्रत्यक्षअप्रत्यक्ष प्रयोग यो चुनावको विशेषता रह्यो । समृद्धिको नगरा जति फुकिए पनि आम जनतामा त्यसले विश्वास पैदा गरेको छैन । यो चुनावबाट ठेकेदार, डन र कमाउ बिचौलियाहरू आफैं पनि निर्वाचित भएका छन् वा अर्को कसैलाई जिताउन प्रशस्त पैसा खर्च गरेका छन् । त्यसैले स्थानीय तहदेखि नै शक्तिको अनौपचारिक अभ्यास गर्ने स्थिति बनिसकेको छ । शक्तिको अवतरणसँगै स्थानीय तह र प्रदेशमा अनौपचारिक शक्तिअभ्यासका गम्भीर परिणाम निस्कन सक्ने सम्भावना छ ।पहिचानजन्य र वर्गीय अन्तरविरोध घुलमिल भएर बाहिर निस्कने सम्भावना पनि उत्तिकै छ । किनभने स्थानीय र प्रदेश तहमा पहिचानको मुखर राजनीति हुने जमिन बनेको छ । त्यसैगरी निम्नमध्यम वर्गमा बढेको समृद्धिको प्यासले वर्गीय अन्तरविरोधलाई नयाँ आयाममा उठाउने बलियो सम्भावना छ । जसले मुलुकको नेतृत्व गर्नेछ, उसमा यी चुनौतीको सामना गर्ने राजनीतिक र दार्शनिक मार्गचित्र कस्तो होला त ? यो प्रश्न स्वयम्ले नै तुरुन्तै पैदा हुनलागिरहेको छचल्को देखिरहेको छ ।"
मौनावधिको बम,"चुनाव प्रचार चलिरहेको थियो । र यसको समानान्तर बमहरू पनि पड्किरहेका थिए । यही क्रममा चुनावको मौन अवधि आयो । अत: म मौन रूपले हिंँडिरहेको थिएँ । ठ्याक्कै गणेशथानको मोडनेर केही चल्मलाएको देखियो । कुनै गोलोगोलो वस्तु । होइन, अन्डाकार जस्तो । केही नजिक गएर हेरेंँ के हो यो ? केही थाहा हुन नसकेकोले फर्कन लागेको थिएँ, त्यसबाट भरभराउँदो आवाज आयो, मलाई चिन्नु भएन ?म भयभीत भएँ । कतै कुनै ट्रेडिसनल भूत त होइन ? अर्थात स्थानीय भकुन्डे ख्याक । यसको कथा बुढीबजैको मुखबाट केटाकेटी बेलामा सुनेको थिएँ । पक्कै त्यही भकुन्डे भूत नै हुनुपर्छ । म डरले लगभग दगुरेर अघि बढेंँ । केही पर पुगेपछि मेरो डर हरायो । र त्यसको स्थान एक प्रकारको उत्सुकताले लियो । त्यसकारण म फेरि सोही ठाउँमा फर्किएँ । मलाई आएको देखेर अन्डाकार वस्तुबाट उही प्रश्न दोहोरियो, मलाई चिन्नु भएन ?अहँ, चिन्न सकिएन । मैले सहज उत्तर दिएँ ।अचेल जताततै मेरै चर्चा त भइरहेको छ । भरभराउँदो आवाजले भन्यो, कसरी चिन्न सक्नु भएन ?तपाई को ? मैले साहसका साथ दुई पाइला अघि सारेर सोधेंँ ।म बम हँु ।बम । यस्तो अप्रत्यासित उत्तरले मेरो कण्ठनली झन्डै जाम नै भयो ।तपाई यसरी नडराउनोस् । उसले ढाडस दियो, मबाट कुनै खतरा हुने छैन ।आखिर बम त बम नै हो । मेरो सकसपूर्ण बोली विस्तारै निस्क्यो, बमबाट कसरी खतरा हँुदैन ?हेर्नाेस्, म त्यस्तो बम होइन ।अनि कस्तो बम त ?मलाई कुनै सामान्य बम नठान्नोस् । बम गम्भीर भयो, म एक लोकतान्त्रिक बम हुँ ।लोकतान्त्रिक बम ? मेरो आवाज आश्चर्यले उचालियो ।एक लोकतान्त्रिक बम भएकोले म पनि चुनावी मौनताको नियमपूर्वक पालना गरिरहेको छु । उसको आवाजको गम्भीरता बढेको थियो, यही मेरो नपड्किने कुराको पूर्ण ग्यारेन्टी हो ।मेरो रक्तनलीकामा शनै:शनै: साहसको सञ्चार भइरहेको थियो । त्यसैले म एक साक्षात् बमसँग संवादरत थिएँ । यद्यपि यो विलकुलै अविश्वसनीय थियो । तर असत्यचाहिंँ थिएन । यसको जीवित साक्षी म नै हँु । मैले वाचाल बमसँगको कुराकानीलाई अघि बढाएँ, हिजोसम्म त तपाई बेसरी पड्किरहनुभएको थियो, बमज्यू ?सही भन्नुभयो । बमको हलुका हाँसो ध्वनित भयो, म एक बम भएकोले मेरो यही कार्य हो ।यसको कारणचाहिँं के होला नि ? मैले स्वाभाविक प्रश्न गरँें ।यसको जवाफ तपाईले मसँग खोज्ने होइन ।अनि कोसँग खोज्ने त ?तपाई सुरक्षा व्यवस्थाको जिम्मा लिने प्रहरीहरूसँग भन्नोस् । बमको स्वर भारी भयो, वास्तवमा यसको यावत जानकारीका लागि सरकारसँग सम्पर्क गर्नुपर्ने हुन्छ ।सरकार त आफूलाई केही थाहा नभएको लाचारी व्यक्त गरिरहेको छ । मैले जनाउँ दिन खोजेंँ ।यो सरकारसँग जनताको परस्परको मामिला हो । बमले सुस्तरी भन्यो, मैले जान्ने भएर तपाईहरूका बीचमा आउनु शोभनीय होइन ।तर सवाल त तपाईको पड्काइको हो, बमज्यू ।अवश्य नै मेरो पड्काइको हो । बमले थोरै अड्किएर भन्यो, तैपनि लोकतान्त्रिक सरकारको विषयमा कुनै टिप्पणी गर्नु मेरो अधिकार क्षेत्रमा आउँदैन ।यो कसको अधिकार क्षेत्रमा आउँछ त ? मैले थोरै झर्किएर स्वरको भोलुम बढाएँ ।यो आफै बुझ्नोस्, तपाई । बमको हाँसो फुत्क्यो फेरि, कुनैकुनै बम त त्यसै पनि पड्किरहेका छन् ।कस्तो त्यसै बमज्यू ?यसको उत्तर तपाई आफ्नै क्षेत्रका उम्मेदवारसँग सोध्नोस् । बमको हाँसो जारी थियो, त्यतैबाट उत्तर पाउनु राम्रो हुनेछ ।मैले बुझिन बमज्यू, तपाई के भन्न खोजिरहनुभएको छ ? मैले भनेंँ ।एक भुस्याहा कुकुर छेउको गल्लीबाट निस्केर यतातिर आएकोले हाम्रो संवादमा व्यवधान पैदा भयो । त्यो कुकुरले बमनेर गएर एक टाङ उचाल्यो । र आफ्नो सनातन बानी बमोजिमको क्रिया सम्पन्न गरेर गयो । म सावधानीका साथ त्यतातिर हेरिरहेको थिएँ । याने अवाक् बमलाई । एकाएक एक कालो टोपी लगाएको व्यक्ति भनेर आएर उभियो, यहाँ के भइरहेको छ ?केही होइन । मैले पुरानो पञ्चायतकालीन सीआईडी जस्तो अनुहारतिर हेरँें ।अनि के गरिरहेको त ? उसले कडा स्वरमा हप्कायो ।म वातचित गरिरहेको छु ।कोसित बातचित ?ऊ त्यससँग । मैले बमतिर संकेत गरेर भनेंँ ।के हो त्यो ? उसले उही पाराले भन्यो ।बम हो ।बम । मेरो जवाफ सुनेर त्यो कालो टोपी लगाएको पञ्चायतकालीन सीआईडी जस्तो अनुहार चुप लाग्यो । र एक नजर सरसर्ती बमतिर दिएर अघि बढ्यो । (आएकै दिशातर्फ) ।तपाई चुपचाप किन बमज्यू ? एक छिनपछि म बमतिर फर्किएँ ।के तपाई मलाई सुनिरहनुभएको छ ? कुनै उत्तर नआएकोले मैले फेरि सोधेंँ ।तपाईलाई के भयो, बमज्यू ? मैले तेस्रोपटक प्रयास गरेंँ ।किन केही बोलिरहनुभएको छैन ? मैले जोड दिएर भनँें, के भयो, बमज्यू ?बमको उत्तरहीनता यथावत थियो । यो गाढा मौनताले मेरो मनमा शंका उत्पन्न भयो कतै मौन अवधि समाप्त हुनलागेको त छैन ? यस्तो हो भने यो बम कुनै बेला पनि बेसरी पड्किन सक्छ । अब यसको कुनै भरोसा रहेन । म असाध्यै भयभीत भएँ । र बमलाई त्यहीं छाडेर फटाफट घरतिर लम्किएँ ।"
नेताको दम्भ,"प्रदेश २ को सवामहिने रिपोर्टिङ यात्रामा निस्कनुअघि मैले चर्चामा रहेका केही प्रतिस्पर्धालाई समेट्ने सूचीमा राखेको थिएँ । यो प्रदेशका समानतामूलक केही रोचक विशेषता थिए केवल मधेस, सबै निर्वाचन दोस्रो चरणमा, हरेक जिल्लामा प्रतिनिधिसभाका ४४ क्षेत्र । मधेस आन्दोलनको परिणामस्वरूप देश संघीयतामा गएको थियो । त्यसको मूल कार्यान्वयन यही चुनावबाट भइरहेको थियो । उक्त आन्दोलन अघि र पछि मधेसमा दलहरूको बाढी लागेको थियो । तिनले संविधानसभा निर्वाचनमा राम्रै उपस्थिति जनाएका थिए । यसबीच ६ वटा दल मिलेर राष्ट्रिय जनता पार्टी (राजपा) बनाइएको थियो । अर्कातिर स्थानीय तह चुनावमा संघीय समाजवादी फोरम र राजपा यस प्रदेशका दोस्रा र तेस्रा शक्ति साबित भएका थिए । दुवै दलले क्षेत्रीय दायराबाट उठ्न नामबाट मधेस शब्द हटाइसकेका थिए । त्यसमाथि यसपालि वाम गठबन्धन र थ्रेसहोल्डको प्रभावका कारण यी दुवै ठूला मधेसवादी दल तालमेल गरी बलियो रूपमा उभिएका थिए । र, स्वभावत: यस प्रदेशका उल्लेखनीय भिडन्तमा मधेसवादी दलका शीर्ष नेताका क्षेत्र परेका थिए । तिनमा थिए महन्थ ठाकुर, उपेन्द्र यादव र राजेन्द्र महतो ।तीमध्ये पनि महतोको क्षेत्र धनुषा ३ देशैभर चर्चामा थियो । किनकि, उनी साबिक जिल्ला सर्लाही छाडेर कांग्रेसका प्रभावशाली नेता विमलेन्द्र निधिसँग टक्कर गर्न धनुषा आएका थिए । निधिले संविधानसभाका दुवै निर्वाचन यहींबाट जितेका थिए । पार्टीमा प्रभावशाली हुनुका साथै मन्त्रालय फेरीफेरी मन्त्री हुँदा उनले धनुषामा चर्चायोग्य विकास लगेका थिए । कतिपय तटस्थ मतदाता त्यसको खुलेरै प्रशंसा गर्थे । अर्कातिर महतो कडा मधेसवादी नेता हुन् । मधेस अन्यायमा परेको भन्दै उनले प्रयोग गर्ने कडा भाषा रुचाउने मतदाताको संख्या पनि ठूलै देखियो । स्थानीय तहमा जनकपुर उपमहानगरको मेयरमा राजपाका लालकिशोर साहले २१ हजार २ सय ७७ मत ल्याई जित्दा कांग्रेसका मनोज साहले १० हजार ६ सय ३९ मात्र ल्याएका थिए । क्षेत्र ३ मा जनकपुरकै २५ मध्ये १७ वडासहित चार स्थानीय तह समावेश भएकाले महतो निकै उत्साही देखिन्थे । निधि पक्षले उनलाई बाटो बिराएर आएको पर्यटक उपमा दिएको थियो भने महतो पक्षले निधिलाई मधेस र मधेसीको मुख्य दुस्मन भनिरहेको थियो । जहाँ गयो, जनकपुरबाट आएको सुन्नासाथ सबैले सोध्थे, निधिले जित्लान् कि महतोले ? त्यसैले पनि मलाई यस क्षेत्रको गणितीय राजनीति पठनीय समाचार लागिरहेको थियो । निधिमहतो भिडन्तबारे लेख्न दुवै जनालाई भेट्ने अवसर भने हतपती जुरेन । त्यसमाथि निधि बिरामी भएर उपचार क्रममा लामै समय काठमाडौं बसे । उनी कहिले जनकपुर आउँछन् र कुरा गर्ने भनेर म सोध्दैकुर्दै बसेंँ । संयोगवश निधि यस्ता नेता थिए, जसलाई भेट्ने संयोग त्यसअघि जुरेकै थिएन । त्यसैले मैले उनका एक आफन्तको सहयोग लिएँ । उनले आउने दिन, समय बताउँदै गए । म विमानस्थलबाट घर जानासाथ पहिलोपल्ट तपाईंलाई भेटाइदिन्छु भने । मंसिर १३ गते दिउँसो १ बजेतिर ती आफन्तको फोन आयो, उहाँ आइपुग्ने बेला भयो, तयारी अवस्थामा बस्नुहोला । म र जनकपुरका संवाददाता सन्तोष सिंहले त्यही बिहान महतोलाई भेटाएर कुराकानी गरिसकेका थियौं । निधिलाई भेटेर त्यही दिन समाचार तयार पार्ने कार्यसूचीमा राख्यौं र अन्य काम त्यागेर फोन कुर्दै बस्यौं । निधि आइपुगे । स्वागत गर्न कांग्रेसजनको ठूलो समुदाय र्यालीसहित विमानस्थल पुग्यो । हामीलाई फोन आएन । कार्यकर्ताहरूले अलमल्याइरहेका छन्, ठान्यौं । अलि पछि ती आफन्तले फोन गरे र अर्कै व्यक्तिको नम्बर टिपाए । त्यसमा पहल गर्यौं । हुँदैन भनिएन, तर टार्दै गइयो । साँझमा निधिका आफन्त मलाई भेट्न होटलमै आए । अर्को पत्रिकामा छापिएको समाचारको उदाहरण दिंँदै उनले भने, बेफाइदा पुग्ने गरी समाचार लेखिदियो भनेर उहाँ रिसाउनुभएको छ । अर्का पत्रकारले (नाम लिँदै) अघिल्लो चुनावमा त्यस्तै गरेका थिए रे । मैले भनँें, मेरो स्तर, दर्जा र व्यावसायिकताबारे तपाईंले भन्नुभएन ? उनले भनिसकेको र भोलिपल्ट भेट्ने कुरा मिलाइसकेको सुनाए । भोलिपल्ट बिहानैदेखि हाम्रो समय भेटघाटको फलोअपमा खेर गइरह्यो । निर्वाचनका बेला नेताहरू व्यस्त हुन्छन्, यस्तै हो भन्दै प्रयास जारी राख्यौं । निधिको नम्बरमा सिधैं फोन गरँें, उठाएनन् । दोस्रो उपाय सोचेंँ, उनीसँग काठमाडौंबाट आएका पत्रकार मित्र । तिनलाई सम्पर्क गरेंँ । उनले समय मिलाइदिने आश्वासन दिँंदै तिनै दुई पत्रकारका कारण बिच्किएको अवगत गराए । केही समयपछि उनैले खबर गरे, साढे २ बजे दाइको घरमा आउनुहोला । हामी सवा २ बजे पुग्यौं । तिनै मित्रसँग गफिएर कुर्दै बस्यौं । निधि घरको माथिल्लो तलामा थिए । एक घण्टा कुराएपछि साढे ३ बजे भुइँतलाको बैठक कक्षमा आए । परिचय गर्नासाथ उनले अहिले र पहिले दुइटा पत्रकारले लेखेका सामग्रीमा असन्तुष्टि जनाउँदै सोधे, तपाईंले त्यस्तो गर्नुहुन्न भनेर कसरी पत्याउनु ? तपाईं कस्तो हो, मलाई के थाहा ? मैले मनमनै सोचेंँ र भन्न खोजँें, धेरै उम्मेदवारले पैसा बाँड्दै हिँडेका छन्, तपाईंले त्यसो गर्नुभएको छैन भनेर म कसरी पत्याऊँ ? तर भनिनँ । किनकि, उनले जस्तै सबैलाई एउटै ड्याङमा राख्नु हुँदैन भन्ने मलाई थाहा थियो । बरु शिष्ट रूपमै आफू कान्तिपुरमा हरेक समाचारमा व्यावसायिकता, वस्तुनिष्ठता र सन्तुलन छछैन जाँच्ने जिम्मेवारीमा काम गर्ने जानकारी दिएँ । उहाँ सिनियर र व्यावसायिक दुवै हो, त्यहाँ उपस्थित तिनै मित्र र अर्का सिनियर पत्रकारले भने, उहाँ सन्तुलित समाचार लेख्नुहुन्छ । निधिले तुरुन्तै भने, मलाई सन्तुलितको मतलब छैन । मेरो फेभर (पक्ष) मा हुन्छ भने कुरा गर्नुहोस्, लेख्नुहोस् । नत्र जे मन लाग्छ, लेख्नुहोस्, बरु म सहुँला । त्यही क्रममा उनको एकालाप सुनियो, मकहाँ नै किन सधैं उल्टाउल्टा पत्रकार आउँछन् ? किन मेरो खेदो खन्छन् ? अनि मतिर हेर्दै निचोडयुक्त प्रश्न सुनाए, के गर्ने ? कुरा गर्ने कि नगर्ने ? एक मन त छोडेर हिँडौं जस्तो लागेको थियो । अर्कातिर महतोसँग कुरा भइसकेको थियो । अन्य लेखन पूरा गरिसकेको थिएँ । निधिसँग कुरा नगरी समाचार पूर्ण र सन्तुलित हुँदैनथ्यो । नलेखी छोड्दा पनि राम्रो सन्देश जाँदैनथ्यो । त्यही व्यावसायिक धर्मको बन्धनमा परेर भनेंँ, ठीकै छ, कुरा गरौं । मैले मोबाइलको रेकर्डर अन गरेंँ । उनले भने कान्तिपुरको उपल्लो तहमा फोन लगाए । अन्य व्यक्तिहरूसमेत रहेका ठाउँमा ह्यान्ड्स फ्री गरेर भने, कान्तिपुरबाट जनकपुरमा एक महिनादेखि को आएको भन्ने सुनेको छु, मकहाँ आउँदैनन् त ? उताबाट मेरो नाम, पद, जिम्मेवारी र वरिष्ठता प्रस्ट्याउँदै उत्तर आयो, उहाँले तपाईंलाई दिनैपिच्छे खोजिरहनुभएको छ । फोन राखेर उनी बोल्न तयार भए । मैले सोचेंँ उनले कान्तिपुरमा मेरो गतिलो पहुँच छ, दायाँबायाँ गर्लास् भनेर मलाई मनोवैज्ञानिक दबाब दिन खोजे । तर, कान्तिपुरमा त्यस्ता कुराले अर्थ राख्दैन भन्ने उनलाई थाहै छैन । मसँग भेट्नुअघि उनले कान्तिपुरकै र बाहिरका गरी केही पत्रकारलाई फोन गरेर मेरोबारे सोधीखोजी गरेको सुनिसकेको थिएँ । तैपनि ममा धनुषा ३ को यथार्थ र सन्तुलित समाचार भोलिपल्ट पाठकलाई पढाउने भोक मरेको थिएन । त्यही भएर कुरा गर्नै चाहिरहेको थिएँ । कुरा सकेर छुट्नुअघि उनले भने, यस्तो लेखिदिनुहोस्, ताकि मैले जितूँ । मलाई कसैले जितोस् वा हारोस्सँग मतलब थिएन । उनको व्यवहारबाट पेसागत मर्यादा र सन्तुलनलाई ढलमल्याइनँ पनि । भोलिपल्ट कान्तिपुरमा समाचार छापियो । दिउँसो निधिले फोन गरेर भने, राम्रो समाचार लेख्नुभएछ, धन्यवाद । मैले मौकामा भनिहालेंँ, तर तपाईंले हिजो जुन व्यवहार गर्नुभयो, त्यसबाट म दु:खी छु । उनले उही जिद्दी छाडेनन्, तपाईं को हो, के हो, कस्तो मान्छे हो, मलाई के थाहा त ? मैले उत्तर दिएँ, पत्रकार पनि को, के र कस्तो मान्छे हुन्छ र ? उनले हतार छ भन्दै फोन राखे ।कांग्रेस नेता निधि एक पात्र हुन् । तर, यस्तो प्रवृत्ति धेरै नेतामा देख्न सकिन्छ । पत्रकार लर्खरिएर हिँड्ने जात हो ठानेर हुनुपर्छ, तिनको समयलाई महत्त्व दिँदैनन् । पत्रकारलाई बोलाउने, अरूसँग नचाहिँदा गफ गरेर अलमलिने गरेका घटना धेरै हुन्छन् । पत्रकारलाई राजनीतिक दाउपेचमा उपयोग गर्न चाहने, उपयोग हुनेलाई च्यापेर हिँड्ने र बाँकीलाई मनोवैज्ञानिक दुव्र्यहार गर्ने समस्या नौलो होइन । यही भीडमा हामी पत्रकार पार्टीहरूका भ्रातृसंगठन चलाएर पत्रकारिता गरिरहेका छौं । पेसागत धर्म भुलेर नेता र दलको इसारामा चलिरहेका छौं । राजनीतिक फाइदाबेफाइदाका नियोजित चलखेलमा प्रयोग भइरहेका छौं । त्यही भएर यति ठूलालाई त मैले कज्याएको छु, अरू त भुसुना हुन् भन्दै नेतामा दम्भ बढेको हुन सक्छ । हामी आफैंले पनि सोच्ने कि ?"
स्कुल नगईनगई जाँडको व्यापार,"समाजकै गति रोकिन्छआम्दानीको अर्को उपाय नभएको भनेर बाबुआमाले ससाना छोराछोरीलाई जाँडरक्सीको उत्पादन र व्यापारमा अभ्यस्त बनाउँदाको परिणाम केसम्म हुनसक्छ ? महिला तथा बालबालिका कार्यालय, भोजपुरकी अधिकृत पुष्पलता उप्रेती भन्छिन्, बालबालिका सानो उमेरमै गलत बाटो रोज्छन्, झगडालु बन्छन् र बाल मस्तिष्कमै नराम्रो असर पर्ने विकृतिहरू आउँछन् । यस्तो वातावरणमा बालबालिकाले पढाइमा ध्यान दिनै सक्दैनन्, कम उमेरमै विवाह गर्छन्, शिक्षा र अरू सीप नहुँदा जाँडरक्सीको व्यापार सुरु गर्छन्, महिला विकास अधिकृत उप्रेती भन्छिन्, उनीहरू आफूले जे भोगे, उनका सन्ततिले पनि त्यही भोग्छन् । पुस्तौंपुस्तासम्म यो चक्र घुमिरहन्छ ।भोजपुरका गाउँ घुम्ने जोकोहीलाई लाग्छ सन्तानको भविष्यलाई लिएर चिन्ता गर्नसक्ने अवस्था भइदिएको भए सम्भवत: यी अभिभावकले आफ्नै छोराछोरीलाई यस्तो काममा लगाउँदैनथे । यसको अर्थ गाउँघरमा सन्तानको भविष्य बर्बाद भइरहेको छ भन्ने चेतनाकै अभाव छ । किनभने यो पुस्ता अशिक्षित छ । अर्कोतर्फ जाँडरक्सी व्यापार र आम्दानी गर्न सजिलो बाटो भएको छ । खेतीपातीले गुजारा चल्दैन, अरू पेसा गर्न सीप र शिक्षा छैन । नयाँ काम गर्न लगानी हुँदैन । मानवशास्त्री सुरेश ढकालका विचारमा, राई समुदायको दृष्टिबाट हेर्दा पनि जाँडरक्सी संस्कृति नभई परम्परा हो र परम्परा छाड्न पनि सकिन्छ । तर जुन परिवार त्यसमा आश्रित छन्, तिनका लागि यो सांस्कृतिक पुँजीजस्तो हुनगयो । हिजो उपभोगका लागिमात्र जाँडरक्सी बनाइन्थ्यो, अब यो बजारसँग पनि जोडियो र कमोडिटी हुनपुग्यो । वास्तवमा यो धेरै पैसा कमाउन गरिएको पेसा होइन, गुजारा र भरथेगका लागि गरिएको काममात्र हो, ढकाल भन्छन्, यसले बालबालिकाको शिक्षासँगै समग्र भविष्यमै असर पार्छ । उनी थप्छन्, यसले निर्वाध रूपमा लेखपढ गर्न पाउने बालबालिकाको अधिकारमै बाधा पुर्याएको छ । त्यस्ता बालबालिका आजको प्रतिस्पर्धात्मक दुनियाँमा निकै पछाडि छुट्छन्, जसले समाजकै गति रोक्न सक्छ ।समाजसेवी ईश्वरमान राईका भनाइमा, धर्मसंस्कृति मान्ने क्रममा केही हदसम्म जाँडरक्सीको प्रयोग स्वाभाविक भए पनि अहिले यसले विकृतिको रूप लिइसकेको छ । यसले सिंगो समुदायको सामाजिक, आर्थिक र शैक्षिक विकासलाई पछाडि धकेलिरहेको छ । जाँडरक्सी नियन्त्रण नगरी नहुने बेला भइसक्यो, राई भन्छन्, तर सानो समूहको आवाजले मात्रै नियन्त्रण गर्न गाह्रो हुँदोरहेछ । यसलाई नियन्त्रण गर्नै हुन्न भन्ने स्वर अझै ठूलो छ । (बालिकाहरूको नाम परिवर्तन गरिएको छ ।)खोज पत्रकारिता केन्द्र"
सबैको शत्रु भ्रष्टाचार,"टीआई नेपालले सन् २०१४ मा गरेको अध्ययनमा भ्रष्टाचार विरुद्ध चालिएका कदमलाई १०० पूर्णाङ्क मान्दै २४ अंकमात्रै दिएको छ । ग्लोबल करप्सन ब्यारोमिटर २०१३ सम्बन्धी अध्ययन प्रतिवेदनले नेपालमा भ्रष्टाचार बढ्नुमा ७७ प्रतिशत राजनीति, ६६ प्रतिशत प्रशासनिक, ५८ प्रतिशत प्रहरी तथा ५१ प्रतिशत न्यायिक क्षेत्रलाई दोषी देखाएको छ । त्यसैगरी ८५ प्रतिशत नागरिकले भ्रष्टाचारलाई समस्याका रूपमा औंल्याएका छन् भने ७२ प्रतिशत उत्तरदाताले भ्रष्टाचार बढेको जनाएका छन् । त्यसैगरी १३ प्रतिशत उत्तरदाताले मात्रै भ्रष्टाचार विरुद्ध लड्ने निकाय प्रभावकारी भएको निराशाजनक उत्तर दिएका छन् । भनिन्छ, राजनीतिक नेतृत्व, सरकारी अधिकारी र व्यापारी एकठाउँमा नभई भ्रष्टाचार सम्भव हुँदैन । ठूला भ्रष्टाचारका सम्बन्धमा यो उक्ति प्राय: मिल्न आउँछ । दण्ड दिने र दण्डित हुनेहरू एकैठाउँ बसेर भ्रष्टाचार गरे भने दण्डहीनता बढ्छ । किनभने भ्रष्टाचार कानुनी व्यवस्थामाथिको ठाडो उल्लंघन हो । भ्रष्टाचार रोक्न सकिएन भने नागरिकले न्याय किन्नुपर्ने अवस्था आउँछ, बेरोजगारी बढेर युवाशक्ति पलायन हुनबाट रोक्न सकिन्न । अनि वैदेशिक लगानी आकर्षित गर्न पनि सकिन्न र अन्त्यमा मुलुक असफलतातर्फ उन्मुख हुनसक्छ । नेपाल खुला अर्थतन्त्रमा गइसकेपछि तीव्र गतिमा सुरु भएको भ्रष्टाचार अहिले संस्थागत बनिसकेको छ । भ्रष्टाचार विरुद्ध काम गर्ने राज्यसंयन्त्रहरू निरीह सावित भएको गुनासो बढेको छ । लामो समयको राजनीतिक तरलताको फाइदा उठाउँदै भ्रष्टाचारीहरू संगठित रूपमै नीति निर्माण तहमा पहुँच राख्न सफल हुँदै आएका छन्, यो डरलाग्दो अवस्था हो । हुन त नेपाल सरकारले २०५९ सालमा भ्रष्टाचार विरुद्धका ३ वटा विशेष कानुन (भ्रष्टाचार निवारण ऐन, अख्तियार दुरुपयोग अनुसन्धान आयोग ऐन र विशेष अदालत ऐन) निर्माण गरी कार्यान्वयनमा ल्याएको थियो । साथै भ्रष्टाचार सम्बन्धी मुद्दा हेर्ने विशेष अदालत पनि गठन गरियो । त्यसपछि वरिष्ठ केही मन्त्री लगायत, सचिव तथा प्रहरी प्रमुखहरूले भ्रष्टाचारको आरोप प्रमाणित भएर जेल सजायसमेत पाए । तर भ्रष्टाचार विरुद्धको लडाइँ संस्थागत हुनसकेको छैन । पछिल्लो समय अख्तियार दुरुपयोग अनुसन्धान आयोगको अधिकार कटौती गरी त्यो निकायलाई कमजोर बनाइएको छ । साथै नेपालमा भ्रष्टाचार विरुद्ध खबरदारी गर्ने डेढ दर्जनभन्दा बढी निकाय छन् । अधिकांश निकाय राजनीतिक दबाबमा परेर उद्देश्य अनुकूल काम गर्नसकेका छैनन् । यस्ता निकायहरूले सेवाप्रवाह तहको भ्रष्टाचारमा केही काम गरेको देखिए तापनि ठूला नीतिगत भ्रष्टाचार रोक्न सक्ने हैसियत राख्दैनन् । नेपालका प्रमुख राजनीतिक दलहरूले निर्वाचनका अवसरमा चुनावी घोषणापत्रमा सुशासनका लागि भ्रष्टाचार विरुद्ध गरेका संकल्प पारित गरेका छन् । तर दलहरूले सार्वजनिक खपतका लागि भ्रष्टाचारको विरोध गरेजस्तो देखिए तापनि यो विषयले प्राथमिकता पाउनसकेको छैन ।यहीँनेर भयानक खतरा के छ भने अहिले लामो समयसम्म रहिरह्यो भने लोकतन्त्रप्रति जनताको विश्वास र भरोसा घट्ने निश्चित छ । भ्रष्टाचार विरुद्ध लिमा घोषणापत्र, १९९७ मा भनिएको छ, भ्रष्टाचारले समाजको नैतिक मूल्य र मान्यतामा ह्रास ल्याउँछ । प्रजातन्त्रको अवमूल्यन गराउँछ । कानुनी राज्यलाई उल्टाउँछ र गरिब जनताको सामाजिकआर्थिक अधिकार फिलतो बनाउँछ । यो भनाइ नेपालको हकमा हुबहु लागु हुने अवस्था छ । भ्रष्टाचार बढ्नु भनेको अप्रत्यक्ष रूपले जनतामा करको भार बढ्नु हो । भ्रष्टाचार एक बिन्दुले वृद्धि हुँदा राजस्व र कुल गार्हस्थ्य उत्पादन अनुपातमा १५ प्रतिशतले कमी आउने अफ्रिकी मुलुक तान्जानियामा सन् २००० मा गरिएको एक अध्ययनले देखाएको छ । भ्रष्टाचार नियन्त्रण गर्ने पहिलो दायित्व सरकारको हो । सरकारलाई जवाफदेही बनाउन मार्गदर्शन दिने दायित्व विधायिकाको हो । सुशासन दिने आश्वासन दिंँदै निर्वाचित भएका जनप्रतिनिधिबाट भ्रष्टाचर विरुद्ध प्रतिबद्धता जनाइनु र त्यस अनुसार आचरण हुनु आजको आवश्यकता हो । लोकतन्त्रमा निर्वाचित जनप्रतिनिधिले गर्ने हरेक निर्णय र क्रियाकलापले आम नागरिकको जीवनमा सकारात्मक वा नकारात्मक प्रभाव पार्छ । जनप्रतिनिधिप्रति आम जनताको चासो र जिज्ञासा सदैव रहन्छ । त्यसैले भ्रष्टाचार विरुद्ध सबै तहबाट यस्ता पहल र पैरवी हुनसके भ्रष्टाचार न्यूनीकरण गर्न सकिन्छ ।भ्रष्टाचार नियन्त्रण गर्न स्थापित संस्थाहरू छरिएका छन् । भ्रष्टाचार विरुद्ध एकीकृत रूपमा काम गर्नसक्ने सशक्त निकाय स्थापना गर्नुपर्छ । संयुक्त राष्ट्रसंघीय भ्रष्टाचार विरुद्ध महासन्धि अनुकूल कानुन अविलम्ब निर्माण गरी कार्यान्वयनमा ल्याउनुका साथै ओपन गभर्मेन्ट पार्टनरसिप सम्बन्धी विश्वव्यापी अभियानलाई अनुमोदन गर्नुपर्छ । संघीय, प्रादेशिक तथा स्थानीय तहमा भ्रष्टाचार विरुद्ध कानुनी संरचना निर्माण गरी कार्यान्वयनमा ल्याउनुपर्छ ।२०६० पछि सार्वजनिक पदधारण गर्नेहरूको सम्पत्ति छानबिन गर्न उच्चस्तरीय सम्पत्ति छानबिन आयोग गठन गर्नुपर्छ । संघीय, प्रादेशिक र स्थानीय तहमा भ्रष्टाचार हुने जोखिमयुक्त स्थान र क्षेत्रको पहिचान गरी निगरानी राख्ने स्थायी संरचनाको निर्माण गर्नुपर्छ । मन्त्रालय स्तरबाटै गर्नुपर्ने ठेक्कापट्टा सम्बन्धी निर्णय पनि मन्त्रिपरिषदबाट हुने परिपाटी अविलम्ब बन्द गर्नुपर्छ । नयाँ संविधानमा अख्तियार दुरुपयोग अनुसन्धान आयोगको अधिकार क्षेत्रमध्ये अनुचित कार्यको प्रावधान कटौती गरी संकुचन गरिएकाले संविधान संशोधनमार्फत उक्त व्यवस्था पुन:स्थापित गर्न वा यस्तो व्यवस्था कुन निकायबाट हुने हो, त्यस्तो निकाय अविलम्ब तोक्नुपर्छ ।राजनीतिक दलहरूको आयव्ययको विवरण सूचनाको हक सम्बन्धी ऐन अनुसार नियमित रूपमा सार्वजनिक गर्नुगराउनुपर्छ । भ्रष्टाचार शक्तिको आडमा हुर्कने र रमाउने भएकाले भ्रष्टलाई संरक्षण दिने परिपाटीको अन्त्य गर्न गराउनुपर्छ । भ्रष्टाचार गर्दिन र भ्रष्टाचार गर्न दिन्न भन्ने सार्वजनिक प्रतिबद्धता गरेर आआफ्नो क्षेत्रलाई सुशासनयुक्त बनाउने अभियानमा सक्रिय सहभागी हुनुपर्छ । साथै भ्रष्टाचार विरुद्धको जनमत निर्माण गर्न नागरिक संस्थाहरूलाई परिचालन गरी नेतृत्वदायी भूमिका खेल्नुपर्छ ।"
मुटु रोग जाडोमा झन् जोखिम,"कसरी जोगिने ?जाडो याममा घरलाई पनि न्यानो राख्नुपर्छ । घरभित्रको तापक्रम १८ डिग्री सेन्टिग्रेडभन्दा बढी हुनुपर्ने ब्रिटिस हार्ट फाउन्डेसन (बीएचएफ) ले औंल्याएको छ । ओछयानमा पल्टँदा वा घरभित्र बस्दा हट वाटर ब्याग लगायतका ओछयान न्यानो पार्ने उपाय अपनाउनुपर्छ । घरभित्र हुँदा पनि सक्रिय भइरहनुपर्छ । एकै ठाउँमा निकै बेर बस्दा चिसो लाग्न थाल्छ । एक ठाउँमा बढीमा एक घन्टा बसिसकेपछि उठेर घरभित्रै हिँडडुल गर्नुपर्छ । यसो गर्दा शरीर न्यानो भइरहन्छ । शारीरिक गतिविधि जति धेरै हुन सक्यो, न्यानो त्यति नै हुन्छ । जाडो याममा हामी सबै तातो खानपान रुचाउँछौं । यो धेरै राम्रो बानी हो । यो मौसममा नियमित रूपमा तातो खानपानसँगै सुपलगायतका अन्य तातो स्वास्थ्यवर्धक पेय उपयोग गर्नुपर्छ । यसो गर्दा ऊर्जा मिल्नुका साथै शरीर न्यानै भइराख्छ । यो मौसममा शरीर सुक्खा राख्नुपर्छ । पानीले भिजेका लुगाफाटाले शरीरलाई चाँडै चिसो बनाउँछन् । यो मौसममा सिरेटोबाट समेत आफूलाई जोगाउनुपर्छ । मुटु रोगीलाई जाडो याममा रुघाखोकी लागे आफंै निको होला भनेर बस्नुहुन्न । तुरुन्त चिकित्सकीय सल्लाहमा औषधिलगायतका प्रक्रिया अपनाउनुपर्छ ।"
हातको स्पर्शले पीडा घटाउँछ,"माया र स्नेह दर्साउन पनि हामी अरूका हात स्पर्श गर्ने गर्छौं । यसो गर्नाले मुटु र श्वासको सम्बन्ध मिल्न गई पीडा कम हुने एउटा अध्ययनले देखाएको छ । साइन्टिफिक रिपोर्टमा प्रकाशित उक्त अध्ययन २२ जोडीको सर्वेक्षणबाट निकालिएको हो । अध्ययन परिणामअनुसार सँगै बस्ने दुई व्यक्ति अरूभन्दा कम पीडामा हुने गर्छन् । जब दुवै जना एकअर्काको हस्तस्पर्शलाई अनुभव गर्छन् त्यतिखेर उनीहरूको मुटुको सासको गतिसमेत समान हुन्छ । जब सँगै रहेर कुनै भावुक फिल्म हेर्छन् भने त्यतिखेर दुवैको मुटु र सासको गति पनि समान हुने अध्ययनले देखाएको छ ।अनुसन्धानअनुसार, नेता र तिनको समर्थकबीच राम्रो तालमेल हुँदा उनीहरूको सोचाइमा पनि समानता हुन्छ । यस्तै यदि कुनै प्रेमिल जोडी साथै छन् भने उनीहरूको मुटु र मस्तिष्कको गति लगभग समान हुन्छ । प्रसव पीडामा रहेकी पत्नीको हात पतिले समात्दा पत्नीको पीडा घट्ने अनुसन्धानमा उल्लेख छ ।"
भारतमा १४ प्रतिशतलाई अस्टियो आर्थराइटिस,"भारतका १८ करोड व्यक्ति आर्थराइटिसले प्रभावित छन् । यो संख्या मधुमेह, क्यान्सर, एड्सजस्ता रोगको तुलनामा बढी हो । भारतको करिब १४ प्रतिशत जनसंख्या जोर्नीमा हुने उक्त रोगको उपचारका लागि बर्सेनि चिकित्सकको सहयोग लिन्छन् । सन् २०२५ सम्म भारतमा अस्टियो आर्थराइटिसको संख्या ६ करोडसम्म पुग्ने अनुमान गरिएको छ । यसो भएमा भारत उक्त रोगको राजधानीको रूपमा देखिने छ । भारतीय डाइग्नोस्टिक शृंखला एसएलआर डाइग्नोस्टिकद्वारा आर्थराइटिसमा गरिएको एउटा विश्लेषणमा पुरुषको दाँजोमा महिला रुमेटौयड अर्थराएटिसबाट बढी पीडित रहेको पाइएको छ । विश्लेषणले यो पनि थाहा पाइएको छ कि भारतको उत्तरी क्षेत्रको दाँजोमा पूर्वी क्षेत्रमा आर्थराइटिसको बिरामीमा सीआरपी स्तर (जोर्नीको सुन्नाइ) बढी हुनु तथा जोर्नीको सुन्नाइ आम छ । यस्तै युरिक एसिडको स्तर उत्तरी क्षेत्रमा पूर्व क्षेत्रको दाँजोमा बढी पाइएको छ । युरिक एसिडको असामान्य स्तरले गँठियालाई बुझाउँछ । एसआरएलका अनुसार ४० वर्षको उमेरपछि बिरामीमा ईएसआर (५६७१ प्रतिशत, ६१ देखि ८५ वर्ष), सीआरपी (८०१३ प्रतिशत ८५ भन्दा बढी उमेर), आरएफ (१२७७ प्रतिशत, ६१८५ वर्ष), र यूए (३४७६ प्रतिशत , ८५ भन्दा बढी वर्ष), को स्तर असामान्य पाइयो । यो तथ्यांक जनवरी २०१४ देखि पछिल्लो साढे तीन वर्षको समयमा अर्थराइटिसको परीक्षणका लागि ६४ लाख नमुनामा आधारित छ । हाड र जोर्नीको रोगको निदानका लागि सामान्यत: एक्सरे, सीटी स्क्यान, एमआरआई र डेक्सा स्क्यानको उपयोग गरिन्छ । त्यही रोगको स्क्रिनिङ एवं मनिटरिङका लागि थुप्रै अन्य प्रयोगशाला परीक्षण उपयोगमा लिइन्छ । आर्थराइटिसको सबैभन्दा प्रचलित रूप अस्टियो अर्थराइटिसले भारतमा बर्सेनि १५ करोड वयस्कलाई प्रभावित गर्छ । यस रोगको वृद्धि दर २२ देखि ३९ प्रतिशत छ । योबाहेक भारतीय बस्तीमा गँठिया र रुमेटाइड अर्थराइटिस पनि सामान्यत: पाइन्छ । अस्टियो अर्थराइटिस धेरैजसो महिलामा बढी पाइन्छ र उमेर बढ्नुसँगै यसको सम्भावना बढ्छ । अध्ययनमा ६५ वर्षभन्दा बढी उमेरका करिब ४५ प्रतिशत महिलामा यसको लक्षण देखियो । ६५ वर्षभन्दा बढी उमेरका ७० प्रतिशत महिलामा यसको रेडियोलजिकल प्रमाण पाइयो । अध्ययनअनुसार, रुमेटोइड आर्थराइटिसले सामान्यत: जोर्नीको छेउछाउमा उपस्थित तन्तुलाई प्रभावित गर्छ । सामान्यत: वयस्कमा पाइने यो रोगले भारतको ०५ प्रतिशतदेखि १ प्रतिशत जनसंख्यालाई प्रभावित पारिरहेको छ । महिलामा यसको समस्या तीनचार गुणा बढी पाइन्छ । यसको सुरुवात प्राय: ३५५५ वर्षको उमेरमा हुन्छ । अध्ययनअनुसार, इन्फलामेट्री आर्थराइटिसको सबैभन्दा सामान्य रूप गँठियाको सम्भावना पुरुषमा तीनचार गुणा बढी हुनुका साथै यो ५० वर्ष या बढी उमेरकालाई हुन्छ ।"
"मलाई मन पर्छ  शिव परियार, गायक","ग्याजेटआइफोन एक्स चलाइरहेको छु । एप्पलकै ल्यापटप, आईप्याड पनि छन् ।"
प्रियंका एसियाली महिलामा एक नम्बर,"बेलायतको इस्टर्न आई पत्रिकाको सर्वेक्षणले बलिउडकी प्रियंका चोपडालाई एसियाकै सेक्सिएस्ट वुमन घोषित गरेको छ । गतवर्ष दीपिका पादुकोण सर्वेक्षणमा अगाडि थिइन् । यसपटकको समेत गरी प्रियंका पाँचौंपल्ट सेक्सिएस्ट वुमन बन्न सफल भएकी छन् । दीपिका भने यो पाली तेस्रो स्थानमा धकेलिइन् । यो अवार्डका लागि मैले आफ्ना आमाबुबालाई धन्यवाद दिनुपर्छ, प्रियंकाले बिहीबार ठटयौलो टीट गरेकी थिइन्, उहाँहरूको वंशानुगत र तपार्इंहरूको अगाध प्रेमका कारण म यत्तिका पटक सूचीको अग्रपंक्तिमा परिरहेकी छु । इस्टर्न आई पत्रिकालाई धन्यवाद, केटीहरूलाई मक्ख पार्न तिमीले जानेका छौ ।हिन्दुस्तान टाइम्ससँगको कुराकानीमा भने प्रियंकाले अवार्ड जित्नुको रहस्य आफ्नो लगाव र निरन्तरता भएको उल्लेख गरेकी छन् । उनी ब्युटी, ब्रेन, ब्रेभरी र काइन्ड हार्टेड पर्सनालिटीको सम्मिश्रण भएकाले अवार्ड जित्नु अनौठो नभएको इस्टर्न आईले जनाएको छ । अनलाइन पोलिङका आधारमा उनी नम्बर एक स्थानमा आएकी हुन् । सेक्सिएस्ट वुमनको सूची बाहिर आएयता भारतीय सञ्चारमाध्यमले चाहिँ घोर आश्चर्य प्रकट गरिरहेको छ । यो किनभने दीपिका र आलिया भट्टलाई पछि पार्दै भारतकै टेलिभिजन एक्ट्ेरस निया शर्मा दोस्रो सेक्सिएस्ट वुमन बन्न सफल भएकी छन् । पत्रिकाले पचास सेक्सिएस्ट एसियन वुमेन अन्तर्गत निया र दीपिकालाई क्रमश: पहिलो र दोस्रो रनरअप घोषित गरेको छ । यो समाचार थाहा पाएयता आफू सपनाको संसारमा पुगेजस्तो महसुस भइरहेको नियाले बताएकी छन् । प्रियंका, दीपिका, आलिया, माहिराजस्ता फेमस सेलेब्रिटीमाझ उनको नाम आएको छ । सानो पर्दाकी अभिनेत्री भएकाले यत्रो माइलेज पाउँला भन्ने सोचेकी थिइनँ, उनले भनेकी छन्, यो खुसी फयानहरूसँग बाँड्न चाहन्छु । उनले एक हजारो मे मेरी बेहेना हे, जमाइ राजा जस्ता टेलिशृंखलामा अभिनय गरेकी छन् । सेक्सिएस्ट वुमनको सूचीमा तेस्रो स्थान पाएकी दीपिकापछि आलिया भट्ट, माहिरा खान, दृष्टि धामी, कट्रिना कैफ, श्रद्धा कपुर, गौहर खान र रुविना दिलैक क्रमश: चौथोदेखि १० औं नम्बरमा परेका छन् । सबैभन्दा कम उमेरमा शिवांगी जोशी (१६) र बढीमा श्रीदेवी (५४) यो सूचीमा छन् ।"
माई लभ को मोफसल दौडाहा,"काठमाडौं दुई वर्षअघि मुलुकमा गएको विनाशकारी भूकम्पको सन्दर्भ जोडेर जापानी निर्देशक तोशिआकी इतोहले बनाएको फिल्म माई लभ : प्रमिस फर काठमान्डू को रिलिज डेट नजिकिँदै गर्दा फिल्म युनिट मोफसलको प्रमोसनल दौडाहामा निस्केको छ । टोली राजधानीबाट शुक्रबार पोखरा प्रस्थान गरेको छ । पोखरामा शनिबार प्रमोसनल क्याम्पेन सकाएपछि टोली बुटवल पुग्ने छ । त्यसपछि चितवन र हेटौंडामा क्याम्पेन सकाएर राजधानी फर्किने फिल्मका मुख्य कलाकार एवं निर्माता गणेश लामाले जनाए । यही मंसिर २९ गतेबाट देशव्यापी प्रदर्शनमा आउन लागेको फिल्मले भूकम्प जाँदाको मुलुकको परिस्थिति र समस्यालाई एउटा प्रेम जोडीको कथामार्फत प्रस्तुत गरेको छ । तोशिआकीकै अघिल्लो फिल्म कठपुतली को सिक्वेल भनिएको फिल्ममा कठपुतलीकै मूल पात्र रमेशको रूपमा गणेश लामालाई अघि सारिएको छ । सम्पदा संरक्षण र भूकम्पसम्बन्धी सचेतना फैलाउने अभियानमा लाग्दालाग्दै आजित भएर जापान पलायन भएका रमेशले २०७२ को विनाशकारी भूकम्पपछि जापानी उद्धार टोली लिएर आफन्त र प्रेमिका खोज्दै नेपाल फर्किंदा खेप्नुपर्ने पारिवारिकमनोवैज्ञानिक समस्या र रहस्यमय घटनाहरू फिल्ममा रहेको लामाले जनाए । नेपाल र जापान दुवै देशमा छायांकन गरिएको फिल्ममा जापानको सुवामा हुने जात्रा परम्परा र नेपालको मच्छिन्द्रनाथको जात्रा परम्पराबीचको समानतालाई पनि देखाउन खोजिएको उनले बताए । धरहरा ढलेकोदेखि पराकम्पसम्मको दृश्यहरूको एनिमेसन जापानमै गरिएको हो, लामाले भने । पारिजातको चर्चित उपन्यास शिरीषको फूल माथि समेत फिल्म बनाएका तोशिआकीको माई लभ को जापानमा पनि रिलिज गरिने बताइएको छ । फिल्ममा शीतल श्रेष्ठ, चैत्यदेवी सिंह, चाँदनी लामा, राजु भुजू, मञ्जु श्रेष्ठसँगै जापानी कलाकारहरू रिवन मित्सुतानी, युइची हायाता, शुतारो मत्सुदा, काजुतोशी थासाका, ताक मियामोतोलगायतको अभिनय रहेको छ । फिल्मको नेपाल रिलिजका लागि निर्देशक तोशिआकी अर्को साता नेपाल आइपुग्ने लामाले जनाए ।"
पूर्णिमा साहित्य रत्न शाहलाई,काठमाडौं (कास) कथाकार महेशविक्रम शाहलाई पूर्णिमा साहित्य रत्न पुरस्कार दिइने भएको छ । नेपाली भाषासाहित्यमा योगदान पुर्याएको भन्दै कथाकार शाहलाई पूर्णिमा साहित्य प्रतिष्ठान कोहलपुरले ११ हजार रुपैयाँको पुरस्कार प्रदान गर्न लागेको हो । पुरस्कार पुस १ गते दिइने प्रतिष्ठान अध्यक्ष महानन्द ढकालले विज्ञप्तिमा जनाएका छन् ।
वाचा पूरा गरे जायनले,"दक्षिण कोरियाली गायक जायन टीको आफ्नै स्टाइल छ । उनी थरीथरीका सनग्लास लगाउने गर्छन् । चस्माबेगर विरलै प्रस्तुत हुने उनले यसपटक आफ्नै वाचा पूरा गर्न चस्मा फुकाल्नुपर्यो । जायनलाई चस्मा नलगाउँदा झनै हयान्डसम देखिएको प्रतिक्रिया आइरहेका छन् ।भएको के थियो भने, जायनले आफ्नो नयाँ गीत स्नो ले भनेजस्तो सफलता पाएमा चस्मा फुकालिदिने बताएका थिए । ली मुन सेईसँग गाएको उक्त गीत कोरियन म्युजिक चार्टको नम्बर एक स्थानमा परेपछि जायनलाई उनको कुरा स्मरण गराउन थालियो । अन्तत: यसै साताको एक टीभी कार्यक्रममा उनी चस्मा बेगर देखा परे ।कार्यक्रम सञ्चालकले चस्मा नलगाउँदा उनी थप चम्किला देखिएको बताएपछि जायनले भने, मेरा आँखा खुला छन् नि त अब । गगल्स लगाउँदा बाहिरी प्रकाश मधुरो देखिने भएकाले म शान्त रूपमा प्रस्तुत हुने गर्छु । सन् २०११ देखि संगीतमा लागेका यी हिपहप गायक क्लिक मी, इट, कम्प्लेक्स, नो मेक अप, बेइबे जस्ता गीतमार्फत चिनिन्छन् ।"
जेरुसेलममा हिंसा बढ्यो,अमेरिकाद्वारा चेतावनी वासिङ्टन ट्रम्पको घोषणाको प्रतिक्रियामा अमेरिकी उपराष्ट्रपतिसँग तय भएको भेटवार्ता रद्द नगर्न अमेरिकाले प्यालेस्टाइनलाई चेतावनी दिएको छ । अमेरिकी राष्ट्रपति कार्यालय ह्वाइटहाउसले त्यस्तो कदम प्रत्युपादक हुने जनाएको छ । उपराष्ट्रपति पेन्स मध्यपूर्व भ्रमणमा निस्कँदै छन् । एकजना वरिष्ठ प्यालेस्टाइनी अधिकारी जिब्रिल राजोउबले उनलाई स्वागत नगरिने बताएका छन् । उपराष्ट्रपति पेन्सले डिसेम्बर अत्यमा इजिप्ट र इजरायलको भ्रमण गर्दै छन् । जेरुसेलमलाई इजरायली राजधानीको मान्यता दिने राष्ट्रपति ट्रम्पको निर्णयको सन्दर्भमा यस भ्रमणको महत्त्व बढेको ठानिएको छ । उपराष्ट्रपति पेन्स अमेरिकी नीति परिवर्तनको कट्टर समर्थक हुन् । तर प्यालेस्टाइनी नेता अब्बासले तय भइसकेको उक्त भेटघाट रद्द गर्न सक्ने संकेतहरू प्राप्त भएका छन् । राष्ट्रपति अब्बासको फातह पार्टीका एक जना नेताले जेरुसेलमका बारेमा दिएका अभिव्यक्तिलाई लिएर पेन्सलाई प्यालेस्टाइनमा स्वागत नगरिने बताएका छन् । ह्वाइटहाउसका एक अधिकारीले भने भेटघाटको कार्यक्रम कायमै रहेको बताएको विवरण आएका छन् ।
ब्रेक्जिट वार्तामा सहमति,"ब्रसेल्स (बीबीसीरोयटर्स) बेलायत र युरोपेली संघ (ईयू) ब्रेक्जिट का लागि भएको पहिलो चरणको वार्ता एक साता लामो रस्साकस्सीपछि शुक्रबार सहमति भएको छ । ब्रेल्जियमको राजधानी ब्रसेल्समा भएको ब्रेक्जिट वार्तापछि बेलायती प्रधानमन्त्री टेरेजा मे र युरोपेली आयोगका अध्यक्ष जाँ क्लाउड यान्करले शुक्रबार उक्त जानकारी दिएका हुन् । यसअघि पटकपटक निष्कर्षमा पुग्न नसकेको आयरल्यान्डसँगको सीमाबारेको विषयमा शुक्रबार सहमति भएको हो । पछिल्लो सहमतिअनुसार आयरल्यासँगको सीमाक्षेत्र खुला रहनेछ । त्यसैगरी युरोपमा रहेका बेलायती तथा बेलायतमा रहेका युरोपेली देशका नागरिकलाई ईयू मुलुकमा बस्ने, काम गर्ने र अध्ययन गर्ने सुविधा दिइने विषयमा पनि सहमति भएको छ । युरोपेली आयोगका वार्ताकार मिचेल वार्नियरले बेलायत र उत्तरी आयरल्याडबीच कुनै पनि नयाँ नियमनकारी व्यवधान नरहने बताए । बेलायती प्रधानमन्त्रीको कार्यालय टेन डाउनिङ स्ट्रिट का अनुसार बेलायतले युरोपेली आयोगलाई पारपाचुके शुल्कका रूपमा ४७ देखि ५३ अर्ब अमेरिकी डलर तिर्न सहमत भएको छ । युरोपेली आयोग अध्यक्ष यान्करले शुक्रबारको वार्तामा अभूतपूर्व सफलता प्राप्त भएको जनाए । प्रधानमन्त्री मे र अध्यक्ष यान्करले ब्रसेल्समा शुक्रबार संयुक्त पत्रकार सम्मेलन गर्दै उक्त जानकारी दिएका हुन् । पत्रकार सम्मेलनका क्रममा यान्करले भने, हामीबीच शुक्रबार भएको वार्ता फलदायी भएको छ ।उनले बेलायती प्रधानमन्त्री मेसँग आफूले गरेको सहमतिलाई युरोपेली नेताहरूले मान्यता दिने दाबी गरे । बिहीबार हुने युरोपेली परिषद् सम्मेलनमा उक्त विषयबारे युरोपेली नेताहरूले सहमति जनाउने बताइएको छ । त्यसपछिका वार्ता व्यापार र बेलायतको ईयू मुलुकसँगको भविष्यबारे केन्द्रित हुने बीबीसीले जनाएको छ । बेलायतले २०१९ को मार्चमा युरोपेली संघबाट बाहिरिने निर्णय गरिसकेको छ । त्यसको अन्तिम निर्णयका लागि बेलायतले ईयूसँग परामर्श गरिरहेको छ ।"
इन्धनको मूल्य बढ्यो,"काठमाडौं सरकारले इन्धनको मूल्य बढाएको छ । नेपाल आयल निगमले शुक्रबार राति १२ बजेदेखि लागू हुने गरी सबै प्रकारका इन्धनको मूल्यमा वृद्धि गरेको जनाएको हो । निगमको शुक्रबार बसेको बोर्ड बैठकले प्रतिलिटर पेट्रोलमा २ रुपैयाँ, डिजेल र मट्टितेलमा ३३ रुपैयाँ, हवाई इन्धनमा ५ रुपैयाँ र खाना पकाउने एलपीजी ग्यासमा प्रतिसिलिन्डर २५ रुपैयाँ वृद्धि गरेको छ । निगमका प्रवक्ता वीरेन्द्र गोइतका अनुसार अघिल्लो ४५ दिनमा इन्धन मूल्यको समायोजन नहुँदा एक अर्ब रुपैयाँ घाटा रहेको थियो । चुनावका कारण समायोजनमा ढिलाइ भएको उनले बताए । नयाँ मूल्यसूची अनुसार पेट्रोल प्रतिलिटर सय रुपैयाँ, डिजेल र मट्टितेल ७७ रुपैयाँ र हवाई इन्धनको मूल्य आन्तरिकतर्फ ८७ रुपैयाँ समायोजन गरेको निगमले जनाएको छ । त्यस्तै, अन्तर्राष्ट्रियतर्फ प्रतिहजार लिटरको अमेरिकी डलर ८ सय ५० कायम गरिएको छ । निगमका अनुसार यो मूल्य काठमाडौं उपत्यका, सुर्खेत र दीपायलका लागि निर्धारण भएको हो । पोखरा र दाङमा भने प्रतिलिटर पेट्रोल ९९ रुपैयाँ ५० पैसा, डिजल र मट्टितेल ७६ रुपैयाँ ५० पैसा निर्धारण गरिएको छ । यसैगरी, झापाको चारआली, पर्साको वीरगन्ज, मोरङको विराटनगर, महेन्द्रनगर, अमलेखगन्ज, भलवारी, नेपालगन्ज र धनगढी डिपोबाट १५ किलोमिटर दूरीमा खरिद गर्ने उपभोक्ताले प्रतिलिटर ९८ रुपैयाँ ५० पैसामा पेट्रोल र मट्टीतेल तथा डिजेलको मूल्य ७५ रुपैयाँ ५० पैसामा खरिद गर्न सक्नेछन् । यसैगरी, खाना पकाउने ग्यासको मूल्य तराईका जिल्लामा १३ सय ५० रुपैयाँ र दाङ, कैलाली, बाँके, बर्दिया र कञ्चनपुरमा १३ सय १५ रुपैयाँ तोकेको निगमले जनाएको छ ।"
उपभोग्य सामानको भाउ घट्न थाल्यो,"काठमाडौं आपूर्ति अभाव र निर्वाचनसमेतलाई बहाना बनाएर बढेको बजारभाउ विस्तारै घट्न थालेको छ । निर्वाचनको चहलपहलसँगै व्यवसायीले खाद्यान्न र तरकारीमा चर्को मूल्य असुल्दै आएका थिए । निर्वाचनका क्रममा चन्दासमेत दिनुपरेको भन्दै त्यसको मूल्य पनि खाद्यान्नमा जोडिएको थियो । बजार अनुगमन र हस्तक्षेप गर्ने जिम्मा पाएका आपूर्ति व्यवस्थापन तथा उपभोक्ता हित संरक्षण विभागले माथिको आदेश भन्दै अनुगमन सुस्त बनाएपछि बजारभाउ आकाशिएको थियो । त्यसको मौका छोपी मागअनुसार आपूर्ति नभएको जनाउँदै व्यवसायीले चर्को मूल्य असुलेका थिए । तरकारीसँगै अन्य खाद्यवस्तुको भाउ पनि घट्न थालेको छ । खाद्यवस्तुको मूल्य क्रमिक रूपमा घटेको छ, खुद्रा व्यापार संघका अध्यक्ष पवित्र वज्राचार्यले भने । दालको भाउ ५० प्रतिशतसम्मले घटेको संघले जनाएको छ । भारतमा उत्पादन बढेकाले रहर, मास, मुसुरोलगायत दालको मूल्य हातै घटेको छ, उनले भने, अन्य खाद्यवस्तुको भाउ पनि घट्ने क्रममा छ । चुनावी माहोल सकिएकै कारण व्यवसायीले मूल्य घटाउन बाध्य भएको उपभोक्ताकर्मीहरू बताउँछन् । चुनावमा मूल्यको मतलब थिएन, वस्तुको मतलब थियो । अब मूल्यको मतलब छ, वस्तुको छैन, राष्ट्रिय उपभोक्ता मञ्चका अध्यक्ष प्रेमलाल महर्जनले भने, यही कारण व्यवसायीहरूले मूल्य घटाएका छन् । स्थानीय उत्पादन बढेकाले मूल्य थप घट्ने उनले दाबी गरे । कालिमाटी फलफूल तथा तरकारी बजार विकास समितिको तथ्यांकअनुसार तरकारीको भाउ घट्न थालेको छ । हरियो तरकारीको भाउ ४० प्रतिशतसम्म घटेको हो । समितिका सदस्य सचिव तेजेन्द्रप्रसाद पौडेलले पनि सहज आपूर्तिका कारण मूल्य घट्न थालेको बताए । स्थानीय उत्पादनसँगै भारतबाट पनि पर्याप्त मात्रामा आयात भएको छ, उनले भने, आपूर्ति सहज हुँदा मूल्य घटेको हो । समितिको तथ्यांकअनुसार गोलभेडा, आलु, कउली स्थानीय, ब्रोकाउली, भान्टा लाम्चो, बोडी, घिउसिमी, फर्सी हरियो, बन्दा, धनियाँलगायत तरकारीको मूल्य घटेको छ । केही साताअघि दैनिक करिब साढे ४ सय टन तरकारी भित्रिन्थ्यो । हाल कालिमाटी बजारमा ६ सय टनभन्दा बढी तरकारी भित्रिएको छ । जसले गर्दा मूल्य घटेको जनाएको छ । तथ्यांकअनुसार कात्तिक २२ गते प्रतिकिलो १ सय १० रुपैयाँ पर्ने गोलभेडा सानो मसिर २२ मा घटेर ९५ रुपैयाँ पुगेको छ । किलोको ६५ रुपैयाँ पर्ने आलु रातो ४५ रुपैयाँ, ४५ रुपैयाँ पर्ने आलु सेतो घटेर ३८ रुपैयाँ, ८५ रुपैयाँ पर्ने बन्दा ५५ रुपैयाँ पुगेको छ । समितिका अनुसार १ सय ५ रुपैयाँ पर्ने काउली स्थानीय ५५ रुपैयाँ, किलोको १ सय २५ रुपैयाँ पर्ने ब्रोकाउली ७५ रुपैयाँ, ७५ रुपैयाँ पर्ने भान्टा ४५ रुपैयाँ पुगेको छ । यस्तै, १ सय २५ रुपैयाँ पर्ने बोडी घटेर ८५ रुपैयाँ, १ सय ५ रुपैयाँ पर्ने घिउसिमी ८५ रुपैयाँ, १ स्य १५ रुपैयाँ पर्ने तीतेकरेला ७५ रुपैयाँ, ६५ रुपैयाँ पर्ने हरियो फर्सी ५५ रुपैयाँ पुगेको छ । उत्यकामा मुख्यत : धादिङ, नुवाकोट, काभ्रे, चितवन र मकवानपुरबाट भित्रिन्छ । समितिका अनुसार कालिमाटी तरकारी बजारले उपत्यकाको ७० प्रतिशत माग धान्छ । एक महिनाको अवधिमा प्याजको मूल्य बढे पनि एक साताको तुलनामा भने घटेको छ । साताअघि कालिमाटी बजारमा किलोको १ सय २५ रुपैयाँमा कारोबार भएको प्याज हाल १ सय ५ रुपैयाँमा बिक्री भएको छ । भारतीय बजारमा प्याज अभाव भएपछि निर्यात निरुत्साहित गर्न भारत सरकारले प्याजको निर्यात मूल्य तोकेको छ । निर्यात मूल्य डिसेम्बर महिनासम्म लागु हुने जनाएको छ । निर्यात मूल्य तोकेपछि नेपाली बजारमा मूल्य ह्वात्तै बढेको थियो । सदस्य सचिव पौडेलका अनुसार निर्यात मूल्यले प्याज नाकामा रोकिएपछि मूल्य आकाशिएको थियो । बिचौलियाका कारण थप मार परेको थियो तर अहिले पुन: सहज रूपमा आएकाले मूल्य घटेको हो । व्यवसायीले चीनबाट पनि भित्र्याउन सुरुगरेपछि मूल्यमा केही सुधार भएको जनाएको छ । तथ्यांक अनुसार भिन्डीको मूल्य पनि सामान्य बढेको छ । तथ्यांकअनुसार ९५ रुपैयाँ पर्ने भिन्डी बढेर १ सय ५ रुपैयाँमा बिक्री भएको छ ।"
भारतमा कुकुरलाई विलासी होटल,"काठमाडौं (एजेन्सीहरू) विश्वका करोडौं मानिसलाई दुई छाक टार्नै धौधौ पर्छ । तर घरपालुवा जनावर कुकुरका लागि केही मानिसले लाखौं खर्चिने गर्छन् । नेपालमै पनि कुकुर हराएको विज्ञापनमा केहीले हजारौं रुपैयाँ खर्च गरेको हामीले पनि देखेकै छौं । घरपालुवा जनावरमा केही हदसम्म खर्च गर्नुलाई जनावरप्रतिको प्रेमलाई दर्शाउँछ । तर, यसमा अनावश्यक खर्च गरिनुलाई धेरैले अनुचित ठान्छन् । भारतको गुरुग्राममा कुकुरका लागि हालै खोलिएको विलाशी होटेलले धेरैको ध्यान तान्न सफल भएको छ । उक्त होटेलमा उपलब्ध सुविधाहरूले भारतमा केही कुकुरको जीवन करोडौं मानिसको तुलनामा राम्रो हुने निष्कर्षमा पुग्न सकिन्छ । त्यहाँ कुकुरका लागि महँगो रेसमी सल, आरामदायी स्पा, २४ घन्टा मेडिकल केयर र बेल्जियमबाट आयातित नशारहित बियरको व्यवस्था पनि गरिएको छ । कुकुरका लागि खोलिएको दक्षिण एसियामै यो पहिलो विलाशी होटेल भएको दाबी गर्ने कम्पनी क्रिटेराटीले दाबी गरेको छ । कम्पनीका अनुसार होटेलमा घरपालुवा कुकुरका लागि एक रातको ७० अमेरिकी डलर (७ हजार २ सय ३४ रुपैयाँ) मा स्विट उपलब्ध गराइनेछ । होटेलमा दीपक चावलाले लगानी गरेको भारतीय सञ्चार माध्यमहरूले जनाएका छन् । होटेल चेन एक्जिक्युटिभ आशिष अरोडाले कुकुरलाई चाहिने खानासहितका सुविधाहरू उपलब्ध गराइएको बताए । उनी भन्छन्, नरिवलको पानी र भिटामिन मिश्रित पेयपदार्थ, चिकन बढी मन पराउँदारहेछन् । होटेलमा २४ घन्टा नै एकजना चिकित्सक उपलब्ध गराइएको छ । त्यहाँ अपरेसन थिएटर पनि बनाइएको छ । स्पामा आयुर्वेदिक मसाज तेलबाट मालिस पनि गरिने व्यवस्था पनि छ । सञ्चालक भन्छन्, भारतमा यो होटेलले घर पालुवा जनावरहरूप्रति प्रेमलाई प्रकट गर्छ । होटेलको स्विटमा ठूलो बेड राखिएको छ, जसमा महँगा ओछ्यानहरू राखिएका छन् । कुकुरका लागि टीभी जडान गरिएको छ भने होटेलको बालकोनीमा जानका लागि विशेष खालको झ्यालसमेत बनाइएको छ । यति मात्रै होइन, होटेलमा कुकुरका लागि स्विमिङ पुल पनि छ । सेन्ट बर्नार्ड्स, ल्याब्राडोर्स र लासा एप्सोज जस्ता ब्रिड्सका कुुकुरका लागि यो होटेल स्वर्गभन्दा कम छैन । होटेलका सीईओसमेत रहेका चावला भन्छन्, होटेलमा बनाइएको केनल्समा कुकुरलाई एक्लै घण्टौं राखिने व्यवस्था पनि छ । यहाँ कुकुरको दिनचर्या बिहान सात बजेबाट सुरु हुन्छ । नास्तापछि पार्टी ब्रेक दिइन्छ । त्यसपछि दुई घण्टा खेल्नका लागि छुट्याइएको छ । स्विमिङपछि कुकुरहरू क्याफेमा पनि आफ्नो समय बिताउँछन् । भारतीय सञ्चार माध्यमहरूका अनुसार त्यहाँ घरेलु कुकुरको संख्या सन् २००२ मा २० लाख रहेकोमा सन् २०१६ मा डेढ करोड पुगेको थियो । सन् २०२१ सम्ममा भारतमा घरपालुवा कुुकुरको संख्या २ करोड ६० लाख करोड पुग्न सक्ने नवभारत टाइम्सको अनलाइन संस्करणमा उल्लेख छ ।"
जिम्मी किराना पसलमा कामदार थिए,"काठमाडौं पैसा कमाउने अपार स्रोत हुँदाहुँदै पनि ५१ वर्षीय अमेरिकी इन्टरनेट उद्यमी जिम्मी वेल्स भाषणबाटै आम्दानी गर्छन् । अमेरिकाको अलाबामास्थित हन्ट्सभिल्लेमा जन्मेका उनी विकिपिडिया का सहसंस्थापक हुन् । कसैले पनि सजिलै सम्पादन गर्न सक्ने विशेषता भएको विकिपिडिया लोकप्रिय वेबसाइटमध्येको एक हो । १५ जनवरी २००१ मा उनले ल्यारी स्याङ्गरसँग मिलेर यो वेबसाइट सुरु गरेका थिए । यसको सुरुवात उनले अंग्रेजी वेबसाइटका रूपमा गरेका थिए । तर, हाल यसको सेवा सयौं भाषामा उपलब्ध छ । विकिपिडियामा पाठकले विभिन्न विषयमा लाखौं लेखजानकारीहरू पढन सक्छन् । लाखौंको पहुँचमा रहेको यो वेबसाइटमा विज्ञापन प्रकाशित गरी अर्बांै कमाउने हैसियत रहे पनि जिम्मीले विकिपिडियालाई च्यारेटी संस्थाका रूपमा सञ्चालन गर्दै आएका छन् । जिम्मीकी आमा एउटा सानो निजी लर्निङ हाउस चलाउँथिन् । त्यो पनि एउटै कोठामा । त्यहीँ उनले आफ्नो प्रारम्भिक शिक्षा हासिल गरेका थिए । सानैदेखि पढाइमा उनको धेरै रुचि थियो । आमाबुबाले उनको यो पढन्ते बानी थाहा पाएर पछि जिम्मीलाई र्याडल्फ स्कुलमा भर्ना गरि दिएका थिए । त्यहाँको पढाइ सकेर उनीे और्बन विश्वविद्यालयबाट बिजनेसमा स्नातक गरे । पछि युनिभर्सिटी अफ अलाबामाबाट स्नातकोत्तर गरे । त्यसपछि उनले शिकागोस्थित एउटा ट्रेडिङ फर्ममा नोकरी गरे । तीन वर्षको छँदा उनकी आमाले घरघरमा गई किताब बेच्नेसँग एउटा वल्र्ड बुक इन्साइक्लोपेडिया खरिद गरेर ल्याएकी थिइन् । हुर्केर बुझ्ने भएपछि उनले त्यो इन्साइक्लोपेडिया अत्यन्तै चासोका साथ पढेका थिए । त्यसपछि विकिपिडिया बनाउने मनस्थितमा पुगेको जिम्मीले बताए । उनले बनाएको वेबसाइटमा राखिएको जानकारीसँगै रकम उठाउन सकिने कयौं विज्ञापन समेत राख्न सकिने अवस्था छ । तर जिमीले आफ्नो वेबसाइटमा कहिल्यै पनि विज्ञापनलाई स्वीकार गरेनन् । उनी भन्छन्, म अभिव्यक्ति र विचार स्वतन्त्रताको प्रबल समर्थक हुँ । विकिपिडियाको सहयोगमा विश्वभरिका मानिसले आफूलाई चाहिने जानकारीसँगै एकअर्कामा जोडिन सकोस् भनेर यो वेबसाइट सञ्चालनमा ल्याएको हुँ । म सबैलाई जोड्न चाहन्छु । उनले निरन्तर जानकारी प्रवाहित गरिराख्नका लागि विज्ञापनहरूको संसारबाट वेबसाइटलाई टाढा राखेको समेत बताउँछन् । जिम्मी वेल्स आफ्नो व्यापारव्यवसाय र भाषणहरूबाट राम्रो आम्दानी गर्छन् । मैले धेरै पहिले एउटा फेरारी कार किनेको थिएँ, त्यो राम्रो अवस्थामा नभए पनि समयमा कहीं पुग्नका लागि त्यसैको प्रयोग गर्छु उनले एउटा अन्तर्वार्तामा भनेका थिए । सन् २००१ मा विकिपिडिया सञ्चालनमा ल्याएपछि उनी एकाएक चर्चित भएका हुन् ।अमेरिकामा जन्मे पनि उनी हाल लन्डनस्थित नटिङ हिल्समा पत्नी क्याट गार्भे र सन्तानहरूका साथ बस्छन् । अक्टोबरको अन्त्यतिर टेलिग्राफ अनलाइनलाई दिएको एक साक्षात्कारमा उनले भनेका थिए, मेरा आमाबुबा सधंै व्यावहारिक थिए । हामीसँग धेरै पैसा थिएन तर हामी निर्धन थिएनौ । हाम्रा आमाबुबा निश्चितै पनि काम गरेर रकम कमाउनुपर्छ भन्ने मान्यता राख्थे, अमेरिकी मध्यमवर्गीय परिवारको मान्यता पनि यही त हो नि । जिम्मीका बुबा एउटा ग्रसरी स्टोरका म्यानेजर थिए भने आमा स्कुलको शिक्षिका । मनग्ये आम्दानी नभएपछि आमाले कलेजको शिक्षा हासिल गरी फर्मासिस्ट बनेकी थिइन् । जिम्मीले भनेका छन्, मेरी आमा एउटी व्यावहारिक महिला थिइन् । उनी एउटा संगीत स्कुल पनि चलाउँथिन् र विभिन्न समयमा दिवा केन्द्रहरूसमेत खोलेकी थिइन् । संयोग नै भन्नुपर्ला मेरा आमाबुबाको आफ्नै फार्मेसी पनि थियो, त्यसैले उहाँ व्यापार केन्द्रित हुनुहुनथ्यो । जिम्मी १२१३ वर्षको छँदा पेपर ब्वाय थिए र एकजना क्लासिक अमेरिकीझैं काम गर्थे । उनले एउटा किराना पसलमा समेत काम गरेका थिए । जिमी मुख्य रूपमा डेबिट कार्ड र नगद नै उपयोग गर्छन् । भन्छन्, यस्तो गर्दा मलाई सुविधाजनक लाग्छ, म क्रेडिट कार्डको उपयोग गर्दिनँ, मलाई ऋण लिन मन पर्दैन ।करोडौंको सम्पति आर्जन गर्न सक्ने क्षमता भएका यी उद्यमीको अझैसम्म आफ्नो घर छैन । हाल उनी अत्यन्तै महँगो सहर लन्डनमा बस्छन् । जिम्मी भन्छन्, तर पनि मलाई खर्चको बिल तिर्न समस्या छैन । मेरा अन्य सानातिना लगानी पनि छन् । उनी आफ्नो अतित सम्भँदै भन्छन्, हो, कलेजको विद्यार्थी छँदा मैले क्रेडिट कार्ड प्रयोग गर्थें, तर खर्च नियन्त्रणभन्दा बाहिर पुग्दा मेरा लागि तनावपूर्ण हुने गथ्र्यो, त्यसपछि शान्त मनले सोचें अनि क्रेडिट कार्डको साटो नगदमै कारोबार गर्ने निस्ष्कर्ष मैले निकालें । उनले हालसम्म पनि स्टक मार्केटमा लगानी गरेको छैन । किनभने उनी व्यक्तिगत रूपममा पैसालाई महत्त्व कहिल्यै दिएका छैनन् । जिम्मी भन्छन्, म एकजना राम्रो उद्यमी बनेकोमा मलाई गर्व लाग्छ तर मेरो आम्दानीको स्रोत विकियासँग गरिएको सम्झौता अनुरूप पाउने रकम नै हो । मैले पाउने पैसाको बचत गर्छु । अनावश्यक रूपमा रकम खर्चिनबाट जोगिने गर्छु । मेरो खराब वित्तीय निर्णय भनेको मैले विकिपिडियालाई गैरनाफामूलक बनाउनु नै हो तर यो जोक्सजस्तो बनेको अवस्था छ । जे होस्, मेरो अवकाश जीवनका लागि कम्पनीले राम्ररी व्यवस्थापन गर्नेप्रति म ढुक्क छु । उनले आफ्नो अतितको एउटा घटना सधंै सम्झन चाहन्छन् । एक पटक के भए छ भने उनले एकजनालाई दुई हजार अमेरिकी डलर दिएर आफ्नो घरमा ग्यास लाइन जोड्न अनुरोध गरेका थिए तर त्यो ग्यास लाइन आजसम्म पनि उनको घरमा पुगेको छैन । जिम्मीले अन्तर्वार्तामा भनेका छन्, मसँग मित्रतापूर्वक व्यवहार गर्नेलाई रिकोग्नाइज गर्न म चुक्दिनँ तर कामचोरलाई सधंै म टाढा राख्न चाहन्छु ।जिम्मीका अनुसार विकिपिडिया एउटा च्यारिटी हो, व्यक्तिगत रूपमा सहयोग बापत प्राप्त रकमले नै यो चलिरहेको छ । उनी भन्छन्, अत्यन्तै थोरै रकम दान स्वरूप प्राप्त हुन्छ । औसतमा २० अमेरिकी डलरसम्म प्राप्त हुने गरेको छ । म विकिपिडियाबाट कुनै तलब या नाफा लिन्न । व्यक्तिगत रूपमा भाषणा दिएर पैसा कमाउँछु ।म विकियाको एउटा सेयरधनीचाहिँ हँु । एन्जेला बिसलीसँग मिलेर पूर्ण रूपमा अर्को संस्था पनि सञ्चालन गरिरहेको छु, त्यो संस्थाले विज्ञापन प्रकाशित गरेर पैसा कमाउँछ । कम्पनी नाफामा छ । विकिपिडियाका सहसंस्थापक जिम्मी वेल्सको कुल सम्पत्ति १० लाख अमेरिकी डलर रहेको दाबी द न्यूयोर्क टाइम्स ले गरेको छ । उनको आम्दानीको प्रमुख स्रोत नाफामूलक कम्पनी विकिपिडियाको सेयर नै हो । उक्त कम्पनीले विकीहोस्टिङ सेवा सञ्चालन गर्दै आएको छ । (एजेन्सीहरूको सहयोग)"
प्याजको भाउ दोब्बर,"भोजपुर (कास) प्याजको भाउ दोब्बर बढेपछि उपभोक्ता मारमा परेका छन् । सदरमुकामका तरकारी पसलहरूमा प्रतिकिलो ६० रुपैयाँमा बिक्री हुँदै आएको प्याज अचेल १ सय २० पुगेको छ । ३ हप्ता यता भाउ बढेको उपभोक्ता तथा व्यापारीहरू बताउँछन् । भाउ बढेपछि उपभोक्तालाई दैनिक खानपानमा प्याज धान्न मुस्किल भएको सदरमुकाममा डेरा बसेर भोजपुर बहुमुखीमा अध्ययनरत देवेन्द्र भुजेलले बताए । एक किलो प्याज किन्दै टन्न पैसा खर्चनुपर्छ, सागसब्जी, माछामासु पनि किन्नैपर्यो खर्च धान्न मुस्किल छ, उनले भने । श्रेष्ठजस्ता डेरा लिएर बसेका विद्यार्थी, शिक्षक, कर्मचारी, स्थानीय र होटल व्यवसायी प्याजको भाउ बढेर मर्कामा परेका छन् ।यसअघि हरेक साताको शनिबार लाग्ने हाटमा प्रतिकिलो ४० रुपैयाँसम्म प्याज बिक्री भएको थियो । त्यसपछि ६०, ७०, ८० हुँदै बढेको प्याजको मूल्य १ सय २० पुगेको म:म: पसलकी विमला आलेमगरले बताइन् । म:म: बनाउन प्याज नभई हुँदैन, अचेल महँगिएर पसल चलाउन गाह्रो भइसकेको छ, उनले भनिन् ।जिल्ला बाहिरबाट आयात गरिने प्याज उतै महँगो भएपछि भाउ बढाउन परेको शेर्पा स्टोरका पासाङ शेर्पाको भनाइ छ । उनका अनुसार धरानको कृषि बजारमा प्रतिकिलो १ सय ५ रुपैयाँ पर्छ । प्रतिकिलो ढुवानी १० रुपैयाँ लाग्छ । आफूले ५ रुपैयाँ नाफा राखेर बेच्ने गरेका छन् । भाउ बढेकाले किन्ने ग्राहक पनि पाउन छाडेका छन् ।"
वीरगन्ज नाकाबाट अधिकांश वस्तुको निकासी घट्यो,"पर्सामुलुकको मुख्य नाका वीरगन्जबाट नियमित रूपमा निकासी हुँदै आएका अधिकांश वस्तुको निकासी घटेको छ । चालु आर्थिक वर्षको प्रथम चौमासिकमा यी वस्तुको भारत तथा तेस्रो मुलुकतर्फको निकासी घटेको हो । यसले मुलुकको व्यापार घाटा झनै बढ्ने संकेत गर्छ । यस अवधिमा निकासी भएका मुख्य ५ वस्तुमा क्रमश: जुसजाम, स्पोर्ट्स जुत्ता, दन्तमञ्जन, रेसाको कपडा र जीवजन्तुका दाना छन् । परिमाणको आधारमा दानाबाहेक अन्य ४ वस्तुको निकासी घटेको वीरगन्ज भन्सार कार्यालयको तथ्यांकले देखाएको छ । समग्रमा यिनै वस्तुहरू यो नाकाबाट नियमित रूपमा निकासी हुने मुख्य वस्तु हुन् । गत आर्थिक वर्षको पहिलो चौमासिकमा यो नाका हुँदै ३६ करोड २० लाख रुपैयाँ बराबरको ५१ लाख ६८ हजार लिटर जुसजाम निकासी भएकोमा चालु आवको यस अवधिमा २२ करोड ७९ लाख रुपैयाँ बराबरको ३१ करोड ६२ लाख लिटर मात्र जुसजाम निकासी भएको छ । जुसजाम विशेषगरी डाबर नेपालको उत्पादन भारत निकासी हुने गर्दछ । गत आवको पहिलो चौमासिकमा १४ करोड ६० लाख रुपैयाँ बराबरको ५ लाख ७ हजार जोडी स्पोर्ट जुत्ता निकासी भएकोमा चालु आवको यस अवधिमा ११ करोड ८३ लाख रुपैयाँ बराबरको ४ लाख २ हजार जोडी यस्ता जुत्ता निकासी भएका छन् । नेपालको गोल्डस्टार ब्रान्डको स्पोर्ट्स जुत्ता भारत निकासी हुने गर्छ ।गत आवको पहिलो चौमासिकमा २ करोड ६५ लाख रुपैयाँ बराबरको ४ लाख ४८ हजार थान दन्तमञ्जन निकासी भएकोमा चालु आवको यस अवधिमा ११ करोड ६४ लाख रुपैयाँ बराबरको ३ लाख ९४ हजार थान दन्तमञ्जन निकासी भएको छ । दन्तमञ्जन पनि डाबर नेपालको उत्पादन मात्र भारत निकासी हुने गर्दछ । गत आवको चौमासिकमा ७ करोड ४४ लाख रुपैयाँ बराबरको ५५ लाख ७३ हजार मिटर रेसाको कपडा निकासी भएको थियो भने चालु आवको यस अवधिमा ४ करोड रुपैयाँ बराबरको २३ लाख मिटर रेसाको कपडा निकासी हुन सकेको छ । रेसाका कपडा सुतीबाहेकका पोलिस्टर मिश्रित कपडा हुन् । यसको निकासी पनि भारततर्फ मात्र हुने गरेको छ । गत आवको चौमासिकमा ३ करोड ७१ लाख रुपैयाँ बराबरको १ लाख ४३ हजार किलो जीव जन्तुको दाना निकासी भएकोमा चालु आवको यस अवधिमा ३ करोड ६४ लाख रुपैयाँ बराबरको १ लाख ६६ हजार किलो दाना निकासी भएको छ । विभिन्न दाना उद्योगले उत्पादन गरेका दाना यो नाकाबाट भारततर्फ निकासी हुँदै आएको छ । भन्सारका सूचना अधिकृत सन्तोष यादव यो नाकाबाट मुख्य वस्तुको निकासी घट्नुमा विशेष कारण नभई ती वस्तुको अन्तर्राष्ट्रिय माग र व्यापार नै कम भएर निकासी घटेको हुन सक्ने बताउँछन् । निकासीकर्ताले नाका परिवर्तन गरेको पनि होइन, यादव भन्छन्, समग्रमै निकासी व्यापार घटेर यसो भएको हुन सक्छ ।"
मध्यमोदीको आधा काम सम्पन्न,"पर्वत मोदीखोलामा निर्माणाधीन १५१ मेगावाटको मध्यमोदी जलविद्युत् आयोजनाको करिब ५० प्रतिशत काम सकिएको छ । चौधरी ग्रुपको लगानीमा निर्माणाधीन उक्त आयोजनाको टनेल, बाँध, पावरहाउसलगायत निर्माणको काम चलिरहेको छ । टनेलको काम ६० प्रतिशत सकिएको छ । समग्र प्राविधिक र भौतिक निर्माणतर्फको प्रगति ५० प्रतिशत हाराहारी पुगेको निर्माणपक्षले जनाएको छ ।२ अर्ब ८० करोड लागत रहेको आयोजनाले चालु महिनामै विद्युत् उत्पादन थाल्ने लक्ष्यसहित निर्माण थालेको थियो । निर्धारित समयमा उत्पादन थाल्न नसके पनि निर्माणमा तीव्रता दिइएको आयोजनाले जनाएको छ । सुरुमा विभिन्न व्यवधानले लक्ष्यअनुरूप काम अघि बढ्न सकेन, आयोजना प्रमुख सुदर्शन शेरचनले भने, अहिले भने काम धमाधम छ । यही अनुपातमा गए एक वर्षभित्र उत्पादन दिन सकिन्छ । उत्पादन समय लम्बिएसँगै आयोजनाको वित्तीय खर्च पनि बढ्ने उनले बताए ।२०७२ वैशाखको भूकम्प र लामो समयको नाकाबन्दी, चालु वर्ष परेका दुई निर्वाचनलगायतका कारण निर्माणमा ढिलाइले आयोजनाको उत्पादन लागत र समय केही बढ्ने देखिएको हो । शुक्रबारसम्म १७ सय ३० मिटर टनेल खनेर सकिएको नयाँपुलस्थित आयोजना कार्यालयले जनाएको छ । आयोजनाका कर्मचारी कृष्ण रिमालले भने, एक सातामा पावरहाउसको जगलगायतका संरचनाको काम सकिन्छ ।चौधरी ग्रुपसँग मिलेर आयोजनाको ५० प्रतिशत लगानी गर्ने प्रतिबद्धता जनाएको भारतीय कोस्टर कम्पनीले लगानीमा चासो नदेखाउँदा आयोजना सुरु हुन प्रारम्भिक चरणमै चार महिना ढिलो भएको थियो । अहिले द्रुत गतिमा काम देखिए पनि लागत र समय अपेक्षित रूपमा बढ्ने अनुमान आयोजना पक्षको छ । कन्स्ट्रक्सन निर्माणको जिम्मा लिएको हिमाल हाइड्रोले गत वर्षदेखि सबकन्ट्रयाक्टमा केही भागको काम फेवा कन्स्ट्रक्सनलाई जिम्मा लगाएको थियो । अहिले टनेल, बाँध र पावरहाउस निर्माणको काम धमाधम अघि बढिरहेको आयोजनाका इन्जिनियर सञ्जीव कार्कीले बताए । बाँध निर्माणकार्य र ट्रान्समिसन लाइन पनि छिटै सुरु गर्ने तयारी भइरहेको छ, उनले भने, प्राविधिकतर्फको काम कुनै समय पनि रोकिएको छैन । अब पनि रोकिन्न । उत्पादित विद्युत् देउपुरको केरुङमा जोड्ने गरी दुईवटा टावर निर्माणको प्राविधिकतर्फको काम अन्तिम चरणमा पुगेको उनले बताए । आयोजनासम्म सामान ढुवानी गर्न मोदीखोलामा पुल, आयोजनाको आफ्नै क्रसर उद्योग सञ्चालन भइसकेका छन् । बाँध र पावरहाउसको जिम्मा लिएको फेवा कन्स्ट्रक्सनले २० मेगावाटको तल्लो मोदीखोलाको काम अन्तिम चरणमा पुर्याएकाले त्यसपछि सबै जनशक्ति मध्यमोदीमा परिचालन गर्ने जनाएको छ । आयोजनाले कास्कीको वीरेठाँटी र पर्वतको मोदी१ भुकताङ्लेको सीमामा पर्ने सिमखेतमा बाँध निर्माण गर्नेछ । त्यहाँबाट मोदी२ देउपुरको बेतेनीसम्म २८ सय मिटरको सुरुङमार्फत ल्याएको पानी ७७ मिटर लामो टेलेरेसमार्फत मोदीखोलाको किनारबाट विद्युत् निकाल्ने योजना छ । यो आयोजना निर्माणपछि पर्वतको मोदी गाउँपालिकाका भुक, देउपुर, क्याङ, देउराली र बाजुङलगायतका करिब एक दर्जन गाउँ प्रत्यक्ष लाभान्वित हुनेछन् । प्रत्यक्ष प्रभावित क्षेत्रका बासिन्दालाई विद्युत् र रोजगारीमा समेत प्राथमिकता दिइएको आयोजना पक्षले जनाएको छ ।"
स्वतन्त्रबाट बाजी,"हुम्ला क, जुम्ला ख र डोल्पा क मा एमालेप्रदेशसभा सदस्यतर्फ हुम्ला क बाट एमाले उम्मेदवार दल रावल विजयी भएका छन् । एमाले जिल्ला अध्यक्षसमेत रहेका उनले ७ हजार १ सय ५८ मत ल्याए । निकटतम प्रतिद्वन्द्वी कांग्रेसका ठानबहादुर रोकायाले ४ हजार ८ सय ११ मत ल्याए । रावल २०७० सालको संविधानसभा सदस्य निर्वाचनमा निकटतम प्रतिद्वन्द्वी थिए । त्यस्तै, प्रदेशसभातर्फ जुम्ला ख बाट एमालेका पदम रोकाया १० हजार ४ सय ५८ मतसहित विजयी भए । निकटतम प्रतिद्वन्द्वी भीमनिधि हमालले ५ हजार २ सय ८० ल्याए । झन्डै दुई गुणा बढी मतले रोकाया विजयी भएका हुन् । नेमकिपाका गोर्ख बुढाले १ हजार ३ सय ३६ मत प्राप्त गरेका थिए । प्रदेशसभा ख मा १७ हजार ८ सय १९ मत खसेको थियो । वाम गठबन्धनबाट उम्मेदवार बनेका रोकाया गत संविधानसभा निर्वाचनमा समेत उम्मेदवार बनेका थिए । त्यसबेला उनी कांग्रेसका ललितजंग शाहीसँग पराजित भएका थिए । कनकासुन्दरी गाउँपालिकाका बासिन्दा रोकायाले ०४७ सालदेखि एमालेको सक्रिय राजनीति सुरु गरेका हुन् । उनी एमाले जिल्ला सचिवालय सदस्य र जिल्ला उपाध्यक्ष भइसकेका व्यक्ति हुन् । उनले २०४३ मा जनपक्षीय उम्मेदवार भएर निर्वाचनमा प्रतिस्पर्धा गरेका थिए । डोल्पा प्रदेश क बाट एमालेका नन्दसिंह बुढा विजयी भएका छन् । मुख्य निर्वाचन अधिकृत रमेशप्रसाद ज्ञवालीका अनुसार उनले ५ हजार ४ सय ९० मत पाएका छन् । निकटतम प्रतिद्वन्द्वी कांग्रेसका बेगमसिंह ठकुरीले १ हजार २ सय १३ मत मात्र पाए । प्रदेश क मा ६ हजार ७ सय ८८ मत खसेका थिए । तीमध्ये ८५ मत बदर भए ।"
मुगुमा बम विजयी,"मुगु (कास) एकमात्र निर्वाचन क्षेत्र रहेको मुगुबाट एमालेका गोपालबहादुर बम प्रतिनिधिसभा सदस्य चुनिएका छन् । उनी १३ हजार ३४ मतसहित विजयी भएको मुख्य निर्वाचन अधिकृत जवाहरप्रसाद सिंहले बताए । निकटतम प्रतिद्वन्द्वी कांग्रेसका हस्तबहादुर मल्लले ९ हजार ८ सय ६१ मत प्राप्त गरे । जिल्लामा प्रतिनिधिसभाका लागि २३ हजार ६ सय ४२ मत खसेको थियो । ६ सय ४८ मत बदर भएको मुख्य निर्वाचन अधिकृतको कार्यालयले जनाएको छ । वाम गठबन्धनका कारण बमलाई चुनाव जित्न सहज भएको मल्लले बताए । छायानाथ रारा नगरपालिका६ पिनाका ४८ वर्षीय बम ०४२ सालदेखि राजनीतिमा सक्रिय छन् । स्नातक उत्तीर्ण उनी २०४८ सालमा सुर्खेत क्याम्पसको स्ववियु सदस्य र ०६७ देखि २०७० सम्म एमालेको जिल्ला सचिव थिए । २०७२ सालमा पार्टीको राष्ट्रिय परिषद् सदस्य भएका बम ०७३ सालमा पर्यटन प्रवद्र्धन विभागका केन्द्रीय सदस्य थिए । २०४६ सालको जनआन्दोलनमा सुर्खेतमा ४ दिन गिरफ्तारीमा परेका उनले नेपाल मजदुर किसान पार्टीबाट राजनीति थालेका थिए । जनताले विश्वास गरी जिताएकाले जिल्लाको समृद्धि र विकासका लागि पहल गर्ने बमले बताए । उनले तिब्बतमुगु नाका खोल्ने, राराको विकासका लागि गुरुयोजना निर्माण गर्ने, जडीबुटी संरक्षण तथा प्रवद्र्धन गर्नेलगायत प्रतिबद्धता जनाएका छन् ।"
ब्यालेट संघर्ष पनि जितें,पूर्वकमान्डरको जितत्यसैगरी प्रदेशसभा क मा माओवादी केन्द्रका तेजबहादुर ओली विजयी भएका छन् । तत्कालीन माओवादी लडाकुका कमान्डरसमेत रहेका उनी सेना समायोजनसँगै पार्टी राजनीतिमा आएका हुन् । विद्यार्थी संगठनबाट राजनीति सुरु गरेका ओली २०५१ देखि २०५४ सम्म अखिलको जिल्ला अध्यक्ष बनेका थिए । सेना समायोजन गर्न बनेको विशेष समितिको सदस्यसमेत रहेका उनी २०७० देखि २०७४ को सुरुआतसम्म पार्टीका तर्फबाट साबिक रुकुमका इन्चार्ज थिए । हाल रुकुम पूर्वको पार्टी इन्चार्ज छन् । ओलीले कांग्रेसका दूतकुमार पुनलाई ३ हजार २ सय ८३ मत अन्तरले हराएका हुन् । ओलीले ५ हजार ४ सय २७ मत ल्याएका छन् । १३ हजार ९ सय ३ मतदाता रहेको प्रदेशसभा क मा ८ हजार ८ सय ६१ मत खसेका थिए । तीमध्ये ८ हजार ४ सय ८४ मात्रै सदर भएका छन् ।
कांग्रेसका तामाङ चुनिए,रसुवा (कास) जिल्लाको प्रदेशसभा क मा लोकतान्त्रिक गठबन्धनबाट नेपाली कांग्रेसका प्रभात तामाङ चुनिएका छन् । उनी ६ हजार ९ सय ७६ मत ल्याई विजयी भए । निकटतम प्रतिद्वन्द्वी नेकपा एमालेका कन्र्याल तामाङले ५ हजार १ सय ५२ मत पाए । उक्त क्षेत्रमा १२ हजार ८ सय १४ मत खसेकामा ४ सय ५० मत बदर भएका थिए । प्रभात कांग्रेस रसुवाका महासमिति सदस्य हुन् । वाम गठबन्धनका उम्मेदवार कन्र्याल एमाले जिल्ला अध्यक्ष हुन् । मतगणना जारी रहँदा जिल्लामा लोकतान्त्रिक गठबन्धनले अग्रता लिएको छ । पहिलो चरणमा निर्वाचन भएको यहाँ प्रतिनिधिसभा र प्रदेशसभा ख को मतगणना भइरहेको छ । प्रतिनिधिसभातर्फ १४ हजार ८ सय मत गणना हुँदासम्म कांग्रेस उम्मेदवार मोहन आचार्यले अग्रता लिइरहेका छन् । उनलाई वाम गठबन्धनबाट एमाले उम्मेदवार जनार्दन ढकालले पछ्याइरहेका छन् । प्रदेशसभा ख तर्फ लोकतान्त्रिकबाटै नयाँ शक्ति नेपालका उम्मेदवार प्रेम तामाङले अग्रता कायम राखेका छन् । माओवादी केन्द्रका इन्द्रप्रसाद गौतम निकटतम प्रतिस्पर्धी छन् । गणनास्थल साँघुरो भएकाले दुई स्थानमा मात्र मतगणना भइरहेको छ । शनिबार बिहान १० बजेसम्ममा प्रत्यक्षतर्फको सबै परिणाम आइसक्ने मुख्य निर्वाचन अधिकृत कार्यालयले जनाएको छ ।
वाम गठबन्धनको फराकिलो अग्रता,बैतडीमा पनि वामकै अग्रता बैतडीमा वाम गठबन्धनको अग्रता कायम छ । शुक्रबार बेलुका ७ बजेसम्मको परिणामअनुसार वाम गठबन्धनले लोकतान्त्रिक गठबन्धन भन्दा ४ हजार १ सय मतले अग्रता लिएको छ । मुख्य निर्वाचन अधिकृतको कार्यालयका अनुसार प्रतिनिधिसभामा एमालेका दामोदर भण्डारीले १३ हजार ५ सय ६८ मतसहित अग्रता लिएका छन् । भण्डारीलाई ९ हजार ४ सय ८ मतसहित कांग्रेसका नरबहादुर चन्दले सुरुवातदेखि पछ्याएका छन् । प्रदेशसभा क मा माओवादी केन्द्रका प्रेमप्रकाश भट्टले १३ हजार ५ सय १२ र कांग्रेसका हरिमोहन भण्डारीले ११ हजार ३ मत पाएका छन् । प्रदेशसभा ख मा एमालेका लीलाधर भट्टले १५ हजार ७ सय २१ मत पाएका छन् । राप्रपाका गणेश चन्दले ११ हजार ३४ मत ल्याएका छन् ।खसेको ७६ हजार ३ सय ४३ मतमध्ये हालसम्म प्रतिनिधिसभामा २५ हजार ८ सय ४५ मत गणना भएको छ । प्रदेशसभा क मा २८ हजार १ सय ६४ र प्रदेशसभा ख मा २८ हजार ४ सय १ मत गणना भएको मुख्य निर्वाचन अधिकृतको कार्यालयले जनाएको छ ।
एमालेमाओवादी केन्द्रकै पकड,"फराकिलो अन्तर पाँचथरमा प्रतिनिधिसभा सदस्यतर्फ वाम गठबन्धन उम्मेदवार फराकिलो अन्तरले अगाडि छन् । एमालेका वसन्तकुमार नेम्बाङले शुक्रबार साँझसम्म ३ हजार ८ सय ७२ मतको अन्तरले लोकतान्त्रिक गठबन्धनका कांग्रेस केन्द्रीय सदस्य भीष्मराज आङदेम्बेलाई पछि पारेका छन् । नेम्बाङले १५ हजार ७ सय ८७ मत ल्याउँदा आङदेम्बेले ११ हजार ९ सय १५ मतले पछ्याइरहेका छन् । जिल्लामा १ लाख २५ हजार २ सय १९ मतदाता रहेकामा ७७ हजार ८ सय ३ मत खसेका छन् । २५ घण्टामा १ सय ६५ वटा मतपेटिकामध्ये ७० वटाको ३२ हजार ३ सय ८९ (४१६२ प्रतिशत) मत गणना सकिएको छ । प्रतिनिधिसभाको परिणाम आएपछि मात्र प्रदेशसभाको गणना गर्ने सर्वदलीय सहमति छ । यसैबीच, ताप्लेजुङमा एमाले सचिव योगेश भट्टराई भारी मत अन्तरले अघि छन् । शुक्रबार साँझ २० हजार मत गन्न बाँकी रहँदा उनले प्रतिस्पर्धी कांग्रेसका उम्मेदवार केशवप्रसाद दाहाललाई ६ हजार ६ सय ४६ मतले उछिनेका छन् ।"
गणना जारी,प्यूठान (कास) जिल्लामा मतगणना जारी रहँदा प्रतिनिधिसभातर्फ वाम गठबन्धन उम्मेदवार राष्ट्रिय जनमोर्चाकी दुर्गा पौडेलले अग्रता लिइरहेकी छन् । उनलाई कांग्रेसका गोविन्दराज पोख्रेलले पछ्याइरहेका छन् । शुक्रबार साँझ साढे ७ बजेसम्म परिणामअनुसार पौडेलले ७ सय ३५ र पोखरेलले ५ सय ८५ मत प्राप्त गरेका छन् ।
वाम उम्मेदवार विजयी,बझाङबाजुरा (कास) बझाङमा प्रतिनिधि र प्रदेशसभाका दुवै सिटमा वाम गठबन्धन विजयी भएको छ । प्रतिनिधि सभामा एमालेका भैरबबहादुर सिंहले कांग्रेसका पृथ्वीबहादुर सिंहलाई ७ हजार ७ सय २ मतअन्तरले पछि पारे । भैरवले ३४ हजार ६ सय १२ मत प्राप्त गरे । यस्तै प्रदेश (क) मा एमालेका अर्जुन थापा १७ हजार ८ सय ६८ मत ल्याएर विजयी भएका छन् । उनका निकटतम प्रतिद्वन्द्वी चन्द्र जोशीले १३ हजार १ सय ९७ मत ल्याइन् । प्रदेश ख मा माओवादी केन्द्रकी देवकी मल्ल १६ हजार ७ सय ४३ मत ल्याएर विजयी भइन् । निकटतम प्रतिद्वन्द्वी नरेशबहादुर सिंहले १४ हजार २ सय ४२ मत प्राप्त गरे । बाजुरामा पनि प्रदेशसभा क र ख दुवै क्षेत्रमा वाम गठबन्धनका तर्फबाट एमाले उम्मेदवारहरू विजयी भएका छन् । क मा बलदेव रेग्मी र ख मा प्रकाश शाह विजयी भए । रेग्मीले ९ हजार ८४० मत प्राप्त गरेका छन् भने निकटतम प्रतिद्वन्द्वी जनकराज गिरीले ८ हजार ३ सय १ मत प्राप्त गरे । यस्तै प्रदेशसभा ख मा एमालेका शाह १८ हजार १ सय ८६ मत ल्याएर विजयी भए । निकटतम प्रतिद्वन्द्वी पदमबहादुर शाहीले १४ हजार ९ सय ७७ मत प्राप्त गरे ।प्रदेशसभामा बिजयी ३८ वर्षीय रेग्मी तत्कालीन एमाले बाजुराका उपसचिव ताराचन्द्र रेग्मीका भाइ हुन् । ताराचन्द्रलाई सशस्त्र द्वन्द्वका बेला माओवादी कार्यकर्ताले हत्या गरेका थिए । बलदेव एमालेका जिल्ला सचिवसमेत हुन् । यस्तै प्रकाश शाह एमालेका वैकल्पिक पोलिटब्युरो सदस्य हुन् ।
फेरि एएफसी कप नखेल्ने,"क्षतिपूर्ति नदिँदाको असरअसोज १८ मा थ्री स्टारलाई १ करोड ५० लाख क्षतिपूर्ति दिने र क्लबलाई तीन अन्तर्राष्ट्रिय प्रतियोगितामा सहभागी गराउने एन्फाले राष्ट्रिय खेलकुद परिषद्का सदस्यसचिव केशवकुमार विष्टको रोहवरमा सम्झौता गरेको थियो । सम्झौतामा मंसिर १० भित्र बढीमा तीन किस्तामा उक्त रकम दिने उल्लेख थियो तर एन्फाले हालसम्म थ्री स्टारलाई कुनै रकम दिएको छैन । यसले पनि एएफसी कपको सहभागितालाई असर गरेको थ्री स्टारका कार्यवाहक अध्यक्ष अरुणमान जोशीले बताए ।एएफसी कपमा सहभागी हुन तयारी चाहियो तर थिएन, जोशीले भने, गत वर्ष खेल्न नपाएकोमा हामीलाई क्षतिपूर्ति दिने कुरा खाली कागजी रूपमा मात्र भएको छ, व्यावहारिक छैन । त्यसैले पनि एएफसी कपमा असर गर्यो । हामीले चाहेर पनि खेलाडी अनुबन्ध गर्न सकिरहेका छैनौं ।तोकिएको समयसीमा नाघे पनि क्षतिपूर्ति नपाएपछि अब थ्री स्टारले के गर्छ त ? राष्ट्रिय लिग विजेता क्लब अध्यक्ष जोशीले भने, हाम्रोबाट केही रोकतोक छैन, निकासा निकाल्ने काम एन्फाबाट मात्र अड्कियो । प्रक्रिया पूरा गरेपछि दिनुपर्ने (क्षतिपूर्ति) हो तर दिएको छैन । फुटबल चलाउने वातावरण एन्फाले नै गर्नुपर्यो । हाम्रो इच्छा फुटबल नबिग्रियोस् भन्ने हो । फुटबलबाट पलायनको स्थिति नआओस् भन्ने हो । चाँडै बैठक बसेर अब के गर्ने भन्ने तय गर्ने छौं ।एएफसीका अध्यक्ष शेख सलमान असोजमा नेपाल भ्रमणमा आएका थिए । त्यसबेला एन्फा पदाधिकारीले थ्री स्टारलाई एएफसी कपमा सहभागी गराउन गरिएको अनुरोधलाई सलमानले सहजै स्वीकार गरेको एन्फाका प्रवक्ता सन्जीव मिश्रले बताए ।"
सद्भाव र कस्मिरा विजयी,काठमाडौं (कास) कतार ओपन गल्फ च्याम्पियनसिप २०१७ को पहिलो दिन सद्भाव आचार्यले जुनियरतर्फको उपाधि जितेका छन् । गोकर्ण गल्फ क्लबमा शुक्रबार १७ वर्षमुनिको प्रतियोगितामा उनले २१ अंक जोड्दा दोस्रो स्थानका मयंक दाहालले १३ अंक बनाए ।महिलाको उपाधि कस्मिरा शाहले जितिन् । उनले ३१ अंक जोड्दा दोस्रो स्थानकी आर्सिया बानुले २८ अंक जोडिन् । प्रतिमा शेर्पा २६ अंक जोड्दै तेस्रो भइन् । ७२ गल्फरले खेल्ने प्रतियोगिताको मुख्य इभेन्ट शनिबार हुनेछ ।
स्यान्टु र नविता शीर्षमा,"काठमाडौं (कास) इम्प्याक्ट ठमेल ओपन टेबलटेनिस प्रतियोगिताअन्तर्गत पुरुष सिंगलको शुक्रबार सम्पन्न सुपर लिगबाट राष्ट्रिय च्याम्पियन प्रहरीका स्यान्टु श्रेष्ठ, एपीएफका पुरुषोत्तम वज्राचार्य, एपीएफकै शिवसुन्दर गोथे र प्रहरीका दीप साउन क्रमश: शीर्ष चारस्थानमा रहेका छन् ।सुपर लिगमा १२ खेलाडीले प्रतिस्पर्धा गर्दा स्यान्टुले सबै प्रतिद्वन्द्वीलाई हराए । शुक्रबार उनले ५ खेलमा प्रतिस्पर्धा गरेका थिए । स्यान्टुले आर्मीका चन्दन शाहीलाई ३०, एपीएफका शिवसुन्दर गोथे, एपीएफकै अमरलाल मल्ल, प्रहरीका प्रदीप रोक्का र दीप साउनलाई समान ३१ को सेटमा हराएका थिए । पुरुषोत्तमले १० जित र १ मा हार, शिवले ९ जित र २ हार तथा दीपले ८ जित र ३ हार बेहोरेका थिए ।महिला सुपर लिगमा नौ खेलाडी प्रतिस्पर्धी रहे । राष्ट्रिय च्याम्पियन प्रहरी क्लबकी नविता श्रेष्ठ, आर्मी क्लबकी स्वेच्छा नेम्वाङ र दीक्षा तामाङ तथा प्रहरीकी एलिना महर्जन शीर्ष चार स्थानमा रहन सफल भए ।लैनचौरस्थित राष्ट्रिय टेबलटेनिस प्रशिक्षण केन्द्रमा नविताले नाताले आफ्नै नन्द पर्ने एलिना महर्जनलाई ३० को सोझो सेटमा हराएर शतप्रतिशत जित निकालिन् । ६ जित र २ हार पाएकी स्वेच्छाले आर्मीकी रविना महर्जनलाई ३० ले हराइन् । एपीएफकी सेलिशा खड्गीसँग भने स्वेच्छा ३१ ले हारिन् । तेस्रो भएकी आर्मीकी दीक्षा तामाङले ६ जित र २ हार सामना गरिन् । हेड टु हेड मा दीक्षा स्वेच्छासँग पछि परेकी हुन् । दीक्षाले प्रहरीकी सोनु थापामगरलाई ३१ सेटले हराइन् । चौथो स्थानकी एलिनाले ५ जित र ३ हार खेपिन् । शुक्रबार एलिनाले तीन खेल खेलिन् । त्यसमा प्रहरीकी यशस्वी अवालेलाई ३० ले हराएकी एलिनाले स्वेच्छासँग ३१ र भाउजु नवितासँग ३० को सेटमा पराजय भोगिन् ।दुवैतर्फ सुपर लिगमा पहिलो र दोस्रो स्थानमा रहेका खेलाडीबीच हुने प्रतिस्पर्धाबाट विजेता फाइनल पुग्नेछ । हार्नेले पुन: फाइनल पुग्ने मौका प्राप्त गर्नेछ । उसले फाइनल पुग्न तेस्रो र चौथो स्थानमा रहेका खेलाडीबीचको विजेतासँग फेरि प्रतिस्पर्धा गर्नेछ ।"
"रोनाल्डो चाहन्छन्, सात बालोन डीओर","बालोन डीओरका शीर्ष १०१ क्रिस्टियानो रोनाल्डो, रियल म्याड्रिड२ लियोनल मेसी, बार्सिलोना३ नेयमर, पेरिस सेन्ट जर्मेन४ जियानलुइजी बुफोन, युभेन्ट्स५ लुका मोड्रिच, रियल म्याड्रिड६ सर्जियो रामोस, रियल म्याड्रिड७ किलियन एमबाप्पे, पेरिस सेन्ट जर्मेन८ एनगोलो कान्टे, चेल्सी९ रोबर्ट लेवान्डोस्की, बायर्न म्युनिख१० ह्यारी केन, टोटेनहम हट्स्पर"
यू१६ को उपाधि जित्ने विश्वास,"नेपाली टोली : रीत गौतम कप्तान (काठमाडौँ), विशालविक्रम केसी उपकप्तान (नेपालगन्ज), तृतराज दास (कलैया), कुशल मल्ल (भैरहवा), रन्जन मगर (विराटनगर), सुवास (सुबोध) ऐर (धनगढी), अमितकुमार यादव (विराटनगर), सुनिल भण्डारी (नेपालगन्ज), नारायण जोशी (धनगढी), निखिलकुमार सिंह (कलैया), सूर्य तामाङ (काठमाडौँ), अजयकुमार लुनिया (भैरहवा), प्रतिश जीसी (काठमाडौँ), मेखबहादुर सेन (पोखरा) वैकल्पिक खेलाडी : विवेककुमार यादव (विराटनगर), रहमान अली मुसलमान (भैरहवा), बिशांक सुवेदी (काठमाडौँ), शेख इमरान (वीरगन्ज)"
सुवासको स्थानमा अनिल,"काठमाडौं (कास) चितवन टाइगर्सले टीभीएस एभरेस्ट प्रिमियर लिग (ईपीएल) क्रिकेटका लागि वैकल्पिक खेलाडीमा अनिल मण्डललाई टोलीमा समावेश गरेको छ । विकेटकिपर ब्याट्सम्यान सुवास खकुरेल चोटबाट उम्किन नसकेपछि चितवनले अर्का ओपनिङ ब्याट्सम्यानलाई लिएको हो ।चितवनले अक्सनमा सुवासमाथि १ लाखको भाउ लगाउँदै लिएको थियो । तर मोटरसाइकल दुर्घटनामा परेका सुवासको हात पूर्ण ठीक नभएपछि अनिललाई लिएको हो । अघिल्लो महिना भएको अक्सनमा अनिल बिक्री भएका थिएनन् । साथै चितवनले टयालेन्ट हन्टबाट छानिएका दुई खेलाडीलाई आफ्नो टिममा समावेश गरेको छ । ट्यालेन्ट हन्टबाट आकाश थापा र गौतम केसीलाई चितवनले लिएको हो । राष्ट्रिय टोलीमा रहेका दीपेन्द्रसिंह ऐरी, दिलीप नाथ र ललितसिंह भण्डारी चितवन टाइगर्सका खेलाडी हुन् ।"
उबेलाकी उजेली,"त्यो नै सही समयधेरै वर्ष बितिसक्यो । उजेली ओझेल पर्नु सामान्य लाग्छ । उनलाई अहिले कसले चिन्ने ? एचडीको जमानामा युट्युबमा अपलोड गरिएको उनको धमिलो भिडियो कसले हेरोस् ? सायद उजेली गलत समय वा भनौं अलि चाँडै पर्दामा आइन् । सोच्नुस् त, त्यो समय अहिले भइदिएको भए के हुन्थ्यो होला ? ब्रिन्दा कति भाइरल हुन्थिन् होला कत्रो सेलेब्रिटी बन्थिन् होला उनका फलोअर्स कति हुन्थे होलान् ? हुन त त्यो बेला पनि हिट भइन् तर अहिले भइदिएको भए कुरा बेग्लै हुन्थ्यो कि ? ब्रिन्दालाई यस्तो पटक्कै लाग्दैन । उनी त्यो चीजका लागि त्यही समय उत्तम ठान्छिन् । बाल विवाहविरुद्ध उजेलीले ठूलो तरंग ल्याइदियो, उनी भन्छिन्, त्यो समयमा त्यस्ता फिल्म आवश्यक थिए । अहिलेको परिवर्तन आउन पहिलेका तिनै चीजले थोरबहुत मद्दत गरेका हुन् । फिल्ममै उल्लिखित तथ्यांकअनुसार त्यो बेला नेपालका ४० प्रतिशत महिलाको १४ वर्षभन्दा कम उमेरमा विवाह हुन्थ्यो । अहिले १० प्रतिशतको विवाह १५ वर्षभन्दा कम उमेरमा हुने गरेको छ । चेतना स्तर अझै बढ्नुपर्ने आवश्यकता छँदै छ ।युनिसेफले आफ्नो लगानीमा बनाएको उक्त फिल्म जनचेतना फैलाउने उद्देश्यले देशैभरि पुर्यायो । अझै पनि कतिपय गैरसरकारी संस्थाले उजेली देखाएर बाल विवाहविरुद्ध जानकारी बाँड्ने गरेका छन् । यो विषयमा बग्रेल्ती फिल्म बने पनि उजेली जत्तिको सरल, सुन्दर र सफल फिल्म निर्माण हुन सकेको छैन । एनजीओआईएनजीओका लागि बनाइएका पछिल्ला फिल्म कलात्मक लाग्दैनन् । तिनमा नारा र सन्देश त हुन्छ, सिर्जनशीलता भेटिँदैन । ०००फिल्म क्षेत्रबाट पर रहे पनि ब्रिन्दाभित्रको कलाकारिता अझै टाठो छ । उनी कसले कसरी अभिनय गरेको छ, को कति पात्रमा डुबेको छ भन्ने झट्टै थाहा पाउँछिन् । दयाहाङ राई राम्रा कलाकार हुन्, अहिलेका सिनेमाबारे सोध्दा उनले फ्याट्टै भनिन्, उहाँको सबैथोक राम्रो छ । अभिनय गर्दा अभिनय गरेको जस्तो देखिँदैन । नाटक हो तर नाटकजस्तो लाग्दैन । कलाकारमा हुनुपर्ने चीज यही नै त हो ।आजकल एक्टिङको कोर्स लिइवरी काम थाल्ने जमाना भएकाले धेरैले राम्रो गर्ने गरेको उनले बताइन् । यस्तो सुबिस्ता भएका बेला पनि जे पायो त्यही गर्नुचाहिँ लाजमर्दो हुने उनको भनाइ छ । ब्रिन्दा काममा गुणस्तर खोज्छिन् । उनी फिल्मलाई मुख्य पेसा बनाउनु हुन्न भन्नेमा विश्वास राख्छिन् । यसो गर्दा गुणस्तरीय काम दिन नसकिने उनको बुझाइ छ । छानेर फिल्म खेल्दा जीविका धान्नै गाह्रो हुन्छ, उनी भन्छिन्, जथाभाबी गर्दा गुणस्तर खस्किन्छ । अरू केही पेसामा आबद्ध भइयो भने कलाकारितालाई विशुद्ध कलारिताकै रूपमा लिन सकिन्थ्यो कि ? सायद ।"
केमिस्ट्री,"त्यस दिन चाँडो बोरा भरिएपछि उनीहरू खुसीसाथ कवाडखानातिर फर्किरहेका थिए । बाटोमा किसनले थुप्रैपटक बम्पटमा लेखिएको सायरी फातिमालाई सुनायो ।सिमानामा प्रहरी र आन्दोलनकारीबीच ढुंगा हानाहान चलिरहेको थियो । किसनले साइकल रोक्यो । र, भीड छिचोल्दै बिस्तारै साइकल डोर्याएर अघि बढ्न खोज्यो । पछाडिबाट साइकल फातिमाले घँचेडिरहेकी थिई । सडक किनारामा ठूल्ठूला मालबाहक ट्रकका ताँती लागेका थिए । तिनै ट्रकहरूको छेको लाग्दै किसन साइकल डोर्याइरहेको थियो । ओए रोक् साइकल, नेपाली प्रहरीले किसनको साइकलमा च्याप्प समात्यो र भन्यो, के छ यो बोरामा निकाल् र देखा । ढुंगा छ कि, बम पो छ कि वा भालातरबारै पो ल्याएको छस् कि हाम्लाई हान्न केही दिनअघि आन्दोलनकारीले धारिला घरेलु हतियार प्रयोग गरेर एक जना प्रहरी मारिदिएका थिए । त्यसलगत्तै प्रहरीले गोली हानेर तीन जना आन्दोलनकारी मारिदिएको थियो । फातिमा डरले काम्न थाली । ऊ अलि पर गएर प्रहरीतर्फ हेर्न थाली । केही छैन हजुर । म त खाली सिसी पुराना कागज र फलामका टुक्रा खोजेर बाँच्ने मान्छे हजुर के हुनु र मसँग तपाईं सबै हेर्न सक्नुहुन्छ ।प्रहरीले किसनको साइकल लात्ताले हानेर पल्टाइदियो । बोरा खोल्न आदेश पनि दियो, बन्दुक तेस्याउँदै । किसनको जीउबाट पसिना बग्न थाल्यो । हे भगवान् किसनको मुखबाट अनायासै निस्कियो । उता फातिमा पनि अल्लाह पुकार्न थाली । कुन्नि कताबाट आएको ढुंगा प्रहरीको टाउकोमा लाग्यो त्यही बखत । प्रहरी त्यहीँ थुचुक्कै बस्यो । प्रहरीको टाउकोबाट रगत बगिरहेको थियो । फातिमा र किसनले मिलेर ढलेको साइकल उठाए र त्यहाँबाट सुइँकुच्चा ठोके । फातिमा साइकलको डन्डीमा बसेकी थिई । किसनले कहिल्यै नकुदाएको रफ्तारमा साइकल कुदायो । यस्तो लाग्थ्यो, पाउदानी किसनको गोडाले होइन कुनै मेसिनले घुमाइरहेको थियो । सीमापारिको दशा झन् के कम थियो र दुई जना भारतीय प्रहरीले साइकल रोक्दै सोध्न थाले । घर कहाँ ? जाने कहाँ ? तेरो साइकलमा राखेर ल्याएको यो केटी को हो ? तेरी स्वास्नी हो ? कि लवर ? अथवा नेपालबाट केटी बेच्न लग्दै छस् भारतको कुनै कोठीतिर ? अनेकथरीका प्रश्न किसनमाथि बर्सन थाल्यो । तिनले फातिमाले आफ्नो अनुहार छोप्न प्रयोग गरेकी मैलो सल हटाउन आदेश दिए अनुहार देखा भन्दै । सल हटाउँदा फातिमा निकै राम्ररी देखिई । केही मिनेट प्रहरीले फातिमाको अनुहार हेर्यो । छेउको अर्को प्रहरीले मुख मिठ्यायो र भन्यो, केमिस्ट्री चाहिँ खुब मिलेको छ तिमेरू दुईको । त्यो प्रहरीले फातिमाको नजिक गएर उसको हात समाउन खोज्यो, तर, फातिमा परतिर भागी । फातिमाले अघि सरेर यथार्थ बताई । तर, तिनले पटक्कै पत्याएनन् । साइकलमा लठ्ठीले हान्दै एउटा प्रहरीले भन्यो, साँचो कुरा के हो बता, नत्र तेरो साइकल जफत हुन्छ । तिमेरू दुवै जनालाई जेलको हावा खुवाउँछु । आन्दोलनकारीले दु:ख दिइरहेको बेला साइकलमा केके राखेर ल्याउँछ केके फातिमा अलि बढी नै डराउन थाली । उसले किसनलाई कानमा भनी, तेरो खल्तीमा जति पैसा छ सबै यसलाई दे किसन ।किसनले त्यसै गर्यो । अलिकति कुनातिर लाग्दै प्रहरी हातमा थुक लगाएर पैसा गन्न थाल्यो । थुक्क साला जाबो ५० रुपैयाँ, त्यो पनि चानचुन पैसा । सयपचासको नोट दिन सक्दैनस् तँ गरिबमारा, नमकहराम ? प्रहरी कड्क्यो ।हामी गरिब मान्छे हजुर । फातिमा र किसनले एकै स्वरमा याचना गर्दै भने । अर्को प्रहरीले साइकलमा लठ्ठीले ठोक्दै जाने इसारा गर्यो । किसनले लामो सुस्केरा हाल्दै केहीबेर साइकल डोर्याइरह्यो, पछिल्तिरबाट फातिमाले ठेलिरही । कवाडी सामान किन्ने ठेकेदारको अड्डामा पुग्दा साँझ पर्न लागिसकेको थियो । किसनले सामान बोराबाट खन्यायो र पाएको पैसा फातिमालाई राख्न दियो । कुनै दिन म पनि कवाडी ठेकेदार बन्नेछु बुझिस् फातिमा । किसनले भन्यो । फातिमा मुस्कुराई मात्रै । साइकल रित्तो थियो । तर पनि किसन त्यसलाई डोर्याइरहेको थियो । फातिमा क्यारिजमा बसेकी थिई । साँझको सडक, निकै व्यस्त थियो । तर, त्यहाँ कुनै आन्दोलन थिएन । प्रहरीले चेकजाँच गर्ने सम्भावना पनि थिएन । दुवै जना निर्धक्क थिए । फातिमाको घर त्यहाँबाट दुई किलोमिटरजति टाढा थियो । यो सडकसँग मेरो ठूलो दुश्मनी छ बुझिस् फातिमा भारतदेखि नेपालसम्मै लमतन्न फैलिएको सडकलाई परसम्म चोर औँलाले देखाउँदै किसनले भन्यो । यही सडकले निर्दोष मेरा बाबुलाई हत्यारा बनाइदियो । मेरा बाबुलाई प्रहरीले १० वर्ष जेल सजाय तोकिदिएपछि मेरी माई अर्कैसँग हिँडिन् । म एक्लो भएँ । मेरो पढाइ छुट्यो । त्यसबेला म ८ कक्षामा पढ्दै थिएँ । मलाई पढाएर ठूलो मान्छे बनाउँछु भन्थे मेरा बाबु । मेरो पढाइ पनि राम्रै थियो । किसन फातिमातिर हेर्दा पनि नहेरी एकोहोरो बोलिरहेको थियो ।तेरो बाबु किन जेल परेको किसन ? फातिमाले जिज्ञासु नजरले किसनतिर हेर्दै सोधी ।मेरा बाबु एक जना ठूलो साहुको कार चलाउँथे । तर, त्यस दिन साहु आफैंले गाडी चलाएको थियो । यही सडकको कुनै भागमा एउटा बच्चा कुदिरहेको गाडीमा आएर ठोक्किएछ । बच्चा सडकमै मरेछ । साहुले मेरा बाबुलाई अनेक लोभ देखाएर कार आफूले चलाएको भन्न लगाएछ । सोझा मेरा बाबुले सजिलै साहुको प्रस्ताव स्विकारेछन् र प्रहरीसामु त्यस्तै बयान दिएछन् । साहुले बच्चा किचेको जिम्मा लिएबापत मेरा बाबुलाई धेरैथोक दिने कबुल गरेको थियो । मलाई राम्ररी पढाइदिने, मेरो परिवारको पूरै रेखदेख गरिदिने अनि मेरा बाबु जेलबाट छुटेर आएपछि १० लाख रुपैयाँ दिने । तर, मेरा बाबु जेल गएको भोलिपल्टैदेखि बेपत्ता भयो साहु । मेरी माईले थुप्रैपटक उसलाई भेट्ने प्रयास गरिन् तर उसले कहिल्यै भेट दिएन । त्यसको केही महिनापछि उनी अर्कै पुरुषसँग हिँडिन्, मलाई एक्लै छाडेर । हाम्रो आफ्नो घर थिएन, जमिन त झन् हुने कुरै भएन । भाडाको कोठामा बस्थ्यौँ । आमा हिँडेको पर्सिपल्ट मलाई घरवालाले निकालिदियो । त्यसपछि त म पूरै सडकछाप भइगएँ फातिमा । बाँच्नका लागि यही खाली सिसी, पुराना कागज र फलामका टुक्रा खोज्नु र कवाडीखाना पुर्याउनु मेरा लागि सबैभन्दा सजिलो काम थियो । म यही सजिलो काम गरेर बाँचिरहेको छु । यही कारण यो सडकसँग मेरो दुश्मनी छ फातिमा । अहिले तेरो बाबु कहाँ छन् त किसन ? फातिमाले सोधी ।मलाई थाहा छैन । उनी जेल पर्दा म १४ वर्षजतिको थिएँ । अब त उनी जेल परेको पनि ७ वर्ष हुन लाग्यो । उनी जेलमै छन् कि छुटिसके केही थाहा छैन । यतैकतै बाटोमा भेटेँ भने पनि उनलाई म चिन्छु कि चिन्दिनँ भन्न सक्दिनँ । उनैले पनि मलाई चिन्ने हुन् कि होइनन् तेरो र मेरो भेट कहाँ, कसरी र कहिले भयो थाहा छ तँलाई किसन ? फातिमाले चञ्चलताका साथ विषयान्तर गर्ने मनसायमा सोधी ।मलाई राम्ररी नै थाहा छ फातिमा तँलाई भेट्दाका घटना र दिन पनि । आज ठीक सय दिन भएको छ तेरो र मेरो भेट भएको । त्यही दिनदेखि वीरगन्जरक्सौल सीमामा आन्दोलन सुरु भएको थियो । म त्यस दिन सामान लिएर रक्सौलतिर जाँदै थिएँ, आन्दोलनकारीले मेरो साइकलको दुईवटै पांग्राका हावा फुस्काइदिए । म सकीनसकी साइकल डोर्याउँदै थिएँ, तैँले आफूले बोरामा जम्मा पारेको खाली सिसी, पुराना कागज र फलामका टुक्रा मेरो साइकलमाथि राखिदिइस् । सुरुमा त मलाई साह्रै रिस उठेको थियो । तर, मेरो रिस मिनेट पनि टिक्न पाएन । तैँले साइकल घँचेड्न थालिस् । मलाई साइकल अघि बढाउन पहिलाको भन्दा पनि सजिलो भयो । त्यस दिन तैँले र मैले सँगै समोसा खाएको पनि बिर्सेको छैन । हामी समोसा खाएकै ठाउँबाट छुट्टिएका थियौँ । मैले त तँलाई सहदेवा टोलसम्मै पुर्याइदिन्छु भनेको थिएँ, तर तैँले बाबुको डर लाग्छ भनेकी थिइस् । तेरो घरसम्म जाने अवसर पाउन मलाई झन्डै महिना दिन लागेको थियो ।किसन घर आयो । फातिमाले किसनको हातमा बेस्सरी समाउँदै भनी । तिनलाई सहदेवा टोल पुगेको पत्तै थिएन । फातिमाको छाप्रोमा बत्ती बलेको थियो । सधैँ अँध्यारो हुने छाप्रोमा आज अचानक कसरी बत्ती बल्यो फातिमा छक्क परी । ऊ भित्र गई । किसन बाहिरपट्टि साइकल समातेर बसिरह्यो । भित्र उसको बाबु पनि थिएन । तर, बत्ती भने बलिरहेको थियो । फातिमाले छाप्रोको वरपर सबै हेरी तर कोही पनि त्यहाँ थिएन । नजिकका छाप्राहरू अँध्यारै थिए सदाझैँ । फातिमाको छाप्रोमा मात्र बत्ती कसरी बल्यो ? यो साँँच्चै नै अनौठो घटना थियो । बस्तीमा सरकारी बिजुली पुगेको थिएन वा सरकारले तिनलाई बत्ती दिनुपर्छ भन्ने सोचेको थिएन । फातिमाले किसनलाई भित्र डाकी । उसले साइकलमा ताल्चा मार्यो र भित्र पस्यो । किसन आज निकै भावुक थियो । बुझिस् फातिमा मैले हिजो राति सपना देखेको सपनामा मैले धेरै पैसा कमाएको थिएँ । तँसँग बिहा गरेर सुखी जीवन बिताउन थालेको थिएँ । किसनले थप भावुक हुँदै भन्यो । उसको भावुकता थप बढ्दै थियो । उसले भन्यो, तँ फातिमा म किसन, हाम्रो पहिलो सन्तानको नाम फातिसन राख्ने है ।फातिमाले किसनको टाउको मुसारिदिई । ऊ फातिमाको काखमा सुतिरहेको थियो । किसनलाई अर्कै पुरुषसँग गएको भए पनि आफ्नी माईको याद आयो । माईले गरेको जस्तै स्नेह फातिमाले गरेको महसुुस भयो उसलाई । सोच्यो, प्रेमका मामिलामा आमा र प्रेमिकामा खासै फरक नहुने रहेछ ।छाप्रोमा बलिरहेको बत्ती आफैं निभ्यो । रहस्यमय ढंगमा बलेको बत्ती थप रहस्यमै निभ्यो । तर, त्यो खपरैल छाप्रोमा बत्तीले भन्दा पनि बढी उज्यालो फातिमा र किसनको प्रेमले उत्पन्न गरिरहेको थियो ।"
देशको आवाज,पीडाको पहाडबाट ओर्लिएर देशले मलाई भन्यो निर्माणको यात्रामा निस्कन्छु म अबएक कदमदुई कदमतिन कदमतिमीसँगैदुर्गमताका उकाली ओराली गर्नेछु घस्रिहिडने झुसिल्किराहरुचन्द्रमामा क्रिकेट खेल्न हिँडिसकेम भने डन्डीबियो खेल्ने रहरलाईखुम्च्याएर कति बस्नु ? बस्नेलाई समयले पनि पाखा लाउँछ भन्थे नभन्दै म त्यस्तै भएको छु तर चुपचाप बस्नुको अर्थ आमामाथिको हातपात सहनु हैन जंगलको कानुन मन पराउँनु हैनबन्दुकले लाउने काउकुती सहनु हैनबरूगोरेटोको स्पर्शबतासको कानेखुसी अनिकाँडाको मर्माहत पीडामाजीवनको गहिरो अर्थ खोज्नु छ ।मृत्युका धूलो टकटक्याउँदै सचेत नागरिकझैं लाहुरेफूललाई करेसाबारीमा सार्नु छ करेसाबारीभन्दा पर आँखाको खोंचैखोंचबग्ने खोला हुन् याबिहानी ब्युँझाउने घडी चराया हुन् एकान्त पनिएक्लो नहुने द्यौरालीलाई मैले सम्झेको छु अझै बिर्सिएकै छैन आमाले बनाएको गुन्द्रुकको अचार एैंसेलुको बोटमा अल्झिएकोमेरो प्रेमको चङ्गाअनि मलाई असाध्यै माया गर्नेतीतेपातीजस्ता गाउँले अनुहारहरु जसलाई समेटेरगाउनु छ निर्माणको गीतआऊ भूकम्पमा पुरिएका मेरा सारङ्गीका धुनहरु आऊआऊ मेरा गौंथलीसँगै हराएका संगीतहरु आऊमेरा सपनाहरु मेरै परेलीको सिँढी उक्लिएर आऊबरू यतै कतै भत्किएको मनटालटुल गरौंलाबाँसको खुट्टा टेकेर भए पनि हिंँडौंलाहिँड्नेका लागि बाटो बाङ्गो भए पनिगन्तव्य कहाँ बाङ्गो हुन्छ र ?
साम्यवादको मोहपास,"बितेको महिना साम्यवाद, समाजवाद, अधिनायकवाद, वाम गठबन्धनले धेरै चर्चा पाए । रूसी क्रान्ति यही अवधिमा सयौं वर्षमा पुग्यो । राजधानीबाट चुनावको अघिल्तिर फलाना उम्मेदवारलाई हराऊँ भन्ने आशयको कथित वाम बुद्धिजीवीहरूको वक्तव्य आयो । पोखराबाट झन्डै दुई दर्जन प्राध्यापकले यो चुनाव समग्र वाम आन्दोलनकै लागि जीवनमरणको सवाल हो त्यसैले वाम गठबन्धनलाई जिताउनुपर्छ भन्ने किसिमको विज्ञप्ति निकाले । ती बुद्धिजीवीहरूको दुई विज्ञप्तिमा साम्यवाद वा समाजवादको सम्यक् विश्लेषणपश्चात् नेपाली समाजले समाउनुपर्ने अबको बाटो वाम मार्ग नै हो भन्ने निष्कर्ष निकालिएको थिएन । दुवै विज्ञप्तिको उद्देश्य दलविशेष र उम्मेदवार विशेषलाई चुनावमा जिताउनुपर्छ भन्ने थियो । चुनावपछि सत्तारोहण गर्ने दलविशेषबाट लाभको अपेक्षा गरिएको ती विज्ञप्तिहरूमा छर्लंगै देखिन्थ्यो । बोल्सेभिक क्रान्ति सय वर्ष पुग्दा यहाँ सञ्चालित गोष्ठीहरू समाचार बनेनन् । सोही सन्दर्भमा नेपाली मिडियामा आएको लेखविचारहरूमा पनि पुँजीवादलाई गाली मात्र गरिएको भेटियो । पुँजीवाद गलत भएकाले समाजवाद सही हो भन्ने तर्क गरिएको पाइयो । पुँजीवादलाई नराम्रो देखाएर समाजवादलाई सही ठहर्याउन खोजिएको देखियो । लेखहरूमा पुँजीवादविरोधी तर्कहरू पनि निकै फितला थिए । पुँजीवाद किन गलत हो भन्ने विषयमा लेखहरू प्रवेश गरेकै थिएनन् । पुँजीवादमा श्रमिक वर्गको शोषण हुन्छ, यसले असमानता बढाउँछ, उपभोगवादी संस्कृतिलाई प्रोत्साहित गर्छ, प्राकृतिक स्रोतको दोहन गर्छ, बजार व्यवस्था विकृत हो, अनैतिक हो भन्ने थेगोहरू दोहोर्याइएका थिए । समग्रमा ती लेखहरू पुँजीवादविरोधी रोमाञ्चका उपज थिए । चुनावअघिका दुई विज्ञप्ति र बोल्सेभिक क्रान्ति सय वर्ष पुग्दाको वैचारिक मन्थनहरूबाट हाम्रो समाजमा कम्युनिस्ट पक्षधर दुई किसिमको समूह सक्रिय रहेको देखिन्छ । नितान्त व्यक्तिगत लाभका लागि सामूहिकतावादी दर्शन (साम्यवाद वा समाजवाद) प्रति ओठेभक्ति प्रदर्शन गर्ने पहिलो समूह हो । पुँजीवादविरोधी रोमाञ्चको सिकार बनेको दोस्रो समूह । यी दुवै प्रवृत्ति हाम्रा लागि घातक हुन् । एउटा जानाजान सामूहिकतावादी दर्शनको मोहपासमा अल्झेको नाटक गरिरहेको छ, दोस्रो अञ्जानमा । पहिलो समूहमा पर्नेहरू यो लेखको चासोका पात्र होइनन् । कम्युनिस्टहरूले उन्नत समाज निर्माणको सबैभन्दा भव्य, आकर्षक र रोमाञ्चक प्रस्ताव पेस गरेका छन् । साम्यवादी अवधारणा आधुनिक समयमा मानवीय खुसी सुनिश्चित गर्ने सम्भवत: सबैभन्दा प्रिय प्रेस्क्रिप्सन हो । ती द्रष्टाहरूले मानव मात्रलाई मुक्त गर्ने, एकत्रित गर्ने सूत्र दिएकोमा शंका गर्ने यो संसारमा थोरै मान्छे छन् ।तर, जब त्यो प्रस्ताव कार्यान्वयनमा जान्छ विसंगति देखा पर्न थाल्छन्, धेरै कुराहरू छुटेका भेटिन्छन् । त्यसले चेलाहरूलाई दु:खी बनाउँछ, शुभचिन्तकहरूलाई निराश । अनि कल्याङमल्याङ सुरु हुन्छ, अवधारणा सही हो तर फलानाले बिगार्यो, समय ठीक भएन, स्थान उपयुक्त थिएन । अवधारणा असफल हुनुका कारणहरूमा अझ परिवेश, सामाजिक संरचना, संस्कृति, कार्यान्वयनको क्रमिकतालगायतका धेरै कुरा थपिन्छन् । साम्यवादी असफलतालाई स्वीकार गर्न नचाहनेहरूको सबैभन्दा बलियो बहानालाई सटीक रूपमा माक्र्स सही हुन माक्र्सवादीहरू गलत भन्ने वाक्यांशमा अभिव्यक्त गर्न सकिन्छ । साम्यवादको स्थायी शत्रुका रूपमा पुँजीवादी साम्राज्यवादी अमेरिका, बेलायत, विश्व बैंक र मुद्रा कोष त कहिल्यै छुट्दैनन् । पूर्णकालीन राजनीतिक कर्ममा लागेका नेता तथा कार्यकर्तालाई साम्यवाद भ्रम हो भन्ने स्विकार्न कठिन मात्रै होइन असम्भवजस्तै छ । साम्यवादीलाई मात्रै होइन जोसुकैका लागि यस खालको वैचारिक मोहपासबाट मुक्त हुन गाह्रै पर्छ । जीवनको सबैभन्दा ऊर्जाशील, व्यक्तिगत स्वार्थहीन, इमानदार, उत्साही, जिज्ञासु बालापनदेखि अगाँल्दै आएको विचार, अभ्यास कसरी भ्रम हुन सक्छ ?मान्छेलाई धेरै खालका भ्रम हुन्छन् । वैचारिक भ्रममा जोकोही पर्न सक्छ । साम्यवाद भ्रम नै हो भने पनि म त्यसलाई किन अस्वीकार गर्ने ? भन्ने उनीहरूलाई लाग्न सक्छ । भ्रम नै सही साम्यवाद मेरा लागि प्रिय छ । त्यो मेरो हो मैले बिनासर्त स्वीकार गरेको । आफ्नै ठानेको । मैले आत्मा बनाएको । मेरो आत्माबिना म कसरी जीवन्त हुन सक्छु ? साम्यवादबाहेक सबै घृणायोग्य हुन भन्दैसुन्दै आएको । साम्यवादलाई त्याग गरिसकेपछि म केको सहारामा उभिने ? तीनै घृणित बजार विचार, अभ्यास र संस्कृतिलाई पछ्याउने ? त्यो त जीवन होइन मृत्यु हो कुनै विचार वा गतिविधिमा प्रवृत्त भइसकेपछि त्यसलाई दुत्कार्न कठिन हुन्छ । आफू र आफ्नाहरूले निर्माण गरेको त्यत्रो संगठन । संगठनभित्रका साथीभाइ, अग्रज, अनुजहरू, सहकर्मी, प्रतिस्पर्धीहरूसँग बिताएका सुखदु:खका क्षण सजिलै कसरी बिर्सन सकिन्छ ? साम्यवादी सपनाप्रतिको समर्पण कसरी झूट हुन सक्छ ? दु:खी गरिबको अर्थपूर्ण जीवन रक्षार्थ आफ्नै ज्यानको बाजी लगाएको, अर्काथरी मान्छेकै ज्यान लिन तयार भएको उद्यम कसरी गलत हुन सक्छ ? साम्यवादी ज्ञानसागर एकाएक कसरी सुकेर जान सक्छ ? पत्याउनै नसकिने कुरा यो खालको मानसिक तनाब जहिल्यै रहन्छ । थोरैले मात्र जीवनकालको मध्यमा वा उत्तराद्र्धमा आएपछि नयाँ शिराबाट सोच्न वा काम गर्न थाल्छन् । सामान्यजनले त बालापनदेखिकै कुरालाई परिमार्जित विकसित गर्दै लैजाने हो । हाम्रो पुस्ता बाह्य संसारमा खुलेदेखि नै साम्यवादी शिक्षामा प्रशिक्षित छ । साम्यवाद वा त्योभन्दा केही नरम समाजवादभन्दा हामीले अर्को विचार छ भन्ने सुनेकै छैनौं । सुनेकै भए पनि त्यो त्याज्य हो, घृणायोग्य हो, विकृत हो, अमानवीय हो, बजारु हो, क्षणिकको हो भन्ने सुन्दै आएका छौं । आफैंले साम्यवादसँग प्रतिस्पर्धी विचारको प्रत्यक्ष अध्ययन विवेचना गरेका छैनौं । कसैले साम्यवाद कामकाजी हो बाँकी सब बेकार हुन् भनेकै भरमा पत्याउँदै आएका छौं । कसैले हामीलाई साम्यवाद गुलियो हुन्छ पुँजीवाद अमिलो भनेकै कुरालाई पत्याएका छौं । आफैंले चाख्ने कष्ट गरेका छैनौं । संसारमा धेरै किसिम, आकार, रंगका साम्यवादीहरू आएगए, केही अझै छन् । साम्यवाद एक स्तुत्य अवधारणा हो त्यसको सबैभन्दा सच्चा भक्त हामी हौं भन्ने निरन्तर प्रयास गरिएको छ । यो प्रजातिका भक्तहरू लोपोन्मुख छन् । सोभियत क्रान्तिको सय वर्ष पुग्दा यही दृश्य देखा पर्यो । सोभियत शक्ति उत्कर्षमा पुगेका बेला संसारको ४० प्रतिशत भूभागले उसलाई पछ्याउँथ्यो । बोल्सेभिक क्रान्तिको वर्षगाँठ एउटा उल्लासमय उत्सव हुन्थ्यो । आज त्यही महान् क्रान्ति सय वर्ष पुग्दा हर्ष मनाउने कि विस्मात भन्ने प्रश्न खडा भएको छ । भक्तहरूमाझ एउटा प्रचलित थेगो छ साम्यवाद असफल हुनै सक्दैन । यो ओझेलमा परेको मात्रै हो पुँजीवादी चटकले मान्छेलाई लोभ्याएकाले । त्यो चटक समाप्त हुन्छ अनि मान्छे यतैतिर फर्केर आउँछन् भन्ने आशाको दियो बालेर बसेका छन् उनीहरू । खासमा उनीहरू साम्यवादी प्रभाव साँघुरिएको, समाप्त हुन लागेको स्विकारै गर्दैनन् । कथंकदाचित स्वीकार गरिहाले भने त्यसको दोष पुँजीवादलाई दिन्छन् । साम्यवादी विचार व्यवस्था खोटरहित हो । यो पुँजीवादजस्तो आन्तरिक कारणले नष्ट हुन सक्दैन भन्ने दाबी गरिरहन्छन् । धरातलीय यथार्थ भने विपरीत छ । साम्यवाद शनैशनै लुप्त हुँदै गइरहेको छ, खिइरहेको छ, क्षय हुँदै गएको छ । उनीहरूलाई लाग्छ, पुँजीवादमा जस्तो अन्तरविरोध कम्तीमा पनि सैद्धान्तिक तहमा साम्यवादमा छैन । यो त विज्ञान हो । दुई र दुई जोड्दा चार हुन्छ । एक मात्रा अक्सिजन र दुई मात्रा हाइड्रोजन मिलाएपछि पानी बन्छ भनेजस्तै हो । आन्तरिक कारणले साम्यवाद समाप्त हुनै सक्दैन भन्ने ढिपी गरिंदै आएको छ । माक्र्सले बोलेको ब्रह्म वाक्य हो । क्यापिटल का चारवटै भाग र कम्युनिस्ट मेनिफेस्टो मा लेखिएका प्रत्येक शब्द आफैंमा प्रमाण हुन्, थप प्रमाण आवश्यक छैन । जसले यी कम्युनिस्ट वेदहरू माथि शंका गर्छ, आलोचना गर्छ त्यो गरिबमारा हो, सामन्त हो, पुँजीवादीसाम्राज्यवादीको दलाल हो । नतिजा के देखिएको छ भने साम्यवादी व्यवस्थालाई बाहिरबाट हानेर ध्वस्त पारिएको छैन । आन्तरिक कारणले यो समाप्त हुने होइन । सामन्तवादी साम्राज्यलाई समाप्त पार्नुपर्छ, पुँजीवादी किल्ला भत्काउनुपर्छ भने जसरी कोही पनि साम्यवादी सत्ताको पछि लागेको छैन । बरु साम्यवादी क्रान्ति निर्यातको कुरा गरिएको थियो । चे ग्वेभारा क्रान्ति निर्यातकै लागि अमेरिका, युरोप, अफ्रिका, एसिया महादेश चहारेका थिए । तापनि साम्यवादी धरातल खुम्चिएको छ । साम्यवादी शक्ति यति कमजोर किन भयो ? खोजी गरिएको छैन । साम्यवादी व्यवस्थाको जग मानिने माक्र्सको श्रमको बचत मूल्यसम्बन्धी सिद्धान्त र समाज विकास क्रमको सिद्धान्तमा ठूला समस्या छन् भन्ने हामी मान्दैनौं । माक्र्सको समयमा जस्तो उत्पादनका साधन श्रम, पुँजी र भूमिमा सीमित छैनन् । उत्पादन पनि भौतिक पदार्थमा सीमित छैन । श्रम, पँुजी र भूमिको विभिन्न संयोजनमार्फत भौतिक पदार्थ उत्पादन गरी संलग्न पक्षलाई वितरण गर्ने प्रणालीगत विश्लेषण असान्दर्भिक भइसकेको छ । मानवीय आवश्यकता खानेलाउने भौतिक पदार्थको सञ्चयमा सीमित छैन । त्यसैले कसले अधिकारभन्दा कम भौतिक वस्तु पायो र कसले बढी भन्ने प्रश्न व्यर्थको भइसकेको छ ।यसैगरी समाज सामन्तवादबाट पुँजीवाद र पुँजीवादबाट समाजवादतर्फ अगाडि बढ्छ भन्ने विश्लेषण पनि सही होइन भन्ने इतिहाससिद्ध भएको छ । त्यसैले रूसी समाज सामन्तवादबाट एकैचोटि समाजवादमा प्रवेश गरेकाले बोल्सेभिक क्रान्ति असफल भएको भन्ने खालको विश्लेषण गलत हो । अनि अब नेपाली समाजले सामन्तवादबाट पुँजीवादको यात्रा थाल्नुपर्छ त्यसपछि समाजवाद हुँदै साम्यवादमा पुगिन्छ भन्नु पनि तर्कयुक्त कथन होइन । माक्सवाद सिद्धान्त हो विज्ञान होइन भन्ने स्वीकार नगर्दासम्म माक्र्सका विचारहरूको तथ्यपरक विवेचना हुनै सक्दैन । सत्य निरुपण गर्ने धेरै विधिहरूमध्ये एक माक्र्सको विधि हो । अरू दार्शनिकहरू जस्तै माक्र्सका विचारमा पनि कमीकमजोरी हुन सक्छन भन्ने सत्यलाई स्विकार्नेले मात्रै वर्तमानका अन्तरविरोधलाई देख्न सक्छन्, समस्या पहिल्याउन सक्छन्, समाधान निकाल्न सक्छन् । तर साम्यवादीहरूले यस्तो आवश्यकता देख्दैनन् । उनीहरूलाई लाग्छ, अन्तरविरोध के हो थाहा भइसकेको छ, समस्या पहिचान भइसकेको छ, समाधान निकालिहालिन्छ । साम्यवादले व्यक्तिको विशिष्टतालाई, समाजको भिन्न प्रकृतिलाई, मानवीय भावना र त्यसको विविध आयाम तथा गतिशीलतालाई सम्बोधन गर्दैन । निर्देशित सामूहिकतामा विश्वास राख्दा व्यक्तिको प्रकृतिप्रदत्त स्वाभाविक प्रतिभाले खेल्ने हुर्कने मौका पाउँदैन । साम्यवादी प्रणालीमा भन्नलाई सामूहिक आकांक्षाबाट निर्माण गरिएको भनिए पनि नेताहरूबाट स्थापित मूल्य मान्यताको घेराभित्र सर्वसाधारण बाँधिइन्छन् । सर्वोच्च निकायले थोपरेको आदर्श मूल्यमान्यताविपरीत चल्नेहरू स्खलित र दोषभागी हुन्छन् । अनि जोडिन आइपुग्छ वर्ग शत्रुको सफाया, सांस्कृतिक विचलनमा रोक आदि । लालबादशाहहरूको जन्म साम्यवादी प्रयोग भएका सबै कालखण्ड र भूभागमा भएको छ । यस्तो घटना कुनै एक देशमा कुनै एक समयमा भएको हुँदो हो त यसलाई दुर्घटना वा संयोग मान्न सकिन्थ्यो । बाहिरबाट कसैले टपक्क टिपेर पार्टीको सर्वोच्च निकायमा यिनीहरूलाई राखिदिने होइनपार्टीभित्रै जन्मिने, हुर्किने हो । यसको दोष कसलाई दिने ? उच्च आदर्श र नैतिकता माग गर्ने साम्यवादी प्रणालीभित्र ती तत्त्वहरूको सर्वथा अभाव किन हुन्छ ? किन साम्यवादी नेताहरू सत्तारोहणपछि कर्तव्यच्यूत हुन्छन् ? पुँजीवादीहरू गलत मनसायले सत्तामा पुग्ने भएकाले उनीहरूलाई राज्यदोहन गर्ने सुविधा छ भन्न सकिन्छ तर साम्यवादीहरू त गरिब गरिखाने वर्गको हित गर्ने पवित्र उद्देश्य बोकेर गएका हुन्छन् । उनीहरूलाई त यस्तो सुविधा नहुनुपर्ने हो । साम्यवादीहरू यी प्रश्नहरूमा घोत्लिनुपर्ने थियो । विडम्बना साम्यवादी मोहपासबाट उम्किएको अवस्थामा मात्रै यस्ता प्रश्नहरू सोधिन्छ अनि बल्ल सही जवाफ पाउन सकिन्छ ।"
प्रेमको किताब,कालान्तरमायही आासुलाई सभ्यतालेप्रेमको किताब भनेपछिम मानिसको सम्पूर्ण प्रेमकिताबको अनुहारमा पढेरपृथ्वीझैं घुमिरहेको छुएउटा सिङ्गो युगअनन्त युग घुमिरहेको छु ।
प्रमिथसको फिलिङ्गो,म आफ्नै जन्मको व्यग्र प्रतीक्षामा छु ।
छाउपडी पीडा कतिन्जेल ?,"बझाङको जयपृथ्वी८ मा अवस्थित युवा वर्ष विद्यालयकी शिक्षिका टीका कुँवरलाई (३०) छाउपडी प्रथा गलत हो भन्ने राम्रोसँग थाहा छ । विद्यालयमा उनी छाउपडी प्रथा गलत हो भनेर पढाउने गर्छिन् । यो अन्धविश्वासलाई तोड्ने पाए हुन्थ्यो भन्ने हुटहुटी पनि उत्तिकै छ उनमा । तर उनको परिवार र समाज यो प्रथाप्रति यति दृढ छ कि त्यसलाई इन्कार गरेर अगाडि बढ्ने साहस उनीसँग छैन । किनकि, उनलाई परिवार र समाजबाट एक्लिने भय छ । म आफू विद्यालयमा छाउपडी प्रथा गलत हो, यसलाई अन्त गर्नुपर्छ भनेर पढाउने गर्छु तर म आफैंचाहिँ छुई भएको बेला घर परको छाप्रोमा बस्ने गर्छु, कुँवरले भनिन् । कहिलेकाहीँ कुरीतिको दिवार भत्काउन खोज्दा समाजको तारो पनि बनेकी छन् उनी । छुई भएको बेला घरमै बस्ने त कुरै छोडौं, केही महिनाअगाडि छुई भएको ३ दिन भएपछि नजिकैको कुलोमा नुहाउन गएकी थिएँ । समाजका मान्छेहरूले किन कुलोमा नुहाएको भनेर कुरा काटे, उनले सुनाइन् । बझाङको यो सेलाखेत गाउँ सदरमुकामबाट डेढ किलोमिटर मात्र पर छ । झन्डै २ दर्जन घर रहेको गाउँमा महिला छुई हुँदा बस्ने जम्मा दुईवटा साना, साँघुरा र धुलाम्य टहरा मात्र छन् । विशेषगरी अविवाहित महिलाले ६ दिन, छोरा र छोरी दुवै भएकाले ५ दिन र छोरी नै छोरी भएकाले ७ दिन छाउपडी बस्ने प्रचलन यस गाउँमा छ । यी टहरामा बढीमा दुई जना मात्र अटाउँछन् । अथवा, दुईवटा टहराको क्षमता चार जना मात्र हो । कहिलेकहिले हामी एकैपटक ६७ जना एकैचोटि छुई हुन्छौं, सुत्न ठाउँ नपुग्ने भएकाले रातभर त्यत्तिकै गफ गरेर बिताउँछौं, कुँवरले दुखेसो पोखिन् । यसरी छाप्रोमा बस्नेहरूको संख्या धेरै हुँदा ५ दिनसम्म उनीहरूले रातभरि सुत्न पाउँदैनन् । छुई हुँदा घरमा बस्न नहुने र घर परको गोठ तथा छाप्रोमा बस्नुपर्ने यो छाउपडी प्रथाले सिंगो गाउँलाई मात्र होइन प्रदेश नं ७ का अधिकांश जिल्लालाई नराम्रोसँग गाँजेको छ । राष्ट्रिय तथा अन्तर्राष्ट्रिय गैरसरकारी संस्थाहरूले करोडौं रुपयाँ खर्च गरे पनि त्यो बालुवामा पानीसरह भएको छ । उनीहरूको गतिविधि खालि सदरमुकाम र आसपासका क्षेत्रहरूमा मात्र केन्द्रित छ । दुर्गम भूभागहरूमा अझ विकराल रहेको सो समस्याबारेमा कसैको ध्यान गएको छैन । छाउपडी प्रथा हट्दै गएको दाबी एनजीओहरूले गरे पनि त्यसमा थोरै परिवर्तनसमेत आएको देखिँदैन । बरु यस क्षेत्रका राजनीतिज्ञ, विद्वान् र केही हदसम्म मिडिया पनि यो विषयलाई त्यति उठाउन चाहँदैनन् । यो विषयलाई राष्ट्रिय तथा अन्तर्राष्ट्रिय मिडियाले बढी नै उचालेर आफ्नो क्षेत्रको बद्नाम गरिरहेको उनीहरूको बुझाइ छ । उनीहरू छुई हुँदा छुट्टै बस्ने नछुने प्रथा काठमाडौंलगायत अन्य ठाउँमा समेत भएको तर सुदूरपश्चिमको विषयलाई मात्र बढी उठाइएको टिप्पणी गर्छन् । यतिसम्म कि प्रतिनिधिसभाको निर्वाचनमा उम्मेदवार बनेका एक केन्द्रीय नेताले भने, के तपाईंले सुदूरपश्चिमलाई हेपेको ? कहाँ छैन यो प्रथा ? सदरमुकामतिर भेटिएका पढेलेखेका स्कुल तथा कलेजका शिक्षक तथा अध्यापकहरूको एउटै जवाफ हुने गर्छ छाउपडी प्रथा निकै घटिसकेको छ, खालि यसलाई एनजीओ, आईएनजीओ तथा अन्तर्राष्ट्रिय मिडियाले कमाएर खाने माध्यम बनाएका हुन् । अनि राजनीतिक दलहरूले पनि यसलाई त्यति प्राथमिकताका राखेको पाइएन । सञ्चारमाध्यमसँग यो कुरीति भएको र आफूहरूले त्यसलाई हटाउन पहल गर्ने बताउनेहरू पनि गाउँमा यो विषय उठाउने गर्दैनन् । पत्रकारले सोधिहालेमा उम्मेदवारहरूको जवाफ हुन्छ यो सामाजिक कुरीति हटाउन हामीले जितेमा प्रयास गर्छांै । सामान्य नागरिकमा महिनावारी भएको महिला घरमा बसेमा भगवान् रिसाउने र त्यसले विभिन्न रोग लाग्ने तथा समस्याहरू आउन सक्ने अन्धविश्वास यति प्रवल छ कि, त्यसविरुद्ध आवाज उठाउन मत माग्नुपर्ने नेताले आँटै गर्न सक्दैनन् । यो अन्धविश्वासलाई अन्त गर्न आग्रह गर्ने उम्मेदवारले उल्टो भोट नै घट्ने जोखिम देखेको हुन्छ । विडम्बना यो छ कि, राजनीतिक दल मात्र होइन अन्य सामाजिक संस्थाले पनि यस विषयलाई खासै उठाएको पाइँदैन ।राज्यले केही महिनाअगाडि छाउपडी प्रथा दण्डनीय हुने कानुन बनायो । सर्वाेच्च अदालतले चाहिँ एक दशकअगाडि नै यसमा बन्देज लगाएको हो । कानुनअनुसार महिनावारी भएको समयमा कुनै पनि महिलालाई गोठ तथा छाप्रोमा बस्न बाध्य पार्नेलाई ३ महिनाको जेल सजाय अथवा ३ हजार जरिवाना तिनुपर्ने प्रावधान छ । तर सुदूरपश्चिमका जिल्लाहरूमा त्यसको कुनै प्रभाव छैन । कतिलाई कानुन बनेको थाहा छ तर उनीहरू त्यसलाई मान्न तयार छैनन् । धेरैलाई यस सम्बन्धमा कानुन बनेकै ज्ञान छैन । नत सरोकारवाला पक्षहरूले नयाँ कानुनबारे जनचेतना नै फैलाएका छन् । कडा कानुन बनेको छ भन्ने कुरा मैले रेडियोबाट सुनेको हो । त्यसैगरी छाउपडी प्रथा गलत हो भन्ने रेडियो कार्यक्रमहरूसमेत सुन्ने गर्छु । तर हामी यसलाई छोड्न सक्दैनौं, गाउँका ५५ वर्षीय गंगबहादुर धामी भन्छन्, हामी देवताले घरभित्र राख्न भने राख्न सक्छौं । हामीलाई कानुनको भन्दा देवताको बढी डर लाग्छ । छुई भएको व्यक्तिलाई घरमा राख्दा बिरामी हुन्छौं । के हामी बिरामी हुँदा कानुनले ठीक पार्छ ? पार्दैन, हामीले गुहार्ने भगवानै हो । महिनावारी हुँदा मात्र होइन सुत्केरी भएकाले समेत २५ दिनसम्म सोही छाप्रोमा बस्नुपर्ने प्रचलन धेरै जिल्लामा छ । उनीहरूलाई त्यति बेला धेरै खानेकुराबाट समेत बन्देज गरिन्छ । जसले गर्दा सुत्केरी महिला तथा भर्खरै जन्मेको बच्चा सन्तुलिन पोषणबाट विमुख हुने गर्छन् । केही सरकारी तथा गैरसरकारी संस्थाले सन्तुलित आहारको क्षेत्रमा काम गरिरहेका छन् । महिनावारी भएकालाई धारा, कुवा तथा पँधेराको पानी प्रयोग गर्नसमेत वञ्चित गरिन्छ । त्यसका लागि उनीहरूलाई छुट्टै व्यवस्थापन गरिएको पाइन्छ । त्यति बेला उनीहरूलाई मन्दिरअगाडिको बाटोबाट समेत हिँड्न बन्देज लगाइएको हुन्छ । सोही गाउँमा सुर्मादेवीको मन्दिर छ । मन्दिरको अगाडि पिच गरिएको राम्रो बाटो छ तर महिनावारी भएकाहरूलाई त्यहाँबाट हिँड्न अनुमति छैन । उनीहरूले त्यहाँबाट निकै तलको खेतको सानो बाटोबाट हिँड्नुपर्छ । कतिपय ठाउँमा त महिनावारी भएकाले छोए बस्तुभाउ मर्नेसमेतको अन्धविश्वास छ । कान्तिपुरको टोली उनको घरमा पुग्दा त्यही नगरपालिकाकी रामदेवी धामी छाउगोड नजिकै थिइन् । उनकी १५ वर्षीया छोरी वसन्ती धामी महिनावारी भएपछि दुई दिनदेखि त्यही छाप्रोमा बसिरहेकी रहिछन् । दिउँसो समय भएकाले वसन्ती घाम ताप्न घरभन्दा अलिक पर थिइन् । उनले हाम्रो टोलीसँग बोल्न अस्वीकार गरिन् । घरभित्र बसे भगवान् रिसाउँछन् भन्छन्, छुई भएको बेला हामीले गाउँमा अरूले प्रयोग गरेको बाटो प्रयोग गर्न पाउँदैनौं, छुट्टै बाटो हिँड्नुपर्छ, वसन्तीकी आमा रामदेवीले भनिन्, पहिला भगवान्ले बनाएको रीत हो । हामीलाई थाहा छैन । हामी बिरामी भएर झारफुक तथा ज्योतिषकहाँ जाँदा छाउपडी नमानेका कारण बिरामी भएको भन्छन्, त्यसैले बिरामी नै हुने भएपछि यसलाई मान्नैपर्छ । यतिसम्म कि उनीहरूले बाक्लो मन्डी ओढ्न नहुने भन्दै पातलो ओढ्ने ओढेर रात कटाउने गर्छन् ।समग्र अवस्था हेर्दा, यो प्रथा सहजै अन्त हुने सम्भावना देखिँदैन । तत्कालका लागि महिला लक्षित राम्रो बस्ने घर तथा अन्य सामग्रीको बन्दोबस्त गरे राम्रो हुने सुझाव पनि कतिपयको छ । यो प्रथालाई कसरी अन्त गर्न सकिन्छ भन्ने विषयमा कसैसँग पनि चित्तबुझ्दो जवाफ छैन । नेपाल पत्रकार महासंघ बझाङका सभापति जगदीश रोकायले यस्तो विकल्प सुझाए, गाउँका मान्छेहरू कसैले पनि भनेर मान्नेवाला छैनन् । बरु सरकारले नै यहाँ एउटा ठूलो पूजाको आयोजना गर्नुपर्छ । अनि पूजामा छुई भएको समयमा घर बस्न दिनुपर्यो भनेर भगवान्लाई आग्रह गरेको र भगवान्ले अनुमति दिएको सन्देश गाउँलेलाई दिइनुपर्छ, त्यसो भयो भने यसमा सुधार आउन सक्छ । उनका अनुसार गाउँलेलाई गैरसरकारी संस्थाका व्यक्तिहरूले आग्रह गरेर मात्र यो अवस्थामा सुधार आउन सक्दैन । महिलाहरू यसरी छाप्रो तथा गोठमा बस्दा उनीहरूलाई पाठेघर खस्ने, विभिन्न यौनरोग लाग्ने, सर्पहरूले टोक्ने तथा अन्य शारीरिक समस्याहरूबाट पीडित हुने गर्छन् । सुत्केरी महिलाहरूलाई यसरी राख्दा भर्खरै जन्मेका शिशुहरूलाई निमोनिया लाग्ने खतरासमेत रहने गर्छ । कतिपय स्थानमा महिलाको ज्यानसमेत गएको छ । शिक्षा, व्यापक जागरण र जनचेतना फैलिए पनि यो सामाजिक कुरीति छिटै अन्त हुने सम्भावना देखिँदैन । केही व्यक्ति तथा परिवारमा यसलाई अन्त गर्नुपर्छ भन्ने भावना भए पनि उनीहरू पनि बोल्ने र पहल गर्ने आँट गर्न सक्दैनन् ।"
मन लोभ्याउने ल्वाङ,"पानीकै बीचमा विदेशी पर्यटकको एक हूल भिज्दै उकालो लाग्दै थियो । उनीहरू यही रुट हुँदै अन्नपूर्ण बेस क्याम्प जाँदै रहेछन् । साथमा १० वर्षका जस्ता देखिने उनीहरूका बाबुनानीहरू पनि थिए । भारी बोक्ने भरियाका साथ लागेर उकालो लागेका । यात्राका निम्ति उनीहरू सातसमुद्रपारिबाट यहाँसम्म होमिएका थिए, हामी नजिकै भएर पनि आजसम्म एक दिन छुट्टाउन सकेनछौं भन्ने थकथकी मनमा लाग्यो । पानीले थोरै विश्राम लिएपछि भने हामी फटाफट होमस्टे खोज्दै उकालो लाग्यौं । बाक्लो गुरुङ बस्ती सुरु भयो । साँघुरा गल्लीहरू हुँदै पुग्यौं होमस्टे नम्बर ५, हिम कुमारी गुरुङको घरमा । यसरी बास दिने १३ घरहरू ल्वाङमा छन् जसलाई व्यवस्थापन गर्न अन्नपूर्ण क्षेत्र संरक्षण परियोजना (एक्याप) र राष्ट्रिय प्रकृति संरक्षण कोष (एनटीएनसी) ले सघाएका रहेछन् ।हिमकुमारी आमैको स्वागतले नै हामीलाई लोभ्याइसकेको थियो । चिया पिउनुहोस्, जाडो छ, नयाँ पाहुना हामीलाई आफ्नै घर जस्तो पो लाग्न थाल्यो । साँझ सादा खाना, भोलिपल्ट बिहान खाजा र दिउँसो खाना गरेर एक जनाको जम्मा आठ सय हो उनले भनिन्, बासको खर्च पनि यसभित्रै आउँछ, सस्तो छ बाबु । कमेरो र रातो माटोले पोतेर रंगीन बनाइएको । पुरानो डिजाइनको लाम्चो घर । छानामाथि माहुरीको घार । ठूलो पिँढीमा पाहुनालाई बस्न गुन्द्री ओच्छाइएको । शौचालय पनि चिटिक्क पारिएको । घरभित्र पसेपछि सफा बिस्तारा, अनि कौशीबाट देख्न पाइने फाँटहरू अनि त्यसैमाथि डुलेका मसिनो कुहिरो । यस्तो व्यवस्था, सस्तो दरमा पाएपछि मन नलोभिने कुरै भएन । पोखराबाट छ जना विद्यार्थीको समूह पनि त्यस रात त्यही बास बस्न आइपुग्यो । एक्कासि झल्यास्स भएँ, घरसम्म हाम्रो साथी भएर आएको खैरो कुकुर हामीसँगै थिएन । त्यती लामो बाटो साथी भएर आएको कहाँ गयो होला त ?कौतूहल बढ्यो । यताउता चाहर्दा पनि भेटिएन । यात्राभरि हामीसँगै थकाइ मार्ने अनि हामीसँगै उकालो काट्नेसाथी हाम्रो यात्राकै अंश भएको थियो । यात्रा हो भेटिने र छुटिने भैहाल्छ, मन बुझाएँ । त्यस रातको बास त्यही बसेर रमाइलो गर्यौं । बिहान अण्डा र चिया खाएर चियाबगान हेर्न उकालो लाग्यौं । १ सय १४ जना किसानको समूहले दुई दशकअघि रोप्न सुरु गरेको अन्नपूर्ण चियाको बगानले अहिले ल्वाङ गाउँलाई नै मिनी इलाम बनाइदिएको रहेछ । समुद्र सतहबाट १६ सय ३० मिटर उचाइमा रहेको बगान पुग्न होमस्टेबाट हामी लगभग आधा घण्टा उक्लियौं । त्यहाँबाट सुन्दर हिमशृंखलाको मज्जा पनि लिन पायौं । ल्वाङको अर्को आकर्षण भनेको यहाँको झरना हो जसमा स्थानीय युवाले क्यानोइङ सुरु गरेका छन् ।अब खाना खाएर क्यानोइङ हेर्न जान पर्छ, जयले कुरा उप्काइहाले । दैलो अघि आएर घर नपसी कहाँ हुन्छ त ? मैले पनि उसको कुरामा सही थपेँ । जुत्ता फुकाल्दै जुका फाल्दै हामी हतारहतार तल झर्र्यौं । गुरुङ होमस्टेमा स्वादिलो खानाको मज्जा लिएपछि हामी सबैलाई माला र टीका लगाएर हिम कुमारी आमैले बिदा दिनुभयो । भाग्य भनौं, ड्रिमल्यान्ड क्यानोइङका बोनी गुरुङसँग बाटैमा भेट भयो । उनीबाटै थाहा भयो, गाउँमा पहिला एउटा बडेमानको ल्वाङको बोट थियो रे, त्यसैबाट यो गाउँको नाम जुरेको रहेछ, ल्वाङ्ग । गाउँको नामको अर्थ लगाएपछि उनी आफैंले हामीलाई क्यानोइङ देखाउन लगे ।बस्तीबाट लगभग १५ मिनेटको दूरीमा रहेको यो क्यानोइङ ७० मिटर उचाइको छ, झर्नासँगै झर्न पाइने कत्ति रमाइलो । आफ्नै गाउँमा केही गरौं भनेर सरकारबाट यसको आधिकारिक लाइसेन्स पनि लिइसकेको छु, उनले भने, बिस्तारै यसको प्रचारप्रसार बढाउँदै छौं । बोनी गुरुङजस्ता युवाको उत्साह अनि गाउँले आमाहरूको स्वागत सत्कारले एक रात दुई दिनको ल्वाङ बसाइ निकै अविस्मरणीय रह्यो । जिप पक्डिन खोराको मुखसम्म आइपुग्दा मनमा एउटा कौतूहलले निकै डेरा जमाइरहेको थियो, खैरे साथी कहाँ गयो होला ? अचम्मको संयोग, भरिभराउ जिपभित्र कोच्चिनुअघि झुलुक्क उसलाई त्यही ठाउँमा फेरि देख्न पाइयो । ऊ हाम्रो पछि लागेर किन माथि गाउँसम्म गयो ? कोसँग पछि लागेर कतिखेर यहाँसम्म आइपुग्यो ? मनमा प्रश्नहरूले भैरव नृत्य गर्न थाले । हामीलाई उसले जिप छुट्ने बेलासम्म एक टकले हेरिरह्यो, पुरानो साथी छुट्टिन लागेझैं । यात्रामा छुट्टिनु भनेको फेरि भेट्ने वाचा कस्नु हो रे । सायद फेरि ऊसँग भेट होला । ल्वाङ गाउँसँगै उसको पनि मीठो सम्झना बोकेर हामी घर फर्कियौं । मनमायाँ रंगको ऊर्जा थपिएझैं लाग्यो, थोरै जीवन्त भएझैं । प्रचलित भनाइजस्तै, हामी जिन्दगीबाट भाग्नका लागि यात्रा गर्दैनौं, बरु जिन्दगीका लागि नै गछौं ताकि यसले हामीलाई छाडेर नभागोस् ।"
गतलाङकी हजुरआमा,"हेर्दै रमाइलो दृश्य थियो, मिहालको चुचुरोबाट रातो गोलो उदाउँदै गरेको । त्यस दिन पनि गतलाङमा त्यसै गरी घाम उदायो । हिमचुचुराहरू त्यसैगरी घामको लालीले राताम्य भए । हामी भने अलिक छिटो उठ्न नसकेकामा थोरै कैफियतका साथ स्याफ्रुबेंसीदेखि बतास्सिँदै आइरहेका थियौं । स्कारपियो हाँकिरहेका थिए एक अवकाशप्राप्त सैनिकले जो हाम्रा लागि खनखाँचामा यो हिमाली गाउँको सारथि भइदिन सरलताका साथ तयार भएर आएका थिए । सर्पझैं गुडुल्किएको बाटो अजंगका पहाडलाई फनफनी बेर्दै उकाली चढेको थियो । खाल्डैखाल्डा परेका त्यसैको ढाडमा घिस्रिँदै हामी घाम लाग्नुअघि नै गतलाङ पुग्ने योजनालाई भंग नहुन केही हतारका साथ झिसमिसेमै हिँडेका थियौं । मेरा फोटो पत्रकार मित्र किरण पाण्डे केही ढिला हुन पुगेकामा अलिक ठुस्किएका पनि थिए । घाम लाग्नुभन्दाअघि नै हिमाली गाउँको सौन्दर्य लेन्समा उतार्ने उनको इच्छा नुवाकोबाट हिँड्नुअघि नै बनेको हो । तर दिनभरिको थकान, सीडीओ कार्यालय धुन्चेमा भोलिपल्ट चुनावका दिन हिँड्नका लागि पास बनाउँदाको लामो कुराइ अनि त्यसमाथि रसुवागढी नाकासम्मको यात्राले स्याफ्रुबेंसी नपुग्दै आकाशमा भरर्रै ताराहरू देखिन थालिसकेका थिए । जंगलैजंगलको पहाडी बाटो राति हिँड्न किमार्थ राम्रो होइन भन्ने निष्कर्षका साथ हामी साँझ स्याफ्रुमै बास बस्ने भयौं । तर किरणजीको सर्त के थियो भने, पाँचै बजे होटल बुद्धलाई छाडिसक्ने । छाड्थ्यौं पनि होला सुत्न जाने बेलामा एक फरासिलासँग भेट नभएको भए । पञ्चायतका उपसभापति दाबा फेन्चो लामा ८२ वर्षको उमेरमा पनि हट्टाकट्टा रहेछन् र उनी पञ्चायतका पालामा आफ्ना बितेका दिनहरू भोलि हुन लागेको चुनावको क्षणमा मसँग सम्झन पाउँदा लाग्नै लागेको निद्रा पनि गायब पारेर उत्साहका साथ बात मार्न तल्लीन भइहाले । २०३८ सालमा नुवाकोटदेखि धुन्चेसम्म कसरी बाटो खन्ने काम भयो र त्यो स्याफ्रुसम्म ल्याइपुर्याउँदा झन्डै बाउँठिएका वीरेन्द्रलाई मनाउनुपरेको थियो भन्ने सुनाउँदा उनी निकै पुलकित थिए । रातको झन्डै बाह्र बझ्न लागेकाले उनको कुरा पछि कुनै मौकामा सुनौंला भन्दै मैले बिदा मागेँ । होटलवाला उनको छोरा रहेछन् । पिताजीसँग बात मार्ने साँझका पाहुनालाई उनले अतिरिक्त सत्कार पुगोस् भनेर एक थर्मस तातो पानी मेरो कोठामा पुर्याइदिन लगाए जसको पैसा उनले हामीसँग नलिने खुलासा पनि त्यसै क्षण गरिदिए । यहाँ स्याफ्रु वा त्यसभन्दा माथितिरका हिमाली गाउँतिरका होटलमा बस्नुभएको छ भने थाहै होला, तातो पानीको कति मूल्य चुकाउनुपर्छ भन्ने । तर त्यस रात हामीलाई त्यो सित्तैमा उपलब्ध हुन पुग्यो । रातको यही ढिलो सुताइले वित्यास पारेछ, बिहान उठ्न अबेला भयो । जति हतार गरे पनि सात बजेअघि त लामा बाजेको होटल छाड्न सकिएको होइन । गतलाङ पुग्दा त घामको राताम्यपन निख्रिसकेको थियो । मानिसहरू घरबाट निक्लिसकेका थिए । अनि मतदान केन्द्रमा लाम लागिसकेको थियो । तिब्बतसँग जोडिएका पहाडहरूको काखमा बसेको एक मनोहर बस्ती रहेछ गतलाङ जहाँ मानिसहरूले जाडो छल्न बख्खु लगाउन भूमण्डलीकरणले गाँजेको यो समयमा पनि छाडेका छ्रैनन् । हो, हिमाली पोसाक लगाएर चारैतिरबाट मतदान केन्द्रमा ओइरिएका मानिसहरूको खुट्टामा दोचाचाहिँ मैले देखिनँ । त्यसका ठाउँमा कि गोल्ड स्टार कि हेर्दै न्यानाजस्ता देखिने बुटहरू दृश्यमान थिए । बग्रेल्ती मानिसहरू देख्नेबित्तिकै किरणको लेन्स सक्रियताका साथ तस्बिरहरू उतार्न व्यस्त भइहाल्यो । मेरो नजर भने एक वृद्धाको मुजैमुजा परेको अनुहारमा पुगेर अल्झियो । प्रस्टै छ, हामीले कहिल्यै एकअर्कालाई देखेचिनेका थिएनौं । र पनि हाम्रा अनुहारमा एक सत्कारपूर्ण मुस्कुराहटको रेखा कोरियो । यही त हो, आत्मीयता भनेको । मैले कहिल्यै देख्न नपाएको मेरी हजुरआमालाई सम्झैं । मायालु कुनै वृद्ध अनुहारमा सायद म उनको अभावलाई खोज्दो हुँ । हजुर आमा मैले बोलाएँ । उनले थोता गिँजा देखाउँदै हाँसेर मलाई अँगालिन् अनि मैले नबुझ्ने भाषामा केही भनिन् । उनी नेपाली बुझ्दिरहिनछन्, म उनको तिब्बती लवज मिसिकएको तामाङ भाषा झनै बुझ्दिनथेँ । छेउमा रेसमी कपाल पालेको एक च्याङ्बा रातो र आकर्षक बख्खु लगाएर हाम्रा कुरा चाखपूर्वक सुनिरहेको थियो । मैले उसलाई अनुवादक बनिदिन आग्रह गरेँ । उसले तुरुन्तै ती वृद्धाको भाषामा केही सोध्यो, उनले पनि केही भनिन् र त्यसलाई नेपालीमा सुनायो । यस्तो क्रम धेरै बेर चलिरह्यो । गाउँमा कसैको पनि प्राथमिकतामा नपरेकी र कसैले पनि चासो दिएर कुराकानी गरेको नदेखिएकी हजुरआमैसँग प्रेस लेखेको स्कारपियोबाट भर्खरै ओर्लेको कुनै अपरिचितले खुबै दलचस्पीका साथ कुरा गरेको देखेर होला, गाउँलेहरू झुरुप्पै जम्मा भए । अब दोभाषेमार्फत भइरहेको हाम्रो वार्ता सबैले सुन्ने भए । च्याङ्बाले मलाई सुनाएअनुसार यी हजुर आमा ७२ वर्षकी भइछन् । एकपटक कुन्नि कैले हो, निकै सानामा उहिल्यै बितिसकेका उनका बाबुले काठमाडौं लगेका रहेछन् डुलाउन । कमिलासरी सहरमा रङ्बङ्गिएका मानिस, धूलो उठाउँदै कुद्ने गाडीहरू र ठूलठूला घरहरू देखेकी उनले त्यसपछि कहिल्यै गाउँ छाडेकी रहिनछन् । उनको जीवनमा जे जति उतारचढाव आए त्यही गतलाङमै आए । बालखकाल ननिख्रँदैमा उनको बिहा हुन गयो । हरेक वर्ष तिब्बतसम्म भेडी गोठमा जाने कर्म उनको कहिल्यै टुटेन जहाँ तीन महिनासम्म डोकामा बोकेर लगेको आलु, फापरको रोटी र तुम्बा पिएर तिब्बततिरबाट आएका गोठालाहरूसँग उनले तीन महिना मित्रतापूर्वक हिमालको फेदीमा बिताउने काम गरिरहिन्, एउटा छोरा यही माचोमा उनको गर्भमा आयो जो अचेल नातिनातिनासँग घेरिएर बसेको छ र उनलाई पति बितेपछि कहिलेकाहीँ माया दर्सािउने एउटै मनुवा त्यही छोरो भएको छ । उनलाई जीवन टाकुरामा जमेको हिउँजस्तो लाग्दो रहेछ जो अचेल पग्लिँदैपग्लिँदै सकिने तर्खरमा छ । हरेकपटक भोट माग्न आउने गाउँले केटाहरूले केही पैसा र केही आवश्वासन दिएकाले उनी मतदान केन्द्रमा नटुटाई आउँदिरहिछन् । एकान्तमा रोए पनि आँसु पुछिदिने कोही नहुनाले उनी रुनुभन्दा भेडी गोठतिर विरह लाग्ने गरी गाउन मन पराउँदिरहिछन् । कुरा गर्दागर्दै उनी हाँस्दै र रुँदै आफ्ना विरहहरू भन्दै गइन् । लेखपढ गर्न नपाएको, अवसरको हावाले अलिकति पनि नछोएको हिमाली गाउँहरूका आम महिलाको पूरै चित्र मैले हेर्दाहेर्दै उनको अनुहारमा पाएँ । भलाकुसारीपछि उनले मलाई धेरैबेरसम्म मायालु नजरले हेरिरहिन् । हाम्रो अनुवादक च्याङ्बा बूढी आमाका कहिल्यै नसुनेका र कसैले नसोधेका कुराहरू अनुवाद गर्दागर्दै केही भावुक बनेर देखापरे । भीडका मानिसहरू हजुरआमाका कुरा सुनेर कहिले गलल्ल हाँसे त कहिले अपलक उनका अनुहारतिर हेर्न थाले । मेरा चालक साथी पनि उनका अन्तरमनका कथा चासो दिएर सुनिरहे । हजुरआमा भने जिल्ल परेर मलाई हेरिरहिन् । उनलाई यति पनि माया दर्साएर आजपर्यन्त कसैले सोधेन रे, तिम्रो जीवन कसरी चलिरहेछ भनेर । कसैले सोधेन रे, पीर पर्दा तिमी रुन्छ्यौ कि गीत गुनगुनाएर समय गुजार्याै भनेर । अनि कसैले सोधेन रे, उनको जीवनमा खुसी ल्याउने कुराहरू के के छन् भनेर । त्यस दिन, संयोगले हाम्रो भेट भयो । एक संक्षिप्त भेट । नजाने कुन मोहनी थियो उनको प्रौढ अनुहारमा । त्यतिका भीडबाट पनि मलाई उनीसँग बात मार्न मन लाग्यो । ज्यादा कुनै उत्साहभन्दा पनि नयाँ ठाउँमा पुगेपछि अनुभवीहरूको कुरा सुन्ने एक पत्रकारको इरादाभन्दा बढी केही पनि थिएन उनीसँगको वार्तालाप सुरु हुनुमा । तर जब प्रसंगहरू उप्किँदै गए र उनले सरसताका साथ आफ्नो जीवनका एकएक पाटाहरू उघार्दै गइन् तब मलाई उनका सहस्र चाउरीहरूमा ग्रामीण नेपाली नारीका साझा चरित्र र वेदनाहरू लुकेर बसेका रहेछन् भन्ने बोध भयो । त्यस संक्षिप्त भेटपछि हामी छुट्यिौं । तर उनको वेदना भरिएको मुस्कुराहट मेरो मनमा एकदम गहिरो गरी अंकित भएको छ जो सायद हरेक हिमाली यात्राहरूमा सम्झना बनेर मुस्कुराउन आउनेछ र जीवन कुनै ठूलो आयोजनाबिना बिताइरहेका हिमाली हजुरआमाहरूलाई समग्र रूपमा मलाई सम्झाएर जानेछ ।"
उनी फेरि थिएटर आइपुगे,"लामो समयपछि नाटक खेलेका पहारीले नाटकमा नयाँ स्वाद पाएको सुनाए । पहिलाभन्दा धेरै एड्भान्स भइसक्यो नेपाली रंगकर्म, उनले भने, पहिला कुरा बुझ्न समय लाग्थ्यो । अहिले आँ गर्दा अलंकार वुझ्ने अवस्था छ । एउटा कलाकारलाई फिल्ममा जतिसुकै काम गरे पनि सन्तुष्टि कमै मिल्छ । यिनलाई पनि त्यस्तै हुन्छ । यिनले करिब डेढ सय फिल्म गरे कुनैले सन्तुष्टि मिलेन । इन्ज्वय गरेनन् । आफूले खेलेको पचाससाठी फिल्म पनि हेरेको छैन रे । नाटकमा काम गर्ने तरिकामा फरक छ, थप्छन्, फिल्ममा दर्शकको प्रतिक्रिया पाउन समय लाग्छ । नाटकमा अन द स्पट पाइन्छ । यति बेला फिल्ममा यिनको व्यस्तता पातलिएको छ । पछिल्लोपटक छक्का पञ्जा र दुई रुपैयाँमा खेले । अचेल फिल्म खेल्न त्यति मन लाग्दैन रे । निर्माता, निर्देशक, कलाकार सबै नयाँ देखेर पनि यिनको मन नमानेको रहेछ । बीचमा करिब १० वर्ष फिल्म नै गरेनन् पहारीले । अनाडी हरूको आगमनले नेपाली फिल्म इन्डस्ट्रिज नै बदनाम बन्दै गएको लाग्छ यिनलाई । थिएटरबाट आएका कलाकार र निर्देशकका कारण केही राहत भइरहेको छ । नत्र निर्मातालाई ठग्ने काम मात्रै भइरहेको छ । जो पनि डाइरेक्ट, जो पनि कलाकार भइरहेका छन् यसले नेपाली फिल्मलाई क्षति छ, उनी निरासिन्छन् । :"
कल्ली : पहिचानको एषणा,"त्रुटि तथा कमजोरीउपन्यासमा समयको लेखाजोखा गडबड भएको छ । लाहुरे बा दोस्रो विश्वयुद्धमा बर्मामा लडेका योद्धा हुन् । दोस्रो विश्वयुद्धको बर्माको लडाइँ भनेको विसं २००१२००२ तिरको हो । लक्षिमाको गर्भमा कल्ली आउँदा लाहुरे बा सतसट्ठी वर्षका थिए । त्यो समय कम्तीमा २०४०४२ सालतिरको हुनुपर्छ । त्यसको एक वर्षपछि कल्ली जन्मी । मनमायाको नेतृत्वमा रक्सीमुक्त अभियान सुरु भएको त्यसै ताक हो । मनमायालाई माओवादीको आरोप लगाएर पक्राउ गराइएको छ । यहाँ वास्तविक घटनाको सापेक्षतामा समयको तालमेल मिलेको देखिँदैन । त्यस्तै कल्लीको तेह्र वर्षको उमेरमा विवाह भएको हो । त्यो समय लाहुरे बालाई सत्तरी वर्षको मात्र बताउनु अर्को त्रुटि भएको छ ।लट्टे झाँक्रीको निवास पुग्न सोमे र किस्नेलाई चार घण्टा लागेको थियो । कल्लीको नामकरणको दिन सोमे एकाबिहानै लट्टेकहाँ पुगेर लट्टेलाई कुट्छ । प्रहरी लट्टेकहाँ पुगी सोमेलाई पक्राउसमेत गरिसकेको जानकारी गाउँ आइपुग्दा आधा दिन पनि भएको बोध हुँदैन । लट्टे झाँक्रीले गर्ने होममा रक्सी चढाउने कुरा पनि अमिल्दो देखिन्छ । शान्तिरामलाई एक ठाउँमा काशीराम (पृ १९२) भनिएको छ । स्थानीय भाषिका प्रयोग गर्ने क्रममा पर सरेको, ब्याङ्क, मदिरा जस्ता औपचारिक शब्दहरू नपरेका भए भाषिका अझ सशक्त हुने थियो ।डिल्लु काठमाडौंमा ड्राइवरको काम गर्छ । तर ऊ सानै उमेरमा काठमाडौं गएको र दस वर्षदेखि गाउँ फर्केको छैन । नागरिकता बन्ने उमेरभन्दा पहिल्यै काठमाडौं छिरेको डिल्लुले गाडी चालकको अनुमतिपत्र कसरी बनाउन सक्यो होला प्रस्ट हुँदैन । त्यस्तै शान्तिरामको एक मात्र छोरा दस वर्षसम्म गाउँ गएन र कुनै खबर पनि भएन भन्नेजस्ता कुराको स्पष्टीकरण कथाले बताउँदैन । डिल्लुका लागि ब्लड मनीका लागि प्रचारप्रसार गर्न गरिएको पत्रकार सम्मेलनमा कल्लीले डिल्लुको निर्दोषिताको चर्चा पटक्कै नगरेर आँसुको मात्र व्यापार गरेको सुहाउँदो भएन । पहिलो कुरा त डिल्लु परिवन्दले फसेको थियो । दोस्रो कुरा, यदि डिल्लुले अपराध गरेकै भए के नेपाली भएकैले सजायबाट मुक्त हुनुपर्ने हो त भन्ने प्रश्न अनुत्तरित छ ।उपन्यासमा केही स्थानमा नाटकीयता अलि बढी भएको अनुभूत हुन्छ । लोग्नेबाट हरक्षण निरीक्षणमा रहेकी विदुषी ताप्लेजुङको गाउँसम्म कसरी एक्लै पुग्न सकी होला भन्ने अनुमान गर्न गाह्रो छ । विदुषीसँग सम्पर्क नगरी कल्ली काठमाडौं बसपार्कमा आइपुगेको घटना पनि अमिल्दो देखिन्छ । निरीह र पराश्रित कल्लीलाई एक्कैचोटि काठमाडौंको बसपार्कमा उतार्नुअघि कुनै योजना बनाउनु उपयुक्त हुन्थ्यो । उपन्यासमा धेरै विषय समेटिएर एउटै पात्र कल्लीमाथि भएभरका दु:ख र कष्ट थोपरिएको छ । समाजमा दु:ख छ, पीडा छ, उत्पीडन छ, विभेद छ । त्यो यथार्थ हो । तर एउटै पात्रमाथि यी सबै व्यथाको भारी बिसाउनु जरुरी थियो ?"
एउटै सपना,"केही वर्षअघिको कुरो हो । हामी नेपालगन्जको नयाँ सडकमा डुल्दै थियौं । साँझको बेला थियो । हामीलाई त्यहाँ सहरभन्दा प्रदूषण र होहल्ला अलि कमै भएको जस्तो अनुभूति भइरहेको थियो । सडकको अलिकति पछाडिपट्टि सानो चौर र किताबको दोकान थियो । केही बेरपछि हामी किताबको दोकान नजिकै रहेको बेन्चमा बसेर यताउताको दृश्य हेर्दै थियौं । त्यो चौरमा मान्छेहरू बसेर गफगाफ गर्दै थिए । केटाकेटीहरू खेल्दै गरेको पनि देखिन्थ्यो । ठेलागाडामा खानेकुरा र सामान बेच्नेहरू आआफ्नो मालको बोली लगाउँदै व्यापार गर्न तल्लिन देखिन्थे । त्यहाँका गतिविधि हेर्दा त्यो एउटा सानो पार्कजस्तै देखिन पुग्थ्यो । त्यहाँ, दौड्दै खेलिरहेका करिब पाँचछ वर्ष जतिको केटो र साथमै रहेकी उसको आमातर्फ मेरो ध्यान आकृष्ट हुन पुग्यो । केटो स्वभावले नै असाध्यै चञ्चल देखिन्थ्यो । उसकी आमा छोरालाई चोटपटक वा कुनै हानिनोक्सानी हुने आशङ्काले चनाखो हुँदै उसको अघिपछि दौडिरहेको मैले देखिरहेको थिएँ । केही बेरपछि खेल्दै गरेको त्यस केटोले मुस्किलले नै भए तापनि अलि ठूलै ढुङ्गा उठाएर छेउमै चरिरहेको एउटा घोडालाई मच्चाएर हान्न पुग्यो । त्यो ढुङ्गा त्यस घोडाको टाउकोमा बज्रिन पुगेको थियो । घोडाले तुरुन्तै आफ्नो आक्रोश र प्रतिक्रिया देखायो । घोडा हान्निदै केटोतर्फ दौडियो । तर आमाले छोरालाई आत्तिँदै अर्कोतिर तानेर बचाउने क्रममा उनी स्वयम् त्यहाँ पछारिन पुगेकी थिइन् । उनको छोरा त सुरक्षित हुन पुगेका थिए । घोडा आमामाथि नै जाई लागेको थियो । घोडाको आक्रमणबाट बच्न उनलाई हम्मेहम्मे हुन पुग्यो । नजिकै उभिएका बालक छोराले पछारिन पुगेकी आफ्नी आमालाई घोडाले हान्न दौडेको रोमाञ्चक फाइट दृश्य देख्ने उत्साहमा अज्ञानतावश नै भए तापनि रमाएर ताली पिट्न थालेका थिए । तर त्यहाँ उपस्थित समूहको होसियारी र तदारुकताले कुनै नोक्सानी हुन पुगेन । एउटा दुर्घटना हुनबाट जोगिन गएको थियो त्यति बेला ।तैपनि ती युवा आमालाई आफू पछारिंदाको चोट र घोडाको आक्रोशमा पर्न लाग्दाको विपत्तिले लेश मात्र विचलित बनाएको थिएन । बरु उनको अनुहारमा आफ्नो बच्चालाई सम्भावित दुर्घटनाबाट बचाई सुरक्षित गर्न पाएकोमा अपार खुसी, शान्ति र सन्तुष्टि छचल्किरहेको थियो । तर छोरो बालसुलभ जिज्ञासा र स्वभावअनुरूप घोडाको आक्रोश र आक्रमण हेर्न नपाएकोमा निराश हुन पुगेका थिए । वास्तवमा त्यहाँ उजागर हुन पुगेका घटना र मनस्थितिहरू एउटी आमाको आफ्नो सन्तानप्रतिको नि:स्वार्थ माया तथा समर्पण र एउटा बालकको नयाँ खेलतमासाप्रतिको आसक्ति दुवै बिल्कुलै स्वाभाविक थिए । हुन त, यो एउटा अत्यन्त साधारण कुरो थियो । तैपनि, ती दुई प्रकारका अनुभूतिहरू मनलाई भावविह्वल बनाइदिने खालका भने अवश्य पनि थिए नै । स्वाभाविक रूपमा वरपर जम्मा भएका मान्छेहरूले, घोडालाई ढुङ्गाले हान्ने र आफ्नी आमा लड्दा तथा घोडाले हान्नलाग्दा खेल सम्झी रमाउने त्यस बालकको उद्दण्डता र बदमासीको बारेमा टीकाटिप्पणी गर्न सुरु गरिहाले । तर बालकमाथि गरिएका त्यस्ता व्याख्या उसको आमालाई सायद असह्य नै हुन पुग्यो । तुरुन्तै उनले आफ्नो छोराको बचावमा त्यो बालक असाध्य नै ज्ञानीआज्ञाकारी र मायालु भएको अभिव्यक्ति पोख्दै भनेकी थिइन् कि त्यो त मात्र एउटा निर्दोष बच्चाको स्वभाव थियो । उनको वर्तमान भविष्य र बुढेसकालको एक मात्र सहारा भनेको नै त्यही बालक भएको हृदयस्पर्शी भावना व्यक्त गर्न पनि उनी चुकेकी थिइनन् । सायद उनको सम्पूर्ण खुसी र बाँच्नुको औचित्य नै त्यही छोरामा अन्तरनिहित हुन पुगेको थियो । ती युवतीको त्यस्तो अन्तरमनको उद्गार सुनेपछि, त्यहाँ उपस्थित मान्छेहरू चुपचाप हुन पुगेका थिए । उनीहरू आआफ्नो गन्तव्यतिर प्रस्थान हुन लागे ।म पनि ती युवतीका मन छुने अभिव्यक्तिहरू सुनिरहेको थिएँ । सायद शब्दमा बोली नफुटे पनि हृदयभावविहीन भएर बस्न सकिरहेको थिएन । अनायास नै मौन भाषामै भए तापनि मेरा संवेदनाहरू उर्लिंदै गएको अनुभूति हुन लाग्यो र स्वाभाविक रूपमा मेरा आँखाहरू रसाएर भरिनपुगे । अगाडिका दृश्यहरू धमिला हँुदै गएको अनुभव हुन लागेको थियो । बाँकी रह्यो त केवल एउटी आमाको आत्माको पुकार र आफ्नो सन्तानप्रतिको आशाभरोसा ।त्यति बेला मनमनै मैले ती आमाको आशाभरोसा र सपना पूरा गरिदिन परमेश्वरसँग प्रार्थना गर्न पुगेको थिएँ । तर मैले किन त्यो आमाको अभिव्यक्तिलाई सपनाको श्रेणीमा राख्न पुगँे ? मलाई पनि आश्चर्यको अनुभूति हुन लाग्यो । सायद त्यो सोच त्यो अनुभूति र अभिव्यक्तिहरू, सबै आमाको मनमा स्थापित सिञ्चित र संरक्षित संवेदनाको मुहान नै थियो । त्यो सुखद सपना प्रत्येक आमाहरूका साझा सपना हुन पुगेको मनले मानिरहेको थियो । सायद, ती आमाहरूका साझा सपनामा मेरो सपना पनि सम्मिलित हुन पुगेको थियो । तर अफसोस विधिको विधान नै यस्तै छ सुखद सपनाहरू जीवनभरिका लागि मुटुभरि साँच्न पाइँदैन । समयले विपनासँग प्रत्यक्ष गराएरै छाड्छ । सबैका लागि सपना विपनामा बदलिन सक्दैन । केवल केही भाग्यशाली आमाहरूका लागि मात्र, सपना साकार हुन पुग्छ । बाँकीले वास्तविकताको क्रूर र निर्दयी परिणति भोग्न बाध्य हुनैपर्छ ।आमाहरू पनि आफ्ना सिर्जनाप्रति संवेदनशील हुनु र सपना देख्नु उनीहरूको स्वाभाविक चरित्र नै हो । तर, वास्तविकता यो पनि हो कि प्राय:जसो आमाहरूका यी सपना र चाहनाहरूका परिधि आफ्ना छोराछोरीका बाल्यकाल वा निश्चित अवस्थासम्म सीमित हुने हुन्छ । त्यसपछि तीतोमीठो वास्तविकता नै उनीहरूका नियति हुन पुग्ने गर्छ ।त्यसैले यस्तो लाग्छ कि सपना सानो र साँगुरो गर्न सकेमा, यो टुत्रिँदा र छिन्नभिन्न हँुदाको चोट र दुखाइ सहन सम्भवत: अलि सहज हुन पुग्छ कि ।हे ईश्वर सपना साँच्ने कोमल हृदयहरूलाई विपनाको सामना गर्ने धैर्यका साथै सपना र विपना दुवैमा रमाउने शक्ति र सामथ्र्य पनि दिनुहोस् । सायद यसैमा सृष्टिको निरन्तरताको रहस्य र गरिमा पनि अन्तरनिहित छ ।(माधवीसिंह शाहको यसै साता विमोचन हुने पुस्तक अघि सरेका पाइला को एक अंश)"
संवेदनाका विन्दुहरू,"कृतिको लेखकीयमा कवि स्वयम्ले स्वीकार गरेकी छन्, मनमा उर्लिएका भावनाहरूलाई जानी नजानी पोखेकी छु । यी मेरा भावनाका विन्दुहरू हुन् । मलाई थाहा छ विन्दु प्रारम्भ हो । जसरी पानीका थोपाथोपा मिलेर सागर बन्छ, त्यसरी नै विन्दुविन्दुको सङ्गमबाट गन्तव्यतिरको मार्ग तयार हुन्छ । म गन्तव्यको शिखर आरोहण गर्न चाहन्छु । बिहानीले दिनको सङ्केत गर्छ भनेजस्तै कवि विन्दु अधिकारी ढकालको कविताकृति विन्दुहरू उनको सुखद् र सफलतम् काव्ययात्राको शुभसङ्केत हो ।शशी लुमुम्बू"
जसलाई बेवास्ता गर्न सकिन्न,"पुरानै सही, विराट कोहली र आशिष नेहराको एउटा तस्बिर पछिल्लोपल्ट धेरैले दोहोर्याएर हेरे । त्यसमा नेहरा भर्खरको ठिटो कोहलीलाई पुरस्कार दिइरहेका थिए । केही समयअगाडि मात्र नेहराले अन्तर्राष्ट्रिय क्रिकेटबाट सन्न्यास लिए, न्युजिल्यान्डविरुद्धको दिल्लीमा भएको ट्वान्टीट्वान्टी खेलपछि । त्यति बेला भारतीय टिमका कप्तान थिए, उनै कोहली । दुवै दिल्लीका हुन् । जति बेला नेहरा भारतीय क्रिकेटका ठूला स्टार भइसकेका थिए, कोहली फुच्चे केटो नै थिए । दिल्लीको कुनै गल्लीमा बरालिएर खेलिरहेका थिए, उनी । अहिले त्यो तस्बिर भाइरल बनेकाले देखाउँछ, यही ठिटो कोहलीले कति चाँडै ठूलै छलाङ मार्यो ? भारतले खेल्ने क्रिकेटका तीनै ढाँचा टेस्ट, वान डे र ट्वान्टी ट्वान्टीमा अहिले टिमको नेतृत्व लिने गरेका छन्, कोहलीले । सुनील गावस्कर र कपिलदेव जमानाको क्रिकेट त धेरै पुरानो भयो, भारतीय क्रिकेट मन पराउनेले कम्तीमा पछिल्लो समय सचिन तेन्दुलकर पुस्ताको खेल त पक्कै पछ्याए । ती दिनमा भारतमा साँच्चै गजबका खेलाडी थिए । जस्तो, शौरभ गांगुलीदेखि राहुल द्रविड र भीभीएस लक्ष्मणसम्म । अनि वीरेन्द्र सहवाग पनि । त्यति बेलाको भारतीय क्रिकेट पछ्याउनेका लागि अहिले पनि लाग्दो हो, उनीहरू जत्तिको खेलाडी त कोही नहुँदो हो । तेन्दुलकरका असली प्रशंसकले अहिले पनि दाबी गर्नेछन्, उनी जत्तिको खेलाडी त हुने नै छैन । क्रिकेटमा तथ्यांकले त्यही बोल्छ, जुन सत्य हुन्छ । तथ्यांकको सहारा लिने हो भने यी सबै खेलाडीभन्दा अगाडि छन्, यिनै कोहली । कोहली ? भारतीय क्रिकेटकै जबरदस्त प्रशंसक हो भने पनि उनको नाम लिंदा मुख बिगार्ने धेरै छन् । नामै सुन्न नचाहने पनि उत्तिकै होलान् । भारतीय क्रिकेटका विरोधीका लागि त उनी जत्तिको मन नपर्ने खेलाडी कमै होला । हाम्रोतिर पाकिस्तानी क्रिकेटका समर्थक बढी छन् भन्ने तथ्यमा चल्ने हो भने यतातिर धेरैले मन नपराउने खेलाडी कोही छ भने ती पक्कै कोहली हुन् । यस्तो छ, उनको वास्तविक छवि । मन नपर्नेका लागि साहै्र मन नपर्ने । एउटा भनाइ छ, तिमी उसलाई माया गर अथवा घृणा, तर उसलाई बेवास्ता भने गर्न सक्दैनौ । कोहलीका हकमा यो भनाइ ठ्याक्कै मिल्छ । कोहलीलाई माया पनि गर्न सक्छौं, घृणा पनि । तर उनको खेललाई बेवास्ता त पक्कै गर्न सक्दैनौं । हदै घमण्डी देखिन्छन्, उनी । उनको पारा नै अरूलाई चिढाउने खालको छ । विपक्षी खेलाडीलाई उक्साउन उनी माहिर छन् । मिडियाप्रति उनको व्यवहार रूखो हुने गर्छ । समग्रमा उनी जेन्टलम्यान क्रिकेटर होइनन् । भलाद्मी खेलाडी त तेन्दुलकर, द्रविड र लक्ष्मण नै हुने गर्थे । गांगुली अलि फरक थिए, तर उति साह्रो होइन, जति अचेल कोहली हुने गर्छन् । तर यी सबैलाई व्यवहारलाई ओझेलमा पार्न उनको खेल पर्याप्त हुने गर्छ । फरक यही हो । भर्खरै भारत र श्रीलंकाबीच तीन टेस्टको सिरिज चल्यो र त्यसमा विजयी रह्यो, भारत । टेस्टमा भारतीय टिम अचेल खुबै लयमा छ, त्यसैले त उसले लगातार नौ टेस्ट सिरिज जित्यो । यस्तो प्रदर्शन यसअघि कुनै समय इंग्ल्यान्डले गरेको थियो, केही अगाडि मात्र अस्ट्ेरलियाले । नयाँ दिल्लीमा भएको तेस्रो टेस्टका क्रममा उनले पाँच हजार रन पूरा गरे । त्यसै क्रममा उनले आफ्नो खेल जीवनकै उत्कृष्ट स्कोर २ सय ४३ रन खडा गरे । अर्थात अर्को दोहोरो शतक । कप्तानका रूपमा उनको यो छैटौं दोहोरो शतक हो । एउटा कप्तानले बनाएको यो नै अहिलेसम्मको सबैभन्दा दोहोरो शतक हो । नागपुर टेस्टमा पनि उनले दोहोरो शतक बनाएका थिए । यसअघि ब्रायन लाराको नाममा कप्तान भएर पाँच दोहोरो शतक बनाएको कीर्तिमान थियो । अब यो भंग भयो । कीर्तिमान कोहलीको नाममा आयो । नागपुरमा उनले २० औं टेस्ट शतक पनि पूरा गरेका थिए । यस क्रममा उनले तेन्दुलकरलाई पछाडि छोडे, कम टेस्टमै यस्तो उपलब्धि आत्मसात् गरे । कोलकातामा भएको पहिलो टेस्टमा पनि उनले शतक बनाएका थिए । र, यस क्रममा उनी बने, तीन टेस्टको सिरिजका सबै खेलमा शतक बनाउने पहिलो कप्तान । यसै सिरिजपछि उनले अन्तर्राष्ट्रिय क्रिकेटमा १६ हजारभन्दा बढी रन बनाइसकेका छन् । अनि यसै क्रममा उनी एकै क्यालेन्डर वर्षमा सर्वाधिक रन बनाउने खेलाडी पनि बने, यसअघि यस्तो कीर्तिमान द्रविडको नाममा थियो । अहिले भन्न सुरु भएको छ, जति बेला कोहलीले आफ्नो खेल जीवनबाट सन्न्यास लिनेछन्, त्यति बेला विश्व क्रिकेटका धेरैभन्दा धेरै कीर्तिमान उनको नाममा हुनेछ । केहीअगाडिसम्म तेन्दुलकरबारे यस्तै भन्ने गरिन्थ्यो । यी त भए, तथ्यांकका प्रसङ्ग । कोहली किन राम्रा खेलाडी हुन् र उनलाई किन धेरैले मन पराउँदैनन् त ? खास भन्ने हो भने भारतले अहिले अस्ट्ेरलियाको पारामा क्रिकेट खेल्छ । धेरै अगाडि होइन, कप्तान रिकी पोन्टिङको पालामा अस्ट्ेरलियाली टिमको खेल्ने पारा यस्तै थियो । खेलाडी हेर्दा लाग्थ्यो, यत्तिको घमण्डी अरू कोही छैन । विपक्षी खेलाडीलाई जिस्क्याउन, गिज्याउन, धम्काउन जे जति उपाय हुन्थ्यो, उनीहरू सबै प्रयोग गर्थे र यसका लागि खुबै गर्वले एउटा शब्द प्रयोग गर्थे र त्यो थियो, स्लेजिङ । मैदान बाहिर नै अस्ट्ेरलियाले मेन्टल वार सुरु गरिसकेको हुन्थ्यो । त्यति बेला उनीहरूको त्यो पारालाई मन नपराउने उत्तिकै थिए, गाली गर्ने पनि कम थिएनन् । त्यति बेला अस्ट्ेरलियी खेलाडीले जसरी खेल्थे, त्यसैलाई अहिले खालि पछ्याउने गरेका हुन्, कोहली र उनका साथी खेलाडीले । स्टिभ स्मिथको नेतृत्वमा केहीअगाडि अस्ट्ेरलियाले भारतको भ्रमण गर्दा उनलाई पनि कोहलीको पारा मन परेन र उडाउने प्रयास गरे । त्यति बेला विश्वास नहुन सक्छ, कोहलीको बचाउमा आए, यसअघिका कप्तान माइकल क्लार्क । क्लार्कले त्यति बेला भनेका थिए, अस्ट्ेरलियाले यस्तै गर्दा ठीक, अब भारतले गर्दा बेठिक ? जे होस्, कोहली राम्रा खेलाडी हुन्, यसमा शंका छैन । नत्र उनको ब्याटबाट धेरै रन निस्कने थिएन । रन मात्र होइन, भारतले पनि लगातार जित्ने थिएन । कोहलीसँग नजिकबाट संगत गर्नेलाई मान्ने हो भने उनी मैदानबाहिर भने भलाद्मी छन् । मैदानभित्र र बाहिर ठ्याक्कै फरक । सायद उनकी प्रेमिका तथा अभिनेत्री अनुष्का शर्माका कारण पनि ईष्र्या गर्ने हो कि ?  :"
राष्ट्रिय जर्सीदेखि लाहुरे बर्दीसम्म,"युवा टोलीबाट राम्रो प्रदर्शन गरेपछि नेपालको सिनियर राष्ट्रिय टोलीको प्रारम्भिक छनोटमा स्थान बनाएका डिफेन्डर आकाश थापामगर बेलायती सैनिक बनेको दुई वर्ष पुग्न लाग्यो । उनले साफ यू१९ उपाधि जितेलगत्तै ब्रिटिस आर्मीमा होमिन एएफसी यू१९ मा सहभागिता जनाएनन् । शिवसँगै यू१६ उमेर समूहमा मिडफिल्ड सम्हालेका विकास थापा र अनिल राई पनि भारतीय सेनामा भर्ती छन् । दुई वर्षअघि यू१९ साफ जितेका फरवार्ड जनोम मान लिगल, डिफेन्डर सुदन थापा र मिडफिल्डर किरण सुनार पनि भारतीय सैनिक भइसके । यस्ता खेलाडीको सूची लामै छ ।युवा खेलाडी उमेर भएका कारण विदेशी सेनामा भर्ना भए । तर उमेर काटेका खेलाडी लिग नहुँदा दैनिक जीवनयापनका लागि भए पनि पलायन हुन बाध्य छन् । पढ्ने उमेर खेलमा बिताएका कारण फेरि पढाइ सुचारु गर्न नसकेका धेरै खेलाडी विदेशमा छन् । कुनै समय युवा टोलीमा उत्कृष्ट प्रदर्शन गरेर नेपालका स्थापित क्लबबाट फुटबल खेलेका खेलाडी वैदेशिक रोजगारको बाटो रोज्न बाध्य भएका छन् ।मिडफिल्डर गणेश खड्काले नेपाल पुलिस क्लब, मनाङमस्र्याङ्दी क्लब, हिमालयन शेर्पा क्लबलगायत शीर्ष डिभिजनको क्लबबाट फुटबल खेले । तर नियमित फुटबल नहुँदा मोफसलका प्रतियोगिताबाट जीवनयापन नहुने देखेपछि उनी कतार लागेका थिए । गणेशजस्तै राष्ट्रिय टोलीको मिडफिल्डमा स्थापित भइसकेका खेलाडी शिव श्रेष्ठ पनि हाल कतारमै छन् । उनले कतार जानुअघि बेलायती सेनामा प्रयास गरे पनि त्यसमा सफलता नपाएपछि वैदेशिक रोजगारको बाटो रोज्नुपरेको थियो । राष्ट्रिय टोलीको छनोटमा नाम पर्दाकै अवस्थामा शिव प्रशिक्षण छाडेर विदेश पलायन भएका थिए । अमीर श्रेष्ठ, अर्जुन सुब्बा, रामकुमार विश्वासलगायत ए डिभिजन स्थापित खेलाडी सबै हाल कतारमै छन् ।वर्तमान परिप्रेक्ष्यमा नेपालको फुटबल गतिविधि मोफसलकै छिटपुट प्रतियोगिताको भरमा टिकेको छ । राष्ट्रिय टोलीमा उमेर समूहको प्रदर्शनमै आएका खेलाडीको बाहुल्य छ । मोफसलका एकाध प्रतियोगिताको प्रदर्शनका आधारमा राष्ट्रिय टोली बनाउनुपर्ने बाध्यता छ । मोफसलका नकआउट प्रतियोगिताकै भरमा आएका खेलाडीले राष्ट्रिय टोली निर्माण गर्न भने सहज छैन । ती खेलाडीको प्रदर्शनमा एकरूपता नहुने कारण पूर्णरूपमा विश्वास गर्न गाह्रो हुने प्रशिक्षकको बुझाइ छ ।विगत तीन महिनामा नेपालले ४ वटा उमेर समूहका प्रतियोगिता खेल्यो । साफस्तरको प्रतियोगिता तुलनात्मक रूपमा सफल भए पनि एएफसीस्तरको प्रतियोगिता भने बिर्सनलायक रह्यो । त्यसबाट आएका धेरै खेलाडी अहिले मोफसलका प्रतियोगितामा ए डिभिजन टोलीबाट खेल्न थालिसके । विगतमा यस्ता खेलाडी ठूला क्लबका बेन्च वा साना क्लबमा छिटपुट खेल्न पाउँथे । खेलाडीको कमीकै कारण युवा खेलाडी ठूला क्लबका पहिलो रोजाइमा खेलिरहेका छन् ।अब नेपालमा अझै केही महिना लिग हुने छाँटकाँट छैन । यस्तो अवस्थामा भर्खरै उदाएका युवा खेलाडीले मोफसलकै प्रतियोगिता खेलेर आफूलाई स्थापित गर्नुपर्ने दबाब छ । त्यस्ता प्रतियोगितामा खेलको स्तरको कुरा त परै जाओस्, उल्लेख्य मात्रामा क्लब पनि सहभागी हुँदैनन् । एकतर्फ आर्थिक रूपमा सबल हुने चुनौती र सँगसँगै नकआउट प्रतियोगितामा लगातार नतिजा ल्याउनुपर्ने दबाब । यस्तो अवस्थामा युवा खेलाडीको फुटबल विकास सम्भव छैन ।यसै पनि, खेलाडीको कमी भइरहेको अवस्थामा यस्तो पलायनले देशको फुटबल भविष्य संकटमा छ । ग्रासरुट फुटबल (४ देखि १२ वर्षका खेलाडी) को संस्कृति नेपालमा वामे सर्दै छ । तर उपलब्ध युवा खेलाडीलाई राम्रो अवसर दिन नसकिरहेको अवस्थामा यसको विकासमै रोक लाग्ने डर पनि छ । अहिलेका अभिभावकले खेललाई पनि प्राथमिकतामा राखेको पाइन्छ । तर फुटबल नभइरहेको अवस्थाले आउने दिनमा ती अभिभावक निरुत्साहित हुने पक्का छ । सम्बन्धित निकायले छिट्टै सही कदम नचालेको अवस्थामा शिवजस्ता थुप्रै युवा खेलाडी खेललाई छाड्न बाध्य हुनेछन् ।"
शशी कपुरको ट्याक्सी दौड,"एक समय शशी कपुरका बारे एउटा हल्ला थियो शशीले एकसाथ सयवटा फिल्म साइन गरेका छन् । उनी यति व्यस्त थिए कि दिनमा तीनवटा फिल्मको सुटिङ भ्याउँथे । एकै वर्ष उनका १२ वटा फिल्म रिलिज भएका छन् । यसरी व्यस्त भएका आफ्ना भाइलाई राज कपुरले एउटा उपनाम दिएका थिए ट्याक्सी । यस्तो ट्याक्सी जो पैसा कमाउनका लागि दिनरात नभनी दगुरेको दगुर्यै गर्छ । राज कपुरका छोरा तथा अभिनेता ऋषि कपुरले आफ्नो संस्मरण खुल्लमखुल्ला मा सत्यम् शिवम् सुन्दरम् निर्माणको प्रसंग लेखेका छन् । यो फिल्ममा राज कपुर राजेश खन्नालाई लिन चाहन्थे । खन्नासँग कुरा पनि अघि बढिसकेको थियो । तर, कपुर परिवार खन्नालाई खासै रुचाउँदैनथ्यो, खासगरी ऋषि कपुरले । यसैले ऋषिले आफ्ना दाजुभाइसँग मिलेर एउटा सानतिनो षड्यन्त्र गरे र आफ्ना पिता राजको फिल्ममा काका शशी कपुरलाई मुख्य भूमिकामा खेलाउने प्रस्ताव गरे । राज कपुर आफ्ना ह्यान्डसम भाइ शशीलाई लिएर फिल्म बनाउन तयार भए । एउटै समस्या थियो शशीको समय । राजले भने, शशी त ट्याक्सी जस्तो छ, कसरी समय देला र ? शशीले यो फिल्मका लागि समय निकाले । सन् १९७८ मा आएको सत्यम् शिवम् सुन्दरम् ले राम्रो चर्चा र सफलता पायो । पुराना फिल्म पत्रकार रामकृष्णले एउटा संस्मरणमा उल्लेख गरेअनुसार गुरु दत्त आफ्नो फिल्म साहब बिबी और गुलाम मा भूतनाथको भूमिकामा आफैं अभिनय गर्न चाहँदैनथे । पहिलो रोजाइका दिलीप कुमारले यसमा अभिनय नगर्ने भएपछि उनले युवा शशी कपुरलाई प्रस्ताव गरे । भर्खरै फिल्ममा आएका शशी कथा सुन्न गुरु दत्तको घरमा जाने भए । तर, कथा सुन्न नै उनी तीन घण्टा ढिलो पुगे । अनि गुरु दत्तले आफ्ना सहायकलाई भने, जो कथा सुन्नै तीन घण्टा ढिलो आएको छ, उसले सुटिङमा कति ढिलो गर्ला ? त्यसपछि गुरु दत्त आफैं भूतनाथ बने । आखिर शशी कपुर किन यति हतारमा थिए । आफ्नै दाइले ट्याक्सी भन्ने गरी उनी किन पैसा कमाउन चाहन्थे ?पृथ्वीराज कपुरको नाम भारतीय नाटक र फिल्म दुवैमा सम्मानका साथ लिइन्छ । मुगलएआजम मा अकबरको भूमिकामा अभिनय गरेर आफ्नो छाप छोडेका यी भेट्रानका तीन छोरा थिए राज, शम्मी र शशी । आफ्ना बाबुजस्तै यी तीनै जना फिल्ममा आए । फिल्म निर्माता, निर्देशक र अभिनेताका रूपमा राज कपुरले आफ्ना पिताको प्रसिद्धिलाई उछिने । र, उनले अर्को ठूलो काम गरे आरके स्टुडियोको स्थापना । बलिउडको इतिहासमा यो स्टुडियोको ठूलो नाम छ । दाई राजको जस्तै भाइ शशीको पनि एउटा रहर थियो एउटा गतिलो नाट्यमञ्च बनाउने पिताको सपना पूरा गर्ने । सन् १९४४ मा पिता पृथ्वीराजले स्थापना गरेको पृथ्वी थियटर को आफ्नै भवन वा मञ्च थिएन । शशी त्यसको निर्माण गर्न चाहन्थे । उनको ट्याक्सी दौड त्यसकै लागि थियो । जुन वर्ष सत्यम् शिवम् सुन्दरम् रिलिज भयो त्यही वर्ष १९७८ मा शशी र उनकी पत्नी अभिनेत्री जेनिफर केन्डलले मुम्बईमा पृथ्वी थियटर खोले । शशी कपुरको जीवनको यो एउटा पाटो थियो । ७९ वर्षको उमेरमा आइतबार मुम्बईमा निधन हुनुअघि शशीले केही वर्ष बिमार र एकल जीवन बिताएका थिए । अस्वाभाविक रूपमा वजन बढ्ने खानदानी रोगबाट पीडित शशी कपुर ७० र ८० को दशकमा बलिउडका मोस्ट चार्मिङ हिरो थिए । रोमान्टिक हिरोका रूपमा उनको अलगै स्थान थियो । ६० को दशकमा करिअर सुरु गर्दा भने उनको स्थिति धेरै राम्रो थिएन । न उनी ठूलो स्टार मानिए न राम्रो अभिनेता । राज र शम्मीजस्ता स्टारको परिवारका कान्छा सदश्य शशी जसको खास नाम बलवीरराज कपुर थियो, ले मल्टिस्टाररबाट आफ्नो स्थान बनाउन थाले । बलराज सहानी, राज कुमार र सुनील दत्तजस्ता स्टारले भरिएको वक्त जस्ता फिल्ममा शशी गीत गाउने हिरोका रूपमा देखिए । सत्तरीको दशकको व्यावसायिक बलिउड फिल्ममा दुई निर्देशकको ठूलो धाक थियो । मनमोहन देसाइ र यश चोपडा । यी दुवैका हुकुमका एक्का भने एउटै थिए अमिताभ बच्चन । दुवैका फिल्ममा मुख्य भूमिकामा प्राय: अमिताभ बच्चन हुन्थे । यिनका फिल्ममा प्राय: दुईतीन हिरो हुन्थे । त्यो दोस्रो हिरो भने कहिले विनोद खन्ना हुन्थे, कहिले शशी कपुर, कहिले ऋषि कपुर त कहिले शत्रुघन सिन्हा । यश चोपडाका फिल्ममा चाहिँ प्राय: शशी कपुर हुन्थे । यश चोपडाका सात फिल्ममा शशी कपुरले अभिनय गरे । संयोग नै मान्नुपर्ला, तीमध्ये पाँचवटा फिल्म दिवार, कभी कभी, त्रिशूल, काला पत्थर र सिलसिला मा मुख्य हिरो अमिताभ बच्चन थिए । दिवार, त्रिशूल र काला पत्थरजस्ता एक्सन फिल्ममा पनि शशी कपुरचाहिँ रोमान्टिक हिरो थिए । यश चोपडाकै निर्देशनमा धर्मपुत्र मा शशी पहिलोपटक हिरो बनेका थिए ।बच्चन र शशीको जोडीको बलिउडमा अलग स्थान छ । उनीहरूले ११ वटा फिल्ममा सँगै अभिनय गरे । यसमा चोपडाका ५ फिल्मबाहेक मनोज कुमारको रोटी कपडा और मकान, प्रकाश मेहराको नमक हलाल र रमेश शिप्पीको सान प्रमुख छन् । हिरो हुनुअघि सहायक निर्देशकका रूपमा काम गरेका शशीले जीवनमा जम्मा एउटा फिल्म निर्देशन गरे अजुबा । यसमा पनि मुख्य भूमिकामा अमिताभ बच्चन नै थिए । शशी रोमान्टिक हिरो थिए तर त्यति मात्र थिएनन् । व्यावसायिक बलिउड फिल्मबाहेक शशीका अरू दुई पाटा छन् । एउटा कलात्मक फिल्मको र अर्को विदेशी फिल्मको । उनले कलात्मक फिल्ममा अभिनय मात्रै गरेनन्, तिनको निर्माण पनि गरे । जुनुन, कलयुग, ३६ चौरंगी लेन र उत्सव जस्ता फिल्मको निर्माण शशीले गरेका थिए । सन् १८५७ को सिपाही विद्रोहको पृष्ठभूमिमा बनेको शशी, नसिरुद्दिन शाह, सबाना आजमी, जेनिफर केन्डल र नफिसा अलीको मुख्य भूमिका रहेको जुनुन को गणना अहिले पनि बलिउडका केही उत्कृष्ट फिल्ममा गरिन्छ । जुनुन कै निर्देशक श्याम बेनेगलले बनाएको अर्को फिल्म कलयुग महाभारतको आधुनिक एडप्टेसन थियो । दाजुभाइका परिवारको सत्ताका लागि भएको झगडाको कथालाई बेनेगलले मुम्बईको एउटा व्यापारिक परिवारमा हुने लडाइँको कथाका रूपमा पेस गरेका थिए । कर्णको भूमिकामा अभिनय गर्नुका अलावा शशीले यसको निर्माण पनि गरेका थिए । श्याम बेनेगलले एक अन्तार्वार्तामा आफूले शशीजत्तिको राम्रो निर्माता अरू नभेटेको बताएका थिए । फिल्मका लागि प्रशस्त खर्च गर्न हिच्किउँदैनथे । सायद, यसका लागि पनि शशी ट्याक्सी भएर पैसा कमाउन चाहन्थे । द हाउस होल्डर, सेक्सपियरवाला, सिद्धार्थ लगायतका करिब एक दर्जन अंग्रेजी भाषाका फिल्ममा पनि उनले अभिनय गरे । उनको समयमा सबभन्दा धेरै विदेशी फिल्ममा अभिनय गर्ने मुख्य स्टार शशी नै थिए । शशीको निधनपछि धेरैले उनको स्मरण दिवार को संवाद मेरे पास मा हैबाट गरे । मेरो स्मृतिमा भने शशीका अरू दुई फिल्मका दृश्य छन् । पहिलो दृश्य हो, गुलजारको फिल्म इजाजत को । यो फिल्मका मुख्य कलाकार नसिरुद्दिन शाह र रेखा हुन् । अहिले चल्तीमा आएको केमियो जस्तै भूमिकामा थिए, शशी कपुर । केवल एक दृश्यमा । रातभर रेलवे प्लेटफर्मको वेटिङ रूपमा पूर्वपतिसँग बसेकी पत्नी लिन आउने हँसमुख पतिका रूपमा शशी कपुर मेरो सम्झनामा छन् । दोस्रो फिल्म हो, न्यु दिल्ली टाइम्स । गुलजारले नै लेखेको यो फिल्म दैनिक पत्रिकाको कार्यकारी सम्पादक विकास पाण्डेको कथा हो । एउटा इमानदार खोज पत्रकारको प्रयास, भ्रष्ट राजनीतिज्ञ र समाजको कथा यो फिल्ममा छ । खोजपत्रकार पाण्डेका रूपमा शशीको सबभन्दा राम्रो भूमिका यही फिल्ममा थियो । यो फिल्मका लागि शशीले अभिनयमा एक मात्र राष्ट्रिय पुरस्कार पाएका थिए । उनले निर्माण गरेको जुनुन ले उत्कृष्ट फिल्मको राष्ट्रिय पुरस्कार पाएको थियो । पछि उनले दादा साहेब फाल्के र पद्म भूषण पनि पाए । करिब डेढ सय फिल्ममा अभिनय गरेका शशीले फिल्मफेयर अवार्ड भने केवल एउटा फिल्म दिवार का लागि सहअभिनेताको पाएका थिए । उनलाई फिल्फेयरले पनि लाइफटाइम एचिभमेन्ट अवार्ड दिएको थियो ।"
साइलेन्स ब्रेकर !,"सबै वर्ण, वर्ग, पेसा र भर्चुअल रूपमा संसारभरका ती महिला र पुरुषहरू जसले लामो समयको मौनता तोडे । उनीहरू क्यानिफोर्नियाका श्रमिक, न्युयोर्कको कुनै होटल वा युरोपियन संसद्का कर्मचारी हुन सक्छन् । उनीहरू औपचारिक रूपमा कुनै नाम नभएको आन्दालनका सदस्य हुन् । तर अहिले उनीहरूसँग एउटै आवाज छ यस्तै पंक्तिसहित विश्वप्रसिद्ध टाइम म्यागेजिन ले यो वर्षको लागि पर्सन अफ दी इयर सार्वजनिक गरेको छ । यसै साता प्रकाशित आफ्नो अंकमा टाइमले यौन हिंसाविरुद्ध आवाज उठाउनेहरूलाई समेटेर उनीहरूको सामूहिक नाम दिएको छ साइलेन्स ब्रेकर ।सबैखाले यौन हिंसाविरुद्ध आवाज उठाउनेहरू यसमा छानिए पनि यसको नेपथ्यमा अमेरिकी फिल्म उद्योगमा हुने यौन हिंसासम्बन्धी खुलासा उल्लेख्य छ जुन यो अंग्रेजी वर्षको अन्त्यतिर अन्त्यन्तै चर्चित बन्यो । यसलाई हार्भे वाइनिस्टिन काण्डको रूपमा चिनिन्छ । र, यही काण्डले विश्वको ध्यान खिच्ने सोसल मिडिया अभियान जन्मायो जसलाई मिटु अभियान भनिन्छ ।अक्टोबरको पहिलो साता न्युयोर्क टाइम्सले गरको सनसनी खुलासाले हलिउड पूरै तरंगित भयो । जसमा दाबी गरिएको थियो निर्माता हार्भे वाइनिस्टिनले तीन दशकयता महिलाहरूको यौन शोषण गर्दै आएका छन् ।वाइनिस्टिनले आफूमाथि लागेको आरोपको खण्डनसमेत गर्न नपाई अन्य हलिउड कलाकार सार्वजनिक रूपमै भन्न थाले म पनि उनीबाट शोषित थिएँ । यो सूचीमा एन्जेलिना जोलीसमेत थिइन् । वाइनिस्टिनले आफूमाथि यौन शोषण गरेको सार्वजनिक गर्ने कलाकारको सूचीमा चार दर्जनभन्दा बढी छन् । र, यसमा पुरुष पनि छन् ।विश्वकै सबैभन्दा प्रतिष्ठित हलिउड उद्योगमा त महिलाको यो अवस्था छ भने अन्य स्थानमा के होला ? मान्छेहरूले जिब्रो टोके । यिनैमध्येमा थिइन् अमेरिकी कलाकार अलिसना मिलानो जसले अक्टोबर १६ मा एउटा ट्वीट लेखिन् यदि तपाईं यौन हिंसाको सिकार हुनुभएको छ भने यो ट्वीटमा मिटु लेखेर रिप्लाई गर्नुस् । हजारौं रिट्वीट, रिप्लाई र लाइक्स पाएको मिलानोको उक्त ट्वीटको तरंग विश्वभर फैलियो । र भनौं, पीडितले वर्षौंदेखि लुकाएर सत्य खुलासा गर्ने मौका पाएझैं भयो ।मिटु ह्यासट्याग ट्वीटर फेसबुक हुँदै इन्स्टाग्रामसम्म फैलियो । अंग्रेजीमा मिटुजस्तै ह्यासट्याग विभिन्न भाषामा सुरु भए । यो अमेरिका बेलायत हुँदै फ्रान्स, इटाली, इजरायल, स्पेन अनि दक्षिण एसियाको भारत र पाकिस्तानसम्म आइपुग्यो । टाइमले आफ्नो कभरमा स्ट्रबरी टिप्ने काम गर्ने एक महिलासहित अभियन्ता अदामा ल्हु, कलाकार एस्ले जुड, सफ्टवेयर इन्जिनियर सुसन फलर, गायिका टेलर स्विफ्टलाई पनि समेटेको छ । कभरमा नदेखिए पनि साइलेन्स ब्रेकर स्टोरीकी अर्की मुख्य पात्र हुन् ताराना बुर्के । मिटु ह्यासट्याग अहिले चर्चित भए पनि बुर्केले यस्तै प्रयास १० वर्षअघि गरेकी थिइन् जुन त्यो बेला सीमिति संख्यामा रहेको सोसल नेटवर्किङ साइट माइस्पेसमा चर्चित बनेको थियो । मिटु ह्यासट्याग सुरुआत गर्ने श्रेय बुर्केलाई जान्छ । बुर्केलाई एक बालिकाले आफूलाई आमाको साथीले बलात्कार गरेको भेद खोलेकी थिइन् ।"
