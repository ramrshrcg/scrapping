शीर्षक,विवरण
दोस्रो चरण पनि उल्लासमय,"संविधानअनुसार प्रतिनिधिसभाको सदस्य संख्याको दोब्बर प्रदेशसभा सदस्य हुने भएकाले ७ वटै प्रदेशको गरी प्रत्यक्ष प्रणालीबाट ३ सय ३० र समानुपातिकबाट २ सय २० सदस्य चुनिने छन् । जनसंख्याको अनुपातमा ७ वटै प्रदेशसभाको सदस्य संख्या फरकफरक छन् । प्रदेश १ मा प्रतिनिधिसभाका लागि २८ निर्वाचन क्षेत्र छन् । संविधानअनुसार प्रदेशसभाको निर्वाचन क्षेत्र दोब्बर हुने भएकाले त्यहाँ प्रत्यक्ष निर्वाचनबाट ५६ जना चुनिने छन् । कुल सदस्य संख्याको ४० प्रतिशत समानुपातिकबाट चुनिने भएकाले त्यहाँ ३७ जना दलले प्राप्त गरेको मतका आधारमा बन्दसूचीबाट छानिने छन् । प्रदेश १ को प्रदेशसभामा कुल ९३ जना सदस्य हुनेछन् । प्रदेश २ मा प्रतिनिधिसभाको ३२ निर्वाचन क्षेत्र छन् । प्रदेशसभामा प्रत्यक्षबाट ६४ र समानुपातिकबाट ४३ गरी कुल १ सय ७ सदस्य चुनिने छन् । प्रतिनिधिसभाको ३३ निर्वाचन क्षेत्र रहेको प्रदेश ३ मा प्रदेशसभामा प्रत्यक्ष निर्वाचनबाट ६६ र समानुपातिकबाट ४४ जना चुनिने छन् । १ सय १० जनाको सबैभन्दा ठूलो प्रदेशसभा यही हुनेछ । प्रदेश ४ मा प्रतिनिधिसभाको १८ निर्वाचन क्षेत्र छन् । त्यहाँको प्रदेशसभा प्रत्यक्षबाट ३६ र समानुपातिकबाट २४ गरी ६० सदस्यीय बन्नेछ । प्रदेश ५ मा प्रतिनिधिसभाको २६ क्षेत्र छन् । उक्त प्रदेशमा प्रत्यक्षबाट ५२ र समानुपातिकबाट ३५ गरी ८७ सदस्यीय प्रदेशसभा गठन हुनेछ । सबैभन्दा सानो प्रदेशसभा प्रदेश ६ को हुनेछ । त्यहाँको प्रदेशसभामा प्रत्यक्षबाट २४ र समानुपातिकबाट १६ जना गरी ४० सदस्य मात्र हुनेछन् । त्यस प्रदेशमा प्रतिनिधिसभाको १२ वटा निर्वाचन क्षेत्र मात्रै रहेकाले सोही अनुपातमा प्रदेशसभा पनि सानो भएको हो । प्रदेश ७ को प्रदेशसभा ५३ सदस्यीय हुनेछ । त्यहाँ प्रत्यक्षबाट ३२ र समानुपातिकबाट २१ जना चुनिनेछन् । उक्त प्रदेशमा प्रतिनिधिसभाको १६ निर्वाचन क्षेत्र छ । संविधानमा व्यवस्था भएअनुसार मिश्रित निर्वाचन प्रणालीअनुसार दुवै सभाको निर्वाचन भएको हो । निर्वाचन क्षेत्रअनुसार पहिलो हुने निर्वाचित हुने (प्रत्यक्ष) र राजनीतिक दलले मत पाएर बन्दसूचीबाट निर्वाचित हुने (समानुपातिक) दुवै प्रणाली अपनाइएको छ । यसअघि ०६४ र ०७० सालको संविधानसभा निर्वाचनमा यसैगरी मिश्रित निर्वाचन प्रणालीको अभ्यास भइसकेको छ । प्रतिनिधिसभामा १ सय ६५ निर्वाचन क्षेत्रबाट १ सय ६५ जना र समानुपातिक निर्वाचन प्रणालीबाट १ सय १० जना सदस्य निर्वाचित हुनेछन् । दुवै चरणमा गरी प्रतिनिधिसभामा प्रत्यक्षतर्फ १ सय ६५ सिटका लागि १ हजार ९ सय ४५ जना उम्मेदवार छन् । त्यस्तै समानुपातिकतर्फको १ सय १० सिटका लागि २ हजार २ सय ७३ जनाको नाम बन्दसूचीमा समावेश छ । ७ वटै प्रदेशको प्रत्यक्षतर्फ ३ हजार २ सय ३९ र समानुपातिकतर्फ ३ हजार ५ सय ६५ जना प्रतिस्पर्धी छन् । प्रमुख दलहरू दलीय गठबन्धन बनाएर चुनावी प्रतिस्पर्धामा होमिएका छन् । सत्तारूढ कांग्रेसले राप्रपा, राप्रपा (प्रजातान्त्रिक), नयाँ शक्ति पार्टीसँग मिलेर लोकतान्त्रिक गठबन्धन बनाएको छ भने प्रतिपक्षी नेकपा एमालेले माओवादी केन्द्र र अन्य साना कम्युनिस्ट दलसँग मिलेर वाम गठबन्धन बनाएको छ । मधेस केन्द्रित दल राष्ट्रिय जनता पार्टी र संघीय समाजवादी फोरमले समेत गठबन्धन बनाएरै संयुक्त उम्मेदवारी दिएका छन् । प्रमुख निर्वाचन आयुक्त अयोधीप्रसाद यादवले सुरक्षा प्रबन्ध प्रभावकारी रहेकाले निर्वाचन शान्तिपूर्ण रूपमा सम्पन्न भएको बताए । उनले यस निर्वाचनले संविधान कार्यान्वयन गर्न र संक्रमणकालको अन्त्यका लागि महत्त्वपूर्ण योगदान पुगेको उल्लेख गरे । निर्वाचनपछि आयोजित पत्रकार सम्मेलनमा सातवटै प्रदेशका ७७ वटै जिल्लामा सफलतापूर्वक निर्वाचन सम्पन्न गराउन भूमिका खेलेका मुख्य निर्वाचन अधिकृत, निर्वाचन अधिकृत, मतदान अधिकृत, सहायक मतदान अधिकृत, निर्वाचन आयोगका कर्मचारीसहित सबै राष्ट्रसेवक कर्मचारी र सुरक्षाकर्मीलाई धन्यवाद व्यक्त गरे । अब कसैले प्रश्न उठाउन नसक्ने गरी मतगणना कार्य सम्पन्न गर्नसमेत उनले कर्मचारीलाई आग्रह गरे ।"
सकियो संक्रमणकाल,"काठमाडौं संविधानसभाले जारी गरेको संविधानअनुसार बिहीबार प्रतिनिधिसभा र प्रदेशसभा निर्वाचन सम्पन्न भएसँगै झन्डै १२ वर्ष लामो संक्रमणकाल सकिएको छ । संघीय संरचनाअनुरूप संघ र प्रदेश तहमा जनप्रतिनिधिमूलक संस्था चयनका लागि भएको यो निर्वाचनबाट जनताले आफ्ना निर्वाचित प्रतिनिधिमार्फत जारी गरेको संविधानसमेत अनुमोदन गरेका हुन् । निर्वाचन परिणामलगत्तै हुने नयाँ सरकार गठन, संघीय संसद्कोमाथिल्लो सदन राष्ट्रिय सभाको निर्वाचन र राष्ट्रपतिउपराष्ट्रपति चयनले संक्रमणकालका अवशेषसमेत समाप्त पार्नेछ ।संविधानको पूर्ण कार्यान्वयनसँगै तत्कालीन सशस्त्र विद्रोही नेकपा (माओवादी) र शाही निरंकुशताविरुद्ध शान्तिपूर्ण आन्दोलनको अगुवाइ गरिरहेका ७ दलबीच २०६२ मंसिर ७ मा भएको १२ बुँदे समझदारीको गन्तव्यमा पुगिएको छ । यसबीचमा संक्रमणकालीन बाध्यता र बहानामा राज्यका जिम्मेवार निकाय र पदाधिकारीले आफ्ना जिम्मेवारीबाट उन्मुक्ति पाएका थिए । संक्रमणकालमा सुशासन, समृद्धि र विकासका काममा नकारात्मक असर पर्नुका साथै राज्य संयन्त्र कमजोर हुँदा सामान्य कानुन पालनामा समेत उदासीनता देखिएको थियो ।२०६२०६३ को १९ दिने शान्तिपूर्ण जनआन्दोलनको उपलब्धिका रूपमा पुन:स्थापित प्रतिनिधिसभाले २०६३ जेठ ४ मा तत्कालीन राजाका सबै अधिकार कटौतीको घोषणा गरी संविधानसभा निर्वाचनको वैधानिक आधार तयार पारेको थियो । पुन:स्थापित संसद्बाटचुनिएको अन्तरिम सरकार र तत्कालीन विद्रोही माओवादीबीच २०६३ मंसिर ५ गते बृहत् शान्ति सम्झौतामा हस्ताक्षर भएको थियो । त्यही सम्झौताले तत्कालीन माओवादी लडाकु र हतियारलाई अस्थायी शिविरमा राखेर देशलाई संविधानसभा हुँदै संघीय लोकतान्त्रिक गणतन्त्रको मार्गचित्रमा अघि बढाएको थियो । दलहरूबीचको १२ बुँदे समझदारी र बृहत् शान्ति सम्झौताले तत्कालीन माओवादी नेतृत्वमा सञ्चालित दसवर्षे सशस्त्र द्वन्द्व समाधानका लागि राज्य पुन:संरचनासहित संविधानसभाबाट नयाँ संविधान निर्माणको लक्ष्य राखेको थियो । त्यसका लागि उनीहरूले पुन:स्थापित संसद्बाट २०६३ माघ १ गते अन्तरिम संविधान घोषणा गरी तत्कालीन विद्रोही माओवादी नेताहरूसमेत रहेको अन्तरिम व्यवस्थापिका संसद् बनाएका थिए । अन्तरिम संविधान घोषणालगत्तै सुरु भएको पहिलो मधेस अन्दोलनको निष्कर्षका रूपमा अन्तरिम संविधान संशोधन गरी संघीय संरचनामा जाने गरी राज्य पुन:संरचनाको मार्गचित्र तय भएको थियो । २०६४ चैत २८ मा दुईवर्षे कार्यकालका लागि निर्वाचित पहिलो संविधानसभा चार वर्षमा पनि संघीय संरचनामा प्रदेशहरूको संख्या, नाम र सीमासम्बन्धी मुख्य विवाद समाधान गर्न नसकी अवसान भएको थियो । आधुनिक नेपाल निर्माणदेखि २ सय ४० वर्षसम्म निरन्तर रहेको शाहवंशीय राजतन्त्रको विधिवत् अन्त्य गरी गणतन्त्र कार्यान्वयनको ऐतिहासिक काम भने संविधानसभाको पहिलो बैठक (२०६४ जेठ १५) ले गरेको थियो ।२०७० मंसिर ४ गते निर्वाचित दोस्रो संविधानसभाले २०७२ असोज ३ गते सात प्रदेशसहितको संविधान जारी गर्ने सफलता पाएको थियो । संविधानको विषयगत अवधारणासहित पहिलो सभाले गरेका सबै कामको स्वामित्व लिएको दोस्रो सभाले संविधानको एकीकृत मस्यौदा निर्माणसम्मको प्रक्रिया सुरु गरेपछि मधेस केन्द्रित दलहरू सहभागी भएनन् । प्रदेशको सीमांकन हेरफेरको मुद्दामा उनीहरूले सुरु गरेको दक्षिण सीमा केन्द्रित आन्दोलनलाई देखाएर संविधान जारी भएलगत्तै छिमेकी भारतले नेपालमा झन्डै ५ महिना नाकाबन्दी लगाएको थियो । संविधानसभाबाट रूपान्तरित संसद्ले २०७४ माघ ९ मा पारित गरेको संविधान संशोधन (पहिलो) ले मधेसी दलहरूको चित्त बुझाउन सकेन । ५ नम्बर प्रदेशको विभाजनसहितका विषय समेटेर संसद्मा दर्ता गरिएको संविधान संशोधन (दोस्रो) विधेयकविरुद्ध बुटवललगायत स्थानमा आन्दोलन मात्रै चर्किएन, मधेसी दलहरूकै समर्थन निश्चित नभएपछि सरकारले सदनमा पेस गर्नुअगावै फिर्ता लिनुपर्यो । सीमांकन हेरफेरका लागि शक्तिशाली आयोग बनाउने र राष्ट्रिय सभाका सदस्य चुन्न पाउने स्थानीय तहका प्रमुखउपप्रमुखको अधिकार कटौती गर्ने गरी दोस्रो पटक सदनमा लगिएको संविधान संशोधन (दोस्रो) विधेयक भने संसद्बाट पारित हुन सकेन । संविधान जारी गर्ने प्रक्रिया बहिष्कार गरेको मधेस केन्द्रित दलहरूलगत्तैको प्रधानमन्त्री निर्वाचनमा भने सहभागी थिए । प्रमुख प्रतिपक्षी एमालेको विरोध मात्र नभई सत्तारूढ कांग्रेसकै थुप्रै सांसदको अनुपस्थिति रहेको संविधान संशोधन (दोस्रो) विधेयक संसद्बाट फेल भएपछि असन्तुष्ट राष्ट्रिय जनता पार्टीसमेत तेस्रो चरणको स्थानीय निर्वाचनमा सहभागी भएको थियो । संघीय समाजवादी फोरमसहितका दलहरू भने पहिलो र दोस्रो चरणदेखि नै स्थानीय निर्वाचनमा सहभागी थिए । संविधानको खास प्रावधानप्रति फेरि पनि कुनै व्यक्तिसमूह विशेषको चित्त बुझाइ नहुन सक्ने भए पनि त्यसको समाधान संवैधानिक प्रक्रियाबाटै हुन सक्नेछ । संविधानमा राष्ट्रिय एकता, भौगोलिक अखण्डता र जनतामा निहित सार्वभौमसत्ता मात्रै अपरिवर्तनीय छन् । मंसिर १० र २१ मा गरी दुई चरणमा सम्पन्न प्रतिनिधिसभा र प्रदेशसभाको निर्वाचनले राजनीतिक संघर्ष र संक्रमणको युग समाप्त गरेको छ । दलका चुनावी घोषणापत्रलाई मात्रै आधार मान्दा पनि देश स्थायित्व, समृद्धि र विकासको नयाँ युगमा प्रवेश गरेको छ । जननिर्वाचित प्रतिनिधिमार्फत आफ्नो संविधान आफैं बनाउने ७ दशक लामो जनइच्छा पूरा गराउन नेतृत्वदायी भूमिका निर्वाह गरेका दलहरूले नै संघीय संरचनाअनुरूपका तीनै तहमा सरकार निर्माणका लागि प्रतिस्पर्धारत छन् । प्रतिनिधिसभा र प्रदेशसभा निर्वाचनको परिणाम जुन गठबन्धनका पक्षमा आए पनि राजनीतिक स्थायित्व, समृद्धि र विकास उनीहरूको साझा दायित्व हो । हिजोजस्तो गर्नैपर्ने काम नगर्दा मात्रै होइन, गर्नै नहुने काम गर्दा पनि संक्रमणकालको सिरानी लाउने सुविधा अब कसैलाई हुनेछैन ।"
विदेशी कूटनीतिज्ञ र पर्यवेक्षक खुसी,"काठमाडौं प्रदेशसभा तथा प्रतिनिधिसभा निर्वाचनको प्रत्यक्ष अनुगमन गरेका कूटनीतिज्ञ र अन्तर्राष्ट्रिय पर्यवेक्षकहरूले निर्वाचन शान्त र भयरहित ढंगले सम्पन्न भएको भन्दै खुसी व्यक्त गरेका छन् । उनीहरूले मतदाताको उत्साहको प्रशंसासमेत गर्दै निर्वाचन प्रक्रिया राम्रो, मतदानस्थल मतदातामैत्री एवं व्यवस्थित रहेको बताएका छन् । काठमाडौंमा रहेका मित्रराष्ट्रका कूटनीतिज्ञहरूले काठमाडौं, ललितपुर, भक्तपुर, काभ्रे, झापा, मोरङ, धनुषा, महोत्तरी, बारा, पर्सालगायत जिल्ला अनुगमन गरेपछि यस्तो प्रतिक्रिया दिएका हुन् । ती ठाउँमा परराष्ट्र मन्त्रालयले सहयोगी अधिकृत उपलब्ध गराएको थियो । कतिपय स्थानमा उनीहरूले अनौपचारिक रूपमा पनि अनुगमन गरेको परराष्ट्रले जनाएको छ । काठमाडौंमा रहेका १३ दूतावासका १ सय २९ कूटनीतिज्ञहरू अनुगमनमा थिए । दातृ मुलुक जापानले संसदीय उपविदेशमन्त्री नै नेपाल पठाएर निर्वाचन अवलोकन गरेको थियो । यसअलावा भारत, चीन, अमेरिका, फ्रान्स, स्विजरल्यान्ड, बेलायत, जर्मनी, नर्वे, अस्ट्रेलिया, बंगलादेश, थाइल्यान्ड र इजरायलका पनि नियोग प्रमुख तथा कूटनीतिज्ञहरू अवलोकनमा गएका थिए । जापानी उपविदेशमन्त्री इवाओ होरीले प्रश्नावली नै बनाएर जिज्ञासा राखेको परराष्ट्रका उपसचिव डमरुल्लभ पौडेलले बताए । उनले सुरक्षा, कर्मचारीको प्रशिक्षण, कतिबेलादेखि मतदान आरम्भ र कतिबेला बन्दलगायत विषयमा चासो राखेका थिए । उनले आफू फर्किनुअघि मतगणना प्रक्रियासमेत अवलोकन गर्ने बताए । उनी शुक्रबार राष्ट्रिय सभागृहमा मतगणनाको अवस्था हेरेर त्यतैबाट विमानस्थल पुग्नेछन् । जापानी उपविदेशमन्त्री काठमाडौं, ललितपुर र भक्तपुरका ६ वटा मतदान केन्द्र घुमेका थिए ।अन्य कूटनीतिज्ञले पनि राजनीतिक दलका सहयोग र सुधार गर्नुपर्ने विषयमा जिज्ञासा राखेको उपसचिव पौडेलले बताए । कसलाई मत दिएको भन्नेबारे भने उनीहरूलाई सोध्न निषेध गरिएको थियो । युरोपेली महासंघ (ईयू) का तर्फबाट अनुगमन गर्न नेपाल आएकी जेलन्या जेभ्कोले आफ्नो पर्यवेक्षणको प्रारम्भिक मूल्यांकन शनिबार सार्वजनिक गर्ने बताइन् ।निर्वाचन आयोगकी अधिकृत नम्रता चुडालका अनुसार ईयूबाट एक सय १२ पर्यवेक्षक रहेका छन् । त्यस्तै, कार्टर सेन्टरबाट ६३ र एसियन नेटवर्क फर फ्री इलेक्सन, थाइल्यान्डबाट ५ तथा भारत र इटालीका एकएक स्वतन्त्र अवलोकनकर्ता गरी जम्मा १ सय ८३ अन्तर्राष्ट्रिय पर्यवेक्षकले अनुगमन गरेका छन् । परराष्ट्रको अनुमतिमा इटालीका र भारतका एकएक नागरिकलाई अनुगमनको स्वीकृति निर्वाचन आयोगले दिएको हो । राष्ट्रिय स्तरमा भने ५३ संस्थालाई अनुगमनको अनुमति दिइएको भए पनि ४७ संस्थाका ८ हजार ५ सय २८ ले प्रवेश पास लिएको निर्वाचन आयोगले जनाएको छ । निर्वाचन आयोगले १ हजार ४ सय ३४ जनालाई लामो अवधिको पर्यवेक्षण अनुमति दिएकाले उनीहरूले मतगणनाको अन्तिम समयसम्म अनुगमन गर्नेछन् ।"
कहाँ भए विस्फोट र झडप ?,"काठमाडौं (कास) प्रतिनिधिसभा तथा प्रदेशसभाको दोस्रो चरणको निर्वाचन क्रममा केही स्थानमा विस्फोट तथा झडप भएका छन् । अर्घाखाँचीका दुई मतदान केन्द्रमा मतदान स्थगित भएको छ भने मतदान सकेर मतपेटिका ओसार्ने क्रममा सिन्धुली र मकवानपुरमा विस्फोट भएका छन् । अर्घाखाँचीको सन्धिखर्कस्थित मथुरा निमावि ख केन्द्रमा मतदान स्थगित भएको छ । प्रमुख निर्वाचन अधिकृत केदारनाथ शर्माका अनुसार उक्त केन्द्रका मतदान अधिकृत सुरेन्द्रराज अधिकारीले मतपत्रमा हस्ताक्षर नगरीकन मतदान गर्न दिएको भन्दै विवाद भएपछि स्थगित भएको हो । सिन्धुलीको हरिहरपुरगढी गाउँपालिका ७ बाट सदरमुकाम ल्याइँदै गरेको मतपेटिकालाई लक्षित गरी कुण्ड भन्ने स्थानमा बम विस्फोट गरिएको थियो । मतपेटिका भने सुरक्षित रूपमा नजिकै रहेको प्रहरी चौकीमा लगेर राखिएको थियो । मकवानपुरमा पनि मतपेटिका जिल्ला सदरमुकाम हेटौंडा ल्याउने क्रममा २ स्थानमा अज्ञात समूहले बम विस्फोट गराए । विस्फोटबाट स्कर्टिङमा रहेको प्रहरीको गाडीमा क्षति पुगेको प्रहरी नायब उपरीक्षक दिलीपराज झाले बताए तर मानवीय र मतपेटिकामा क्षति भने भएको छैन । मतदान चलिरहँदा नवलपरासीका २ छुट्टाछुट्टै मतदान केन्द्रमा बम विस्फोट हुँदा ६ जना घाइते भएका छन् । घाइते सबै खतरामुक्त रहेको जिल्ला प्रहरी कार्यालयले जनाएको छ । बर्दघाट नगरपालिकाको राजा महात्मा माध्यमिक विद्यालयको हातामा बम विस्फोट हँुदा ५ जना घाइते भएका हुन् । मतदान केन्द्र नजिक रहेको बालुवाको थुप्रोमा रेडबुलको डब्बाभित्र राखिएको बम पडकिँदा स्थानीय मनमाया सुवेदी, ममता सुवेदी, भगवती अधिकारी, अनिश छन्त्याल र विवेक छन्त्याल सामान्य घाइते भएका हुन् । यस्तै, देवचुली नगरपालिका १२ गैंडीमा रहेको दिव्यज्योति आधारभूत विद्यालयमा बम विस्फोट हुँदा एक मतदाता घाइते भएका छन् ।सुनसरी १ को धरानस्थित चन्द्रसंस्कृत उमावि मतदान केन्द्रमा पनि बम विस्फोट भएको छ । यस्तै, अछामको चौरीपाटी गाउँपालिकाको पिपलोता मतदान केन्द्रमा कांग्रेस र वाम गठबन्धनका कार्यकर्ताबीच झडप भयो । त्यहाँ स्थिति नियन्त्रणमा लिन हवाई फायर भएको छ । स्याङजाको चापाकोट नगरपालिका ४ स्थित राममन्दिर मतदानस्थलमा पनि झडप भएको थियो । वाम गठबन्धनकी क्षेत्र २ की उम्मेदवार पदमा अर्यालले आफूमाथि हातपात भएको बताएकी छन् । सुरक्षाबल सँगै हुँदा पनि उनको सवारी साधनमाथि ढुंगामुढा प्रहार भएको थियो । बुथभित्र एकलौटी फर्जी मत खसालेको सूचना पाएपछि आफू पुगेको भन्दै अर्यालले आफ्नो मोबाइल खोसिएको र ढुंगामुढा गरिएको बताइन् । स्याङ्जाकै तुलसीभन्ज्याङमा लोकतान्त्रिक र वाम गठबन्धनका कार्यकर्ताबीच झडप भएको छ । मतदाताको विषयलाई लिएर दुई पक्षका कार्यकर्ताबीच विवाद चुलिँदै जाँदा हात हालाहाल भएको थियो । विवाद मिलाउन नसकेपछि हवाई फाइरिङ गर्नुपरेको गल्याङ प्रहरी चौकीले जनाएको छ ।भक्तपुरको बालकोटमा पनि कांग्रेस र वाम गठबन्धनका कार्यकर्ताबीच झडप भएको छ । कांग्रेसको बलियो क्षेत्रमा वाम गठबन्धनका कार्यकर्ता पुगेपछि झडप भएको थियो । यसैगरी, वीरगन्ज महानगरपालिका ३१ को बेल्वा प्रसौनी मतदान केन्द्रमा पनि सामान्य झडप भएको छ । सर्लाहीको कौडेना गाउँपालिकाको फूलपरासी बुथमा नेपाली कांग्रेस र राजपा कार्यकर्ताबीच झडप भयो । झडपमा एक महिलासहित तीनजना घाइते भएका छन् । स्थिति नियन्त्रणमा लिन प्रहरीले चार राउन्ड हवाई फायर गरेको थियो ।"
मतदान उत्साहपूर्ण,"काठमाडौं (कास) राष्ट्रिय मानव अधिकार आयोगले दोस्रो चरणको निर्वाचन समग्रमा उत्साहपूर्ण भएको निष्कर्ष निकालेको छ । आयोगको ७ केन्द्रीय र ४५ जिल्लास्तरीय टोलीले मतदानअघि, मतदानको दौरान र मतदान पछिसमेत अनुगमन गरी तयार पारेको तथ्यांकका आधारमा दोस्रो चरणको निर्वाचन उत्साहपूर्ण पाएको हो । आयोगका अनुसार केही जिल्लामा छिटफुट झडप र केही जिल्लामा विस्फोटक सामग्री बरामद हुनुका बाबजुद पनि निर्वाचन शान्तिपूर्ण थियो । आयोगकी प्रवक्ता मोहना अन्सारीले बिहीबार साँझ जारी गरेको विज्ञप्ति अनुसार कञ्चनपुर, सर्लाही, मकवानपुर र भक्तपुरलगायत जिल्लामा विस्फोटक पदार्थ भेटिएका थिए । त्यस्तै, सर्लाही, अछाम र स्याङजालगायत जिल्लामा निर्वाचन क्रममा झडप भएको र त्यसको नियन्त्रणका लागि प्रहरीले हवाई फायरसमेत गर्नुपरेको आयोगको अनुगमनले देखाएको छ । आयोगका अनुसार अर्घाखाँचीको सन्धिखर्क नगरपालिका ५ स्थित मथुरा माविको निर्वाचन केन्द्र ख मा मतदान अधिकारीको हस्ताक्षरै नभएको मतपत्र पाएपछि मतदान स्थगित गरिएको छ । डडेलधुरा, नवलपरासी, ललितपुर, काठमाडौं, भक्तपुर, गुल्मी, सुनसरी, सल्यान, स्याङजा र धनकुटामा निर्वाचन क्रममा बम विस्फोट भएको थियो । आयोगका अनुसार पश्चिम नवलपरासीको सरावल गाउँपालिकास्थित एक मतदान केन्द्रमा प्रदेशसभाको मतपत्र प्रतिनिधिसभामा खसेका कारण विवाद हुँदा केहीबेर मतदान रोकिएको थियो । पूर्वी नवलपरासीको देवचुली गाउँपालिकामा विस्फोटबाट केही व्यक्ति घाइते भएका पनि आयोगले जनाएको छ । यस्तै, अधिकांश जिल्लामा मतदाता शिक्षा कमजोर देखिएको पनि आयोगको अनुगमन टोलीको प्रतिवेदनमा उल्लेख छ । आगामी दिनमा मतदाता शिक्षा पूर्ण रूपमा लागू गर्न र मतदानकेन्द्र अपांगमैत्री बनाउन आयोगले निर्वाचन आयोगलाई सुझावसमेत दिएको छ । त्यस्तै, अपांग, अशक्त र वृद्धवृद्धाका लागि प्राथमिकतासाथ मतदानस्थलमा पुग्ने व्यवस्था नभएकाले मतदान गर्ने अधिकार प्रयोग गर्दा उनीहरूले निकै सास्ती खेप्नुपरेको पनि अनुगमन क्रममा पाइएको छ ।"
मधेसमा उत्साह,एक मत पनि खसेनसप्तरीको महदेवा गाउँपालिका महदेवास्थित आधारभूत प्राथमिक विद्यालय मतदान केन्द्रमा एक जनाले पनि मतदान गरेनन् । यहाँ ९ सय ६० मतदाताको नाम सूचीमा छ । मतदान अधिकृत धनेश्वर साहका अनुसार कुनै पनि राजनीतिक दल वा उम्मेदवारले मतदान प्रतिनिधिसमेत पठाएनन् । केही स्थानीय बासिन्दाले सीके राउतको समर्थनमा मतदान बहिष्कार गरेको बताए । महदेवा राउतको गाउँ हो । सप्तरीका मुख्य निर्वाचन अधिकृत हरिशचन्द्र ढुंगानाले महदेवा मतदान केन्द्रमा किन मतदाता नआएको भन्ने कारण खुल्न नसकेको बताए । बिहानैदेखि कोही मतदाता मतदान गर्न नआएपछि उक्त मतदान केन्द्रको नजिकको बस्तीमा माइकिङसमेत गरी मतगणनाका लागि आग्रह गरिएको प्रमुख जिल्ला अधिकारी भागीरथ पाण्डेले जानकारी दिए । यसैबीच निर्वाचनविरोधी गतिविधिमा संलग्न रहेको आरोपमा जिल्ला प्रहरी कार्यालय धनुषाले सीके राउतलाई नियन्त्रणमा लिएको छ । जनकपुर ४ माछा बजारस्थित उनकै डेराबाट बिहान १० बजे प्रहरीले उनलाई नियन्त्रणमा लिएको थियो । एसपी चक्रबहादुर श्रेष्ठका अनुसार उनलाई जिल्ला प्रहरी कार्यालयमा राखिएको छ ।
सार्वजनिक बिदासम्बन्धी गुनासा,"नेपालमा सरकारले वार्षिक क्यालेन्डरमा उल्लेख गरेका सार्वजनिक बिदा यसै पनि बढी छ । बिदा बढी भएको कुराको बेलाबखत विभिन्न माध्यममा आलोचना पनि हुँदै आएको छ । नेपालमा खासगरी लोकतन्त्र वा गणतन्त्र आएपछि यति धेरै सार्वजनिक बिदा दिने गरिएको हो । विभिन्न जातजातिको फूलबारीमा रहने विभिन्न संस्कृति र चाडपर्वमा जाति विशेषलाई मात्र नभई सबैका लागि सार्वजनिक बिदा दिने परिपाटीले गर्दा नै नेपालमा सार्वजनिक बिदा बढी हुने गरेका हुन् । त्यतिमात्र कहाँ हो र, अझ सरकारले बेलाबखत निर्णय गरेर अझ सार्वजनिक बिदा दिंँदै आएको छ । सार्वजनिक बिदा दिंँदा देशलाई वास्तवमा निकै आर्थिक क्षति हुने कुरा त छँदैछ, सर्वसाधारणलाई समेत निकै सास्ती पर्ने गरेको छ । यसमा सरकारमा बस्नेहरूले कसरी हेर्ने गर्छन् कुुन्नि । भारतीय राष्ट्रपतिको नेपाल भ्रमण पर्दा होस् वा नेपालका राष्ट्रपतिको भारत भ्रमण गर्दा होस्, बिदा अप्रत्यासित रूपमा थपिने गरेका घटना पनि हामीसामु छन् । यसबाट सहजै के अनुमान लगाउन सकिन्छ भने सर्वसाधारणले यसरी वार्षिक क्यालेन्डरमा उल्लेख नभएका बिदा जुन अपर्झट रूपमा आउने गर्छन्, त्यसबाट निकै सास्ती भोग्नु परिरहेको छ । अब निर्वाचनपछि बन्ने सरकारले सार्वजनिक बिदाको सम्बन्धमा समेत पुनरावलोकन गरी निश्चित दिन तोकेर अत्यावश्यक रूपमा मात्र बिदा वर्ष सुरु हुनुअघि नै तोक्ने काम गरोस्, ताकि जनतालाई बिदाकै कारणले कुनै मर्का नपरोस् । बरु विभिन्न जातजातिलाई सम्बोधन गर्न जातजातिका कर्मचारीलाई मात्र बिदा दिने काम गरियो भने त्यो सान्दर्भिक हुनेछ । नरनाथ पाण्डेकावासोती८, नवलपरासी"
आम नेपालीको चासो,"संविधानसभाले बनाएको संविधान कार्यान्वयनको सिलसिलामा हुनुपर्ने ३ तहको चुनाव हुन्छ र हुँदैन भन्ने अडकलबाजीलाई पाखा लगाउँदै स्थानीय तह, प्रदेशसभा र संघीय प्रतिनिधिसभाको लागि माघ ७ भित्र अनिवार्य रूपमा हुनुपर्ने निर्वाचन भएरै छाड्यो । संघीय लोकतान्त्रिक गणतन्त्रात्मक शासन व्यवस्था अन्तर्गत आर्थिक तथा मानवीय विकास गरेर समृद्ध नेपाल निर्माण गर्न अब आवश्यक छ भने त्यो केवल सक्षम नेतृत्वले सक्छ । यस सन्दर्भमा अबको चुनाव नतिजाबाट कोरिने रेखाचित्रबाट धेरै कुरा स्पष्ट हुनेछन् भन्ने अनुमान गर्न सकिन्छ । त्यतिमात्र नभएर यी दुई तहका निर्वाचन परिणामले नेपालीको लोकतन्त्रप्रतिको सजगता र परिपक्वताको मापन पनि राम्रोसँग हुनेछ । यस अर्थमा सम्पन्न निर्वाचनको परिणाम पूरा नबाहिरिँदासम्मको समय आम नेपालीका लागि निकै चासो र कौतुहलपूर्ण हुने निश्चित छ । महेशप्रसाद ढुंगानानयाँबानेश्वर, काठमाडौं"
राइट टु रिजेक्ट चाहियो,"मंसिर २० गते प्रकाशित एक मतदाताको माइक्रो अपेक्षा पढेपछि केही लेख्न मन लाग्यो । नेताबाट जनताका अपेक्षा धेरै छैनन् । गाउँमा बस्नेलाई बाटो आइदिए पुगेको छ, सहरमा बस्नेलाई धारा खोल्दा पानी आइदिए पुगेको छ । तर मेरा इच्छा केही गहिरा छन् । एउटा मतदाताको रूपमा म के भन्न चाहन्छु भने हामीलाई कागजका पानाहरूमा रेडिमेड विकासका बुट्टा चाहिएको छैन । अनावश्यक भाषणमार्फत सम्बन्धित दललाई गालीगलौज गर्ने नेताहरूको प्रवृत्ति उचित छैन । सहर बजारकै कुरा हुँदा फराकिला सडकका धेरै कुरा हुन्छन्, तर साँघुरिँदै गएका खुला ठाउँका कुरा हँुदैनन् । गाउँमा बाटो ल्याइदिन्छु भनी आश्वासन दिँदा, बाटो बनाउँदा दायाँबायाँ कति रुखहरू काटिन्छन् र यसले प्रकृतिलाई पार्ने असरबारे नेताहरूले सोच्ने गरेका छैनन् । पारि डाँडामा जस्तै वारि पनि स्कुल भइदिए म पनि पढ्थेँ हुँला भनी विकास कुरिरहेको एक अपाङ्गको मर्म कसले बुझिदिने ? जुनसुकै दलका नेता हुन्, उनीहरूले नयाँ पुस्तालाई हात हल्लाउने, के छ भन्ने, धाप मार्ने र आफ्नो पकडमा राखिराख्ने झुन्डको रूपमा नभई स्वतन्त्र व्यक्तिको रूपमा व्यवहार गर्नु जरुरी छ । अन्तत: सबै कुरा बुझेका नेता आइसके भनेर निश्चिन्त नहोउन्जेल मतपत्र वा विद्युतीय भोटिङ मेसिनमा राइट टु रिजेक्टको व्यवस्था पनि हुनुपर्छ । मुकुन्द काफ्लेवालिङ१, स्याङजा"
खुसी भएको दिन,"२०६२६३ को दोस्रो जनआन्दोलनको सफलतास्वरूप २०६३ माघ १ गते अन्तरिम संविधान गरियो । राज्यको अधिकार पूर्णरूपमा जनतामा हस्तान्तरण तथा सम्पूर्ण जनताको हकहितको सुरक्षा गर्दै जनप्रतिनिधिबाट संविधान लेख्न २०६४ चैत २८ गते संविधानसभाको निर्वाचन सम्पन्न भयो । पटकपटक संविधानसभाको कार्यकाल थप्दै नयाँ संविधान दिने संकल्प लिएका राजनीतिक दलहरूले संविधान दिन नसकेपछि अन्तत: २०६९ जेठ १४ गते पहिलो संविधानसभाको विघटन हुनपुग्यो । पुन: देशमा संविधान लेखनका लागि सर्वोच्च अदालतका प्रधानन्यायाधीश खिलराज रेग्मीको अध्यक्षतामा मन्त्रिपरिषद गठन गरियो । उनकै अध्यक्षतामा २०७० मंसिर ४ गते दोस्रो संविधानसभाको निर्वाचन सम्पन्न भयो । अघिल्लो संविधानसभाको विघटनले पछिल्लो संविधानसभाका ६०१ सदस्यलाई दबाब महसुस गरायो । पहिलोपल्ट असफल बन्न पुगेका राजनीतिक दलका लागि दोस्रोपटक जसरी पनि नयाँ संविधान जनतासामु लिएर जानुपर्ने अवस्थाको सिर्जना हुनपुग्यो । फलस्वरूप २०७२ असोज ३ गते नेपालीले जनप्रतिनिधिहरूबाट लेखिएको नेपालको संविधान घोषणा भयो । उक्त संविधानलाई पूर्णता दिन २०७४ मंसिर सम्ममा ३ वटै तहमा चुनाव सम्पन्न गर्नुपर्ने बाध्यताको मध्यनजर गर्दै स्थानीय तहको निर्वाचन सम्पन्न भइसकेको अवस्थामा पुन: २०७४ मंसिर १० र २१ गते प्रतिनिधिसभा र प्रदेशसभा सदस्यको निर्वाचन सम्पन्न हुनु खुसीको कुरा हो । सुदीप न्यौपानेखाँदबारी नगरपालिका९, तुम्लिङटार, संखुवासभा"
निर्वाचनपछिको मुलुक,"संघ र केन्द्रको निर्वाचन मंसिर २१ गते बिहीबार सम्पन्न भयो । जुनसुकै दलको जस्तोसुकै परिणाम आए पनि मुलुक पहिलोचोटी संघीय संरचनामा प्रवेश गर्दैछ । नेपालको लागि यो नौलो प्रयोग हो । नयाँ संसद्ले सभामुखको चयन गर्ने र तत्पश्चात् मुलुकले नयाँ प्रधानमन्त्री पाउने काम पनि अब छिट्टै हुन्छ । नयाँ रास्ट्रपति र उपराष्ट्रपतिको चयन गर्ने काम पनि निर्वाचनपछिको संसद्कै हो । प्रदेशसभाको गठन भइसकेपछि प्रदेशको मुख्यमन्त्री चयन गर्ने काम हुन्छ । मुख्यमन्त्री भनेको प्रदेशसभाको प्रधानमन्त्री नै हो । त्यसको लागि प्रदेशसभाको बैठक कहाँ बस्छ भन्ने चासो र चिन्ता अहिले सर्वत्र छाएको छ । प्रदेशको राजधानी प्रदेशसभा आफैले तोक्न पाउने सुविधा संविधानले दिएको छ । यो जटिल र कठिन विषय पनि हो । यसको समाधान कसरी गर्छन् भन्ने कुराले प्रदेशसभाका सांसदहरूको परीक्षा हुन्छ । यति मात्र होइन, प्रदेशसभाका लागि चाहिने भवन, कर्मचारी व्यवस्थापन, आयस्रोतको व्यवस्था लगायत धेरै चुनौती प्रदेशसभाका सामु विद्यमान छन् । यसको सहज व्यवस्थापनका साथमा विकासको गतिलाई तीव्रताको साथ अघि बढाउनसकेमा मात्र संघीयताको महत्त्व र आवश्यकतालाई सार्थक बनाउन सकिन्छ । यसर्थ उपयोग गर्न सकियो भने निर्वाचनपछिको मुलुक समृद्धितर्फ अघि बढ्छ । यसका लागि नेताहरूमा दूरदर्शी सोच र इच्छाशक्तिको खाँचो छ । पुरुषोत्तम घोरासैनी बालाजु१६, काठमाडौं"
केही विभ्रम छैन,"मंसिर २० गते प्रकाशित डा प्रमोद मिश्रको बुद्धबारे विभ्रम पढेंँ । लेखकलाई दलाई लामाको उक्तिले दु:ख लागेछ, किनभने उनले लुम्बिनी नेपालमा पर्छ भन्ने जान्दाजान्दै पनि बुद्ध भारतमा जन्मेका हुन् भनेपछि दु:खित नहुने कुरै भएन । अमेरिकी प्राध्यापकले जुन आधारमा बुद्ध भारतमा जन्मेको हुन् भने, त्यो पनि विचारणीय छ । त्यसबेला शाक्य राज्य अवधको संघ थियो । अवध हिजो पनि र आज पनि भारतमा नै छ । आजभन्दा २५०० वर्ष पहिले जन्मेका बुद्धले भारतलाई नै आफ्नो कर्मभूमि बनाए । डा शिवशंकर यादव छपकैया, वीरगन्ज"
निर्वाचनको फोहोर,"प्रतिनिधिसभा तथा प्रदेश निर्वाचनमा प्रयोग भएका निर्वाचन प्रचारप्रसारका सामग्रीले ग्रामीण क्षेत्रमा भन्दा सहरी क्षेत्रमा फोहोरको डङ्गुर भई सहरको सुन्दरतामा ह्रास आएको छ । विगतमा विवेकशील साझा पार्टीले आफ्नो कार्यक्रमको समापनसँगै फोहोरमैला व्यवस्थपनको कार्य स्वयम् आफैले गरेको भन्ने समाचार सुन्न र देख्नमा आएको थियो । त्यस अभियानलाई उक्त दलले निरन्नतरता देला कि नदेला ? वा त्यस समय सस्तो लोकप्रियताका लागि काम गरेको थियो, आगामी दिनमा देखिनेछ । आफूले गरेको कामको जिम्मेवारी स्वयम् आफैले लिनुपर्छ भन्ने मान्यता अनुरूप, स्वयम् निर्वाचन अयोग, सम्बन्धित दल तथा स्वतन्त्र उम्मेदवारले आफूले गरेको कार्यक्रम तथा प्रचारप्रसारमा भएका फोहोरमैलाको उचित व्यवस्थापन गर्ने कामको सुरुवात गरे कसो होला ? सञ्जीव पौड्यालबाँसबारी, काठमाडौं"
फुटबल खेलजस्तो होइन चुनाव,"अब प्रतिनिधिसभा र प्रदेशसभा निर्वाचनको नतिजा प्राप्त भएपछि नेपालको राजनीतिले नयाँ मोड लिने निश्चित छ । अहिलेको माहोलबाट पछिसम्म लोकतान्त्रिक र वाम गठबन्धन बाहेक शासनसत्तामा अरू दलको हालीमुहाली हुनसक्ने देखिँंदैन । तथापि ठूलो महत्त्वाकांक्षा र स्वार्थ बोकेर गठबन्धनभित्र घुस्ने सिद्धान्तविहीन नेताहरूले कुर्सीको लागि किचलो खडा गर्ने र जनचाहना विपरीत पद ओगटेर फेरि डाडुपुन्यु नघुमाउलान् भन्ने अवस्था पनि छैन । यो कुरा शेरबहादुर देउवा र केपी शर्मा ओलीले पनि बुझेको हुनुपर्छ । कुर्सी नपाई बोल्न नसक्ने स्वार्थी नेताका कारण अहिलेको चुनाव खेलकुदको प्रतिस्पर्धाजस्तो बन्न पुगेको छ, अर्थात् जसरी हुन्छ, चुनाव जित्ने, आफूलाई सर्वोत्कृष्ट ठानेर हार्नेको कुरा नसुन्ने प्रवृत्ति बढेको छ । हार्नेले पनि सकारात्मक बनेर प्रतिपक्षीको भूमिका निर्वाह गर्नुको साटो सत्तामा पुग्नेलाई धारेहात लाइरहने, कहिल्यै सरकारको कामप्रति सकारात्मक नबन्ने, सिर्जनात्मक काम गर्न नदिने, कूटनीति ध्वस्त पार्न पछि नपर्ने, जथाभावी सार्वजनिक अभिव्यक्ति दिएर हिँंड्ने, स्वार्थसिद्धिका लागि जनता भड्काउने जस्ता निकृष्ट क्रियाकलापलाई राजनीतिक संस्कार बनाइसकेका छन् । अधिनायकवादी सोचतर्फ उन्मुख भई अबका शासकले चुनावी खर्च उठाउन भ्रष्टाचारलाई आत्मसाथ गर्दै दसौं गुणा रकम उठाउन अग्रसर नहोलान् भन्न पनि सकिंँदैन । खेलकुदमा हार्ने टोली तत्काल निराश भएर फर्कनुको विकल्प रहँदैन । तर राजनीतिमा देश र जनताप्रति शीर्ष नेतृत्वको जिम्मेवारी सदावहार रहनु वाञ्छनीय देखिन्छ । त्यसैले जुन हिसाबबाट हालको चुनावलाई महाभारतको युद्ध या महासंग्रामको नाम दिई व्यक्ति विशेषलाई उचाल्ने र पछार्ने किसिमबाट प्रचारप्रसार भएको छ, त्यसलाई नजरअन्दाज गर्दै जित्नेहार्ने सबै राजनेताले विकासको एउटै स्वर निकालेर हिँंड्नु अपरिहार्य देखिन्छ । डा भुवनेश्वर शर्माचन्द्रागिरि२, काठमाडौं"
पिरलो हरायो,"घरघरमा धाउने पिरलो हरायोमञ्च सजाउने पिरलो हरायो ।आकाश र पाताल सारा देखाउँदै झुटपत्र छपाउने पिरलो हरायो ।धेरै भएथ्यो, कलाकारको दौडधुपनाच्ने र गाउने पिरलो हरायो ।लुक्ने र भाग्ने उद्योगपतिलाईपैसा थमाउने पिरलो हरायो । पुङ न पुच्छरको तडकभडकमाआँखा लगाउने पिरलो हरायो ।विकल्प पनि त अर्को थिएनजनताले दिए, नेताले खायो । इन्द्रकुमार श्रेष्ठकमलाकुञ्ज, ओखलढुंगा"
अस्थिर नेतृत्वसँग स्थिरताको अपेक्षा,"यस आलेखको मर्म कुनै शासकीय प्रणालीमाथि कट्टर समर्थन वा आलोचना गर्नु होइन । वास्तवमा कस्तो शासन प्रणाली लागू गर्ने भन्ने राजनीतिक तत्त्वले मात्रै निर्धारण गर्दैन, बरु आर्थिक र सामरिक सन्दर्भ पनि उत्तिकै अब्बल हुने गर्छ । यस लेखको अन्तर्य चुनावी प्रतिस्पर्धामा रहेका सम्र्पूण दलले स्वीकारेको संसदीय व्यवस्थामाथि पुनरावलोकन गर्ने र कार्यकारी राष्ट्रपतीय प्रणाली लागू गर्ने केही दल र नेताका चुनावी उद्घोषमाथि विमर्श गर्नेसम्म हो ।एमाले र माओवादी केन्द्रको तालमेलको स्वरूप निर्वाचनपश्चात् कस्तो रहला भन्ने मुख्यत: चुनावी परिणामले निधो गर्नेछ । तर यी दुई दलले सरकार गठन गर्नसक्ने बहुमत प्राप्त गरेमा वाम गठबन्धन अघि बढ्न सक्छ । असोज तेस्रो साता बृहत वाम एकता घोषणासभामा एमाले अध्यक्ष केपी शर्मा ओलीले उद्घोष गरेका थिए, हाम्रो लक्ष्य सामान्य बहुमत हुँदै होइन, दुई तिहाइ हो । हुन त चुनावी दौडमा होमिएका नेताहरूको आफ्नै किसिमको प्रचार रणनीति हुन्छ । तर समानुपातिक प्रतिनिधित्वले गर्दा संसदीय प्रणाली यति जटिल बन्न पुगेको छ, कुनै दल विशेषलाई सामान्य बहुमत पुर्याउनसमेत महाभारत हुनेछ । तैपनि दुई तिहाइको गुलियोले धेरैलाई लठ्याएको छ । सुरुमा वाम गठबन्धनका धेरै नेताले दुई तिहाइ सिट जित्ने र शासकीय स्वरूप नै पुनरावलोकन गर्ने उद्घोष गरेका थिए । (तर वाम गठबन्धनको संयुक्त घोषणापत्रमा शासकीय स्वरूपमा पुनरावलोकन गर्ने विषय उल्लेख छैन ।) विगतमा भित्ते राष्ट्रपतिका रूपमा हेयका पात्र बनाइएका माओवादी केन्द्रका अध्यक्ष पुष्पकमल दाहालले कार्यकारी राष्ट्रपतिको ख्वाब पनि देखे । कुनै सन्दर्भमा नेपालमा संसदीय दलको विकल्प नभएकोमा विश्वस्त बनेका ओली समेतले यस सोचप्रति साथ दिए । पछिल्लो समय नेपाली कांग्रेसले वाम गठबन्धनलाई कम्युनिष्ट तानाशाहीको लेबल लगाउन थालेदेखि भने शीर्ष वाम नेताहरूबाट यसप्रति रक्षात्मक अभिव्यक्ति आउन थालेको प्रस्ट हुन्छ । यद्यपि वामप्रति लोकतान्त्रिक गठबन्धनको संशय टरेको छैन, बरु बढेको छ ।अहिले शासकीय स्वरूप पुनरावलोकनको प्रसंग राजनीतिक स्थायित्व र विकासँग जोडेर आएको हो । विकास र आर्थिक उन्नतिलाई राजनीतिक स्थायित्वसँग जोडेर हेरिँदै आएको पाइन्छ । साँच्चै ती एकअर्काका पूरक हुन् । २०४६ सालमा प्रजातन्त्र पुन:स्थापना भएयता नेपालमा जम्मा ५ पटक आमचुनाव भए, तर सरकार भने २३ पटक परिवर्तन भयो । एक वर्षमै ३३ जना प्रधानमन्त्री फेरिएका छन् । यस्तो राजनीतिक अस्थिरताबाट मुक्ति पाउन अमेरिका वा फ्रान्समा जस्तै ४ वा ५ वर्ष शासन गर्ने कार्यकारी राष्ट्रपतीय प्रणाली कल्पना गर्नु अन्यथा होइन । तर राजनीतिक स्थायित्वले मात्रै विकास र आर्थिक उन्नति सुनिश्चित गर्दैन भन्ने बुझ्न जिम्बाब्वे र बर्माका कथा पढ्नु पर्दैन, हाम्रै इतिहास काफी छ । स्थायित्वको कुरा गर्दा राणकाल जत्तिको उदाहरण अर्को भेट्टाउन मुस्किल पर्छ । १०४ वर्ष एकै परिवारको शासन थियो । पञ्चायतको ३ दशक पनि एक हिसाबले स्थायित्वमै बितेको हो । भलै, कुनै प्रधानमन्त्रीले पूरा कार्यकाल गुजार्न पाएनन् । तर पञ्चायतकालमा कार्यकारी प्रमुख राजा थिए र उनी सालिन्दा फेरिएका थिएनन् । नेपाली कांग्रेसले पनि ३३ पटक बहुमत प्राप्त गरेकै थियो । जनादेश राजनीतिक स्थिरताका लागि प्राप्त भएकै थियो । तैपनि १९५० को दशकसम्म उस्तै आर्थिक अवस्था भएको दक्षिण कोरिया विश्वका प्रमुख १२ अर्थतन्त्रमा उक्लिँदासम्म हामी किन अझै अल्पविकसित मुलुकको हैसियतमा घिस्रिरहेका छौं ? एमाले अध्यक्ष ओलीले हालै एक अन्तर्वार्तामा सही विश्लेषण गरेका थिए, ढंग पुर्याइएन भने स्ट्याबिलिटी (स्थिरता) स्ट्याग्नेसन (जडता) मा परिणत हुने खतरा पनि हुन्छ । हाम्रो राजनीतिक स्थिरता पनि अक्सर स्ट्याग्नेसनमा परिणत भयो । नेपाल विकासका हर सूचकमा पछि पर्नुमा कुनै शासन व्यवस्था र अस्थिरतामात्र कारण थिएनन् । बरु सत्तासीनहरूका अल्पदृष्टि, गैरप्रजातान्त्रिक मूल्यमान्यता र व्यवहार, अवसरवाद लगायतको उपज थिए । अधिकांश जनताका निम्ति विकासको तात्पर्य पुलपुलेसा, ढल, सडक, पानी, बिजुलीमा सीमित छ । तर ती राष्ट्रपतीय प्रणाली भएर या नभएर नबनेका होइनन् । वास्तवमा नेपालमा जनताका नाममा जति पनि राजनीति भए, त्यसले जनतालाई कहिल्यै जोडेन । विकास ओझेल पर्यो । अर्को पक्ष, नेपालमा अस्थिरताको जडका रूपमा विदेशी हस्तक्षेपलाई जबर्जस्त रूपमा स्थापित गरिएको छ । विदेशीहरूको स्वभाव नै आफ्नो स्वार्थ पूरा गर्ने हुन्छ । स्वार्थसिद्ध गर्न उनीहरू हदैसम्म गर्छन् । तर हस्तक्षेप निम्त्याउन हामी आफैं सहयोगी वा माध्यम नभई सम्भव हुँदैन । काजी लेन्डुप दोर्जी दिल्लीका नवाव थिएनन्, सिक्किमका पुत्र थिए । तर सिक्किमीकरणका निम्ति माध्यम बने । विदेशीद्वारा प्रयोग हुने कि नहुने भन्ने हाम्रै नेताहरूको विवेकमा निर्भर गर्ने हो, नकि कुनै शासकीय प्रणालीमा । वास्तवमा हस्तक्षेप गर्ने नै हो भने विदेशी शक्तिका निम्ति संसदीय व्यवस्थाभन्दा राष्ट्रपतीय व्यवस्था कैयौं सहज देखिन्छ, विशेषगरी परनिर्भर अर्थतन्त्र भएका देशको सन्दर्भमा । विदेशी शक्तिका निम्ति संसदीय प्रणालीभित्रका विभिन्न दल, तिनका गुटउपगुट र समीकरण मिलाउँदै दुनो सोझ्याउन जति जटिल छ, तुलनात्मक रूपमा एकजना कार्यकारीलाई बसमा राख्न सजिलो हुनेछ । आफ्नो सत्ता टिकाउन कार्यकारी राष्ट्रपतिले विदेशीसँग सम्झौता गर्दैनन् भन्ने सुनिश्चितता के छ ?अमेरिकादेखि रूससम्म अहिले राष्ट्रपतीय प्राणलीका विविध आयाममाथि प्रश्न उठाइँदैछ । २०१३ अक्टोबरमा अमेरिकी कंग्रेसले संघीय खर्चसम्बन्धी विधेयक (एप्रोप्रियसन बिल) अनुमोदन नगर्दा त्यहाँको सरकार १६ दिन सट डाउन भएको थियो । विशेषगरी राष्ट्रपतिको दल संसद्मा अल्पमतमा रहँदा यस्ता संकट दोहोरिँदै आएको छ र त्यतिबेला अमेरिकी शासन प्रणालीमाथि नै सघन बहस भएको थियो । हालै राजधानीमा एक कार्यपत्र प्रस्तुत गर्ने क्रममा श्रीलंकाली अनुसन्धाता मारियो गोमेजले भनेका थिए, श्रीलंकामा मुख्य टाउको दुखाइ त्यहाँको राष्ट्रपतीय शासन व्यवस्था हो । किनभने राष्ट्रपति यति शक्तिशाली छन्, जसको शक्ति विकेन्द्रीकरण गर्न नसकिएकाले प्रजातन्त्र नै अप्ठेरोमा पर्ने भय छ । अर्को छिमेकी मुलुक बंगलादेशमा नेपालजस्तै वेस्टमिन्स्टर प्रणाली अपनाइएको छ, जहाँ पछिल्लो एक दशकभन्दा बढी प्रधानमन्त्री शेख हसिनाले अकन्टक शासन गरेकी छन् । प्रतिपक्षीहरूले यो प्रणाली अति स्थिर र प्रधानमन्त्री अति शक्तिशाली भएकाले भन्दै प्रश्न उठाउन थालेका छन् ।नेपालमा जनताले आफ्नो संविधान आफैं बनाउने ७ दशकदेखिको सपना २०७२ असोजमा संविधानसभामार्फत नयाँ संविधान घोषणासँगै साकार भएको हो । संविधान निर्माणका क्रममा कांग्रेस, एमाले र माओवादीका ठूलो जमात राष्ट्रपतीय प्रणालीकै पक्षमा थिए । तर शीर्ष नेताहरूले वेस्टमिन्स्टर प्रणालीमा नै मुलुकको भविष्य देखे र उनीहरूकै शब्दमा विश्वकै उत्कृष्ट संविधान घोषणा भयो । र यतिखेर त्यही संविधान कार्यान्वयनका निम्ति प्रथम आमचुनाव हुँदैछ । अहिले जिम्मेवार नेताहरूबाट शासकीय प्रणाली पुनरावलोकन गर्ने उद्घोष हुनु राजनीतिक विचलन त हुँदै हो, सँगसँगै स्थिर व्यवस्थाका नाममा नयाँ संक्रमण र अस्थिरताको आमन्त्रण गर्नु पनि हो । प्रजातान्त्रिक व्यवस्थामा संविधान अपरिवर्तनीय दस्तावेज होइन । अमेरिकी र भारतीय संविधान क्रमश: २७ र १०१ पटक संशोधन भइसकेका छन् । नेपालमा पनि त्यो सुविधा नभएको होइन । नयाँ संविधानले प्रधानमन्त्रीको पदावधि ५ वर्ष तोकेको छ भने कम्तीमा २ वर्ष कार्यकारी प्रमुख हटाउन नपाउने सुनिश्चित गरेको छ । कम्तीमा संविधानको मसी सुक्न दिऔं, सहज कार्यान्वयन हुन दिऔँ, एकाध दशक कुरौं । यदि अहिलेको व्यवस्थाले अपेक्षित परिणाम ल्याएन भने शासन प्रणाली पुनरावलोकनका निम्ति अर्को पुस्तालाई अवसर दिऔँ । आफैंले उत्कृष्ट भनेको संविधान र त्यस अन्तर्गतको शासन प्रणाली फेर्न आफैं हतारो नगरौं ।विश्व इतिहास हेर्ने हो भने राष्ट्रपतीय शासन प्रणाली भएका मुलुकमा पनि अस्थिरता छ र प्रधानमन्त्रीय पद्धति अँगालेको मुलुकमा पनि स्थिरता छ । प्रजातान्त्रिक भनिएका मुलुकमा पनि विकास भएका छैनन् र साम्यवाद भनिएका मुलुक पनि द्रुत रूपले विकसित भएका छन् । अब विकासका लागि व्यवस्था होइन, विचार र सोच बदल्न जरुरी छ । विकास गर्न लक्ष्य र इच्छाशक्ति हुनुपर्छ । हामी दशकौंसम्म उही नेतृत्व र उनै व्यक्तिलाई नेतृत्वमै देख्न चाहन्छौं, अनि भएभरका परिवर्तन उसैबाट अपेक्षा गर्छौं । सायद विकासका अपेक्षालाई हामी राजनीतिक सिद्धान्त र वादसँग जोडेर हेर्दैछौं र त्यसै अनुसार एकपछि अर्को राजनीतिक व्यवस्था प्रयोग गर्न खोज्दैछौं । कि भने हामी असफल नेतृत्वबाट जनताको ध्यान अन्यत्र मोड्न शासन व्यवस्थामाथि प्रश्न गर्दैछौं । राजनीतिक स्थायित्वका लागि प्रणाली होइन, बरु नेताहरूको भिजन र सोचमा स्थिरता हुन जरुरी छ । यहाँ प्रणाली स्थिर या अस्थिर होइन, बरु हाम्रा नेता स्थिर हुन जरुरी छ । अस्थिर नेता रहेसम्म राजनीतिक स्थिरता एक स्वैरकल्पना मात्र हुनेछ ।"
गालीबिना राजनीति सम्भव छैन ?,"लोकतान्त्रिक अभ्यासको परिणाम हो, निर्वाचन । निर्वाचनमार्फत लोकतान्त्रिक अभ्यास भइरहँदा नेतृत्वको चरित्र र व्यवहार भने लोकतान्त्रिक रहेन । निर्वाचन क्रममा अधिकांश नेताको भाषणमा गाली र अपमानका शब्द मात्र बर्सिरहे । चरित्र, सभ्यता र संस्कारबिनाको उपलब्धिले मात्र लोकतन्त्र दिगो हुन सक्दैन । लोकतान्त्रको अभ्यास गरिरहँदा नेतृत्ववर्गमा संस्कारको अभाव देखिएको छ । सभ्य बोलेर जनताको मन जित्नुको सट्टा गाली र असभ्य बोलेको देखियो । आखिर यही समाजमा बस्ने नै भएपछि, एकअर्काकप्रति समभाव र सद्भावको राजनीतिक संस्कार देखाउनसके त्यस्तो नेतृत्वलाई मृत्युपर्यन्त देश र समाजले स्मरण गरिरहनेछ । माओवादी केन्द्रका अध्यक्ष तथा पूर्वप्रधानमन्त्री पुष्पकमल दाहालका पुत्र प्रकाशको निधन भयो । दाहाल परिवारमा संवेदना दिन पुग्ने आखिर को रहे त ? सञ्चार माध्यममा आएको तस्विरलाई नै स्मरण गर्ने हो भने प्रधानमन्त्री शेरबहादुर देउवा, पूर्वप्रधानमन्त्री माधव नेपाल, पूर्वप्रधानमन्त्री केपी ओली, झनाथ खनाल र बाबुराम भट्टराई थिए । त्यसले एक किसिमको सभ्यता त देखियो । संवेदना प्रकट गर्न सक्ने तन्तु पनि नेतृत्व वर्गसँग रहेछ भन्ने अनुभूत भयो तर राजनीति गर्दा तिनै नेताले किन त्यो सभ्यता बिर्सिएका होलान् ? समाज भनेको ज्युँदाको जन्ती र मर्दाको मलामी पनि हो जुन प्रकाशको निधनका बेला देखियो । गाली, आरोप र अपमानले आखिर हिंसाको पक्षपोषण गर्छ । त्यसैको परिणाम हो निर्वाचन केन्द्रित विस्फोट, हत्या र झडप । हिंसात्मक राजनीतिबाट रूपान्तरण भएर शान्तिपूर्ण राजनीति गर्दा हामीले चरित्रलाई ध्यान दिन सकेको देखिएन । शान्तिपूर्ण निर्वाचन भनेर दाबी गरिए पनि अधिकांश नेताको बोली र व्यहारमा हिंसाको धङधङीले प्रश्रय पाइरह्यो । नामै लिएर भन्नुपर्दा एमाले अध्यक्ष तथा पूर्वप्रधानमन्त्री केपी ओली यतिबेला गाली शिरोमिणमा अग्रस्थानमा देखिए । छोराको निधनअघिसम्म पुष्पकमल दाहालले पनि त्यो पन कायम राखे तर छोरा प्रकाशको निधनपश्चात् उनी केही समय भने संयमित देखिए । व्यक्तिलक्षित गाली नगरे पनि जनअपेक्षामा विचलन ल्याउने शैलीमा प्रधानमन्त्री तथा कांग्रेस सभापति शेरबहादुर देउवाले जनसभामा सम्बोधन गरिरहे । त्यो प्रवृत्तिले तत्कालका लागि फाइदा देखिए पनि कालान्तरमा लोकतान्त्रिक व्यवस्था प्रतिकूल हुने सम्भावनालाई नकार्न सकिन्न । राजनीतमा पक्ष र विपक्ष हुन्छ । एकले अर्काको आलोचना गर्नु स्वाभाविक हो । नेतृत्वको अलोकतान्त्रिक गुणले समाजलाई प्रशिक्षित गरिरह्यो । त्यसको विरासत लिन सञ्चार माध्यम र सञ्चारकर्मी पनि चुकेनन् । साथै उच्छृंखल चरित्र प्रदर्शन गरिरहे । सञ्चारजगत्ले देखाएको गुणलाई न त नागरिक समाजले सचेत गराउन हिम्मत गर्यो । नागरिक समाजसमेत दलीय शैलीमा कित्ताकाट गरेर दलको पोल्टामा पस्यो ।विपक्षीलाई सम्मान वा सभ्य आलोचना गर्ने संस्कारको अध्ययन गर्दा नेपाली कांग्रेसका संस्थापक बीपी कोइराला र मदन भण्डारीमा ती गुण थिए । उनीहरूले तत्कालीन शासक र शासन व्यवस्थाविरुद्ध आन्दोलन गर्दा वर्तमान नेतृत्वले जस्तो असभ्यपन प्रकट गरेनन् । लोकतन्त्रमा आलोचना सभ्य मानिन्छ । तर आलोचना पाच्य अनि सर्वस्वीकार्य हुन जरुरी छ । त्यस्तो नेतृत्व राजनीतिमा सभ्य मानिन्छ । त्यस्तो संस्कार प्रकट गर्न सक्ने नेताबाट समाज परिवर्तनको अपेक्षा गर्न सकिन्छ । उनीहरू निर्वाचनमा पराजित नै भए पनि समाजले केही सिक्न सक्ने सम्भावनालाई नकार्न सकिन्न । त्यस्ता नेताबाट मात्र समाजलाई सकारात्मक सोचसहित दिशाबोध गर्न सामथ्र्य रहन्छ । संसद्मा विपक्षमा रहे पनि शासन सत्तालाई सही मार्गदर्शन गर्न सक्ने क्षमता रहन्छ । लोकतन्त्रलाई शब्दमा कण्ठस्थ गर्नेभन्दा व्यवहारमा त्यो चरित्र देखाउन सक्ने नेतृत्व यतिबेला आवश्यक हो । बीपी, किसुनजी, मनमोहनलगायत नेता वाक्पटुता भएकै नेता थिए । उनीहरूकै संकल्पबाट आजको परिवर्तन सम्भव भएको हो । उनीहरूले पनि निर्वचनमा सहभागी भई प्रतिस्पर्धा गरेको विगत छ तर अहिलेजस्तो गालीगलौजमा उत्रिएको देखिएन वा सुनिएन । उनीहरूमा राजनीतिको सञ्चार तत्कालीन भारतको स्वतन्त्रता आन्दोलनबाट भएको हो । त्यो आन्दोलनका प्रणेता थिए महात्मा गान्धी । उनले नैतिक बलको जगमा भारतलाई स्वतन्त्र गराएका थिए । गान्धीसँग दक्षिण अफ्रिकाको अहिंसात्मक आन्दोलन (सत्याग्रह) को अनुभव थियो । जस्तै यातना र अवरोध सहन गर्नुपर्दा पनि गान्धीले गाली वा हिंसाको सहारा लिएनन् । उनले ब्रिटिस शासकविरुद्ध सचेतना जगाउन आश्रमबाट गतिविधि सुरु गरेका थिए । त्यसबखत उनले पागलको संज्ञासमेत पाए । तर पनि उनी प्रतिवादमा लागेनन् । आफ्नो लक्ष्यमा पुग्न निरन्तर लागिरहे । पथ र प्रतिबद्धतामा विचलित भएनन् ।सन् १९२० को दशक असहयोग आन्दोलन, १९३० को दशक सविनय अवज्ञा आन्दोलन, १९३० मार्चको दण्डी मार्च अर्थात साल्ट सत्याग्रह, कानुनको अवज्ञा र १९४२ को भारत छोडो आन्दोलन । आन्दोलनको स्वरूप अहिंसक हुने उल्लेख गर्दै उनले, मेरो धर्म जसका विरुद्ध लड्दै छु, उसप्रति कटुता रहनेछैन । जति नै अन्याय भए पनि मेरो हात कसैप्रति उठ्नेछैनन् । म आफैं कष्ट सहेर यो लडाइँ जित्ने आकांक्षा राख्दछु भने । सरकारले हिंसा मच्चाउँदा पनि उनी आफ्नो लक्ष्यबाट विचलित भएनन् । स्वतन्त्रतापश्चात् गान्धीले मेरो मुख्य उद्देश्य भारत स्वतन्त्र गराउनु थियो, पूरा भयो, अब मलाई राजनीति गर्नु छैन भन्ने जवाफ दिँदै अब मेरो काम समाज भनी राजनीतिबाट आफ्नो सम्बन्ध विच्छेद गरेका थिए । स्वतन्त्रता आन्दोलनका सारथि गान्धीले परिवर्तनपछिको राजनीतिमा आफ्नो असन्तुष्टिका बाबजुद कसैलाई गालीगलौज गरेनन् । प्रतिशोधमा उत्रिएनन् । आफ्नो हत्या हँुदा समेत ऐय्या भनेनन् बरु हे राम भने । तर अहिले त्यही भारतमा गाली र अपमानको संस्कृति राजनीतिमा मौलाएको छ । राम्रा कुराको नक्कल गर्न नसक्ने हाम्रो राजनीतिले भारतको त्यही शैली अपनाउँदै आएको छ । आफ्नै राष्ट्रपिताबाट प्रेरित हुन नसकेको भारतलाई सिकाउन भए पनि हामीले गान्धीलाई अहिंसाको प्ररेणाको स्रोत मान्ने कि ? गाली र हिंसाबिना पनि राजनीति र नेतृत्व सम्भव छ भन्ने कुरालाई निर्वाचित प्रतिनिधिले ध्यान दिने कि ?"
नारामै रूमलिएको अभियान,"प्रत्येक वर्ष डिसेम्बर २५ देखि १० सम्म अन्तर्राष्ट्रिय स्तरमा मनाइने लैङ्गिक हिंसा विरुद्धको १६ दिने अभियान सुरु भएकै दिन भारतको महाराष्ट्र राज्यमा सन् २०१२ मा १५ वर्षीया बालिकालाई बलात्कार गरी हत्या गरेको अभियोगमा ३ जनालाई मृत्युदण्डको सजाय सुनाइएको छ । २०१६ को यस्तै १६ दिने अभियान सुरु हुँदै गर्दा रोल्पा थबाङकी ४८ वर्षीया सुनकुमारी नेपालीको आफ्नै पति र बहिनीले लोहोरोले कुट्दा हत्या भएको थियो । यी दुई घटनालाई न्यायका मान्य सिद्धान्तबाट तुलना गर्दा लैङ्गिक हिंसाविरुद्ध कानुनको कठोर व्याख्या विरलै सुनिने यस्ता घटनामा भएका कठोर अदालती निर्णय त हाम्रो देशको कानुनले वर्जित नै गरेको छ, जसका कारण लैङ्गिक हिंसाको अपराधमा पीडितले न्याय पाउने सम्भावना हराएर जान्छ ।लैङ्गिक हिंसाले महिला र पुरुष दुवैमाथि हुने हिंसालाई जनाए पनि आमरूपमा महिला हिंसालाई नै बुझाउँछ । आदिकालका मानवीय सभ्यता होस् या पूर्वीय या पश्चिमा, दर्शनका कुनै पनि विधाले महिला हिंसालाई स्वीकार गरेका होइनन् । व्याख्याकारहरूले दर्शनको व्याख्या गर्नुपर्नेमा दार्शनिकका जीवनीको व्याख्या गरी नारीको अपमान गर्ने कुरा थालनी गराए । फलस्वरूप विगतदेखि नै नारीमाथि विभिन्न बहानामा गरिब दु:खी आमाबुबाहरू बोक्सीबोक्साको नाममा यातना भोग्न बाध्य भए, कति युवती दाइजो नल्याएको बहानामा कुटिए, जलाइए र मारिए भने कति नानी नाबालिकामै पशुतुल्य केटाहरूबाट लुटिइरहेका छन् र मारिइरहेका छन्, कतिपय केटाकेटी अन्तरजातीय विवाहकै कारण मारिन्छन्, कति दिदीबहिनी वैदेशिक रोजगारीका नाममा लुटिन्छन्, जेलमा पुर्याइन्छन् र उद्धार पछि विच्छिप्त अवस्थामा स्वदेश फर्काइन्छन् । यसै प्रसंगमा विगतदेखि नै महिला हिंसा न्यूनीकरण निम्ति थुप्रै कार्यक्रम पनि नभएका होइनन् ।महिला विरुद्ध हुने सबै प्रकारका भेदभाव उन्मूलन गर्ने महासन्धि कार्यान्वयन कार्ययोजना २०६०, घरेलु हिंसा तथा कसुर तथा सजाय ऐन २०६६, बोक्सी कसुर तथा सजाय ऐन २०७२, त्यस्तै कार्यस्थलमा हुने लैङ्गिक हिंसा कसुर तथा सजाय ऐन २०७१ एवं लैङ्गिक हिंसा अन्त्य तथा लैङ्गिक सशक्तीकरण रणनीति तथा कार्ययोजना २०७०७४ कार्यान्वयनमा रहेकाले सरकारले महिला हिंसा अन्त्यका लागि प्रभावकारी नीति तथा कानुनी आधार तयार भएको दाबी गर्ने गरेको छ । यस्तै आवधिक योजना लगायतका सामुदायिक सेवाकेन्द्र सञ्चालन, लैङ्गिक हिंसा निवारणका लागि कोषको स्थापना, प्रहरी कार्यालयमा महिला सेल, कानुनी सहायता समूह, अस्पतालमा महिला हिंसा एकद्वार संकट व्यवस्थापन केन्द्र स्थापना, एकल महिला सुरक्षा कोष, लैङ्गिक उत्तरदायी बजेटको व्यवस्था, महिला हिंसाका मुद्दा सुनुवाइ गर्न अदालतमा छोटो प्रक्रिया र द्रुत सुनुवाइको थालनी गरिएका छन् । यति हुँदाहुँदै पनि महिला हिंसाका घटना कम हुनुको सट्टा बढेको छ ।महिला हिंसा बढ्दै जानुको गुह्य कारण राज्यले सामाजिक मूल्यमान्यता, आचरण, नैतिकता, भावसंवेदना, प्रेम, संयम र आध्यात्मिकताभन्दा निरपेक्ष रूपमा कानुन निर्माणलाई प्रधान ठान्ने प्रवृत्ति हावी हुनु हो । समाजलाई हामीले यस्ता मूल्य शिक्षामार्फत दिशानिर्देश गर्ने क्रममा जीवन मूल्य एवं सामाजिक मूल्यलाई पुन:स्थापित, परिस्कृत गरी अवलम्बन गर्दै लानुपर्नेमा माग, दबाब आउनासाथ फगत प्रतिबद्धता जनाइदिने, कानुन बनाइदिने, दिवस घोषणा गरिदिने, महत्त्वाकांक्षी नारा उद्घोष गर्ने तर समीक्षा नगर्ने गरेका कारण महिला हिंसा अन्त्य गर्ने अभियान कर्मकाण्डी मात्रै बन्दै गए । व्यवहारमा कानुनको पालना स्वेच्छिकतामा सीमित बन्दै गयो । वास्तवमा न्यायालय, प्रहरी प्रशासन, अर्धन्यायिक निकायहरू सके गुनासा र मुद्दा दर्ता नै नगर्ने दर्ता भइहाले पनि मेलमिलाप पद्धतिलाई सर्वेसर्वा बनाई हिंसाका अपराधजन्य घटनामा कानुनको कठोर व्याख्या गर्ने कार्यबाट असफल बन्दै गए । परिणामस्वरूप प्रजातन्त्र प्राप्ति पश्चातको हिंसाविरुद्ध राज्यको ठूलो अभियान समुदायका गरिब, असहाय, पिछडिएका वर्ग, महिला, दलितजस्ता निमुखा वर्गले न्याय पाउने कुरा कागलाई बेल पाक्यो, हर्ष न विस्मात बन्दै गयो ।लैंगिक हिंसाका घटनामा पीडितले न्याय पाउने अवस्था सिर्जना गरी लैंगिक समानतायुक्त राज्य स्थापना गर्न परिवार, समुदाय, समाज एवं राज्य संयन्त्रका न्याय सम्पादनमा संलग्न कानुन निर्माण र कार्यान्वयन सम्बद्ध पदाधिकारीको नैतिक आचरणको संस्कारलाइ पुन: परिभाषित गर्नु आवश्यक छ ।"
सार्कमा राजनीतिक नेतृत्व आवश्यक,"दक्षिण एसियाली क्षेत्रीय सहयोग संगठन (सार्क) ले स्थापनाको ३२ वर्ष पूरा गरेको छ । यस बीचमा हजारभन्दा बढी प्रतिबद्धता गर्ने सदस्य राष्ट्रहरूको कार्यान्वयन तत्परता भने आसलाग्दो छैन । ३३ औं वर्षमा पनि यो घसँ्रदै मात्र छैन कि कतिपय बेला त शिखर सम्मेलनसमेत समयमै गर्न असमर्थ छ । सार्कमा नभएका सहमति र प्रतिबद्धता विरलै होलान्, विपरीतमा कार्यावन्यन विरलै भएका छन् । सार्कको असली पहिचान यही बन्दैछ । १९ औं सम्मेलन २०१६ नोभेम्बरमा पाकिस्तानमा गर्ने सहमति अन्तिम समयमा स्थगित हुनपुग्यो । त्यसपछि तिथि तय हुनसकेको छैन । भारतपाकिस्तानको दुईपक्षीय सम्बन्धको कारण स्थगित भएको थियो । सार्क प्रक्रियामा दुईपक्षीय सम्बन्ध नल्याउने सर्त अझै छ । त्यतिबेला भारतलाई माल्दिभ्स र नेपालबाहेक सबैले साथ दिएका थिए । नेपालले स्थगित लगत्तै तत्काल शिखर सम्मेलनमा सहभागी हुने वातावरण तय गर्न भन्दै सन्तुलित विज्ञप्ति जारी गर्यो । पहिलो विज्ञप्तिमा अध्यक्षताको धर्म निर्वाह गरे पनि दोस्रो विज्ञप्ति भारतपरस्त देखियो, जुन अध्यक्ष राष्ट्रको नाताले प्रश्नचिन्ह खडा गर्यो ।तीन वर्षअघि अठारौं शिखर सम्मेलनको आतिथ्य गरेको नेपालले आफ्नै प्रस्तावमा शिखर सम्मेलन हरेक दुई वर्षमा गर्ने निर्णय गरायो । जुन सार्कलाई थप पछि धकेल्ने कुनै सदस्यको रणनीतिमा नेपालले भूमिका निर्वाह गर्यो । तेस्रो पटक काठमाडौंमा शिखर सम्मेलन गरेको नेपालले झन् सार्कलाई अघि बढाउँदै सार्कको मुख्यालय रहेको हैसियतमा आफूलाई उभ्याउनुपर्ने थियो । उल्टो सार्कलाई पछि धकेल्ने निर्णय गराएर नेपाल चुक्यो । कूटनीतिक क्षेत्रका अधिकारीहरू लोभ र करिअरको त्रासमा पर्दा यस्तो निर्णय हुने गर्छ । झट्ट हेर्दा राजनीतिक निर्णय देखिए पनि कार्यक्रम समिति (परराष्ट्र सहसचिव स्तर), स्थायी समिति (परराष्ट्र सचिव स्तर) हुँदै राजनीतिक तहमा जाने हुनाले त्यहाँ कर्मचारीहरूले त्यो आधारशिला तय गर्छन् । १८ औं शिखर सम्मेलनमा सार्कको अन्य प्रतिबद्धता कार्यावन्यनसँगै शिखर सम्मेलन नियमित गराउनेतिर लाग्नुपर्ने थियो । तर नेपालका केही कूटनीतिज्ञले आदेश अनुसार (नेपाली राजनीतिज्ञ बाहेकको) कर्मचारीतन्त्रको स्थायी समितिबाट पारित गराउँदै राजनीति तहमा लगेर हरेक दुई वर्षमा शिखर सम्मेलन गर्नेगरी बडापत्र विरुद्ध निर्णय गरायो । त्यस्तो निर्णय गर्दा किन राष्ट्र संघको महासभाझैं तिथि तय नगरेको भन्नेमा उनीहरू मौन रहे ।सार्कलाई बुझेका विज्ञहरू भन्छन्, राजनीति नेतृत्व र मोडलमा जबसम्म सार्कलाई ल्याइँदैन, तबसम्म यसको कुनै अर्थ रहँदैन । यो कुनै ज्याम्बोरी वा महोत्सव जस्तो सम्ूहमै सीमित हुनेछ । अन्यथा युरोपियन युनियन (ईयु), दक्षिणपूर्वी एसियाली मुलुकहरूको संगठन (आसियान) जस्तो हुने सपना देख्नु बेकार हुनेछ । दोस्रो विश्वयुद्ध लगत्तै विकासका विविध प्रक्रियामा आधा दर्जन चरण पार गर्दै क्षेत्रीय सहयोगको संस्थागत अवधारणामा सन् १९७९ निर्वाचित युरोपियन संसद् स्थापना भयो । यो त्यतिबेला आश्चर्यझंै थियो । अफ्रिकामा पनि क्षेत्रीय सहयोगबारे बहसमात्र भएन, अफ्रिकी युनियनको अवधारणासहित सन् १९६३ मा अफ्रिकी एकता संघ बन्यो । १९८१ मा अफ्रिकी आर्थिक समुदाय बन्यो । त्यही लहरलाई पछ्याउँदै एसियामा पनि क्षेत्रीय शान्ति र स्थायित्व भन्दै सन् १९६७ मै आसियान स्थापना भयो । यी संगठन यतिबेला उचाइमा पुगेका मात्र छैनन् कि कैयन सहकार्य गरिरहेका छन् । यो क्षेत्रमा भने लामो समयदेखि भारत र पाकिस्तानबीच वैरभाव रहिरह्यो । जुन जारी छ । जसका कारण क्षेत्रीय सहकार्यको अवधारणा जन्मन सकेन । नेपाल र बंगलादेशका राष्ट्र प्रमुखहरूले संगठन आवश्यक देखे । तत्कालीन राजा वीरेन्द्र र बंगलादेशका तत्कालीन सैनिक शासक जियाउर रहमानबीच यस क्षेत्रको विकासको लागि क्षेत्रीय संगठन बनाउने छलफल सन् १९७८ मा भएको सार्क इतिहासमा छ । रहमान १९८१ मै मारिए, तर यो अवधारणा अघि बढ्यो । राजा वीरेन्द्रले निरन्तरता दिए । जसले गर्दा वास्तविक प्रक्रिया भने सन् १९८३ मा मात्र अघि बढ्यो । त्यतिबेला बंगलादेशमा हुसेन मोहम्मद अर्सद राष्ट्रपति थिए । नेपाल र बंगलादेशले नै यो प्रक्रिया अघि बढाएका हुन् । त्यही कारण बंगलादेशले पहिलो शिखर सम्मेलन र नेपालले सार्क सचिवालय राख्न पाए । पाकिस्तान, श्रीलंका र माल्दिभ्ससँग हुसेनले र भारतीय तत्कालीन प्रधानमन्त्री इन्दिरा गान्धीसँग राजा वीरेन्द्रले वार्ता गरेर सार्कलाई अन्तिम रूप दिए । सन् १९८४ को आरम्भमै सार्क घोषणा हुने तयारी भयो । तर तत्कालीन प्रधानमन्त्री इन्दिरा गान्धीको हत्याको कारण रोकियो । आरम्भमा सार्क अवधारणमा भारत झस्किए पनि फाइदाको फेरिस्तापछि इन्दिरा सहमत भएकी थिइन् । द्विपक्षीय राजनीतिक मामिलालाई सार्कलाई प्रवेश नदिने सर्तमा उनले सार्क स्थापनाको हरियो बत्ती बालेकी थिइन् । इन्दिराको उक्त सहमति उनका उत्तराधिकारी राजीव गान्धीले स्वीकारेका कारण सन् १९८५ मा सार्कको जन्म भयो । सन् १९८५ डिसेम्बर ८ मा ढाकामा पहिलो दुईदिने शिखर सम्मेलन सम्पन्न भयो । सम्मेलनले पारित गरेको पहिलो घोषणापत्र नै सार्क बडापत्र बन्यो । आर्थिक विकासमा निकै पछाडि परेको दक्षिण एसियाली मुलुकहरूले सुन्दर भविष्य र सहकार्यको सामूहिक प्रतिबद्धता देखाए । जुन उत्साहका साथ अघि बढेको थियो, त्यो दोस्रो सम्मेलनमा पुग्दा ब्रेक लागेझैं भयो । भुटानले शिखर सम्मेलन गर्न नसक्ने बतायो । दोस्रो सम्मेलन भारतले आयोजना गर्यो । त्यसपछि माल्दिभ्स पनि पछि हट्यो, नेपालले विना तयारी शिखर सम्मेलन गर्ने उद्घोष गर्यो । नेपालको कूटनीति आधार र विश्वास त्यतिबेला साँच्चै लोभलाग्दो नै रहेको पढ्न पाइन्छ । तेस्रो शिखर सम्मेलन नेपालले सफलतापूर्वक आयोजना गर्यो । त्यसपछि पाकिस्तानले चौथो शिखर सम्मेलन भयो । त्यसपछि सम्मेलन नियमित हुनसकेन, अनि ३३ वर्षमा १८ शिखर सम्मेलन सम्पन्न भए । सार्कमा नेपाल, भारत, पाकिस्तान, श्रीलंका, भुटान, माल्दिभ्स र बंगलादेश संस्थापक सदस्य हुन् भने अफगानिस्तान १० वर्षअघि सदस्यमा थपियो । यसका नौ पर्यवेक्षक राष्ट्रसंगठन छन् ।आपसी द्वन्द्वमा रुमलिएका यी सदस्य मुलुकहरूबीच सहयोगात्मक सम्बन्ध बन्नेमात्र होइन, आपसी विश्वासमा वृद्धि हुने भनिए पनि आशातित ढंगले अघि बढ्न सकेन । आफ्नै बडापत्र विरुद्ध यो संगठन देखापर्यो । सार्कमा राजनीतिक नेतृत्वले गर्ने निर्णयभन्दा कर्मचारीको तहमा हुने समझदारीले बढी महत्त्व पाउने भएकाले यो संस्था अघि बढ्न नसकेको हो । झट्ट हेर्दा भारत र पाकिस्तानको सम्बन्धको कारणमात्र अघि बढ्न नसकेको लाग्छ । तर त्यस बाहेक बनेको उपक्षेत्रीय सहकार्य, अन्य स्वतन्त्र कोषहरू अघि बढ्न त त्यो सम्बन्धले रोक्दैन, तर किन काम भएको छैन । यसको मुख्य कारक हो, कमजोर सचिवालय र कर्मचारीको घेरा ।कर्मचारीको पोस्टिङ नेतृत्व रहने सचिवालयले सार्कलाई गति दिन सक्दैन । सार्कको महासचिवको हैसियत राजदूतसरह भनिए पनि त्यस्तो प्रभाव देखिँदैन । राजनीतिक तहका कुरा गर्ने र सचिवालयमा देखिने खालका काम गर्नसमेत महासचिवले सक्दैनन् । यसलाई राम्रो आम्दानी हुने र काम गर्न नपर्ने पोष्टिङको रूपमा सार्क मुलुकका परराष्ट्र मन्त्रालयमा चिनिन्छन् । भारत र पाकिस्तान बाहेक अन्य मुलुकबाट सार्कमा पोष्टिङका लागि मारामार हुने गर्छ । विश्व यतिबेला आधारभूत परिवर्तनका क्रममा छ । चीन र भारतको हैसियतमा ऐतिहासिक हेरफेर भइरहेको अवस्थामा सार्कलाई पनि त्यही अनुरूप चलयमान बनाउन आवश्यक छ । अमेरिकी रजगजमा स्थापित विश्व आर्थिक संस्थाहरूको प्रासंगिकता धुमिल हुँदै गएको छ । यो क्रममा चिनियाँ अग्रसरताको घनत्व बढ्दो छ । एसियन इन्फ्रास्ट्रक्चरल इन्भेस्टमेन्ट बैंक (एआईआईबी) र बेल्ट एन्ड रोड इनिसियटिभ्स (बीआरआई) चीनले कम महत्त्वाकांक्षा लिएका परियोजना पक्कै होइनन् । चीनले यो अभियानमा धेरै मुलुकको साथ पाइसकेको छ । अमेरिकी सहकार्यमा रहने बेलायतले समेत चीनलाई साथ दिएको छ । ईयुबाट बाहिरिएको बेलायतले चीनलाई दिएको साथ हेर्दा पनि विश्वको अर्थराजनीतिको भविष्य अर्कै ढंगले अघि बढेको छ । यो परिवेशमा दक्षिण एसियाको यो संगठन तीन दशक पार गर्दासम्म राम्रोसँग घस्रिनसमेत सकेको छैन । विश्व इतिहासले कोल्टे फेर्न लागेकोले यस्ता संगठनले आफूलाई चलायमान बनाउन आवश्यक छ । शिखर सम्मेलन गर्दैमा सबल कूटनीति अवलम्बन हुने होइन । पारित भएका बुँदा कार्यावन्यन गराउने दायित्व पनि सम्मेलन गराउने मुलुककै हुन्छ । त्यही भएर सम्मेलन गर्ने मुलुक यसको अध्यक्ष हुन्छ । तीन वर्ष अघिको ३६ बँुदे घोषणाको एक बुँदा पनि अघि बढ्नसकेको छैन । यसले पनि सार्कको कार्यावन्यन पक्ष झल्काउँछ ।सत्रौं र अठारौं शताब्दीमा भारत र चीनले विश्वका सबैभन्दा समुन्नत आर्थिक अस्तित्व देखाएका थिए । तीन सय वर्षमा फेरि उनीहरूतिरै त्यो अवसर सोझिएको छ । भारत सदस्य र चीन पर्यवेक्षक भएको यो संगठन अघि बढाउन आवश्यक छ । आतंकवादउग्रवाद विरुद्ध साझा प्रयास, ईयुको मोडलमा जान आधार तयार गर्ने, पर्यवेक्षकको भूमिका बढाउने, सडक र रेल सञ्जाल विस्तार गर्ने, प्रसारण लाइन, साझा विद्युत हव, सार्क भेहिकल, साझा भिसा, साझा मुद्रा, साझा पर्यटन प्याकेज, स्वतन्त्र व्यापार क्षेत्र साफ्टाको कार्यावन्यन जस्ता विषय पनि गौण बन्दै गएको अवस्थामा सार्कको ३३ औं बडापत्र दिवस आएको छ । सबै मुलुकका कार्यकारी प्रमुख र सार्क महासचिवले फेरि एकपटक सार्कको चिन्ता व्यक्त गर्दै वक्तव्य जारी गरेर भनेका छन्, हामी सहकार्य गरेर समान विकासको अवधारणामा अघि बढ्नेछौं । ट्विटर :"
युटयुबमा ल्याटिन क्रान्ति,टप टेन युटयुब म्युजिक भिडियो१ डिस्पासितो२ सेप अफ यु ३ मी गेन्ते४ फेलिसेस लस फो५ दयाटस् हाट आई लाइक६ अहोरा दिसे७ एल अमान्ते८ स्वाला९ आम् द वान१० सुबेमे ला रादियो
म्हेन्दोमायाको सागर,"काठमाडौं दुई दशकअघि नुवाकोटको एउटा गाउँबाट राजधानी छिर्दै गर्दा सागर एस वाइवासित नायक बन्ने सपना थियो । तर, उनी भने आफ्नै गाउँघरमा सुन्दै आएको म्हेन्दोमाया भाकालाई देशविदेश प्रवद्र्धन गर्नेगरी गायक बनेर निस्के । धादिङ, नुवाकोट र रसुवा जिल्लामा प्रचलित यो लोकभाकालाई आधुनिक रंग भरेर अन्तर्राष्ट्रिय स्तरसम्म पुर्याएका उनलाई यति बेला यही भाकाले फुर्सद दिएको छैन । डेढ दशक लामो सांगीतिक करिअरमा डेढ दर्जन एल्बम निकाल्न भ्याइसकेका उनी झन्डै एक दर्जन मुलुकमा म्हेन्दोमाया कन्सर्ट कै लागि घुमिसकेका छन् । भन्नलाई त मलाई म्हेन्दोमाया किङ नै भन्छन् नि, हालैको कफीगफमा उनले भने, तर म घमण्ड र प्रचार गर्दै हिँड्ने मान्छे परिनँ । आफ्नो काम खुरुखुरु गर्छु । अवार्डको पछिपछि पनि कहिल्यै कुदिनँ । २०५७ देखि सांगीतिक करिअर सुरु गरेका उनी त्यसको तीन वर्षपछि नै व्यावसायिक रूपमा देखा परेका थिए । खासगरी उनलाई साइकल कोरोरो एल्बमले आफ्नो समुदायमा चिनाएको हो । त्यसपछि उनले सप्तङ स्योङ (सप्तङ खोला), पाटा म्हेन्दो (लालीगुराँस), चच्चाराङी, सेमा ओस ओस, सेम्चे माया लो, खनै गोम्बो, नोरक्यङ पिस्कुले लगायत ढेड दर्जन एल्बम निकाले भने तामाङ फिल्म डोम्बो (पाहुना), टङजिम बोर्जी (चुँडेर लग्यो) लगायतमा संगीत भरे । ललितकला क्याम्पसमा संगीत सिकेका उनको खास विशेषता लोकलयमा आधुनिकता मिसाउनु हो । उनको नाममा युटयुबमा सयभन्दा बढी भिडियो उपलब्ध छन् । धेरैले उनलाई म्हेन्दोमायाको सागर भन्छन् । लेखन, संगीत, गायन मात्रै नभई म्युजिक भिडियो निर्देशन र मोडलिङ उनी आफैं गर्छन् । म्हेन्दोमाया गायककै रूपमा उनले कतार र मलेसियाको दुईदुईपटक यात्रा गरिसकेका छन् भने कोरिया, दुबई, कुवेत, बेल्जियम, फ्रान्स, पोर्चुगल र हल्यान्डमा म्हेन्दोमाया गाएका छन् । म्हेन्दोमाया गाउने थुप्रै हुनुहुन्छ, उनले भने, यति धेरै मुलुक पुगेको म नै पहिलो हुँ । नुवाकोट किस्पाङ३ का ३५ वर्षे गायक यति बेला भने म्हेन्दोमाया प्रवद्र्धन गर्दै वल्र्ड टुर गर्ने योजना बुनिरहेका छन् । नेपाली संगीतको मूलधारभन्दा फरक भए पनि तामाङ समुदायमा म्हेन्दोमाया धेरै लोकप्रिय छ, म्हेन्दोमाया कलाकार संघको संस्थापक अध्यक्षसमेत रहेका उनले भने, अहिले म्हेन्दोमायाको माग देशविदेशका तामाङ सुमदायमा ठूलो छ । धादिङ, नुवाकोट र रसुवाको यो लोकभाका पहिलो पटक रेडियो नेपालमा लेक योञ्जनले गाएका थिए । यसपछि पचासको मध्य दशकमा हेम वाइबाले एल्बम निकाले । त्यसयता व्यावसायिक सांगीतिक बजारमा भिन्न पहिचान बनाउँदै गरेको यो भाका गाउने अहिले अघि दर्जनभन्दा बढी गायकगायिका छन् ।"
कक्षा छाड्ने दर अधिक,"ज्यामिरे (पाल्पा) विगतका सरकारले साविकको वडावडामा विद्यालय खोल्ने अनुमति दिएको थियो । विद्यार्थीअनुसार विद्यालय पनि नखुलेका होइनन् । प्राथमिक र आधारभूत विद्यालय बग्रेलती खुलेका छन् । माध्यमिक र उच्च मावि भने अझै पर्याप्त मात्रामा खुल्न सकेका छैनन् । भएका मावि पनि संकटग्रस्त छन् । भौगोलिक विकटताका कारण विद्यार्थीलाई सधंै सास्ती छ । निस्दी गाउँपालिका, ७ ज्यामिरेका अधिकांश विद्यार्थीले यस्तै सास्ती खेप्दै आएका छन् । गाउँमै माध्यमिक विद्यालयमा पढ्न नपाउने भएपछि कक्षा ९ पढ्न डेराकै बास हो । पढ्न नपाएर धेरै विद्यार्थीले पढ्न छाड्ने गरेका छन् । हाम्रा छोराछोरीलाई गाउँमै पढाउन पाए हुन्थ्यो, निस्दी, ७ क्षेत्रीखर्ककी अभिभावक गमीसरा सोमैले भनिन्, जसले गर्दा छोराछोरीले पढ्न पनि छाड्दैन थिए । अनि नियमित विद्यालय आउने गर्थे होलान् । उनका अनुसार ज्यामिरेको रोल्लाबास, क्षेत्रीयखर्क, बेभोकेलगायत आधा दर्जन गाउँका विद्यार्थीले कक्षा ८ पढेपछि कि विद्यालय छोड्छन् कि त नवलपरासीको विनयी त्रिवेणी गाउँपालिकाको सर्दीमा डेरा लिएर पढ्न बस्छन् । आफ्नै जिल्लामा पढ्नलाई कम्तीमा दैनिक ८ घण्टाको पैदलयात्रा गर्नु उनीहरूको बाध्यता हो । वडा अध्यक्ष गगनसिंह सोतीका अनुसार निस्दी गाउँपालिकाको ज्यामिरे जिल्लाकै दुर्गम वडा हो । मोटरबाटो, शिक्षा, स्वास्थ्य लगायतको सुविधाबाट वञ्चित थियो । हामी निर्वाचित भएर आएपछि मोटरबाटो, शिक्षा र स्वास्थ्यका लागि कार्ययोजना बनेको छ, सोतीले भने । सदरमुकाम तानसेनदेखि झन्डै ७० किलोमिटर पूर्वको यो वडामा अहिले पनि पायक पर्ने स्थानमा माध्यमिक विद्यालय नहुँदा विद्यार्थीहरू डेरा लिएर पढ्न बाध्य छन् । पायक पर्ने स्थानमा माध्यमिक विद्यालय छैन, विद्यार्थी अञ्चल सारु मगरले भने, त्यसैले कक्षा ९ पढ्नलाई डेरा लिएर सर्दी गएर बस्नुपर्छ । उनका अनुसार सबै विद्यार्थी कक्षा ८ पढेपछि डेरा लिएर बस्न बाध्य छन् । आधा दर्जन गाउँका विद्यार्थी विद्यालयमा हिँडेर जान सक्दैनन् । बिहान ७ बजे नै विद्यालय हिँड्ने र साँझ पनि ७ बजे मात्रै घर फर्कने दैनिकी गाउँका धेरै विद्यार्थीको हो । डेरा पाउनसमेत मुस्किल छ, प्रगति आधारभूत विद्यालय क्षेत्रीखर्ककी कक्षा ८ की छात्रा भूमिसरा घर्तीमगरले भनिन्, धेरै जनाले डेरा लिनुपरेपछि डेरा पनि महँगो हुने गर्छ ।ज्यामिरे ठूलो वडा हो । यहाँका अधिकांश गाउँका विद्यार्थी स्कुल जाने बेलामा झोलामा कापी किताबसँगै खाजा लिएर हिँड्नुपर्छ । मंसिर महिनादेखि फागुनसम्म झोलामा कापीकिताबसँगै लाइट लिएर हिँड्न बाध्य छन् । घरबाट लामो दूरीमा रहेको विद्यालय धाउनुपर्ने बाध्यताले नै यस्तो गर्नुपरेको भूमिसराले बताइन् । पाल्पासँगै सिमाना जोडिएको नवलपरासीको विनयी त्रिवेणी गाउँपालिकाको दीपेन्द्र माविमा समेत यहाँका विद्यार्थीलाई आउनजान अपायक छ । अहिले पनि कतिपय गाउँका विद्यार्थीलाई पढ्न जान दैनिक ६७ घण्टाको दूरी पैदल हिँड्नुपर्छ । बिहानै साढे ७ बजे हतारहतार विद्यालय पुग्नु अनि साँझ पनि सकभर अन्तिम घण्टी पढाइ नभए हुन्थ्यो भन्ने गर्छन् यहाँका विद्यार्थी । बिहान घरबाट हिँड्दा पनि हतार अनि फर्किंदा पनि हतार नै, विद्यार्थी भूमिसराले भनिन्, बिहान खाना रुच्दैन, साँझ पनि थकाइले हैरान हुन्छ । ज्यामिरेको रोल्लाबास, बेभोके, क्षेत्रीखर्क, अरुण खोला, मठेखर्कलगायतका विद्यार्थीले पढ्नका लागि सास्ती खेप्दै आएका छन् । गाउँमा प्रावि र आधारभूत छन्, उनले भनिन्, त्यसैले मावि पढ्न निकै दु:ख बेहोर्नुपरेको छ । उनका अनुसार सबैभन्दा बढी दु:ख पाई (बेंसी) बस्नेहरूलाई छ । भुटुके, बतासा, रोल्लाबास, बेभोकेको पाई अरुण खोला हो ।बेभोके, रोल्लाबास र अरुणखोलाका विद्यार्थी नवलपरासीका विद्यालयमा पढ्न जान पनि समस्या छ । रोल्लाबासका २०, बेभोकेका ३०, क्षेत्रीखर्कका ४० घरपरिवारका बालबालिकालाई निकै कष्टकर यात्रा गर्नुपर्छ । साँझ घर नपुग्दै अँध्यारो हुने समस्याले पिरोलिनुपर्छ । चैतदेखि भदौसम्म अँध्यारोमा हिँड्नु पर्दैन तर अन्य महिनामा भने बेलुका अँध्यारोमा मात्रै घर पुग्ने गर्छन् । सबैले डेरा गरेर बस्न पनि सक्दैनन्, वडाअध्यक्ष सोतीले भने, ज्यामिरेका धेरै गाउँका विद्यार्थीले निकै दु:ख कष्ट गरेर पढाइलाई अगाडि बढाउनुपर्ने बाध्यता छ । उनका अनुसार विद्यालय टाढा भएकैले यो गाविसका धेरै विद्यार्थीले बीचमै पढाइ छाड्न बाध्य छन् । सानोमै बिहे गर्ने र पढ्न छाड्ने पनि हुन्छ । यहाँका गाउँलेको कमाइ केही छैन । त्यसैले सहरबजार र सुविधा सम्पन्न स्थानमा लगेर पढाउन सक्ने अवस्था कमैको छ । सामान्य परिवारका बासिन्दा खोरिया फाँडेर अन्न उब्जनी गरी गुजारा चलाउने अवस्थामा छन् । ज्यामिरेको पाहासिंह, लामोखर्क, तीनघरे, बाहुनीखर्कका झन्डै ३० घरका विद्यार्थीलाई थप समस्या छ । ८ वर्ष नपुगी कक्षा १ मा पढ्न जानसमेत समस्या भएको स्थानीयले बताए । कक्षा ५ र ८ सम्म पढ्न खासै समस्या नभए पनि त्योभन्दा माथिको कक्षा पढ्न भने नसक्ने अवस्था रहेको उनीहरू बताउँछन् । उनीहरूलाई विद्यार्थी टाढा हँुदा परीक्षामा भने निकै संकट आइपर्ने गुनासो गरे । अधिकांश पढाइ छाडेर तराई र भारततिर कामको खोजीमा जान्छन् ।बीचबाटोमा जंगल र दुई तीन स्थानमा खोला तर्नुपर्ने बाध्यता विद्यार्थीलाई छ । ठूलो पानी पर्यो भने बाटोबाटै घर फर्कनुपर्ने अवस्था छ, प्रगति आधारभूत विद्यालयकी शिक्षिका तुलमाया आलेले भनिन्, के गर्ने विकट गाउँका बसेका विद्यार्थीको अवस्था यस्तै हो । उनका अनुसार ज्यामिरेमा विद्यालय पढ्न जान टाढा भएकाले ड्रप आउटको चर्को समस्या छ । विद्यालय टाढा हुँदा आउनेजाने पैदल यात्राले ज्यान थाकेर पढ्नै नसक्ने साथै नियमित विद्यालय पुग्न नै समस्या भएको उनले बताइन् ।"
ट्रम्पले गरे घोषणा इजरायलको राजधानी जेरुसेलम,"वासिङटनजेरुसेलम (रोयटर्सबीबीसी) अमेरिकी राष्ट्रपति डोनाल्ड ट्रम्पले दशकौं लामो अमेरिकी नीतिमा परिवर्तन गर्दै बिहीबार जेरुसेलमलाई इजरायलको राजधानीका रूपमा मान्यता दिएका छन् । उनको घोषणासँगै मध्यपूर्वमा जारी शान्ति प्रयास खतरामा परेको सञ्चारमाध्यमले जनाएका छन् । ट्रम्पले उक्त निर्णयसँगै तेलअभिभको अमेरिकी दूतावास जेरुसेलममा सार्ने प्रक्रिया सुरु गर्ने घोषणा समेत गरेका छन् । उक्त निर्णयको विश्वव्यापी विरोध भएको छ । खासगरी अरब तथा मध्यपूर्वका अधिकांश देशहरू रुष्ट भएका छन् । ट्रम्पले गतवर्ष भएको राष्ट्रपतीय निर्वाचनमा इजरायल समर्थित मतदातालाई गरेको वाचाअनुसार उक्त निर्णय लिएका हुन् । जेरुसेलमलाई इजरायलको राजधानीका रूपमा मान्यता दिने समय आएको छ, अमेरिकी राष्ट्रपति कार्यालय ह्वाइटहाउसमा बोल्दै ट्रम्पले भने, पूर्वराष्ट्रपतिहरूले यसलाई आफ्नो चुनावी अभियानको प्रमुख मुद्दा बनाए पनि निर्णय गर्न चुके । तर मैले गरेरै छाडेँ ।उनको निर्णयसँगै वेस्ट ब्यांक र गाजा स्ट्रिपमा रहेका प्यालेस्टाइनीहरू विरोध प्रदर्शनमा सहभागी भएका छन् । अन्तर्राष्ट्रिय सञ्चारमाध्यमका अनुसार इजरायली सेनाको गोली लागी कम्तीमा ३१ प्यालेस्टइनीहरू घाइते भएका छन् । उक्त क्षेत्रमा इजरायलले हजारौंको संख्यामा आफ्ना सुरक्षाकर्मीहरू परिचालन गरेको छ । जोर्डनको राजधानी अम्मानमा प्यालेस्टाइनी शरणार्थीहरूले विरोध प्रदर्शन गरेका छन् । अमेरिकी राष्ट्रपति ट्रम्पको निर्णयको बेलायत, फ्रान्स, साउदी अरबलगायतका अमेरिकाका पुराना मित्र शक्तिले कडा शब्दमा विरोध जनाएका छन् । साउदी अरबले ट्रम्पको निर्णय आधारहीन र गैरजिम्मेवार भएको बताएको छ । बेलायत र फ्रान्स उक्त निर्णयलाई कुनै पनि हालतमा समर्थन नगर्ने बताएका छन् । फ्रेन्च राष्ट्रपति इम्यानुयल म्याक्रोंले अमेरिकी निर्णयले अन्तर्राष्ट्रिय कानुन र राष्ट्रसंघीय सुरक्षा परिषदको निर्णयको गम्भीर उल्लंघन गरेका बताए । टर्कीका राष्ट्रपति रेसेप तैयप यर्दोगानले ट्रम्पको आलोचना गर्दै मध्यपूर्वलाई आगोको घेरामा फ्याँकेको बताए । टर्कीको राजधानी स्तानबुलस्थित अमेरिकी कूटनीतिक नियोग अगाडि हजारौंको संख्या प्रदर्शनकारीहरू भेला भएका छन् । त्यसैगरी, सिरिया, इराक, यमनलगायतका देशमा पनि विरोध प्रदर्शन सुरु भएको रोयटर्सले जनाएको छ । पाकिस्तानको कराँचीमा धार्मिक तथा राजनीतिक दल जमात ए इस्लामीका समर्थकले ट्रम्पको निर्णयको विरोध गर्दै इजरायली तथा अमेरिकी झन्डा जलाएका छन् । इजरायली प्रधानमन्त्री बेन्जमिन नेतान्याहुले भने ट्रम्पको कदमको प्रशंसा गर्दै उनी जेरुसेलमको इतिहाससँग सधैंका लागि जोडिएको प्रतिक्रिया दिएका छन् । उनले अमेरिकी राष्ट्रपतिको कदम ऐतिहासिक भएको प्रतिक्रिया दिए । प्यालेस्टाइनमा इस्लामवादी आन्दोलनको अगुवाइ गरिरहेको संगठन हमासले पनि ट्रम्पको निर्णयको विरोधमा आन्दोलनको घोषणा गरेको छ । हमासका नेता इस्माइल हानियले गाजामा एक पत्रकार सम्मेलन गर्दै इन्तिफादा भनिने नयाँ आन्दोलनको घोषणा गरेका गरे । उनले अमेरिकी ट्रम्पको निर्णयले युद्धको घोषणा भएको बताए । प्यालेस्टाइनी राष्ट्रपति मोहम्मद अब्बासको विरोधी फतहले अमेरिकी कदम भत्र्सना योग्य भन्दै विरोधमा राष्ट्रसंघीय सुरक्षा परिषद् र अरब लिगको समर्थन जुटाउने जनाएको छ । अमेरिकी कुनै पनि शान्ति तथा राजनीतिक प्रक्रियाका लागि अयोग्य भएको हामी घोषणा गर्न चाहन्छांै, प्रवक्ता नसेर अल किडाले भने, हाम्रो बुझाइमा अमेरिकाले यस मामिलामा आफ्नो क्षमता गुमाइसक्यो । अरब लिगले यस विषयमा छलफल गर्न शनिबार आपतालीन बैठक डाकेको छ । राष्ट्रसंघीय सुरक्षा परिषदको बैठकचाहिँ शुक्रबार हुने अपेक्षा गरिएको छ । जेरुसेलम इजरायल र प्यालेस्टाइन दुवैका लागि निकै महत्त्वको क्षेत्र हो । यसको भविष्य नै इजरायलअरब द्वन्द्वको प्रमुख मुद्दा हो । जेरुसेलममाथि कुनै पनि अन्तर्राष्ट्रिय समुदायले इजरायलको सार्वभौमिकता स्विकारेका छैनन् । त्यसैले सबै विदेशी दूतावास तेलअभिभमा छन् ।"
३ नेपाली जेलबाट फरार,"सिम्ला (एजेन्सी) हत्या र बलात्कारको आरोपमा भारतीय जेलमा थुनामा रहेका तीन नेपाली फरार भएका छन् । उनीहरू सिम्लाबाट १६ किलोमिटर टाढाको कन्डास्थित मोर्डन सेन्ट्रल जेलबाट बुधबार भागेका हुन् । फरार अभियुक्तमा २२ वर्षीय लीलाधर र प्रेमबहादुर तथा २७ वर्षीय प्रताप सिंह भएको भारतीय अधिकारीले जनाएका छन् । उनीहरूको नेपालको ठेगानाबारे भने केही उल्लेख गरिएको छैन । जेल कर्मचारीका अनुसार उनीहरू जेलमा राखिएका पाइप, रडलगायतका निर्माण सामग्रीको प्रयोगले १६ फिट अग्लो पर्खाल चढेर भागेका हुन् । स्थानीय प्रहरी प्रमुखले सुरक्षाकर्मीको लापरबाहीका कारण उनीहरू भाग्न सफल भएको बताए । सोमेश गोयलले भने, यो वास्तवमै गम्भीर घटना हो । उनले अभियुक्तको तस्बिर सार्वजनिक गर्दै सूचना दिनेलाई पुरस्कारको घोषणा गरेको जनाएका छन् । अधिकारीले अभियुक्तहरू भागेर नेपाल पुगे पक्राउ गर्न असम्भव भएको दाबी गरे । भारतीय प्रहरीले घटनापछि जेलका सुरक्षाकर्मी तथा कर्मचारीमाथि आवश्यक अनुसन्धान भइरहेको जनाएको छ ।"
समलिंगी विवाहलाई वैधता,"सिड्नी (बीबीसी) संसद्ले विवाहसम्बन्धी ऐतिहासिक कानुन पारित गरेसँगै अस्ट्रेलियामा समलिंगी विवाहले कानुनी मान्यता पाउने भएको छ । अस्ट्ेरेलियाका गभर्नर जनरलले हस्ताक्षर गरेसँगै कानुनले अब वैधानिकता प्राप्त गर्नेछ । अधिकांश सांसदहरूले बिहीबार आठ वर्ष लामो विवाहसम्बन्धी कानुन परिवर्तन गर्ने पक्षमा मतदान गरेका थिए । संसदको निर्णयसँगै दशक लामो बहसको अन्त्य भएको अस्ट्ेरलियाली सञ्चारमाध्यमले जनाएका छन् । नयाँ कानुन पारित भएपछि प्रतिक्रिया दिँदै प्रधानमन्त्री माल्कम टर्नबुलले अस्ट्रेलियाली जनताका लागि ऐतिहासिक दिन भएको उल्लेख गरे । प्रेम, समानता र सम्मानको दिन हो, उनले भने, अस्ट्रेलियाले यो गरेर देखायो । उक्त कानुन पारित भएसँगै संसद्मा खुसियाली मनाइएको थियो । कतिपय सांसदहरूले समर्थकहरूका अगाडि एकअर्कालाई अँगालो मार्दै म छु, तिमी छौ, हामी अस्ट्ेरेलियाली हौं भन्ने गीत गाएर नाचिइरहेका थिए । यसअघि, उक्त कानुनको मतदानका समय अस्ट्ेरलियाको संसद् भवन अगाडि हजारौं समर्थकको भीड लागेको थियो । उनीहरूमध्ये इयान थोर्पेलगायत समलिंगी विवाहको पक्षमा वकालत गर्दै आएका अधिकारकर्मी थिए । संसद्मा कानुनको मस्यौदा हाउस अफ रेप्रिजेन्टेटिभ मा दर्ता भएयता एक सयभन्दा बढी सांसदले समर्थनमा बोलेका थिए । कतिपय सांसदले आफ्नो विगतको स्मरण गर्दै बोलेका थिए ।"
नेप्सेको निजीकरण अन्योलमा,"काठमाडौं नेपाल स्टक एक्सचेन्ज (नेप्से) को निजीकरण प्रक्रियामा अन्योल देखिएको छ । ठूला सेयरधनी (सरकार र राष्ट्र बैंक) ले आफ्नो स्वामित्वमा रहेको सेयर बिक्री गर्ने भने पनि नेप्सेले निजीकरणसम्बन्धी विधि (मोडालिटी) तयार पार्न नसक्दा अवस्था अन्योलपूर्ण बनेको हो । निजीकरण प्रक्रिया र त्यसका लागि तयार पारिएको प्रतिवेदनबारे नेप्सेका अध्यक्ष र प्रमुख कार्यकारी अधिकृतले अनभिज्ञता प्रकट गरेका छन् । उच्च पदाधिकारीहरूको गैरजिम्मेवारपूर्ण भनाइले पनि निजीकरण प्रक्रिया झनै अन्योल बनेको हो । अर्थ मन्त्रालयको निर्देशनअनुसार गत असारमा नेप्सेले निजीकरणसम्बन्धी प्रतिवेदन अद्यावधिक गर्न परामर्शदाता नियुक्त गरेको थियो । परामर्शदाताले प्रतिवेदन अद्यावधिक गरी नेप्सेमा बुझाइसकेको छ । प्रतिवेदनमा नेप्सेको निजीकरणका लागि विदेशी साझेदार खोज्नेदेखि, पुँजी वृद्धिसम्मका विभिन्न विधिहरू सुझाइएको स्रोतले बताएको छ । उक्त प्रतिवेदनउपर एकदुई पटक नेप्सेको सञ्चालक समितिमा छलफल भइसकेको छ । नेप्सेका अध्यक्ष लक्ष्मण न्यौपानेले निजीकरणसम्बन्धी अध्ययन प्रतिवेदनबारे आफूलाई केही थाहा नभएको बताए । त्यसबारेमा मलाई केही थाहा छैन, म अहिले उपत्यकाबाहिर छु, काठमाडौं फर्केपछि थप कुरा गरांैला, उनले भने । परामर्शदाताले बुझाएको प्रतिवेदनउपर सञ्चालक समितिमा छलफल हुँदा तपाईं पनि सहभागी हुनुहुन्थ्यो नि भन्ने जिज्ञासामा उनले भने, मलाई विश्सास गर्नुस्, त्यसबारे मलाई केही थाहा छैन । नेप्सेका प्रमुख कार्यकारी अधिकृत चन्द्रसिंह साउदले पनि निजीकरण प्रतिवेदनबारे जानकारी लिन नपाएको बताए । मैले नियुक्ति लिएको धेरै भएको छैन, यसकारण निजीकरणसम्बन्धी अध्ययन प्रतिवेदनबारे जानकारी लिन पाएको छैन, उनले भने, के भएको रहेछ बुझेर बताउँला । राष्ट्र बैंकबाट आफ्नो स्वामित्वमा रहेको सेयर विनिवेश गर्ने सम्बन्धमा आवश्यक व्यवस्था मिलाउन पत्र आएको उनले बताए । राष्ट्र बैंकको पत्र प्राप्त भएको छ, अब उक्त विषयमा सञ्चालक समितिमा कुरा उठाउँछौं, साउदले भने । नेप्सेका पूर्वप्रमुख कार्यकारी अधिकृत सीताराम थपलियाले गत असारमै (आफू नेप्सेमा रहँदै) निजीकरणसम्बन्धी प्रतिवेदनमाथि सञ्चालक समितिमा छलफल भइसकेको बताए । उनका अनुसार सन् २०१५ मा नेप्सेको निजीकरणसम्बन्धी प्रस्ताव अर्थ मन्त्रालयमा पेस गरिएको हो । पछि अर्थ मन्त्रालयकै एक सहसचिवले निजीकरण सम्बन्धी प्रतिवेदन प्राप्त नभएको बताए, उनले भने, आफूहरूले धेरै अघि नै प्रतिवेदन पेस गरेको बताएपछि, ती अधिकारीले फेरि अद्यावधिक गरेर पठाउनुस् न भनेका थिए । त्यसपछि नेप्सेले निजीकरणसम्बन्धी प्रतिवेदन अद्यावधिक गरी सञ्चालक समितिमा छलफल गरिएको थपलियाले बताए । प्रतिवेदनउपर सञ्चालक समितिमा छलफल भइरहेको थियो, त्यही समयमा मेरो कार्यकाल सकियो, त्यसपछिको प्रक्रियाका बारेमा मलाई जानकारी छैन, थपलियाले भने । स्रोतका अनुसार निजीकरणसम्बन्धी प्रतिवेदनमा अध्यक्षले आपत्ति जनाएपछि अन्तिम रूप पाउन नसकेको हो । अध्यक्षले परामर्शदातालाई प्रतिवेदनमा निजीकरण शब्द हटाउन भनेका छन्, स्रोतले भन्यो, आफूले निजीकरणकै बारेमा अध्ययन गर्न कार्यादेश पाएकाले परामर्शदाताले मानिरहेका छैनन् । यही कारण प्रतिवेदनले ६ महिनासम्म पनि अन्तिम रूप पाउन सकेको छैन । उता राष्ट्र बैंकले नेप्सेलाई पत्र पठाएर सरकारसँग समन्वय गरी विनिवेश प्रक्रिया अघि बढाउन आग्रह गरेको छ । यसअघि अर्थ मन्त्रालयमा सरोकारवालाबीच भएको छलफलमा राष्ट्र बैंकका एक कार्यकारी निर्देशकले आफ्नो स्वामित्वमा रहेको सेयर बेचेपछि मात्र नयाँ एक्सचेन्जका लागि अनुमति दिनुपर्ने राय राखेका थिए । सोही कारण नेप्सेलाई पत्र पठाएर प्रक्रिया अघि बढाउन आग्रह गरेको हो । जबकि नेप्से सञ्चालक समितिमा राष्ट्र बैंकबाट दुई जना कार्यकारी निर्देशकले प्रतिनिधित्व गर्दै आएका छन् । यसकारण निजीकरण प्रक्रिया सम्बन्धमा नेप्सेमा कुनै तयारी नभएको बारे उनीहरू जानकार छन् । यस्तो अवस्थामा प्रक्रिया सुरु गर्न भनेर नेप्सेलाई पत्र पठाउनु नै सेयर बिक्री नगर्ने प्रपञ्च हुन सक्ने स्रोतको दाबी छ । नेप्सेलाई प्रक्रिया थालनी गर्न भनेका छौं भनेर आफू पन्छिन खोजेको मात्र हो, स्रोतले भन्यो । राष्ट्र बैंकले पठाएको पत्रमा आफ्नो स्वामित्वको सेयर के कति मूल्यमा बिक्री गर्न चाहेको हो, केही खुलाएको छैन । राष्ट्र बैंकका कार्यकारी निर्देशक एवं नेप्सेका सञ्चालक भीष्म ढुंगानाले नेप्सेले विदेशी साझेदार ल्याउन चाहेकाले सरकारसँग समन्वय गरी विनिवेश प्रक्रिया अघि बढाउन आग्रह गरिएको बताए । नेप्सेले निजीकरणको मोडालिटी तयार गर्छ, त्यसपछि सेयर विनिवेश प्रक्रिया सुरु हुन्छ, ढुंगानाले भने । नियामक निकाय नेपाल धितोपत्र बोर्डले सेयर बजारलाई थप व्यावहारिक र प्रतिस्पर्धी बनाउन निजी क्षेत्रबाट नयाँ एक्सचेन्ज कम्पनी थप्न गृहकार्य गरिरहेको छ । अर्थतन्त्रको आकार र पुँजीबजारको आवश्यकता अनुसार बजारमा नयाँ एक्सचेन्ज कम्पनी चाहिएको र नयाँ कम्पनी अन्तर्राष्ट्रिय स्तरको अत्याधुनिक प्रविधियुक्त हुने बोर्डको दाबी छ । यो वर्षको सुरुमा (वैशाखमा) नयाँ एक्सचेन्ज ल्याउने विषयमा बोर्डले तीव्र रूपमा प्रक्रिया अघि बढाएको थियो । त्यही समयमा सरकार र राष्ट्र बैंकले नेप्सेमा रहेको आफ्नो सेयर स्वामित्व बेच्ने बताएपछि प्रक्रिया सेलाएको थियो ।बोर्डको २५ औं वार्षिकोत्सवका अवसरमा अर्थमन्त्री ज्ञानेन्द्रबहादुर कार्की र गभर्नर चिरञ्जीवी नेपालले आफूहरूले पनि सेयर स्वामित्व स्थानान्तरणका लागि पहल गर्ने भन्दै नयाँ एक्सचेन्ज आवश्यक नभएको बताएका थिए । अहिले राष्ट्र बैंकले सेयर विनिवेशका लागि नेप्सेलाई पत्र पठाए पनि अर्थ मन्त्रालयले कुनै सुरसार गरेको छैन । हाल नेप्सेमा नेपाल सरकारको ५८, राष्ट्र बैंक ३५ र एनआईडीसी विकास बैंकको करिब ६ प्रतिशत सेयर स्वामित्व छ । सरकार र राष्ट्र बैंकले आफ्नो स्वामित्वको सेयर बिक्री गर्न चाहेको बताउँदै आएका छन् । २०३३ सालमा सेक्युरिटी खरिदबिक्री केन्द्र स्थापना भएपछि सरकारी ऋणपत्रको दैनिक खरिदबिक्रीको व्यवस्थाबाट धितोपत्र बजारको संस्थागत विकासको सुरुवात भएको हो ।"
निर्वाचनका कारण इन्धन भण्डारण बढाइयो,"काठमाडौ निर्वाचनपश्चात् हुने गतिविधिलाई मध्यनजर गर्दै आयल निगमले इन्धनको मौज्दात बढाएको छ । निगमका प्रवक्ता वीरेन्द्र गोइतका अनुसार मुलुकभरि ७१ हजार ६ सय २८ किलोलिटर भण्डारण क्षमता छ । पेट्रोल, डिजेल र हवाई इन्धन गरी ६४ हजार ३ सय ९० किलोलिटर क्षमता छ । जसमध्ये करिब ३९ हजार किलोलिटर र्मौज्दात बढाएको प्रवक्ता गोइतले बताए । निर्वाचनकै कारण पूर्णरूपमा भण्डारण गरेका छौं, उनले भने । निर्वाचन पश्चात् विभिन्न प्रदेशमा राजधानी घोषणा हुन्छ । असन्तुष्ट पक्षले बन्दहडताल गर्न सक्ने हुँदा त्यसलाई मध्यनजर गर्दै भण्डारणमा जोड दिएको हो । निगमका अनुसार अहिले भएको भण्डा रण अत्यधिक हो । आपूर्तिमा कुनै अवरोध नभएकाले इन्धनमा समस्या नहुने गोइतले बताए । मौज्दात पर्याप्त भएकाले बन्दहडताल भए पनि एक सातालाई धान्न सक्ने क्षमता छ, उनले भने । निर्वाचनलाई लक्षित गर्दै सरकारले तीन दिन बोर्डर सिलबन्दी गर्ने घोषणा गरे पनि इन्धन ढुवानीमा कुनै अवरोध नभएको निगमको दाबी छ । गोइतले भने, बिहीबार एक दिन भने ढुवानी गरेनांै । एकदुई दिन सार्वजनिक बिदा, बन्द हुँदा उपत्यकामा इन्धनको हाहाकार नै हुने गरेको छ । इन्धनका लागि सर्वसाधारण घण्टौं लाइन बस्न बाध्य भएका थिए । केही महिनाअघि निगमले थानकोटको मट्टितेल भण्डारणलाई पेट्रोलमा रूपान्तरण गरेपश्चात् सहज भएको छ । थानकोट डिपो प्रमुख नेत्र काफ्लेका अनुसार पेट्रोलको मौज्दात १८ सय १० किलोलिटर थियो । उक्त मौज्दातबाट करिब ४ दिनलाई पुग्थ्यो । २०७२ वैशाख १२ को महाभूकम्पले ७ सय ६० किलोलिटरको अट्ने एउटा ट्यांकीमा क्षति भएपछि निगमसँग करिब ११ सय किलोलिटर मात्रै मौज्दात रह्यो । उक्त मौज्दातबाट उपत्यकालाई दुई दिन मात्रै पुग्ने अवस्था थियो । मट्टितेलको भण्डारणलाई मर्मत गरी क्षमता ६ हजार किलोलिटर बनाएका छौं, डिपो प्रमुख काफ्लेले भने । उनका अनुसार ६ हजारमध्ये ४ हजार किलोलिटर मौज्दात छ । मट्टितेल ट्यांकीलाई पेट्रोलमा रूपान्तरण गर्न आलमोनियम फ्लोटेड रुफको प्रयोग गरिन्छ । आलमोनियम प्रविधिको प्रयोगले इन्धन ट्यांकीमा हाल्दा माथि जाने र इन्धन खाली हुँदा तल आउने गर्छ । जसले गर्दा प्राविधिक नोक्सानी कम हुन्छ । काफ्लेका अनुसार हाल दैनिक औसत साढे ५ सय किलोलिटरको बिक्री हुन्छ । जसअनुसार आयात ठप्प भए पनि ८ दिनलाई वितरण गर्न सकिने उनले बताए । थानकोट डिपोबाट नुवाकोट, रसुवा, सिन्धुपाल्चोक, काठमाडौ, भक्तपुर र ललितपुरसम्म इन्धन वितरण गर्छ ।थानकोट डिपोमा करिब ८ हजार किलोलिटर डिजेल राख्न सक्ने क्षमता छ । डिपोमा ३ हजार ५ सय किलोलिटर मौज्दात छ । डिजेलको दैनिक औसत ७ सय किलोलिटर हो । जसअनुसार उपत्यका आसपासलाई ५ दिनलाई धान्छ । डिपो प्रमुख काफ्लेले डिजेलको माग अत्यधिक बढेकाले मौज्दात हुन नसकेको बताए । निर्वाचनपश्चात् इन्धनको मूल्य बढ्ने भन्ने मानसिकताले व्यवसायीहरूले मौज्दात गरेका छन् जसले गर्दा माग हात्तै बढेको उनले बताए । निर्वाचनमा सवारी साधनको प्रयोग बढेको, विकासका काम पनि सुरु भएकाले पनि माग बढेको उनको भनाइ छ । आयातमा कुनै अवरोध नभएकाले बजारमा समस्या नहुने उनले दाबी गरे । उपत्यकाको हकमा इन्धनको अभाव छैन, उनले भने । इन्धनको माग बढेपछि सोहीअनुसार आयात गरिएको आयल निगमले जनाएको छ । निगमको तथ्यांकअनुसार अक्टोबरको तुलनामा नोभेम्बरमा आयात २३ प्रतिशतले बढेको निगमको तथ्यांकमा छ । भारत सरकारले उपभोक्ताबाट करिब ६ प्रकारको कर लगाउने हुँदा इन्धनको मूल्य महँगो पर्छ । भारतीय आयल निगम (आईओसी) बाट इन्धन आयात हुँदा नेपालका लागि छुट दिइएको छ । भारतको तुलनामा नेपालमा इन्धन सस्तो भएकाले पनि माग बढेको निगमको दाबी छ । एक लिटरमै २७ रुपैयाँसम्म सस्तो हुँदा त्यसको असर पनि परेको छ, काफ्लेले भने ।"
घलेगाउँ रुचाउँदै पर्यटक,"घलेगाउँ (लमजुङ) डेढ दशकअघि एउटा समय यस्तो थियो, घलेगाउँका प्रेम घले घुम्न रुचि हुनेलाई आफ्नो गाउँ बोलाउन पोखरा, काठमाडौं र चितवन पुग्थे । त्यसबेला धेरैलाई उनको त्यस्तो बानी मन परेको थिएन ।अहिले आफ्ना गाउँमा आउने पर्यटक देखेर गाउँले दंग पर्छन् । खुसी हुनुको कारण घरमा बसीबसी मिलेको अतिथि सत्कारको रोजगारी हो । पहिले गाउँमा कहाँ अरूलाई ल्याउने, कहाँ अरूका जुठा भाँडा माझ्नेझैं लाग्थ्यो, होमस्टे सञ्चालिका कमला घले भन्छिन्, अहिले घरमै बसीबसी हजारलाख कमाउने भएका छौं । उनले मात्रै होइन, यतिबेला गाउँका ३२ घरले होमस्टे चलाएका छन् । विक समुदायले पनि दुईवटा घरमा होमस्टे सञ्चालनमा ल्याएका छन् । गाउँका ८० घरमा पर्यटक राख्न मिल्ने गरी व्यवस्थापन गरिएको छ । गाउँलेले एउटा घरमा ६ जनादेखि १० जनासम्मलाई खानपानसहितको बास दिन सकिनेगरी होमस्टे चलाएका छन् । हरेक होमस्टेले मासिक कम्तीमा ५० हजार रुपैयाँसम्म आम्दानी गर्ने गरेका छन् । पर्यटक आएपछि गाउँमा उनीहरूलाई थप सेवासुविधाका लागि पार्क, भ्यू टावर, सामुदायिक भवन, गुरुङ संग्रहालय, क्होइँबो धीं (गुरुङ पुरोहितको मन्दिर), गुरुङ जातिको अन्तिम राजा क्याल्बो रोजाक्ले (घले) को सालिकलगायत संरचना निर्माण गरिएका छन् । खेलकुदका संरचना निर्माण भएका छन् ।गाउँको विकासमा लाग्दै गरेका प्रेम घले स्थानीय तह निर्वाचनपछि क्व्होलासोंथर गाउँपालिकाको अध्यक्ष भएका छन् । सुरुमा गाउँमा पर्यटक बोलाउन जाँदा, कार्यक्रम गर्न खोज्दा कसैले सहयोग नगर्दा रुन मात्रै सकिनँ । कति ठाउँमा रुँदै पनि हिँडें । पछि गाउँले दाजुभाइ बुझ्ने भए । सरकारले पनि सहयोग गर्न थाल्यो उनले भने, घलेगाउँलाई संसारमा चिनायौं । सार्क भिलेज पनि घोषणा भयो । उनका अनुसार अहिले घलेगाउँ भनेपछि पर्यटक हुरुक्कै हुन्छन् । पर्यटक आएको देख्दा उनलाई गौरव र आनन्दको अनुभूति हुन्छ ।घलेगाउँमा अहिले पर्यटकको चापाचाप छ । होमस्टेमा राख्ने ठाउँ नभएर थप व्यवस्थापन गरिएको घरमा पर्यटक राख्नुपरेको छ । अन्नपूर्ण संरक्षण क्षेत्र आयोजना (एक्याप) को संरक्षित क्षेत्रभित्र पर्ने घलेगाउँमा बाह्यभन्दा आन्तरिक पर्यटकको भीडभाड छ । कहिलेकाहीं धेरै पर्यटक एकैपटक आइदिँदा व्यवस्थापनमा समस्या हुने गरेको घलेगाउँ ग्रामीण पर्यटन व्यवस्थापन समितिका कार्यालय सचिव दीर्घ घले बताउँछन् । दैनिक २ सयदेखि ३ सयको हाराहारीमा अहिले पनि पर्यटक आउने गरेका छन्, उनले भने । उनले पर्यटकीय मौसम नहुँदासमेत घलेगाउँमा दैनिक १५२० जना पर्यटक नटुट्ने बताए । उनका अनुसार असोज, कात्तिक र मंसिरमा पर्यटक आगमन बढी हुन्छ । दसैं र तिहारताका झन् बढी हुन्छ । गत साउनदेखि मंसिर मध्यसम्म ५ हजारभन्दा बढी आन्तरिक पर्यटक भित्रिएका छन् । तथ्यांकअनुसार आर्थिक वर्ष २०७३७४ मा १० हजार १ सय ७५ पर्यटक घलेगाउँ पुगेका थिए । यसमा विदेशी पर्यटक ५ सय १४ जना थिए ।बेंसीसहरदेखि २६ किलोमिटर र काठमाडौंदेखि १ सय ७५ किलोमिटरको दूरीमा पर्ने घलेगाउँ २ हजार १ सय मिटर उचाइमा छ । बेंसीसहरबाट साँढे २ घण्टाको सवारी यात्रापछि घलेगाउँ पुगिन्छ । लमजुङ हिमालको काखमा रहेको घलेगाउँबाट माछापुच्छ्रे, अन्नपूर्ण, हिमालचुली, मनास्लु, बौद्धलगायतका हिमचुचुरा राम्रोसँग देखिन्छन् । गाउँमा १ सय २० घर छन् । २०५७ मा पहिलोपटक महोत्सव गरी ग्रामीण पर्यटन प्रवद्र्धनका कार्यक्रम सञ्चालन गरेको घलेगाउँ अहिले पर्यटकीय गन्तव्य बनेको ग्रामीण पर्यटन व्यवस्थापन समितिका अध्यक्षसमेत रहेका प्रेम घले बताउँछन् ।गाउँमा फ्रि वाइफाइ को सुविधा छ । सहरमा हुने गोष्ठी तथा सेमिनार पनि घलेगाउँमा हुन थालेका छन् । ठूलो चियाबगान पनि छ । उत्तरकन्या मन्दिर पनि रहेको छ । आयका लागि गाउँलेले सामूहिक भेडापालन गरेका छन् । गाउँमै स्थानीय हस्तकलाका सामग्री उत्पादन हुन्छन् । नेपाली, गुरुङ फिल्म तथा म्युजिक भिडियोका लागि घलेगाउँ रोजाइमा परेको छ । घलेगाउँ साँच्चिकै राम्रो छ । यहाँको प्राकृतिक सौन्दर्यले मन खुसी बनाउँछ फिल्म डमरुको डण्डीबियोका निर्मातासमेत रहेका मनाङका पर्यटन व्यवसायी विनोद गुरुङले भने ।"
सीधा यातायातले उपभोग्य वस्तुको भाउ घट्यो,"खोटाङ सहरसँग सीधा यातायात सुरु भएपछि जिल्लामा उपभोग्य वस्तु तथा निर्माण सामग्रीको भाउ घटेको छ । मध्यपहाडी लोकमार्गअन्तर्गत पर्ने जयरामघाटस्थित दूधकोसी नदीमा पुल सञ्चालनमा आएपछि सीधा यातायातले उपभोग्य वस्तुको भाउ घटेको हो ।खोटाङ उद्योग वाणिज्य संघका अध्यक्ष राजु लयालुका अनुसार जयरामघाटस्थित दूधकोसी पुल नहुँदा त्यहाँको झोलुंगे पुलमा सामान लोडअनलोड र भरिया खर्च गर्न नपर्ने हुँदा उपभोग्य वस्तुमा प्रतिकेजी करिब पाँचदेखि दस रुपैयाँसम्म मूल्य घटेको छ । सीधा यातायात भएपछि उपभोग्य वस्तुको मूल्यमा प्रतिकेजी पाँचदेखि दस रुपैयाँसम्म भाउ घटेको छ । लयालुले भने, सडक पुल नहुँदा लोडअनलोड र भरिया खर्च नपर्ने भएकाले उपभोक्तालाई आर्थिक रूपमा सहज भएको छ । लयालुले थपे, यसले गाउँगाउँमा समेत उपभोग्य वस्तुको भाउ घटेको छ । व्यवसायी राजन आचार्यका अनुसार पहिलेकै सामान स्टक रहे पनि सीधा यातायातको प्रभावले मूल्य घटेको सुनाए । उनका अनुसार चिनी प्रतिकेजी ९५ रुपैयाँबाट ९०, नुन ३० बाट २५, तोरीको तेल प्रतिलिटर १ सय ४० बाट १ सय ३५, चामल प्रतिबोरा २ सय, ग्यास प्रतिसिलिन्डर २ सय ५० रुपैयाँ घटेको छ । यसबाहेक डिलरसिपबाट वितरण हुने पेय पदार्थलगायतका सामग्रीको समेत मूल्य घटेको छ । सीधा यातायात हुँदा कम्पनीहरूले नै ढुवानी गर्ने भएकाले मूल्य घटेको आचार्यले जनाए । अझै पनि अधिकतम खुद्रा मूल्यमा भने बिक्री हुन सकेको छैन । यसलाई मध्यनजर गरेर उपभोक्ताले सामान खरिद नगरेकाले उपभोक्ता थप मारमा परेको खोटाङ उद्योग वाणिज्य संघका पूर्वअध्यक्ष खुसनारायण सैंजूले बताए । उपभोक्ताहरूले सामान खरिद गर्दा एमआरपी हेर्दैनन् । सैंजूले भने, यसका लागि उपभोक्ता आफैं सचेत हुन जरुरी छ । उनले थपे, हरेक सामानको म्याद र मूल्य निर्धारण गरिएको हुन्छ तर उपभोक्ताले ख्यालै गर्दैनन् ।निर्माण सामग्रीमा पनि मूल्य घटेको छ । निर्माणसम्बन्धी सामग्री बिक्रेता नवराज जोशीका अनुसार सिमेन्टमा प्रतिबोरा दुई सय, रड प्रतिक्विन्टल पाँच सय रुपैयाँले घटेको छ । सीधा यातायात सञ्चालनले निर्माणका काममा समेत सहज भएको छ । निर्माणमा करिब २५ प्रतिशतले मूल्यमा सहज आउने निर्माण व्यवसायी संघका सचिव कृष्ण घिमिरेले बताए । सीधा यातायातले समग्रमा करिब २५ प्रतिशतले मूल्यमा सहजता हुन्छ । घिमिरेले भने, यसले सम्पूर्ण निर्माणसम्बन्धी कामले दु्रतगति लिनेछ ।सीधा यातायातपछि जिल्लामा उत्पादित अलैंची, सुन्तला, अदुवालगायतका कृषिजन्य सामग्रीसमेत सहर जान सहज भएको छ । यद्यपि कति निकासी भयो भन्ने विवरण भने आउन बाँकी रहेको जिल्ला कृषि विकास कार्यालयका प्रमुख श्यामप्रसाद घिमिरेले बताए । यातायातमा भने भाडा निर्धारण नहुँदा यात्रुले मार खेपिरहेका छन् ।"
मंसिर बित्न लाग्दा पनि पाकेन सुन्तला,"ताप्लेजुङ दशकअघिसम्म यतिबेला फुङ्लिङ नगरपालिका३ मेदिबुङका नेत्र घिमिरेको बगानको सुन्तला पूरै पाकिसक्थ्यो । पहारिलो ठाउँमा रहेको सुन्तलाको बगान मंसिर अन्तिम साता र ढिलोमा पनि पुस पहिलो सातामा रित्तिइसक्थ्यो । अहिले भने यहाँको सुन्तला पाक्न पुस अन्तिम साता पर्खिनुपर्ने भएको छ । घिमिरेले भने, कीराले खाएर बिग्रिएको मात्रै रातो देखिन्छ, अरू हरियै छ, गुलियो पसिसकेको छैन । नगरपालिका८ का कृष्ण बरालको बगानको समस्या पनि यस्तै छ । मेदिबुङजस्तो पहारिलो नभए पनि यहाँको सुन्तला मंसिर अन्तिमसाता पाकिसक्थ्यो । कात्तिकदेखि खानयोग्य हुन्थ्यो । यो वर्ष अझै गुलियो पसिनसकेको उनले बताए । घिमिरे र बराल दुवै सुन्तलाका लागि हावापानी उपयुक्त हुन छाडेकाले ढिलो पाकेको अनुमान लगाउँछन् । कृषि कार्यालयका प्राविधिक पुराना र ठूला बोटमा पोषण तत्त्व नपुगेकाले पाक्न ढिलो भएको बताउँछन् । यसले किसानले समयअनुसाको आम्दानी लिन सकेका छैनन् । बरालले भने, तीन वर्षअघिसम्म म यतिबेला बगान ठेकदारलाई जिम्मा लगाइसक्थें, दुई वर्ष भयो पुस अन्तिम सातामा पनि बिक्री गर्न पाएको छैन । ढिलो हुँदा अर्को वर्ष राम्रो उत्पादन नहुने बरालको बुझाइ छ । बरालका अनुसार यसै महिनाभित्र बोटबाट टिपिनसके अर्को वर्ष राम्ररी फल्न सक्दैन । फूल लाग्ने चैत महिनासम्ममा अहिले टिपेको दानाको चोक पुरिइसक्नुपर्छ । फलिहाले दाना सानो हुने, रसिलो नहुनेजस्ता समस्या पनि देखिने घिमिरे बताउँछन् । यहाँको सुन्तला झापाको बिर्तामोड, सुनसरी र मोरङसम्म पुर्याइन्छ । तर ढिलो पाक्दा ठेकेदारहरू आउन मान्दैनन् । जिल्लामा अहिले ५० रुपैयाँ किलो मूल्य छ । कृषि कार्यालयका अनुसार १६ सय ५० हेक्टर क्षेत्रफलमा लगाइने सुन्तला ९ हजार ९ सय टनसम्म उत्पादन हुँदै आएको छ । जलवायु परिवर्तनका जानकार मानबहादुर विश्वकर्मा मौसममा फेरबदल आइरहेकाले पाक्न ढिलोचाँडो हुन थालेको बताउँछन् । उनले भने, पहिलेजस्तो दाना नलाग्ने, समयमा नपाक्ने, चाँडो पाक्नेजस्ता समस्या देखिएका छन् । अब जलवायु अनुकूलन हुनेगरी खेती गर्नुपर्नेमा विकको जोड छ ।"
मतदानपछि व्यवसायीको माग समृद्धिको वाचा पूरा गर,"काठमाडौं प्रतिनिधिसभा र प्रदेश सभाको मतदानपछि व्यवसायीहरूले राजनीतिक दलले गरेको आर्थिक समृद्धि को वाचा पूरा गर्न सम्झाएका छन् ।निर्वाचनपछि निजी क्षेत्रका संघसंस्थामा प्रतिनिधित्व गर्ने व्यवसायीहरूले अब राजनीतिक स्थायित्व पूरा भएको भन्दै आर्थिक समृद्धिलाई केन्द्रमा राखी काम गर्न दलहरूलाई सुझाएका हुन् । निर्वाचन मत परिणामलगत्तै बन्ने सरकारले नीतिगत सुधार, लगानीको वातावरण तय, आर्थिक मुद्दामा साझा धारणा, संघीय सरकारबाट दोहोरो कर नलाग्ने सुनिश्चितता हुनुपर्ने निजी क्षेत्रको माग छ । हरेक नेताले लामो समयदेखि राजनीतिक संक्रमणको अन्त्य र आर्थिक समृद्धि भनिरहेका छन्, नेपाल उद्योग वाणिज्य महासंघकी अध्यक्ष भवानी राणाले भनिन्, अब आर्थिक समृद्धिको वाचा कार्यान्वयन गर्ने बेला आएको छ । मेरो अपेक्षा पनि अब मुलुक आर्थिक समृद्धितर्फ लम्कने छ भन्ने हो ।यो निर्वाचनसँगै संविधान पूर्ण रूपमा कार्यान्वयन भएको उनले बताइन् । अब दलहरूले काम गरेर देखाउने विश्वास राणाको छ । अब संविधान कार्यान्वयन पनि नयाँ ढंगबाट अघि बढ्नेछ । स्थायी सरकार हुनेछ र हुनैपर्छ, उनले भनिन्, तीनवटै तहबाट दोहोरो कर नलाग्ने ग्यारेन्टी हुनुपर्छ । निर्वाचनको पूर्वसन्ध्यामा दलहरूद्वारा जारी घोषणापत्र र पुराना प्रतिबद्धता सम्झाउँदै निजी क्षेत्रले प्रमुख पार्टीहरूसँग साक्षात्कारसमेत गरेको थियो । महासंघले गरेको साक्षात्कार कार्यक्रममा एमाले नेता केपी शर्मा ओली, नेपाली कांग्रेसका नेता रामशरण महत, माओवादी नेता तथा पूर्वअर्थमन्त्री कृष्णबहादुर महरालगायतले आर्थिक ऐजेन्डा पूरा गर्ने प्रतिबद्धता जनाएका थिए ।निजी क्षेत्रकै राजनीतिमा लामो समय बिताई कांग्रेसमा प्रवेश गरेका उद्योगी विनोद चौधरीले विकास र सम्पन्नता अहिलेको मूल एजेन्डा भएको बताए । कांग्रेसको मत माग्न ४१ ठाउँको चुनावी सभालाई सम्बोधन गरेका उनले उक्त एजेन्डा पूरा गर्ने समय अब आएको बताए । म राजनीतिमा आएकै विकास र समृद्धिका लागि हो । विकास र समृद्धिका लागि काम गर्न सक्छु कि सक्दिनँ ? राजनीतिमा मात्रै अल्झेर बसेको वातावरणलाई समृद्धितर्फ ध्यान केन्द्रित गराउन सक्छु कि सक्दिनँ ? व्यावसायिक छविको मलाई राजनीतिक रूपमा नेपालले स्वीकार गर्छ कि गर्दैन ? भन्ने मलाई लागेको थियो, उनले उत्साहित हुँदै भने, यी प्रश्नहरूको जवाफ समय र परिस्थितिले सकारात्मक ढंगबाट दिइसकेको छ । जनताले त उल्टै विकासको कुरा मात्रै गर्न रुचाए ।धेरै ठाउँबाट आफूलाई खोज्दा मलाई होइन सम्पन्नताका लागि खोजेको भन्ने महसुस गरेको उनले बताए । हरेक ठाउँमा विकासको ऐजेन्डाको प्रशंसा गरे । जनताले राम्रो ट्रयाक रेकर्ड भएको मान्छे पनि खोजिरहेको पाएँ, उनले भने, अरू दलका प्रतिनिधिले पनि आर्थिक समृद्धिको भाषण गरिरहेका छन् । त्यसेले विकास र आर्थिक समृद्धि अबको मूल मुद्दा हुनेछ । चौधरीले कांग्रेसका तर्फबाट ४१ बुँदे रोडम्याप समेत सार्वजनिक गरेका थिए । उक्त रोडम्याप पूरा भए समृद्धितर्फ लम्कने दाबी छ । निजी क्षेत्रमा प्रतिनिधित्व गर्ने उद्योगीव्यापारीको प्रतिक्रिया र माग समान छन् । नेपाल उद्योग परिसंघ (सीएनआई) का अध्यक्ष हरिभक्त शर्माले अब काम गरेर दलहरूले देखाउने समय आएको बताए । यो निर्वाचनले संघीय नेपाल संस्थागत गर्ने काम सम्पन्न गरेको छ, उनले भने, अबको व्यग्र प्रतीक्षा आर्थिक समृद्धि हो । समृद्धिका लागि तीनवटा काम तत्कालै गर्नुपर्ने उनले बताए । पहिलो, व्यावसायिक रूपले लगानी वृद्धि र रोजगारी सिर्जना हुने विषयमा आर्थिक खाका दलहरूले बनाउनुपर्यो, उनले भने, दोस्रो, सरकारी संयन्त्र र सेवाको सुधार हुनुपर्यो । त्यसमा ऐनकानुन परिमार्जन र नयाँ जारी गर्नुपर्ने उनको सुझाव छ ।सीएनआईले एक महिनाअघि एक कार्यक्रम गरी विधिको शासन, सुशासनको प्रवर्धन र नीतिगत स्थिरता कायम गरी अर्थतन्त्र सक्रिय बनाउन दुई दर्जनभन्दा बढी ऐन तत्काल सुधार गर्नुपर्ने माग अघि सारेको थियो । निजी क्षेत्रलाई उत्पादनशील ढंगले अर्थतन्त्रमा सक्रिय गराउन विधिको शासन, प्रभावकारी सुशासनको प्रवर्धन र नीतिगत स्थिरताको आवश्यकता रहेको छ सीएनआईले जनाएको छ । उक्त ऐनहरू सुधार गर्नुपर्ने सीएनआई अध्यक्ष शर्माले सम्झाएका हुन् । तेस्रो, अब राजनीतिक रूपमै विकासको माहोल बनाउनुपर्यो, उनले भने, अबको सरकारले यो वा त्यो मिल्दैन होइन । मिल्छ भनेर काम गर्नुपर्यो । यी काम गर्न स्थायी सरकार बन्नुपर्ने उनको सुझाव छ । यी सबै कामका लागि सबै दलहरूले योगदान गर्नुपर्यो, उनले भने, निजी क्षेत्रको तर्फबाट मात्रै भनेको होइन, यी कुरा मैले एउटा सचेत नागरिककको हिसाबले भनिरहेको छु ।नेपाल चेम्बर अफ कमर्सका महासचिव कमलेश अग्रवालले २०६२ पछिको लामो संक्रमण अन्त्यले निकै उत्साही बनाएको प्रतिक्रिया दिए । तीनवटै तहको निर्वाचनले संक्रमणकालीन अवस्थाको अन्त्य भएको हामीले अनुभूति गरेका छांै, उनले भने, अब हाम्रो चाहना स्थायी सरकार बनोस् र आर्थिक विकासका काम गरोस् भन्ने हो । जुनसुकै दलले बहुमत ल्याए पनि पार्टीको घोषणापत्र अनुसार आर्थिक समृद्धिका काम हुने उनले बताए । नेपाल संघीय संरचनामा जाँदै छ । तर हाम्रो मुलुकको कुल गार्हस्थ उत्पादन (जीडीपी) २६ सय अर्बको हो । ७ सय ३० अर्बको राजस्वको प्रक्षेपण छ, उनले भने, यो पृष्ठभूमिमा प्रादेशिक संरचनाका कारण खर्च निकै बढ्नेछ । त्यसका लागि आवश्यक स्रोत जुटाउन आर्थिक गतिविधि द्रुत गतिमा अब अघि बढ्नुपर्छ ।"
८८ प्रतिशत आन्तरिक उडान कटौती,"काठमाडौं प्रदेश र प्रतिनिधिसभा चुनावकाका दिन बिहीबार काठमाडौंबाट हुने आन्तरिक उडान ८८ प्रतिशतले कटौती भएका छन् । त्रिभुवन अन्तर्राष्ट्रिय विमानस्थलका अनुसार यहाँबाट देशभरका ५० वटा विमानस्थलमध्ये २१ वटा विमानस्थलमा दैनिक आउनेजाने गरी ४ सय हाराहारी सीधा उडान हुन्थे । चुनावका कारण बिहीबार यहाँबाट दुईतर्फी गरी ४८ वटा मात्रै उडान भए । यति न्यून उडान बन्दहड्तालमा पनि हुँदैनथे, विमानस्थलका प्रवक्ता प्रेमनाथ ठाकुरले भने, सम्भवत: आजको जस्तो अवस्था यसअघि देखापरेको थिएन । काठमाडौंबाट अत्यधिक उडान हुनेमा सुगम रुट अन्तर्गतका विराटनगर, पोखरा, भरतपुर, भैरहवा, नेपालगन्ज पर्छन् । पहाडी रुटमा लुक्ला पर्छ । बिहीबार काठमाडौंबाट पश्चिममा पोखरा र भरतपुर पूर्वमा लुक्लाका लागि मात्रै उडान भए । यीमध्ये अधिकांश पर्यटकले पहिल्यै बुकिङ गरेका उडान भएकाले जहाज उडाउनुपरेको निजी वायुसेवा प्रदायकहरूको संगठन (आयोन) ले जनाएको छ । यात्रुको माग नै नभएको लगायतका कारण राष्ट्रिय ध्वजावाहक नेपाल वायुसेवा निगम तथा निजीतर्फका श्री र सौर्य एयरलाइन्सले व्यावसायिक उडान नै गरेनन् । हाल दशवटा एयरलाइन्सले काठमाडौं, पोखरा, विराटनगर, नेपालगन्ज, सुर्खेतबाट कमर्सियल र चार्टर उडान गर्ने गरेका छन् । यी एयरलाइन्ससँग तीनवटा सिंगल इन्जिनसहित ४७ वटा जहाज छन् । विमानस्थलका प्रवक्ता ठाकुरका अनुसार बिहीबार समिट एयरलाइन्सले लुक्लाका लागि दुइतर्फी गरी चारवटा उडान गरेको थियो । एउटा माउन्टेन फ्लाइट गर्दै बुद्ध एयरले पोखरा तीनवटा उडान र भरतपुरका लागि एउटा उडान गरेको थियो । त्यस्तै यती एयरलाइन्सले पोखराका लागि ५ र दुईटा माउन्टेन उडान गरेको थियो । तारा एयरले लुक्लाका लागि तीन, सिम्रिकले माउन्टेन र पोखराका लागि एकएक उडान गरेको थियो । त्यसैगरी सीताले लुक्लाका लागि ५ वटा उडान गरेको प्रवक्ता ठाकुरले बताए ।आज हेलिकप्टर उडान पनि तीनवटा मात्रै भए । ती पनि उद्धारका लागि काठमाडौंबाट उडेका थिए, उनले भने । आन्तरिक उडानमा यात्रुको चाप अत्यधिक न्यून र उडान पनि नभएपछि डोमेस्टिक टर्मिनल ५ बजे नै बन्द गरिएको थियो । रात्रिकालीन उडान सुविधा भएका विराटनगर, सिमरा, भैरहवा र नेपालगन्ज विमानस्थलबाट बेलुकी साढे ८ बजेसम्म उडान हुने गर्थे तर आज कर्मचारीले चाँडै आन्तरिक टर्मिनल बन्द गरे, प्रवक्ता ठाकुरले भने । आउनेजाने गरी दैनिक ३० हाराहारी उडान हुने विराटनगर विमानस्थलमा पनि चुनावको प्रभाव पर्यो । विराटनगर विमानस्थल प्रमुख सुरेशमान सिंहका अनुसार दुईटा सैनिक हेलिकप्टरले ओभरफ्लाई (अवतरण नभएको) मात्रै गरे । एक दिनमा ३४ वटा सम्म भएका उडानअवतरणमा १६ सय हाराहारी यात्रुलाई सेवा दिएको विराटनगरमा बिहीबार काठमाडौंबाट आउने र विराटनगरबाट पूर्वी पहाडी रुटका लागि उड्ने कुनै गतिविधि नै भएनन्, प्रमुख सिंहले भने । त्यस्तै औसत २५ हाराहारी उडान सेवा हुने नेपालगन्जमा पनि काठमाडौंबाट कुनै उडान नभएको नेपालगन्ज विमानस्थल प्रमुख प्रतापबाबु तिवारीले बताए । नेपालगन्जबाट पहिलो चरणमा चुनाव भइसकेका डोल्पा, सिमीकोट र जुम्लाका लागि भने ५ वटा उडान भएको सीता एयरका वरिष्ठ महाप्रबन्धक घनश्याम आचार्यले बताए । चुनावका कारण अन्तर्राष्ट्रिय उडान भने प्रभावित भएनन् । प्रवक्ताका अनुसार बिहीबार आउनेजानेगरी ९८ वटा अन्तर्राष्ट्रिय उडान हुने तालिका रहेको भए पनि साँझ ५ बजेसम्म दुईतर्फी गरी ६४ वटा उडान भइसकेका थिए । राति १२ बजेसम्म खुला रहने अन्तर्राष्ट्रिय विमानस्थलमा ५ बजेपछि ३४ वटा उडान हुने तालिका थियो । हाल १४ वटा मुलुकका २९ हाराहारी विदेशी एयरलायन्सले नेपालमा सेवा दिँदै आएका छन् ।"
जीईमा १२ हजार नोकरी कटौती,"काठमाडौं (एजेन्सी) अमेरिकी औद्योगिक समूह जनरल इलेक्ट्रिक ले आफ्नो पावर बिजनेसमा १२ हजार नोकरी कटौती गर्ने जनाएको छ । समूहले यो निर्णय पीडादायक तर आवश्यक भए पनि आगामी वर्ष यसले कम्पनीको एक अर्ब अमेरिकी डलर बचाउने जनाएको छ । विद्युत् संयन्त्रमा जीवावशेष इन्धनको माग घटदै गएकाले अनावश्यक कर्मचारी कटौती गर्ने निष्कर्षमा पुगेको कम्पनीले जनाएको छ । जनरल इलेक्ट्रिकले मुख्यतया स्ट्याफोर्ड र रुग्बीमा रहेको बेलायती पावर बिजनेसबाट १ हजार १ सय नोकरी कटौती गर्ने चाहना राखेको बीबीसीले जनाएको छ । अन्तर्राष्ट्रिय समाचार संस्था रोयटर्सका अनुसार अन्यत्रका फर्मको एक तिहाई स्वीस र जर्मन कर्मचारीको छैठौं हिस्सालाई प्रभावित पार्ने सम्भावना छ । कम्पनीले भनेको छ, ग्यास र कोइलासहित परम्परागत विद्युत् बजार कमजोर भइसकेको छ । अघिल्लो अक्टोबरमा जनरल इलेक्ट्रिकले आफ्नो शक्ति र तेल तथा ग्यासको कारोबारमा कमजोर व्यापारका कारण तेस्रो त्रैमासिक आयमा १ दशमलव ८ अर्ब अमेरिकी डलर (५ प्रतिशत) गिरावट आएपछि मुनाफा घटेको उल्लेख गरेको छ ।"
उत्सवमय मतदान,"अर्घाखाँची वाङलास्थित मथुरा आधारभूत विद्यालयको (ख) केन्द्रमा मतपेटिका तोडफोड भएपछि मतदान नै स्थगित भएको छ । मतदान अधिकृत सुरेन्द्रराज अधिकारीले हस्ताक्षर नगरेरै मतपत्र दिएपछि विवाद भएको हो । आक्रोशित मतदाताले मतपेटिका फुटालेर मतपत्र च्यातेका छन् । मतपत्रका ठेलीसहित सम्पूर्ण निर्वाचन सामग्री तोडफोड भएपछि मतदान स्थगित गरिएको छ ।लाम लाग्न निर्माण गरिएको बार पनि भत्काइएको छ । घटनाका बेला केन्द्रमा सुरक्षाकर्मीको संख्या न्यून थियो । केही समय मतदाता र अधिकृतसहितका कर्मचारीबीच भनाभन भएको थियो । त्यसपछि भोट हालेर बाहिर बसेका र पर्खाइमा रहेको हूल गेटभित्र पसेर सबै सामग्री तोडफोड गरेको प्रहरीले जनाएको छ ।भीड थेगिनसक्नु भएपछि हस्ताक्षर नगरी मतपत्र दिने अधिकृत र कर्मचारी विद्यालयको कोठामा लुक्न गएका थिए । उक्त केन्द्रमा २ हजार ४४ मतदाता थिए । घटना हुँदा करिब ५ सय मत खसिसकेको अनुमान छ । एउटा मतको पनि महत्त्व हुन्छ, स्थानीय पीताम्बर शर्माले भने, हस्ताक्षर नगरी मतपत्र दिनु सरासर गलत नियत हो । मतदान अधिकृतले राजनीतिक रंग देखाए । मतदान अधिकृत अधिकारीले हस्ताक्षरबिनाको मतपत्र दिएको स्वीकारे । जीवनकै ठूलो गल्ती भयो । हतारमा झुक्किएर हस्ताक्षर नगरी मतपत्र दिएछु, उनले भने । उत्साहपूर्ण मतदानदाङका केही मतदान केन्द्रमा झडप र विस्फोटका घटना भए पनि समग्रमा निर्वाचन शान्तिपूर्ण रूपमा सकिएको छ । मतदानमा किरियापुत्रीदेखि अपांग र वृद्धवृद्धा उत्साहका साथ सहभागी भए । तुलसीपुरको दोघरे र प्रतापकोट मतदान केन्द्र नजिक वम विस्फोट भएको थियो । श्रीगाउँ केन्द्रमा झडप हुँदा दुई कांग्रेस कार्यकर्ता घाइते भए । केही ठाउँमा विस्फोट भए पनि मतदान शान्तिपूर्ण रूपमा सकिएको डीएसपी भुवनेश्वर तिवारीले बताए । जिल्लाका १ सय ५१ मतदानस्थल र ३ सय ९४ केन्द्रमा उत्साहपूर्ण मतदान भएको मुख्य निर्वाचन अधिकृत हेमन्त रावलले जनाए । ६५ देखि ७० प्रतिशतसम्म मत खसेको अनुमान छ । फर्किंदा मृत्यु पाल्पाको रामपुर नगरपालिका ६ मा मतदान गरेर फर्किरहेका तिलकपुरका ७४ वर्षीय झुलबहादुर कुमालको मृत्यु भएको छ । हिंडाएर ल्याइएको र दमका बिरामी भएकाले बाहिर निस्कने क्रममा मतदान केन्द्र परिसरमै ढलेको प्रहरीले जनायो । यस्तै बगनासकाली, १ चिर्तुङधारा शिखरका २७ वर्षीय अपांगता भएका चित्रबहादुर चिदीले आफन्त र साथीभाइको सहायतामा ५ किमि टाढाबाट ह्वीलचियरमा आएर मतदान गरे । स्थानीय प्रशासनले दिने विशेष सवारी पास नपाएपछि रिब्दीकोट, ७ पालुङमैनादीमा अन्तिम संस्कार गर्न लगिँदै गरेको शवसहित मलामीले केन्द्रमै आएर मतदान गरे ।रिब्दीकोट, ७ पालुङमैनादीका लीलाकुमारी गैरेको शवसहित छोरा र मलामी मत खसाल्न मतदान केन्द्रमा आएका हुन् । १ सय १ वर्षीया गैरेको बुधबार राति निधन भएको थियो । दाहसंस्कार गरेर फर्किंदा मतदानको समय सकिने भएकाले शवसहित मतदानका लागि आएको उनीहरूले बताए ।यस्तै माथागढी गाउँपालिका, ४ झडेवास्थित रत्न मावि (ख) केन्द्रबाट १ सय ७ वर्षीया तिलीसरा रानाले मतदान गरेकी छन् । गुल्मीमा भने झन्डै ७१ प्रतिशत मत खसेको बताए । बाँकेमा ६५ प्रतिशत बढी मत खसेको छ ।नवलपरासी पश्चिम सुनबल कीर्तिपुरमा १ सय १६ वर्षीया वृद्धले मतदान गरेका छन् । सुनबल ३ का दीर्घनारायण जैसी भण्डारीले युगज्योति आधारभूत विद्यालयबाट पहिलो मतदान गरेका हुन् । कपिलवस्तुमा ६७ प्रतिशत मतदान भएको छ । मतदाता उत्साहित हुँदै मतदानका लागि लाम बसेका थिए । रूपन्देहीमा ७३ प्रतिशत मत खसेको छ । बर्दियामा ७० प्रतिशत मतदान भएको छ । प्यूठानमा नेकपा मसालका महामन्त्री मोहनविक्रम सिंहले यसपालि पनि मतदान गरेनन् । उनकी पत्नी दुर्गा पौडेल प्यूठानबाट प्रतिनिधिसभा सदस्यका लागि वाम गठबन्धनबाट उम्मेदवार बनेकी छन् । सिंह आफ्नै पत्नीलाई भोट हाल्न नआई काठमाडौंमै बसेको स्रोतले बताएको छ ।"
छरितो मतपत्रले सहज,"कञ्चनपुर विगतका निर्वाचनमा एउटै मतपत्रमा धेरै उम्मेदवार र चुनाव चिह्न समावेश हुँदा मतदाता समस्यामा पर्थे । ठूलो मतपत्रमा आफुले चाहेको चिह्न खोज्न, छाप लगाउन र पट्याउनसमेत झन्झट थियो । यसपटक भने छरितो मतपत्रका कारण मतदान सहज भएको मतदाताको प्रतिक्रिया छ । सानो मतपत्रमा चुनाव चिह्न खोज्न, छाप लगाउन र पट्याउन सजिलो भएको उनीहरूले बताए । यसपाला धेरै सजिलो भयो, भीमदत्त नगरपालिका ९ का ६५ वर्षीय देव धामीले भने, सानो मतपत्र, थोरै चुनाव चिह्न भएका कारण चाँडै भेटियो । विगतका निर्वाचनमा ठूलो मतपत्रमा टुप्पोदेखि फेदसम्म हेर्दा पनि चुनाव चिह्न भेट्टाउन गाह्रो पर्ने गरेको उनले बताए । प्रतिनिधिसभा र प्रदेशसभा प्रत्यक्षतर्फको मतपत्रमा जति उम्मेदवार छन् त्यतिमात्रै चिह्न राखिएको छ । तीन निर्वाचन क्षेत्र रहेको कञ्चनपुरमा यी दुई मतपत्रमा ५ देखि ९ चुनाव चिह्न मात्र छन् । यसपटक दलहरूको चुनावी गठबन्धनले उम्मेदवार कम हुँदा पनि मतपत्र सानो भएको हो । समानुपातिकतर्फ प्रतिनिधि र प्रदेशसभा दुवैको मतपत्र एउटै पानामा रहेको र धेरै दलको चुनाव चिह्नले प्रत्यक्षतर्फको तुलनामा केही ठूलो भए पनि मतदाताले विगतमा जस्तो असहज महसुस गरेनन् ।मतदान गर्न सजिलो र समय पनि कम लाग्यो, भीमदत्त नगरपालिका१० का ६० वर्षीय जगन्नाथ पन्तले भने, बूढापाकालाई पनि सजिलो भएको छ । उनले ३४ मिनेटमै तीनवटै मतपत्रमा मतदान सकिएको बताए । मतपत्र छरितो भए पनि कतिपय ठाउँमा मतदाता शिक्षा अभावका कारण मतदातालाई समस्या परेको देखिन्थ्यो । खासगरी वृद्धवृद्धाहरू बढी अलमलमा थिए । मतपत्र सहज भएकाले गणना पनि छिट्टै सकिने जिल्ला निर्वाचन कार्यालयका प्रमुख केशव भण्डारीले बताए । शान्तिपूर्ण मतदानप्रदेश ७ का ५ जिल्लामा बिहीबार शान्तिपूर्ण रूपमा मतदान भएको छ । सबैभन्दा बढी तराईको कञ्चनपुरमा ६९ प्रतिशत मतदान भएको छ । डोटीमा ५५ प्रतिशत हाराहारी मात्रै मतदान भएको छ । कैलालीमा करिब ६५ प्रतिशत मत खसेको छ । अछाममा ६० प्रतिशत मत खसेको अनुमान छ । यहाँको चौरपाटी गाउँपालिका ५ लुंग्राको दयापीपलतोला माविको मतदान केन्द्रमा कांग्रेस र वाम गठबन्धनका कार्यकर्ताबीच झडप भएपछि स्थिति नियन्त्रणमा लिन प्रहरीले ३ राउन्ड अश्रुग्यास प्रहार गरेको थियो ।"
गणना आजदेखि,"पोखरा प्रदेश ४ का ५ जिल्लामध्ये पूर्वी नवलपरासीमा सर्वाधिक ७१ प्रतिशत मतदान भएको छ । कास्कीमा ६७ प्रतिशत मत खसेको प्रारम्भिक अनुमान गरिएको क्षेत्रीय निर्वाचन अधिकारी गंगालाल सुवेदीले बताए । उनका अनुसार स्थानीय तहको निर्वाचनमा भने ७५ प्रतिशत मत खसेको थियो । तीन प्रतिनिधि र ६ प्रदेशसभाका लागि भएको निर्वाचन कास्कीमा शान्तिपूर्ण रूपमा सम्पन्न भयो ।कास्कीमा १ सय ५० मतदानस्थलमा ३ सय १७ मतदान केन्द्र कायम गरिएको थियो । कास्कीमा शुक्रबार बिहानमात्रै मतगणना हुने भएको छ । सबै मतदानस्थलबाट राति अबेरसम्म मतपेटिका आइसक्ने र सबै कर्मचारी निर्वाचनमा खटिएकाले तत्काल सम्भव नभएको भन्दै जिल्ला सुरक्षा समिति र मुख्य निर्वाचन अधिकृतको कार्यालयले राजनीतिक दलसँग समन्वय गरी शुक्रबार मतगणना थाल्ने जनाएका हुन् । छोम्रोङ, सिकलेस, मिजुरेलगायत टाढाका मतदानस्थलबाट राति ११ बजेसम्ममा मतपेटिका गणनास्थलमा आउने प्रमुख जिल्ला अधिकारी तारानाथ अधिकारीले बताए । मतगणनाका लागि शुक्रबार बिहान ८ बजे सर्वदलीय बैठकको आयोजना गरिएको छ । जिल्ला समन्वय समिति, क्षेत्रीय शिक्षा निर्देशनालय र डिभिजन सहकारी तथा प्रशिक्षण कार्यालयमा मतगणनास्थल तोकिएको छ ।नवलपरासीमा उत्साहजनक पूर्वी नवलपरासीमा ७१ प्रतिशत मत खसेको प्रारम्भिक अनुमान गरिएको छ । धेरै मतदाता रहेको स्थलमा साँझ ७ बजेसम्म पनि मतदान जारी थियो । जिल्लाका सबै मतदान केन्द्रबाट मध्यरातसम्म आइपुग्ने र त्यसपछि मतगणनाका लागि आवश्यक प्रक्रिया अघि बढाइने मुख्य निर्वाचन अधिकृतको कार्यालयले जनाएको छ ।पहाडी भेगका मतपेटिका ल्याउन कच्ची सडकका कारण ढिलो हुने भएकाले ठूलो संख्यामा सुरक्षाकर्मी परिचालन गरिएको प्रहरीले जनाएको छ । पूर्वी नवलपरासीमा २ लाख २१ हजार ७ सय १४ मतदाता रहेका छन् । पर्वतमा ६५ प्रतिशत पर्वतमा ६२ देखि ६५ प्रतिशत मत खसेको अनुमान छ । सदरमुकाम आसपासमै सबैभन्दा कम मत खसेको छ । सहायक मुख्य निर्वाचन अधिकृत विष्णुप्रसाद भुसालका अनुसार १ लाख ७ हजार ३ सय मतदाता भएको जिल्लामा करिब ६४ देखि ६८ हजार मतदाताले मतदान गरेको अनुमान छ । सबैभन्दा बढी मोदी ७ राम्जामा ६८ प्रतिशत मत खसेको छ । वैशाखमा सम्पन्न स्थानीय निर्वाचनमा ७३ प्रतिशत मत खसेकोमा यो पटक करिब १० प्रतिशत मत कम खसेको हो । पर्वतमा पनि शुक्रबार दिउँसोमात्र मतगणना सुरु हुने मुख्य निर्वाचन अधिकृतको कार्यालयले जनाएको छ । जिल्लाभरका मतपेटिका सदरमुकाम ल्याउँदा मध्यरात हुने भएकाले मतगणनामा ढिलाइ हुने भएको हो । प्रमुख जिल्ला अधिकारी राजेश पन्थीले सुरक्षा र पायक दुवै हिसाबले सहज हुने गरी मतपेटिका ल्याउन सवारीको व्यवस्था गरिएको बताए । मुख्य निर्वाचन अधिकृत ध्रुवप्रसाद सापकोटाले शुक्रबार बिहान सर्वदलीय बैठक सकेर सोही बैठकको निर्णयअनुसारको समयबाट गणना सुरु गर्ने बताए ।मतपेटिका ओसारिंदै स्याङ्जा मुख्य निर्वाचन अधिकृतको कार्यालयका प्रवक्ता यामप्रसाद रेग्मीले यहाँ ६७ प्रतिशत मत खसेको बताए । मतदाता परिचयपत्रका कारण फर्जी मत खस्ने सम्भावना कम भएकाले पनि प्रतिशत कम भएको उनको भनाइ छ । जिल्लाका १ सय ९९ मतदान स्थानमा रहेका २ सय ९५ मतदान केन्द्रमा २६ सय कर्मचारी र करिब ३२ सय सुरक्षाकर्मी खटेका थिए । २ लाख १० हजार ३८ मतदाता रहेको स्याङ्जामा १ लाख ४२ हजार ८ सय ५२ जनाले मतदान गरे । तनहुँमा ६५ प्रतिशत तनहुँमा करिब ६५ प्रतिशत मत खसेको प्रारम्भिक अनुमान छ । जिल्लाका दुर्गम कोटा, बैदी, छिपछिपे, देवघाटबाट मतपेटिका शुक्रबार बिहानसम्म सदरमुकाम दमौलीमा ल्याइपुर्याउने र त्यसपछिमात्रै मतगणना हुने मुख्य निर्वाचन अधिकृत अर्जुनप्रसाद कोइरालाले बताए । शुक्रबार सर्वदलीय बैठक बसी मतगणना सुरु गरिने उनको भनाइ छ ।"
केन्द्रनजिकै लगातार विस्फोट,"सल्यान (कास) जिल्लाको बाग्चौर नगरपालिका९ स्थित सूर्यप्रकाश आधारभूत विद्यालय कुइयापानीनजिकै बिहीबार बिहान २ बजेदेखि अज्ञात समूहले दुई दर्जनभन्दा बढी बम विस्फोट गराए पनि मतदाताले उत्साहपूर्ण मतदान गरेका छन् । मतदान शान्तिपूर्ण रहेको मुख्य निर्वाचन अधिकृतको कार्यालयले जनाएको छ । राति २ बजेदेखि सुरु भएको विस्फोट मतदान नसकिँदासम्म जारी रहेको मतदान केन्द्रमा खटिएका प्रहरी सहायक निरीक्षक जयराम बुढाथोकीले बताए । मतदातालाई त्रस्त बनाउन विस्फोट गराइए पनि मतदान प्रभावित नभएको उनको भनाइ छ । विस्फोटपछि उक्त केन्द्रमा थप सुरक्षाकर्मी परिचालन गरिएको थियो । जिल्लाका १ सय ८० केन्द्रमध्ये शिशु जागरन खोरबारे मतदान केन्द्रमा सबैभन्दा बढी मत खसेको प्रजिअ परमानन्द घिमिरेले बताए । मुख्य निर्वाचन अधिकृत मदनबहादुर धामीका अनुसार जिल्लामा ६० प्रतिशतभन्दा बढी मतदान भएको छ । किरियापुत्रीद्वारा मतदानकुमाखमालिका गाउँपालिका ६ बडागाउँमा आमाको किरियामा बसेका हुर्मतबहादुर केसी, गुन्जमान केसी र वेदबहादुर केसीले मतदान गरेका छन् । उनीहरूले साबिकको बडागाउँ गाविस कार्यालय केन्द्रमा मत खसालेका हुन् । मतदानपछि उनीहरूले शान्ति, स्थायी सरकार र समृद्धिको आशामा रहेको बताए । मतदानमा ढिलाइ दैलेख नौमुले, बेसतडा, किमुगाउँलगायत स्थानमा बिहान ६ बजेदेखि हल्का वर्षासँगै चिसो बढेपछि मतदान ढिलो गरी सुरु भयो । ती केन्द्रका कर्मचारीले ९ बजे पाल टाँगेर मतदान गराएका थिए । मतदान ढिलो सुरु भए पनि मतदाता उत्साही देखिन्थे । स्थानीय निर्वाचनभन्दा १५ प्रतिशत कम मत खसे पनि सबै स्थानमा शान्तिपूर्ण मतदान भएको मुख्य निर्वाचन अधिकृतको कार्यालयले जनाएको छ । १ लाख ३९ हजार ९ सय ४४ मतदाता रहेकामा करिब ६० प्रतिशत मतदान भएको बताइएको छ । जिल्लाभरिबाट मतपेटिका सदरमुकाम ल्याउने काम सुरु भइसकेको र शुक्रबार १२ बजेसम्म सबै मतपेटिका आइसक्ने मुख्य निर्वाचन अधिकृत सनोजचन्द्र लवटले बताए । तारजालीभित्र गणनाकालिकोट पहिलो चरणमा चुनाव भएको कालिकोटमा बिहीबार साँझ ६ बजेदेखि मतगणना सुरु भएको छ । जिल्ला अदालत भवनमा रहको मुख्य निर्वाचन अधिकृत कार्यालयका छुट्टाछुट्टै ३ कोठामा गणना भइरहेको मुख्य निर्वाचन अधिकृत कृष्णमुरारी शिवाकोटीले बताए ।विद्यालयबाट डेस्क ल्याएर त्यसैको बार लगाई मतगणना गर्ने तयारी गरिए पनि उम्मेदवारका केही प्रतिनिधिले मतपत्र सुरक्षामा कडाइ गर्नुपर्ने दबाब आएपछि बिहीबार सबैतिर फलामे तारजाली लगाइएको प्रहरीले जनाएको छ । गणनास्थल सुरक्षाका लागि नेपाल प्रहरी, सशस्त्र र नेपाली सेना खटिएको डीएसपी सुवास बोहराले बताए । गणनास्थल वरिपरि पनि काँडेतार लगाइएको छ । प्रतिउम्मेदवार २ जनाका दरले प्रतिनिधि राख्न दिइएको छ । उनीहरूलाई फलामे बार नाघेर गणना कक्षसम्म पुग्न रोक लगाइएको छ । उनीहरूले रातिको समयमा मतपत्र देख्न कठिनाइ भएको गुनासो गरेका छन् । सुरक्षाका लागि भनेर अलि बढी नै गरेको हो कि जस्तो लागेको छ, वाम गठबन्धनका प्रतिनिधि एमाले जिल्ला सचिव चित्रसिंह गाउँलेले भने, टाढा भएर देख्न पनि कठिन भएको छ । जिल्लामा प्रतिनिधिसभाका लागि वाम गठबन्धनबाट माओवादी केन्द्रका दुर्गबहादुर रावत र लोकतान्त्रिक गठबन्धनका तर्फबाट कांग्रेसका भूपेन्द्रजंग शाही प्रतिस्पर्धामा छन् । प्रदेश (क) मा एमालेका कुर्मराज शाही र कांग्रेसका टेकराज शाहीबीच प्रतिस्पर्धा छ भने (ख) मा माओवादी केन्द्रका महेन्द्रबहादुर शाही र कांग्रेसका कालिबहादुर सहकारी उठेका छन् ।केन्द्र प्रवेशमा रोकसुर्खेत सुर्खेतका मतदान केन्द्रमा राष्ट्रिय मानव अधिकार आयोगका प्रतिनिधि र पत्रकारलाई प्रवेशमा रोक लगाइएको छ । सहज रिपोर्टिङका लागि मुख्य निर्वाचन अधिकृत र जिल्ला प्रहरी प्रमुखलाई पटकपटक आग्रह गर्दासमेत सुनुवाइ नभएको पत्रकारहरूले गुनासो गरे । रिपोर्टिङमा पुगेका कतिपय पत्रकारले बिहीबार सुरक्षाकर्मीबाट समेत दुव्र्यवहार भोग्नुपरेको थियो । मतदान केन्द्रमा मिडियालाई भन्दा विदेशी पर्यवेक्षकलाई उपर्युक्त वातावरण मिलाइएको थियो । नेपाल पत्रकार महासंघका जिल्ला अध्यक्ष गणेशकञ्चन भारतीले पत्रकारलाई रिपोर्टिङमा गरिएको बाधाप्रति गम्भीर आपत्ति प्रकट गरे । निष्पक्ष निर्वाचन गराउन मिडियाकर्मीको भूमिका उत्तिकै महत्त्वपूर्ण छ । तर, यहाँ मिडियामाथि नै अंकुश लगाउने काम भयो जुन निन्दनीय छ, उनले भने ।"
लिभरपुल दोस्रो चरणमा,रोनाल्डोको कीर्तिमानरियल म्याड्रिडले बुधबार बोरुसिया डर्टमन्डलाई ३२ ले पराजित गर्ने क्रममा रोनाल्डोले टोलीको दोस्रो गोल गरे । यो उनको जारी प्रतियोगिताको नवौं गोल थियो । यसक्रममा रोनाल्डो च्याम्पियन्स लिगको समूह चरणका सबै ६ खेलमा गोल गर्ने पहिलो खेलाडी बने । यस दुर्लभ कीर्तिमानसँगै उनले च्याम्पियन्स लिगको समूह चरणमा सर्वाधिक ६० गोल गरेका बार्सिलोनाका लियोनल मेसीको कीर्तिमान पनि बराबरी गरे ।
साख्तर प्रशिक्षक फरक भेषमा,"डोनेस्क (रोयटर्स) च्याम्पियन्स लिग फुटबलको समूह चरणको अन्तिम लिग खेलमा साख्तर डोनेस्कले म्यानचेस्टर सिटीलाई २१ ले पराजित गर्यो । खेलपछि साख्तरका प्रशिक्षक पाउलो फोनेस्का पत्रकार सम्मेलनमा फरक भेषभूषामा थिए । उनी काल्पनिक पात्र जोर्रो को रूपमा पत्रकारमाझ उपस्थित भए । पछिल्लो महिना उनले साख्तरलाई दोस्रो चरणमा पुर्याए जोर्रोको भेषमा प्रस्तुत हुने बताएका थिए । त्यसै वाचा पूरा गर्दै फोनेस्का पोस्टम्याच कन्फ्रेन्समा फरक रूपमा प्रस्तुत भए । यो मेरो करिअरकै सबैभन्दा रमाइलो पत्रकार सम्मेलन रह्यो । म निकै खुसी छु । सम्पूर्ण युक्रेनीका लागि यो खुसीको दिन हो, उनले भने ।"
विरोध कि समर्थन ?,:
बुबाकै पथ,रियल म्याड्रिडका प्रशिक्षक जिनेदिन जिदानले आफ्नो खेल जीवनमा थुप्रै उपाधि जितेका छन् । उनले फ्रान्सलाई विश्वकप १९९८ र युरो २००० मा च्याम्पियन बनाए । उनले इटालियन महारथी युभेन्ट्स र स्पेनको रियल म्याड्रिडबाट खेल्दा लिगसहित थुप्रै उपाधि कब्जा गरेका थिए । उनी विश्व फुटबलकै महान् खेलाडी हुन् ।जिदानका छोरा एन्जोले पछिल्लो नाममा आमाको नाम जोडेका छन् । उनी करिअर भने बुबाकै पथमा फुटबलबाट बनाउने प्रयास गरिरहेका छन् । गत सिजन रियल म्याड्रिडको सिनियर टिमबाट खेल्दै गोल पनि गरेका एन्जो हाल लोनमा स्पेनकै अर्को क्लब अलाभेसमा छन् । उनको करिअर अपेक्षाभन्दा ढिलो अगाडि बढिरहेको छ । उनी अझै पनि राम्रो खेलाडी बन्ने अपेक्षा गरिएको छ ।स्रोत : एजेन्सीहरू
वेटर एमी,"जापानबाट मगाइएको रोबोटको लागत करिब १२ लाख रुपैयाँ छ । सुरुमै रेस्टुरेन्टको फ्लोर स्क्यान र टेबल नम्बर दर्ता गरेपछि यसले अफलाइनमा काम गरिरहेको छ । रेस्टुरेन्टको इन्टेरियर परिवर्तन नभएसम्मको लागि यसले अफलाइनमै काम गर्न सक्छ । जापानमा रोबोटले सेवा दिने रेस्टुरेन्ट बढी चर्चित रहेकाले आफूले जापानबाट अर्डर गरेको अमरले बताए । उनी भन्छन्, रोबोटले सेवा दिने भएपछि ग्राहकलाई नौलो अनुभूति भएको छ । ग्राहकको रेस्पोन्सले खुसी छु । मंसिर ८ देखि औपचारिक सुरुवात भएको यो फास्टफुड रेस्टुरेन्टमा नयाँ प्रयोगका कारण छोटो समयमै ग्राहकमाझ परिचित बनेको छ ।"
फ्रेमबिनाको फोन,"अचेल लगभग बेजल लेस अर्थात् स्क्रिनको वरपर थोरै मात्र फ्रेम भएको स्मार्टफोनहरू बजारमा आएका छन् । तर, सामसुङले भर्खरै पाएको प्याटेन्ट राइट अनुसार उसको योजना फ्रेमबिनाको स्मार्टफोन रहेको छ । सामसुङले इन्टरनेसनल प्रोपर्टी अफिसबाट फ्रेमबिनाको स्मार्टफोन निर्माणको प्याटेन्ट राइट पाएको छ । डच मिडियाद्वारा सार्वजनिक यस तथ्यअनुसार सामसुङको अबको फोनमा स्क्रिनको छेउछेउमा फ्रेम नभई पूरै स्क्रिन रहनेछ अर्थात् स्मार्टफोनको अगाडि र पछाडिको भाग पूरै स्क्रिन हुनेछ ।सामसुङको नयाँ डिजाइनमा फोनलाई पट्याउन मिल्ने भाग पनि राखिएको छ । सामसुङले सन् २०१८ जनवरीमा अमेरिकामा हुने कन्ज्युमर इलेक्ट्रोनिक्स शोमा आफ्नो नयाँ फोनको घोषणा गर्ने अनुमान छ ।"
गुगलको डाटाल्ली,गुगलले डाटाबाट इन्टरनेट चलाउने प्रयोगकर्ताका लागि डाटाल्ली एप सार्वजनिक गरेको छ । सामान्य खालको यस एपले प्रयोगकर्तालाई स्मार्टफोनका विभिन्न एपले कति डाटा खर्च गरिरहेका छन् भन्ने जानकारी दिनुका साथै डाटा व्यवस्थापनमा सहयोग गर्नेछ ।यस एप एन्ड्रोइड ५ वा सोभन्दा माथिको अपरेटिङ सिस्टम भएको स्मार्टफोनमा प्रयोग गर्न सकिन्छ । डाटाल्लीले मोबाइल डाटा व्यवस्थापनसहित वरपर भएको वाईफाई र तिनीहरूको म्यापसमेत प्रयोगकर्तालाई देखाउँछ । यसले भर्चुअल प्राइभेट नेटवर्क प्रयोग गरी डाटा बचाउन प्रयोगकर्तालाई सघाउँछ ।यसमा डाटा सेभर अप्सन पनि छ जसले प्रयोगकर्ताले दैनिक खपत गर्ने डाटालाई नियन्त्रण गर्न सघाउनेछ । एपमा चाँडै ब्यालेन्स चेक गर्ने र ब्यालेन्स सकिन लागेको जानकारी गराउने फिचर पनि राख्ने गुगलले जनाएको छ ।
