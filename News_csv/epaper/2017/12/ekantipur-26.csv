शीर्षक,विवरण
दाहालको अर्थपूर्ण अलमल,"काठमाडौं राष्ट्रिय सभा गठन विवाद मिलाउने प्रयासस्वरूप गत शुक्रबार प्रधानमन्त्री निवास, बालुवाटारमा पाँच दलका शीर्ष नेताको बैठक बसेको थियो । बैठकपछि एमाले नेताहरू स्थायी समिति बैठकका लागि वामदेव गौतमको निवास भैंसेपाटीतर्फ लागे । तर वाम गठबन्धनका नेता तथा माओवादी केन्द्रका अध्यक्ष पुष्पकमल दाहाल भने चितवनतर्फ हिँडे । प्रधानमन्त्री निवासको छलफल निष्कर्षमा पुगेको थिएन, दाहाललाई यो कुरा राम्ररी थाहा थियो । त्यसैले एमाले बैठकपछि त्यसै दिन साँझ अध्यादेशदेखि पार्टी एकतासम्मका विषयमा छलफल गर्न एमालेमाओवादी पार्टी एकता संयोजन समितिको बैठक बस्ने कुरा थियो । तर बालुवाटार बैठकपछि चितवन हिँडेका दाहाल चार दिनदेखि त्यतै अलमलिएका छन् । उनको गृहजिल्ला अलमलले दुई पार्टीको औपचारिक बैठकसमेत हुन सकेको छैन । राष्ट्रिय सभा गठन विवादले राजनीतिक गतिरोध चुलिइरहेको छ । विशेषगरी एमाले र कांग्रेसबीच राष्ट्रिय सभाको निर्वाचन प्रणालीका विषयलाई लिएर रस्साकसी छ । नयाँ सरकार गठन र दुई पार्टीबीच एकता प्रक्रिया कसरी अघि बढाउने स्पष्ट खाका आएको छैन, त्यसलाई छिटो टुंग्याउनुपर्ने जिम्मेवारी पनि उत्तिकै छ । यस्ता महत्त्वपूर्ण राष्ट्रिय मुद्दा सल्टाउन छाडेर दाहाल किन चार दिनदेखि काठमाडौं बाहिर ससाना कार्यक्रममा अल्झिएका छन् ? यसले अड्कलबाजीको बजार मा नयाँनयाँ आशंका गर्नेलाई बल मिलेको छ । चितवनबाट निर्वाचित सांसद भएकाले उनको जिल्ला गमनलाई अन्यथा भन्न नमिल्ला । तर कुन समयमा, उनी कस्ता कार्यक्रममा समय व्यतित गर्दै छन्, त्यसले भने महत्त्व राख्छ । चार दिनयताका उनका कार्यक्रम र गतिविधिलाई एक पटक नियालौं । बालुवाटार बैठकपछि चितवन पुगेका दाहालको त्यस दिन खासै कार्यक्रम थिएन । तर पत्रकार सम्मेलन गरेर साँझ उनी नारायणी किनारमा परिवारसहित घुमे । शनिबार बिहान नारायणगढदेखि गैंडाकोट थुम्सीको जंगलसम्म झन्डै पाँच किलोमिटर मर्निङवाक गर्दै नेपाल जेसिजको राष्ट्रिय महाधिवेशन उद्घाटन गर्न भैरहवा पुगे । त्यसपछि भेटघाट र शुभकामना आदानप्रदान कार्यक्रममा सहभागी भए । कपिलवस्तुबाट निर्वाचित सांसद चक्रपाणि खनाल र अध्यक्ष दाहालका लागि त्यहाँको स्थानीय पार्टी कमिटीले सम्मान आयोजना गरेको थियो । त्यसपछि दाहाल भैरहवाबाट जहाजमा काठमाडांै आउन सक्थे । तर फर्किएनन्, चितवनतर्फै सोझिए । आइतबार पनि चितवनमा ससाना पाँच कार्यक्रममा सहभागी भए । मतदातालाई धन्यवाद दिने र उद्घाटनशिलान्यासमा उनको समय बित्यो । आइतबार बिहान एमालेमाओवादी निकट बुद्धिजीवीको कार्यक्रममा सहभागी भए, त्यसपछि शुक्रनगरमा प्रगति माविको वार्षिकोत्सव कार्यक्रममा पुगे, पार्वतीपुरमा भेटघाट गरे, गीतानगरमा रेडक्रस भवन शिलान्यास गरे अनि चितवन उद्योग वाणिज्य संघको कार्यक्रममा भाग लिन पुगे । सोमबार उनी चितवनको बाँदरझुुलामा मतदातालाई धन्यवाद दिँदै पर्साको ठोरी पुगे । चार दिनयता उनले राष्ट्रिय राजनीतिमा अल्झेका मुद्दाबारे केही बोलेका छन् । उनले दिएका अभिव्यक्तिले खास उनको मनमा अहिले के खेलिरहेको छ भन्ने संकेत मिल्छ । उनले वाम एकता कसरी हुन सक्छ भन्नेबारे पहिलो पटक मुख खोले । प्रधानमन्त्री पदमा आलोपालो गर्ने भन्ने दाहालको अभिव्यक्ति चितवन झरेपछि आयो, जबकि राजधानीमा हुँदा उनले एकताको मोडलबारे केही भनेका थिएनन् । नयाँ सरकार गठनका सन्दर्भमा एमाले र संघीय समाजवादी फोरमबीच कुराकानी भइरहेको सूचना पनि दाहालले नै बाहिर चुहाए । माओवादीलाई छाडेर फोरमसँगको सहकार्यमा एमाले जाने हो कि भन्ने खालको शंका पनि उनीबाटै अभिव्यक्त भयो, जबकि एमालेसँग सहकार्य टुटाएको अवस्थामा दाहाललाई पाँच वर्षसम्म प्रधानमन्त्री सुनिश्चित गर्ने कांग्रेस सभापति शेरबहादुर देउवाको प्रस्तावले राजनीति गर्माएको अवस्था छ । त्यही मौकामा दाहालले एमाले र फोरमबीचको कुराकानीलाई जोड दिएर बाहिर ल्याउनुको पछाडि केही अर्थ खोज्न सकिने ठाउँ छ किनभने एमाले र फोरम मिले भने सरकार बनाउन संसद्मा चाहिने बहुमत पुग्छ । अध्यादेश प्रकरणमा एमाले र कांग्रेसबीचको रस्साकसीलाई मिलाउने सन्दर्भमा पनि दाहालले आफ्नो धारणा पोखे । एमालेले बहुमतीयमा अडान लिइरहेका बेला दाहालले राष्ट्रिय सभालाई विपक्षीविहीन बनाउन नहुने अभिव्यक्ति दिए । बहुमतीय प्रक्रियामा जाँदा अन्य दलहरू आउँदैनन्, त्यो त्यति राम्रो हुँदैन भन्ने दाहालको अभिव्यक्तिभित्र उनी एमालेले भनेजस्तो बहुमतीय प्रणालीको पक्षमा छैनन् भन्ने पुष्टि गर्छ । सबै दल मिलेर जानुपर्छ, सहमतिबाट अघि बढ्नुपर्छ भन्ने धारणा पनि दाहालले दिए । केही दिनअघि एमाले अध्यक्ष केपी ओलीले रसुवागढी नाका भ्रमण गरेका थिए । भावी सरकारको मूल प्राथमिकता के हुन्छ भन्ने सांकेतिक सन्देश दिन एमाले टोली चारवटा हेलिकप्टर लिएर नाका पुगेको थियो । गठबन्धनका तर्फबाट चुनाव जिते पनि माओवादीलाई थाहा नदिई एमाले नेताहरू एक्लै रसुवागढी पुग्दा दाहाललाई केही चस्का पसेको हुनुपर्छ, त्यसैले उनी पनि चितवनका मतदाता भेटघाट सकेर सोमबार पर्साको ठोरी नाका हानिए । नाकाबन्दीका बेला जीवनआधारको काम गरेको त्यही ठोरीलाई केरुङसँग जोड्ने अभिव्यक्ति दाहालले दिए । केही दिनअघि ओली रसुवा गएको प्रसंग उठाउँदै दाहालले आज म यहाँ आएको छु, अब यो सडक निर्माणले तीव्रता पाउँछ भन्दै आश्वासन दिए । समग्रमा दाहालले पार्टी एकता हुने नै कुरा गरे । तर उनले दिएका अभिव्यक्तिको जोडकोण केलाउँदा र मूल मुद्दालाई अल्झनमा राखेर सामान्य कार्यक्रममा चार दिन समय व्यतीत गर्नुका पछाडि केही अरू नै खेल त भइरहेको छैन भन्ने प्रश्न जन्मिएको छ । राजनीति वृत्तमा गठबन्धन टुटाएर कांग्रेसको समर्थनमा सरकार बनाउने, पद बाँडफाँटको अल्झन देखाएर पार्टी एकता नहुने खालका खेल नेपथ्यमा चलिरहेको हल्ला दाहाल राजधानी बाहिर रहेकै बेलामा बढी चलेको छ । यी हल्ला र आशंकालाई राजधानी फर्केपछि दाहालले कसरी हटाउँछन्, अबको राजनीतिक जोडघटाउ पनि त्यसैअनुरूप अघि बढ्ने देखिन्छ ।"
कांग्रेस भ्रातृ संगठनहरूले भनेराष्ट्रपतिको अभ्यास संविधानविपरीत,"काठमाडौं कांग्रेसका भ्रातृ तथा शुभेच्छुक संगठनले राष्ट्रिय सभा निर्वाचनसम्बन्धी अध्यादेश तत्काल जारी नगरिए सशक्त आन्दोलनमा उत्रने चेतावनी दिएका छन् । नेपाल महिला संघ, नेपाल तरुण दल, नेपाल विद्यार्थी संघ, नेपाल प्रेस युनियन, नेपाल दलित संघ र डेमोक्रयाटिक लयर्स एसोसिएसनका अध्यक्षहरूले सोमबार संयुक्त पत्रकार सम्मेलनमार्फत आलंकारिक राष्ट्रपतिलाई सरकारले ल्याएको अध्यादेश रोक्ने अधिकार नभएको बताए ।संविधानको धारा ६१ को उपधारा ४ मा सविधानको पालना र संरक्षण गर्नु राष्ट्रपतिको कर्तव्य हुनेछ भन्ने स्पष्ट व्यवस्था हुँदाहुँदै पनि २ महिनादेखि परामर्शको बहानामा अध्यादेश जारी नभएकामा दु:ख व्यक्त गर्दछौं, पत्रकार सम्मेलनमा बाँडिएको विज्ञप्तिमा भनिएको छ । उनीहरूले राष्ट्रपतिकै कारण राष्ट्रिय सभाको निर्वाचन र सरकार निर्माण प्रक्रिया अवरुद्ध बनेको आरोप लगाएका छन् । राष्ट्रिय सभा र प्रतिनिधिसभालाई जोडेर ३३ प्रतिशत महिलाको प्रतिनिधित्वको अनिवार्य व्यवस्था संविधानमा उल्लेख गरिएको बताउँदै उनीहरूले राष्ट्रिय सभाको निर्वाचन सम्पन्न नगरी प्रतिनिधिसभामा महिला सदस्यहरूको संख्या यकिन नहुने भएकाले अध्यादेश जारी गर्नुको विकल्प राष्ट्रपतिसँग नभएको उनीहरूको जिकिर छ । महिला संघकी अध्यक्ष उमा रेग्मीले राष्ट्रपति संविधानविपरीत चल्न खोजेको बताइन् । संसद् नरहेको अवस्थामा तत्काल अत्यावश्यक कानुन बनाउन अध्यादेश ल्याउन पाउने सरकारको संवैधानिक अधिकारमाथि राष्ट्रपतिले हस्तक्षेप गरेको भन्दै उनले पत्रकार सम्मेलनमा भनिन्, तत्काल अध्यादेश स्वीकृत नगरे आन्दोलनका कार्यक्रम सुरु हुन्छन् । तरुण दलका अध्यक्ष जितजंग बस्नेत, नेविसंघका अध्यक्ष नैनसिंह महर, नेपाल प्रेस युनियनका अध्यक्ष बद्री सिग्देल, डेमोक्रयाटिक लयर्स एसोसिएसनका अध्यक्ष भरतप्रसाद खरेल र नेपाल दलित संघका कार्यवाहक अध्यक्ष शम्भुहजारा पासवान पत्रकार सम्मेलनमा थिए ।"
भ्रम चिर्न चुकेकै हो नेपाल ?,"काठमाडौं नेपालको राजनीति आन्तरिकभन्दा बाह्य सम्बन्धका कारण अलमल हुने गरेको छ । नेपालका विषयमा विदेशका सञ्चार माध्यमहरूमा अनेक थरी लेख तथा समाचार आइरहेका हुन्छन् । विदेशमा नेपाललाई कसरी हेरिएको छ वा प्रस्तुत गरिएको छ भन्ने विषयमा नेपालका राजनीतिक दलभित्र खासै छलफल हुँदैन । विदेशी पत्रिकामा लेखिएका विषयमा नेपालका कूटनीतिक नियोगहरूले प्रतिवाद गरेको पनि पाइँदैन । विदेशी सञ्चारमा नेपालको विषयमा भ्रम फैलाउने खालमा समाचार पनि आइरहेका छन् । यस्ता समाचार आउँदा दलहरूसमेत चुप रहने गरेका छन् । प्राय: त्यस्ता लेखमा कसैले काउन्टर ओपेनियन पनि दिएको पाइँदैन ।नेपालको पछिल्लो चुनावी नतिजा केलाउने क्रममा केही विदेशी मिडियाले नेपाल चीनको पक्षमा गएको समेत टिप्पणी गरेका छन् । नेपाली राजनीतिबारे गरिने यस्ता टिप्पणीहरूमा भारत या चीनलाई जोडिएका हुन्छन् । नेपालकै वस्तुस्थिति केलाएर नगण्य विश्लेषण हुने गरेका छन् । यसरी अरूसँग जोडिनु नेपाल एक्लिएको वा उनीहरूकै आँखा बाट नेपाललाई हेरिएको रूपमा बुझ्नुपर्ने हुन्छ ।यसबाट के पनि बुझ्न सकिन्छ भने पश्चिमा र शक्ति मुलुकहरू नेपाललाई दक्षिणी छिमेकी भारतका आँखा मार्फत हेर्ने गर्छन् । यस्तो नीतिमा अहिले पनि खासै परिवर्तन आएको छैन । हुन त चीनको अग्रसरता पनि नेपालमा कम छैन । आफ्नो राजनीतिक दस्तावेजबारे नेपालमा बहस चलाउनेदेखि अन्य विकास परियोजनामा समेत चीन नेपालमा प्रवेश गरिसकेको छ । तर, चीनको प्रवेश र पश्चिमा आँखा सन्तुलन अहिले त्यति सहज छैन । नेपालमा आफ्नो दूतावास राखेर दुईपक्षीय महत्त्व दिएको भन्दै आएका कतिपय मुलुकका दृष्टिकोण भने भारतमै निर्भर रहने गरेका छन् । त्यसलाई उनीहरूका बोली र गतिविधिले स्पष्ट पारेको छ । नयाँदिल्ली ओर्लेपछि मात्र काठमाडौं आउने होस् या काठमाडौं भ्रमण गरेपछि नयाँ दिल्ली पुग्ने कार्य हुन्, सबैमा यही नीति अवलम्बन हुन्छ । अझै अनौठो त केही शक्ति मुलुक नेपाललाई औपचारिक रूपमा दिने बधाई र शुभकामना दिनसमेत भारतलाई पर्खिन्छन् । भारतीय कूटनीतिज्ञको भनाइपछि मात्र आफ्नो अभिव्यक्ति उनीहरू सार्वजनिक गर्छन् । चुनाव सम्पन्न गरेकामा प्रधानमन्त्रीलाई दिइएको बधाईमा पनि यस्तै देखियो । यसको निष्कर्ष हो, नेपाल हेर्न उनीहरू अझै भारतीय आँखा नै पछ्याइरहेका छन् ।संघीयता लागू गर्ने र शान्ति प्रक्रिया टुंगोमा पुर्याउने प्रतिनिधिसभा एवं प्रदेशसभा निर्वाचन सकिएको एक सातापछि मात्र तीन मुलुकले वक्तव्य जारी गरे । छिमेकी भारतले समेत आठ दिनपछि मात्र त्यो पनि विदेश मन्त्रालयको नियमित पत्रकार सम्मेलनमा नेपालबारे जिज्ञासा राखिएपछि बल्ल आफ्नो दृष्टिकोण अघि सार्यो । भारत चुप रहेकै कारण अन्य पश्चिमा र अमेरिकाले समेत निर्वाचन सफलताबारे धारणा सार्वजनिक गर्न आवश्यक ठानेन । अर्को छिमेकी चीनले अझै औपचारिक बधाई दिएको छैन । समयमै शुभकामना किन आएन भनेर प्रधानमन्त्री कार्यालयले समेत चासो व्यक्त गरेको छ । भारतका काठमाडौंस्थित दूतावासका अधिकारीलाई जिज्ञासा राख्दा उनीहरूले भनेका थिए, हामी चुप हुँदा नि गाह्रो, नहँुदा नि गाह्रो त्यसो त यहाँस्थित राजदूत र दूतावासका अधिकारीहरू आफैं निर्वाचन नियाल्न हिँडेका थिए तर निर्वाचनबारे धारणा सार्वजनिक गरेनन् । ती मुलुकबाट आएका पर्यवेक्षकले मात्र निर्वाचन सफल भएको धारणा व्यक्त गरे । निर्वाचन सकिएको तीन दिनपछि संयुक्त राष्ट्रसंघले निर्वाचनको प्रशंसा गरेको थियो । राष्ट्रसंघको बधाई आएको केही दिनपछि मंसिर २८ मा मात्र भारतीय विदेश मन्त्रालयमा आयोजित कार्यक्रममा विदेश मन्त्रालयका प्रवक्ता रविस कुमारले नेपालको निर्वाचन सम्पन्न भएकामा खुसी व्यक्त गर्दै सरकारलाई बधाई दिएका थिए । उनले निर्वाचन सफलतासँगै नेपालमा राजनीतिक स्थायित्व हुने र नयाँ बन्ने सरकारसँग सहकार्य गर्न भारत आतुर रहेको धारणा व्यक्त गरे ।काठमाडौंमा रहेका भारतीय राजदूत मन्जिभसिंह पुरी भारत पुगेपछि भारतबाट औपचारिक शुभकामना होइन, भारतीय प्रधानमन्त्री नरेन्द्र मोदीको टेलिफोन नै प्रमुख दलको नेतृत्वलाई आयो । उनले प्रधानमन्त्री शेरबहादुर देउवा, एमाले अध्यक्ष केपी ओली र माओवादी केन्द्रका अध्यक्ष पुष्पकमल दाहालसँग फोन संवाद गरे । त्यसपछि नेपालको राजनीतिमा केही अडकलबाजी हुन थालेको छ । मोदीले भावी प्रधानमन्त्रीका रूपमा हेरिएका ओलीलाई भारत भ्रमणको निमन्त्रणासमेत दिँदै सहकार्य गर्न आतुर रहेको बताए भने देउवालाई चुनाव सम्पन्न गरेकामा बधाई दिए । नेपालमा भारतको प्रभाव कम हुँदै गएको भनिए पनि कूटनीतिमा भने भारतीय प्रभाव थप बलियो हुँदै गएको घटनाहरूले देखाउँछन् । यतिबेला काठमाडौंमा रहेका पश्चिमा दूतावासहरू पनि दिल्ली सर्दै गएका छन् । यहाँबाट उपलब्ध हुने सुविधा दिल्ली पुर्याउनु, दूतावासको आकार घटाउनु पनि भारतीय प्रभावमा उनीहरू भुल्नु नै हो । भारतीय प्रभाव भारतको कारणभन्दा पनि अन्य मुलुकको कारण थपिँदै गएको पनि एक थरी विज्ञहरूको धारणा छ । भारतमा रहेका ८३ भन्दा बढी मुलुकका दूतावासले नेपाल हेर्ने गरेका छन् । हरेकजस्तो राजदूत ओहदाको प्रमाणपत्र बुझाउँदा भारतमा रहेर नेपाल हेर्ने कुनै एक दूतावासका राजदूत हुने गरेका छन् । भारत पनि चीन र रसियासँग आफ्नो निकटता र सहकार्य बढाउँदै छ भने अर्कोतर्फ अमेरिका, भारत, अस्ट्रेलिया र जापानसँगको सहकार्य पनि सँगै लगिरहेको अवस्था छ । यसरी अघि बढिरहेको भारतको कूटनीतिक सबलताले नेपालको कूटनीति थप निरीह झल्किएको हो । नचाहिँदो विषयमा ती मुलुकबाट वक्तव्य आउँछन् तर यस्तो विषयमा किन आउँदैन, यसमा हाम्रा कूटनीतिज्ञले गहिरो अध्ययन गर्नुपर्ने देखिन्छ ।२१ नोभेम्बरमा नै निर्वाचन शान्तिपूर्वक सम्पन्न भए पनि भारतले आफ्नो धारणा दिएको भोलिपल्ट शक्ति मुलुक अमेरिकाको धारणा आउनु कुनै संयोग पक्कै होइन । भारतको धारणा पर्खने उनीहरूको प्रवृत्ति अझै छुटेको छैन । उनीहरूले आफ्नो धारणा पहिले तय गरेको भए पनि भारतले के भन्छ र केही थपघट गरौंला भनेर पर्खन्छन् नै, परराष्ट्र अधिकारी भन्छन्, यसमा नेपालको कूटनीतिक कमजोरी हुन सक्छ तर खासगरी यो भारतीय कूटनीतिको अगाडि हामी ओझेलमा परेका हौं । विज्ञका अनुसार हाम्रो कूटनीति सञ्चालन र राजनीति प्रभाव कमजोर हुँदै जाँदा यस्तो अवस्था देखिएको हो । हाम्रो राजनीतिक स्थिरतासँगै कूटनीतिक गाम्भीर्य बढाउन आवश्यक छ । राजनीतिक नेतृत्वले नै कूटनीतिक मामिलामा बढी ध्यान दिन आवश्यक छ । दलभित्र पनि कूटनीतिक कुशल व्यक्तिलाई माथि उठाउन आवश्यक छ, ती अधिकारी भन्छन् ।अमेरिकी राजदूत अलैना बी टेप्लिट्जले कार्यभार सम्हाल्न नेपाल आएको केही दिनमै भनेकी थिइन्, मैले धेरै ठाउँमा एउटा जिज्ञासा बढी नै पाउने गरेको छु । किन अमेरिकाले नेपाललाई भारतको आँखाले हेर्छ ? त्यसमा उनको आफ्नै जवाफ थियो, हामीले भारतको आँखाबाट हेर्ने भए नेपालमा किन दूतावास राख्थ्यौं । नेपाल र अमेरिकाबीच आफ्नै प्रकारको सम्बन्ध छ, यसलाई बढाउन हामीले मिलेर काम गर्ने हो । तर, मुख्य राजनीतिक घटनामा पनि भारतपछि मात्र अमेरिकाको धारणा आउनुलाई उनको भनाइ सामान्य र फिकाझैं देखिन्छ । प्रधानमन्त्रीका परराष्ट्र मामिला सल्लाहकार डा दिनेश भट्टराई भन्छन्, विदेशीले निर्वाचनको स्वागत गर्न किन कन्जुस्याइँ गरेका हुन् ? बुझ्न सकिएन । उनीहरूले नेपाललाई महत्त्व दिएकै हुन्छन् । राजनीतिको अर्को चरणमा गएको कुराको सराहना गर्नैपर्ने थियो । उनले यस्ता विषयमा दल र दूतावासहरूले चासो दिन आवश्यक रहेको बताए । सञ्चार माध्यममा नेपालबारे के लेखिएका छन् भन्ने विषयको पनि विश्लेषण गर्ने काम दूतावासको पनि हो, उनले भने । दक्षिण एसियाली अध्ययन केन्द्रका प्रमुख डा निश्चलनाथ पाण्डे पनि अझै शक्ति मुलुक तथा पश्चिमाहरूले नेपालको मामिलामा छिमेकीको धारणा पर्खने गरेको बताउँछन् । उनीहरूको परिपक्व र हाम्रो कमजोर कूटनीतिका कारण यस्तो भएको हुन सक्छ, उनले भने । परराष्ट्र मन्त्रालयले भने नेपालको निर्वाचनमा विदेशीको धारणा आउन आवश्यक नरहेको बताएको छ । परराष्ट्र अधिकारीले भने, हामीले हाम्रो निर्वाचन सफल पार्यौं, त्यसमा किन विदेशीको सद्भाव र प्रशंसा आवश्यक पर्यो ?"
९ जिल्लाका स्कुलमा पोसिलो चामल,"काठमाडौं (कास) सरकारले ९ जिल्लाका स्कुलमा दिवा खाजाअन्तर्गत हाल दिइँदै आएको हलुवा विस्थापित गरेर पोषक तत्त्व मिसिएको चामल (फोर्टिफाइड राइस) दिने भएको छ । डोटी, अछाम, बाजुरा, बझाङ, डडेलधुरा, बैतडी, दार्चुला, जाजरकोट र रुकुम गरी ९ जिल्लाका स्कुलमा उक्त कार्यक्रम सञ्चालन हुने भएको छ । आयोडिनको कमीले गलगाँड देखिने समस्या कम गर्न नुनमा अनिवार्य रूपले आयोडिन मिसाएर प्रचलनमा ल्याएजस्तै चामललगायत खाद्य पदार्थमा सूक्ष्म पोषक तत्त्व मिलाएर उपयोगमा ल्याउने प्रक्रियालाई फोर्टिफिकेसन भनिन्छ । पाइलट प्रोजेक्टका रूपमा दैलेखमा गत वर्षदेखि नै दिवा खाजा हलुवाको सट्टा फोर्टिफाइड राइस दिन थालिएको हो, शिक्षाका लागि खाद्य कार्यक्रमका निर्देशक विष्णु भण्डारीले भने, यसको राम्रो परिणाम देखिएपछि थप ९ जिल्लामा विस्तार गर्न लागिएको हो ।"
पार्टी एकता रोकिँदैन : दाहाल,"चितवन माओवादी केन्द्रका अध्यक्ष पुष्पकमल दाहालले वाम एकता नरोकिने बताएका छन् । बाँदरझुलामा सोमबार आयोजित कार्यक्रममा उनले एकतालाई निष्कर्षमा पुर्याउने अन्तिम तयारी भइरहेको दाबी गरे । चितवन ३ बाट विजयी उनले मतदातालाई धन्यवाद दिने क्रममा वाम एकता कसैले बिगारेर नबिग्रिने बताए ।पार्टी एकताका लागि हामी धेरै अघि बढिसकेका छौं, पछाडि फर्कने कुनै गुन्जायस छैन, उनले भने, अगाडि बढेर नै सरकार बन्छ, शक्तिशाली एउटा कम्युनिस्ट केन्द्र बनेरै छाड्छ । प्रतिपक्षलाई विश्वासमा लिई उनीहरूको सहयोगका साथ अघि बढ्न आफूहरू प्रतिबद्ध रहेको उनले बताए । मिडियामा हिजोआज कतिपय कुरा साह्रै झुटा आउन थालेका छन् । मिडियाकर्मी साथीहरू पनि सतर्क भइदिनुपर्यो, उनले भने, सबै मिडियालाई त्यस्तो भन्न खोजेको होइन, जनताका अघि जे प्रतिबद्धता गरेका छौं, त्यो पूरा गरेरै छाड्छौं ।राष्ट्रियसभा निर्वाचनसम्बन्धी ऐन बनाउने कुराले अहिले सरकार गठनमा केही ढिलाइ भइरहेको उनले बताए । संसद् भंग हुनुअघि नै त्यो ऐन बन्नुपथ्र्यो, विधेयक पारित हुनुपथ्र्यो, तर त्यतिबेला समयको पनि चाप पर्यो, छलफल त हुँदै थियो । सहमतिनजिक हामी पुगेका पनि थियौं, राष्ट्रिय सभाको निर्वाचन कसरी गर्ने भन्ने विषयमा कांग्रेस, एमाले र माओवादी सबैको एउटै मत थियो, उनले भने, बहुमतीय प्रणालीद्वारा राष्ट्रिय सभा सदस्य निर्वाचन गर्ने सहमति भएर निर्वाचन आयोगले त्यो विधेयक मस्यौदा गर्यो अनि मन्त्रिपरिषद्मा आयो । त्यसबेला र अहिले पनि मन्त्रिपरिषद्मा माओवादी रहेको उनले बताए । त्यहाँ (मन्त्रिपरिषद्) पनि ३ दलको सहमति थियो, त्यसकै आधारमा निर्वाचन आयोगले दिएको विधेयकलाई सदनमा पठायौं, सदनमा सामान्य छलफल भएर राज्यव्यवस्था समितिमा गयो, त्यहाँ पनि सर्वसम्मत बहुमतीयबाटै गर्ने भन्ने निर्णय भयो, उनले भने । फुल हाउस मा पेस गर्ने बेलामा स्थानीय तहको निर्वाचन परिणाम आएपछि कांग्रेसले बहुमतीय हुँदैन भन्न थालेको उनले जिकिर गरे । चुनावको परिणामपछि एकल संक्रमणीय प्रणालीबाट गर्नुपर्छ भन्दै कांग्रेसका साथीहरूले संशोधन हाल्न थाल्नुभएको हो । साँचो कुरा यही हो, उनले भने, अहिलेको यो निर्वाचन पहिलाको राष्ट्रिय सभाको जस्तो छैन । पहिला संविधानमा नै एकल संक्रमणीय पद्धतिबाट निर्वाचित हुने भनेर लेखिएको थियो, अहिलेको संविधानमा त्यो छैन । राष्ट्रिय सभा निर्वाचन अहिलेको संविधानअन्तर्गत बहुमतीय प्रणालीबाट गर्नुपर्छ भनेर निर्वाचन आयोगले भनेको पनि उनले बताए । त्यो बहुमतीयमा हामी सबै सहमत नै भएका हौं, अहिले चुनावमा कमजोर परिणाम आयो भनेर कुरा फेर्नुचाहिँ राजनीतिक र नैतिक दृष्टिले ठीक छैन भन्ने हाम्रो भनाइ हो, उनले भने । ऐन पहिला पास नभएको स्थितिमा सरकारले अध्यादेश ल्याउने अधिकार हुन्छ र राष्ट्रपतिले रोक्न मिल्दैन भन्ने तर्क कांग्रेसको रहेको उनले बताए । खेलको नियम बनाएर खेलभित्र पसिसकेपछि अर्को नियम चाहियो भन्नु इमानदारी नभएको उनको भनाइ थियो । यसपटक संविधानमा मतभार सबैको एउटै हुँदैन, प्रदेशसभा, गाउँपालिकाका अध्यक्षउपाध्यक्ष, नगरपालिकाका प्रमुखउपप्रमुखको मतभार फरक हुने हुनाले एकल संक्रमणीय गर्न चाहेर पनि नसकिने विज्ञको भनाइ छ, उनले भने । यो विषय छलफल गरेर टुंग्याउने उनले बताए । अध्यक्ष दाहालले काठमाडौं गएपछि पहिले राष्ट्रिय सभा निर्वाचनबारे समाधान खोज्न वाम गठबन्धनभित्र छलफल गर्ने र कांग्रेससँग पनि कुरा गरेर समझदारीका साथ टुंग्याउने पक्षमा आफू रहेको बताए ।"
फोहोरबाट ग्यास र बिजुली निकालिने,"बन्चरेडाँडा (नुवाकोट) काठमाडौंको फोहोरमैला तीन महिनाभित्र व्यवस्थापन गर्न काठमाडौं उपत्यका फोहोरमैला व्यवस्थापन आयोजना सुरु भएको छ । काठमाडौं उपत्यकाका तीनै जिल्लाका फोहोरबाट ग्यास र बिजुली उत्पादन गर्ने यो आयोजनाको लक्ष्य छ । काठमाडौं उपत्यकामा अहिले सरदर ९ सय टन फोहोर निस्कने गरेको तथ्यांक छ । उपत्यकाको बस्ती बढिरहेकाले फोहोर निस्कने क्रमसमेत बढदै जाने छ । यो आयोजना बनेपछि फोहोर व्यवस्थापन गर्न सजिलो हुनेछ, लगानी बोर्डका प्रमुख कार्यकारी अधिकृत महाप्रसाद अधिकारीले भने, हामीले यो आयोजनालाई तीन वर्षमा सम्पन्न गर्ने गरी काम अघि बढाएका छौं । वर्षाैंदेखि डम्पिङ साइटका रूपमा प्रयोग भइरहेका ठाउँहरूसमेत विस्तार हुन नसक्ने अवस्थामा छन् । यो चुनौतीलाई समाधान गरी फोहोरलाई आम्दानीमा परिणत गर्न लागेका छौं । जैविक फोहोरबाट ऊर्जा र मल अनि प्लास्टिकजन्य फोहोरबाट पेट्रोलियम पदार्थ उत्पादन गर्ने योजना छ । यो आयोजनामा उपत्यकाका तीन जिल्लाका १८ वटै नगरपालिकालाई समेट्ने योजना रहेको जानकारी अधिकारीले दिए । काठमाडौंका महानगरसहित ६ नगरपालिका सहमत भइसकेका छन्, अधिकारीले भने, बाँकी ४ नगरपालिका पनि तयार हुँदै छन् । यसका लागि तीनवटा बेग्लाबेग्लै प्याकेज तयार पारिएको छ । आयोजनाले चारवटा क्षेत्रमा केन्द्रित भएर काम गर्नेछ । परियोजनाले फोहोर संकलन तथा सडक सरसफाइ, फोहोरको ढुवानी, प्रशोधन गरेको फोहोरलाई ऊर्जा र कम्पोस्ट मलमा परिणत गर्ने र फोहोर विसर्जन गर्नेजस्ता काम गर्नेछ । यसको विकासका लागि दुईवटा प्रस्तावकर्ता छानिएको बोर्डले जनाएको छ । पहिलो प्याकेजमा नेपवेस्ट प्रालि छानिएको छ । यो कम्पनीमा अर्गानिक भिलेज र फिनल्यान्डको कम्युनिकेसन ओवाई साझेदार छन् । प्याकेज २ र ३ मा क्लिन भ्याली कम्पनी प्रालि छानिएका छन् । यो कम्पनी भारतको बिभिजी, ग्रिनफिल्ड वेस्ट म्यानेजमेन्ट कम्पनी र क्रिस इन्टरनेसनल प्रालिको साझेदार हो । आयोजनाको विस्तृत परियोजना प्रतिवेदन (डीपीआर) तयार भएको बोर्डले जनाएको छ । यी कम्पनीसँग वार्ता गर्न समिति पनि बनाइसकिएको बोर्डले जनाएको छ । छनोट भएका कम्पनीसँग पीडीए वार्ता अन्तिम चरणमा पुगेको छ, प्रमुख कार्यकारी अधिकृत अधिकारले भने, धेरै कुरा भइसकेको छ ।यो आयोजनाले दैनिक ६ सय ७५ टन फोहोर व्यवस्थापन गर्ने योजना बनाएको छ । यो परियोजना सार्वजनिकनिजी साझेदारी कार्यक्रम (पीपीपी) मोडलअनुसार हुनेछ । यसमा सरकारको दायित्व आवश्यक स्वीकृतिमा सहजीकरण, वार्ताअनुरूपमा सुविधा उपलब्ध गराउनु, जग्गा अधिग्रहण र पहुँच मार्ग निर्माणमा सहजीकरण गर्नु हुनेछ । त्यसैगरी टेकुलगायत संकलन केन्द्र उपलब्ध गराउने, बन्चरेडाँडामा ४ सय रोपनी जग्गा उपलब्ध गराउनलगायत छन् । निजी क्षेत्रले चाहिं फोहोरको वर्गीकरण गर्ने, अहिलेको मानव संशाधन व्यवस्थापन गर्ने, ल्यान्डफिल्ड साइटको विकास र व्यवस्थापन गर्ने, जोखिमयुक्त र अस्पतालजन्य फोहोर व्यवस्था गर्नेलगायत छन् । निर्माणको जिम्मा लिएको २० वर्षसम्म निजी क्षेत्रले सञ्चालन गर्न पाउनेछन् । त्यसपछि यो सरकारलाई हस्तान्तरण गर्नुपर्नेछ । अबको २३ वर्षमा यो योजना निजी क्षेत्रले सञ्चालन गरीकन सरकारमा आइसक्नेछ, अधिकारीले जानकारी दिए । जैविक फोहोरबाट ग्यास उत्पादन हुनेछ । आयोजना अवधिभरमा १ लाख ८१ हजार टन ग्यास उत्पात्दन हुनेछ । यो ग्यासबाट २ मेगावाट बिजुली उत्पादन गर्ने लक्ष्य छ । परियोजनाबाट ग्यास उत्पादन गरेर बाँकी भएको फोहोरबाट जैविक मल उत्पादन गर्ने योजना छ । आयोजना अवधिभरमा २ लाख ५३ हजार टन जैविक मल उत्पादन हुने अनुमान छ । आयोजनाबाट सरकारलाई ३ अर्ब रुपैयाँ राजस्व संकलन हुनेछ । आयोजना सुरु भएको वर्षमा वार्षिक ६ करोड रुपैयाँ राजस्व उठ्नेछ, अधिकारीले भने, अन्तिम वर्ष वार्षिक १३ करोड रुपैयाँ पुग्नेछ । आयोजनाले ५ हजारलाई रोजगारी दिने बोर्डले जनाएको छ । २०६६ सालबाटै सुरु भएको हो यो परियोजना । त्यही वर्ष बोलपत्र आह्वान भएको थियो । संघीय मामला तथा स्थानीय विकास मन्त्रालय र फोहोरमैला व्यवस्थापन तथा स्रोत व्यवस्थापन केन्द्रले बोलपत्र आह्वान गरेका थिए । बोलवाला हाइड्रो एयर टेक्टोनिक्स र कस्तुरी ट्रेडलिंकका कम्पनी छानिएका थिए । त्यसको विरुद्ध सर्वाेच्च अदालतमा मुद्दा पर्यो । २०६८ सालमा सर्वाेच्चले मुद्दा खारेज गरिदियो । २०६८ सालमै लगानी बोर्ड स्थापना भएपछि यो आयोजना पनि लगानी बोर्डअन्तर्गत आएको हो । बोर्डअन्तर्गत आएपछि अर्थ मन्त्रालयसँग बजेट माग गर्यो । अर्थले पनि बजेट स्वीकृत गरिदियो । काम धेरै रोकियो, अधिकारीले भने, अबचाहिँ काम छिट्टै सक्नुपर्छ भनेर लागिरहेका छौं । लगानी बोर्डले १० अर्ब रुपैयाँभन्दा माथि बजेट भएका परियोजनाको सहजीकरण गर्छ । सहरी फोहोरमैला व्यवस्थापनको भने जति बजेटको भए पनि लगानी बोर्डअन्तर्गत पर्छ । सरकाले नुवाकोटको ओखरपौवा र धादिङको छत्रेदेउरालीको सीमामा पर्ने बन्चरेडाँडामा फोहोर राख्ने ठाउँ र प्लान्ट राख्ने ठाउँ उपलब्ध गराइसकेको छ । बन्चरेडाँडाको फेदी हुँदै बग्ने कोल्फु खोलाको धार परिवर्तन गराइदिएर फोहोर विसर्जन गर्ने ठाउँ बनाइदिएको छ । यहाँसम्म पुग्ने पहुँच मार्ग खुलिसकेको छ । यसलाई स्तरोन्नति गर्न भने बाँकी छ । यहाँ उपत्यकाका तीन जिल्लाबाट उत्पन्न हुने फोहोरका लागि बेग्लाबेग्लै प्लान्ट राखिनेछ । पहिलो प्याकेजमा काठमाडौं महानगरसहित ९ नगरपालिका छन् । दोस्रो प्याकेजमा ललितपुरका महानगरपालिकासहित महालक्ष्मी नगरपालिका, गोदावरी नगरपालिका र काठमाडौं जिल्लाको कीर्तिपुर नगरपालिका रहेका छन् । तेस्रो प्याकेजमा भक्तपुर जिल्लाको भक्तपुर उपमहानगरपालिका, सूर्यविनायक, मध्यपुर ठिमी र नगरकोट नगरपालिका छन् । पहिलो चरणमा अहिलेको संकलन प्रणालीमा सुधार गरी दोहोरो संकलन प्रणाली सुरु गर्ने, अहिलेको फोहोर व्यवस्थापनमा काम गर्ने कामदारको उचित व्यवस्थापन गर्ने र ल्यान्डफिल्डको व्यवस्थापन ताथ ल्यान्डफिल्ड ग्यास निकासी गर्नेछन् । दोस्रो चरणमा ऊर्जा र मल उत्पादन गर्ने योजना छ । त्यसमध्ये पहिलो चरणको कामका लागि ६ अर्ब रुपैयाँ र दोस्रो चरणको लागि २ अर्ब रुपैयाँ लाग्ने अनुमान छ ।"
भएन घरेलु कामको मूल्यांकन,"काठमाडौं (कास) परिवारको हेरचाहकै लागि ललितपुर, इमाडोलकी एक महिलाले नर्सिङ पेसा छाडिन् । रोजगारी त्यागेर घरेलु काममा लागेकी उनी घरमा सम्मान नपाउँदा दु:खी छन् । परिवारकै रेखदेखमा व्यस्त भइरहँदा आफ्ना लागि गर्नुपर्ने आधारभूत काम पनि गर्न पाएको छैन, घरको काम यस्तै रैछ, उनले गुनासो पोखिन्, जति घोटिँदा पनि जस पाइँदैन । श्रमलाई नेपालमा दुई तरिकाले अथ्र्याइएको छ पारिश्रमिकसहितको काम र पारिश्रमिकबिनाको काम । घरेलु कामकाजलाई पारिश्रमिकबिनाको कामका रूपमा लिइन्छ, जसलाई सेवामूलक भनिएको छ । यो कामकाजअन्तर्गत खाना पकाउने, लुगा धुने, सफाइ, घाँसदाउरा गर्ने, पानीको जोहो गर्ने, बालबच्चावृद्धवृद्धा र बिरामीको हेरचाहजस्ता काम पर्छन् । दक्षिणकालीकी एक महिला बिहान ३ देखि राति १० बजेसम्म वस्तुभाउदेखि छोराछोरी र सासूससुराको सेवामै रहन्छिन् । बाहिर कसैले के गर्नुहुन्छ भनेर सोधिदिँदा श्रीमानले केही गर्दिनन्, घरमै बस्छिन् मात्रै भनिदिन्छन्, उनले भनिन्, यस्तो सुन्दा आत्मसम्मानमा चोट लाग्छ । समाजलाई क्रियाशील बनाउन पारिश्रमिकबिनाको कामले महत्त्वपूर्ण भूमिका खेलिरहेको छ, यस्ताको मूल्यांकन भने छायामा परिरहेको छ । परिवार, समाज र राज्यले यसलाई उत्पादनशील कामको दर्जा दिएको छैन । घरको काम मात्र गरेकै कारण आफूहरू दोस्रो दर्जाको नागरिकमा गनिनुपरेको गृहिणीहरू सुनाउँछन् । यही कारण उनीहरू विभिन्न खाले भेदभाव र अन्यायमा छन् । राष्ट्रिय महिला आयोगमा घरेलु कामसँग सम्बन्धित हिंसाको उजुरीका चाङ लागेका छन् । आयोग सचिव तुलसीराम सेढाईं भन्छन्, धेरै महिला यसैका कारण हेपिएका छन्, घरमै व्यस्त हुँदा उनीहरू धेरै अवसरबाट वञ्चित छन्, सम्मानपूर्वक बाँच्ने अधिकारबाट टाढिनुपरेको छ । अधिकारकर्मी लिली थापा भन्छिन्, घरमै बस्ने एकल महिला अझ बढी हेँलाको पात्र बनेका छन् ।यस्ता अभ्यास नीतिनियमले मात्रै परिवर्तन नहुने र नियत को पनि उत्तिकै भूमिका हुने सचिव सेढाईंको भनाइ छ । पुरुषले मात्रै आर्थिकोपार्जन गर्न सक्छन् भन्ने सामाजिक सोच हटेको छैन, उनले भने, महिलालाई पनि आर्थिक सशक्तीकरणसँग जोड्न सके मात्रै घरेलु कामको सम्मान हुन्छ । अन्तर्राष्ट्रिय श्रम संगठनको प्रावधानअनुसार विश्वको कुल पारिश्रमिकबिनाको सेवामूलक काम ७५ प्रतिशत महिला र बालिकाले नै गरिरहेका छन् । औसतमा महिला दिनको ११ घण्टा काममा व्यस्त हुने संगठनको तथ्यांक छ । दिगो विकास लक्ष्य २०३० ले सार्वजनिक सेवा पूर्वाधार विकास, सामाजिक सुरक्षा नीतिअनुसार परिवारभित्रको साझा जिम्मेवारीमा पुरुषको सहभागिता बढाउनुपर्ने उल्लेख छ । महिलाको घरेलु कामको योगदानलाई बेवास्ता गर्दा महिला मात्रै नभई समग्र समाज पछि पर्ने महिला अधिकार शोधकर्ता डा मीरा आचार्यले बताइन् । ०६८ को जनगणनाले घरायसी कामलाई श्रमको मूल्यांकन गरेर महिलाको आयआर्जनमा समेट्ने भनेको थियो । यसले तथ्यांकमा महिलाको आय वृद्धि बढेको देखिए तापनि समाजमा भने उनीहरूको क्षमतागत वृद्धि भएको छैन ।"
रानीपोखरीमा कंक्रिट रोक्छु,"काठमाडौं काठमाडौं महानगरपालिकाकी उपमेयर हरिप्रभा खड्गीले मापदण्डविपरीतको रानीपोखरी पुनर्निर्माण रोक्ने बताएकी छन् । रिभेवल काठमाडौं र सोसाइटी अफ नेपलिज आर्किटेक्टले काठमाडौंमा आयोजना गरेको कार्यक्रममा खड्गीले भनिन्, अब म काम रोक्नतिर लाग्छु । खड्गीले महानगरका मेयर विद्यासुन्दर शाक्यले एकलौटी ढंगले काम गरेको आरोप पनि लगाइन् । रानीपोखरी यसरी बनाइएको हामीलाई थाहा दिइएको थिएन, खड्गीले भनिन्, बाहिर कुरा आएपछि हामीले मेयरलाई भन्यौं । उहाँले पछि सल्लाह गरौंला मात्रै भन्नुभयो । अब काम रोक्छु । हाम्रो सम्पदा मासिन दिन्नँ ।कार्यक्रममा उपमेयर खड्गीको भनाइको रक्षामन्त्री भीमसेनदास प्रधान, कांग्रेस नेता गगन थापालगायतले समर्थन गरेका थिए । रानीपोखरी पुनर्निर्माण पेलेरै गर्ने योजना मेयरले बनाएका छन्, क्षेत्र नं ६ का नवनिर्वाचित सांसदसमेत रहेका प्रधानले भने, पेलेरै जान खोजे आन्दोलनमा समेत जानुपर्छ । क्षेत्र नं ४ का सांसद थापाले पुनर्निर्माण तत्काल रोक्नुपर्ने बताए । सहरलाई आधुनिक मात्र होइन, बस्नलायक बनाउनुपर्छ, थापाले भने, रानीपोखरी गलत तरिकाले पुनर्निर्माण भएको विज्ञले बताइरहेका छन् । यसलाई तुरुन्त रोक्नुपर्छ ।महानगरका मेयर शाक्यले भने पुरातत्त्वको स्वीकृति लिएर बनाएकाले यसलाई जसरी पनि ब्युटिफिकेसन गर्ने र रानीपोखरीलाई पर्यटकीय गन्तव्य बनाएरै छाड्ने अडान लिएका छन् । काठमाडौं महानगरपालिकाले रानीपोखरीमा कंक्रिट राखेर पुनर्निर्माण सुरु गरेको छ । पोखरीको छेउमा खनेर धमाधम पर्खाल निर्माण थालिएको छ । रोडा, सिमेन्टजस्ता सामग्री पोखरी वरिपरि थुपारिएका छन् । काठमाडौं महानगरपालिकाले पुरातात्त्विक मापदण्डविपरीत कंक्रिट प्रयोग गरेर बनाएपछि पुरातत्त्व विभागले भत्काउन डेढ वर्षअघि आदेश दिएको थियो । पुरातात्त्विक महत्त्वको सम्पदामा कंक्रिट प्रयोग भएपछि यसको सर्वसाधारणले गरेको विरोधका कारण पुरातत्त्व विभागले मापदण्डअनुसार बनाउन निर्देशन दिएको थियो । महानगरले आफूसँग पुरातात्त्विक मान्यताअनुसार निर्माण गर्ने जनशक्ति र सामग्री नभएकाले बनाउन नसक्ने बताएपछि एक वर्षअघि रानीपोखरीभित्रको बालगोपालेश्वर मन्दिर पुनर्निर्माण पुरातत्त्व विभागले गर्ने भएको थियो । पोखरी र बाहिरी भागको निर्माण भने महानगरले गर्ने सहमति भएको थियो । बालगोपालेश्वरलाई मात्रै सम्पदा मानियो । रानीपाखरीलाई सम्पदा मानिएन, पुरातत्त्वविद् सुदर्शनराज तिवारीले भने, डेढ वर्षपहिला हामीले पूरै रानीपोखरीमा पुरातात्त्विक मापदण्डअनुसार पुनर्निर्माण गर्नुपर्छ भनेर आन्दोलन गरेका हौं । त्यही आन्दोलनले मापदण्डविपरीत बालगोपालेश्वरको पुनर्निर्माण रोकियो । अहिले फेरि रानीपोखरीमा कंक्रिट मिसाइयो । २०७३ सालको भाइटीकामा सम्पन्न गर्ने गरी २०७२ माघ २ गते यसको पुनर्निर्माण सुरु भएको थियो । यसको शिलान्यास राष्ट्रपति विद्यादेवी भण्डारीले गरेकी थिइन् । २०७३ वैशाखदेखि महानगरले पुनर्निर्माण थालेको थियो । महानगरले २०३२ सालमा पुनर्निर्माण गर्दा यहाँ कंक्रिट प्रयोग गरेकाले त्यहीअनुसार आफूले पनि प्रयोग गरेको बताएको थियो । पहिला नै यहाँ वाटर फाउन्डेसन बनाइएको थियो । त्यतिबेला किन केही नबोलेको ? रानीपोखरी पुनर्निर्माणको अगुवाइ गरिरहेका महानगरका इन्जिनियर उत्तरकुमार रेग्मी भन्छन्, यति बेला भनेर हुन्छ ? स्थानीयवासी भने विगतको गल्तीबाट पाठ सिकेर अब राम्रो काम गर्नुपर्ने बताउँछन् । बलियो बनाउने नाममा सम्पदा मासिन हामी दिँदैनौं, सम्पदा जोगाउन अभियान चलाइरहेका आलोकसिद्धि तुलाधर भन्छन्, पहिला जस्तो थियो, त्यस्तै बन्नुपर्छ । मापदण्डविपरीत गए हामी फेरि आन्दोलन थाल्छौं ।रानीपोखरीलाई महानगरले म्युजिकल वाटर फाउन्डेसन पार्कका रूपमा विकसित गर्ने योजनासहित काम अघि बढाएको छ । रानीपोखरीको छेउमा बस्नका लागि पार्क बनाउने र आउने पर्यटकलाई टिकट काटेर घुम्ने व्यवस्था गरिने महानगरले जनाएको छ । यसलाई साँझमा घुम्ने पार्कको रूपमा विकसित गरिने महानगरको योजना छ । बगैंचा, घुम्न दुईवटा बाटो, कफी सपलगायत संरचना बन्नेछन् । पार्कमा लाइट पनि जडान हुनेछ । पोखरीवरिपरिको क्षेत्रमा पनि विभिन्न रंगका लाइट राख्ने योजना छ । रंगीन फाहोरासमेत फालिनेछ । यहाँबाट दैनिक १ लाख रुपैयाँ आम्दानी गर्ने महानगरको योजना छ । महानगरले रानीपोखरीको बाहिरी निर्माणमा पनि मापदण्ड मिचेको भन्दै सर्वसाधारणले रोक्न माग गरे पनि मेयर शाक्य भने पहिले नै भएका कामलाई आफूले निरन्तरता दिएको बताउँछन् । यसको निर्माण मैले जित्नुभन्दा पहिला नै भएको हो । त्यतिबेलाको कामलाई निरन्तरता दिएको हो, मेयर शाक्यले भने, के भएको हो सबै प्राविधिक कुरा मलाई पनि थाहा छैन । मैले काम छिटो सुरु गर मात्रै भनेको हुँ ।"
तीनकुने पुल निर्माण रोकियो,"काठमाडौं (कास) नेपालमै पहिलोपटक निर्माण हुन लागेको नेटवर्क आर्क ब्रिजमध्ये कोटेश्वर तीनकुनेको पुलको काम रोकिएको छ । झन्डै ४ महिनादेखि दुवैतर्फको पुलको काम ठप्प छ । उक्त पुलको ठेक्का लिएको पप्पु कन्स्ट्रक्सनले लगभग २० प्रतिशत काम सकिएको जनाएको छ । कन्स्ट्रक्सनका इन्जिनियर सन्तोष साहले भने, एकातिरको पुलमा ढलको व्यवस्थापन नभएकाले काम हुन सकिरहेको छैन । अर्कोपट्टिको पुल निर्माण पानीको पाइप व्यवस्थापन गर्न नसक्दा रोकिएको हो । तर फाउन्डेसनको काम समाप्त भइसकेको साहले बताए । तीनकुनेको वाग्मती खोलामा बनाउन लागिएको यो पुलको लागत २१ करोड १३ लाख रुपैयाँ छ । दुवैतिर ८५ मिटर लम्बाइ र १२ मिटर चौडाइको पुल निर्माणपछि सडक साबिकभन्दा २४ मिटर फराकिलो हुनेछ । पर्यटकीय आकर्षण र ट्राफिक व्यवस्थापनको उद्देश्यले निर्माण थालिए पनि अहिले अलपत्र परेको छ । २०७५ पुससम्म निर्माण अवधि रहेकाले समयमै सम्पन्न हुने दाबी ठेकेदारको छ । तीनकुने र बबरमहलको धोबीखोलाको दुईतिर गरी ४ वटा यस्ता पुल निर्माण हुनेछन् । धोबीखोलाको पुलको काम ५० प्रतिशत समाप्त भएको ठेकेदारको भनाइ छ । त्यहाँ सुपरस्ट्रक्चरको काम भइरहेको र यस आर्थिक वर्षको अन्त्यसम्ममा सवारी चलाउन मिल्ने गरी काम भइरहेको ठेकेदार जेई कन्स्ट्रक्सनका वरिष्ठ आयोजना व्यवस्थापक राधाकृष्ण देवले बताए । दक्षिणतिरको पुलको ५० प्रतिशत काम सम्पन्न भइसकेको छ, देवले थपे, ४५ महिनाभित्रमा सम्पन्न भइसक्छ । विदेशबाट सामग्री आयात गर्नुपर्ने भएकाले सम्झौताभन्दा केही ढिला काम भएको हो ।पुलको अर्कोतिर भने जग्गा नपुगेकाले रिडिजाइन भइरहेको छ । यो पुलको लागत १५ करोड रुपैयाँ पुग्ने अनुमान छ । काठमाडौं उपत्यका सडक विस्तार आयोजनाले उक्त पुल निर्माण गर्न लागेको हो । आयोजनाका इन्जिनियर विश्व विजयलाल श्रेष्ठले बताए । डिजाइनमै डेढ वर्ष लागेकाले केही ढिला भएको हो, श्रेष्ठले भने, धोबीखोलाको निर्माण जेठसम्ममा सम्पन्न गर्ने लक्ष्यसाथ काम भइरहेको छ ।"
"दलित बस्तीमा चिसोको कहर  पराल ताप्दै, परालमै सुत्दै","न घर न ओछ्यानवीरगन्ज महानगर १७ अलौंकी ७० वर्षीया एकल महिला घोघरी देवी चमइन सोमबार साँझ घाँस काँटेर आउँदै थिइन् । घरमा पशुबस्तु नपालेकी उनले छिमेकीका लागि घास काटेर ल्याएको बताइन् । के गर्नु म एक्ली विधवा, उनले भनिन्, छिमेकीलाई यति घाँस दिए बेलुकाको छाक टर्छ । रातभरि चिसोले ठिहिरिए पनि सुत्न भोको पेटले कहाँ सकिन्छ र ? घोघरीकै जस्तो पीडा टोलकी अर्की वृद्धा रामपति देवी रामले पनि सुनाइन् । घरमा चार जना छौं, ७२ वर्षीया रामपतिले भनिन्, हाम्रो पनि सिरक र डस्ना त पराल नै हो नि बाबु । कहाँबाट ल्याउनु कम्बल, सिरक र डस्ना ।भन्डै सय परिवार बसोबास गर्ने चमारटोलका अधिकांश घरधुरीको यही पीडा छ । पश्चिमबाट चल्ने चिसो सिरेटोको कहर न उनीहरूको फुसको घरको छानो र भित्ताले रोक्न सक्छ, न परालको सिरक र डस्नाले नै । मजदुरी गरेर जीविका चलाउने टोलवासी बिहान घाम नछिप्पिउन्जेलसम्म परालको घुरको सहारामा हुन्छन् । जाडो छल्न अधिकांश टोलवासीको आङमा स्वेटर, ज्याकेट त परेकै छैन । अधिकांश पुराना थोत्रा र पातला कपडाको भरमा जीवन गुजारिरहेका छन् । तराईमा बर्सेनि आउने शीतलहर र जाडोले सर्वाधिक पीडा दिने यहाँका कथित दलित समुदायलाई नै हो । उनीहरूसँग न त जाडोमा टाउको लुकाउन पक्की घर नै हुन्छ । न रातमा तातो ओछ्यान । जाडो आफूहरूका लागि बर्सेनि कहर बनेर आउने स्थानीय जलिल पवरियाले बताए । हामी गरिब असहायका लागि त गर्मी मौसम नै राम्रो, जहाँ सुते पनि हुन्छ, आङ नाङ्गो भए पनि हुन्छ, उनले भने, जाडोमा सिरक डस्ना र स्वेटरज्याकेट हामीले कहाँ पाउनु ।यस्तो जाडोमा आफूहरूको जीवन कष्टकर बन्दा पनि सरकार त के गाउँका नेता र अगुवाहरूले पनि पीडा नबुझिदिने गरेको गुनासो उनले सुनाए । अरू त परै जाऊन्, जलिलले भने, ३ महिनामा २ पटक हाम्रो दैलोमा भोट माग्न आउने नेताहरू अहिले कता हराए पत्तै छैन ।"
शीतलहरबाट बच्न अभियान,"जनजीवन प्रभावित शीतलहर बढेपछि कपिलवस्तुको जनजीवन प्रभावित बनेको छ । दिउँसो अबेरसम्म लाग्ने बाक्लो हुस्सुले चिसो बढेको छ । सर्वसाधारण घरभित्रै खम्चिनुपरेको छ । हिँडडुल गर्ने कम भेटिन्छन् । कार्यालयमा सेवाग्राहीको उपस्थिति पातलिएको छ । चोक र घरमा आगो र हिटर बालेर न्यानोमा बस्ने बढेका छन् । जिल्ला प्रशासनले पनि बिहान चिसोमा घरबाट ननिस्कन आग्रह गरेको छ । कार्यालयले चिसोबाट जोगिन आग्रह गर्दै रोगव्याधिबाट बच्न सतर्कता अपनाउन पनि सुझाएको छ । बालबालिका र वृद्धवृद्धा बढी प्रभावित छन् । २ सातादेखि दिउँसो कुहिरो लाग्न थालेको छ । अबेर दिउँसोसम्म कुहिरो लाग्छ, स्थानीय उमेश बाँस्कोटाले भने, मुटु छुने जाडो छ । घामपानी देखिन छाड्यो । दैनिकी कष्टकर बनेको छ । सोमबार यो सिजनकै सबैभन्दा बढी चिसो भयो । न्यूनतम १२ देखि १३ डिग्री सेल्सियस रहँदै आएको तापक्रम घटेर ७ डिग्रीमा झरेको छ । अधिकतम पनि १४ डिग्री सेल्सियस रहेको रामनगरस्थित जल तथा मौसम विज्ञान विभागको इकाईमा कार्यरत रामु रेग्मीले बताए । जाडो बढेपछि तौलिहवा, पिपरा र बहादुरगन्ज अस्पतालमा श्वासप्रश्वास र दमका रोगीको संख्या ह्वात्तै बढेको छ । सदरमुकामको तौलिहवा अस्पतालका आकस्मिक कक्ष र ओपीडीमा उपचार गराउन आउने बिरामीमध्ये आधा बढी श्वासप्रश्वासका रहेको सिनियर अहेव सुभाष यादवले बताए । दैनिक सयबढी बालबालिका र वृद्धवृद्धा उपचारका लागि आउने गरेको उनको भनाइ छ ।"
ठोरीकेरुङ जोडिन्छ,"चितवन (कास) माओवादी केन्द्र अध्यक्ष पुष्पकमल दाहालले ठोरीकेरुङ सडक चाँडै जोडिने बताएका छन् । सोमबार ठोरी पुगेका दाहालले नाकाबन्दीको समयमा देशै आक्रान्त हुँदा ठोरीवासीले लगाएको गुन बिर्सन नसक्ने बताए । देशभर पेट्रोलियम पदार्थको हाहाकार भएका बेला ठोरीवासीले गरेको सहयोग स्मरणीय छ, उनले भने, त्यसैले ठोरी देशका लागि महत्त्वपूर्ण नाका बन्न सक्छ ।उनले ठोरीको भन्सार नाकालाई व्यवस्थित गर्न आउने सरकारले जिम्मेवारीका साथ काम गर्ने समेत बताए । रसुवाको केरुङ र ठोरी नाकालाई जोड्ने एउटा ठूलो ऐतिहासिक सम्भावना भएको दाबी गरे । नेपाल, भारत र चीन जोड्ने सबैभन्दा छोटो दूरीको बाटो केरुङदेखि ठोरीसम्म हो, उनले भने, यो बन्ने प्रक्रिया अघि बढिसकेको छ, आउने सरकारले केरुङ र ठोरीलाई जोडेर रणनीतिक राजमार्गका रूपमा विकास गराउनेछ । प्रदेश ३ मै राखिन्छअध्यक्ष दाहालले ठोरी गाउँपालिकालाई स्थानीय बासिन्दाको चाहनाअनुसारै छिट्टै प्रदेश ३ मा गाभ्ने आश्वासन दिए । सुरुमा साबिकका गाविसलाई ३ नम्बर प्रदेशमा नै गाभ्ने निर्णय भएको थियो, ड्राफ्ट तयार भएर छाप्न पठाउने बेलामा मधेसमा आन्दोलनको स्थिति थियो, उनले ठोरीवासीलाई आश्वस्त पार्दै भने, आन्दोलनलाई कसरी रोक्ने भन्ने एउटा चुनौती खडा भएको थियो, राति ९ बजे ड्राफ्टलाई अन्तिम रूप दिएर छाप्ने बेलामा मधेसबाट ड्राफ्ट कमिटीका साथीहरूलाई दबाब आयो । त्यसैले निर्णय स्थगित गरेर साबिक जे छ, त्यही गर्ने निर्णय भएछ । उनले ठोरीमा आउँदा सबैको एउटै आवाज पाएको बताए । दाहालले स्थानीयको मागलाई पूरा गर्न लागिपर्ने प्रतिबद्धता जनाए । सबैलाई ३ नम्बर प्रदेशमा लगिन्छ, गाउँपालिकाबाट समेत निर्णय गरी राजनीतिक दलहरूसँग सहमति भइसकेको अवस्थामा ठोरी अब छिट्टै नै ३ नम्बर प्रदेशमा सामेल हुनेछ, उनले भने ।"
"कार्यालय छ, अधिकार छैन","सेवाग्राहीको सुविधाको लागि भनी नेपाल सरकारले करिब ६ महिनाअघि काठमाडौंको सुकेधारामा यातायात कार्यालयको थप एउटा शाखा खोल्यो । सवारी साधन हुनेहरू निकै खुसी भए । तर त्यो खुसी यातायात कार्यालय पुग्नासाथ खत्तम भयो । कारण थियो, यातायात कार्यालय त आयो, तर अधिकार भने आएनछ । उक्त कार्यालयलाई केवल मोटरसाइकलको लाइसेन्स दिने अधिकार दिइएको रहेछ । कार, जिप, ट्रक, बस आदिको लाइसेन्स दिने अधिकार भने रहेनछ । अनि सवारी साधनको वार्षिक कर लिने अधिकार पनि दिइएको रहेनछ । सुकेधाराका सवारी धनीहरूलाई आफ्नो गाडीको कर तिर्न सुकेधाराको यातायात कार्यालयमा नभई अन्यत्र जानुपर्ने कहाँसम्मको अन्याय ? के यही हो, सेवाग्राहीलाई राहत दिने भनेको ? जनताले भोग्नुपर्ने यस्ता सास्तीमा सरकारमा बस्नेहरूको ध्यान खै ? वागमती अञ्चलमा अहिले मोटरसाइकल ९१ लटमा पुगिसकेको छ । अर्थात राजधानीमा निजी मोटरसाइकल मात्र ९ लाख १० हजार सञ्चालित छन् । मोटरसाइकल बाहेक १ लाख ९० हजार निजी कार, जिप, २० हजार ट्याक्सी, ५० हजारभन्दा बढी ट्रक, बस र करिब १ लाखभन्दा बढी सरकारी र संस्थानका गाडीहरू दर्ता भइसके । अर्थात १३ लाख सवारी साधनको वार्षिक कर तिर्ने ठाउँ भनेको उही ललितपुरको यायायात कार्यालय, सानो भर्याङ र भक्तपुर गरी केवल ३ वटा छन् । अर्थात एउटा कार्यालयले करिब ४ लाख ५० हजार सवारी साधनको कर लिनुपर्ने हुन्छ । के यो सम्भव छ ? असम्भव भए पनि बाध्यतावश कर तिर्न पुरै एक दिन खर्च गरेर जान सेवाग्राहीहरू बाध्य छन् । किन सवारी कर तिर्ने कार्यलाई सरलीकरण गर्न सक्दैन सरकार ? किन बैंकमा रकम बुझाएर भौचर देखाए कर तिरेको मान्न नमिल्ने ? जब कार्यालय नै खोलिएको छ भने त्यहीँ किन राजस्व बुझ्न सक्दैन ? गोपाल देवकोटागोकर्णेश्वर८, काठमाडौं"
हिरोबाट जिरो बन्दाको पीडा,"लोकतान्त्रिक आकाशमा कावा खाइरहेको नेपाली कांग्रेस चुनावको नतिजाले मुच्र्छा पर्नेगरी भुइँमा बजारिएला भनेर समर्थक, कार्यकर्ता र नेताहरूले सपनामा पनि सोचेका थिएनन् । यतिबेला प्रधानमन्त्री शेरबहादुर देउवालाई हारको मुख्य दोषी मानिएको छ भने युवानेताको पक्षमा आवाज उठ्न थालेको अवस्था छ । वृद्ध हुँदाहुँदै पूर्व प्रधानमन्त्री गिरिजाप्रसाद कोइरालाको एक्लो आँटले कांग्रेसको शाख जोगिएको यथार्थ जीवितै रहँदा अहिले कांग्रेसभित्र पाका नेताको व्यक्तिगत स्वार्थले उक्त दल तहसनहस बनेको स्थिति पनि कसैबाट लुकेको छैन । यद्यपि पैसा, नातागोता, परिवारवाद अँगाल्दै अघि बढेका र जेलनेल, हन्डर, ठक्कर नखाएका कांग्रेसका युवानेताबाट ठूलो आस नभएको भनाइ पनि उत्तिकै महत्त्वपूर्ण छ । राजनीतिका चार आयाम : साम, दाम, दण्ड, भेदमध्ये कांग्रेसका युवानेताहरूमा साम र दामको बाहुल्यता रहेको पाइन्छ । क्रोध र आक्रोश बोकेर उफ्रने, बाहुबलको भरमा राजनीति गर्न खोज्ने, पैसा र राजनीतिलाई पर्याय मान्ने सोच कतिपय युवानेतामा रहेको यथार्थ नकार्न सकिँंदैन । उनीहरूको भेद नीति पनि अत्यन्त कमजोर देखिएको छ । जस्तो आफू विचार शून्य भई लहैलहैमा कुद्ने बानी बसेकाले पछिल्लोपटक चुनाव प्रचारको क्रममा पाका नेताले वाम गठबन्धनलाई अधिनायकवादी भनी गालीगलौजमा उत्रँदा जनताबीच वैकल्पिक सोच प्रस्तुत गर्न नसकेको, सुगारटाइमा उत्रेको, विभेदको पहिचान गर्न नसकी सधैं कुहिराको काग बन्ने गरेको, आफ्नो कान नछाम्ने र कागले लग्यो भनेर पछिपछि दौडने बानी बसेको आदि । यसरी युवा नेतृत्वमा पनि अनगिन्ती कमजोरी देखिइरहँदा पीडा र असफलताको भारी बोकेर कांग्रेस कहाँसम्म पुग्ला ? हेर्न बाँकी छ । डा भुवनेश्वर शर्माचन्द्रागिरि२, काठमाडौं"
समृद्धिको सपना,"केपी शर्मा ओली विगतमा ९ महिना प्रधानमन्त्री बनेका बेला उनले देखाएका विकासे सपनाहरूको बहस यतिखेर ओली प्रधानमन्त्री हुने भएसँगै पुन: तातेको छ । ओलीका समृद्धिका सपनाहरूले पुन: एकपटक चर्चा पाएका छन् । हुन त विगतमा ओलीले सरकार छोड्दाको बेला आफूले ल्याएका विकास योजनाहरूको भविष्यबारे चिन्ता प्रकट गरेका थिए । यो ओलीको सत्ताबाट बाहिरिनुपर्दाको कटाक्ष थियो वा साँच्चै विकासप्रेम ? अब उनको अगुवाइमा बन्नलागेको सरकारको विकास नीतिबाट स्पष्ट हुनेछ । अब बन्ने ओली नेतृत्वको सरकारले विगतमा उनले अघि सारेका समृद्धिका उद्देश्य समेटिएका लोडसेडिङ अन्त्य, सहज इन्धन आपूर्ति, नेपालमै इन्धनको खोज, अन्वेषण र उत्पादन, एकोहोरो परनिर्भरता अन्त्यका लागि उत्तरी नाकाको उपयोग, पानीजहाज सञ्चालन, काठमाडौंमा मेट्रोरेल सञ्जाल विस्तारजस्ता विकासका पूर्वाधार सुरु गर्ने इच्छाशक्ति र इमानदारी देखाउँछ कि देखाउँदैन र नेपालको सत्ता राजनीतिमा भारतको भूमिका र पछिल्लो समय चीनको बढ्दो रुचिबीच नयाँ सरकारले कस्तो राणनीति अवलम्बन गर्ला भन्ने यतिबेला सबैमा चासो छ । लक्षित र ठूलठूला विकासका लागि दुवै छिमेकका अवसरको उपायोग गर्ने भन्दै नेपालले भारत र चीनसित गरेका सम्झौताको कार्यान्वयन के हुने हो ? यतिखेर यस्ता स्वाभाविक चासो सबैतिर छन् । अब बन्ने ओली नेतृत्वको सरकारले समृद्धिको अभिलाषा देखाउन खोजे पनि हाम्रो परनिर्भरताको कारणल यो पूरा गर्ने जोखिम र चुनौती ठूलो छ । जयराम पुडासैनीबौद्ध६, काठमाडौं"
विचारहरूको विचार,"राष्ट्रियसभा निर्वाचनको अध्यादेशले नयाँ सरकार बनाउने प्रक्रिया र बाटो रोक्यो । किनभने राष्ट्रपतिबाट अध्यादेश स्वीकृत नभएसम्म सरकारले सत्ता नछोड्ने भयो । आफ्नो फाइदा अनुकूल वकालत गर्ने दलहरूको पुरानै कार्यशैली दोहोरिएकोले राजनीतिक अस्थिरताको संकेत महसुस गर्न थालिएको छ । तर जस्तोसुकै अवस्थालाई समय लगाएर पार गर्दै आएका नेताहरूले यसलाई समयमै टुङ्गो नलाउलान् भन्ने होइन । जता पनि ढल्केर समस्याको गाँठो फुकाउँदै आफ्नो स्थान सुरक्षित राख्न सक्ने चतुर नेता पीएम मेकर प्रचण्ड चुनाव जितेर राष्ट्रिय राजनीतिको मियो छँदैछन् । बरु यतिबेला वाम गठबन्धनका दुई हस्ती अध्यक्षबीच असमझदारी र मनमुटाव बढेर वाम एकता नहुने हो कि भनी आशंका बढ्न थालेको छ । एकताको मार्गमा देखिएका टुटेफुटेका सिसा र फोहोर दुर्गन्ध सफा गर्दै अघि बढ्ने अठोटसाथ वर्तमान र विगतको हैसियत र क्षमतालाई मूल्यांकन गरी पार्टी र सरकार मिलान गर्न हामी जिम्मेवार बनौं भनी उहाँहरूलाई आग्रह गर्छौं । सूचना प्रदायक संघसंस्था, सञ्चारकर्मी सबैले छापा तथा विद्युतीय माध्यमबाट सूचना सम्प्रेषण गर्नुभन्दा पहिले राम्रोसंँग अध्ययन गरेर सही समाचार मात्र प्रवाह गरौं । हामीलाई नकारात्मकभन्दा सकारात्मक समाचारको खाँचो छ । त्यसैगरी पहिले दलितलाई हेप्नेमिच्नेहरूले अहिले दलितको मुद्दा उठाएर राजनीति गर्न थालेको हो कि ? सही राजनीतिले समग्र देश र जनतालाई समान रूपले हेर्नुपर्छ । आफूले गरेका कमीकमजोरी हटाउँदै जानुपर्छ । संसद्मा दलित कम भए अब बन्ने सरकार र प्रतिपक्षले त्यसलाई कसरी सम्बोधन गर्ने भनी सोचेर तराई, पहाड र हिमालमा बस्ने दलितलाई न्यायोचित ढंगले राहतका कार्यक्रम ल्याउनुपर्छ । अहिले कम भए अर्को चुनावमा पूरा गर्न सकिन्छ । अर्को महाभूकम्पले तहसनहस पारेका ऐतिहासिक एवं सांस्कृतिक सम्पदाको पुनर्निर्माण, जीर्णोद्धार गर्नु अबको सरकारको एउटा महत्त्वपूर्ण कार्य हो । बुद्धिजीवी एवं जनता कराइरहेका छन्, ऐतिहासिक सम्पदा संरक्षण गरौं भनेर । तर भारतीय नाकाबन्दी, जनधनको अभाव, सहमति र सहकार्यको कमी तथा कतिपय ठाउँमा लापरबाहीको पराकाष्ठाले गर्दा अधिकांश काम हुनसकेको छैन । आजसम्म जेजस्तो भए पनि भविष्यमा त्यस्तो नहोस् भन्ने जनचाहनालाई नयाँ बन्ने सरकारले ध्यानमा राखेर काम गरोस् । स्थानीय तहका जनप्रतिनिधिहरूले पनि आफूले जनतासंँग भोट माग्दा गरेका वाचा नभुलौं सविधानको समयसीमाभित्र कार्य सम्पादन हुँदै जाओस् । डा टीपी बराकोटीकौशलटार, भक्तपुर"
कचल्टिएको राजनीति,"राष्ट्रियसभा निर्वाचन अध्यादेश विवाद चुलिँदा सल्ट्याउन एमालेमाथि माओवादी दबाब भन्ने समाचारले अब निकासतिर उन्मुख भएको हो कि त वातावरण भन्ने देखिएको छ । यसरी दबाब दिन ओली ठूलै तागत राख्छन् । किनकि गठबन्धनमा प्रचण्डको अहम् भूमिका छ नै ओलीजस्तै । किनकि चुनावका साख्खै अघि ओली र प्रचण्डले समझदारी बनाए । दुवै पार्टीबीच चुनावी तालमेलमात्र नभनी पार्टी एकीकरण गरिनेसम्म प्रचार गरियो । यही प्रभाव र विश्वासले धेरै स्थानमा वाम गठबन्धनले विजय हासिल गर्यो गठबन्धन नगरिएको भए पाहाझैँ पछारिने नेताहरू अहिले सत्ता वा पार्टी नेतृत्वकै दाबी गर्नसम्म थाले । एमालेमाओवादी केन्द्रबीच प्रदेश र प्रतिनिधिसभा निर्वाचनअघि उच्च समझदारी नभएको भए निर्वाचन अघिको समीकरणले एमाले दोस्रो बन्थ्यो, धेरैथोरै सिटमा खुम्चिँदै । यो सबै नियालिरहेका ओलीले सत्तामा बसेको माओवादी केन्द्रलाई ल्याउन कोसिस गरे । एमालेमाओवादी केन्द्रको गठजोड मिलाउने वामदेव गौतम र नारायणकाजी श्रेष्ठ दुवैको जोडबलले साकार रूप प्राप्त गर्यो । निर्वाचनले वाम गठबन्धनलाई अग्रपंक्तिमा उभ्यायो । तर दुर्भाग्य, दुबैजना हार्नुमा संयोगमात्रै रहेनछ । उनीहरू हारे पनि गठबन्धनका दुबै दल मिलेपछि सरकार बन्ने पक्कापक्की देखियो । कतै प्रधानमन्त्री भइहालिन्छ कि भन्ने दाउमा रहेका तर एकपटक मन्त्री, प्रधानमन्त्री हुँदा खासै सिन्को नभाँचेका नेताहरूको महत्त्वाकांक्षा चुलिन थाल्यो । बग्रेल्ती नेताका तँछाडमछाड सतहमा आए । धैर्य गर्ने यो परिस्थिति निर्माण गर्नेलाई पहिलो पालो दिनेभन्दा आफैँतिर तान्ने र जसरी पनि एकता भाँडने खालका भेटघाट, रणनीति र दौडधुप पनि भएको देखियो । जनताले गरेका अपार विश्वासलाई तत्काल हतारले क्यास गरी लिनमात्रै सबैको ध्यान जान थाल्यो । सकेसम्म दुई पार्टी बीचको पार्टी एकीकरण भाँड्ने, नसके सरकारमा माओवादी केन्द्रलाई बाहिर राख्ने र क्षेत्रीयवादी दललाई ल्याएर सरकार बनाउने खालका दौडधुपले राजनीति तरंगित बन्न थाल्यो । यसका तमाम समस्या थुप्रिँदै र मडारिँदै राष्ट्रियसभा नै अन्योलतिर धकेलिन गयो । एकल संक्रमणीय वा बहुमतीय भन्नेमा गाई कि त्रिशूल भनेर छुट्याउने संघारमा देशको राजनीति आइपुग्यो । श्यामसुन्दर कुइँकेलहाँडीगाउँ, काठमाडौं"
प्रभावकारी अनुसन्धानको खाँचो,"सुमार्गीको अर्बौं रुपैयाँको स्रोत नखुलेको र अनुसन्धानबाट समेत अवैध ठहर भइसकेको अवस्थामा कानुनी प्रक्रियामार्फत कारबाही नहुनु विडम्बनाको विषय हो । सुमार्गी रातारात अर्बपति बनेका व्यापारी हुन् । उनले नेपालमा अवैध रूपमा सम्पत्ति आर्जन गर्ने र त्यो सम्पत्ति विदेश लगेर पुन: नेपाल लिएर आई शुद्ध बनाउने कोसिस गरे । उनी राष्ट्र बैंकको स्वीकृति बेगर १३ अर्ब ५० करोड रुपैयाँ नेपाल भित्र्याउन पनि सफल भए । यिनले पछिल्लो पटक भित्र्याउन लागेको ३ अर्ब रुपैयाँ राष्ट्र बैंकले रोक्का गरिदिएपछि केही राजनीतिक दलका नेताले उक्त रुपैयाँ छुटाउन कोसिस गरे भने सम्पत्ति सुदृढीकरण विभागले यस विषयमा खासै चासो देखाएन । सुमार्गीको सम्पत्ति धेरै देशसंँग जोडिएको विषय भएको हुँदा अनुसन्धान गर्न धेरै वर्ष लाग्छ भनी विभागकै कर्मचारीले बताउनुले सुमार्गीलाई कारबाही गर्न नचाहेको बुझिन्छ । राजनीतिक दलका नेताले जोगाउन खोज्ने र अनुसन्धान विभागले कारबाही गर्न नखोज्नुले यो मामिलामा धेरैको सङ्लग्नता छ भनी बुझ्न सकिन्छ । सामान्य मामिलामा कारबाही अगाडि बढाइहाल्ने विभागले यस्तो मामिलामा चाहिँ चुप रहनुले कतै साना र निमुखालाई कारबाही गर्नमात्र यो निकायको गठन भएको त होइन भनी शंका उब्जनु स्वाभाविक नै हो । तसर्थ कानुनी शासन अनुसार चल्ने र जनतालाई पनि यसको अनुभूति दिलाउने हो भने सानोठूलो कोही नभनिकन गल्ती गर्ने सबैलाई कारबाही गर्नु जरुरी छ । कारबाही गर्नका लागि प्रभावकारी अनुसन्धानको खाँचो छ । प्रभावकारी अनुसन्धान गर्न अधिकार सम्पन्न समिति बनाउनुपर्ने देखिन्छ । सुमार्गीको सवालमा पनि यही तरिका अपनाउनु उत्तम हुन्छ । यसतर्फ समयमै सरकारको ध्यान जाओस् । पुरुषोत्तम घोरासैनी बालाजु१६, काठमाडौं"
राष्ट्रपतिले पैदा गरेको विवाद,"जनार्दन शर्माको अन्तर्वार्ता पढेंँ । जनताले कसरी वामपन्थी एकता हुँदैछ भनी पर्खिरहेको छ भनी उल्लेख गरिएको छ । शर्माको भनाइमा अब राजनीतिक लडाइँ सकिएको छ । तर मधेसको राजनीतिक लडाइँ सकिएको छैन । पहाडमा दीपावली मनाउँदा मधेसमा कालो दिवस मनाइयो । जबसम्म मधेसमा पनि दीपावली मनाउने दिन आउँदैन, तबसम्म हाम्रो राजनीतिक लडाइँ जारी रहनेछ । राजनीतिक लडाइँको पुरक हो, समृद्धि । लेखकले न्याय सहितको समृद्धिको कुरा गरेका छन् । त्यही न्याय मधेसमा हकमा अड्केको छ । दुई तिहाइको अहंकारले मधेसलाई पन्छाएर जान सक्दैन । अहिलेसम्म वामपन्थीहरूको रुझान मधेसलाई पन्छाएर जानेजस्तो छ । जहाँसम्म तपाईको एकताको सवाल छ, त्यसमा पनि धेरै नाटक बाँकी छन् । पहिले प्रचण्डले आफू अध्यक्ष वा प्रधानमन्त्रीमा एक हुन्छु भन्थे । अब आलोपालो प्रधानमन्त्रीको कुरा गरिसके । भोलि फेरि अर्को कुरा आउन बेर लाग्दैन । अध्यादेशको कुरामा राष्ट्रपतिलाई कसैले विवादित बनाएको छैन । स्वयं राष्ट्रपतिले आफूलाई विवादित बनाउँदै लगेको देखिन्छ । उनको दलीय रुझान स्पष्ट रूपले देखापरेको छ । निर्वाचन आयोगले त्यसैकारण परिणाम रोकेको छ । एउटाको हातमा राष्ट्रपति छन् भने अर्कोको हातमा निर्वाचन आयोग । यसरी विवाद बढाउने कुरा उचित हुँदैन । डा शिवशंकर यादवछपकैया, वीरगन्ज"
गाउँहरूको चाहना पुनर्जागरण,"नेपाललाई गाउँ नै गाउँले बनेको देश भनिन्छ । तर अहिले गाउँहरू उजाड भएका देखिन्छन् । लगातार भएको निर्वाचनमा नेताहरू गाउँगाउँ पुगेर गाउँलेहरूलाई ठूलठूला आश्वासन बाँडेर आएका छन् । त्यसले गाउँलेहरूमा फेरि एकपटक आशा पलाएको छ । तर के गाउँको विकास होला ? के गाउँको हराएको रौनकता फर्किएला ? सहरमा आश्रित भइसकेका गाउँहरू आफ्नो खुट्टामा उभिन सक्लान् ? के गाउँको पुनर्जागरण सम्भव छ ? नयाँ संरचनामा प्रवेश गरेको नेपालका गाउँहरूको पुनर्जागरण कसरी हुनसक्छ ? गाउँका मानिस राजनीतिका लागि चौतारे गफ गरेर बसेका पाइन्छन् । कि त सञ्चार माध्यमले दिएका राजनीतिक खबरको विश्लेषण गर्दै बसेका भेटिन्छन् । धानको रोपाइँमा लागेका हुन् कि आँपको बगैंचामा रहेका धेरैजसो देशको राजनीतिक अवस्थाकै बारेमा सोचिरहेका हुन्छन् । गाउँका बौद्धिक वर्ग सहर पसेका छन् । मजदुरी गर्नेहरू विदेशिएका छन् । धेरै राजनीतिक पार्टी र एनजीओहरू गाउँमा भएकाले बाँकी मानिस कि त राजनीतिक पार्टीको कुनै न कुनै पदमा छन् कि एनजीओले बनाएका समितिहरूमा । सिजनमा फालाफाल हुने सामग्रीजस्तै राजनीतिक पद र एनजीओका पदहरू गाउँगाउँमा फालाफालको स्थितिमा छ । तर गाउँको शैक्षिक, आर्थिक, सांस्कृतिक अवस्था गोलमाल भएको छ । गाउँलाई पुरानो रौनकतामा ल्याउन पुनर्जागरण नै गर्नुपर्ने देखिन्छ । समाज बन्नका लागि त्यहाँका वासिन्दा, उनीहरूको बसाइ, भाषा, भेषभूषा, सद्भाव, स्थानीय सामाजिक न्यायप्रणाली, रहनसहन, आर्थिक अवसर, मनोरञ्जन र धार्मिक क्रियाकलाप, शैक्षिक गतिविधि, राजनीतिक चलखेल लगायतका तत्त्वहरू आवश्यक पर्छ । समाजमा ती कुराहरू कुन रूपमा छन् ? त्यसको समग्रमा विश्लेषण गर्ने प्रचलन छैन । समाज पुरानो मूल्यमान्यताहरूबाटै सञ्चालित छ । देशमा राजनीतिक शून्यता आए पनि पुरानो परम्पराको आधारमा शताव्दीऔंसम्म समाज गतिशील रहन सक्छ । तर त्यसको संरक्षण गर्न समयमै ध्यान पुर्याउनुपर्छ । स्थानीय इतिहास गाउँको गौरव हो । सम्पत्ति हो । तर राजनीतिको कारणले गाउँको पुरानो रामराज्यको सोचमा खोट लाग्दै गएको छ । गाउँलेहरू स्वयंसेवा गरेर स्थानीय लोकतन्त्रको आफ्नै व्यवहारबाट संरक्षण गरिरहेका थिए । स्थानीय लोकतन्त्र गाउँको व्यवहारमा देखिन्थ्यो । मिलेर काम गर्ने । सामाजिक काममा एकजुट हुने पुरानो परम्परा साँच्चिकै लोकतन्त्रको आधार थियो । तर पछिल्लो समयमा गाउँमा वैमनस्य राख्ने परम्पराको सुरुवात भएको छ । समाज उन्नत भएपछि राजनीति आफंै घुँडा टेकेर तपाईको दैलोमा आइपुग्छ भन्ने बुझाउन सकिएको छैन । सबै हाय रे राजनीति भनेर राजनीतिका लागि घरपरिवारको भाइचारा, ममत्व, छरछिमेक र टोलको इष्टमित्र, मितेरी सम्बन्धहरूलाई चटक्कै बिर्सिएर गाउँलाई राजनीतिक चस्माले मात्र हेर्ने नयाँ रणनीतिमा होमिइसकेका छन् । यस पटकको चुनावमा गाउँ पस्दा घरघर, टोलटोल राजनीतिक आग्रहपूर्वाग्रहबाट ग्रसित थियो । यसले गाउँका मानिसहरूमा सुरक्षाको अभाव देखिएको छ । राजनीतिक आस्थाका आधारमा समाज पक्षविपक्षमा बाँडिएको छ । सबैमा भय छ ।आफूसँग भएको आर्थिक शक्तिलाई गाउँमा आय आर्जनको लागि लगाउनुको सट्टा गोप्य ढंगले बस्न बाध्य छन् । यसले गाउँको आयस्रोतबाट भएका आम्दानीहरू चलायमान हुनपाएका छैनन् । गाउँ झन्झन् आर्थिक संकटमा छ । विदेश गएका युवा पिढीले पठाएको रेमिटेन्सबाट गाउँको श्वासप्रश्वास जेनतेन चलिरहेको छ । गाउँलाई मृत्युवरणको अवस्थामा पुग्नबाट बचाउन पुरानो परम्पराको संरक्षण वा पुनर्जागरण गर्नुपर्नेमा युवाहरूमा ग्लोबलाइजेसनको प्रभाव बढेको छ । उनीहरूले गाउँको पौराणिकताको संरक्षणमा खासै चासो देखाएको पाइँदैन । यस्ता धेरै गाउँ मध्येको एउटा गाउँ सिरहाको बस्तीपुर हो, जुन अहिले पुनर्जागरणको पर्खाइमा छ । त्यही गाउँको बस्तीपुर माध्यमिक विद्यालयमा पढेकाहरू बराल, गिरी, झा, यादव, पौडेल, दाहाल, आचार्य, अधिकारीहरू सीमित परिवारबाट एक दर्जन इन्जिनियर र एक दर्जन डाक्टर भएका छन् । सरकारी जागिरे र बैंकका कर्मचारीका रूपमा त कति छन् कति । कक्षा १० को पहिलो ब्याचको विद्यार्थीहरूले देशभरिको २०१४ सालको बोर्डमा नै तेस्रो र चौथो स्थान ल्याउन सफल भएको बस्तीपुर माविको पढाइको पुरानो गाथा अहिले हराएको छ । साहित्यकार ईश्वररञ्जन बरालदेखि प्रधानमन्त्री भइसकेका डा तुलसी गिरी जन्मिएको स्थल बस्तीपुर हिजोआज उजाड भएको छ । त्यहाँ झुलन मेला लाग्न छोडेको धेरै वर्ष भइसक्यो । प्रदीप गिरीले खोलेको समता पुस्तकालयको चिहान खोज्दा पनि भेटिँदैन । अहिले प्रदीप गिरी भने आफ्नै जन्मथलोबाट प्रतिनिधिसभा सदस्यमा विजयी हुनुभएको छ । उहाँ एउटा यस्तो व्यक्तित्व हुनुहुन्छ, जसले चाहेमा आफ्नो जन्मथलोबाट गाउँको पुनर्जागरण अभियान देशभरि फैलाउन सक्नुहुन्छ । उहाँमा त्यो शक्ति छ भन्ने कुरा रामायणमा हनुमानलाई उनको शक्ति भएको अनुभूति गराइदिने जाम्बन्ध जस्तै कुनै कलियुगको जाम्बन्धको आवश्यकता छ । यो किन आवश्यक छ भने गाउँका परम्परागत सीपहरू विस्थापित भइसकेका छन् । गाउँमा हुने सांस्कृतिक र साहित्यिक कार्यक्रमहरू सहर केन्द्रित भएका छन् । सहरको सुखसुविधा र अवसरहरूले गाउँका मानिसलाई आकर्षित गरेकोले गाउँ शून्य हँुदैछ । खाद्य सुरक्षादेखि सामाजिक सुरक्षासम्म गाउँ अब परनिर्भर हुनुपरेको छ । खानेपानीको सतह धेरै तल गएकोले केही महिना गाउँघरमा खानेपानीको अभाव हुन्छ । यस्तो गाउँ जहाँका बौद्धिक वर्गहरू सहरतर्फ पलायन भइरहेका छन् । हाम्रा मिडियाले पनि गाउँको महत्त्व बुझाउन सकिरहेको छैन । आफ्नो जन्मस्थल, हुर्किएको ठाउँलाई वर्षमा केही दिन सम्झन लगाउने सामाजिक नियम बनाएर भए पनि अब गाउँको पुनर्जागरणमा सबै लाग्नुपर्छ । गाउँको विकास हुनसक्यो भने मात्र नेपालको विकास भएको हुनेछ । नेपालकै विकासको लागि पनि गाउँमा पुनर्जागरण आवश्यक छ । दसवर्षे माओवादी जनयुद्ध र तराईको सशस्त्र गतिविधिले गाउँ उजाड भएको थियो । अब सशस्त्र आन्दोलन गर्नेहरू नै गाउँको विकास, सौहार्द आवश्यक रहेछ भन्ने महसुस गर्दैछन् । गाउँपालिका र नगरपालिकाहरूलाई अधिकार सम्पन्न बनाइएको छ । बजेट ह्वात्तै बढाइएको छ । सशस्त्र संघर्ष गर्नेहरू, गाउँको विकास गर्छु भनेर राजनीति गर्नेहरू अहिले स्थानीय सरकारमा निर्वाचित भएका छन् । यो मौकालाई गाउँबाट बाहिरिएका बौद्धिक वर्गले क्यास गर्न सक्नुपर्छ । जसरी एनजीओहरू संविधान निर्माणको नाममा गाउँगाउँ पसेका थिए, त्यसैगरी अब राजनीतिक दल, नागरिक समाज गाउँको पुनर्जागरणको लागि गाउँ पस्नुपर्ने बेला आएको छ । जुन गाउँले बौद्धिक वर्गलाई हुर्कायो, तिनै गाउँ अहिले उनीहरूको लागि विरानो भएको छ । एकदुई जनाको सामान्य गल्तीले उब्जिएको जातीय विवादले सिंगो जातिका मानिसहरूलाई प्रभावित पारेकोले अहिले विराटनगर, काठमाडौं, हेटौंडाका पार्कहरूमा, बजारका गल्लीहरूमा गाउँघरबाट विस्थापित भएर आएका मानिस भेटिन्छन् । उनीहरू अहिले पनि त्रसित छन् । जीवन जिउने शैलीमा परिवर्तन गर्न बाध्य छन् । सबैलाई आफ्नो बौद्धिक क्षमताको केही अंश गाउँको विकासमा लगाउने चाहना छ । कोही चाहन्छन् पुन: गाउँमा फर्किएर शिक्षाको विकासमा योगदान दिऊँ, कोही चाहन्छन् गाउँमा आएर कृषि, फलफूल, पशुको व्यवसाय गरेर स्वतन्त्र जीवन जिऊँ । राज्यले बौद्धिक वर्गको लागि गाउँमा अवसर सिर्जना गर्नसकेको छैन । गाउँका मानिस सहर नपसी पेट पाल्न नसक्ने भएका छन् । सबै सहरको फेसन, सुखसयल र मोजमस्तीमा मग्न छन् । राज्यको उपस्थिति पनि सहर केन्द्रित छ । राज्य सहर केन्द्रित हुनुभन्दा सबै गाउँलाई सहर बनाउने अभियानमा अग्रसर हुनुपर्छ । सहर हुनका लागि चाहिने गुणहरूमा यातायात, खानेपानी, बिजुली, टेलिफोन, इन्टरनेट, गुणस्तरीय शिक्षा र स्वास्थ्य उपचारको व्यवस्था गाउँमा नै भए कोही सहर जाँदैनन् । अमेरिका, बेलायतका गाउँहरूमा यस्ता सुविधाहरू छन्, जसले गर्दा गाउँ पनि सहरको दाँजोमा रमणीय छ । गाउँ अहिले उसको स्वच्छ वातावरण, हावापानी, ममत्व र मेलमिलापमा चुर्लुम्म डुब्न चाहनेहरूको खोजीमा छ । कोही हुनुहुन्छ, त्यस्तो चाहने ? हुनुहुन्छ भने गाउँको पुनर्जागरणको लागि गाउँगाउँ पस्नुहोस् । एउटा विचार, एउटा योजना, एउटा सहयोगी भावना लिएर गाउँ पस्नुस् । सबै गाउँ मेरो पुरानो मानिस आयो भनी खुसी हुनेछ ।"
भद्रगोल स्थानीय तह,"जनप्रतिनिधि आउलान् र व्यवस्थित काम गर्लान् । नागरिक धेरैको अपेक्षा यही थियो । तर स्थानीय तहका अधिकांश जनप्रतिनिधिले सात महिना पुगिसक्दा पनि उल्लेख्य काम देखाउनसकेका छैनन् । स्थानीय तहको काम पहिलाभन्दा भद्रगोल छ । पहिले गाविसको बोर्ड भएका ठाउँमा अहिले गाउँपालिकाका बोर्ड झुन्डिएका छन् । तर पहिलेका गाविसले दिने र अहिले गाउँपालिकाको वडाले दिने सेवामा खास फरक छैन । यसले सिंहदरबारको अधिकार गाउँमा पाउने प्रचार गरिएको र त्यसै अनुरूप आशा गरेका नागरिक निराश भएका छन् । सर्वसाधारणको बुझाइमा नेता थपिए, तर काम गर्ने कर्मचारी र कार्यालय थपिएनन्, त्यसैले यस्तो भयो । जनप्रतिनिधि आए पनि कुनैमा एउटै भवनमा दुइटा कार्यालय छन् । कतै एउटै कोठामा संयुक्त वडा कार्यालय छन् । यसले स्थानीय तहबाट हुने काम झन् जटिल हुनगएको छ । अघिल्लो आर्थिक वर्ष सकिने समयमा जनप्रतिनिधि चुनिएका थिए । सुरुको समय ऐननियम बनाउँदैमा खर्च भयो । त्यसमै पनि विवाद र झमेला देखा परिरहे । अभ्यास बिना गएका जनप्रतिनिधिले योजना छनोटमा पनि धेरै समय लगाए । तथापि फरक खालको योजना ल्याउन सकेनन् । यसपछि नागरिकले देखिने कामको समय आयो । धेरैले आफ्नो कर्तव्य, योजनाको छनोट, निर्धारण र त्यसको प्राथमिकीकरण छुट्याउन सकेनन् । नागरिकलाई केन्द्रमा राख्नुको साटो दलका एजेन्डालाई राख्न खोजियो । बहुसंख्यक नागरिकको आवश्यकताभन्दा पहुँचवालाको दबाबका भरमा काम र कार्यालय व्यवस्थापन गर्न खोजियो । पहुँचवाला र दलको निर्देशनमा काम गर्न थालियो । यसले पनि परिवर्तनीय काम हुन नसकेका हुन् । बहुदलीय अभ्यास भएकाले स्थानीय तहमा पनि फरकफरक दलका नेता आएका छन् । उनीहरूका सोच र एजेन्डा फरक छन् । सहमतिभन्दा विमति बढी छन् । एउटाले लगेको प्रस्ताव राम्रै भए पनि अर्कोले अस्वीकार गर्ने संस्कार बढेको छ । यसले ऐननियम निर्माणदेखि योजना छनोट र कार्यान्वयनसम्ममा समस्या थपिएको छ । फलस्वरूप नागरिकको आशा निराशामा बदल्दै गएको छ । धेरै स्थानीय तहमा कर्मचारी अभाव छ । भएका कर्मचारी र जनप्रतिनिधिबीच पनि काममा समन्वय छैन । कर्मचारी र जनप्रतिनिधि नङमासु भएर काम गर्नुपर्ने हो । तर, कर्मचारी एकातिर जनप्रतिनिधि अर्कोतिर जस्तो देखिएका छन् । यसले निर्णयलाई कार्यान्वयनमा लैजान अप्ठेरो पर्छ । लामो समयदेखि आफ्नो अगुवाइमा स्थानीय तह चलाएका धेरै कर्मचारीले परिवर्तनलाई आत्मसात गर्न खोजेका छैनन् । हिजो स्थानीय निकाय नहुँदाको अवस्थामा झैं उनीहरू आफंै प्रमुख भएसरह अधिकार प्रयोग गर्न चाहन्छन् । जनप्रतिनिधिको निर्देशनमा कामै गर्न खोजेको देखिन्न । कतिपय जनप्रतिनिधिको व्यवहारले पनि कर्मचारी बिच्किएका छन् । जनताबाट निर्वाचित भएकै भरमा जनप्रतिनिधिले पनि ऐननियम मिच्ने र बलमिच्याइँ गरेर काम गर्न खोज्ने प्रवृत्ति देखापरेको छ । कर्मचारीको अनुभव र जिम्मेवारीलाई बेवास्ता गरेका छन् । यसले पनि कर्मचारी र जनप्रनिनिधिबीच दूरी बढाएको छ । यी दुईबीच तालमेल नहँुदा स्थानीय तहबाट परिवर्तनीय कार्य हुन नसकेको हो । विषयगत कार्यालयहरू जस्तै शिक्षा, स्वास्थ्य, वन, पशु, कृषि, महिला तथा बालबालिका लगायतले गर्ने क्रियाकलाप पनि अब स्थानीय तहबाट हुनथालेका छन् । तर विषयगत कार्यालय गाभिए सरह कर्मचारी गाभिएका छैनन् । अधिकृत तहका कर्मचारी अझै जिल्लामै बसेका छन् । त्यहींकै सुखसुविधामा रमेका छन् । आफ्नो निर्देशनमा अरूलाई काम गराएका उनीहरू जनप्रतिनिधिको निर्देशनमा काम गर्न आउन चाहेकै देखिन्न । आफ्नो तह र मातहत नमिलाएसम्म जिल्लामै बस्ने अडानमा छन् । कतिपयले बस्ने ठाउँ नभएको र कतिपयले काम गर्ने वातावरण नभएको तर्क अघि सारेका छन् । स्थानीय तहमा आएका तल्लो तहका कर्मचारी पनि ढिलो गरी आएका छन् । सबै कर्मचारी नआउनु र आएकाले पनि जिम्मेवारी राम्रोसँग बहन नगर्नु चुनौती बनेको छ । विषयगत कार्यालयका काम न जिल्ला नत स्थानीय तहबाट भएका छन् । यसले स्थानीय तह कमजोर बनेको छ । सबैभन्दा बढी समस्या शिक्षा र स्वास्थ्य क्षेत्रमा छ, जसको प्रत्यक्ष मार नागरिकले व्यहोर्नुपर्छ । पूर्वाधार अभाव पनि स्थानीय तहको अर्को समस्या हो । सेवाग्राही होइन, कतिपयमा हालकै कर्मचारी बस्ने ठाउँसमेत छैन । पूर्वाधार कमजोर हुँदा दैनिक कार्य व्यवस्थापनमा समेत समस्या परेको छ । तिनमा विषयगत कर्मचारी आउने कहाँ र बस्ने कहाँ टुंगो छैन । रूपन्देहीको प्रसंग जोडौं । एक उपमहानगरपालिका, ५ नगरपालिका र १० गाउँपालिका गरी यहाँ १६ स्थानीय तह छन् । १४ स्थानीय तहका आफ्ना कार्यालय छैनन् । नियमित बस्नुपर्ने वडा, गाउँ र नगर बैठक गर्ने ठाउँ त छँदै छैन । तिलोत्तमा नगरपालिका र लुम्बिनी सांस्कृतिक नगरपालिकाले भवन कहाँ बनाउने अझै टुंगो लगाइएको छैन । दलीय स्वार्थ र पहुँचवालाको तानातानले भवन बनाउन आएको बजेट यसपटक पनि उपयोग नहुने अवस्थामा छ । सैनामैना र देवदह नगरपालिकाको भवन निर्माण सुरु भए पनि पूरा भएका छैनन् । १० वटै गाउँपालिकाको पूर्वाधार विजोगलाग्दो छ । स्थायी कार्यालयको प्रक्रिया पनि थालिएको छैन । सम्मरीमाई गाउँपालिकाले स्वास्थ्य चौकी र गाउँपालिका कार्यालय एउटै घरमा चलाएको छ । बुटवल र सिद्धार्थनगर बाहेक सबैले संयुक्त वडा कार्यालय चलाएका छन् । छुट्टाछुट्टै वडा कार्यालय नहुँदा सेवाग्राही समस्यामा छन् । स्थानीय तह भनेको स्थानीय सरकार हो । संक्रमणकाल सकिए पनि हरेक विकास र निकासका लागि दलीय संवाद र सहमतिको आवश्यकता अझै छ । स्थानीय तहलाई मजवुत बनाउन पनि जनप्रतिनिधिले दलीय संवाद र सहमतिलाई कायम राख्नुपर्छ । सबभन्दा ठूलो कुरा माग र आवश्यकताका आधारमा विकास योजना बनाउनु हो । जनजीविका फेर्ने सहभागितामूलक योजना छनोट र प्राथमिकीकरण हो । यसो भएमा निर्णय गर्न र योजना कार्यान्वयनमा लैजान सहज हुन्छ । सर्वसाधारणले खोजेको काममा सहजता, निकटता, पारदर्शिता र इमानदारिता हो । जनप्रतिनिधिले यसमा पनि ध्यान दिनुपर्छ । दैनिक कार्यालयबाट हुने काम हुन् या योजनागत निर्णय र कार्यान्वयन सबैमा चुस्तता ल्याउनुपर्छ । स्थानीय तहले ठूलो र अरूको सिकोभन्दा स्थानीयको माग, आवश्यकता र क्षमता हेरेरै सानो कामबाट परिवर्तनको सुरुवात गर्नुपर्छ ।"
सशक्त नेतृत्व आवश्यक,"प्रतिनिधि र प्रदेशसभा निर्वाचनमा अकल्पनीय हार बेहोरेको नेपाली कांग्रेसभित्र चुनावी असफलताबारे समीक्षा सुरु भएको छ । आफ्नै नेतृत्वमा भएका ऐतिहासिक परिवर्तनमार्फत स्थापना भएको संघीय लोकतान्त्रिक गणतन्त्र, संविधानसभाबाट संविधान निर्माण र यसको कार्यान्वयनमा कांग्रेसको भूमिकाको समेत नजरअन्दाज हुनेगरी निर्वाचनको परिणाम आउनुमा केकस्ता कमजोरी रहे ? भविष्यमा सफलता प्राप्त गर्न अपनाउनुपर्ने बाटो र पूरा गर्नुपर्ने जिम्मेवारी के हुन् ? भन्ने प्रश्न आम कांग्रेसीका अगाडि छन् । कांग्रेसको हारको प्रमुख कारण जनतासँंगको पुरानो सम्बन्ध कायम राख्न नसक्नु नै हो । एजेन्डाभन्दा सैद्धान्तिक कुरामा बढी जोड, पार्टीको लोकप्रियतामा आएको ह्रास, फितलो व्यवस्थापन, स्रोतसाधनको उचित परिचालन नहुनु, इमानदार शुभेच्छुक र कार्यकर्ताको उपेक्षा, लगातार एउटै अनुहारले टिकट पाइराख्नु, युवाशक्तिलाई नेतृत्वमा पुर्याउने र युवा ऊर्जालाई पार्टीको संगठन निर्माणमा सक्रिय भूमिकामा नलगाउनु, पाकाको अनुभव र युवाको ऊर्जालाई सम्मान गर्ने परिपाटीको विकास हुन नसक्नु, युवाका नाममा पार्टीको केन्द्रीय समितिमा स्थापित नेताहरू व्यक्तिगत स्वार्थपूर्तिका लागि शीर्ष नेताहरूको टिममा विभाजन हुनु र सत्य कुरा बोल्न नसकेर टुलुटुलु हेरेर बस्नु, संस्थाभन्दा व्यक्ति बलियो हुन प्रयत्नशील हुनु, प्रतिपक्षको गलत कार्यको भण्डाफोर गर्नुभन्दा आफ्नै पार्टीभित्रका कमीकमजोरीलाई चोकचौतारोमा लगेर छताछुल्ल पार्ने जस्ता कारणले यो निर्वाचनमा कांग्रेसले जनताको मन जित्न सकेन । यसकारण ऐतिहासिक विरासत बोकेको पार्टी सानो आकारमा सीमित हुनुपर्यो । यस बाहेक एउटा महत्त्वपूर्ण बहसमा नआएको कारण कांग्रेसलाई भोट दिने प्रशिक्षित लोकतन्त्रवादी जनताको संख्यामा कमी आउनु नै हो । हामीले लामो समयसम्म भ्रातृ संस्थालाई क्रियाशील बनाउन सकेनौं ।२०१५ सालको आमनिर्वाचनमा ३७२२ प्रतिशत मत प्राप्त गरेको कांग्रेसले २०४८ मा पनि ३७७५ प्रतिशत मत प्राप्त गर्यो । ३ वर्षपछि २०५१ मा कांग्रेसको मत घटेर ३३३८ प्रतिशतमा झर्यो भने घट्ने क्रम यस पटकको निर्वाचनसम्मै जारी रह्यो । तर तुलनात्मक रूपमा कम्युनिष्ट दलहरूको प्राप्त मत संख्या बढ्दै गएको छ । २०१५ सालमा १७०३ प्रतिशत मत पाएका वामपन्थीले २०६४ सम्म पुग्दा ४८३२ प्रतिशत मत पाएका छन् । विभिन्न वाम घटकको नाममा सडक, सदन, सरकार र जंगलबाट हिंसाका शृंखला चलिरहे । २०५२ सालदेखि सुरु भएको हिंसा त झन् राजासँग मिलेर भए पनि प्रजातन्त्र र कांग्रेस सिध्याउनकै लागि थियो । त्यो समयमा कांग्रेसमा आस्था राख्नेहरूलाई ज्यान जोगाउनै मुस्किल भयो भने गाउँगाउँमा, घरघरमा वामपन्थीहरूको बर्चस्व फैलिँदै गयो । राजनीतिक गतिविधिमा वामपन्थीहरूको एकलौटी भयो ।पछिल्लो समय नेपाली कांग्रेसले कार्यकर्तादेखि समर्थक बढाउने कुनै प्रभावकारी योजना वा एजेन्डा ल्याउन सकेन । अब नेपाली कांग्रेसले सुझबुझसाथ पुरानो पुस्ताको अनुभव र नयाँको क्षमतासहित जनताका मुद्दा जनतासमक्ष लगेर नजाने हो भने बलियो कांग्रेसको कल्पना नगरे हुन्छ । पार्टी, संगठन, नेता र हरेक कार्यकर्ताले आफ्नो जिम्मेवारी र कर्तव्यका विषयमा आत्मसमीक्षा गरेर शुद्धीकरण र सुदृढीकरण गर्ने यो अवसर पनि हो । कम्युनिष्टहरूले पार्टीमा योगदान पुर्याएको आधारमा जसरी नयाँ पुस्तामा नेतृत्व विकासलाई जोड दिएर हावादारी नै भए पनि एजेन्डा बोकेर जनतासमक्ष पुगेका छन्, अब कांग्रेसले अग्रजको अनुभवलाई युवाको क्षमतामा विश्वास गरेर जनतासमक्ष जान जरुरी छ । पुरानो मानसिकतालाई परिवर्तन गरेर समयसन्दर्भ अनुसार चल्ने बानीको विकास हुनु आवश्यक छ । सक्रिय सदस्यता साँच्चिकै इमानदार र नैतिकवानलाई वितरण गर्ने परम्पराको थालनी आवश्यक छ । विश्व परिवेश, कांग्रेसको इतिहास, सामाजिक र भौतिक विकास, प्रजातान्त्रिक र कम्युनिष्ट व्यवस्था बीचको अन्तरसंँगै संगठन सशक्तीकरणका विषयमा प्रशिक्षण दरिलो बनाउनुपर्छ । जीवन्त पार्टीका लागि जनतासँंगको सम्बन्ध दरिलो हुनुपर्छ भने जनताको शक्तिमा बढी तागत छ भन्ने कुरामा हेक्का राख्न भुल्नु हँुदैन । नेता, कार्यकर्ताको आत्मसम्मान बचाउन सबैले ख्याल गर्नु पर्नेछ । पार्टीका पदाधिकारी बाहेक ३ पटक केन्द्रीय सदस्य भइसकेको र ३ पटक उम्मेदवार बनिसकेकाले चौथोपटक नयाँलाई मार्गप्रशस्त गर्ने पद्धतिको विकास गर्नुपर्छ । पार्टीका तर्फबाट टिकट वितरण गर्ने सबै तहका समिति, अधिवेशन, महाधिवेशनबाट चयन गर्ने प्रावधान बढी वैज्ञानिक हुन सक्छन् । साधारण सदस्यदेखि पार्टीका उच्च तहका नेतासम्ममा आर्थिक पारदर्शिता र जवाफदेहिता अझै कायम हुनसकेको छैन । यसर्थ सक्रिय सदस्यता लिने बेला नै व्यक्तिको आर्थिक हैसियतको रेकर्ड राख्ने र हरेक महाधिवेशनमा अद्यावधिक गरी सार्वजनिक गर्ने भरपर्दो पद्धतिको सुरुवात गर्न सक्यौं भने पार्टीमा उत्तरदायी शैलीको विकास हुनसक्छ ।७ दशक लामो इतिहास बोकेको कांग्रेस निर्माणको जग हेर्ने हो भने युवा उमेरका बीपी कोइराला, गणेशमान सिंह, कृष्णप्रसाद भट्टराई, गिरिजाप्रसाद कोइरालाहरूको युवा जोशजाँगर र चिन्तनमा निर्माण भएको पार्टी हो । त्यही जोश, जाँगर र सुझबुझले १०४ वर्षे निरंकुुश राणाकाल समाप्त गरेको दृष्टान्तलाई नकार्न हुन्न । २०१६ सालमा दुई तिहाइ ल्याएको पार्टीले आज संघीय लोकतान्त्रिक गणतन्त्रात्मक व्यवस्थालाई संस्थागत गर्न आफैले गरेको निर्वाचनमा फराकिलो हार स्वीकार्नुपरेको छ । नेपाली कांग्रेसमा जोश, जाँगर, योजना, पद्धति, मिसन र भिजन भएका तमाम युवा हुँदाहुँदै पनि पुरानै अनुहारको पुनरावृत्ति र स्पष्ट एजेन्डा नहुनु आजको अवस्थाको कारण मान्नैपर्ने हुन्छ । अझ युवा र आसलाग्दा नेताहरूले पनि व्यक्तिगत स्वार्थका लागि गलत र सहीलाई स्पष्ट शब्दमा नेतृत्वसामु व्यक्त गर्न नसक्ने प्रवृत्ति पनि हारको कारण होइन भन्ने आधार छैन । त्यसैले पार्टीलाई पाकाको अनुभव, युवाको ऊर्जा, जनताको मुद्दा बोक्न सक्नेगरी जनतासमक्ष उभ्याउन जरुरी छ ।महर नेविसंघका अध्यक्ष हुन् ।"
प्रदेशको राजधानी कहाँ ?,"विगतको पाठनेपालमा विगतमा विकास क्षेत्र, अञ्चल, जिल्ला सदरमुकाम तोकिँदा र त्यस्ता सदरमुकाम कामयाव हुनसकेकोनसकेको भन्ने अनुभवबाट पनि हाल प्रदेशको राजधानी कहाँ हुनसक्छ या सक्दैन भन्ने ज्ञान लिन सकिन्छ । त्यस समय मध्यपश्चिमाञ्चल विकास क्षेत्रको सदरमुकाम सुर्खेत र पूर्वाञ्चलको धनकुटा तोकिएको थियो । केही समय ती स्थान सदरमुकामका रूपमा रहे । तर व्यावहारिक रूपमा सुर्खेतको बदला नेपालगन्ज र धनकुटाको बदला विराटनगरबाट नै प्रशासनिक कार्य गरियो । त्यसबखत दसवर्षे अवधिमा सुर्खेत र धनकुटाको नगर विकास भौतिक रूपले पर्याप्त मात्रामा गरिएको भए ती सहरलाई अहिले प्रदेशको राजधानी तोक्न आनाकानी गर्नुपर्ने थिएन ।तत्कालीन सगरमाथा अञ्चलको सदरमुकाम सप्तरी जिल्लाको राजविराज तोकिएको थियो । तर सोलुखुम्बु जिल्लाका नागरिकलाई अञ्चलको उत्तर छेउबाट दक्षिण छेउसम्म जानआउन कठिनाइ भएकोले सदरमुकाम राम्ररी सञ्चालन हुन सकेन । रामेछाप जिल्ला सदरमुकाम पहिले रामेछाप बजार तोकिएकोमा पछि मन्थली सारिएको थियो । नेपालको साविक ३२ जिल्लालाई ७५ जिल्लामा विभाजन गर्ने क्रममा बाटोघाटोको विकास भइनसकेकाले पूर्वाधार र सेवासुविधालाई ध्यानमा राखी सदरमुकाम तोकिएको थियो । अहिले ७४ जिल्ला सदरमुकाममा सडक सञ्जाल जोडिइसकेकाले प्रदेशको राजधानी तोक्न पूर्वाधारलाई प्राथमिकता दिनु खासै आवश्यक पर्दैन ।अन्त्यमा,माथिको प्रसंगलाई उपमाको रूपमा उल्लेख गर्नुपर्दा अहिल्यै पनि ९ जिल्ला भएको प्रदेश नं ७ को अस्थायी राजधानी धनगढीमा राखी भौगालिक तत्त्वको मध्यभागमा पर्ने सिलगडी डोटीलाई स्थायी राजधानीका रूपमा विकास गर्न थालिहाल्नुपर्छ । यसरी भूगोल र जनसंख्याको आधार तत्त्वबीच सन्तुलन भएको र पूर्वाधार तथा सेवासुविधाले टेवा पुर्याएको सहरबजारलाई राजधानीको रूपमा स्थापित गरी प्रदेशसभाको कार्य सञ्चालन गर्नुपर्छ । यस्ता आधारभूत तत्त्व नभए तत्काल अस्थायी राजधानी तोकी नयाँ राजधानी निर्माण गर्ने कार्य आरम्भ गर्नु बुद्धिमानी ठहरिन्छ ।"
भित्तेचित्रका पायोनियर,"बछौलीमा रहेको थारू सांस्कृतिक संग्रहालयको भित्तामा थारू समुदायको जीवनयापन झल्कने चित्र उनैले उतारेका हुन् । मेरो नाम प्राय: नदेखिने ठाउँमा लेख्छु, उनले भने, चित्र हेरिसकेपछि कसले बनाएको रहेछ भनेर हेर्नेले खोजून् भन्ने लाग्छ । आन्तरिक तथा बाह्य पर्यटकले उनले बनाएको चित्र अघि राखेर फोटो खिचाउने गरेका छन् । उनी बिहान ७ बजेदेखि साँझ ५ बजे सम्म चित्रमा रंग भर्न व्यस्त हुन्छन् । उनको सिको गर्ने युवाहरू पनि छन् । थारू महिलाहरूलाई पनि चित्र बनाउन सिकाए । कहिलेकाहीं बाटोमा हिँडिरहेको बेला राम्रो दृश्य देख्दा फोटो खिच्ने गर्छु, उनले भने, चिन्नेले अब हाम्रो फोटो कुन भित्तामा चित्र बन्ने भयो भन्दै चासो दिनुहुन्छ । उनका अनुसार मासिक ३० वटासम्म चित्र बनाउँछन् । चित्रकलाले परिवार पालिएको छ । चित्रकलासम्बन्धी तालिम दिन र चित्र बनाउनकै लागि ताप्लेजुङ, रसुवा, हेटौंडा, काठमाडौं, पोखरा, बर्दियासमेत उनी पुगेका छन् । उनी भित्तामा मात्र होइन, फ्रेममा राख्ने चित्रसमेत कोर्छन् । राम्रो चित्र भन्दै नेपाली र विदेशी पर्यटकले धन्यवाद दिन बिर्संदैनन् । पछिल्लो समय चित्रकलामा आकर्षण बढ्दै गएको छ । फोटोमा जस्तो अनुहार छ, चित्र सेम टु सेम त्यही हुन्छ, रेस्टुरेन्ट एन्ड बार एसोसिएसन सौराहाका अध्यक्ष गोकर्ण गिरीले भने, त्यसैले उहाँले बनाएको चित्रले दुर्लभ वन्यजन्तु र हराउँदै गएको थारू समुदायको कला संरक्षणमा सहयोग पुगेको छ । तिवारीले बनाएका चित्र हेरेर निकुञ्जमा पाइने वन्यजन्तुबारे जानकार हुने उनी बताउँछन् । क्षेत्रीय होटल संघ नेपाल सौराहा अध्यक्ष सुमन घिमिरे तिवारीलाई भित्ते चित्रमा पायोनियर को उपाधि दिँदै थप्छन्, उहाँले पहिला कसैले नगरेको काम गर्नुभएको छ ।"
कलाकारको रोजाइ अस्ट्रेलिया,"अस्ट्रेलिया पछिल्लो समयमा नेपाली कलाकारहरूको गन्तव्य बन्दै गएको अस्ट्रेलियामा साताजसो नेपाली कार्यक्रम तथा फिल्महरू प्रदर्शन हुन थालेका छन् । शनिबार मात्र दुई सहरमा दुई कन्सर्ट भए ।सिड्नीमा वी टिमले नेपालबाट गायक राज सिग्देललाई बोलाएर यहाँका कलाकारहरूसँगको जुगलबन्दीमा सांगीतिक कार्यक्रम गर्यो ।दक्षिण अस्ट्रेलियामा थ्री केजी इन्टरटेन्मेन्टको आयोजनामा नेपाल आइडलका विजेताहरूले प्रस्तुति दिए । नेपाल आइडलका उत्कृष्ट तीन गायकहरू बुद्ध लामा, निशान भट्टराई र प्रताप दासको प्रस्तुति मोहक थियो नै, सिग्देलको गायनले पनि सिड्नीका श्रोताहरूलाई लोभ्यायो ।पछिल्लो समयमा अस्ट्रेलियामा युवा नेपालीको संख्या बढ्नुले समेत नेपाली गीतसंगीत र फिल्मले राम्रो बजार पाउन थालेको हो, अस्ट्रेलियाबाट फिल्म निर्माणमा लागिपरेका निर्देशक तथा वितरक दिनेश पोखरेल भन्छन् । उनी यसरी बाक्लै नेपाली कार्यक्रम हुनु नेपाली कलाकार र संगीतकर्मीहरूका लागि खुसीको कुरा भएको बताइरहँदा गुणस्तरमा भने ध्यान दिन जरुरी भएको पनि थप्छन् । कार्यक्रमसँगै घुम्न पनि पाइने भएकाले समेत कलाकारहरूका लागि अस्ट्रेलिया गतिलो गन्तव्यमा परेको बताइन्छ । पछिल्लो एक महिनामा मात्र करिब आधा दर्जन नेपाली सांगीतिक कार्यक्रम र फिल्महरू प्रदर्शन भएका छन् । गतसाता मात्र पहिलोपटक परम्परागत नेपाली बाजाहरू ल्याएर गायक वसन्त थापा, डोमा शेर्पा लगायतका कलाकारसहित पञ्चेबाजा धमाका साँझको आयोजना गरिएको थियो । अस्ट्रेलिया वास्तवमै नेपाली कलाकारहरूका लागि राम्रो अवसरका रूपमा विकास भइरहेको छ । भर्खरै नेपाल आइडललाई अस्ट्रेलिया भित्र्याएको संस्था नेपाली टचका दीपेश पुन भन्छन् ।अस्ट्ेरलिया नेपाली सांगीतिक कलाकारहरूको लागि मात्र नभएर फिल्मका लागि समेत प्रमुख बजार बन्दै गइरहेको छ । वितरकहरूका अनुसार नेपाली फिल्मले न्यूनतम ५ लाखदेखि बढीमा २० लाख रुपैयाँसम्म अस्ट्रेलियाबाट हात पार्न सफल बनेका छन् ।"
रविकिरणका निबन्ध,"काठमाडौं (कास) स्रष्टा रविकिरण निर्जीव नयाँ कृति भदौरे झरी लिएर आएका छन् । ६२ लामाछोटा निबन्ध रहेको पुस्तकमा संस्मरणात्मक र अनुभूतिपरक र प्रबन्ध शैलीका रचना राखेका छन् ।यसअघि कविता, खण्डकाव्य र उपन्यास गरी नौ कृति प्रकाशित गरेका निर्जीवले विभिन्न स्वादका विषयलाई संग्रहमा स्थान दिएका छन् ।"
नारायणगोपाल स्मृति साँझ गरिने,भक्तपुर (कास) भक्तपुर सांगीतिक समाजको आयोजनामा भक्तपुरमा नारायणगोपाल स्मृति साँझ हुने भएको छ । पुस २२ गते शनिबार नारायणगोपाल स्मृति साँझ२०७४ हुने भएको हो । सोमबार पत्रकार सम्मेलनमा संस्थाका उपाध्यक्ष कपिल कसपालले बताएअनुसार कार्यक्रममा राष्ट्रियस्तरका कलाकारहरूले नारायणगोपालका करिब एक दर्जन गीत प्रस्तुत गर्नेछन् ।
स्पेनी राजाद्वारा पृथकतावादीलाई चेतावनी,"म्याड्रिड (एजेन्सी) स्पेनी राजा फेलिप छैटौंले क्याटालोनियाका नागरिकलाई मुठभेड नभई सहअस्तित्व स्वीकार गर्न आग्रह गरेका छन् । स्वतन्त्रता जनमतसंग्रहपछि क्याटालोनिया क्षेत्रमा उत्पन्न राजनीतिक संकटबीच उनले एकताका लागि आह्वान गरे । क्रिसमसमा टेलिभिजनमार्फत गरेको सम्बोधनमा कुनै पनि क्याटालन नेताको नाम निलिईकनै फेलिपले मेलमिलापमा जोड दिए । यसअघि गत अक्टोबरमा गरेको टेलिभिजन सम्बोधनमा फेलिपले क्याटालोनियाका नेताको आलोचना गरेका थिए । सम्बोधनमा आफ्नो आलोचना गरेको तर जनमतसंग्रह रोक्न हस्तक्षेप गरेका स्पेनी प्रहरीबारे केही नबोलेको भन्दै क्याटालोनिका नेताहरू उनीसँग आक्रोशित भएका थिए । फेलिपको पछिल्लो सम्बोधनको अभिप्राय पनि पहिलेको जस्तै राष्ट्रिय एकता भएको बीबीसीले जनाएको छ । उनले भने, केही दिन पहिले क्याटालोनियाका नागरिकले चुनेका आफ्ना प्रतिनिधिहरूले क्याटलोनियालाई प्रभावित पारिरहेका समस्या सहअस्तित्व र साझा हितलाई सम्मान गर्दै सम्बोधन गरिनुपर्छ ।"
ग्वाटेमालाले जेरुसेलममा दूतावास सार्ने,"ग्वाटेमाला सिटी (बीबीसी) ग्वाटेमालाले इजरायलको राजधानीबारे अमेरिकाले गरेको निर्णयको समर्थन गर्दै आफ्नो दूतावास जेरुसेलममा सार्ने तयारी सुरु गरेको जनाएको छ । राष्ट्रपति जिम्मी मोरालेसले इजरायली प्रधानमन्त्री बेन्जामिन नेतान्याहु सँगको कुराकानीपछि उक्त निर्णय लिएको बताए । आफ्नो फेसबुक पेजमार्फत मोरालेसले ग्वाटेमाला र इजरायलबीच अत्यन्त राम्रो सम्बन्ध रहेको दाबी गरे । उनले भने, ग्वाटेमालाको राजधानी जेरुसलेममा सार्नु एक महत्त्वपूर्ण विषय हो । इजरायलले मोरालेसको निर्णयको स्वागत गर्दै यसलाई सच्चा मित्रताको संकेत भएको जनाएको छ । तर प्यालेस्टाइनी राष्ट्रपति मोहम्मद अब्बासका प्रवक्ताले ग्वाटेमालाको निर्णय निराशाजनक भएको टिप्पणी गरेका छन् । उनले यसविरुद्ध प्यालेस्टाइनी जनताले संघर्ष गर्ने चेतावनी दिए । अमेरिकी राष्ट्रपति डोनाल्ड ट्रम्पले तीन साताअघि जेरुसेलमलाई इजरायलको राजधानी मान्यता दिएको घोषणा गरेका थिए । ट्रम्पको घोषणाविरुद्ध दुई देशले राष्ट्रसंघीय महासभामा प्रस्ताव पेस गरेको थिए ।"
आत्मघाती विस्फोटमा ६ मारिए,काबुल (बीबीसी) अफगानिस्तानको राजधानी काबुलस्थित गुप्तचर निकाय नजिकै गराइएको आत्मघाती विस्फोटमा कम्तीमा ६ जनाको ज्यान गएको छ । घटनामा अन्य ५ जना घाइते भएका छन् । बीबीसीले जनाएअनुसार गुप्तचर निकायका कर्मचारीहरू काममा व्यस्त रहेका बेला पैदल आएका आक्रमणकारीले आत्मघाती विस्फोट गराएका थिए । समाचार संस्था रोयटर्सले घटनाको इस्लामिक स्टेट (आईएस) ले जिम्मेवारी लिएको छ । काबुलको अस्पतालका निर्देशकले मृतकहरूको संख्या बढ्न सक्ने जनाए । गत अक्टोबरमा मस्जिदमा गराइएको विस्फोटमा ३९ जना मारिएका थिए । त्यसैगरी गत मे महिनामा कूटनीतिक क्षेत्रमा गरिएको शक्तिशाली बम हमलामा १ सय ५० भन्दा बढी मारिएका थिए । उक्त हमला अमेरिकी नेतृत्वको फौजले सन् २००१ मा तालिवानलाई सत्ताच्यूत गरेपछि अफगानिस्तानमा गराइएको सबैभन्दा ठूलो हो । गत साता आईएसले गुप्तचर सेवाको तालिम केन्द्र लक्षित आक्रमण गरेका थिए । उनीहरू सन् २०१५ यता अफगानिस्तानमा सक्रिय छन् ।
टीबीआईलाई तामाकोसीको बाटो खुल्यो,काठमाडौं टीबीआई होल्डिङ कम्पनीले ६ सय ५० मेगावाट क्षमताको तामाकोसी ३ जलविद्युत् आयोजनाको अध्ययन कार्य अघि बढाउने बाटो खुलेको छ ।कम्पनीलाई दिइएको सर्वेक्षण लाइसेन्स कानुनविपरीत रहेको उल्लेख गर्दै परेको रिटमा सर्वोच्च अदालतले आइतबार अन्तरिम आदेशलाई कायम राख्नु नपर्ने आदेश दिएपछि आयोजनाको काम अघि बढाउने बाटो खुलेको हो । अधिवक्ता खड्गबहादुर बुढाथोकीले ५ सय मेगावाटभन्दा बढी क्षमताका जलविद्युत् आयोजना कानुनी रूपमा नै लगानी बोर्डको क्षेत्राधिकारभित्र पर्ने भएकाले ऊर्जा मन्त्रालयले कम्पनीलाई दिएको सर्वेक्षण लाइसेन्स खारेज गर्न माग गर्दै रिट दिएका थिए । कात्तिक २२ मा सर्वोच्चका न्यायाधीश तेजबहादुर केसीको इजलासले रिटमाथि सुनुवाइ गर्दै कम्पनीलाई दिइएको सर्वेक्षण लाइसेन्सअनुसार काम अघि नबढाउन अन्तरिम आदेश दिएको थियो ।उक्त रिटमाथि आइतबार भएको सुनुवाइमा सर्वोच्चका न्यायाधीशद्वय पुरुषोत्तम भण्डारी र बमकुमार श्रेष्ठले तामाकोसी ३ सम्बन्धी अन्तरिम आदेशलाई कायम राख्न नपर्ने आदेश दिएको हो । यो आदेशपछि कम्पनीले तामाकोसी ३ मा काम अघि बढाउने बाटो खुलेको हो । ऊर्जासचिव अनुपकुमार उपाध्यायले गैरआवासीय नेपाली संघ (एनआरएन) का अध्यक्ष भवन भट्टको कम्पनीलाई तामाकोसी ३ जलविद्युत् आयोजनाको सर्वेक्षण लाइसेन्स दिएका हुन् । प्रधानमन्त्री शेरबहादुर देउवाद्वारा ऊर्जा मन्त्रालयको कार्यभारबाट हटाएर बिनाविभागीय मन्त्री बनाइएका महेन्द्रबहादुर शाहीको दबाबमा ऊर्जा सचिव उपाध्यायले उक्त कम्पनीलाई सर्वेक्षण लाइसेन्स दिएको दाबी स्रोतको छ ।स्रोतका अनुसार उपाध्यायले ऊर्जामन्त्री शाही निवर्तमान हुनुअघिकै मिति राखेर लाइसेन्स दिएका थिए ।प्रधानमन्त्री देउवाले असोज ३१ मा ऊर्जामन्त्री शाहीसहित माओवादी केन्द्रका १७ मन्त्रीलाई जिम्मेवारीबाट हटाई बिनाविभागीय बनाएका थिए । ऊर्जा मन्त्रालयले तामाकोसी तेस्रोको लाइसेन्स दिँदा लगानी बोर्ड ऐनको ठाडो उल्लंघन गरेको दाबी लगानी बोर्डको छ । बोर्डले आफ्नो क्षेत्राधिकारभित्रको आयोजनाको लाइसेन्स ऊर्जा मन्त्रालयले दिएकामा प्रधानमन्त्री कार्यालय र ऊर्जा मन्त्रालयसमक्ष असन्तुष्टि जनाउँदै आएको थियो । पत्राचार गरेर बोर्डले आपत्ति जनाएको हो । लगानी बोर्ड ऐनमा ५ सय मेगावाट वा त्यसभन्दा ठूला जलविद्युत् परियोजनाको लाइसेन्स लगानी बोर्डले मात्र दिन सक्ने व्यवस्था छ । सचिव उपाध्यायले विद्युत् ऐन २०४९ को व्यवस्थाअनुसार उक्त कम्पनीलाई लाइसेन्स दिएका हुन् । जब कि पछि बनेको लगानी बोर्ड ऐनले ५ सय मेगावाट वा त्यसभन्दा बढी क्षमताका आयोजनाको लाइसेन्स दिनेबारे विद्युत् ऐनको व्यवस्थालाई काटिसकेको छ । अर्थात् अमान्य भइसकेको छ । अघिल्ला कानुनको व्यवस्थालाई पछिल्लो कुनै ऐनले संशोधन वा अर्कै व्यवस्था गरे पछिल्लो नै लागू हुने कानुनी परम्परा छ ।लगानी बोर्ड ऐनको दफा ९ मा प्रचलित कानुनमा जुनसुकै कुरा लेखिएको भए पनि देहायको कुनै परियोजना कार्यान्वयन गर्न आवश्यक हुने लगानी यस ऐनबमोजिम कार्यान्वयन गरिने उल्लेख छ । सोही दफाको झ मा पाँच सय मेगावाट वा सोभन्दा बढी क्षमताको जलविद्युत् उत्पादन परियोजनामा हुने लगानीसम्बन्धी निर्णय लगानी बोर्डले गर्ने उल्लेख छ । उपाध्यायले आफूलाई कानुनले नदिएको अख्तियार प्रयोग गरी तामाकोसी तेस्रोमा निर्णय गरेका हुन् ।लगानी जुटाउने आधारसमेत प्रस्तुत नगरेको कम्पनीलाई ऊर्जा मन्त्रालयले करिब १ खर्ब ३० अर्ब रुपैयाँ लागत लाग्ने तामाकोसी तेस्रो आयोजना जिम्मा लगाएको हो । टीबीआई होल्डिङ कम्पनीका सञ्चालक गैरआवासीय नेपाली संघ (एनआरएनए) का नवनिर्वाचत अध्यक्ष भवन भट्ट हुन् । आवेदन दिएको एक साता पनि नपुग्दै मन्त्रालयले कम्पनीलाई सर्वेक्षण लाइसेन्स दिएको हो । बोर्डले उक्त आयोजना निर्माणका लागि विदेशी लगानी जुटाउन पहल सुरु गरिसकेको थियो । नर्वेली कम्पनी स्टयाटक्राफ्टले सन् २००७ मा तामाकोसी आयोजनाको सर्वेक्षण लाइसेन्स लिई अध्ययन गर्दै आएको थियो । नर्वेली कम्पनीले उक्त आयोजनाको विस्तृत इन्जिनियरिङ अध्ययनसमेत गरिसकेको छ ।
होङ्सी शिवम् सिमेन्ट,"नवलपरासी चीनबाट हालसम्मकै बढी लगानी भएको होङ्सी शिवम् सिमेन्टको निर्माण अन्तिम चरणमा पुगेको छ । नेपालको शिवम् सिमेन्ट प्रालिसँगको संयुक्त लगानीमा उद्योगले निर्माण थालेको एक वर्षमै उत्पादनको अन्तिम तयारी गरिरहेको हो ।करिब ३६ अर्ब रुपैयाँ लगानी रहेको सिमेन्टमा ३० प्रतिशत शिवम् र ७० प्रतिशत चिनियाँ होङ्सीको लगानी रहेको छ । १६ सय कामदारले निर्माणको काम गरिरहेका छन्, होङ्सी शिवम् सिमेन्टका नेपाली लगानीकर्ता तथा उद्योगका उपमहाप्रबन्धक गौरभ गोयलले भने, यसमध्ये ११ सय नेपालीहरू छन् । बाँकी चिनियाँ नागरिकहरूले काम गरिरहेका छन् । दु्रत गतिमा निर्माण सम्पन्न गर्नका लागि हाल दैनिक तीन सिफ्टमा काम भइरहेको छ । ठीक एक वर्षअघिबाट निर्माण सुरु भएको यस उद्योगमा उत्पादन सुरुवात गर्नुपूर्वका करिब ९० प्रतिशत काम सम्पन्न भइसकेको छ । वर्षायाममा समेत काम गरी निर्माणलाई तीव्रता दिइएको थियो । नवलपरासीको सर्दीबगैंचामा ८० हेक्टर क्षेत्रफलमा उद्योग विस्तारको काम भइरहेको हो ।स्थानीय लगानीकर्तासँगको राम्रो समन्वय, कामदारको मिहिनेत, होङ्सीको अनुभवले यति छोटो अवधिमा ठूलो प्रगति भएको हो, कम्पनीका निर्देशकमहाप्रबन्धक लाई वेइपेङले भने । सिमेन्टमा निकै ठूलो लगानी मानिएको यस उद्योगले उत्पादनको सुरुवाती चरणमा दैनिक ६ हजार टन र दोस्रो चरणमा १२ हजार टन उत्पादन गर्नेछ । महेन्द्र राजमार्गबाट १२ किलोमिटरभित्र नवलपरासीको सर्दीबगैंचामा सिमेन्ट उत्पादनको प्लान्ट, प्लान्टबाट २८ किलोमिटर टाढा पाल्पामा खानी रहनेछ । उत्पादन स्थलसम्मका लागि विद्युत् र पहुँचमार्गको निर्माणमा समस्या देखिएको छ । सरकारले सिमेन्ट उद्योगका लागि विद्युत् र पहुँचमार्गको निर्माण गरिदिने कार्यक्रम ल्याए पनि सुविधा नपाएको महाप्रबन्धक गोयलले बताए । पहुँचमार्ग उद्योगले आफैं निर्माण गरेको छ । उद्योगका लागि आवश्यक १ सय ३२ केभी प्रसारण बर्दघाटबाट ल्याउने काम भने सुरु हुन सकेको छैन । राजमार्गदेखि प्लान्टसम्मको १२ किलोमिटर सडक हामी आफैंले बनायौं, गोयलले भने, विद्युत्को प्रसारण लाइनको व्यवस्था नगरिदिए उत्पादनमा समस्या पर्नेछ । उत्पादन सुरु भएलगत्तै १२ किलोमिटर दूरीको सडकमा दैनिक हजारभन्दा कढी ट्रक तथा ट्रिपर गुड्नेछन् । बाटो र स्थानीय खोलाहरूमा पुल निर्माण नगरिदिने हो भने उत्पादित सिमेन्ट बजारसम्म पुर्याउन समस्या पर्नेछ, उनले भने ।सुरुको चरणमा दैनिक ६ सय टन उत्पादन गर्दा ४० मेगावाट र पूर्ण क्षमता अर्थात् दैनिक १२ सय टन सिमेन्ट उत्पादन गर्दा ८० मेगावाट विद्युत् आवश्यक पर्छ । विद्युत् आपूर्तिका लागि प्राधिकरणसँग कुरा गरे पनि प्रसारण लाइन निर्माण गर्न दुई वर्ष लाग्ने जनाएको छ, उनले भने, यदि हामीले सरकारको विद्युत् पाएनौं भने डिजेलबाट सिमेन्ट उत्पादन गर्नुपर्ने हुन्छ । जुन निकै महँगो पर्न जान्छ । त्यसका लागि करिब १ अर्ब ८० करोड रुपैयाँ लागत बढी लाग्ने अनुमान उद्योगको छ । उद्योगका लागि आवश्यक विद्युत् र धूलो नियन्त्रणका लागि यो उद्योगमा करिब १२ मेगावाट विद्युत् उत्पादनको तयारी भइरहेको छ । धूलो नियन्त्रण गरी त्यसबाट विद्युत् उत्पादनको प्रयोग नेपालमा पहिलो रहेको उद्योगले जनाएको छ ।हाम्रो तर्फबाट गर्नुपर्ने कामहरू (वातावरण प्रदूषण नियन्त्रण र वृक्षरोपण) गरिसकेका छौं, उनले भने, सरकारबाट भने सहयोग पाउन सकिरहेका छैनौं । प्राधिकरणले प्रसारण लाइनका लागि समय लाग्ने जनाए पनि विद्युत् आपूर्तिका लागि भने वैकल्पिक रूपमा २५ मेगावाट क्षमताको थर्मल प्लान्टको व्यवस्था उद्योगले गरिरहेको हो । गोयलका अनुसार सरकारबाट खानी हस्तान्तरणको कामसमेत नभएर समस्या परिरहेको छ । सरोकारवाला सबै निकायले खानी हस्तान्तरणको काम सके पनि वन मन्त्रालयले भने अड्काएर राखेको उनले बताए । उनका अनुसार खानी क्षेत्र वरपरका रूख कटान गर्नुपर्ने हुन्छ । कटान गरिएका सट्टा अर्को क्षेत्रमा वृक्षरोपण गर्नुपर्ने हुन्छ । त्यसका लागि वनले जग्गा उपलब्ध गराएको छैन । क्षतिपूर्ति दिने उद्योगको प्रस्ताव वनले नमानेकाले खानी क्षेत्र हस्तान्तरणमा समस्या भएको हो । खानी उपलब्ध नभएसम्म आयातित क्लिंकरबाट उद्योगले सिमेन्ट उत्पादन गर्नुपर्ने हुन्छ ।खानी क्षेत्रका प्रभावित बासिन्दालाई चित्त बुझाएर स्थान्तरणको काम गरिरहेका छौं, उनले भने, २६ वटा परिवारलाई सर्दीबगैंचामा १२ आनाको जग्गामा पक्की घर निर्माण गर्ने काम भइरहेको हो । जग्गा खरिद गरी घर निर्माणका अलावा खानी क्षेत्रमा पर्ने जग्गाको समेत मुआब्जा दिइएको उनले बताए । प्रधानमन्त्रीले अध्यक्षता गर्ने लगानी बोर्डले ०७२ सालमा प्रत्यक्ष वैदेशिक लगानी (एफडीआई) को स्वीकृति दिएको हो । कम्पनी र बोर्डबीच परियोजना लगानी सम्झौता (पीआईए) भने गत भदौमा भएको हो ।"
मकवानपुरको छुर्पी अमेरिका र क्यानाडा,"हेटौंडा मकवानपुरमा उत्पादन गरिएको छुर्पी अमेरिका र क्यानाडा निकासी हुने गरेको छ । विदेशमा कुकरलाई हड्डीको सट्टामा छुर्पी खुवाउन थालेकाले निकासी हुन थालेको हो । हेटौंडा उपमहानगरपालिकास्थित गायत्री डेरी उद्योगले अत्याधुनिक मेसिन प्रयोग गरेर हेटौंडामा छुर्पी उत्पादन गर्दै आएको छ । उत्पादित छुर्पी राजधानीदेखि अमेरिका र क्यानाडासम्म पुग्न थालेको हो । अमेरिका र क्यानाडामा यहाँ उत्पादन गरिएको छुर्पी कुकुरलाई खुवाउने गरिएकाले माग बढदो छ । यहाँ गाईको दूधबाट छुर्पी उत्पादन हुन्छ । नकाटेको छुर्पी (लास्सा) अमेरिका र क्यानाडामा निकासी हुने गरेको हो । कुड्का पारेको छुर्पी राजधानीलगायत ठूला सहरमा बिक्री हुने गरेको उद्योगले जनाएको छ । सुरुसुरुमा हेटौंडामा बढी गर्मी भएर छुर्पी उत्पादन गर्न समस्या देखिएर मकवानपुरको भैंसेस्थित किटनीको डाँडामा छुर्पी उद्योग स्थापना गएिको थियो । त्यस स्थानमा दूध लैजान र उत्पादित छुर्पी ल्याउन कठिन भएपछि चिसो बनाउने उपकरण जडान गरी हेटौंडामै उद्योग स्थापना गरिएको छ । उक्त उद्योगले दैनिक १ हजार ५ सय लिटर दूधको छुर्पी उत्पादन गर्दै आएको छ । उद्योगमा प्रत्यक्ष रूपमा २० जनाले रोजगारी पाएका छन् ।छुर्पी उद्योग स्थापना भएपछि गाईपालन व्यवसायलाई टेवा पुगेको जिल्ला पशुसेवा कार्यालय मकवानपुरका प्रमुख रामप्रकाश प्रधानले बताए । जिल्लामा उत्पादित छुर्पी विदेशमा निकासी हुनु भनेको यो महत्त्वपूर्ण कार्य हो, उनले भने, यहाँको छुर्पीमा पनि इलाम र रसुवामा उत्पादन गरेसरहकै गुणस्तर छ ।"
चीन जोडिन ९ किलोमिटर बाँकी,"हुम्ला कर्णाली करिडोरअन्तर्गतको हिल्सासिमकोट खण्ड छोटिँदै गएको छ । ९५ किलोमिटर लम्बाइ भएको यो खण्डमा हिल्सादेखि दक्षिण नाम्खा गाउँपालिकाको ओखरथलासम्म ७१ र सिमकोटदेखि हेक्पा खोलासम्म १५ किलोमिटर सडकमा ट्रयाक खुलेपछि गाडीहरू आउजाउ गर्न थालेका छन् ।सडकका आयोजना प्रमुख विजयकुमार थापाका अनुसार तुम्कोटस्थित कर्णाली नदीमा यो वर्ष बेलिब्रिज निर्माण भएपछि हिल्सादेखि ओखरथलासम्म गाडी चल्न सहज भएको हो । ओखरथलासम्म गत वर्षमै ट्रयाक खुलिसकेको थियो । यसअघि कर्णाली नदीको पुल नबन्दा हिल्सादेखि तुम्कोटसम्म ३८ किलोमिटर मात्र गाडी गुड्ने गरेका थिए । अब ९ किलोमिटर मात्र निर्माण हुन बाँकी रहेको थापाको दाबी छ ।हिल्सादेखि ओखरथलासम्म सडक खुलेपछि स्थानीयका आधा दर्जन गाडी गुड्ने गरेको सडकमा काम गर्दै आएका स्थानीय ठेकेदार सुनाम लामाले बताए । अहिले आधा दर्जन गाडी गुड्ने गरेका छन्, लामाले भने, हिउँ परेर बाटो नरोकिँदासम्म तिब्बत अवातजावत गर्न सकिने अवस्थामा पुग्यो । सिमकोटदेखि दुई दिनमै तिब्बतको ताक्लाकोट बजार पुग्न सकिने भएकाले उत्तरी भेगका बासिन्दालाई तिब्बतबाट सामान ल्याउन सहज बनेको छ । थापाका अनुसार सिमकोटदेखि उत्तर हेक्पा खोलाको पुलसम्म १५ किलोमिटर ट्रयाक खुलेपछि यो सडकमा पनि स्थानीयले जिप सञ्चालन गरेका छन् । यो सडकबाट सदरमुकाम पुग्न ठाडै उकालो चढ्नुपर्ने भएकाले अधिकांशले जिपमै यात्रा गर्ने गरेका छन् । सदरमुकाम सिमकोटदेखि दक्षिण खार्पुनाथसम्म ११ किलोमिटर बाटोमा पनि जिप गुड्ने गरेका छन् । यो सडक विकेन्द्रित ग्रामीण पूर्वाधार तथा जीविकोपार्जन सुधार कार्यक्रम (डिल्प) ले चालु आर्थिक वर्षमा ट्रयाक खोलेर सम्पन्न गरेको हो । ट्रयाक्टरबाट स्थानीयले निर्माण सामग्री (ढुंगा, बालुवा, काठ) लगायत घरायसी सामान ढुवानी गर्ने गरेका छन् । कर्णाली करिडोरअन्तर्गत हिल्सादेखि खुलालुसम्म २ सय ९० किलोमिटरको दूरी हो । खुलालुदेखि उत्तर सलिसल्लासम्मको १ सय ५४ दशमलव १० किलोमिटर सडक सेनाले निर्माण गर्दै छ । हिल्सासिमकोट सडक आयोजना कार्यालयले सलीसल्ला छारे र छारे खार्पुनाथ सडकको ४६ दशमलव ९० किलोमिटरका लागि टेन्डर भइसकेको छ । सडक निर्माणलाई छिटो अगाडि बढाउन सेनाको हेलिकप्टरबाट सर्केघाटमा स्काभेटर पनि पुर्याइसकेको ठेकेदार तेजबहादुर महतले बताए । २०५५५६ बाट हिल्सा सिमकोट सडक निर्माण सुरु गरेको थियो । सुस्त गतिमा बढेको काम स्थानीयको दबाबपछि २०६५६६ बाट सडक विभागमार्फत निर्माण भइरहेको छ । हिल्साबाट दक्षिणमा सञ्चालन गर्ने गरेका गाडी चीनको तिब्बतबाट खरिद गरेका र सदरमुकामको उत्तर दक्षिण चल्ने जिप तथा ट्रयाक्टर हेलिकप्टरबाट ढुवानी गरिएको हो । सिमकोटमा सञ्चालन हुने गाडीमा नम्बर भए पनि हिल्साबाट सञ्चालन हुने गाडीमा नम्बर छैनन् । सीमामा भन्सार र यातायातजस्ता सरकारी कार्यालय नहुँदा बिनानम्बरका गाडी सञ्चालन भइरहेका छन् । गत स्थानीय चुनावदेखि भर्खरै सम्पन्न भएको प्रतिनिधिसभा र प्रदेशसभाको चुनावका प्रतिस्पर्धी दलका नेता तथा उम्मेदवारले पनी जिल्लाको विकासमा हिल्सासिमकोट बाटोलाई नै प्रथामिकता दिने नारा दिएका थिए । एमालेबाट प्रदेश नम्बर क बाट विजयीदल रावलले विजयी भएलगत्तै आफ्नो कार्यकाल नसकिँदै प्रत्येक गाउँपालिका सडक सञ्जालमा जोडिने बताउँदै अर्काे निर्वाचनमा आफू गाडीबाटै मत माग्न आउने बचन दिए । गाडीबाट मत माग्न आउने अवस्था नभए चुनावै नलड्ने उनले घोषणासमेत गरेका छन् । सबै दलको मुख्य प्राथामिकतामा यही सडक परेकाले पनि सडक निर्माणले गति लिने भएको छ ।"
फास्टट्रयाक निर्माणमा समस्यैसमस्या,"बारा रणनीतिक महत्त्वको बहुचर्चित निजगढकाठमाडौं फास्टट्रयाक आयोजना सरकारले आफैं निर्माण गर्ने निर्णय गर्दै वर्षअघि नेपाली सेनालाई जिम्मा दियो । त्यसबखत शून्य अवस्थामा रहेको राष्ट्रिय गौरवको यो आयोजना चार वर्षभित्र सक्न जिम्मा दिएपछि सेनाले निर्माणको काम सुरु गर्यो । तर, चाहे अनुसारको गति लिन नसकेको सेनाकै अधिकारीहरू बताउँछन् । झन्झटिलो कानुनी प्रक्रिया मिलान गर्दै समय खर्चिनुपरिरहेको उनीहरूको भनाइ छ । गत जेठमा पूर्वप्रधामन्त्री पुष्पकमल दाहालले शिलान्यास गरेको आयोजना राजनीतक खिचातानीले चेपुवामा परेको थियो । तर, किचलो र अन्योलबाट पार लागेर सेनाको जिम्मामा गएको महत्त्वाकांक्षी आयोजनाको निर्माणमा चाहिने आधारभूत पूर्वाधारको अभावले काम प्रभावित भइरहेको छ । विद्युत्, खानेपानी र टेलिफोनको क्षमता वृद्धि नभएर प्रभावित भइरहेको हो । अभावैअभाव र वनसम्बन्धी झन्झटिलो कानुनी प्रक्रियाले फास्टट्रयाक फास्ट होइन, स्लो ट्रयाकजस्तो भएको नेपाली सेनाका अधिकारीहरूले बताउँछन् । यी सबै आधारभूत आवश्यकताको पूर्वाधार तयारीका लागि सम्बन्धित निकायलाई लिखित र मौखिक ताकेता गर्दासमेत घैंटामा घाम लागेको छैन, दु:ख पाएका छौं, निर्माणमा खटिएका सहायक रथी भरतबहादुर खड्काले भने, फास्टट्रयाक आयोजना निर्माणको सबै काम फास्टट्रयाक मै हुनुपर्ने हो तर हुन सकेको छैन । सबै सम्बन्धित निकायले अटेरी गरिरहेको उनको आरोप छ । पत्र काटेको महिनौं भइसक्यो, कसरी फास्टट्रयाकको उद्देश्य पूरा हुन्छ ? उनले भने, शून्य अवस्थामा जिम्मा पाएको आयोजना सम्पन्न गर्न दिनरात खटेका छौं तर सरकारको कानुनी झमेला थेगिनसक्नु भएको छ । इक्विपमेन्ट खरिद, मुआब्जा, अधिग्रहण, सर्भे, रूख कटान गरी घाटगद्दी र साइज मिलान गर्नेदेखि टाँचा लगाउनेजस्ता झन्झटिलो प्रक्रियागत कामले हैरान हुनुपरेको उनले बताए । पुराना पाराले हुँदैन, सरकारले फास्टट्रयाक निर्माणको लागि फास्ट विधि बनाइदिनुुपर्छ, उनले भने ।जिरो माइल (पूर्वपश्चिम राजमार्गसँगैको उद्गमस्थल) देखि ७ किमिसम्मका रूख काट्नमा निकै झन्झट दु:ख मोल्नुपरेको उनको भनाइ छ । उनी भन्छन्, कटान गर्ने जवानलाई खानेपानी छैन । सम्पर्कका लागि टेलिफोनको टावरको कम क्षमताले सम्पर्क विच्छेद भइरहेको छ । कालोपत्रे तयारका लागि थ्री फेजको लाइन विस्तार छैन । क्रसर प्लान्ट र अलकत्रा प्लान्टका लागि बढी क्षमताको विद्युत् आवश्यक छ । यिनै समस्यालाई ख्याल गरी आइतबार निजगढमा सरोकारवालाबीच अन्तरक्रिया गरिएको थियो । अन्तक्रियामा विद्युत्, टेलिकम, नगरप्रमुखलगायतले निर्माणमा देखिएका समस्यामा साथ दिने प्रतिबद्धता जनाएको फास्टट्रयाक सरोकार समितिका एक पदाधिकारीले बताए ।२२ मिटर चौडाइमा खोलिएको ट्रयाकलाई अहिले १८ मिटर थपेर ४० मिटर बनाइँदै छ । यसका लागि धमाधम रूख र डाँडा कटान भइरहेको छ । अहिले २५ मिटरको चौडाइमा पिच गरिने यो फास्ट्रयाकको कुल चौडाइ सय मिटरको हुनेछ । अहिले तत्कालको आवश्यकता पूरा गर्न २२ मा १८ मिटर थपेर ४० मिटर पुर्याउन थालिएको हो । त्यो कामका लागि पाँचवटा स्थायी क्याम्प स्थापना गरी झन्डै १२ सय सैनिक जवान बिहान ६ बजेखि बेलुका ५ बजेसम्म परिचालन गरिएको छ । थप पाँचवटा स्थायी क्याम्प तत्काल स्थापना गर्न अनुगमन भइरहेको निजगढस्थित वागदेव स्थायी क्याम्पका कर्णेल खड्काले जानकारी दिए । उनका अनुसार निजगढदेखि काठमाडौंसम्म मखुबेंसी, सिनेरीको दोभान, निजगढको वागदेव, लेनडाँडा र बुधुनेमा क्याम्प स्थापना गरी काम भइरहेको छ । पूर्वपश्चिम राजमार्गसँग जोडिएको फास्टट्रयाकको उद्गमस्थल, राजदमार, खोकना, अँधेरीलगायत ठाउँमा थप क्याम्प स्थापनाका लागि अनुगमन र पूर्वाधार तयारी भइरहेको छ । सेना त कुद्ने हो तर झन्झटिलो र आभावैअभावले हिँड्नसमेत सकेको छैन, निर्माणमा खटिएका एक अर्का सेनाका अधिकारीले भने, समस्यैसमस्या र कानुनी झन्झटमै अल्झेर फास्ट हुन सकेका छैनौं । आयोजना सम्पन्न भएपछि यस क्षेत्रको आर्थिक, सामाजिक र व्यापारमा वृद्धि हुन्छ । साथै वार्षिक १० अर्बको इन्धन बचत हुने अनुमान छ ।७६ दशमलव २ किमि दूरीको यो फास्टट्रयाक निर्माण भएपछि काठमाडौं र निजगढ आउजाउ गर्न २ घण्टा मात्र लाग्नेछ । यस मार्गमा दैनिक पाँच हजार सवारी साधनको आवागमन हुनेछ । २०६७ मा ९४ करोडको लागतमा २२ मिटर चौडाइको ट्रयाक पनि सेनाले ३ वर्ष लगाएर खोलेको थियो । २०६४ सालदेखि सुरु भएको यो आयोजना २०७५२०७६ मा सक्ने भनिएको छ । तर, भौतिक प्रगति खासै छैन । गत आवमा तत्कालीन सरकारले आफैंले बनाउने भन्दै १० अर्ब रकम छुटयाएको थियो । पूर्वपश्चिम महेन्द्र राजमार्गको निजगढदेखि मकवानपुर हुँदै ललितपुरको खोकनामा जोडिएको फास्टट्रयाकमा सानाठूला ७६ वटा पुल बनाउनुपर्नेछ । यसबीचमा मकवानपुरमा १ दशमलव ३ किमिको सुरुङ मार्ग पर्छ । कोलकता बन्दरगाहबाट काठमाडौं जोड्न यो मार्ग छोटो पर्छ । वार्षिक सवारी मर्मत १५ अर्ब बचत हुने फास्टट्रयाक एयरपोर्ट निर्माण मूल समितिले जनायो । सर्वसाधारणको निजी जग्गाको मुआब्जा र ट्रयाक खोल्ने काम चार वर्षअघि नै सकिए पनि खोकनामा थोरै बाँकी रहेको आयोजनाले जनायो । मुआब्जा र ट्रयाक खोल्न सरकारले त्यसबेला २ अर्बभन्दा बढी खर्चेको थियो । तत्कालीन संसदको प्राकृतिक प्रकोप व्यवस्थापन समितिको आदेशमा वन विभागले ट्रयाकको रेखांकनमा परेका सामुदायिक र राष्ट्रिय वन क्षेत्रका रूख कटान आदेश फुकुवा गरेपछि ट्रयाक खोलिएको थियो ।"
जुत्ताचप्पलको प्रदर्शनी हुने,"काठमाडौं (कास)फुटवेयर म्यानुफ्याक्चरर्स एसोसिएसन अफ नेपालले स्वदेशी उत्पादनलाई प्रोत्साहित र प्रवद्र्धन गर्ने मुख्य उद्देश्यका राजधानीको भृकुटीमण्डपस्थित मुख्य प्रदर्शनी हलमा १४औं जुत्ताचप्पल तथा छालाजन्य वस्तुहरूको औद्योगिक प्रदर्शनी आयोजना गर्ने भएको छ । आयोजकका अनुसार प्रदर्शनीमा जम्मा १३५ वटा स्टल रहनेछन् । प्रदर्शनीमा जुत्ताचप्पल उत्पादन गर्ने उद्योगहरू, छालाजन्य वस्तु उत्पदकहरू र यस उद्योगहरूका लागि कच्चा पदार्थ उत्पादन गर्ने उत्पादक तथा वितरकहरूको समेत सहभागिता रहने जारी विज्ञप्तिमा उल्लेख छ । आत्मनिर्भरताको आधार, स्वदेशी वस्तुको प्रयोग नारासहित पुस १३ बाट प्रदर्शनी सुरु हुने विज्ञप्तिमा उल्लेख छ । प्रदर्शनीस्थलबाट खरिद गरिएका जुत्ताचप्पल र वस्तुहरूमा १५ प्रतिशतसम्म छुट, नि:शुल्क स्वास्थ्य शिविर, रक्तदानलगायतका कार्यक्रमसमेत प्रदर्शनीमा रहेको आयोजकले जनाएको छ ।"
हुन्डाई नेक्स्ड जेन भर्ना लाई अवार्ड,"काठमाडौं (कास) हुन्डाई नेक्स्ड जेन भर्ना ले इन्डियन कार अफ दि इयर (आईसीओटीवाई) २०१८ अवार्ड प्राप्त गर्न सफल भएको छ । राम्रो इन्जिनियरिङ, डिजाइन, कस्टइफेक्टिभनेस र उपभोक्ताको सन्तुष्टिका आधारमा भर्ना लाई यो अवार्ड प्राप्त भएको जारी विज्ञप्तिमा उल्लेख छ ।"
कुमारीपाटीमा स्मार्ट सेन्टर,काठमाडौं (कास) स्मार्ट टेलिकमले ललितपुरको कुमारीपाटीस्थित लब बिल्डिङमा स्मार्ट सेन्टर सुरु गरेको छ । ग्राहकहरूलाई उत्कृष्ट सेवा प्रदान गर्न तथा सेवा सञ्चालन र उपभोगमा आउने समस्याको समाधान गर्न सेन्टर स्थापना गरिएको जारी विज्ञप्तिमा उल्लेख छ ।
औद्योगिक क्षेत्र अध्ययन गर्न चिनियाँ टोली,"काठमाडौं औद्योगिक क्षेत्र निर्माणको अध्ययन गर्न चीनको ल्हासास्थित आर्थिक तथा प्राविधिक विकास क्षेत्रका अधिकारीहरू नेपाल आइपुगेका छन् । झापाको दमकमा चीन नेपाल यू ई इन्डस्ट्रियल पार्क निर्माणका लागि समझदारीपत्र (एमओयू) बारे छलफलका लागि ९ सदस्यीय टोली सोमबार नेपाल आइपुगेको हो । नेपालको औद्योगिक क्षेत्र व्यवस्थापन लिमिटेडका अध्यक्ष नन्दकिशोर बस्नेतका अनुसार टोलीले स्थलगत अध्ययन गरी एमओयूबारे छलफल गर्नेछ । ल्हासाको आर्थिक तथा प्राविधिक विकास क्षेत्रको कार्यकारी समितिका उपसचिव लिउ रुपेङको नेतृत्वमा अध्ययन टोली नेपाल आएको हो । झापाको २२ सय बिघा क्षेत्रमा चीनले औद्योगिक पार्क निर्माण गर्ने प्रारम्भिक समझदारी भइसकेको छ, उनले भने, बृहत् समझदारीका लागि पार्क क्षेत्रको अध्ययन र हाम्रो सरकारका अधिकारीहरूसँग छलफल गर्न टोली नेपाल आइपुगेको हो । सरकारी स्वामित्व रहेको ल्हासाको आर्थिक तथा प्राविधिक विकास क्षेत्रका आर्थिक, प्राविधिक, योजना र निर्माणसँग सम्बन्धित प्राविधिकहरू टोलीमा सहभागी छन् । उक्त टोलीसँगै नेपालको औद्योगिक क्षेत्र व्यवस्थापन लिमिटेडको ११ सदस्यीय अधिकारीहरू सहभागी हुनेछन् । उक्त टोलीले पूर्वप्रधानमन्त्री केपी शर्मा ओली, उद्योगमन्त्री सुनीलबहादुर थापा, सचिव यमकुमारी खतिवडा, लगानी बोर्डका प्रमुख कार्यकारी अधिकृत (सीईओ) महाप्रसाद अधिकारी, दमक नगरपालिकाका मेयर रोमथान ओली, इन्डस्ट्रिज पार्कका अध्यक्ष गोविन्द थापा र औद्योगिक क्षेत्र व्यवस्थापन लिमिटेडका अधिकारीहरूबीच भेटघाट गरी छलफल गर्नेछ । नेपालमा हाल ११ औद्योगिक क्षेत्र सञ्चालनमा छन् । सरकारले प्रत्येक प्रदेशमा कम्तीमा एउटा औद्योगिक क्षेत्र खोल्ने घोषणा गरेको छ । यसमध्ये नेपाल सरकारले झापाको दमक, मकवानपुरको मयुरधाप, रूपन्देहीको मोतीपुर, बाँकेको नौबस्तामा औद्योगिक क्षेत्रहरू स्थापना गरी जग्गा औद्योगिक क्षेत्र व्यवस्थापन लिमिटेडको स्वामित्वमा ल्याइसकेको छ । यी स्थानहरूमा चिनीयाँ अधिकारीहरूले औद्योगिक क्षेत्र निर्माणको चासो देखाउँदै प्राविधिक तथा प्रशासनिक अधिकारी सम्मिलित टोलिले गत असोज १ र र कात्तिक २३ मा दुईपटक अवलोकन गरिसकेका थिए । यसमध्ये झापाको दमकमा रहेको औद्योगिक क्षेत्रमा चिनियाँ अधिकारीहरूले औद्योगिक पूर्वाधार निर्माणको चासो देखाएका हुन् । त्यसका लागि विस्तृत एमओयूको पूर्वतयारीका लागि चिनियाँ टोली नेपाल आएको हो ।यो निर्माण चीनको वेल्ट एन्ड रोड इनिसिएटिभ (बीआरआई) अन्तर्गतको कार्यक्रम हो, अध्यक्ष बस्नेतले भने । यसअनुसार झापामा औद्योगिक पार्क निर्माण गर्नका लागि नेपाल सरकारले सहमति जनाइसकेको छ । गत वैशाख ३१ गते बेइजिङमा भएको विभिन्न राष्ट्र प्रमुख सम्मिलित बैठकमा नेपालका तर्फबाट तत्कालीन उपप्रधान तथा परराष्ट्रमन्त्री कृष्णबहादुर महराले इन्डस्ट्रियल पार्क बनाउने विषयमा हस्ताक्षर गरिसकेका छन् । यो पार्कमा करिब तीन सय अर्ब रुपैयाँ लगानीको अनुमान गरिएको छ ।एमओयूका लागि हाम्रोतर्फबाट उद्योग, अर्थ, कानुन र परराष्ट्र मन्त्रालयबाट सहमति प्राप्त भइसकेको छ, अध्यक्ष बस्नेतले भने, यो टोलीसँग छलफल गरेर अन्तिम रूप दिई मन्त्रिपरिषदबाट निर्णय गराई सम्झौता हुनेछ । आगामी बुधबार झापाको प्रस्तावित औद्योगिक क्षेत्रको अवलोकन गरी शुक्रबार चीन फर्कने कार्यक्रम रहेको उनले बताए । हाल गैरसकारी तथा दातृ निकायले निर्माण गरिदिएको ११ औद्योगिक क्षेत्रमा करिब ८ सय वटा उद्योग सञ्चालनमा छन् । ती उद्योगमा करिब २० अर्ब रुपैयाँ लगानी छ । हालसम्म बालाजु, पाटन, भक्तपुर, धरान, राजविराज, हेटौंडा, बुटवल, पोखरा, नेपालगन्ज, वीरेन्द्रनगर र सुर्खेतमा सञ्चालित ती उद्योगमा करिब १५ हजार जनाले रोजगारीको अवसर पाएका छन् । विक्रमसंवत् २०१९ सालबाट औद्योगिक क्षेत्र विस्तारको अवधारणा आएको हो । सुरुमा अमेरिकी सहयोग नियोग (यूएसआईडी) र नेपाल सरकारको संयुक्त पहलमा बालाजु औद्योगिक क्षेत्र विस्तार भएको हो । अमेरिका, भारत, नेदरल्यान्ड र नेपाल सरकारको सयुक्त पहलमा मुलुकका अन्य औद्योगिक क्षेत्र स्थापना भएका हुन् । दमक, हेटौंडा, चितवन, बुटबल, नेपालगन्ज र कञ्चनपुरमा नयाँ औद्योगिक क्षेत्रको गृहकार्य सुरु भएको हो । सर्लाही, कैलाली, दाङ, सुर्खेत र गोरखामा पनि औद्योगिक क्षेत्रको प्रस्ताव गरिएको छ । यी क्षेत्रमा भने जग्गा प्राप्तिको काम हुन सकेको छैन । औद्योगिक क्षेत्रभित्र सरकारले जमिन, भवन, सडक, विद्युत्, पानी, ढललगायतका पूर्वाधार विस्तार सरकारले गरिदिन्छ । उक्त आधारमा निश्चित शुल्क उद्योग स्थापना गर्नेले तिर्नुपर्ने हुन्छ ।"
राष्ट्र बैंकले रोक्यो हायर पर्चेज कर्जाको अनुमति,"काठमाडौं हायर पर्चेज कर्जा दिने कम्पनीहरूको नयाँ अनुमति राष्ट्र बैंकले स्थगित गरेको छ । हायर पर्चेजसम्बन्धी नीतिगत व्यवस्था पुनरावलोकन हुन लागेकाले केही समयका लागि पुरानो व्यवस्था स्थगित गरिएको राष्ट्र बैंकले जनाएको छ । राष्ट्र बैंकले केही दिनअघि सूचनामार्फत यस्तो जानकारी दिएको हो । हायर पर्चेज कर्जा दिने कम्पनीलाई स्वीकृति दिने नीतिगत एवं प्रक्रियागत व्यवस्था ०७० सम्बन्धी नीतिगत व्यवस्था पुनरावलोकन नभएसम्मका लागि थप निवेदन लिने कार्य स्थगित गरिएको छ, राष्ट्र बैंकद्वारा सार्वजनिक सूचनामा उल्लेख छ । राष्ट्र बैंकले यसअघि तोकिएको मापदण्ड पुगेका कम्पनीहरूलाई हायर पर्चेज कर्जाका लागि अनुमति दिँदै आएको थियो । हाल राष्ट्र बैंकबाट अनुमति लिएर ८ वटा कम्पनीले ग्राहकलाई हायर पर्चेज कर्जा प्रदान गर्दै आएका छन् । नयाँ अनुमतिका लागि त्यत्ति नै संख्यामा आवेदन दर्ता भएको राष्ट्र बैंकले जनाएको छ । अर्को व्यवस्था नभएसम्मका लागि नयाँ अनुमति स्थगित गरेका छौं, राष्ट्र बैंकका सहप्रवक्ता राजेन्द्र पण्डितले भने, प्रक्रियामा रहेका कम्पनीहरूका लागि के गर्ने भन्ने सम्बन्धमा छलफल भइरहेको छ । कृषि, औद्योगिक वा व्यावसायिक प्रयोजनका लागि कुनै पनि व्यक्ति, फर्म, कम्पनी वा संस्थालाई सवारी साधन, मेसिनरी औजार, उपकरण खरिद गर्नका लागि किस्तामा फिर्ता गर्दै सम्पूर्ण भुक्तानी फिर्ता भइसकेपछि स्वामित्व हस्तान्तरण हुने गरी प्रदान गरिने कर्जालाई हायर पर्चेज भनिन्छ । विद्यमान कानुनी व्यवस्थाअनुसार यस्ता कम्पनीको न्यूनतम चुक्ता पुँजी १० करोड रुपैयाँ हुनुपर्नेछ । यस्ता कम्पनीहरूले व्यवसाय सञ्चालनका लागि कम्तीमा पनि १० करोड रुपैयाँ बराबरको खुद सम्पत्ति कायम गर्नुपर्ने राष्ट्र बैंकको निर्देशन छ ।"
नदीजन्य सामग्रीमा विवाद,"भैरहवा नदीजन्य सामग्रीको व्यवस्थापन र सञ्चालन विषयमा जिल्ला समन्वय समिति र स्थानीय निकायबीच विवाद हुन थालेको छ । समिति नदीजन्य सामग्रीको सञ्चालन आफैं गर्ने सोचमा छ भने स्थानीय निकायहरू आफ्नो क्षेत्राधिकारभित्र परेको दाबी गर्दै आएका छन् । विवादले गर्दा नदीजन्य निर्माण सामग्री उत्खननका लागि लामो समयदेखि ठेक्का लागेको छैन । जिल्लामा निर्माण सामग्री अभावले सर्वसाधारण, क्रसर व्यवसायी र आयोजना प्रभावित हुन थालेका छन् । जिल्ला समन्वय समिति आफैं सञ्चालन गर्ने सोचमा छ । स्थानीय निकायहरू, यसको सञ्चालन आफ्नो अधिकार क्षेत्रमा पर्ने भन्दै आफूले पाउनुपर्ने माग गर्दै छन् । यसको सञ्चालन र व्यवस्थापन गर्ने अधिकार स्पष्ट रूपमा स्थानीय निकायलाई दिइएको भए पनि जिल्ला समन्वय समितिले दिन आनाकानी गरिरहेको छ, तिलोत्तमा नगरपालिकाका प्रमुख वासुदेव घिमिरेले भने, स्थानीय निकायमा जनप्रतिनिधि निर्वाचित भएर आइसकेपछि अधिकारअनुरूप नै काम गर्न पाउनुपर्छ । स्थानीय निकायले नै सञ्चालन गर्न पाउनुपर्ने विषयमा आफूले पहल गरिरहेको र सञ्चालन गर्न स्थानीय निकाय सक्षम रहेको दाबी उनले गरे । जिल्ला समन्वय समिति अधिकारी हरिप्रसाद ज्ञवालीले नदीजन्य निर्माण सामग्रीको सञ्चालन र व्यवस्थापन गर्ने अधिकार स्थानीय निकायलाई भए पनि दर रेट तोक्ने अधिकार स्थानीय निकायलाई नभएकाले यस विषयमा अन्योल भएको बताए । उनका अनुसार दर रेट तोक्ने अधिकार प्रदेश कानुनले तोक्ने भन्ने ऐनले व्यवस्था गरेको छ । प्रदेश कानुन बनिसकेको छैन । यो कानुन नबन्दासम्म यसको सञ्चालन जिल्ला समन्वय समितिले गर्न पाउनुपर्ने हो तर स्थानीय निकायले आफूले पाउनुपर्ने माग गरेका छन्, ज्ञवालीले भने, यसबारेमा स्थानीय निकायसँग समन्वय गरी अघि बढ्ने सोचमा छौं । गत वर्ष तत्कालीन जिल्ला विकास समितिले यसको सञ्चालनबाट करिब १७ करोड रुपैयाँ आर्थिक स्रोत जुटाएको थियो । जिल्ला समन्वय समितिका अनुसार रूपन्देहीमा व्यक्तिगत निर्माण र सञ्चालित विभिन्न योजनासमेतलाई गरेर वार्षिक १४ लाख घनमिटर नदीजन्य निर्माण समग्री आवश्यक पर्छ । तर, हाल ६ लाख घन मिटर मात्रै उपलब्ध छ । खोला तथा नदीमा उत्खनन गर्नका लागि वातावरणीय प्रभाव मूल्यांकन र अध्ययन गरिएका छैनन् । नेपाल रोडा ढुंगा व्यवसायी संघ जिल्ला अध्यक्ष गोपाल ज्ञवालीले नदीजन्य निर्माण सामग्रीको सञ्चालन कसले गर्ने भन्ने अन्योलले गर्दा रूपन्देहीका दर्जनौं क्रसर उद्योग कच्चा मालको अभावमा प्रभावित हुन थालेको बताए । ती उद्योगले अन्यत्र जिल्लाबाट ल्याउन बाध्य भएको उनले सुनाए ।"
मूल्य नतोकी उखु क्रसिङ,"सर्लाही हरिवनस्थित इन्दुशंकर चिनी मिलले मूल्य नै नतोकी उखु क्रसिङ सुरु गरेको छ । किसान र उद्यमीबीच कम्तीमा क्विन्टलको ५ सय ३१ रुपैयाँ मूल्यको सहमतिपछि उखुको क्रसिङ सुरु भएको हो । मिलले उखु खरिद गर्दा मूल्य उल्लेख नगरी किसानलाई भर्पाई दिने गरेको छ । उखु क्रसिङ गर्ने समय घर्किंदै गएकाले तत्काल मिल चलाउने सहमतिमा दुवै पक्ष पुगेका हुन् । उखु उत्पादक महासंघका अध्यक्ष कपिलमुनि मैनालीले खेतमै उखु सुक्ने अवस्था नहोस् भनेर तत्काल मिल चलाउने सहमति गरेको बताए । हाम्रो माग कम्तीमा क्विन्लटको ५ सय ६२ रुपैयाँ कायम हुनुपर्छ भन्ने छ, उनले भने, महँगी वृद्धि, उत्पादन लागत सबै दृष्टिकोणले उखुको मूल्य नबढाए किसानलाई नोक्सान हुन्छ । उद्यमीले पनि विदेशबाट आयात हुने चिनीमा भन्सार वृद्धि गरे उखुको मूल्य बढाउने संकेत गरेका छन् । भन्सार वृद्धिका लागि अर्थ मन्त्रालयमा पत्राचार भएको मैनालीले बताए । कृषि मन्त्रालयले समन्वय गरी भन्सार वृद्धिका लागि लेखापढी गरेकाले उखुको मूल्य बढ्नेमा ढुक्क रहेको मैनालीले सुनाए । हरिवनस्थित इन्दुशंकर चिनी मिलले क्रसिङ सुरु गरेको छ । धनकौलको अन्नपूर्ण सुगर मिल पनि चल्ने तयारीमा छ । जिल्लाभरि २२ हजार हेक्टर जमिनमा उखु खेती हुँदै आएको छ । वार्षिक करिब ८० लाख क्विन्टल उखु उत्पादन हुने गर्छ । उद्यमीले मूल्य नबढाए किसानलाई हुने नोक्सानबारे कहिल्यै नसोचेको पिपरियका किसान लालाबाबु यादवले बताए । भाउ नबढे उखु खेतीबाट केही फाइदा हुँदैन, उनले भने, चिनी मिलले किसानको पनि संरक्षण गर्नुपर्छ ।"
जरिवाना नै ४० लाख,"काठमाडौं कुवेतको खराफी नेसनल कन्स्ट्रक्टिङ कम्पनीमा अलपत्र ३ सय ५ कामदारको भिसा नवीकरण नगरिँदा ४० लाख रुपैयाँ जरिवाना कुवेती सरकारलाई बुझाउनुपर्ने भएको छ । उक्त कम्पनीले भिसा नवीकरण नगरिदिँदा गैरकानुनी हैसियत राखेबापत यति धेरै जरिवाना बुझाउनुपर्ने भएको हो । कुवेतको आवासीय नियमअनुसार जरिवाना भुक्तानी नभएसम्म ती कामदारलाई उद्धार गर्न नसकिने कुवेतस्थित नेपाली दूतावासले जनाएको छ । कुवेतको सवैया क्याम्पमा २ सय र सलेबिया क्याम्पमा १ सय ५ कामदार तलब र कामविहीन भएर अलपत्र छन् । तिनलाई कम्पनीले एक सातादेखि खानासमेत दिन सकेको छैन । अधिकांश कामदारको भिसा नवीकरण भएको छैन । यसले गर्दा दिनदिनै उनीहरूको जरिवाना थपिइरहेको छ, कुवेतका लागि नेपाली राजदूत यज्ञबहादुर हमालले कान्तिपुरसँग भने, हालसम्म भुक्तानी गर्नुपर्ने जरिवाना ४० लाख रुपैयाँ नाघिसकेको छ । सबै कामदारको यकिन विवरण प्राप्त भएपछि जरिवाना थप बढ्न सक्छ । खराफी नेसनल कम्पनीले आफूहरू जरिवानाको भुक्तानी र टिकट दिएर फिर्ता पठाउन असमर्थ रहेको सूचना दूतावासलाई दिएको छ । दूतावासले कामदारको जरिवाना मिनाहा गरी स्वदेश पठाइदिन कुवेतको परराष्ट्र मन्त्रालयमा अनुरोध गरे पनि सुनुवाइ भएको छैन । श्रम मन्त्रालयले दुई वर्ष करार नपुगेका कामदारको उद्धार गर्नुपर्ने दायित्व म्यानपावर व्यवसायीको भएकाले त्यसअनुसार कारबाही प्रक्रिया अगाडि बढाउन वैदेशिक रोजगार विभागलाई निर्देशन दिएको छ । दुई वर्ष करार नपुगेका कामदारलाई म्यानपावरले उद्धार गर्ने निर्णय भएको छ । करार अवधि सकेर पुन: श्रम स्वीकृति लिएर गएकाको हकमा परिवार वा वैदेशिक रोजगार प्रवद्र्धन बोर्डबाट खर्च ब्यहोर्ने निर्णय भएको छ, विभागका प्रवक्ता मोहन अधिकारीले भने ।"
आर्मीमा फेरि कपिलकिशोर,"काठमाडौं विभागीय टिम आर्मीले प्रशिक्षक कपिलकिशोर श्रेष्ठलाई फेरि भलिबल टिमको मुख्य प्रशिक्षक बनाएको छ । यसपालि उनको पहिलो जिम्मेवारी राखेप च्याम्पियनसिप हुनेछ, जुन मंगलबार पोखरामा सुरु हँुदै छ ।कपिल गुरुले टिम हेर्न थाल्नुभएको एक साता भइसक्यो, सोमबार त्रिभुवन आर्मी क्लबका प्रमुख प्रकाशराज थापाले भने, उहाँले कम्तीमा एक वर्ष टिम हेर्नु हुनेछ । पुरुष र महिलाको दुवै टिमका मुख्य प्रशिक्षकको भूमिका निर्वाह गर्नु हुनेछ । उनले थपे, सेनाको आन्तरिक प्रतियोगिताबाट नयाँ ६७ खेलाडी लिएका छौं । उहाँले नयाँ खेलाडीलाई ठूला प्रतियोगिताका लागि तयार पार्ने र अहिलेको टिमलाई बलियो बनाउने विश्वास छ ।महिला र पुरुष राष्ट्रिय टिम सम्हालिसकेका ६० वर्षीय प्रशिक्षक श्रेष्ठले भने, आर्मीको पुरुष टिम राम्रो छ । लगातार सफल पनि भइरहेको छ । नयाँ खेलाडी समिश्रण गर्दै यसलाई अझ राम्रो बनाउने प्रयास गर्नेछु । आर्मीको महिला टिम भने एपीएफ, पुलिस, न्यु डायमन्ड र पश्चिमाञ्चलको स्तरमा पुग्न अझै संघर्षरत् रहेको उल्लेख गर्दै उनले भने, प्रतिभावान् खेलाडीहरू समेट्दै महिला टिमलाई पनि बलियो बनाउने कोसिस गर्नेछु ।गत वर्ष माल्दिभ्समा भएको चौथो एसियन सेन्ट्रल जोन भलिबल च्याम्पियनसिपमा ऐतिहासिक कांस्य पदक जितेको नेपाली राष्ट्रिय टिममा आर्मीका आठ खेलाडी थिए । आर्मीमा जगदीश भट्टको स्थान लिएका उनी टिम लिएर राखेप च्याम्पियनसिपको लागि मंगलबार पोखरा पुगीसकेका छन् । उनको टिमले पुरुषतर्फ समूह चरणमा पश्चिमाञ्चल, पूर्वाञ्चल र मध्यमाञ्चलसँग खेल्नेछ । आर्मीको महिला टिम भने घरेलु भलिबलमा राज गरिरहेको एपीएफ, पुलिस र पूर्वाञ्चलको समूहमा परेको छ ।प्रशिक्षकका रूपमा ३५ वर्ष बिताउने क्रममा तीनै विभागीय टिम सम्हालिसकेका उनी नेपाली भलिबलमा सफल प्रशिक्षकमा परिचित छन् । उनले आर्मी टिम २०७२ साल असारदेखि फागुनसम्म पनि हेरेका थिए । त्यस बेला आर्मीको पुरुष टिमले ५ वर्ष लामो उपाधिको खडेरी तोड्दै प्रधानसेनापति कप र केशवलाल स्मृति भलिबल जितेको थियो । चितवनमा सम्पन्न खुला प्रतियोगितामा भने आर्मीको चुनौती समूह चरणमै समाप्त भएको थियो । उनले सम्हालेको महिला टिम पोखराको लामाचौरमा तीजको अवसरमा आयोजित प्रतियोगितामा तेस्रो भएको थियो ।श्रेष्ठले छाडेपछि आर्मीले २०७३ वैशाखमा जगदीश भट्टलाई प्रशिक्षक नियुक्त गरेको थियो । उनको २० महिने कार्यकालमा आर्मीको पुरुष टिमले १२ उपाधि जितेको थियो र थप तीन फाइनल पनि खेल्यो । उनको मुख्य सफलता प्रधानसेनापति कप, एनभीए लिग (२), क्लब च्याम्पियनसिप, केशवलाल स्मृतिका उपाधि हुन् ।"
पाल्पा फुटबलमा थापा,"पाल्पा जिल्ला फुटबल संघ पाल्पाको अध्यक्षमा मनोहर थापा निर्वाचित भएका छन् । सोमबार भएको संघको निर्वाचनमा अध्यक्ष पदमा दुई जनाको उम्मेदवारी परेको थियो । संघमा दर्ता भएको न्यु ब्वाइज क्लबका मुख्य प्रतिनिधि प्रणयवीर जंग राणाले अध्यक्षमा उम्मेदवारी दर्ता गराए पनि मतदान प्रक्रियामा भाग लिएनन् । उनले लिग नखेलेका क्लबलाई मान्यता दिएकोमा एन्फा जिल्लाप्रति आपत्ति जनाउँदै मतदानमा भाग नलिएको बताए । सिक्सटिन ब्रदर्श दमकडा र भगवती ब्वाइज क्लब तानसेनले समेत मतदान प्रक्रियामा भाग लिएनन् । दुवै क्लबका प्रतिनिधि कृष्ण बस्यालले उपाध्यक्ष र सुजन मगरले सदस्यमा उम्मेदवारी दिएका थिए । उनीहरूले निर्वाचन प्रक्रियामा आफूहरूलाई चित्त नबुझेकाले मतदानमा भाग नलिएको बताए । १३ मध्ये १० क्लबका प्रतिनिधि मतदानमा सहभागी थिए । तिनै १० क्लबबाट नै कार्यसमिति चुनिएको निर्वाचन अधिकृत अधिवक्ता राजन नेपालले बताए । मतदान बहिष्कार गर्ने पक्षले २०७० सालपछि लिग नै नखेलेका क्लबबाट प्रतिनिधि हुने तर लिग खेल्दै आएका क्लबले सदस्यता नपाएको गुनासो गरेका हुन् । नौ क्लबलाई लिग नै नखेलिकन संघले मान्यता दिएकामा हाम्रो आपत्ति हो, राणाले भने, जसले लिग खेले उनीहरूको क्लब दर्ता नै गरिएको छैन । उनले आफू अध्यक्ष हुने मनसाय मात्र नभएर फुटबल क्षेत्रलाई पारदर्शी ढंगले अघि बढाउन चाहेको बताए । जिल्लाको फुटबल क्षेत्रलाई माथि बढाउने योजना रहे पनि निर्वाचन प्रक्रियाप्रति चित्त नबुझेकाले मतदानमा सहभागी नभएको बताए । निवर्तमान अध्यक्ष भीमसेन कार्कीले लिग खेलेको टाईसिट र एन्फाबाट प्राप्त विधानसम्मत् कागजपत्र र क्लब दर्तालगायतका प्रक्रिया पूरा गरेर अधिवेशन गराएको बताए । हामीले कसैलाई काखा र पाखा गर्न खोजेका होइनौं, उनले भने, कागजपत्र जे बोल्छ सोहीअनुसार काम गर्ने हो । उनले समय छँदै क्लब दर्ता गराउने, प्रक्रिया र विधिसम्मत् अघि बढ्नेलाई एन्फाले सधैं दर्ताको ढोका खुला राखेको बताए । राणा आफंै अध्यक्ष हुन खोजेका हुन् । यसपल्ट विगतदेखि कार्यसमितिमा रहेर काम गरेका साथीहरूको चाहना भएकाले राणा आफूले नपाउँदा अनावश्यक बखेडा झिक्दै दाबीविरोधको निवेदन दिएका हुन्, कार्कीले थपे । मनोनयनपत्र दर्ता गरेपछि राणाले नौ वटा क्लबले लिग नखेलेको भन्दै दाबीविरोधको पत्र निर्वाचन अधिकृतसमक्ष दर्ता गराए । निर्वाचन अधिकृत नेपालले विधिसम्मत् भएनभएको कागजपत्र बोल्ने र एन्फाको निर्वाचन सम्बन्धी दफाअनुसार दाबीविरोधको कुनै अर्थ नभएकाले निर्वाचन प्रकृया अघि बढाइएको बताए । निर्वाचित अध्यक्ष थापा वर्तमान कार्यसमिति उपाध्यक्ष हुन् । अधिवशेनबाट उपाध्यक्षमा राजेश्वर उदय, राजु महर्जन र सुरेन्द्रमान कर्माचार्य निर्वाचित भए । महिला सदस्यमा अञ्जु दर्लामी चुनिइन् । सदस्यमा सुनील कर्माचार्य, रवीन्द्रमान बजिमय, भीमसेन कार्की, अच्युत खनाल, सुशीलराज शाक्य, सुरेश लिगल लगायत छन् । केन्द्रीय प्रतिनिधि हरिकुमार श्रेष्ठले जिल्लामा महिला फुटबलका साथै १९ वर्षमुनिका खेलाडी उत्पादनमा जोड दिनुपर्नेमा जोड दिए ।"
बिर्ता युनाइटेड सेमिफाइनलमा,"उत्कृष्ट प्रदर्शन गरेको बिर्तामोड युनाइटेडले पहिलो हाफमै ५ गोल गरेको थियो । त्यसमा विशाल राईले ह्याट्रिक गरेका थिए । उनले खेल सुरु भएको ५ मिनेटमै गोल गरेर टोलीलाई अग्रता दिलाएका थिए । राष्ट्रिय टोलीका खेलाडी विशालले १७ र ३५ औं मिनेटमा गोल थप्दै पहिलो हाफमै ह्याट्रिक पूरा गरेका थिए । त्यसअघि आयोजक फिदिम स्पोर्टिङका मनीष थापाले १२ औं मिनेटमा गोल फर्काएर खेल बराबरी गरेको थियो । तर, त्यसपछि आयोजकले खेलमा प्रभाव जमाउन नसक्दा त्यही एक गोलमा चित्त बुझाउनुपर्यो । राष्ट्रिय टोलीबाट खेलिसकेका कर्ण लिम्बूले पहिलो हाफकै १९ र २९ औं मिनेटमा गोल गरेर टोलीलाई थप बलियो बनाए । दोस्रो हाफको २६ औं मिनेटमा योगेश गुरुङको पासमा कप्तान नरेन लिम्बूले टोलीका लागि छैटौं गोल गरे । त्यसको दुई मिनेटपछि २८ औं मिनेटमा हिसुब थपलिया झापाका लागि सातौं गोल गर्न सफल भए । खेलमा बिर्ताका विशाल राई म्यान अफ द म्याच घोषित भए । उनलाई १० हजार रुपैयाँ नगद प्रदान गरिएको छ । राष्ट्रिय विभूति फाल्गुनन्दको स्मृतिमा फिदिम स्पोर्टिङ क्लबद्वारा आयोजित प्रतियोगितामा मंगलबार युके फुटबल क्लब दार्जिलिङ र अग्नि रूपन्देही ११ बीच प्रतिस्पर्धा हुनेछ ।"
ह्वाइटहाउसलाई दोहोरो उपाधि,"काठमाडौं (कास) फुटबल र क्रिकेटमा उपाधि जित्दै ह्वाइटहाउस कलेजले शुभारम्भ अन्तरस्कुल खेलकुद मिटमा दोहोरो सफलता पाएको छ । चोभारस्थित मोडर्न इन्डियन स्कुल (एमआईएस) मा भएको फुटबल फाइनलमा ह्वाइटहाउसले आयोजक एमआईएसलाई १० ले पराजित गर्यो । क्रिकेटतर्फ हाइटहाउसले बंगलादेशको दिल्ली पब्लिक स्कुललाई ५० रनले हरायो । बास्केटबलमा भने ह्वाइटफिल्डले आयोजक टोलीलाई पराजित गर्दै उपाधि जित्यो । उत्कृष्ट खेलाडीमा फुटबलतर्फ ह्वाइटहाउसका ऋषभ कटुवाल, क्रिकेटमा दिल्ली पब्लिकका तबाब बिल्ला र बास्केटबलमा एमआईएसका पीयूष अग्रवाल पुरस्कृत भए । शुभारम्भ एजुकेसन स्पोर्ट्स एन्ड टुर्स प्रालिको आयोजनामा भएको चारदिने प्रतियोगितामा चार टोली सहभागी थिए ।"
विराटनगरको शतप्रतिशत नतिजा,"आजका खेलभैरहवाविरुद्ध चितवन, ९ बजेपोखराविरुद्ध ललितपुर, १२:४५ बजेत्रिवि मैदान, कीर्तिपुर"
भैरहवा एउटा पाइला अगाडि,"पाकिस्तानी बलर ताज वालीलाई विजयी छक्का प्रहार गरेका आरिफ ४७ बलमा ४८ रनमा नटआउट रहे । त्यसको दुई बलअघि उनले वालीलाई नै स्क्वायर लेगमा दर्शनीय छक्का प्रहार गरेका थिए । कुल ३ छक्का प्रहार गरेका म्यान अफ द म्याच आरिफले ३ चौका पनि प्रहार गरे । शरद ३७ बलमा ३ चौका प्रहार गरी ३२ रनमा नटआउट रहे । टोलीका प्रदीप ऐरी २, प्रथम सालुन्केले १२ बलमा २५ र हरिशंकर शाहले ३ रन बनाए । सालुन्केले विक्रम सोबलाई एकै ओभरमा लगातार ५ चौका प्रहार गरेका थिए । उनी र प्रदीपलाई वालीले र हरिशंकरलाई शक्तिले आउट गरे । सालुन्केले वालीको बलमा बोल्ड भएपछि खेलभावनाविपरीत व्यवहार देखाएका कारण म्याच रेफ्री मनोहर अधिकारीले उनलाई ५० प्रतिशत म्याच फी जरिवाना सुनाएको छ । यसअघि सानदार सुरुआत गरेको पोखरामाथि कप्तान शरदले ७ बलर प्रयोग गरेका थिए । शरद आफै दीपेश श्रेष्ठसँग ओपनिङमा बल लिएर आए । शरद र दीपेशसँगै कृष्ण कार्कीले २२ तथा सालुन्के, हरिशंकर, आरिफ र पुनीत मेहेराले ११ विकेट लिए । पोखराबाट ओपनर सुनील धमला १५ रनमा आउट भए । त्यसपछि आशिफ अलीले १० रन जोडे । अर्का ओपनर इसारुल्लाहले ४० बलमा ६ चौकासहित ४१ रन बनाए ।"
खेलकुद गतिविधिको केन्द्र बन्दै धनगढी,"धनगढी प्रदेश नम्बर ७ को कैलाली सदरमुकाम धनगढी मंसिरदेखि फागुनसम्म खेलकुदमय बन्ने गरेको छ । क्रिकेटको सहर का नामले चिनिने धनगढीमा यस वर्ष आयोजना हुने विभिन्न ठूला खेल प्रतियोगिताको व्यापक तयारी सुरु भइसकेको छ ।मंसिरमा सुरु हुने विभिन्न खेलका प्रतियोगिताहरू निर्वाचनका कारणले पुसदेखि हुने भएका हुन् । फारवेस्ट पशुपति कप फुटबल सम्पन्न भइसकेको छ भने लगत्तै आठौं अन्तर्राष्ट्रिय कराते प्रतियोगिता पुस १२ देखि हुँदै छ । सर्वाधिक धनराशिको खप्तड गोल्डकप, अत्तरियामा हुने सर्वाधिक धनराशिको राष्ट्रिय महिला क्रिकेट (अत्तरिया कप) र धनगढी प्रिमियर लिग (डीपीएल) को तयारी सुरु भइसकेको छ । यसबाहेक क्षेत्रीय स्तरमा हुने क्रिकेट र फुटबल प्रतियोगिताहरू कैलालीका विभिन्न स्थानमा भइरहेका छन् । पुस २१ देखि हुने खप्तड गोल्डकपको तयारी सुरु भइसकेको छ । मुख्य प्रायोजक र सहप्रायोजकको टुंगो लागेपछि तयारी सुरु गरिसकेका छौं, आयोजक सुदूरपश्चिम ११ स्पोर्टस क्लबका अध्यक्ष सुरेश हमालले भने, गतवर्ष विजेतालाई ५ लाख ५५ हजार दिएका थियौं यसपालि बढाएर ११ लाख ११ हजार पुर्याएको छौं ।प्रतियोगिता तयारी विषयमा सोमबार पत्रकार सम्मेलन गर्दै आयोजकले ए डिभिजनसहित देशका १२ क्लबले प्रतिस्पर्धा गर्ने जानकारी दिएको छ । मनाङ मस्र्याङ्दी, थ्री स्टार क्लब, त्रिभुवन आर्मी, एपीएफ, संकटा क्लब, झापा ११, सहारा क्लब पोखरा, अग्नि रूपन्देही ११, सुदूरपश्चिम ११, धरान फुटबल क्लब, डु्रक स्टार भुटान, च्यासल युथ क्लब गरी १२ टोलीले प्रतिस्पर्धा गर्नेछन् । यसवर्ष गोल्डकपको मुख्य प्रायोजक चौधरी गु्रपको नेपाल आइस र सहप्रायोजक नेपाल टेलिकम छन् ।खप्तड गोल्डकपअघि पुस १२ र १३ मा धनगढी रंगशालामा हुने आठौं अन्तर्राष्ट्रिय आमन्त्रण करातेमा ६ देशका ६ सय बढी खेलाडीले भाग लिने बताइएको छ । नेपाल, भारत, पाकिस्तान, बंगलादेश, श्रीलंका र भुटानका ६ सय बढी खेलाडी सहभागी हुनेछन्, प्रतियोगिता संयोजक प्रकाश चन्दले भने, हरेक दुई वर्षमा प्रतियोगिता हुँदै आएको छ । नेपाल गोजुरियो करांते डो यु जोनकाई संघको आयोजनामा हुने उक्त प्रतियोगितका सबै तयारी पूरा भइसकेको संयोजक चन्दले बताए । टीम च्याम्पियन हुनेले ५१ हजार, दोस्रोले २१ हजार र तोस्रोले ११ हजार पुरस्कार पाउने छन् । धनगढीलाइ खेलकुद र क्रिकेटका सहरका रूपमा चिनाउने धनगढी प्रिमियर लिग (डीपीएल) भने यस वर्ष फागुनमा हुनेछ । सात वर्षअघि २५ हजार धनराशि पुरस्कारबाट सुरु डीपिएल आठौं संस्करणमा आइपुग्दा २५ लाख धनराशि पुरस्कार दिने गरी सम्पन्न हुने आयोजकले जनाएको छ । डीपीएलको तयारी पनि सुरु भइसकेको छ । विगतका वर्षभन्दा निकै खर्चिलो बनेको डीपीएल सबैभन्दा बढी दर्शक तान्ने गर्छ । १० वर्षअघिसम्म सानातिना खेलकुद आयोजना गर्न समेत कठिन हुने धनगढीमा छोटो अवधिमा खेलकुदको विकासले पर्यटन र व्यापारमा पनि निकै वृद्धि गराएको छ । प्रदेश नम्बर ७ का पर्यटकीय स्थलको प्रचारप्रसारमा पनि खेलकुद आयोजनाले ठूलो भूमिका निर्वाह गरेको छ ।"
पदकधारी सम्मानित,काठमाडौं (कास) मार्सल सेल्फ डिफेन्स बुदो राष्ट्रिय संघ नेपालले मोरोक्कोमा भएको अन्तर्राष्ट्रिय पिस कप च्याम्पियनसिपका पदकधारी खेलाडीलाई सोमबार नगदसहित सम्मान गरेको छ । डिसेम्बर १५ देखि १७ सम्म भएको प्रतियोगितामा नेपालका ३ खेलाडीले २ स्वर्ण र ३ रजत जितेका थिए ।अर्जुनबहादुर रोक्का (सार्की) ले पुरुष ७० केजी कुमिते केन र कुमितेमा स्वर्ण जितेका थिए । सञ्जु महर्जनले २ रजत जितेकी थिइन् । सञ्जुले महिला ६५ केजी कुमिते केन र कुमितेमा रजत जितेकी हुन् । ङवाङ केसाङ लामाले खुला कातामा रजत जितेका थिए । स्वर्णधारीले १५ हजार र रजतले समान १० हजार नगद पाए । नगद पुरस्कार संघका अध्यक्ष डाकबहादुर रानापालले उपलब्ध गराएका हुन् ।
