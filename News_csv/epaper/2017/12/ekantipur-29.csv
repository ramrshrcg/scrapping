शीर्षक,विवरण
प्रदेशसभा समानुपातिक  एमालेका सांसद तय,"एमालेका प्रदेशसभा सांसदप्रदेश नं १ विनादेवी राई, सावित्री जोशी, उषाकला राई, कृष्णकुमारी राई, पदमकुमारी गुरुङ, होमकुमारी सावा, आशारत्न जबेगु, यशोदा अधिकारी, अम्बिका थापा, सरिता थापा, सावित्राकुमारी रेग्मी, सुनिताकुमारी चौधरी, जसमाया गजमेर (विश्वकर्मा), वसन्तीदेवी यादव, गुलेफुन मियाँप्रदेश नं २ सीता गुरुङ, रवीन्द्र बैठा धोबी, डा मनोजकुमार सिंह, जकतारैनदेवी सुडिन साह, अनिताकुमारी यादव, मञ्जुकुमारी यादव, हसिमा खातुनप्रदेश नं ३बेलिमैया घले, जुनेलीमाया श्रेष्ठ, सरस्वती बाटी, शान्ति थिङ, देवकी श्रेष्ठ (बान्तवा), इन्द्रमाया गुरुङ, सीता लामा, आशमाया तामाङ, उर्मिला कर्माचार्य, रचना खड्का, मुनु सिग्देल, सरस्वती बस्नेत, गोमा भुर्तेल, मीना ज्ञवाली (नेपाल), पार्वती सिलवाल, मैना अछामी सार्कीप्रदेश नं ४चन्द्रमोहन गौचन, मित्रकुमारी गुरुङ सुवेदी, सावित्रा राना, मीना गुरुङ, मायानाथ अधिकारी, सिर्जना शर्मा, प्रभा कोइराला, पुष्पा केसी भण्डारी, लक्ष्मी सुनार, जुनादेवी नेपालीप्रदेश नं ५रमा घर्ती, थानकुमारी थापा चापागाईं, विमला शर्मा पन्थी, सरस्वती गौतम, जालपा भुसाल, भगवतीदेवी भण्डारी, कृष्णी थारू, धमकली चौधरी, कमलादेवी विक, ढाटी सुनार (आशा स्वर्णकार), सुनिताकुमारी ठठेर, चिन्तावती कुर्मी, फौजिया नसिमप्रदेश नं ६ मीनासिंह रखाल, बदमी बोहरा, पद्मा खड्का, देवी ओली, कौशिलावती खत्री, राजु नेपालीप्रदेश नं ७माया भट्ट, मनाकुमारी साउद, पूर्णा जोशी, माया तामाङ बोहरा, सुशीला बुढाथोकी, चुनकुमारी चौधरी, अर्चना गहतराज, दुर्गा विक ।"
राष्ट्रिय सभा  दल दर्ता आह्वान,"काठमाडौं (कास) राष्ट्रिय सभा निर्वाचन अध्यादेश राष्ट्रपति कार्यालयमै अड्किए पनि निर्वाचन आयोगले राष्ट्रिय सभा सदस्य निर्वाचनमा भाग लिन इच्छुक दललाई दर्ताका लागि आह्वान गरेको छ । आयोगले दल दर्ताका लागि १५ दिनको समय दिएको छ । स्रोतका अनुसार आयोगले राष्ट्रिय सभा गठन नभई प्रतिनिधिसभा समानुपातिकतर्फको परिणाम दिन नसकिने स्पष्ट सन्देश दिन दल दर्ताको आह्वान गरेको हो । सरकारले राष्ट्रिय सभा निर्वाचन मिति तोकेपछि आयोगले त्यसैअनुसार निर्वाचन कार्यक्रम बनाउने हो । तर अबको १५ दिन दल दर्ताकै समय रहेकाले राष्ट्रपतिबाट आजभोलिमै अध्यादेश जारी भए पनि राष्ट्रिय सभा निर्वाचन भने माघ नलागी हुन सक्दैन । राष्ट्रिय सभाका मतदाता देशैभर छरिएका छन्, उम्मेदवार हुनेले मत माग्न उनीहरूसमक्ष पुग्ने समय पाउनुपर्छ, आयोग स्रोतले भन्यो, भने जस्तो सजिलो छैन, निर्वाचन प्रचार र भोट माग्ने समय प्रशस्तै छुट्याउनुपर्ने हुन सक्छ, त्यसले पनि राष्ट्रिय सभा निर्वाचन अझै पर धकेलिन सक्छ । अध्यादेश जारी भए पनि आयोगले नियमावली तथा निर्देशिका निर्माणमा समेत केही समय लिनेछ । स्रोतका अनुसार राष्ट्रिय सभा गठनपछि मात्रै प्रतिनिधिसभा समानुपातिक परिणाम दिन सकिने भएकाले नयाँ सरकार गठन प्रक्रिया धकेलिन सक्छ । राष्ट्रिय सभा ५९ सदस्यीय हो । राष्ट्रिय सभामा प्रत्येक प्रदेशबाट कम्तीमा तीन जना महिला, एक जना दलित र एक जना अपांगता भएका व्यक्ति वा अल्पसंख्यकसहित ८ जना चुनिनेछन् । उनीहरू प्रदेशसभाका सदस्य, गाउँपालिका अध्यक्ष र उपाध्यक्ष तथा नगरपालिकाका प्रमुख र उपप्रमुख रहेको निर्वाचन मण्डलबाट चुनिने हुन् । त्यसबाहेक सरकारको सिफारिसमा राष्ट्रपतिबाट एक महिलासहित तीन जना राष्ट्रिय सभामा मनोनीत हुनेछन् । राष्ट्रिय सभा सदस्यमा पदका लागि कानुनले तोकेको उमेर पुगेको जोसुकै नेपाली नागरिक उम्मेदवार बन्न पाउने छन् । निर्वाचन अधिकृतको कार्यालयले प्रतिनिधिसभाको समानुपातिक निर्वाचनतर्फको परिणाम तयार गरिसकेका बेला आयोगको बिहीबार बसेको बैठकले त्यस विषयमा कुनै निर्णय नलिई राष्ट्रिय सभा चुनावी प्रक्रिया बढाउने निर्णय लिएको हो । समानुपातिकको परिणाम दिन नसकिरहेको स्पष्ट कारण बोल्डली बताउन नसकिरहेको आयोग दलहरूलाई अल्मल्याउन सुरुमा प्रदेशसभाको समानुपातिक परिणामअनुसार नामावली माग्यो भने थप समय कटाउन दल दर्ताको आह्वान गरिदिएको छ । यही दल दर्ताको आह्वान आयोगले प्रतिनिधिसभाको निर्वाचन सम्पन्न भएलगत्तै पनि गर्न सक्थ्यो । तर त्यतिबेला मतलब नगरेको आयोगले टाइम गेन गर्न यतिबेला आएर त्यो पनि १५ दिनको समय दिएर दल दर्ताको आह्वान गरेको देखिन्छ । स्रोतले भन्यो, राष्ट्रिय सभा निर्वाचनका सन्दर्भमा दलहरूबीच सहमतिको विकास हुने पर्खाइमा रहेकाले त्यसका लागि आयोगले कुनै न कुनै बहानामा समय लम्ब्याउन चाहेको छ । निर्वाचन आयुक्त ईश्वरीप्रसाद पौडेलले संविधान र कानुनअनुसार राजनीतिक दलहरूले राष्ट्रिय सभा निर्वाचनका लागि पनि दल दर्ता गराउनुपर्ने भएकाले त्यो प्रक्रिया थालिएको बताए । चुनावमा भाग लिन पाउने राजनीतिक दलको अधिकार सुनिश्चित गरिदिन संविधान र कानुनी व्यवस्थाअनुसारको आह्वान गरिएको छ, उनले भने, कतिपय दलले प्रतिनिधिसभा निर्वाचनमा भाग नलिएका हुन सक्छन् । तर यतिबेला भाग लिन्छु भन्ने चाहना राखेका हुन सक्छन् । निर्धारित समयभित्र तिनले दल दर्ता गराएर राष्ट्रिय सभा निर्वाचनमा भाग लिन पाउने छन् । उनले कानुन आउनासाथ कुनै पनि बेला राष्ट्रिय सभा निर्वाचनमा जानुपर्ने भएकाले त्यसको आवश्यक पूर्वतयारी थालिएको बताए । आयोगले संविधानको धारा २७१ र राजनीतिक दलसम्बन्धी ऐनको दफा ४८ बमोजिम हरेक चुनाव अगाडि दल दर्ता गराउनुपर्ने जनाएको छ । आयोगले स्थानीय तह र प्रदेश तथा प्रतिनिधिसभा निर्वाचनपूर्व पनि दल दर्ताको आह्वान गरेको थियो । आयोगले निर्धारित गरेको मितिभित्र दर्ता गराएका राजनीतिक दलले मात्रै ती चुनावहरूमा भाग लिन पाएका थिए । आयोगका सहसचिव दिनेश घिमिरेले यसअघिका निर्वाचन प्रयोजनका लागि दल दर्ता गराएका दलले राष्ट्रिय सभा निर्वाचनमा भाग लिन इच्छुक रहे पुन: दल दर्ता गराउनुपर्ने बताए ।"
रानीपोखरी पुनर्निर्माण स्थगन,"काठमाडौं (कास) चौतर्फी विरोधपछि काठमाडौं महानगरपालिकाले रानीपोखरी पुनर्निर्माण स्थगन गरेको छ । पुरातात्त्विक मापदण्डविपरीत पुनर्निर्माण थालेपछि स्थानीयवासी, सम्पदाकर्मी, पुरातत्त्व विज्ञलगायतले विरोध गरेका थिए । महानगरका मेयर, पुरातत्त्व विभागका महानिर्देशक, पुनर्निर्माण प्राधिकरणका सचिव, सम्पदा विज्ञलगायतको बिहीबारको बैठकले अर्काे निर्णय नभएसम्मका लागि पुनर्निर्माण रोक्ने निर्णय गरेको हो । रानीपोखरीलाई प्रताप मल्लले बनाएकै शैली, स्वरूप र सामग्री प्रयोग गरेर पुनर्निर्माण गरिने बैठकको निर्णय छ । त्यसका लागि अध्ययन गर्न पुरातत्त्व विभागका पूर्वमहानिर्देशक विष्णुबहादुर कार्कीको संयोजकत्वमा ११ सदस्यीय विशेषज्ञ समिति गठन गरिएको छ । समितिले १५ दिनभित्र सुझाव दिनेछ । मेयर विद्यासुन्दर शाक्यले समितिको सुझावका आधारमा काम अघि बढाउने बताए । पुनर्निर्माणका कतिपय प्राविधिक कुरा आफूलाई थाहा नभएको उल्लेख गर्दै उनले भने, सम्पदा नासेर मैले खान खोजेको होइन, राम्रै बनाउन खोजेको हो । उनले धार्मिक स्थललाई पर्यटकीय स्थल बनाउनुपर्ने आफ्नो अडान रहेको पनि दोहोर्याए । स्वयम्भूमा पर्यटक गएका छन्, बौद्धनाथमा गएका छन्, पशुपतिमा गएका छन्, उनले प्रश्न गरे, रानीपोखरीमा पर्यटक लैजान किन नहुने ? एक दिन खुल्ने ठाउँलाई ३६५ दिन खोल्न किन नहुने ?संस्कृति पनि समयअनुसार परिवर्तन हुने तर्क गर्दै उनले भने, प्रताप मल्लका पालामा कहाँ छठमा खुल्थ्यो रानीपोखरी ? तर केही वर्षदेखि तराईका महिलाले यहीँ छठ मनाउँछन् नि त ।"
"सुमार्गी प्रकरण  आफैं पठाउने, आफैं पाउने","बाहिरिए सुमार्गी काठमाडौं (कास) शंकास्पद आर्थिक कारोबारमा संलग्न व्यापारी अजेयराज सुमार्गी बिहीबार अपराह्न त्रिभुवन विमानस्थलबाट दुबई हुँदै विदेशतर्फ लागेका छन् । सम्पत्ति शुद्धीकरण विभाग र केन्द्रीय अनुसन्धान ब्युरोले तयार पारेको अध्ययन प्रतिवेदनअनुसार छानबिन अगाडि बढाउनासाथ उनी पक्राउ पर्ने सम्भावना थियो । फ्लाई दुबईको साढे ३ बजेको उडानमार्फत सुमार्गीले देश छाडेको विमानस्थल अध्यागमन रेकर्डमा उल्लेख छ । मनी लन्डरिङको केस भएकाले उनलाई विदेशबाटै पक्रेर ल्याउन पनि समस्या छैन, छानबिनमा संलग्न अधिकारीले भने, तर उनी आफूलाई जोगाउन राजनीतिक लबिइङ गर्दै छन् । अजेयविरुद्ध कारबाही अगाडि नबढाइदिन जिकिर गर्दै उनका भाइ अरुणराज बिहीबार साँझ एक प्रभावशाली मन्त्रीकहाँ समेत पुगेका थिए ।"
क्याबिनेटमा भनाभन,"काठमाडौं अघिपछि भन्दा बेग्लै दृश्य देखियो बिहीबारको मन्त्रिपरिषद् बैठकमा । प्रदेश प्रमुखको नियुक्ति र राष्ट्रिय सभासम्बन्धी अध्यादेशसहितमा छलफल हुने अपेक्षाविपरीत मन्त्रीमन्त्रीबीच भनाभन र सचिवहरूप्रति गुनासो देखिएपछि प्रधानमन्त्री शेरबहादुर देउवा एकछिन अलमलमा परे । सचिव सरुवाको विषयमा राप्रपाका अध्यक्ष एवं उपप्रधानमन्त्री कमल थापाले बैठकमै पर्यटनमन्त्री दिलनाथ गिरीको राजीनामा मागे । आफ्नै पार्टीबाट सहभागी मन्त्रीको राजीनामा मागेपछि देउवाले पछि छलफल गर्ने भन्दै विषयान्तर गरेका थिए । आफूले नेतृत्व गरेको मन्त्रालयमा सहरी विकासकै अनुभवी रमेशप्रसाद सिंहलाई सचिव बनाउनुपर्ने प्रस्ताव मन्त्री गिरीले राखेका थिए । उक्त प्रस्ताव सुन्नासाथ पहिला थापाले आपत्ति जनाए । मलाई नसोधी यो प्रस्ताव कहाँबाट ल्याउनुभयो ? थापाले उक्त प्रश्न राख्नासाथ दुई जनाबीच विवाद चर्किएको सहभागी एक मन्त्रीले कान्तिपुरलाई जानकारी दिए । जवाफमा गिरीले मन्त्रालयको कामको प्रकृति र विषय हेरी हालका सहरी विकास सचिव दीपेन्द्रनाथ शर्माभन्दा सिंह उपयुक्त हुने भन्दै हेरफेर गर्नुपर्ने बताएका थिए । गिरी अडानमै रहेपछि थापाले दोहोर्याएर राजीनामा मागे । त्यसपछि गिरीले राजीनामा माग्ने अधिकार थापालाई नभएको जिकिर गरेका थिए ।मैले प्रधानमन्त्रीलाई राजीनामा दिने हो । तपाईंलाई हैन । मेरो काममा हस्तक्षेप नगर्नुहोला, उपप्रधानमन्त्री एवं ऊर्जामन्त्री थापाप्रति आक्रोश पोखेपछि गिरीलाई प्रधानमन्त्री देउवाले यस विषयमा पछि सल्लाह गर्ने भन्दै विषयान्तर गरेका थिए ।सहरी मन्त्रालय स्रोतका अनुसार सहरी विकास विभागको महानिर्देशक चयनका विषयमा थापा र गिरीबीच पहिले नै मनमुटाव भएको थियो । उपप्रधानमन्त्री थापा सहसचिव शिवहरि शर्मालाई विभागको महानिर्देशक तत्काल बनाउन चाहन्थे तर गिरी भने चुनावी कार्यक्रममा व्यस्त भएकाले राजधानी फर्केर थप छलफल गर्ने पक्षमा थिए ।गत मंसिर १० गते प्रतिनिधिसभाको पहिलो चरणको चुनावका क्रममा विराटनगर पुगेका गिरीलाई थापाले शर्मालाई नै महानिर्देशक बनाउनुपर्ने भन्दै चाँडै राजधानी फर्कन आग्रह गरेका थिए । गिरीले भने त्यो प्रस्ताव स्विकारेनन् । धेरै दबाबपछि गिरीले पार्टी अध्यक्ष थापाले नै भनेअनुसार महानिर्देशक राख्न बाध्य भए । त्यससम्बन्धी फाइल स्वीकृतिका लागि मंसिर ९ गते विराटनगरमा पुर्याइएको थियो, मन्त्रालय स्रोतले भन्यो, मन्त्री गिरीले विराटनगरमा होटलमा बसेका बेला शर्मालाई महानिर्देशक बनाउने फाइल सदर गरेका थिए ।सचिवको सरुवा प्रकरण र अध्यक्ष थापाको हस्तक्षेपबारे भने कुनै प्रतिक्रिया दिन चाहेनन् । सचिवहरूले अटेर गरेको सामूहिक गुनासोबैठकमा केही मन्त्रीले कर्मचारीबाट सहयोग नपाएको भन्दै देउवासामु गुनासो गरे । मन्त्रीहरूले विवादको मूल विषय यो सरकार कामचलाउ नभएको भन्दै काम गर्न पाउनुपर्ने भन्नेमा केन्द्रित थियो । सुरुमा प्रसंग उठाए पर्यटनमन्त्री जितेन्द्रनारायण देवले । देवले आफूमातहत नागरिक उड्डयन प्राधिकरणका महानिर्देशकलाई फेरबदल गर्न नसकेको र अन्य काममा पनि सचिवबाट असहयोग भएको गुनासो राखे । मन्त्रीलाई अपमान गर्ने काम भइरहेको छ । हामीले मन्त्रीका रूपमा काम गर्न पाएनौं । कर्मचारीबाट साह्रै अपहेलना भयो, आवेशमिश्रित स्वरमा मन्त्री देवले देउवाको ध्यानाकर्षण गराएका थिए । लगत्तै उपप्रधान एवं स्थानीय विकासमन्त्री विजयकुमार गच्छदार, कृषिमन्त्री रामकृष्ण यादव, पर्यटनमन्त्री दिलनाथ गिरीसहितले वर्तमान सरकार कामचलाउ नभएकाले पूर्ण रूपमा काम गर्न पाउनुपर्ने तर्क राखेका थिए । बैठकमा रहेका मुख्य सचिव लोकदर्शन रेग्मीले सचिवहरूलाई कुनै निर्णय नगर्न दबाब दिएको भन्दै उनीहरूले जवाफसमेत मागेका थिए । तर, मुख्य सचिवले आफूले त्यस्तो कुनै निर्देशन निदएको जवाफ दिए, अर्का एक मन्त्रीले बताए ।"
म्याद थप गर्न ऐन संशोधन हुँदै,"काठमाडौं बिनाकुनै निष्कर्ष कार्यकाल पूरा हुन लागेका संक्रमणकालीन न्यायको व्यवस्थापनका लागि गठित दुई आयोगको अवधि थप गर्न सरकारले गृहकार्य सुरु गरेको छ । यसका लागि दुवै आयोगको परामर्शमा ऐन संशोधनको मस्यौदा शान्ति मन्त्रालयले तयार पारिरहेको छ । ६० हजारभन्दा बढी पीडितले उजुरी दर्ता गराएका छन्, शान्ति मन्त्रालयको कानुनी महाशाखा पनि सम्हालिरहेका रक्षा मन्त्रालयका सहसचिव ऋषि राजभण्डारीले कान्तिपुरसँग भने, तिनलाई न्याय प्रदान नगरी आयोगलाई त्यसै छाड्न नमिल्ने भएकाले म्याद थप गर्न आवश्यक भएको हो ।सरकारले केही अघि सत्य निरुपण तथा मेलमिलाप आयोग र बेपत्ता छानबिन आयोगलाई पत्र पठाएर म्याद थपका लागि कुनै सर्त भए लेखी पठाउन परिपत्र गरेको थियो । सत्य निरुपणले आफ्ना सर्त पहिल्यै लेखी पठाइसकेकाले त्यसैअनुसार काम गर्न भन्दै सरकारलाई जवाफ पठाएको छ भने बेपत्ता आयोगले चाहिँ ५ सर्तसहित तीन वर्ष म्याद थप गर्नुपर्ने माग गरेको छ । यही स्थितिमा म्याद थप गर्नुको औचित्य छैन र हामीले यति नै अवधि म्याद थप गर्नुपर्छ भनेर पनि भनेका छैनौं, मेलमिलाप आयोगकी सदस्य मञ्चला झाले भनिन्, २०७२ पुस १ गते नै हामीले ऐन संशोधन गर्नुपर्ने ८ बुँदासहित सरकारलाई पत्र पठाएका थियौं, त्यो पूरा गर्न फेरि हामीले भनेका छौं ।सर्वाेच्च अदालतको आदेशअनुसार ऐन संशोधन हुनुपर्ने, गैरन्यायिक हत्या, बलात्कार तथा यातनाबाहेक अन्य मानव अधिकार उल्लंघनका घटनामा पीडित र पीडकबीच मेलमिलापको प्रबन्ध हुनुपर्नेलगायत माग सत्य निरुपण आयोगको छ । त्यस्तै, बेपत्ता आयोगले बेपत्ताको कानुनी हैसियत प्रस्ट हुनुपर्ने, बेपत्ता पार्ने कामलाई अपराधीकरण गर्न ऐन ल्याइनुपर्ने, राजनीतिक दलहरूले अनुसन्धानमा सघाउनुपर्ने, सर्वाेच्चको निर्णयअनुसार ऐन संशोधन हुनुपर्ने र आयोगले कतिपय आर्थिक निर्णय आफूअनुसार गर्न पाउनुपर्ने माग राखेर म्याद थप गरिदिन सरकारलाई पत्र लेखेको थियो । यी माग पूरा भए हामीलाई घटनाहरूको अनुसन्धानका लागि कम्तीमा तीन वर्षको समय चाहिन्छ, बेपत्ता आयोगका प्रवक्ता विष्णु पाठकले भने । सहसचिव राजभण्डारीका अनुसार सरकारले दुवै आयोगका सुझाव समेटेर ऐन संशोधनको मस्यौदा तयार पारिरहेको छ । बेपत्ता पारिएका व्यक्तिको छानबिन, सत्य निरूपण तथा मेलमिलाप आयोग ऐन २०७१ अनुसार अधिकतम ३ वर्षको कार्यकाल पूरा गरी दुवै आयोग माघ २६ गते विघटन हुँदै छन् । पीडितले दिएका ६१ हजारमध्ये सत्य निरूपण आयोगले ६ सयजति उजुरीको मात्रै छानबिन सकेको जनाएको छ भने बेपत्ता आयोगले ३ हजारमध्ये २ सय ६ उजुरीको मात्र विस्तृत छानबिन सकेको बताएको छ । यसमा पनि ऐन अभावमा पीडकहरूलाई बोलाएर सोधपुछसमेत गर्न नसकिएकाले अनुसन्धान भएका उजुरीमा पनि कारबाहीको सिफारिस भने गर्न सक्ने अवस्थामा आफूहरू नभएको बेपत्ताका प्रवक्ता पाठकले बताए । पीडितले न्याय पाइएला भनेर यतिका विश्वाससाथ आयोगमा दिएका उजुरी म्याद थप हुन नसके त्यसै अलपत्र पर्ने र राज्य तथा तत्कालीन विद्रोही दुवै पक्षका पीडकले ती उजुरी हात पारेर पीडितलाई थप अप्ठेरामा पार्न सक्ने भन्दै गत साता मानव अधिकार आयोगले म्याद सकिए पीडितको गोप्यताका बारेमा के हुन्छ भनेर दुवै आयोगका अध्यक्षलाई बोलाएर सोधेको थियो । अन्तर्राष्ट्रिय मानव अधिकार दिवसका दिन राष्ट्रसंघकी नेपालस्थित आवासीय प्रतिनिधि भ्यालेरी युलियन्डले दुवै आयोगको म्याद थप गर्न सरकारलाई आग्रह गरेकी थिइन् । कुनै ठोस निष्कर्षबिनै दुवै आयोगको म्याद सकिए अन्तर्राष्ट्रिय रूपमै नेपालको छवि धमिलिने र राष्ट्रसंघ, पश्चिमा कूटनीतिक नियोगलगायतबाट आलोचित हुने भयले सरकार पनि म्याद थप गर्नु नै उचित हुने निष्कर्षमा पुगेको हो । त्यसका लागि ऐनको मौजुदा व्यवस्थामा आयोगको म्याद थप गर्न सक्ने प्रावधान नभएकाले संशोधन मस्यौदा तयार गर्ने काम भइरहेको शान्ति मन्त्रालयले जनायो । आयोगको म्याद सकिनुअघि संसद् गठन भए संसद्बाटै, नभए अध्यादेशमार्फतै ऐन संशोधन गर्नुको विकल्प छैन, राजभण्डारीले भने, म ऐन संशोधनको मस्यौदा तयार पारेर कानुन मन्त्रालयमा पठाउनेछु र कानुन मन्त्रालयले संसदमा यो विधेयक पेस गर्नेछ भने संसद् नभए मन्त्रिपरिषद्मार्फत अध्यादेश जारी गर्न राष्ट्रपतिकामा पठाउनेछ ।"
एआईजी थप्न सशस्त्रभित्र दौडधुप,"काठमाडौं सशस्त्र प्रहरीले पाँच एआईजी थप गर्न गृह मन्त्रालयमा दबाब तीव्र पारेको छ । सशस्त्रले नेपाल प्रहरीको जस्तै सातै प्रदेशमा रहने बाहिनीको नेतृत्व गर्न एआईजी थप्ने लबिइङ गरिरहेको छ । गृह मन्त्रालयले प्रदेश स्तरमा पनि सशस्त्र प्रहरीको बाहिनी राख्ने संरचना बनाएको थियो । अहिले बाहिनीको नेतृत्व डीआईजीले गरिरहेका छन् । सशस्त्रले भनेजस्तै भए ५ एआईजी थपिनेछन् । अहिले सशस्त्र प्रहरीमा ६ एआईजी छन् । सशस्त्र प्रहरीका एक उच्च अधिकारीका अनुसार केही डीआईजीले आफ्नो करिअरलाई उकास्ने नाममा एआईजी थप्न महानिरीक्षकमाथि दबाब बढाइरहेका छन् । स्रोतका अनुसार महानिरीक्षक सिंहबहादुर श्रेष्ठ पनि नेपाल प्रहरीको जस्तै सातै प्रदेशमा एआईजीको नेतृत्वमा कार्यालय खोल्ने र त्यसका लागि एआईजीको संख्या थप्ने पक्षमा देखिन्छन् । स्रोतका अनुसार एआईजी थप्ने पक्षमा निर्वाचन अघिदेखि नै सरकारी पक्षले नै राजनीतिक दबाब बढाएको थियो । असार अन्तिम साता गृह मन्त्रालयले नेपाल प्रहरीमा एआईजीको संख्या तीन जना बढाएर ११ पुर्याएको थियो । त्यसपछि पनि बढुवामा चित्त नबुझेपछि १५ पुर्याइएको थियो । थपिएका एआईजीहरूलाई ३२ साउनदेखि सातै प्रदेश हेर्ने गरी जिम्मा दिइयो । प्रहरीको यो कदमपछि सशस्त्रभित्र पनि एआईजीको संख्या थप्न तीव्र बहस सुरु भएको देखिन्छ । गृह स्रोतका अनुसार सशस्त्रका उच्च अधिकारीले एआईजीको संख्या थप्न राजनीतिक स्तरमा पनि लबिइङ तीव्र पारेका छन् । एआईजी थप्ने सशस्त्रको प्रस्तावप्रति गृह मन्त्रालय उति धेरै नकारात्मक छैन । केन्द्रीय कमान्डमा रहनुपर्ने सशस्त्रलाई पनि प्रहरीकै जस्तो प्रदेश स्तरमा परिचालन गर्ने पक्षमा गृहका अधिकारीहरूले स्पष्ट धारणा सार्वजनिक गरेका छैनन् । गृहका एक अधिकारीका अनुसार राजनीतिक रूपमा दबाब तीव्र भयो भने गृहका अधिकारीले त्यसलाई थेग्न सक्ने अवस्था भने देखिँदैन । स्रोतका अनुसार एआईजीको संख्या थप्दा बढ्ने आर्थिक व्ययभार थेग्न नसकिने भन्दै अर्थ मन्त्रालयले असहमति जनाएपछि एआईजी थप्ने प्रक्रिया हाललाई कमजोर भएको छ । एआईजीको संख्या बढाउँदा औसतमा एक एआईजी बराबर वार्षिक एक करोड रुपैयाँ व्ययभार थपिने अर्थ स्रोतको भनाइ छ । माओवादीे सशस्त्र विद्रोहलाई नियन्त्रण गर्ने उद्देश्यले २०५८ मा अर्धसैनिक बलका रूपमा गठन भएको सशस्त्र प्रहरी माओवादी विद्रोह समापन भएपछि आफ्नो संरचनागत अस्थिरतामा गुज्रिएको छ । सेनाजस्तो स्वरूप कि प्रहरीजस्तो भन्ने खिचातानीले सशस्त्र प्रहरीले आफ्नो कार्यसम्पादनमा स्पष्टता पाउन सकिरहेको छैन । २०६५ मा गृह मन्त्रालयले एउटा कार्यदल नै गठन गरेर सशस्त्र प्रहरीको संरचना कस्तो बनाउने भन्ने विषयमा स्पष्टता खोज्ने प्रयास गरेको थियो । पूर्वमहान्यायाधिवक्ता युवराज संग्रौला संयोजकत्वमा गठित सुरक्षा निकाय आधुनिकीकरण उच्चस्तरीय कार्यदल ले सशस्त्र प्रहरीको परिचालनमा थप स्पष्टता खोज्नुपर्ने सुझाव दिएको थियो । उक्त कार्यदलले सशस्त्र प्रहरीको संगठन नेपाल प्रहरीको जस्तो देखिँदा त्यसबाट समस्या आउन सक्ने सम्भावना औंल्याएको थियो । संघीयतामा सशस्त्र प्रहरीको संरचना कस्तो रहने वा भूमिका के हुने भन्नेबारेमा गृह मन्त्रालय नै प्रस्ट छैन भन्नेमा सशस्त्र प्रहरीका केही उच्च अधिकारीको बुझाइ छ । गृहले २०७२ फागुनमा पूर्वआईजीपी कुवेरसिंह रानाको संयोजकत्वमा संघीय संरचनामा नेपाल प्रहरी कस्तो हुने भन्नेबारे कार्यदल बनाएर अध्ययन थालेको थियो । जबकि सशस्त्र प्रहरीको हकमा भने गृहले त्यस्तो कुनै कार्यदल बनाएन । बरु सशस्त्रले नै आन्तरिक रूपमा एआईजी प्रेमकुमार शाहीको नेतृत्वका समिति बनाएर त्यस्तो अध्ययन थालेको थियो । करिब पाँच महिनाअघि समितिले महानिरीक्षकको सचिवालयमा प्रतिवेदन बुझाएको थियो । स्रोतका अनुसार प्रतिवेदनमा पनि एआईजी थप्नुपर्ने र प्रदेशमा सशस्त्रको उपस्थिति नेपाल प्रहरीको जस्तै रहनुपर्ने कुरासमेत समावेश गरिएको छ । समितिका एक सदस्यका अनुसार बारम्बार संशोधन गरिएको यो प्रतिवेदन गृहमा पनि बुझाइएको थियो । त्यही प्रतिवेदनका आधारमा सशस्त्रका उच्च अधिकारीले एआईजीको संख्या थप्नुपर्ने लबिइङ थालेका हुन् । गृह मन्त्रालयका प्रवक्ता नारायण शर्मा दुवाडी सशस्त्र प्रहरी केन्द्रीय सरकारको मातहतमा रहने भन्नेमा कुनै द्विविधा नरहेको बताउँछन् । दुवाडीका अनुसार संघीय सरकारको केन्द्र रहने स्थानमा सशस्त्रको उपस्थिति नभएमा केही सशस्त्रका बाहिनीहरू स्थानान्तरण हुने सम्भावना पनि रहन्छ । प्रदेशअनुसार एआईजी राख्ने र त्यसनिम्ति एआईजीको संख्या थप्नेबारे मन्त्रालयको कुनै औपचारिक प्रस्ताव नआएको दुवाडी बताउँछन् । उनले भने, औपचारिक रूपमा यसबारे मन्त्रालयभित्र कुनै कुरा भएको छैन । सशस्त्र प्रहरीका पूर्वएआईजी कृष्णबहादुर तामाङ शासन प्रणालीअनुसार सशस्त्रको संरचनामा पनि फेरबदल गर्नुपर्ने आवश्यकता देख्छन् । उनको अनुभवमा सशस्त्र प्रहरीको संरचना कस्तो रहने भन्नेबारे राजनीतिक नेतृत्व गम्भीर नहुँदा बेलाबखत समस्या निम्तिने गरेको छ । उनले भने, विज्ञको टोली बनाएर गम्भीर छलफलपछि मात्रै के गर्ने भन्नेबारे निष्कर्षमा पुग्नुपर्छ ।"
प्रदेश संरचना  मितव्ययी बनाउने सरकारी तयारी,"काठमाडौं सरकारले प्रदेशसभा तथा प्रदेश सरकारका मुकामहरू मितव्ययी बनाउने तयारी गरेको छ । केन्द्रीय मन्त्रालयको संरचनाझैं सबै प्रदेशका मन्त्रीलाई छुट्टाछुट्टै राख्नका लागि भवन खोजी गर्दा भने समस्या हुन थालेको सम्बद्ध अधिकारीहरूले जनाएका छन् । प्रदेशमा कस्तो संरचना बनाउने भन्नेबारे सहरी विकास मन्त्रालयसमेतको समन्वयमा काम भइरहेको जनाइएको छ । सरकारले प्रदेशका संरचना मितव्ययी बनाउन जोड दिए पनि प्रदेशमा चुनिएका र प्रभावशाली नेताहरूले मन्त्रालयपिच्छे छुट्टै संरचनामा चासो देखाउँदै दबाब दिएकाले समस्या परेको गुनासो प्रशासकहरूको छ ।प्रधानमन्त्री कार्यालय र सम्बन्धित मन्त्रालयका सचिव तथा सहसचिवहरू प्रदेश संरचनाको गृहकार्यमा सक्रिय छन् । अहिले हरेक प्रदेशका जनप्रतिनिधिले आफ्नो प्रदेशको सम्भावित राजधानीका राम्रा भवन उपयोग गर्ने प्रस्ताव पठाइरहेका छन् । त्यही अनुरूपको व्याख्या पनि गरिरहेका छन् । सरकारले भने भारतको पश्चिम बंगाल, गुजरात, मुम्बईलगायतको मोडलझैं एउटै प्रांगणभित्र मुख्यमन्त्रीसँगै अन्य मन्त्रीहरू रहने गरी संरचना खोजिरहेको छ । सबैजसो प्रदेशमा मुख्यमन्त्री र सात मन्त्री हुने हुनाले त्यसअनुरूपको संरचनाको खोजी सरकारले गरेको हो । मुख्यमन्त्री वा प्रदेश मन्त्री हुने सम्भावना भएका जनप्रतिनिधिहरूले छुट्टाछुट्टै भवन रोज्दै त्यस्तै संरचना तय गर्न सचिवसहसचिवहरूलाई दबाब दिन थालेको गुनासो अधिकारीको छ । कम प्रयोगमा आएका आकर्षक भवनलाई समेत मन्त्रालय बनाउने प्रस्ताव आउने गरेको प्रशासकहरूको भनाइ छ । संविधानको धारा १६३ मा प्रत्येक प्रदेशमा नेपाल सरकारको प्रतिनिधिका रूपमा प्रदेश प्रमुख रहने व्यवस्था छ । निर्वाचनको अन्तिम परिणाम घोषणा भएपछिको ३० दिनभित्र प्रदेश प्रमुखले प्रदेशसभामा बहुमत प्राप्त संसदीय दलको नेतालाई मुख्यमन्त्री नियुक्त गर्नेछ । त्यसका लागि पनि तत्काल अस्थायी मुकाम तय गर्दै स्थायी संरचनाका लागि केन्द्रले प्रस्ताव अघि बढाउनेछ । प्रधानमन्त्री कार्यालयका सचिव त्रय महेन्द्रमान गुरुङ, प्रेमकुमार राई र खगराज बरालले मुकाम तय गर्नेदेखि, नियुक्ति प्रक्रिया, शपथ ग्रहण, कर्मचारीको व्यवस्था लगायतका काम गरिरहेका छन् । उनीहरूले सम्बन्धित क्षेत्रीय प्रशासक, कानुन मन्त्रालयका सचिव, सहरी विकास मन्त्रालयलगायत सबै सम्बद्ध मन्त्रालयसँग सहकार्य गरिरहेका छन् । प्रशासन पुन:संरचना समितिले प्रत्येक प्रदेशमा मुख्यमन्त्रीप्रदेश परिषद्को कार्यालय, गृह मन्त्रालय, अर्थ मन्त्रालय, शिक्षा स्वास्थ्य तथा सामाजिक विकास, कृषि तथा भूमि व्यवस्थापन मन्त्रालय, पूर्वाधार विकास मन्त्रालय र वन विज्ञान तथा वातावरण मन्त्रालय गरी सात मन्त्रालयको प्रस्ताव गरेको छ । यसको अन्तिम निर्णय मन्त्रिपरिषद्ले गर्नेछ । त्यसमा छलफल नै चलिरहेको अधिकारीहरू बताउँछन् ।प्रत्येक प्रदेशको आवश्यकताअनुसार मन्त्रालय थपघट गर्ने तथा मन्त्रालय भवन बनाउने विषय केन्द्र सरकारले गर्ने निर्णयमा भरपर्ने हुनाले त्यसमा ध्यान दिएर नै प्रस्ताव तयार रहेको अधिकारीहरूले बताए । हुन त अझै पनि सरकारले प्रदेश राजधानीको निर्णय लिइसकेको छैन । कर्मचारी स्तरबाट प्रस्ताव हुँदा त्यसलाई अहिले अस्थायी मुकाम भनिएको छ । सरकारको खर्चले धान्ने गरी मुख्य मन्त्रीसहित अन्य मन्त्री एकै स्थानमा बस्ने गरी मुकाम तय गर्ने तयारी छ । अहिले भनिए जस्तो प्रदेशका विभिन्न स्थानमा छुट्टाछुट्टै मन्त्रालय नराखिनेसमेत प्रशासकहरूले बताए । प्रदेशले आफ्नो पछि आउने बजेटबाट छुट्टै व्यवस्था भने गर्न सक्नेछन् । अहिले उपलब्ध सबै भवनमा मितव्ययी ढंगले व्यवस्थापन गर्ने तयारी सरकारको छ । क्षेत्रीय प्रशासन कार्यालय र कैयन् अन्य कार्यालय बन्द हुने हुनाले त्यसमा पनि उनीहरूलाई राख्न सकिने अधिकारीहरूले बताए । भारतमा मुख्यमन्त्रीसँगै त्यही मन्त्रालयको महाशाखाझैं अन्य मन्त्री रहने व्यवस्था छ । जसले गर्दा समन्वय गर्नसमेत सहयोगी र मितव्ययी रहनेछ । नेपालमा पनि त्यही अनुरूपको संरचना तय गर्दै मितव्ययितामा जोड दिनुपर्ने सुझाव सचिवहरूको छ । पाकिस्तानमा पनि त्यस्तै व्यवस्था छ । प्रदेशमा विजयी भएर आएका सांसदहरूले छुट्टाछुट्टै स्थानमा आफूलाई स्थापित गर्न आग्रह गरिरहेको प्रधानमन्त्री कार्यालय उच्च स्रोतले बतायो ।प्रधानमन्त्री तथा मन्त्रिपरिषद् कार्यालयका प्रवक्ता हरिप्रसाद पन्थीले प्रशासनिक क्षेत्रबाट हुने कार्यहरूको तयारी पूरा भइसकेको जानकारी दिए । अझ चुस्त र मितव्ययी बनाउने विषयमा पनि छलफलहरू भइरहेका छन् । अब राजनीतिक निर्णय हुँदा त्यसले उच्च रूप पाउनेछ, उनले भने । प्रदेश राजधानीमा विवाद भएमा दुई तिहाइ बहुमतले त्यसको तय हुने हुनाले राजधानी राख्ने विषयमा समस्या छैन । तर, त्यहाँ बनाउने भौतिक संरचना निकै चुस्त हुनुपर्ने सुझाव अधिकारीहरूको छ । प्रदेश सम्बन्धमा गठन गरिएको विज्ञ समितिले भौतिक पूर्वाधार, यातायात, प्रशासकीय सुगमता, भौगोलिक केन्द्र, ऐतिहासिक महत्त्व र सुरक्षाको दृष्टिगत गरेर विकल्पसहितको सुझाव यसअघि नै दिइसकेको छ ।"
कांग्रेस बैठक आज,"काठमाडौं (कास) प्रतिनिधिसभा तथा प्रदेशसभा चुनावमा नराम्रो पराजय भोगेको नेपाली कांग्रेसको केन्द्रीय कार्यसम्पादन समितिको बैठक शुक्रबार बस्ने भएको छ । पार्टी सभापति एवं प्रधानमन्त्री शेरबहादुर देउवाले चुनावपछि पहिलोपटक केन्द्रीय कार्यसम्पादन समिति बैठक बोलाएका हुन् ।कांग्रेसभित्र चुनावी हारको समीक्षा गर्न नेताहरूले केन्द्रीय समिति र महासमितिको बैठक तथा विशेष महाधिवेशनसमेत बोलाउन आवाज उठाइरहेका बेला देउवाले त्यसलाई बेवास्ता गरी कार्यसम्पादन समितिको मात्र बैठक बोलाएका हुन् ।बैठक शुक्रबार बिहान ८ बजे प्रधानमन्त्री निवास बालुवाटारमा बस्नेछ । बैठकमा प्रदेशसभा तथा प्रतिनिधिसभाको समानुपातिक सांसद चयन, राष्ट्रिय सभा गठनसम्बन्धी राष्ट्रपति कार्यालयमा रोकिएको अध्यादेश र मुलुकको समसामयिक राजनीतिका बारेमा छलफल हुने जानकारी देउवानिकट स्रोतले दियो । कार्यसम्पादन समितिका एक नेताले भने बैठकमा चुनावी हारको समीक्षा हुने बताए ।"
अर्याल कामु सचिवमा बढुवा,काठमाडौं (कास) सरकारले अर्थ मन्त्रालयको वैदेशिक सहयोग समन्वय महाशाखाका सहसचिव वैकुण्ठ अर्याललाई कायममुकायम सचिवमा बढुवा गरेको छ । मन्त्रिपरिषदको बिहीबार बसेको बैठकले वरिष्ठ सहसचिव अर्याललाई कामु सचिवमा बढुवा गरेको हो । उनलाई राष्ट्रिय प्राकृतिक स्रोत तथा वित्त आयोगको सचिवमा पदस्थापन गरिएको छ ।
किस्टमा आन्दोलन  सञ्चालक सम्पर्कविहीन,"ललितपुर किस्ट मेडिकल कलेज शिक्षण अस्पताल ग्वार्कोमा कार्यरत कर्मचारीको आन्दोलनका कारणले सेवा ठप्प भएको बिहीबार १५ दिन पुगेको छ । तर पनि अस्पताल व्यवस्थापन पक्ष र कर्मचारीबीच एकपटक पनि वार्ता भएको छैन । कर्मचारीले अस्पताल व्यवस्थापन पक्षले माग पूरा गर्नुपर्ने डरले वार्तामा नबसी सम्पर्कविहीन बनेको आरोप लगाएका छन् । अखिल नेपाल स्वास्थ्य श्रमिक संघ, किस्ट अस्पतालका अध्यक्ष रूपेश केसीले अस्पतालका सञ्चालक सम्पर्कविहीन भएको आरोप लगाए । कर्मचारी वार्तामा बस्न तयार छन्, उनले भने, तर अस्पताल व्यवस्थापन पक्ष सम्पर्कविहीन भएको छ । उनले अहिले कर्मचारीको हाजिर पनि बन्द गरिदिएको बताए । सरकारबाट पाएको विद्यार्थी भर्ना ९० सिटबाट बढाउने सुरले जानीजानी समस्या अल्झाइरहेको छ, उनले भने । किस्ट मेडिकल कलेजका वरिष्ठ प्रशासक अक्षयप्रसाद गौतमले कर्मचारीले काम सुचारु गरेमा व्यवस्थापन पक्ष वार्तामा बस्न तयार रहेको बताए । काम नगरेकाले हाजिर पनि गर्न नदिएका हौं, उनले भने । अखिल नेपाल स्वास्थ्य श्रमिक संघ र नेपाल स्वास्थ्यकर्मी तथा कर्मचारी युनियन, किस्ट अस्पतालले कर्मचारीको हकहित र अधिकार सुरक्षित गरिदिन पटकपटक श्रम कार्यालय, वाग्मती अञ्चल काठमाडौंमा निवेदन दिइसकेको छ । श्रम कार्यालय वाग्मती अञ्चलका प्रवक्ता शिवजीप्रसाद रेग्मीले फेरि वार्तामार्फत समस्या समाधान गर्न दुवै पक्षलाई पहल गर्ने बताए । अस्पताल व्यवस्थापन र कर्मचारी पक्षलाई सँगै राखेर पटकपटक वार्ता गराइसकेका छौं, उनले भने, अस्पताल व्यवस्थापनले कर्मचारीको माग सम्बोधन गर्ने आश्वासन दिएअनुसार पूरा गरेका छैनन् । कर्मचारीको सेवासुविधाबारेमा अस्पताल प्रशासन र कर्मचारीबीचको सम्झौता भएको दुई वर्ष बितिसक्यो । कर्मचारीले माग सुनुवाइप्रति ६ महिनादेखि अस्पताल व्यवस्थापनलाई ध्यान आर्कषण गराउँदै आएका थिए । नर्सलगायत कर्मचारीले अस्पतालको विनियमावली श्रम ऐनअनुसार हुनुपर्ने, तलबभत्ता समयानुकूल वृद्धि, औषधिउपचार, जोखिम भत्ता र अस्पतालमा ठेकेदारमार्फत कर्मचारी आपूर्ति बन्द गर्नुपर्नेलगायत १५ बुँदे माग राखेका हुन् । कर्मचारीले दिनहुँ अस्पताल परिसरभित्र नाराबाजी गर्ने गरेका छन् । ओपीडी र प्रशासन सेवा ठप्प छ । कर्मचारी आन्दोलनमा इमाडोलका स्थानीयवासीले पनि साथ दिएका छन् । निर्वाचन क्षेत्र नं १ का प्रदेश संसद् माधवप्रसाद पौडेलले अस्पतालमा उपचार गराउन आएका बिरामी फर्कनुपरेरै बीचमा मृत्यु भएमा अस्पताल प्रशासनले जिम्मा लिनुपर्ने बताए । आन्दोलनरत कर्मचारी ३ सय ७५ जना छन् । २०७२ असारबाट प्रत्येक कर्मचारीको मासिक तलबबाट १५ प्रतिशत र अस्पताल व्यवस्थापनबाट १ प्रतिशत रकम बेहोर्ने गरी खडा गरिएको कर्मचारी कल्याणकारी कोषको रकम पनि हिनामिना भएको कर्मचारीको आरोप छ । कर्मचारीसँग सम्झौताअनुसार कर्मचारी स्वयंले उपचार गराएबापत पाउने ८० प्रतिशत र परिवारलाई गराएबापत पाउने ४० प्रतिशत छुट पनि अस्पताल व्यवस्थापन समितिले दिएको छैन ।"
अस्पतालको निर्माणाधीन भवनमा सिलबन्दी,"भक्तपुर राष्ट्रिय क्षयरोग केन्द्रको निर्माणाधीन भवनमा मध्यपुर थिमि नगरपालिकाले सिलबन्दी गरेको छ । मध्यपुर थिमि४ तछुटोलस्थित केन्द्रले नगरपालिकासँग कुनै स्वीकृति नलिई, नक्सापास समेत नगरी निर्माण थालिएको भन्दै सिलबन्दी गरेको हो । केन्द्रले करिब २९ करोड रुपैयाँ लागतमा ३ सय शय्याको छाती रोग अस्पताल भवनको निर्माण थालेको थियो ।नगरप्रमुख मदनसुन्दर श्रेष्ठ, प्रमुख प्रशासकीय अधिकृत कमल ज्ञवाली, कानुन अधिकृत केशव सिलवाल, नगरपालिकाका इन्जिनियर, ४ नम्बर वडाका वडाध्यक्ष कुमार श्रेष्ठ, नगरपालिका कर्मचारी, प्रहरीलगायतको टोलीले बिहीबार सिलबन्दी गरेपछि अस्पताल भवन निर्माण कार्य रोकिएको छ । जनप्रतिनिधिले स्थानीय तह सञ्चालन सुरु गरेदेखि नै केन्द्रलाई नगरपालिकासँग स्वीकृति लिन, नक्सापास गर्न पटकपटक आग्रह गर्दा पनि अटेर गर्दै आएकाले सिलबन्दी गर्न बाध्य भएको मध्यपुर थिमि नगरपालिका प्रमुख मदनसुन्दर श्रेष्ठले बताए । केन्द्रले नगरपालिकामा नक्साको प्रक्रिया सुरु नगरी तछुटोलको बस्ती जोखिममा पर्ने गरी स्काभेटरले खारेको नगरपालिकाले जनाएको छ । नियमविपरीत ९० डिग्रीको कोणमा १ सय ५० फिटभन्दा बढी ठाडो गरी माटो काटेको पाइयो, नगरप्रमुख श्रेष्ठले भने, सामाजिक भवन निर्माण गर्न बस्तीलाई धरापमा पार्न पाइँदैन । स्थानीय सरकार सञ्चालन ऐन २०७४ को परिच्छेद ७ दफा २७ र २८ मा भवन वा भौतिक संरचना निर्माण गर्दा स्थानीय सरकारसँग पूर्वस्वीकृति लिनुपर्ने स्पष्ट व्यवस्था भएकाले सोही ऐनमा टेकेर सिलबन्दी गरेको नगरपालिकाका प्रमुख प्रशासकीय अधिकृत कमल ज्ञवालीले बताए । सरकारी निकायले नै लत्याएर भवन निर्माण सुरु गरेकाले नगरपालिका बाध्य हुनुपरेको समेत उनी बताउँछन् । २०७२ वैशाखको भूकम्पपछि सरकारी भवन निर्माण गर्दा अनिवार्य स्वीकृति लिएर मापदण्ड अनुसार जानुपर्ने व्यवस्था हुँदा पनि अस्पताल जस्तो संवेदनशील भवन निर्माण गर्दा केन्द्रले सरकारको नियम मिच्न खोजेको नगरपालिकाको आरोप छ । केन्द्रले भवन निर्माणका लागि बस्ती नै भासिने गरी स्लोभ काटेको भन्दै स्थानीयले विरोध गरेका छन् । यता राष्ट्रिय क्षयरोग केन्द्रका निर्देशक डा केदार नरसिंह केसीले भने एउटा सरकारी निकायले भवन विभागको नक्सा, मापदण्ड र स्वीकृतिमा अस्पताल भवन निर्माण गर्दा अर्को सरकारी निकायले रोक्नु नपर्ने बताए । नगरपालिकामा नक्सा स्वीकृत गराउनुपर्ने हो, तर अस्पताल निर्माणको बजेट फ्रिज होला भनेर हतारमा भवन निर्माण थालेका हांै, उनले भने, केही दिनभित्रै नक्सा पास गर्न नगरपालिकामा पेस गर्छौं । केन्द्रले स्थानीय तह लागू हुनुभन्दा पहिले नै सहरी विकास तथा भवन निर्माण विभाग डिभिजन कार्यालय भक्तपुरमार्फत नक्सापास गराएको डा केसीले बताए । ३ ब्लकमा निर्माण हुने भवनमध्ये दुईवटा ब्लकको पहिल्यै पास गरेको र एउटा प्रक्रियामा रहेको केन्द्रले जनाएको छ । चालु आर्थिक वर्षमा उक्त भवन निर्माणका लागि ७ करोड बजेट विनियोजन भएको र पुस मसान्तभित्र काम सुरु नगरे बजेट फिर्ता जाने डरले थालनी गरेको उनले बताए ।"
२ वर्षको औषधि अब ९ महिना,"काठमाडौं राष्ट्रिय क्षयरोग केन्द्रले बहुऔषधि प्रतिरोधी (मल्टी ड्रग रेसिस्टेन्ट) क्षयरोगको उपचारका लागि छोटो अवधिको उपचार विधि सुरु गर्ने भएको छ । अंग्रेजी नयाँ वर्षको अवसर पारेर केन्द्रले सोमबारदेखि नयाँ विधि सुरु गर्न लागेको हो । केन्द्रका निर्देशक डा केदारनरसिंह केसीले यो उपचार विधि काठमाडौं, बुटवल, विराटनगर र नेपालगन्जमा सुरु गरिने बताए । बहुऔषधि प्रतिरोधी क्षयरोगको उपचारमा छोटो उपचार विधि कोसेढुंगा साबित हुनेछ, केसीले भने । यो विधि सुरु गर्ने मुलुकमा नेपाल ३८ औं भएको छ । ९ महिने उपचार विधिको सफलता दर करिब ८५ प्रतिशत छ । क्षयरोगको बिग्रिएको र जटिल स्वरूप अर्थात् सामान्य औषधिले नछुने अवस्थालाई नै बहुऔषधि प्रतिरोधी क्षयरोग भनिन्छ । बहुऔषधि प्रतिरोधी क्षयरोगीलाई हाल २० देखि २४ महिनासम्म औषधि खुवाइने गरिएको थियो । यसको सट्टा ९ महिना मात्र औषधि सेवन गर्नुपर्ने छोटो विधि सुरु गर्न लागिएको हो । यसअघि सञ्चालित हुँदै आएको दुईवर्षे उपचार विधिमा ८ देखि १२ महिनासम्म सुईसमेत लिनुपर्ने भए पनि ९ महिने उपचार विधिमा ४ देखि ६ महिनासम्म मात्र सुई लिए पुग्छ । छोटो अवधिअन्तर्गत एकजनामा उपयोग गरिने औषधिको मूल्य करिब दुई लाख रुपैयाँ पर्छ, तर यसको उपचारअन्तर्गत निदान, फलोअप, उपचार, औषधि सबै नि:शुल्क छ, केन्द्रका डा प्रमोद भट्टराईले भने । उनका अनुसार यो विधिमा औषधिको कारणले हुने विषाक्तता, नकारात्मक असरसमेत कम देखिएको छ । छोटो उपचार विधिअन्तर्गत ९ महिनासम्म औषधि दिँदासमेत खकार पोजेटिभ देखिए पुन: दुई महिना औषधि थप्ने गरिएको समेत जेनटपकी डा भावना श्रेष्ठ बताउँछिन् । छोटो अवधिको उपचार सेवा फोक्सोबाहेकका अंगको क्षयरोग भएका एवं गर्भवती महिलालाई दिइने छैन । मुलुकमा करिब १२ वर्षअघि बहुऔषधि प्रतिरोधी क्षयरोगको उपचार विधि सुरु गरिएको हो । हाल १८ उपचार केन्द्र र ८६ उपकेन्द्रबाट वार्षिक ४ सय ५० जनालाई बहुऔषधि प्रतिरोधी उपचार उपलब्ध गराइएको छ । हाल मुलुकमा ३२ हजार ५७ जना नयाँ सामान्य क्षयरोगीहरू उपचार गराइरहेका छन् । सामान्य क्षयरोगको औषधिसमेत नि:शुल्क छ ।"
प्रकृति संरक्षण कोषको बजेट साढे ८१ करोड,"काठमाडौं (कास) राष्ट्रिय प्रकृति संरक्षण कोष (एनटीएनसी) को सन् २०१८ का लागि ८१ करोड ५८ लाख रुपैयाँको बजेट पास भएको छ । वनमन्त्री तथा कोषका अध्यक्ष विक्रम पाण्डेको अध्यक्षतामा बसेको सञ्चालक समिति बैठकले २०१८ मा कोषअन्तर्गत विभिन्न कार्यक्रममा ८१ करोड ५५ लाख रुपैयाँ खर्च हुने अनुमान गरिएको सदस्य सचिव गोविन्द गजुरेलले बताए । बैठकले कोषमातहत चितवन सौराहामा रहेको जैविक विविधता केन्द्रबीसीसी लाई मुलुककै उत्कृष्ट अनुसन्धान केन्द्रका रूपमा विकास गर्नेसमेत निर्णय गरेको छ । बीसीसीमार्फत वन्यजन्तुको अध्ययनअनुसन्धान र तालिम दिई दक्ष जनशक्ति उत्पादन गरिएको छ ।यस्तै, चितवनको बरन्डाभार वन क्षेत्रलाई जैविक विविधता पार्कका रूपमा विकास गर्नेसमेत निर्णय भएको छ । गजुरेलका अनुसार जैविक विविधतासम्बन्धी मुलुकभरको एटलास तयार गर्न ४० लाख रुपैयाँ बजेट तय गरिएको छ । माडी क्षेत्रमा मानववन्यजन्तु द्वन्द्व न्यून गर्न विद्युतीय तारबार गर्न ५० लाख रुपैयाँ छुट्याइएको छ । कोषले अन्नपूर्ण, मनास्लु, गौरीशंकर संरक्षण क्षेत्रसहित चिडियाखानाको व्यवस्थापन र पर्सा, बर्दिया र शुक्लाफाँटा निकुञ्जको व्यवस्थापन तथा अनुसन्धानमा सरकारलाई आर्थिक तथा प्राविधिक सहयोग गर्दै आएको छ ।"
ल्होछारमा पुरस्कृत,"काठमाडौं (कास) तमू सञ्चारकर्मी संघ (एटजोन) ले तमू ल्होछार (नयाँ वर्ष) को अवसरमा बिहीबार सात पत्रकारलाई पुरस्कृत गरेको छ । एटजोनले एबीसी टेलिभिजनका समाचार संयोजक डण्ड गुरुङ र नागरिक दैनिकका वरिष्ठ संवाददाता अमृत भादगाउँलेलाई पूर्वप्रधानसेनापति छत्रमानसिंह तथा श्रीमती कमला गुरुङ पत्रकारिता पुरस्कार प्रदान गरेको छ । पुरस्कारमा २० हजार रुपैयाँका दरले नगदसहित ताम्रपत्र छ ।त्यस्तै, महिला खबर अनलाइनका सम्पादक प्रेमकुमारी घलेलाई सुश्री भद्रकुमारी घले पत्रकारिता पुरस्कार, रेडियो जलजला, रोल्पाका समाचार प्रमुख देविका गुरुङलाई लक्ष्मी गुरुङ पत्रकारिता पुरस्कार, तमू पत्रकारिता पुरस्कार पोखराका स्वतन्त्र फोटो पत्रकार राम गुरुङ र गुरुङ आदिकवि हर्कबहादुर गुरुङ स्मृति पत्रकारिता पुरस्कार नागरिक दैनिकका स्याङ्जा संवाददाता मोहन गुरुङलाई प्रदान गरिएको छ । पुरस्कारमा जनही १० हजार रुपैयाँ र ताम्रपत्र छ । त्यस्तै, सीआई टेकबहादुर गुरुङ पत्रकारिता पुरस्कार रूपन्देहीबाट प्रकाशित हुने देवदह साप्ताहिकका सम्पादक रामबहादुर गुरुङलाई प्रदान गरिएको छ । उक्त पुरस्कारमा ५ हजार रुपैयाँ नगद र ताम्रापत्र छ ।"
स्वास्थ्य सचिवमा चौधरी,"काठमाडौं (कास) सरकारले स्वास्थ्य सचिवमा डा पुष्पा चौधरीलाई नियुक्त गरेको छ । बिहीबार बसेको मन्त्रिपरिषद्को बैठकले चौधरीलाई नियुक्त गरेको हो । मंसिर १८ गते डा किरण रेग्मीले अवकाश पाएपछि चौधरीले निमित्त सचिवको कार्यभार सम्हालेकी थिइन् । सचिवका लागि प्रस्तावित १२ औं तहका तीनमध्ये चौधरीलाई सरकारले नियुक्त गरेको हो । यसअघि चौधरीले स्वास्थ्य सेवा विभागको महानिर्देशक, प्रसूति गृहको निर्देशक, परिवार स्वास्थ्य महाशाखाको निर्देशकका रूपमा काम गरेकी थिइन् ।"
बिरामीलाई गुजारा भत्ता,"काठमाडौं (कास) सरकारले तीन प्रकारको रोग लागेकाहरूका लागि मासिक पाँच हजार रुपैयाँ गुजारा भत्ता दिने निर्णय गरेको छ । मन्त्रिपरिषद्को बिहीबारको बैठकले मृगौला, क्यान्सर रोगी एवं ढाडको हाडमा चोटपटक लागेका (स्पाइनल इन्ज्युरी)लाई गुजारा भत्ता दिने निर्णय गरेको हो । हाल यस्ता गुजारा भत्ता दिनुपर्ने करिब ३५ हजार बिरामी रहेको स्वास्थ्य मन्त्रालयको अनुमान छ ।"
होटलमा ग्राहकको हत्या,काठमाडौं (कास) होटलमा बसेका ग्राहक र रिसेप्सनिस्टबीच मदिराको विषयमा चर्किएको विवाद उत्कर्षमा पुग्दा एकको ज्यान गएको छ । बुधबार राति पिंगलास्थानको पशुपति भिजनमा रहेको होटल अमादब्लममा बसेका आदित्य गुरुङले रिसेप्सनिस्टसँग कोठामै मदिरा ल्याइदिन अर्डर गरेका थिए । तर राति १२ बजे मदिरा ल्याउन नसकिने रिसेप्सनिस्टले जनाएपछि विवाद सुरु भएको थियो । झगडा हुँदा रिसेप्सनिस्ट डोनी शेर्पाले चक्कु प्रहार गरेका थिए ।
बायोइथिक्समा नेपाली प्रथम,"काठमाडौं (कास) विश्व बायोइथिक्स दिवसका अवसरमा आयोजित प्रतियोगितामा नेपाली सहभागी दुई विधामा प्रथम भएका छन् । अक्टोबर १९ मा दिवस मनाउने क्रममा युनेस्कोद्वारा विश्वव्यापी रूपमा चार विधामा प्रतियोगिता गरिएको थियो । बायोइथिक्स भनेको जीवन, स्वास्थ्य र वातावरणसम्बन्धी स्वस्थ अवस्थाका लागि अपनाउनुपर्ने नीतिनियम हो ।"
जनप्रतिनिधि भेट्नै मुस्किल,"परिषद् भएनतेह्रथुमको सबैभन्दा सानो मेन्छ्यायेम गाउँपालिकाका जनप्रतिनिधि केन्द्रबाट ऐन र कार्यविधि आउला भनेर लामो समय पर्खे । गाउँपालिका सञ्चालन गर्ने सामान्य कार्यविधिसमेत हात नपर्दा गाउँपालिकाको पहिलो परिषद्समेत हुन सकेको छैन । ऐन र कार्यविधिको पर्खाइले परिषद्समेत समयमा गर्न सकिएन गाउँपालिका अध्यक्ष यादव खापुङले भने । कार्यविधि, ऐन र कानुन अभावमा कसरी काम गर्ने भन्ने अन्योल भएको अध्यक्ष खापुङले बताए । दुई दशकदेखि जनप्रतिनिधिविहीन स्थानीय तहले चुनावपछि नेतृत्व पाएका छन् । जनप्रतिनिधि आफैं चाहेजसरी काम गर्न नसकिएको बताउँछन् । जनताले अपेक्षा गरेअनुरूप विकासका काम गर्न सकिरहेका छैनांै, फेदाप गाउँपालिकाका अध्यक्ष हरि चोङबाङले भने । केही महिनाअघि परिषद् सम्पन्न गरेका उनले इन्जिनियर, ओभरसियरलगायत कर्मचारी नहुँदा परिषद्बाट विनियोजन गरेको बजेटसमेत खर्च गर्न नपाएको पीडा पोखे । आफू निर्वाचित भएर आएलगत्तै स्थानीय विकास मन्त्रालयसमक्ष इन्जिनियरलगायतका प्राविधिक कर्मचारी माग गरेको तर अहिलेसम्म नपठाएको उनले बताए । जिल्लाका दुई नगरपालिका र ४ वटै गाउँपालिकावासीले पहिलेभन्दा फरक अनुभूति गर्न पाएका छैनन् ।म्याङलुङ नगरपालिकाले भर्खर मात्र परिषद् गर्ने तयारी थालेको छ । दसैंंतिहार अनि प्रदेश र प्रतिनिधिसभा निर्वाचनका कारण तयारीमा ढिला हुँदा परिषद् समयमा गर्न नसकिएको नगरप्रमुख सञ्जय तुम्बाहाम्फेले बताए ।परिषद्बाट अनुमोदन गर्ने गरी नगर क्षेत्रका सानातिना विकास निर्माणका काम भने गरिरहेको उनले जानकारी दिए । यो अवधिमा जति काम गर्नुपर्ने हो, त्यति गर्न सकिएको छैन् आठराई गाउँपालिकाका अध्यक्ष विष्णुविक्रम सुब्बाले भने, कर्मचारी अभावले काम ठप्प छ । अधिकांश जनप्रतिनिधि बैठक सञ्चालन विधि र कार्यसम्पादन सञ्चालन नियमावलीमा अलमलिइरहेका छन् । छथर गाउँपालिकाले तुलनात्मक रूपमा केही काम अघि बढाएको देखिन्छ । परिषद् पनि पहिले यसैले गरेको थियो । जनतालाई विकासको प्रतिफल छिटोभन्दा छिटो दिलाउन निरन्तर काममा लागिरहेको अध्यक्ष सन्तोष तिगेलाले बताए । तर, ऐन आउन ढिलाइ हुँदा जनप्रतिनिधिले चाहेर पनि काम गर्न सकेका छैनन्, उनले भने । जनप्रतिनिधि आएपछि गाउँपालिका केन्द्र शुक्रबारे बजारमा दुइटा बैंक स्थापना भए । बैंक स्थापनापछि गाउँपालिकावासीलाई आर्थिक कारोबार गर्न सजिलो भएको छ । जनप्रतिनिधिकै पहलमा गाउँपालिकामा उज्यालो छथर अभियान, स्वास्थ्य जागरण अभियान, गाउँपालिकाभित्रका सम्पूर्ण सरकारी कार्यालयमा विद्युतीय हाजिरी र सीसी क्यामेरा जडानलगायत काम सुरु भएका छन् । पर्यटकीय सम्भावना बोकेको र सरकारले नयाँ सहर घोषणा गरेको लालीगुराँस नगरका जनप्रतिनिधिले पनि विकासका काम गर्न सकेका छैनन् । परिषद् सम्पन्न गरेको नगरपालिकाले नगरवासीका प्रत्यक्ष आवश्यकतासँग जोडिएका महत्त्वपूर्ण निर्णय भने गरेको नगर प्रमुख अर्जुन माबोहाङले बताए । उनका अनुसार सडक निर्माण गर्न स्काभेटर खरिद, बिरामीको सुुविधाका लागि एम्बुलेन्स खरिद, भिडियो एक्सरे मेसिन किन्न बजेट विनियोजन भइसकेको छ । (सुनसरीबाट वेदराज पौडेल, धनकुटाबाट रमेशचन्द्र अधिकारी र तेह्रथुमबाट चन्द्र कार्की)"
नाम फेर्दा विरोध,"रोल्पा पूर्वी रोल्पाको सुवर्णावती र सुकीदह गाउँपालिकाको नाम फेर्ने प्रस्तावमा विपक्षीले तीव्र विरोध जनाएका छन् । सुवर्णावतीको नयाँ नाम सुनील स्मृति गाउँपालिका राख्ने प्रस्तावपछि कांग्रेस समर्थित पदाधिकारीले असहमति जनाएका हुन् । उनीहरूले सडकमै ओर्लिएर विरोध जनाए । शुक्रबारसम्म नाम र केन्द्र फेर्न सकिने प्रस्तावको निर्णय गरिसक्नुपर्ने समय छ । सर्वसम्मत वा बहुमतको निर्णयका आधारमा स्थानीय तहले एक पटकसम्ममा नाम र केन्द्र फेर्न सक्छ ।सुवर्णावती गाउँपालिका४ का वडाध्यक्ष गञ्जबहादुर क्षत्रीले नाम नफेर्न गरिएको आग्रहलाई गाउँपालिका अध्यक्षसहितले लत्याइदिएपछि सडकमै पुगेर विरोध गरेको बताए । नाम नफेर्न र फेर्नै परेमा प्राकृतिक, धार्मिक वा भूगोलको आधारमा नयाँ नाम राख्न सकिने उपायबारे हामीले सुझाव दिएका थियौं । तर व्यक्तिको नाउँमा तोक्दा हामी साथ दिँदैनौं, उनले भने । माओवादी सशस्त्र द्वन्द्वमा मारिएका रोल्पाको गजुल निवासी पूर्वलडाकु कमान्डर किमबहादुर थापाको स्मृतिमा गाउँपालिकाको नयाँ नाम सुनील स्मृति गाउँपालिका राख्न प्रस्ताव गरिएपछि साता अघिदेखि सुवर्णावतीमा विरोध काकार्यक्रम भइरहेका छन् । विरोध स्वरूप जनप्रतिनिधि र सर्वसाधारणले र्याली, कोणसभा र लिखित असहमति जनाउँदै आएका छन् । गाउँपालिकाको नाम फेर्नै पर्ने भएमा चतुर्भुज, लुङ्ग्रीमाडी वा लिस्ने राख्न सकिने उनले सुझाए । गत असारमा भएको स्थानीय तहको निर्वाचनमा सुवर्णावती गाउँपालिकामा अध्यक्ष र उपाध्यक्षसहित बहुमत सदस्यमा माओवादीले जितेको थियो । अध्यक्ष गुणेन्द्र घर्तीमगरले विपक्षीले उठाएको जायज मागबारे सम्बोधन गर्न तयार रहेको दाबी गरे । लोकतन्त्रमा विरोध गर्न सकिन्छ । विगतको युद्धमा योगदान पुर्याउने सहिदलाई सम्मान गर्न हामीले सुनीलको स्मृतिमा नाम राख्न प्रस्ताव गरेका हौं । आपत्ति नगर्नु पर्ने हो, उनले भने । उनले विरोध गर्न पाइने अधिकार सुरक्षित भए पनि बहुमतले गरेको निर्णयलाई पनि मान्नुपर्ने तर्क गरे । गाउँपालिकाका सबै ४४ सदस्यमध्ये १९ सदस्य कांग्रेसमा छन् । गाउँपालिकाको केन्द्र मिझिङ गाउँबाट सुलीचौर बजारमा फेर्न गरिएको प्रस्तावबारे भने विरोध भएको छैन ।यस्तै पश्चिमी रोल्पाको सुकीदह गाउँपालिकाको नाम र केन्द्र फेर्न गरिएको प्रस्तावको समेत विरोध भएको छ । गाउँपालिकाको नयाँ नाम गंगादेव र केन्द्र सुकाओडारबाट साम्धारा सार्न प्रस्ताव गरिएपछि सर्वसाधारणले विरोध गरेका हुन् । गाउँपालिकाको फेरिएको नयाँ नाम सशस्त्र द्वन्द्वका क्रममा मारिएका माओवादी कार्यकर्ताद्वय गंगाकुमारी खत्री र देवबहादुर वलीको स्मृतिमा गंगादेव राख्न अध्यक्ष वीरबहादुर खत्रीसहितले प्रस्ताव गरेका थिए । गंगाकुमारी गाउँपालिका अध्यक्ष खत्रीकी पत्नी थिइन् । देवबहादुर नेपाल कम्युनिस्ट पार्टीका नेता सुन्दरकुमार वलीका भाइ हुन् । ती दुवै तत्कालीन राज्यपक्षबाट मारिएका थिए । नाम फेर्न गरिएको प्रस्तावबारे देवबहादुरका दाइ सुन्दरले भने, उनीहरूलाई सहिद घोषणा गराउन नसक्नेले स्थानीय तहमा सम्मान गरेजस्तो गरी नाम राख्न गरेको प्रयासलाई पूरै सकारात्मक रूपमा लिन सकिँदैन ।नाम र केन्द्र फेर्न गरिएको प्रस्तावको विरोधमा सुकीदहका २ र ३ नं वडा कार्यालयमा सर्वसाधारणले ताला लगाइदिएका छन् । एमाले नेता रोशन वलीको संयोजकत्वमा कांग्रेससहित काकार्यकर्ताले स्थानीय संघर्ष समितिसमेत गठन गरेका छन् ।जिल्लाको पश्चिमोत्तरमा पर्ने दुईखोली गाउँपालिकाको नयाँ परिवर्तन गाउँपालिका बनाउने प्रस्ताव पारित भए पनि स्थानीयले विरोध गरेका छैनन् । माओवादी सशस्त्र द्वन्द्वका क्रममा आन्तरिक विस्फोटनमा परेर मारिएका माओवादी लडाकुका एक कमान्डर नेपबहादुर केसी परिवर्तन को स्मृतिमा उक्त गाउँपालिको नाम फेरिएको अध्यक्ष नीमकान्त डाँगीले बताए । उनले युद्धमा मारिएका र योगदान गरेका लडाकुको नाममा गाउँपालिकाको नयाँ नाम राख्न प्रस्ताव गरिएको बताए । स्थानीयतहले प्रस्ताव गरी पठाएको नाम मन्त्री परिषद्को निर्णयपछि राजपत्रमा प्रकाशित भएपछि मात्र लागू हुनेछ ।"
जिसस कर्मचारी जिम्मेवारीविहीन,"म्याग्दी स्थानीय विकास अधिकारी यामप्रसाद सुवेदी बिहान १० बजे जिल्ला समन्वय समिति (जिसस) पुग्छन् । पुसको चिसोमा दिनभर बाहिर चौरमा घाम ताप्छन्, चिया मगाउँछन्, कर्मचारी भेला गर्छन् अनि सुरु हुन्छ, रमाइला गफ । घाम अस्ताएपछि चिसो बढ्न थाल्छ । अनि कर्मचारीहरू ४ बज्यो भन्दै निवास फर्कन्छन् ।स्थानीय तह चुनावपछि सामान्य संयोजनकारी भूमिकामा खुम्चिएको जिसस कर्मचारीलाई कामको जिम्मेवारी नतोकिएकाले दिन कटाउनै मुस्किल भएको छ । जिससमा अहिले १५ जनाको दरबन्दी कायम भए पनि निजामती र स्थानीय विकासतर्फका गरी २५ कर्मचारी छन् ।स्थानीय शासन सञ्चालन ऐनले स्थानीय तहलाई स्वायत्त बनाई जिससको भूमिकालाई खुम्च्याएपछि जिम्मेवारीविहीन भयौं । स्थानीय निकायबाट नियुक्ति पाएर कार्यक्रम हेर्ने कर्मचारी अलपत्र छन्, स्थानीय विकास अधिकारी सुवेदीले भने, प्रदेशसभा गठन र प्रदेश कानुन नभएको अवस्थामा हामी भूमिकाविहीन छौं । अघिल्ला वर्षका क्रमागत २३ योजनाबाहेक कुनै कार्यक्रम नै छैनन् ।जिससलाई संविधानले स्थानीय तह, प्रदेश र केन्द्र सरकारबीच समन्वय र स्थानीय तहका योजना अनुगमनको भूमिकामा सीमित गरेको छ । तर, स्थानीय शासन सञ्चालन ऐनले जिससलाई सामाजिक सुरक्षा, आन्तरिक आय, स्थानीय तहका विकास योजना अनुगमन गर्ने अधिकार भने दिएको छ । जिल्ला कर्मचारी व्यवस्थापन समितिले चलाउन नसकेका कर्मचारी पनि यसरी नै पारिलो घाम ताप्दै सरकारको तलबभत्ता खाइरहेका छन् । एकातिर जिससमा दुई दर्जनभन्दा बढी कर्मचारीको जिम्मेवारी नभएकाले कामविहीन छन्, अर्कातिर अधिकांश स्थानीय तहमा कर्मचारी अभाव छ । गाउँपालिकाहरूमा लेखापाल र प्राविधिकका दरबन्दीअनुसार कर्मचारी नहुँदा काम प्रभावित भएका छन् ।जिससमा रहेका कतिपय पद र दरबन्दी गाउँपालिका, नगरपालिकामा नभएकाले कर्मचारी व्यवस्थापनमा समस्या भएको हो, कर्मचारी व्यवस्थापन समिति अध्यक्ष निमित्त प्रमुख जिल्ला अधिकारी यादवनाथ आचार्यले भने, हामीले जिल्लाको आवश्यकता र अवस्था हेरी कर्मचारी व्यवस्थापन गर्दै गर्दा सामान्य प्रशासन मन्त्रालयबाट समन्वय नगरी भटाभट कर्मचारी सरुवा गरी अन्यत्र पठाएपछि यहाँ समस्या भएको हो । जिससका सूचना अधिकृत, सामाजिक अधिकृत, सहायक लेखापाल, स्थानीय विकास कोष, सामाजिक परिचालक आदिको पद र दरबन्दी व्यवस्थापन हुन नसकेको हो ।"
कम्युनिस्टहरूलाई शुभकामना !,"नयाँ संविधान अन्तर्गत नयाँ संरचनाका अग्रवाहक बन्न पुगेका कम्युनिस्टहरुलाई आगामी पाँच वर्षका लागि शुभकामना ! अ न्तत: अनेकानेक आशंकालाई चिर्दै मुलुक नितान्त नवीन चरणमा प्रवेश गरेको छ । निर्वाचन सम्पन्न भएसँगै केन्द्रीय प्रतिनिधिसभाका साथै सातै प्रदेशमा राजनीतिक संस्था गठन गर्ने मार्गप्रशस्त भएको छ । गणतन्त्रका वैरीहरू किनारा लाग्नुपर्ने अवस्था आएको छ । देश संघीय भएको छ, संघीयतामाथि गरिएका घात, आघात र प्रतिघात निष्फल भएका छन् । लोकतन्त्रको नव्यतम आयाम प्रारम्भ भएको छ । निश्चय नै प्रक्रियामा प्रशस्तै आलोचनाका ठाउँ छन्, पात्र र प्रवृत्तिप्रति असन्तुष्टिका चाङ छन् । तर यसमाथि आज धेरै गुनासो नगरौं, किनभने प्रक्रिया निरन्तर अभ्यासद्वारा परिमार्जित हुँदै जाने हो । पात्रहरू फेरिने हुन्, फेरिँदै जानेछन् । प्रवृत्ति, पात्र फेरिएसँगै सुध्रिँदै जान्छ । लोकतन्त्रको विशेषता हो यो । यसमा स्वयंलाई अविजेय ठान्ने अजंगका पात्रहरू पनि पछारिन्छन्, नपत्याउँदा लिखुरेहरू जितेर आउँछन् । देशलाई कसको आवश्यकता छ, कसको छैन, यसको निर्धारण जनमतले गर्छ, सामूहिक चेतले गर्छ । हुँदाहुँदा हेर्नुहोस्, लोकतन्त्र कति उदार भइसक्यो, यसले कम्युनिस्टहरूलाई पनि लोकतान्त्रिक बनाउने उद्योग गर्न सक्छ ।यसमा शंका छैन, कम्युनिजम प्रचलित लोकतन्त्रको प्रतिरोधी विचार हो । तिनै कम्युनिजम ल्याउन भनी कुनै बेला नरहत्यामा संलग्न व्यक्तिहरू अहिले लोकतन्त्रका मुख्य धारामा आएका मात्र होइन, प्रबल जनादेशसहित शासनाधिकारी बन्न गइरहेका छन् । लेनिन, स्टालिन, माओ र पोलपोटका अनुयायीहरूले नेपालको लोकसत्ता सञ्चालन गर्ने वैधता प्राप्त गरेका छन् । साथै निकट अतीतमै १७ हजार नेपालीको प्राणवायु हरण गर्ने पात्रहरूलाई नेपाली जनमतले आफ्ना अंगरक्षक नियुक्त गरेको छ । यो सुन्दा, देख्दा विडम्बना लाग्न सक्छ, तर होइन ।लोकतन्त्र गौतम बुद्धजस्तै क्षमाशील छ । यसले कसैलाई वैरी ठान्दैन, यो पद्धति सर्वहितैषी, प्रियदर्शी हो । यसैप्रति वैरभाव राख्नेहरूलाई पनि अंकमाल गर्ने सामथ्र्य राख्छ यो । प्रत्यक्षलाई प्रमाण चाहिँदैन, आफैं हेर्नुहोस् । लोकतन्त्र मास्ने संकल्पसाथ देशलाई हत्याहिंसाको दुश्चक्रमा फँसाउनेहरूलाई लोकतान्त्रिक नेपालले सप्रेम अंकमाल गरेको छ । यतिमात्र कहाँ हो र, चितवनमा बँँदरमुडे बमकाण्ड भोगेका मतदाताले तिनै प्रचण्डलाई मत दिए, जसको आदेशमा त्यही ठाउँमा बसमा यात्रा गरिरहेका निर्दोष यात्रुहरू जिउँदै जलाइएका थिए । कल्पना गर्दा पनि भयावह लाग्छ, कति दर्दनाक थियो, त्यो क्रूर दृश्य । तर त्यति भयावह, यातनाप्रद मृत्यु पाउनेहरूका आफन्तले तिनै प्रचण्डलाई विजयमालाले सुशोभित गरे ।यो लोकतन्त्र हो, कम्युनिजमको ठिक विपरीत विचारधारा । मात्र विचारधारा होइन यो, शान्ति र अहिंसामा आधारित जीवन पद्धति हो । यसमा क्षमा छ । दया छ । प्रेम छ । स्नेह छ । वात्सल्य छ, विश्वास छ । त्यसैले यो लोकको तन्त्र हो । यसले कसैको, यहाँसम्म कि अधिनायकवादीहरूको अधिनायकत्व पनि स्वीकार गर्दैन । वात्सल्य छ, यसमा । तर कताकता बेलाबेला, राम्रो प्रयोजनका लागि, उम्लेकालाई नसिहत दिनका लागि, यो निर्मम पनि हुने गर्छ । जस्तै, यसपालि यो नेपाली कांग्रेसप्रति कठोर भएको छ । किन भएको होला ? कांग्रेस त यसका स्वनामधन्य नेताहरू भन्ने गर्छन्, लोकतन्त्रको मियो हो । कसैकसैले त कतिसम्म भन्ने दुस्साहस गर्ने गरेका छन् भने कांग्रेस लोकतन्त्रको पर्याय हो । यसो भन्नु लोकतन्त्रको अवमूल्यन थियो र हो । किनभने लोकतन्त्रको मियो जनता हुन्, कुनै दलविशेष होइन । लोकतन्त्रको पर्याय लोकतन्त्र आफैं हो, अरू कोही होइन । तर कांग्रेस नेताहरू आफू सत्तामा हुनु नै लोकतन्त्र हो, नहुनु अधिनायकवाद भन्नेसम्मको अधिनायकवादी मनोवृत्तिका दास बन्न पुगेका थिए । यसका नेतालाई अहंकारले उन्मत्त बनाएको थियो । देशै परिवार, देशवासी स्वजन हुनुपर्छ, नेताको । तर यसका नेता परिवार मोहमा यसरी फसेका थिए कि उनीहरू त्यो बाहेक अरू केही देख्नै छाडेका थिए । निष्ठावान कांग्रेसजन दु:खी थिए, शुभचिन्तकहरू रुष्ट । विद्वानहरू कांग्रेससँग तर्किन थालेका थिए । सर्वसाधारणमाझ यसको आकर्षण निरन्तर कम भइरहेको थियो । त्यो चेतावनी थियो, कांग्रेसलाई सुध्रने । तर सुध्रेन । परिणाम आँखै सामुन्ने छ । केन्द्रीय शासनबाट यसको हात त छुट्यो नै, सातका सातै प्रदेशमा सत्ता त परै सशक्त प्रतिपक्षसमेत बन्ने हैसियतसम्म रहेन । धेरैलाई लाग्न सक्छ र लागेको पनि छ, कांग्रेसको यो दुर्दशा कम्युनिस्ट गठबन्धनका कारण हुनपुगेको हो । यथार्थ भने फरक छ, कांग्रेसको आन्तरिक सामथ्र्य नै क्षीण भएकाले, जनतासँग मनको सम्पर्क कमजोर हुँदै गएकाले यति नराम्रो पराजय भोग्नुपरेको हो, नकि गठबन्धनका कारणमात्र । गठबन्धन त वास्तवमा निमित्त मात्र हो, मुख्य कारण कांग्रेसद्वारा लोकतन्त्रको बारम्बार मानमर्दन गरिनु हो । लोकतन्त्र सम्मत परिवर्तनका एजेन्डालाई स्वीकार्न नसक्नु, अरुले स्वीकारेपछि त्यसैलाई पछ्याउनु, उसको नियति भएको थियो । १९ जेठ २०५८ मा दरबार हत्याकाण्डपछि देश गणतन्त्र उन्मुख हुँदा यसका नेतालाई होशै थिएन । गणतन्त्रको आफैंले नेतृत्व लिनुपर्ने बेलामा नलिएकाले त्यो एजेन्डा तत्कालीन माओवादीका पोल्टामा पर्नगयो र प्रकारान्तरमा कांग्रेस माओवादीको पिछलग्गु देखिन पुग्यो । अझ दु:खद प्रसंग त के भने देश केन्द्रीकृत संरचनामा उन्नत हुनसक्दैन, त्यसका लागि क्षेत्रीय स्वायत्ततासहित प्रादेशिक संरचनामा जानुपर्छ भन्ने प्रस्ताव कांग्रेस नेतृत्व समक्ष, धेरैपटक पुर्याइएको तर नेतृत्वद्वारा बारम्बार लत्याइएको थियो । त्यही अर्थात् सर्वप्रथम कांग्रेस समक्ष प्रस्तुत राज्य पुन:संरचना सम्बन्धी प्रस्ताव कालान्तरमा देशको आवाज बन्यो र नयाँ संविधानको मार्गदर्शक सिद्धान्त । तर त्यो सिद्धान्तको व्यावहारिक स्थापना कांग्रेसको पहलमा भएन, विडम्बना के भने त्यसैमा लत्रिएर आउनुपर्यो । आफूलाई लोकतन्त्रको मियो भन्ने दलको नेतृत्व राज्यको लोकतान्त्रीकरणका मामिलामा कतिसम्म अनुदार थियो, यसको साक्षात् प्रमाण कांग्रेसद्वारा सुरुमै राज्य पुन:संरचना परियोजना हार्दिकतापूर्वक नस्वीकारिनु हो । यहाँ अहिले उल्लेख गरिएका प्रसंग त मोटामोटा विषय हुन्, अरू अनगिन्ती छन्, जसका कारण कांग्रेसले यी दुर्दिन देख्नुपरेको हो । त्यसैले कम्युनिस्ट गठबन्धनले यो नठानोस् कि उसलाई प्राप्त जनादेश सदाकालका लागि हो । जसरी कांग्रेसलाई सदाकालका लागि जनादेश प्राप्त भएको थिएन, त्यसरी नै कम्युनिस्टहरूलाई पनि होइन । ख्याल रहोस्, यो आवधिक हो, मात्र पाँच वर्षका लागि । पहिलो सर्त, यस गठबन्धनले पाँच वर्ष राजनीतिक स्थायित्व सुनिश्चित गर्न सक्नुपर्छ । यस अवधिमा एमाले अध्यक्ष केपी शर्मा ओलीले भनेजस्तै चीनबाट सररर रेल नआउला, तर हिमाल वारपार रेलमार्ग निर्माण आरम्भ भएकै हुनुपर्छ । चीनसँग यातायात पारवहन कागजमा छ, यो यथार्थमा अनुवाद भएको हुनुपर्छ । त्यस्तै भारतसँग नेपालको निर्भरता कम गर्दै त लानुपर्छ । तर सम्बन्ध तिक्त नहुने प्रबन्ध पनि गर्नुपर्छ । भारतसित नेपालको सम्बन्ध बहुआयामिक छ । हो, ठूलठूला कुरा गर्न छुट छ । साथसाथै के पनि बिर्सन मिल्दैन भने लाखौं नेपाली भारतमा बसोबास गर्छन् । यहाँ उफ्रिँदा त्यहाँ बस्ने नेपालीको दैनन्दिनीलाई प्रतिकूल असर पर्न सक्छ । त्यसैले राष्ट्रिय स्वाभिमानको रक्षा गर्दागर्दै संवेदनशील पनि हुनुपर्छ भन्ने यथार्थ बिर्सन मिल्दैन । निश्चय नै भारतले धेरै प्रसंगमा नेपाली स्वाभिमानको अवमूल्यन गरेको छ । तर यो पनि सत्य हो, आज नेपाल लोडसेडिङमुक्त हुनपुग्नुमा भारतबाट आयात गरिएको विद्युतको अहम् भूमिका छ । अरू पनि नेपालीको दैनिकीको अधिकांश आपूर्ति भारतबाटै आयातित वस्तुहरूबाट हुने गरेको र नेपाली चढ्ने अधिकांश वाहन उतैबाट आयात गरिएका हुन् । सामथ्र्यका हिसाबले देश कति दुर्बल छ, यो स्वत: प्रस्ट छ । त्यसैले आउँदो पाँच वर्ष नेपाल र नेपालीको सामथ्र्य वृद्धि नै गठबन्धनको प्राथमिकता हुनुपर्छ, सत्ताको अहम् र चलखेल किमार्थ होइन । अहम्, चलखेल र अस्थिरताको नतिजा हेर्न कतै जान पर्दैन अब, संसद र प्रदेशसभाहरूमा कांग्रेसले ओगट्ने स्थानतिर नजर दिए पनि पुग्छ । यस अर्थमा समेत देश नवीन भएको छ । विदितै छ, कांग्रेसको केन्द्रीयताको ठाउँ कम्युनिस्टहरूले लिएका छन् । नयाँ बनेको संविधान अन्तर्गत नयाँ संरचनाका संवाहक कम्युनिस्टहरू हुनपुगेका छन् । कम्युनिस्टहरूको एकलौटी बहुमत केन्द्रमा मात्र होइन, प्रदेशमा पनि, अझ स्थानीय तहमा समेत वास्तवमै नयाँ प्रयोग हो । नेपाली जनमतले गरेको यो ठूलो आँट हो कि अब हेरौं, कांग्रेसमुक्त शासन कस्तो हुन्छ कतिपयको मनले नचाहेको होला, तर नचाहेर के हुन्छ, लोकतन्त्रमा जनादेशको सम्मान हुनैपर्छ, गर्नैपर्छ । यसर्थ भन्नैपर्छ, नयाँ संविधान अन्तर्गत नयाँ संरचनाका अग्रवाहक बन्न पुगेका कम्युनिस्टहरूलाई आगामी पाँच वर्षका लागि शुभकामना !"
अवसरको सदुपयोग गर्ने बेला,"नेपालको राजनीतिमा आफू राम्रो बन्न अरुलाई नराम्रो देखाउने, आफू अग्लो बन्न अरूलाई होच्याउने, अरुलाई तुच्छ गाली गरेर आफूलाई सभ्य ठान्नेहरूको खडेरी कहिल्यै परेन । आफ्नो कमजोरी ढाक्न अरूलाई सक्दो गाली गर्ने संस्कार हाम्रो राजनीतिको मौलिक विशेषता नै बन्यो । आज पनि त्यही भइरहेको छ । सिंगो राजनीतिक अस्थिरताको दोष सधैं अरूलाई लगाएर हाम्रा देशका नेताहरू पानी माथिको ओभानो बन्न खोजिरहेका हुन्छन् । स्वार्थ नमिलेपछि पार्टीभित्रै सत्तापक्ष र प्रतिपक्षी जन्मन्छन् यहाँ । कांग्रेसले धेरैपल्ट यो गल्ती दोहोर्यायो र जनतालाई रमिते बनायो । दुनियाँलाई यो पनि थाहा छ कि हिजो माधव नेपालको सरकार ढाल्न यिनै ओलीहरू कम्मर कसेर लागे, झलनाथ सरकार बनाउने पनि ढाल्ने पनि यिनै कम्युनिस्टहरू हुन् । ओली सरकार ढाल्ने प्रचण्डहरू आफै हुन्, लगत्तै प्रचण्ड सरकारलाई सत्तोसराप गरेर धारेहात लगाउने यिनै ओली, माधवकुमारहरू हुन् । माओ, लेलिन, स्टालिनको सिद्धान्त र परिकल्पना विपरीत एउटै देशमा दर्जनौं कम्युनिस्ट पार्टीको पसल थाप्नेहरू पनि राजनीतिक अस्थिरता कारक होइनन् र ? आफूभित्र आत्मसमीक्षा नगरी किन सधैं एकअर्कालाई गाली गर्ने ? भर्खरै चुनाव सकियो । एमालेमाओवादी केन्द्रले गठबन्धन बनाएर पार्टी एकता र स्थिर सरकारका लागि भोट मागे । साँच्चै भन्ने हो भने यो चुनाव एमाले वा माओवादी पार्टीले जितेको होइन, चुनाव त नयाँ गठबन्धन पार्टीले जितेको हो । तर जितपछि आआफनै डम्फु बजाउन ब्यस्त छन्, कामरेडहरू । जित भन्नु नै जिम्मेवारी पाउनु हो । तर यहाँ त जिम्मेवारीको बोधभन्दा बढी अहंकार, उन्माद र उत्तेजनाले काम गरेको देखिन्छ । हिजोका वाचाबन्धनमा अलमलको अवस्था देखिन्छ । आज सडकमै फजुलको बहस हुँदैछ, केवल पदका लागि । पद एक्लै खाने कि आलोपालो ? मिलेर जाने कि छुट्टाछुट्टै जाने ? कम्युनिस्टकम्युनिस्ट मिल्ने कि कम्युनिस्टगैरकम्युनिस्ट मिल्ने ? कसलाई बनाउने, कसलाई नबनाउने ? यस्तैयस्तै । कामरेड, एकपल्ट फेरि हिजोको घोषणापत्र पल्टाउनुस्, रंगीचंगी नारा हेर्नुस्, जनतासंँग गरेको प्रतिज्ञा सम्झिनुस् । जनताले कम्युनिस्ट गठबन्धनलाई भोट नेताको अनुहार हेरेर होइन, देशको उज्ज्वल भविष्य हेरेर जम्माजम्मी स्थायी सरकारको अपेक्षा राखेर दिएका हुन् । ठाउँठाउँमा शीर्ष नेताले भाषण गरेका छन्, चुनाव लगत्तै एमालेमाओवादी केन्द्रबीच एकीकरण गर्छौं भनेर । भाषण र नारामा जस्तै दुई पार्टी मिलेको हेर्न जनता झनै आतुर छन् । अब भ्रमको खेती धेरै भइसक्यो । अवसर आएको छ, आरोपप्रत्यारोप होइन, काम गर्न लाग्नुस्, पार्टी मिलाउनुस्, बलियो सरकार बनाउनुस् । जनताले आफ्नो दायित्व पूरा गरेका छन् । बल कम्युनिस्ट नेताको कोटमा छ, विशेष ओलीप्रचण्डको हातमा । हिजो जस्तो विपक्षीलाई धारेहात लगाएर अब उम्कने ठाउँ पनि छैन । निरोज खड्का लिखु गाउँपालिका३, रामेछाप"
रातो पासपोर्टको दुरुपयोग !,"बिहीबार प्रकाशित रातो पासपोर्ट फर्काउन आनाकानी समाचार पढेपछि केही लेख्न मन लाग्यो । यो देशमा सांसदको कार्यकाल पूरा गरेका माननीयहरूले आफ्नो कार्यकाल समाप्त भएको लामो समयसम्म पनि कूटनीतिक राहदानी तोकिएको समयावधिमा नफर्काउनु नैतिकतामा आँच आउने काम भएन र ? जबकि पदावधि समाप्त भएको ७ दिनभित्र यस्तो कूटनीतिक राहदानी फिर्ता गर्नुपर्ने कानुनी प्रावधान रहेको छ । के यो कानुनी प्रावधान बनाउने उनीहरू नै होइनन् र ? अनि आफूले बनाएको कानुन आफैंले नमान्ने हो भने आम जनतालाई कसरी कानुनी शासनको अनुभूति गराउने ? आगामी २०७५ साउन मसान्तसम्म म्याद राखेर जारी भएको रातो पासपोर्ट २०७४ असोज २९ गते नै पदावधि समाप्त हुने निवर्तमान सांसदहरूले साथमै राख्नुको निहित स्वार्थ के हुनसक्छ ? कानुन थाहा छैन भन्ने छुट कसैलाई हुन्न र कानुनको अनभिज्ञता पनि क्षम्य हुन्न भन्ने मान्यता होइन र ? राज्य बलियो भएको अवस्थामा मात्र यस्ता कानुन प्रभावकारी रूपले कार्यान्वयन गर्न सकिन्छ । तर संक्रमणकालीन अवस्थाको फाइदा उठाएर कोही कसैले व्यक्तिगत स्वार्थमा कानुनको उल्लंघन गर्छ भने त्यसलाई कारबाही गर्ने कि नगर्ने ? ३०० हाराहारी निवर्तमान सांसदहरूले रातो पासपोर्ट साथैमा राखेको, राज्यलाई फिर्ता नगरेको समाचार बाहिर आउनु भनेको उनीहरूको नैतिकतामाथिको प्रश्न होइन र ? जनताको प्रतिनिधि भई काम गरिसकेका नेताहरूले उच्च नैतिक आचरणलाई पदमा रहँदा वा नरहँदा सदैव कायम राख्नु उनीहरूको कर्तव्य र दायित्व हो । आफैंले निर्वाचित गरेका पूर्व सांसदहरूले रातो पासपोर्ट दुरुपयोग गरी भ्रष्टाचार गरेका दु:खद समाचार हेर्न र सुन्न नपरोस् । नोदनाथ त्रितालचौबिसे गाउँपालिका३, धनकुटा"
समानुपातिक कसका लागि ?,"संसद्भित्र यति ठूलो समानुपातिक संसदको संख्या कसका लागि, केका लागि र किन ? ६२६३ को पहिलो संविधानसभामा र दोस्रोपटक हुँदै यहाँसम्म आउँदा समानुपातिक संसदको सिट भनेको पार्टी चलाउने स्रोत र आफूलाई राजनेता भन्न रुचाउने नेताका आफ्ना नातामा जोडिएकाहरूलाई भर्ती गराउने स्थान र सधंै आफ्नो नजिक रहेर चाकडीमा जुट्ने मानिसलाई दिने उपहार मात्र भएको छ । केही अपवादलाई छोडेर अन्तरिम संविधानको निर्माणमा बेवास्था गरिएको समानुपातिक संसदको व्यवस्था अब हटाउनुपर्ने भइसकेको छ । अन्तत: कति पवित्र सोचले व्यवस्था गरेको परिपाटी आज जनतालाई बोझ भएको छ । वास्तवमा संसदबाट पास हुने जनताका हरेक निर्णयमा हरेक समुदायको सहभागिता होस् र देश निर्माणका सवालमा राजनीतिक दाउपेचभन्दा बाहिर रहेका पवित्र सोचले देश निर्माणमा सहयोग पुर्याउन सक्नेलाई समावेश गराउन गरिएको यो समानुपातिक व्यवस्था आज जनताका लागि ठूलो बोझ भइसकेको छ । रामकृष्ण बरालजोरपाटी२, काठमाडौं"
भाइरलले निम्त्याएको विकृति,"बिहीबार प्रकाशित भाइरल बन्ने धुनमा मौलाएको विकृति पढ्न पाइयो । तर विषयमा केही कुरा लेखौंलेखौं लागेर कलम चलाउन मन लाग्यो । हाम्रो समाजमा कतिपयका स्वभाव यस्ता छन् कि हेर्न नहुने चिज देख्न पाइयो भने झन् हेर्ने र हेर्न हुने चिजतिर चाहिँ मन नजाने । यो इन्टरनेटको जमानामा अश्लील तस्बीर या भिडियो हेर्नेहरूको बाढी यति संख्यामा छन् कि यो नहेरिकन सन्तुष्टि मानेर बस्ने सायद कमै होलान् । झन् कसैको नाङ्गो शरीर प्रदर्शन गर्न पाइयो भने सञ्जालमा तुरुन्तै भाइरल भइसकेको पाइन्छ र सबैको नजरमा चर्चापरिचर्चा भइहाल्छ । सञ्जालमा यस्ता तस्बिर पोस्ट गरेर अरूलाई तमासा देखाउनु अरूको नजरमा आफैं गिर्नु हो भन्ने कुराचाहिँ हेक्का राख्नु आवश्यक छ ।सञ्जाल प्रयोगकर्ताहरूलाई मात्र यस विषयमा दोष दिएर हुँदैन । दर्शकहरूलाई यस्ता सामग्री ल्याएर समाजमा विकृति फैलाउने या उक्साउनेमा कतिपय पत्रपत्रिका अनि मिडिया पनि पाइन्छन् । भिडियो हर्न पसलहरू पनि पर्याप्त छन् । यौन स्वास्थ्य व्यक्तिव्यक्तिका व्यक्तिगत जीवनका पाटा हुन् र यो प्रत्येक व्यक्तिका अभिन्न अंग पनि हुन् । यसको विषयमा महत्त्व बुझेर या शरीरका क्रियाकलापमा हुने अनुभूतिको कारणले यस विषयले चर्चा पाएको हो या व्यक्तिका स्वास्थ्यमा प्रभाव पारेको हो । जसरी बियर या रक्सी नभई कतिपयको जीवन चल्दैन, त्यस्तै यौन भएन भने पनि व्यक्तिको जीवन सुखमय बन्न सक्तैन । अनि दैनिक क्रियाकलाप पनि प्रभावित हुनपुग्छ । चाहिने हदसम्म सबैलाई यस विषयमा सरिक बन्ने अधिकार छ । तर हदभन्दा बढी नाघेर यस विषयमा लाग्ने छुटचाहिँ कसैलाई पनि छैन । सञ्जालमा प्रचारप्रसार गरेर होस् या पत्रपत्रिकामा विकृति फैलाउनेलाई हदैसम्मको कारबाही गर्नु आवश्यक छ । प्रहरी प्रशासनले यस विषयमा कडा रूपमा प्रस्तुत हुनु अहिलेको परिवर्तित समयमा धेरै आवश्यक भइसकेको छ । बोधनाथ पौडेलनयाँबानेश्वर, काठमाडौं"
यसरी पनि अन्याय भइरहेछ,"हाम्रो देशमा ठूलो धनजनको क्षति हुनेगरी २०७२ सालमा महाभूकम्प गएको हाम्रोलागि दु:खदायी क्षण भन्नैपर्छ । हामी नेपाली जसोतसो गरी दिनप्रतिदिन साधारण तरिकाले जीविकोपार्जन गरिरहेका थियौँ । त्यो दिन आउनुभन्दा पहिला हामीले दु:खको महसुस कमैमात्र गथ्र्यौं । तर एक्कासी हाम्रो जनजीवनमा बज्रपात भएको थियो । धेरैभन्दा धेरै परिवारलाई बिचल्ली बनायो । कतिको धन, सम्पत्ति, अन्न, लत्ताकपडा नष्ट भयो । कति घाइते, अपाङ्ग भए र कतिको परिवारका सदस्यहरूको मृत्यु भयो । यस्ता विपद् परिस्थितिको सम्झना आजसम्म हाम्रो मनमस्तिष्कमा झल्झली याद आइरहेको छ र आइरहनेछ । हामीले धन, सम्पत्ति, अन्न र परिवार मात्र गुमाएका थिएनौँ, आफ्नो बासस्थान घर पनि गुमाउनुपरेको सर्वविदितै छ । संयुक्त परिवार र आफ्नो अंशबन्डा नभई भिन्न छुट्टिएर बसेकाहरूलाई अझ नराम्रो चोट पर्यो । सहयोग र राहतको नाममा आएकाहरूको हिस्सेदार, अधिकार सीमित घर मालिक अर्थात् घरधनी, लालपुर्जा हुने भएका नामवालाहरूको अधिकार मात्र प्राथमिकतामा पर्यो । तर अरू छोराहरू, दाजुभाइहरू गाँस न बास, घातसरह भयो । सरकारी निकायले जति पनि पीडितको लागि सहयोग गरे पनि यसरी पक्षपात तवरले क्रियाकलाप गरेको प्रस्ट देखिन्छ । अझ अति आवश्यक पुनर्निर्माण अर्थात छुट्टिएका, भिन्न बसेका, लालपुर्जा विहीन, संयुक्त परिवार नाम विहीनलाई, कतै अन्त घर, टहरा बनाउनुपरे पनि नत राहतले छोएको छ, न सहुलियत ऋणले नै छोएको छ । कृष्णराम सुवाल ताहामला४, भक्तपुर"
अलमलैअलमल,"लोकतन्त्रको लागि जीवन दाउमा लगाएर आजीवन संघर्ष गरेको भन्ने नेताहरूमा लोकतान्त्रिक आचरण देखिँदैन । आआफ्नो ठाउँबाट एक इञ्च पनि टसमस गर्न नचाहने प्रवृत्तिले लोकतन्त्रको हित नगर्ने कुरा सबैले बुझेका छन् । राष्ट्रियसभा निर्वाचन सम्बन्धी अध्यादेश राष्ट्रपतिबाट स्वीकृत नहुँदा जुन गतिरोध देखापरेको छ, मुलुकमा यसको दूरगामी प्रभाव कस्तो पर्ला ? सोचनीय छ । मुलुकमा जे भइरहेछ, गर्न नहुने काम गर्नुपर्छ भन्ने कुराको नजिर स्थापित गर्न खोजिए जस्तो मात्र देखिएको छ । राष्ट्रपतिबाट प्रधानमन्त्रीले पेस गरेको अध्यादेश स्वीकृत नहुने, नयाँ जनादेश पाएको राजनीतिक दल राष्ट्रपतिबाट स्वीकृत भएको अध्यादेशमा भएको व्यवस्था मान्न तयार नहुने, प्रधानमन्त्री आफूले पेस गरेको अध्यादेश फिर्ता लिएर सहमतिबाट निकास निकाल्न नचाहने र निर्वाचन आयोग राष्ट्रियसभा निर्वाचन सम्बन्धी उक्त अध्यादेश स्वीकृत भएर नआउन्जेल महिनांै अघि सम्पन्न निर्वाचनको नतिजा यकिन नगर्नेे अवस्थामा रहेका छन् । अब हुने के त ? महेशप्रसाद ढुंगानानयाँबानेश्वर, काठमाडौं"
पायक पर्ने स्थान हुनुपर्छ,"खोटाङ जिल्लाको सुदूर दक्षिणमा रहेको गाउँपालिका बराहपोखरी गाउँपालिका ६ वटा गाविस मिलेर बनेको हो । यो गाउँपालिकामा बराहपोखरी, सुन्तले, साउने चउर, फाक्टाङ, पौवासेरा र मौवाबोटे ६ वटा वडा छन् । स्थानीय तह राज्य पुन:संरचना आयोगको प्रतिवेदन अनुसार साविक साउने चउर गाविसको कार्यालय केन्द्र तोकिए अनुुसार २०७४ वैशाख ७ गते गाउँपालिकाको उद्घाटन भई हालसम्म गाउँपालिकाको कार्य सञ्चालन हुँदै आएकोमा २०७४ मंसिर १५ गते गाउँपालिका यथास्थानमा राख्ने वा अन्यत्र सार्ने भन्ने विषयमा कहाँ रहँदा सहज हुन्छ भन्नेबारे छलफल नै नगरी हठात बराहपोखरी गाउँपालिका वडा नं ३ को बाघखोर भन्ने ठाउँमा सार्ने सहमति गरेका छन् भन्ने कुरा सुन्नमा आएकाले यदि सो कुरा हो भने उक्त ठाउँमा गाउँपालिकालाई चाहिने आवश्यक जग्गा, पानीको स्रोत नभएको भिरको टाकुरामा पर्नेहुँदा भवन निर्माण लगायतका संरचना तयार गर्न कठिन देखिन्छ । तर अहिले सञ्चालन भइरहेको गाउँपालिकाको आसपासमा नि:शुल्क जग्गा उपलब्ध भएको, पानीको स्रोत, सेवाग्राहीले सहज रूपमा सेवा लिन सक्ने ठाउँलाई लत्याएर एक्काइसौं शताव्दीका जनप्रतिनिधिहरूले जनविरोधी काम गर्न उद्यत देखिन्छन् । जनप्रतिनिधिहरूको यस्तो कार्यले जनता निराश भएका छन् । गंगाप्रसाद निरौलाबराहपोखरी३, साउने चउर, खोटाङ"
सुझबुझले काम गरोस्,"पुस १२ गते प्रकाशित रूपक सापकोटाको पेचिलो बन्दै भूराजनीति पढेंँ । पाउल केनेडीले भनेको कुरा शतप्रतिशत सही हो । अंग्रेज पहिले व्यापार गर्न भारत आए । पछि राजनीतिक र सैनिक रूपमा उपस्थित मात्र भएनन्, भारतलाई २०० वर्षसम्म गुलाम नै बनाए । आजभोलि गुलाम त बनाइँदैन, तर आर्थिक गुलामी पनि कम पीडादायी हुँदैन । भारतले बीआरआईमा भाग नलिएको कुरा विलकुल जायज छ । विवादित कश्मीरमा मात्र चीनले करिडोर बनाएन, बरु विवादित लिपुलेकमा पनि उसले चुपचाप सहकार्य गर्यो । यसले के सावित गर्छ भने जुन राष्ट्रले पनि केवल आफ्नो स्वार्थ हेर्छ । चीनलाई नेपाल वा भारत कसैको चिन्ता छैन । नेपाललाई पनि उसले केवल आफ्नो पिछलग्गु बनाउने हो । ओलीले पारवहन सन्धि त गरे, तर प्रयोगमा त्यो कति कठिन हुनेछ, त्यसको हेक्का राख्नुपर्छ । कथंकदाचित भारतले सन् १९५० को सन्धि खारेज गरिदियो भने लेनाको देना पर्नेछ । अत: भारतलाई इन्कार गर्ने शक्ति वाम सरकारलाई पनि हुनेछैन । कामना गरौं कि वाम सरकारले सुझबुझले काम गर्नेछ । डा शिवशंकर यादव छपकैया वीरगन्ज"
अलमलमा स्थानीय सरकार,"स्थानीय जनसरोकारको विकास निर्माण कार्यमा तदारुकता ल्याउन यो वर्षको सुरुतिरै स्थानीय निर्वाचन सम्पन्न गरिएको थियो । दुई दशकदेखि रोकिएर रहेको उक्त निर्वाचनमा जनताले बढो उत्साहसाथ भाग लिएर आफ्नो जनप्रतिनिधि छानेका थिए । त्यसैगरी जित्नेहरूको झन् बढी उत्साह र जोशजाँगर भएको लाग्थ्यो । सिंहदरबारको अधिकार र बजेट गाउँ र नगरमै आउने र जनताले जनप्रतिनिधिहरूसँंग बसेर आफ्नो कार्ययोजना आफै बनाउने र कार्यान्वयन गराउने कुराले जोसुकैलाई पनि आकृष्ट गरेको थियो । संघीयताको मर्म र भावना पनि यही हो, विकेन्द्रीकरण गरी स्थानीय सरकारहरूले छिटोछरितो जनताका समस्याको सम्बोधन गर्ने । तर सोचे जस्तो भइरहेको छैन । पहिलो त स्थानीय सरकार सञ्चालन ऐन नै ढिलो आयो । दोस्रो बजेट निकासामा ढिलाइ, तेस्रो अख्तियारी नआउनु, चौथो प्रतिनिधिसभा र प्रदेशसभाको निर्वाचनले समय खानु आदि । यी त सबै नपा र गापाको साझा सवाल वा कारक तत्त्व भए । यी बाहेक नगरपालिका र गाउँपालिकाहरूको आआफ्नै आन्तरिक समस्या होलान्, जुन अहिले बाहिर आउन थालेको छ । जस्तो कि न्यायिक समिति गठन हुन नसक्दा स्थानीय स्तरमै समाधान गरिने जग्गा तथा बाटोको साँधसिमाना, ढल निकास तथा खानेपानी, सिंचाइको काम अघि बढाउन नसकिएको । डा टीपी बराकोटीकौशलटार, भक्तपुर"
राजनीतिक दशा र दिशा,"चन्द्रदेव भट्टको राजनीतिक स्थायित्व : भ्रम र यथार्थ लेखले नेपालको राजनीतिक दशा र दिशालाई सतर्क गराएको छ । राजनीतिलाई पेसाको रूपमा हेरिएकाले चुनावी खर्च दिनानुदिन बढ्दै गएको छ । राजनीतिक दलका प्रभावशाली व्यक्तिहरूबाट मेडिकल, स्कुलकलेज, सहकारी, बैंक, ठेकापट्टा, व्यापारउद्योग सञ्चालन भइराखेको सन्दर्भमा नेपालको मूल राजनीति व्यावसायिकतामा केन्द्रित छ । वास्तवमा नेपालको राजनीतिक परिवर्तनमा २०४६ सालको सर्वाधिक महत्त्व थियो । यो परिवर्तन नेपाल र नेपालीको सामथ्र्यको थियो । डीडी पन्तपाटन संयुक्त क्याम्पस, ललितपुर"
विश्वविद्यालय वरिपरि लागूपदार्थ,"विभिन्न प्रविधिक विषयमा काठमाडौं विश्वविद्यालय धुलिखेलमा अध्ययन गरिरहेका केही विद्यार्थी लागुपदार्थ तथा मादक पदार्थ सेवन गरी आफ्नो भविष्य अन्धकारतर्फ धकेलिरहेका छन् । तिनीहरूलाई यस्तो कुलततर्फ लाग्न सहयोग तथा प्रोत्साहन गर्ने विश्वविद्यालय वरपरका स्थानीय बासिन्दा नै संलग्न रहेको देखिन्छ । २३ औं दीक्षान्त समाहोरह मनाएको भोलिपल्ट विद्यार्थीहरूबीच एकआपसमा झडप हँुंदा एक पीडित विद्यार्थीले जिल्ला प्रहरी कार्यालय, काभ्रेपलाञ्चोकमा उजुरी गर्दा त्यही क्रममा प्रहरीबाट छानबिन तथा खोजतलास गर्दा एक स्थानीयको घरमा गाँजा सेवन तथा गाँजा जम्मा गरेको अवस्थामा विद्यार्थी लगायत घरधनी समेतलाई पक्राउ गरी प्रहरी हिरासतमा राखेको थियो । तसर्थ सम्पूर्ण अभिभावक तथा काठमाडौं विश्वविद्यालय सजक रहन र आफ्ना विद्यार्थीहरूको उज्ज्वल भविष्यतर्फ सचेत रहन म एक अभिभावक अनुरोध गर्छु । धु्रव खुलाल थापा काभ्रेपलाञ्चोक"
माक्सले नधान्ने अवस्था,"केही समयअघि भारतको राजधानी नयाँदिल्लीलाई अति प्रदूषित सहरको रूपमा चित्रण गरियो । कैयौं दिन समाचारमै छायो पनि । ओहो, क्या प्रदूषित भएछ है, दिल्ली त अधिकांशको मुखमा यही शब्द झुन्डिएको थियो । तर केही वर्ष यतादेखि थलिएर कुरूप बनेको छ, हाम्रै राजधानी काठमाडौंै । अन्य समस्या त यथावत नै थिए । पहिल्ला दिनमा सडकका दुरावस्था र बढ्दो प्रदूषणका कारण त्राहिमाम छन् यहाँका वासिन्दा । नागरिकका स्वास्थ्यले धानी नसक्नु भइसक्यो र पनि सम्बन्धित निकायहरू बेखबरझैं बनेका छन् । वातावरण विदहरूका लागि गतिलो गफको विषय त बनेको छ । तर कहीं कतैबाट सुधारको छाँटकाँट अझैसम्म देख्न मिलेको छैन । यो पुसको कठाङग्रिने जाडोमा समेत यतिविघ्न धुलिमण्डल देखिने यस उपत्यकारूपी खाल्डोमा आजकल कुनै सडक सद्दे देखिँदैन । कुनै पनि मार्गमा मात्रै सय मिटर सडक खाल्डोविहीन देख्न मुस्किल छ । पहिले जाडोयाममा हुस्सु लाग्ने यस उपत्यकामा हिजोआज बस्ती र आकाशको बीचमा एक भयानक प्रदूषित धुलोको तह सजिलै देख्न सकिन्छ । यिनै बिग्रिएको स्वरुप अलाप्दै सामाजिक सञ्जाल, पत्रपत्रिका लगायतका विद्युतीय प्रसारणहरूमा दैनिकजसो समाचारका रूपमा छाएकै छ र पनि सम्बन्धित निकायको कानसम्म यी कर्कश शब्दहरू नपुगेको भान हुन्छ । राजन विडारीकाठमाडौं"
म्यादी भर्ना : जोख्न बिर्सिएका जोखिम,"कुल ९८ हजार २ सय ३८ म्यादी प्रहरीले हालै सम्पन्न प्रदेश तथा प्रतिनिधिसभा सदस्यको निर्वाचनमा सघाए । गएका केही निर्वाचनलाई हेर्दा म्यादी प्रहरी व्यवस्थापनमा दुई खाले समस्या देखापरेका छन् । पहिलो, तिनमाथिका भौतिक सुरक्षा चुनौती । दोस्रो, तिनको कमजोर व्यवस्थापनले उत्पन्न गराएका सुरक्षा चुनौती । यो लेखमा म्यादी प्रहरी भर्नाले उब्जेका चुनौती र द्वन्द्वको विश्लेषण गरिएको छ ।गएका चुनावमा म्यादी प्रहरीको जागिर आर्थिक आकर्षणमात्रै बनेन । छोटो समयको लागि प्रहरी सेवामा आएका केही युवा गम्भीर दुर्घटनामा पनि परे । गएको मंसिरमा दार्चुलामा गस्तीका क्रममा भिरबाट लडेर म्यादी प्रहरी रवीन्द्र ठगुन्नाको मृत्यु भयो । भीमफेदीमा सवारी दुर्घटनामा दुई महिला म्यादी प्रहरीले ज्यान गुमाए । तथापि यो दुर्घटनाचाहिँ कार्यसम्पादनको क्रममा भएको थिएन । म्यादी प्रहरीले कर्तव्य पालनकै सिलसिलामा सिरहा र दाङमा घातक दुर्घटना बेहोर्नुपर्यो । सिरहामा आदर्श कुँवरलाई लागुऔषध तस्करले चलाएको गोली लाग्यो । दाङमा भने बम विस्फोटमा परी विनोद चौधरीले ज्यानै गुमाए । सीमित समयको लागि भर्ना गरिने हुँदा म्यादी प्रहरीलाई यस्ता घटनाबाट बच्न पर्याप्त तालिम दिने समय पुग्दैन । तर कतिपय स्थानमा यिनका आधारभूत अधिकार पनि हनन भएको देखियो । जस्तै, भोजपुर जिल्लाको मानेभञ्ज्याङमा पुरुष प्रहरी सहायक निरीक्षकले पुरुष म्यादी प्रहरीमाथि नै बलात्कार गरेको समाचार आयो ।भौतिक र मानवीय क्षति हुनेगरी ३ पुसमा दोलखा र ७ पुसमा कालिकोटमा झडप भए । प्रभाव र परिणामका हिसाबले यी घटना गम्भीर थिए । दोलखामा एउटै भान्सामा पाकेको खानालाई स्थायी प्रहरीले भन्दा महँगो तिरेर खानुपरेकोले म्यादी समूह आक्रोशित थियो । निर्वाचन सुरक्षा बाहेक ज्यामी काम पनि अह्राएको भन्ने रोष केही अरूमा थियो । खानाको मूल्य सम्बन्धी खटपटको कारण सामान्य थियो । मेस सञ्चालकले हिसाब बुझाउनसकेका थिएनन् । पछि आपसी सल्लाहमा सुल्झाइयो । पर्खाल लगाउने कामचाहिँ गराउन पाइने वा नपाइने नियुक्ति पत्र सँगैको कार्यविवरणमा लेखिनुपर्ने कुरा हो । अचम्म त धेरै स्थानमा काम सकिएपछि मात्रै नियुक्ति पत्र दिइएको देखिन्छ ।बीचमै काम छाड्ने समस्या देखिएपछि आधा पैसा र नियुक्ति पत्र काम सकिएपछि दिने गरिएको प्रहरीको भनाइ छ । तर यो तरिका नितान्त गलत देखिन्छ । सेवामा अनुबन्धित गराइएका सबै व्यक्तिले पाउने सुविधा उसका कार्यसूची, कर्तव्य र अधिकारबारे स्पष्ट पारिएको नियुक्ति पत्र कामको प्रारम्भमै दिनुपर्छ । यो श्रम अनुबन्धनको सामान्य नियम हो । कसैले अनुभवको प्रमाणपत्र चाहेमा पछि दिन सकिन्छ । नियुक्ति पत्र पाएकै भरमा सेवा पूरा गरेको भन्ने हुँदैन ।पर्साको द्वन्द्व पनि केही हदमा नियुक्ति पत्रसँगै सम्बन्धित थियो । त्यहाँ कात्तिक ३ गतेबाट आफूहरू खटेको तर नियुक्ति पत्र कात्तिक १२ गतेदेखिको मात्रै रहेको आन्दोलनकारीको गुनासो थियो । यो गुनासो यथार्थमा आधारित कति थियो, त्यो खोजबिनकै विषय हो । तर सामान्य पूर्व तयारीले यस्ता द्वन्द्व पन्छाउन सकिन्थ्यो ।पर्सा र कालिकोट तनावका साझा विषय अरू जिल्लाको तुलनामा कम रकम पाइयो भन्ने थियो । यो कुरा प्रहरीको तलब वितरण योजनामा त स्पष्टै थियो, तर सतहसम्म सुरुमै स्पष्ट पार्न सकिएन । ठूलो झुन्डमा सानो असमझदारी निस्कँदा पनि परिणाम भयावह हुन्छ । यो जोखिम आँकलन भएको भए पाइने रकम के, कति, कसरी र किन अरूभन्दा फरक हुन्छ भन्ने जानकारी आवेदकहरूलाई दिन सकिन्थ्यो ।उसो त आन्दोलनकारीहरू पनि कतिपय स्थानमा अव्यावहारिक मागले उरालिएका देखिन्छन् । जस्तै, आवेदन र भर्ना छनोट आफ्नै जिल्लामा हुनुपर्ने भनी केही वर्षअघि अछाममा म्यादी प्रहरी आवेदकहरूको आन्दोलन मच्चियो । त्यस्तै गएको भदौमा म्यादी प्रहरी संघर्ष समितिले प्रादेशिक प्रहरीमा आफूहरूलाई भर्ना नगरे आन्दोलनमा उत्रने धम्की दिएका थिए । म्यादी प्रहरीले चुनावी सुरक्षामा खटिँदा उपयोगी अनुभव पाएका छन् । त्यसलाई सदुपयोग गर्ने बाटो खोज्न सकिन्छ । जस्तै, प्रहरी र सेनामा भविष्यमा खुल्ने दरबन्दीमा अनुभवी म्यादी प्रहरीलाई केही सहुलियत दिन सकिन्छ । तर सिधै प्रहरीमा समायोजन गराउनुपर्ने माग व्यावहारिक थिएन ।पछिल्लो पटक दु:खदायी घटना कालिकोटमा भएको छ । त्यहाँ तलब सुविधाकै विषयमा झडप हुँदा विवेक ऐडीको ज्यान गयो । असन्तोषको जरा यहाँ पनि जुम्लाको तुलनामा भत्ता कम किन भयो भन्नेमा थियो । कालिकोटका प्रमुख जिल्ला अधिकारीले म्यादी प्रहरीको असन्तुष्टिलाई निर्वाचन विरोधी समूहले उरालेको भन्ने संकेत पनि गरेका छन् । तथापि नियुक्ति पत्र र तलब सुविधाबारे अग्रिम स्पष्टताको अभाव यहाँ पनि देखिन्छ ।जागिरका सिलसिलामा गर्नुपर्ने काम र पाउनुपर्ने सुविधाबारे सुरुमै लिखित रूपले स्पष्ट पारिएको छ कि छैन ? कुल आम्दानीमा आयकर लाग्नेनलाग्ने ? लागे कति लाग्ने ? रासन र स्थानीय भत्ता जिल्लापिच्छे केका आधारमा निर्धारण हुने ? यी प्रश्नबारे धेरै जिल्लामा म्यादी प्रहरीलाई समयमै स्पष्ट पार्न नसकिएको देखिन्छ ।कुनै पनि सुरक्षा संगठनमा ९८ हजार करार सुरक्षाकर्मी भर्ना गर्नु संवेदनशील काम हो । अल्पकालीन सेवा र अर्थोपार्जनको उद्देश्यले संगठनमा छिरेका व्यक्तिहरू मनोवैज्ञानिक हिसाबले छिटो एकत्रित हुन्छन् । त्यसमाथि श्रम आधारित अन्याय भएको भानपर्दा आक्रोशित समूहले गर्ने विरोध आक्रामक हुन्छ । यस्तो जोखिमको पूर्वआँकलन गर्ने कौशल नपुग्दा दोलखामा सरकारी भवनहरू क्षतिग्रस्त भए । कालिकोटमा प्रहरी बिट र तालिम केन्द्रमा आगजनी भयो ।स्थानीय चुनावमा प्रतिम्यादी प्रहरी २ लाख बराबरको दुर्घटना र १ लाख ५० हजार रूपैँयासम्मको स्वास्थ्य बिमा व्यवस्था गरिएको थियो । पछिल्लो निर्वाचनमा दुर्घटना बिमा १५ लाख पुर्याइयो । तर घटना भएपछि १५ लाखको बिमाले पनि समस्या समाधान हुँदैन रहेछ भन्ने कालिकोटमै देखियो । सरकारले बिमा रकममा १० लाख थपेर पीडित परिवारलाई २५ लाख दिने बताएको छ । तर कर्तव्य पालनका सिलसिलामा भएको दुर्घटना नहुनाले बिमाले कसरी भुक्तानी गर्ने स्पष्ट छैन ।म्यादी प्रहरीले सबै निर्वाचनमा मुलुकलाई महत्त्वपूर्ण सहयोग गरे । तर तिनको व्यवस्थापन गर्न नजान्दा मुलुकलाई भौतिक, आर्थिक र राजनीतिक मूल्य पनि महंँगै परेको छ । भवितव्यले ज्यान गुमाउने घटनामा केही गर्न सकिन्न । तर हतियार प्रहार, दोहोरो भिडन्त र विस्फोटजस्ता जोखिमसँग जुझ्न म्यादी प्रहरीलाई पर्याप्त तालिम पक्कै दिइएको छैन । त्यो हाम्रो लागि खर्चिलो पनि छ । तर के हामीसँग थोरै र चुस्त म्यादी प्रहरी प्रयोग गर्ने विकल्प नै थिएनन् ? जस्तै, गएको स्थानीय निर्वाचनका दुई चरण बीचको अवधि लामो हुँदा म्यादी प्रहरीको खर्च बढ्यो, मुलुकलाई एक अर्बभन्दा बढी भार पर्यो । छर्लङ्गै छ, निर्वाचनलाई आर्थिक र व्यवस्थापकीय हिसाबले चुस्त बनाउन सरकारले सकेन । म्यादी प्रहरी सम्बन्धी जोखिम मूल्याङ्कन र व्यवस्थापन गर्न प्रहरीले सकेन । प्रहरीलाई नै जोखिम मूल्याङ्कन गर्न सिकाउन त अरू कोही नचाहिनुपर्ने हो ।ट्विटर :"
कुरा ३३ प्रतिशतको,"प्रतिनिधि र प्रदेशसभा सदस्यको निर्वाचनमा प्रत्यक्ष प्रणालीतर्फ निर्वाचित उम्मेदवारको टुंगो लागिसकेको छ । राष्ट्रियसभा निर्वाचन सम्बन्धी अध्यादेश राष्ट्रपति विद्यादेवी भण्डारीबाट जारी नहुँदा प्रतिनिधिसभाको समानुपातिकतर्फ सिट बाँडफाँड अवरुद्ध छ भने प्रदेशसभाको समानुपातिकका लागि निर्वाचन आयोगले निर्वाचन उम्मेदवारको नाम पठाउन दलहरूलाई पत्राचार गरेको छ । प्रत्यक्षतर्फको निर्वाचनमा कम महिलालाई उम्मेदवार बनाएको भनी आलोचना खेपेका दलहरू प्रतिनिधिसभा र प्रदेशसभामा समानुपातिकबाट भए पनि तेत्तीस प्रतिशत महिलाको प्रतिनिधित्व गराउनुपर्ने बाध्यात्मक अवस्थामा पुगेका छन् । प्रतिनिधिसभामा निर्वाचन आयोगले सिट बाँडफाँड गर्न बाँकी नै भए पनि समानुपातिकतर्फ दलहरूले पाएको मतका आधारमा वाम गठबन्धन र नेपाली कांग्रेसका सम्भावित नाम जनसमक्ष आइरहेका छन् । प्रत्यक्षतर्फ तेत्तीस प्रतिशत महिला उम्मेदवार बनाउनुपर्ने बाध्यकारी व्यवस्था नहुँदा दलहरूले महिला उम्मेदवारीमा कञ्जुस्याइँ गरेको देखियो । महिला उम्मेदवार बन्न हच्किनुको अर्को कारण आर्थिक पक्ष पनि हो । किनभने पछिल्लो समय नेपाली राजनीति महङ्गिदै जाँदैछ । आर्थिक उपार्जनको मामिलामा करिबकरिब परनिर्भरतामा बाँचिरहेका नेपाली महिलाले राजनीति गर्नु भनेको उत्पादनशील समय र ऊर्जा सित्तैमा खर्चेर आजीवन स्वयंसेवी कार्यकर्ता भएर बाँच्नु हो । त्यसो त प्रभावशाली र आर्थिक रूपमा सम्पन्न महिला हुँदैमा चुनाव जित्न सकिँदैन भन्ने दृष्टान्त प्रधानमन्त्री पत्नी आरजु राणा बनेकी छन् । कैलाली ५ की उम्मेदवार राणाले चुनाव प्रचारताका टुरिस्ट उम्मेदवार भनिएपछि ३ करोड रुपैयाँको घर नै किनेकी थिइन् । गाउँघरको के कुरा गर्नु, सहरका टोल र वडास्तरीय राजनीति भने बहुसंख्यक स्वयंसेवी र निम्न मध्यम वर्गका महिला कार्यकर्ताले धानेका छन् । नेपाली राजनीतिको तल्लो तहमा महिलाको उपस्थिति पिरामिडजस्तो छ । सबैभन्दा तल्लो तहमा स्वयंसेवी र आर्थिक रूपले परनिर्भर महिलाको उपस्थिति उल्लेख्य देखिन्छ । माथिल्लो तहमा उनीहरूको उपस्थिति क्रमश: घट्दो देखिन्छ । टुप्पोतिर पुग्दा पुरुषको बर्चस्व बढ्दै जान्छ र त्यो क्रम कतिसम्म पुग्छ भने निर्वाचनताका यस्ता महिलालाई उम्मेदवारी दिने बेला स्वाट्टै घट्छ । नयाँ संविधानले राजनीतिक दलहरूलाई स्थानीय तहको निर्वाचनमा तेत्तीत प्रतिशत प्रतिनिधित्व अनिवार्य गरेपछि स्वयंसेवी रूपमा सक्रिय महिलाले जनप्रतिनिधि बन्ने अवसर पाएका छन् । स्थानीय तहमा महिला उम्मेदवारको छनोटबारे दलहरूको स्पष्ट मापदण्ड नभएकाले कसैलाई पाखा र कसैलाई काखा पारिएका घटना पनि छन् । यस्तो प्रवृत्तिका कारण कहिलेकाहीँ क्षमतावान महिला पाखा पर्ने गरेका छन् । स्थानीय तहमा महिलाको तेत्तीस प्रतिशत सहभागितामा रहेन पनि त्यो सहभागिता कतिको अर्थपूर्ण हुन्छ, हेर्नुछ । संघीय संसद (राष्ट्रियसभा र प्रतिनिधिसभा) र प्रदेशसभामा महिलाको उपस्थिति तेत्तीस प्रतिशत पुर्याइँदैछ । समानुपातिकबाट निर्वाचित हुनेलाई मतदाताले चिनेका हँुदैनन् । तेत्तीस प्रतिशतको कोटाबाट निर्वाचित हुने अधिकांश महिलालाई विकास निर्माण एवं नीति निर्माण प्रक्रियाका कामबारे जानकारी नहुन सक्छ । त्यसका लागि दलहरूले नै बेलाबेला अभिमुखीकरण गर्न जरुरी छ । किनभने उनीहरूले निर्वाह गर्ने भूमिकाले नै दलप्रति जनविश्वास बढ्ने हो । यस्तै प्रत्यक्षबाट होस् वा समानुपातिक, जनप्रतिनिधि बनेपछि महिलाहरू स्वयंले पनि आफूलाई क्रियाशील बनाउन जरुरी छ । महिलाको सक्रिय र अर्थपूर्ण सहभागिताले समृद्धि र विकासको पूर्वाधार तयार हुन्छ ।"
संघीयतामा सशस्त्र प्रहरी बल,"गठनको औचित्य उजागर गरिसकेको सशस्त्र प्रहरी बल शान्ति सम्झौतासँगै सीमा सुरक्षा, राजस्व तथा भन्सार सुरक्षा गस्ती, विशिष्ट व्यक्ति र महत्त्वपूर्ण प्रतिष्ठानको सुरक्षा, विपद् व्यवस्थापन, राजमार्ग सुरक्षा, औद्योगिक सुरक्षा, कारागार सुरक्षा तथा प्रहरी कामकारबाही लगायत विश्व शान्ति मिसनमा क्रियाशील छ । विगतको तराई आन्दोलन, बाढी, सडक दुर्घटना, २०७२ को विनाशकारी भूकम्पजस्ता विपद्मा उद्धार, खोजी र राहतमा निरन्तर जुट्दै आएको छ । कर्तव्यको बलिवेदीमा संस्थापक संगठन प्रमुखसहित ३ सय २० जनाको ज्यानोत्सर्ग भएको छ । संविधानसभाका दुई निर्वाचन र हालै सम्पन्न स्थानीय, प्रदेश एवं प्रतिनिधिसभाको निर्वाचनमा कर्तव्यपरायणता प्रदर्शन गरिसकेको छ ।देशमा अझै राजनीतिक स्थिरता आइसकेको छैन । संविधानको कार्यान्वयन, सुशासन, राजनीतिक स्थायित्व, आर्थिक समृद्धि तथा भ्रष्टाचार नियन्त्रण पहिलो प्राथमिकता हो । मानव विकासका सूचाङ्कक पाटाहरू नाजुक अवस्थामा छन् । राजनीतिमा अपराधीकरण र राज्यका सुरक्षा प्रशासनमा राजनीतीकरणको अवस्थालाई निरुत्साहित गर्नुपर्ने चुनौती छ । सीमावर्ती अपराध, साना हातहतियारको विगविगी, साइबर क्राइमदेखि अन्तर्राष्ट्रिय आतंकवाद, खल्बलिएको सामाजिक सद्भाव, आर्थिक विचलन, बाह्य हस्तक्षेप, राजनीतिक भागबन्डा, जवाफदेहिताको अभाव तथा कानुनी शासनको उपहासका कारण सुरक्षा चुनौतीको मारमा पर्दै आएको छ । चुनौती नियन्त्रण र न्युनीकरण गर्ने कसरी ? खुला सिमानाको नियमन, मानव सुरक्षा क्षमता अभिवृद्धि कसरी गर्ने ? संघीयता र धर्मनिरपेक्षतामा असन्तुष्ट र द्वन्द्व पीडितको गुनासो, राष्ट्रि्रय अखण्डता विरुद्धका पृथकतावादी, सशस्त्र समूहहरूलाई कसरी सम्बोधन गर्ने ? यी विषय गम्भीर छन् ।केन्द्रीय प्रहरी बललाई मौजुदा साधनस्रोत र पूर्वाधार उपयोग गर्दै मितव्ययी र प्रभावकारी कसरी तुल्याउने ? यो आम सरोकारको विषय हो । कमाण्ड संरचना थप पद सिर्जना गरी प्रादेशिक संरचनामा खटाउनेभन्दा फौजी संगठनको आधारभूत मान्यतालाई अवलम्बन गर्दै मितव्ययी र व्यावसायिक कमाण्ड गर्ने व्यवस्थापनमा केन्द्रित रहनु असरदार हुनेछ । असावधानी र हेलचेक्र्याइँले अकल्पनीय र खर्चिलो अवस्था आउनेछ र साथै संगठन पनि चुस्तदुरुस्त रहनेछ । सशस्त्र प्रहरी बल प्रधान कार्यालयको संगठन प्रमुख आईजीको कमाण्डमा मौजुदा ६ जना एआईजीको (एकेडेमी सहित) दरबन्दी कायम छ । कार्य प्रकृति र चापअनुसार प्रधान कार्यालयमा २ जना एआईजीबाट कार्यसम्पादन हुनसक्ने देखिन्छ । केन्द्रीय प्रशासन विभाग, एआईजीको कमाण्डमा (प्रशासन, मानवस्रोत विकास, प्राविधिक, एकेडेमी र निर्देशनालयहरू) तथा केन्द्रीय कार्यविभाग, एआईजीको कमाण्डमा (सीमा सुरक्षा, औद्योगिक सुरक्षा, विशेष सुरक्षा, विपद् व्यवस्थापन, निर्देशनालयहरू) मिलान गरी काम प्रकृतिका आधारमा महाशाखा, शाखा, उपशाखा आदि युनिटको प्रबन्ध मिलाई हालको सीमा सुरक्षा कार्यालयमा बीओपीहरूलाई समायोजन गरी सीमागण बनाउन सकिन्छ । गण, गुल्महरूको जनशक्तिलाई पुनरावलोकन गरी कम्तीमा ८ वटा बाहिनी गठन गरेर सातवटा प्रदेश र उपत्यकामा तैनाथ गरी प्रत्येक २ वटा बाहिनीको कमाण्ड गर्नेगरी बाँकी ४ जना एआईजीलाई जिम्मेवारी दिन सकिन्छ । साथै ७७ जिल्लामा संवेदनशीलता तथा जनसंख्या आदि तथ्याङ्कका आधारमा क र ख समूहमा छुट्याई सप्रनाउ तथा सप्रउको कमाण्डको व्यवस्था मिलाई केन्द्रीय प्रहरी बलको उपस्थिति फैलाउँदा न्यूनतम संरचनाबाट आरम्भ गर्न आवश्यक थप जनशक्तिको खर्चभारमा पनि मितव्ययिता ल्याउन मौजुदा गणहरूको पदसोपानमा डीएसपी ७ बाट ३, सशस्त्र प्रहरी निरीक्षकको संख्या २१ बाट घटाई ११ जनाको दरबन्दीको मिलान गरी केही एसपी र अधिकतम जवानको संख्या वृद्धि गर्ने (७७ जिल्लाको संरचनामा मितव्ययिता अपनाउन), असई पदमा आन्तरिक बढुवाबाट मात्र पदपूर्ति गर्ने नीति अवलम्बन गर्दा देशलाई उल्लेखनीय रूपमा आर्थिक भार कम पर्नेछ । साथै फौजमा देखिएका कर्मचारी व्यवस्थापनका कमजोरीमा सुधार आउने, सबै तहमा वृत्ति विकासमा अवसर सिर्जना हुने र मनोबल उच्च रहने हुन्छ । सशस्त्र प्रहरी ऐन, २०५८ सशस्त्र प्रहरी महानिरीक्षक पदको अवधि ४ वर्ष हुने स्पष्ट व्यवस्था लत्याई नियमावली संशोधन गरी ३० वर्षे सेवा अवधिको प्रावधान लागू गरेर मागिखाने भाँडो बनाइयो । पछिल्ला दिनमा व्यक्तिगत लाभका लागि उक्त प्रावधान हटाउने र कोही यथावत कायम राख्नेतर्फ दौडधुपको चक्कर संगठनका इमानदार व्यावसायिक राष्ट्रसेवकहरूलाई हरदम निरुत्साहित र सशंकित तुल्याएको छ । देशमा आएका आमूल पविर्तनको परिप्रेक्ष्यमा संघीय सुरक्षा व्यवस्था सन्दर्भमा सुरक्षाविद, सुरक्षा अधिकारी, नागरिक समाज आदि प्राज्ञहरूको सुझाव विचार प्रतिविम्बित हुने खोजपूर्ण अध्ययन हुन जरुरी छ । यो आम नागरिक हक र सरोकारका विषयवस्तु हुन् । स्पष्ट नीति, जवाफदेही परिचालन, स्पष्ट जिम्मेवारीे, प्रशिक्षण व्यवस्थापन, व्यावसायिकता र इन्टेलिजेन्समा आधारित साधनस्रोत प्रविधियुक्त एकीकृत सुरक्षा प्रणाली, सुरक्षा कामकारबाहीको परिचालन नीति लिइनु असरदार हुनेछ ।संघीय सरकारको आदेशमा मात्र परिचालन गर्ने गरी सशस्त्र प्रहरी बललाई संघीय गृह मन्त्रालयको मातहतमा राखिनु उपयुक्त हुन्छ । देशको इन्टेलिजेन्सलाई काउन्टर इन्टेलिजेन्स क्षमता समेतका लागि सक्षम तुल्याई केन्द्रीय स्तरबाटै परिचालन हुने व्यवस्थापन गरी आन्तरिक सुरक्षा व्यवस्थालाई गति दिइनुपर्छ । प्रदेशमा गृह, रक्षा, अर्थ र परराष्ट्र मन्त्रालयहरू नरहने हँुदा आवश्यक समन्वयका लागि संयुक्त संयन्त्र व्यवस्था हुनु पर्नेछ । प्रदेशको अधिकार क्षेत्र तथा साझा अधिकारको सूची तथा अन्तरप्रदेशीय मामिलाबारे पनि ठोस नीति र निर्णय लिनु अत्यावश्यक छ । संघीय सरकारको आदेश लिएर निश्चित समयावधिका लागि, तोकिएको मिसन वा सेवा, कामकारबाहीका लागि ब्यारेकबाट सम्बन्धित स्थानमा परिचालन हुन्छ, कारबाहीको विवरण जाहेर गर्छ भन्ने अवधारणालाई व्यवहारमा उतार्न सक्यौं भने देशविरुद्ध गतिविधि, आतंकवाद र संगठित अपराधी तथा पृथकतावादी समूहलाई निरुत्साहित र नियन्त्रण गर्नमा टेवा पुग्ने हुन्छ । तसर्थ केन्द्रीय प्रहरी बलहरू संघीय सरकारको आदेश वा मुख्यमन्त्रीको सिफारिसमा संघीय सरकारबाट स्वीकृत लिएर मात्र परिचालन, त्यसको कारण र अवस्थाबारे प्रादेशिक र केन्द्रीय सभामा जानकारी गराउने व्यवस्था अवलम्बन गरिनुले राज्यशक्तिको प्रजातान्त्रिक परिचालनमा जवाफदेहितालाई प्रस्ट्याउनेछ । सीमा सुरक्षा, राजमार्ग सुरक्षा, औद्योगिक सुरक्षा, सशस्त्र संघर्ष तथा विशेष सुरक्षामा केन्द्रित गरिनु प्रभावकारी हुनेछ ।बलको चलायमान क्षमता वृद्धिका लागि थप व्यवस्था मिलाउन प्रभावकारी हुनेछ । राष्ट्रिय स्तरमा सुरक्षाको समन्वयात्मक कामकारबाही तथा परिचालनमा सहयोगका लागि सबै तहका सुरक्षा समितिको सचिवालयलाई व्यवस्थित र सक्रिय पारी नेतृत्व शृङ्खलालाई व्यवस्थित, सक्षम तुल्याइनुपर्छ । राष्ट्र असुुरक्षित र अविकसित हुने, दलगत तथा व्यक्तिगत लाभमा हौसिने, पात्र, प्रवृित्त, प्रावधान र प्रकरण उनै रही राज्यको मर्म र अवस्था नबुझ्ने हो भने राष्ट्रको पहिचान र मानवताको प्रश्नचिन्ह खडा हुनेछ । नेपाल राज्य पुन:संरचनाको युगान्तकारी चरणमा छ । गल्ती गरेर पाठ सिक्ने समय छैन ।डा श्रेष्ठ सशस्त्र प्रहरीका अवकाश प्राप्त अतिरिक्त महानिरीक्षक हुन् ।"
दुई नम्बर प्रदेश मिथिलामधेस,"अन्तत: मुलुक संघीयता कार्यान्वयनको दैलोमा पुगेको छ । संघीय ढाँचा अन्तर्गत देशलाई विभिन्न ७ प्रदेशमा संयोजित गर्ने खाका कोरिएको छ । यी सबैमध्ये संघीयताका लागि जरुरी मान्ने गरिएका पूर्वाधारहरू प्रदेश नं २ मा सबैभन्दा मुखर छन् । समान संस्कृति, समान भौगोलिक बनावट, समान प्रकृतिका भाषाहरू, समान मनोविज्ञान आदि एउटा राष्ट्रका लागि चाहिने सम्पूर्ण प्राय: अवयवहरू सुगठित रूपमा रहेकोले यसले सहजै एक प्राकृत प्रदेशको अनुभूति गराउँछ । संघीयताका लागि भन्ने गरिएका मुख्य आधारहरू पहिचान र सामथ्र्य दुवै विशेष मुखर रहेको प्रदेश पनि यही नै हो । यस मुखरताले गर्दा प्रदेश २ का जनताबीच तर्क, विचार र आग्रहको मुखरता पनि व्यापक देखिन्छ । यतिखेर प्रदेशको नाम, मुख्यालय, भाषा आदिबारे अनेकथरी विचार तथा आग्रहको प्रक्षेपण छरपस्ट भइरहेका छन् । प्रदेशसभाको खाका तयार भएसँगै नामको विषयमा विभिन्न क्षेत्रबाट सामाजिक सञ्जाल तथा अन्यान्य फोरमहरूमा आआफ्नो पक्ष राख्ने कुराले तीव्रता लिएको छ । फरकफरक धारणा प्रदेशको भाषाजन्य कुरामा पनि आइरहेका छन् । तर प्रदेशको नामकरणको कुराले भने झन्डैझन्डै विवादकै रूप लिएको छ । यस क्रममा मिथिला र मधेस यी दुई नाम प्रमुख रूपले अगाडि आएका छन् भने कतिपयले विवादमुक्त बाटो देखाउने नाममा अनेक असान्दर्भिक नाम पनि प्रस्ताव गर्ने गरेका छन्, जसलाई त्यहाँको संस्कृति, मनोविज्ञान आदिसँग कुनै सरोकार छैन ।अहिले बहसमा आएको मिथिला र मधेस दुवै नामका पछाडि ठोस आधार छन् । मिथिला पक्षधरहरू यसको प्राचीन इतिहास, सर्वव्यापकता, सांस्कृतिक समृद्धि, जनकजानकीसँग जोडिएको मनोभावजन्य कुरालाई अगाडि सारिरहेका छन् । त्यसैगरी मधेस पक्षधरहरू सिंगो तराईमधेससँग जोडिएको नाम, आन्दोलनको भावना, विविधतालाई समेट्न सक्ने आधारजन्य तर्क गर्ने गर्छन् । यो पक्षधरता कतिसम्म उग्र छ भने कुनै एउटा पक्ष अर्कोको कुरा सुन्न तयार छैन । यस उग्रतामा एकअर्कालाई फलानोको एजेन्ट र ढिस्कानोको दलाल भन्नेसम्म आरोप लगाउन पनि पछि पर्दैनन् । तर यथार्थमा संघीयता भनेको सम्झौताको अर्को नाम हो । त्यस प्रदेशभित्रका सम्पूर्ण जनताले आत्मीयता बोध गर्न नसक्ने कुनै पनि नाम वा स्थानले संघीयतालाई दिगो र सफल तुल्याउन सक्दैन । संघीयता भन्ने शब्दलाई नेपालको राजनीतिमा फाइनल्ली प्रवेश गराउने श्रेय मधेस जनअधिकार नामबाट सञ्चालित एउटा अभियानलाई दिनुपर्ने हुन्छ । तर यसलाई आधार दिएर जोगाइराख्ने र हैंसे गर्ने वातावरण मिथिला भन्ने शब्दले नै दिएको कुरालाई पनि अस्वीकार गर्न मिल्दैन । मिथिला नाम भूगोलबाट विस्थापित भएको ६ शताब्दी बितिसके पनि विविध प्रतिकूलताका बाबजुद यसको सांस्कृतिक धरातल भने अद्यापि अक्षुण्ण छ । बृहत विष्णु पुराणको मिथिला महात्म्य खण्डमा वर्णित पूर्वमा कोशी, पश्चिममा गण्डक, उत्तरमा हिमालय र दक्षिणमा गंगा बीचको भूभागमा जीवनशैली बनेर मिथिला अस्तित्ववान रह्यो । यस अस्तित्व बोधले त्यस क्षेत्रका मानिसको जातीय चेतना जस्तोसुकै आततायी प्रकृतिको राजनीतिक हुन्डरीले पनि उडाउन सकेन र जनताको मनोबल बाँचिरह्यो । अर्कातर्फ शाहवंशको उदयपश्चात् नेपालमा गोरखाली संस्कृति इतरका पहिचान र वैशिष्ट्यहरूको तेजोवध गर्ने उपक्रममा त्यसै क्षेत्रका मानिसलाई मधेसी शब्दको हतियारबाट अपहेलनाको सिकार बनाउने दुश्चक्र निरन्तर चलिरह्यो । पहाडी भाषासंस्कृति इतरका सम्पूर्ण जनतामाथि गरिने शोषण र विभेदको साझा कचहरीका रूपमा राज्यले मधेस र मधेसी शब्दावली खडा गर्यो । कालान्तरमा निरन्तरको विभेद विरुद्ध आवाज उठाउने साझा मञ्चको रूपमा मधेस र मधेसी शब्दलाई नै त्यस क्षेत्रका मानिसले प्रयोग गर्न थाले । नेपालको सिंगो तराईमधेस भनेर सम्बोधन गरिने क्षेत्र आजको अवस्थासम्म आइसक्दा कलमी गरिएको वृक्षजस्तो भएको छ, जसमा सुदूर पूर्वी तराईमा रूट स्टक कोचको छ भने माथिको हाँगा मधेस छ । त्यसैगरी पश्चिमतिर रूट स्टक अवध र थारुवानको छ भने माथिको हाँगा मधेस छ । हाल प्रदेश न २ मा रहेको भूभागको रूट स्टक मिथिलाको छ भने माथिको हाँगा मधेस छ । र कलमी गर्दा प्रारम्भमा कुनै उन्नत जात नै प्रयोग गर्ने गरिएको हुन्छ । यस अर्थमा सिंगो कलमीका रूपमा प्रयोग हुने मधेस पनि यथार्थमा मिथिलाकै उन्नत संस्करण हो भन्ने कुरा मधेसको नाममा खडा भएको पहिचानको सांस्कृतिक, राजनीतिक विश्लेषणले स्पष्ट पार्छ । यस्तो अवस्थामा समग्र वृक्षमा कोच वा मधेस, अवधथारुवान वा मधेस अथवा मिथिला वा मधेस नभई कोच र मधेस, अवधथारुवान र मधेस, मिथिला र मधेस खोज्नुपर्ने हुन्छ । प्रदेश नं २ को सन्दर्भमा मिथिला पहिचानको आधार हो भने मधेस पहिचानको विस्तार हो । पक्कै पनि पछिल्लो समयमा आन्दोलनात्मक गतिविधि जेजति भए, मधेसकै नाममा भए । चुनावमा जेजति नतिजा आयो, त्यो पनि मधेसकै नामबाट आयो । तर यो अवस्था ल्याउन मिथिलाको कति योगदान छ भन्ने कुरा हामीले बिर्सन हुँदैन । पञ्चायतकाल वा लेख्नबोल्न प्रतिबन्धजस्तो रहेको अवस्थामा मधेसको राजनीतिक चेतनाजन्य कुरालाई प्रस्फुटित गराउने माध्यम मैथिली साहित्यिक गतिविधि थियो । पञ्चायत कालभरि काठमाडौंमा मधेसबारे कुरा गर्ने एकमात्र थलो विद्यापति स्मृति पर्व समारोह हुन्थ्यो, जुन मिथिलाको विशिष्ट परम्परा हो । मधेस आन्दोलनताका मिथिला परिचयका साथ सक्रिय विभिन्न संस्था तथा व्यक्तिहरूले उल्लेख्य योगदान पुर्याएका थिए । यी यावत दृष्टान्तहरूका आधारमा मधेस र मिथिला परस्पर विरोधी होइनन्, दुवै एक हुन् भन्ने बिर्सन हुँदैन । साथै मिथिलाको रूट स्टकमा जोडिएको मधेसको हाँगा झांगियो भन्दैमा जरातत्त्व अर्थात् मिथिलालाई काट्नु हुँदैन । अन्यथा सम्पूर्ण रुख नै सुक्छ, मधेसीहरूले प्राप्त गर्न थालेजस्तो देखिएको उपलब्धि तासको घरझैं धराशायी हुन्छ ।मिथिला भनेपछि एउटा शंका खासगरी भोजपुरी भाषाभाषीमा के उब्जिन सक्छ भने खै हाम्रो पहिचान त यसमा समेट्दै समेटिएन यस्तो शंका थारू, मुस्लिम, बज्जिका भाषी आदिमा पनि आउन सक्छ । तर मिथिलाले मैथिली भाषीलाई मात्र समेट्दैन । सांस्कृतिक रूपले अहिले पनि प्राचीन मिथिलाको भूभागभित्र पर्ने क्षेत्र नेपालको चितवनदेखि झापासम्मको रैथाने संस्कृतिलाई सूक्ष्मतापूर्वक हेर्ने हो भने त्यसमा शतप्रतिशतजसो साम्यता पाइन्छ । चाडपर्वमा छठीदेखि जितियासम्म उत्तिकै श्रद्धानिष्ठासाथ मनाइन्छ भने सामाचकेवा खेलदेखि झिझिया र जटजटिन नाचसम्ममा सबै उत्तिकै उल्लासपूर्वक सहभागी हुन्छन् । मिथिला रामायणकालदेखि पूज्य र प्रचलित भूभाग हो । यो सिंगो क्षेत्रमा सीतालाई किशोरीजीका रूपमा अंगीकार गरिएको छ, जुन सीताको अर्को नाम मैथिली पनि हो । सीतालाई मैथिलीमा किशोरी वा चेलीका रूपमा स्वीकारिने परिपाटी भोजपुरी भाषी क्षेत्रमा पनि उत्तिकै जीवन्तताका साथ विद्यमान छ । त्यही भएर भोजपुरीमै यस्ता लोकभजनहरू पर्याप्त पाइन्छन् सियाजी बहिनियाँ हमार हो, रामजी लागे पहुनमा अर्थात् सीताजी मेरी बहिनी हुन्, त्यसैले रामजी मेरा ज्वाइँ पर्छन् । अनेक भोजपुरी लोकभजनमा स्थानीय जनतालाई मिथिलावासी भनिएको छ । जस्तै : मिथिलाके नतबा से बढ गइले शान रे । त्यसैगरी प्राचीन समयमा मिथिलाको राजधानी जनकपुर थियो भने मध्यकालमा मिथिलाको राजधानी सिमरौनगढ थियो, जुन हालको भोजपुरी भाषाभाषी क्षेत्र बारा जिल्लामा पर्छ ।आजको अवस्थामा प्रदेश नं २ का भोजपुरी लगायत अन्य भाषाभाषीमा मिथिला शब्दले आफूलाई समेट्दैन कि भन्ने शंका जन्मन्छ भने त्यसलाई साढे दुई सय वर्षसम्म हाम्रो संस्कृति मास्ने काममा राज्यले गरेको लगानी सफल भएको मान्नुपर्छ, नकि यथार्थ । किनकि हामी तराईमधेसका बासिन्दाले यस अवधिमा के सिक्यांै, कति सिक्यौं भन्दा पनि सिक्ने नाममा आफ्नो मूल परिचय बिर्सनमात्र सक्यौं भन्ने कुरा अनेक प्रसंगमा दृष्टिगोचर हुन्छ । प्राय: यसकै नमुनाका रूपमा २०२६ सालतिर नेपालमै सबैभन्दा बढी स्नातक भएको जिल्ला सप्तरी आज शिक्षा क्षेत्रमा सबैभन्दा पछिल्लो बेञ्चमा बसेको दृष्टान्त पनि हेर्न सकिन्छ ।संघीयता मार्फत सिंगो देशको एउटा नयाँ यात्रा सुरु हुने उपक्रममा छ । यात्राको पहिलो सार्थक पाइलामा यात्राको आधा सफलता निहित हुन्छ । हाल प्रदेश नं २ का सन्दर्भमा यसको मुख्यालय, नामकरण, प्रदेशको भाषालाई पहिलो पाइलाका रूपमा सार्थक बनाउनेतर्फ हामी सबैको ध्यान केन्द्रित हुनुपर्छ । मुख्यालयका सन्दर्भमा वीरगन्जका अन्य व्यावसायिक, औद्योगिक, नेपालभारत प्रमुख नाका लगायत सिंगो देशलाई नै टेवा पुर्याउने अनेक आधार भएकाले यसलाई त्यसै रूपमा अघि सार्दै जानु उपयोगी हुन्छ । जनकपुरमा विकास गर्नुपर्ने सम्भावना यथेष्ट रहेको र २ नं प्रदेशको अपेक्षाकृत मध्यभागमा पर्ने भएर पनि यो अलि बढी उचित हुन्छ होला । नामको कुरामा मधेस भन्ने अवधारणा २२ जिल्लाका लागि आएको हामीले हेक्का राखिरहनुपर्छ । मूल मिथिला चिनारीलाई निरन्तरता दिँदै आएको हालको २ नं प्रदेशलाई मधेस भनिदिने हो भने एकातिर मधेसलाई सधंै आधार दिँदै आएको मिथिला चिनारी समाप्त हुन्छ, अर्को मधेसमा रहेको आफ्नो पूर्ण आकार ग्रहण गर्ने मनोभाव पनि समाप्त हुन्छ । अत: मधेस अभियान जारी छ भन्ने मानसिकतालाई जीवन्त राखिनुपर्छ । कुल क्षेत्रफलको एक तिहाइभन्दा कम क्षेत्रफलमा खुम्च्याइएको क्षेत्रलाई नै मधेस प्रदेश नामकरण गरिदिनु भनेको समग्र मधेसको सम्भावनालाई यतिमै सीमित पार्नु पनि हो । यस अवस्थामा २ नं प्रदेशको नामकरण यसरी गरिनुपर्छ, जसबाट जरा र हाँगा दुवैले स्थान र सम्मान पाउन सकुन् । मिथिला नाम राखियो भने मधेस आन्दोलनसँगै हुर्किएका पुस्ताले आफ्नो भावनासँग खेलवाड भएको ठान्नेछन् । किनकि उसलाई मधेस बाहेक केही थाहै छैन । मिथिलाका लागि हाम्रो पुस्तौंपुस्ताले पसिना बगाएका छन् । यसो भन्दैमा मधेस अचानक प्रकट भएको पनि होइन । मधेसको इतिहास त झन् रगतले लेखिएको छ । हामीले नत पसिनाको तागतलाई कम आँक्न मिल्छ, न रगतको अवमूल्यन गर्न हुन्छ । यी सबै दृष्टिले २ नं प्रदेशको नाम मिथिलामधेस सबैभन्दा उपयुक्त हुनसक्छ ।"
भूपि राजमार्गमा धमाधम काम,"पोखरा मध्यपहाडी लोकमार्गको याम्दीदेखि पोखराबागलुङ (भूपि) राजमार्ग खण्डमा धमाधम स्तरोन्नतिको काम भइरहेको छ । याम्दीदेखि पूर्व लमजुङ सीमाको करापुटारसम्म भने रेखांकन नहुँदा काम भएको छैन ।डिभिजन सडक कार्यालय पोखरा र बागलुङ मातहत रहेको पोखरा (बागलुङ खण्ड मध्यपहाडीमा समेटिएसँगै महिनायता सडक स्तरोन्नतिको काम थालिएको हो । याम्दीदेखि फेदीसम्म पोखरालेखनाथ महानगरभित्र ४ र त्यसउता २ लेन हुने गरी ६१ किमि खण्डमा सडक स्तरोन्नति भइरहेको छ । कास्की खण्डको आधा भागमा काम भइरहेको छ, मध्यपहाडी राजमार्गअन्तर्गत कास्की खण्ड हेर्ने सिनियर डिभिजनल इन्जिनियर रमेश दृष्टिले भने, महानगरभित्र ४ र अन्यत्र २ लेनको सडक हुनेछ । कुनै बाधा अवरोध नभए ३ वर्षभित्र पोखराबागलुङ खण्डको स्तरोन्नति सकिने उनले बताए ।यतिबेला महानगरभित्र २ र अन्यत्र २ गरी ४ खण्डमा काम भइरहेको छ । यातायातका साधनको आवतजावतमा समस्या नहोस् भनेर पुरानो पिच नछोई भित्ता काट्ने र आवश्यकताअनुसार रिटेनिङ वाल लगाउन थालिएको छ । अहिले सडकमा विद्युता पोल र खानेपानी पाइप भएकाले काममा समस्या आएको इन्जिनियर गोवद्र्धन बाँस्कोटाले बताए । महानगरको १२ किमि खण्डमा थुप्रै्र पोल र पाइप पनि भएकाले काममा केही समस्या आएको छ, उनले भने, काम भने धमाधम भइरहेको छ ।इन्जिनियर दृष्टिका अनुसार पोल र पाइप हटाउन सम्बन्धित निकायमा पत्राचार गरिसकिएको छ । पाइपभन्दा पनि पोल बढी समस्याका रूपमा रहेको र सार्न विद्युत् प्राधिकरणलाई लागतसहित विवरण पठाउन भनिएको उनले बताए । करिब साढे २ दशकदेखि सञ्चालनमा आएको पोखराबागलुङ राजमार्गले धौलागिरिका पर्वत, बागलुङ, म्याग्दी र मुस्ताङलाई राष्ट्रिय सडक सञ्जालमा जोडेको छ । राजमार्ग एक लेनको मात्रै छ । त्यही पनि नियमित मर्मत नहुँदा जीर्ण थियो । यस्तो अवस्थामा मध्यपहाडी राजमार्ग खण्डमा परेर स्तरोन्नति हुनु धौलागिरिवासीका लागि ठूलो अवसर र खुसीको कुरा रहेको बागलुङ उद्योग वाणिज्य संघका अध्यक्ष जयराम भारी बताउँछन् । राजमार्गको स्तरोन्नतिसँगै कोरला नाका पुग्न सहज हुने र समग्र धौलागिरिको पूर्वाधार विकासमा सहयोग पुग्नेछ, उनले भने, बसाइँसराइ रोकिने, स्थानीय उत्पादनले सहजै बजार पाउने, बागलुङ र कुश्मालगायत बजार क्षेत्रमा व्यापारिक चहलपहल बढ्ने र सहरमा पनि चाप कम हुने विश्वास छ । उनले निर्माणको काम समयमै सकिनुपर्नेमा सरोकारवालाले विशेष ध्यान दिनुपर्नेमा जोड दिए ।रेखांकनका लागि डीपीआर हुँदैयसैबीच लमजुङ सीमादेखि पोखराको याम्दीसम्मको खण्डमा भने रेखांकन हुन सकेको छैन । सम्भाव्यता अध्ययन र सर्वेक्षण सकिएर अहिले उक्त खण्डमा रेखांकनका लागि विस्तृत आयोजना रिपोर्ट (डीपीआर) को काम भएको सिनियर इन्जिनियर दृष्टिले बताए । उनका अनुसार लमजुङको करापुटारबाट कास्कीको रामबजार, भगवतीटार, माझठाना, विजयपुर, काँहु, मणिपाल शिक्षण अस्पतालको पछाडिपट्टि हुँदै भलाम, बाटुलेचौर, लामाचौरबाट याम्दीस्थित पोखराबागलुङ राजमार्गमा जोड्ने योजनाअनुसार डीपीआर तयार हुँदै छ । सडक विभागले गरेको सम्भाव्य इन्जिनियरिङ सर्भेअनुसारको रुटमा रेखांकन हुने गरी डीपीआर तयार हुँदै छ, उनले भने, कन्सल्टेन्सीलाई चाँडो काम सक्न ताकेता गरिरहेका छौं । सुरुमा करापुटारदेखि पोखराको बेगनासताल निकाल्ने गरी रेखांकनको परिकल्पना गरिएको थियो । तर त्यस रुटमा धेरै घर तथा बजार क्षेत्रसमेत पर्ने भएपछि कम बस्ती र छोटो रुट हुनेगरी प्रस्तावित गरिएको हो । पूर्वपश्चिम जोड्ने राजमार्गको २०६४ देखि काम थालिएको हो । यसले मध्यपहाडी क्षेत्रका ७० लाखभन्दा बढी जनतालाई प्रत्यक्ष फाइदा पुग्नेछ ।"
पुरातात्त्विक क्षेत्रमै बालुवा संकलन,"कपिलवस्तु विश्व सम्पदाको प्रारम्भिक सूचीमा परेको बुद्धस्थल तिलौराकोटमा नदीजन्य पदार्थ संकलन थालिएको छ । यहाँस्थित केन्द्रमा ट्रिपर र ट्रयाक्टरले दिनभर बालुवा डम्पिङ गर्छन् । वाणगंगा नदीको सगरहवा, तिलौरी र रामघाटबाट बालुवा ल्याएर डम्पिङ गर्न थालिएको हो ।प्रशोधनको नाम दिएर त्यहाँबाट फेरि ग्राहकलाई बेचिन्छ । अझ त्यो पनि पुरातत्त्व विभागले गत वर्ष मात्र मुआब्जा दिएर अधिग्रहण गरेको सरकारी जग्गामा संकलन थालिएको छ । गैरकानुनी रूपमा केन्द्र सञ्चालन गरिए पनि सरोकारवाला निकाय मौन छने । तिलौराकोटबाट नजिकै रहेको अर्को बुद्धस्थल धमनिहवा जाने बाटोमै सञ्चालित केन्द्रका कारण उक्त क्षेत्र दिनभर धूलाम्य हुन्छ । प्रदूषण बढेकाले पर्यटक अर्को बुद्धस्थल जानै मान्दैनन् ।क्षमताभन्दा बढी भार लिएर ट्रिपर र ट्रयाक्टर चल्दा तिलौराकोटबाट धमनिहवा जाने डेढ किमिभन्दा बढी कालोपत्रे बाटो ठाउँठाउँमा धस्सिएको छ । सबै कालोपत्रे उप्किएर धुलाम्मे बनेको छ । ठाउँठाउँमा ठूला खाल्डाखुल्डी परेका छन् । दुर्घटनाको जोखिम उत्तिकै बढेको स्थानीयले बताए । साँघुरो सडकमा ट्रिपर र ट्रयाक्टरको चाप बढी छ, तिलौरी गाउँका माधव अर्यालले भने, सञ्चालकलाई पर्यटकीय ठाउँबाट हटाउन पटकपटक गरेको आग्रह पनि अटेर गरेका छन् । हिँड्न पनि गाह्रो छ ।राजा शुद्धोदन र रानी मायादेवीको समाधिस्थल मानिएको धमनिहवा अवलोकन गर्न भारतको लद्दाखबाट आएका ५८ वर्षीय काञ्चोङ दोर्जेले भने, हिँड्न सक्दिनँ, बाटो राम्रो नहुँदा जिप चलेनन् । त्यसै फर्कनुपर्दा दु:ख लागेको छ । अस्ट्रेलियन पर्यटक अन्ना इग्लेटोनले पनि प्रदूषणले जान नसकेको बताइन् ।घरेलु कार्यालयमा दर्ता गराई जयबुद्ध सप्लायर्स, चौधरी सप्लायर्स र विन्धवासिनी सप्लायर्सले संकलन केन्द्र सञ्चालनमा ल्याएका हुन् । तिलौराकोटको उत्तरमा पर्ने साबिक गोबरी८ (क) कित्ता नम्बर १ सय ११ मा जबरजस्ती बालुवा संकलन गरी सप्लायर्सको नाममा व्यापार गरिरहेको स्थानीयको आरोप छ । गत वर्ष पनि यी तीन सप्लायर्सले उक्त ठाउँमा नदीजन्य पदार्थको मौज्दात राखेका थिए । कपिलवस्तु नगरपालिका६ मा रहेको उक्त ठाउँमा बिहानदेखि साँझसम्मै बालुवा ल्याउने र बिक्री गर्ने ट्रयाक्टरको चाप बढेकाले स्वदेशी तथा विदेशी पर्यटकलाई आवतजावत गर्न समस्या भइरहेको छ । तिलौराकोट र धमनिहवा पुग्ने बाटो मुस्किलले साढे ३ मिटर चौडा छ । त्यसमाथि अत्यधिक भार बोकेका ट्रयाक्टर र ट्रिपर सञ्चालन हुँदा पैदल यात्रुलाई सकस भएको छ ।धूवाँ र धूलोले तिलौराकोटको ५ सय मिटर दूरीमै धमनिहवा स्तूप जान सकिनँ, काठमाडौंबाट आएका लामा ग्याल्जो शेर्पाले भने, जाँदा सास फेर्नै गाह्रो भयो । यसले यस क्षेत्रको बुद्धस्थलकै अस्तित्वलाई नराम्रो गर्दै छ । नकारात्मक सन्देश गइरहेको छ ।गत मंसिर १० मा कपिलवस्तु संग्रहालयले ३ दिनभित्र मौज्दात बालुवा हटाउन ३ वटै सप्लायर्सलाई पत्र काटेको थियो । एक महिना बित्दा पनि चौधरी सप्लायर्सले बालुवा सरकारी जग्गाबाट हटाएको छैन । अरू २ सप्लायर्सले हटाए पनि बुद्धस्थल आसपासमै सञ्चालन गरेका छन् । त्यसले पनि समस्या पारेको छ । संग्रहालयका प्रमुख सुवासकृष्ण डंगोलले आफूहरूले ती सप्लायर्सलाई त्यहाँबाट बालुवा हटाउन लिखित र मौखिक निर्देशन दिइसकेको बताए । उक्त विषयमा आफूहरूले प्रशासन कार्यालय र पुरातत्त्व विभागमा समेत जानकारी गराएको उनको भनाइ छ ।ट्रक, ट्रिपरलगायत अत्यधिक भार बोकेका गाडीले गर्दा जमिनमुनिका पुरातात्त्विक संरचनालाई समेत क्षति पुग्ने खतरा बढेको छ । त्यसकारण तिलौराकोट आसपास यस्ता कामका लागि स्वीकृत दिनु हुँदैन । उद्योग सञ्चालन गर्दा वातारणीय प्रभाव मूल्याकंन गर्नुपर्ने भए पनि यस विषयमा ध्यान नदिँदा अहिले समस्या परेको छ, डंगोलले भने । जयबुद्ध सप्लायर्सका सञ्चालक परशुराम कोहारले आफूहरूले घरेलु कार्यालयमा व्यवसाय दर्ता गरी राज्यलाई कर तिरेर व्यापार गरेको बताए । व्यवसाय सञ्चालन गर्दा वार्ड मात्र खोलेर अनुमति दिइने घरेलु कार्यालयका उद्योग अधिकृत मनोज सैनीले बताए । व्यवसायीले आफूलाई सजिलो हुने उक्त वार्डको जुनसुकै ठाउँमा केन्द्र सञ्चालन गर्दा समस्या आएको हो । विदेशी पर्यटकलाई पनि नराम्रो सन्देश गएको छ, उनले भने । बुद्धस्थल र त्यसमाथि विश्व सम्पदा सूचीमा सूचीकृत हुन लागेको ठाउँलाई प्रभाव पार्ने गरी व्यापार गर्न नहुने लुम्बिनी विकास कोषका प्रोजेक्ट म्यानेजर सरोज भट्टराईले बताए । सक्दो छिटो व्यवस्थित गर्नुपर्छ । विश्वलाई नै नकारात्मक सन्देश जान दिनु हुँदैन, सबै मिलेर तत्काल रोक्नुपर्छ, उनले थपे । पर्यटकीय स्थलमा बाटो अवरोध हुने गरी कुनै पनि उद्योग व्यवसाय सञ्चालन गर्न दिन नमिल्ने सहायक प्रजिअ रामेश्वर अर्यालले बताए । यसबारेमा बुझेर कारबाही प्रक्रिया अघि बढाउने उनको भनाइ छ ।"
सीमास्तम्भ अध्ययन,"धनगढी (कास) नेपालभारतको संयुक्त टोलीले कैलाली र कञ्चनपुर जिल्लाका सीमास्तम्भको स्थलगत अध्ययन थालेको छ । कैलालीको ७ सयदेखि कञ्चनपुरको ब्रह्मदेव नजिकको ८ सय ११ नम्बर सीमास्तम्भसम्मको अध्ययन गरी मर्मतसम्भार गरिने भएको छ ।२ वर्षको समयसीमा तोकेर काम सुरु गरेका छौं, नापी विभागका प्रमुख नापी अधिकृत सुदर्शनसिंह धामीले भने, सीमास्तम्भलाई ३ भागमा विभाजन गरेर पुनर्निर्माण र मर्मतसम्भार गरिनेछ । मुख्य, सहायक र सामान्य गरी तिनै किसिमका स्तम्भ भत्केका भए पुनर्निर्माण गर्ने अरूलाई मर्मत गरिने उनले बताए ।गत भदौमा भारतको देहरादूनमा बसेको दुवै देशका नापी अधिकारीको बैठकले गरेको निर्णयबमोजिम संयुक्त नापी टोलीले सर्भे थालेको हो । टोलीलाई सीमा स्तम्भको स्थिति र अवस्थाका विषयमा अध्ययन गर्ने, भारतीय पक्षसँग समन्वय गरी पुनर्निर्माण गर्ने र मर्मत गर्ने अधिकार दिइएको नापी प्रमुख धामीले जानकारी दिए । सीमा सुरक्षा बल, भवन शाखा, वन कार्यालय र नापी कार्यालयका प्रतिनिधिसहित ६ सदस्यीय टोली छ । कैलालीको नेपालभारत सीमा क्षेत्रमा ५३ वटा मुख्य सीमास्तम्भ (जंगे पिलर) र २ सय ८२ सहायक र सामान्य सीमा स्तम्भ छन् ।दुवै देशका टोलीले कुनै पनि सीमा स्तम्भका विषयमा विवाद उत्पन्न भए नापी विभागका महानिर्देशक स्तरका अधिकारी रहेको समितिले निर्णय गर्ने जानकारी दिए । टोलीले विवादित ठाउँमा सहजीकरण समेत गर्नेछन् । कैलाली र कञ्चनपुरका अधिकांश सीमा क्षेत्रमा विवाद छ । कञ्चनपुरको विवादित पुनर्वासको आनन्दबजार क्षेत्रमा रहेको २ सय नम्बर सीमास्तम्भ हराएको छ । यही विषयमा विवाद हुँदा गत वर्ष फागुनमा भारतीय सीमा सुरक्षा बलको गोली लागेर गोविन्द गौतमले ज्यान गुमाएका थिए । सीमास्तम्भबारे अध्ययन गर्न बनेको टोलीमा भारतीय पक्षबाट सर्भे अफ इन्डिया देहरादूनका नापी प्रमुख आरसिंह भट्टले नेतृत्व गरिरहेका छन् । यो टोलीलाई ७ नम्बर प्रदेशका कैलाली, कञ्चनपुर, डडेलधुरा, बैतडी र दार्चुला जिल्लामा पर्ने नेपालभारत सीमास्तम्भको सर्भे सम्बन्धी काम गर्ने अधिकार दिइएको छ । यो विषयमा दुवै देशका अधिकारीबीचमा बुधबार लखिमपुर खिरीको पलियामा सीमा समन्वय बैठकसमेत भयो । बैठकमा सीमा सर्भेको कामलाई दुवै देशका अधिकारीले सहयोग पुर्याउने समझदारी भएको थियो ।"
कारागार झडपमा ६ घाइते,"हेटौंडा भीमफेदीस्थित क्षेत्रीय कारागारमा बन्दीकै बीचमा बिहीबार झडप हुँदा ६ जना घाइते भएका छन् । घाइतेको हेटौंडास्थित विभिन्न अस्पतालमा उपचार भइरहेको छ । ख ब्लकका बन्दी र चौकीदारबीच झडप भएको कारागार प्रशासनले जनाएको छ ।घाइतेमध्ये दिव्य श्रेष्ठको अवस्था गम्भीर छ । उनको चुरेहिल अस्पतालमा उपचार भइरहेको छ । चौकीदार रमेशकुमार लामा र अर्को पक्षबीच झडप भएको कारागार प्रशासनले जनायो । लामा पक्षले जेलभित्र सञ्चालित पसलमा शोषण गरेको, बन्दीलाई बोल्न नदिएको, आफ्नो पक्षका बन्दीलाई मात्र नाइके र भाइनाइकेमा भर्ती गरेको आरोप अर्को पक्षले लगाएको छ ।दिउँसो १२ बजे चौकीदार लामालगायत अन्य कोठा जाँच गरिरहेको अवस्थामा दुई पक्षबीच झडप भएको थियो । लामा समूहले ६ जना बन्दीलाई दाउरा र चिर्पटले हिर्काएर घाइते बनाएको अर्को पक्षको आरोप छ । ख ब्लकमा दुई पक्षबीच झडप हुँदा ६ जना घाइते भएको जेलर चिरञ्जीवी थापाले बताए ।ख ब्लकमा ३ सय ७१ कैदीबन्दी छन् । चौकीदार लामा काठमाडौंबाट सरुवा भएर भर्खरै आएका हुन् । आउनेबित्तिकै उनलाई चौकीदारको जिम्मा दिइएकाले पुराना कैदीबन्दी रुष्ट छन् । उनले जेलमा सञ्चालित पसलमा बजारमूल्यभन्दा महँगोमा सामान बिक्री गरिरहेको आरोप छ । जेलभित्रको पसल र होटलमा चौकीदार हिस्सेदार हुन्छन् ।"
तुइन विस्थापन गर्न झोलुंगे पुल,"हेटौंडामुगु मकवानपुरमा एकै वर्ष ९ वटा झोलुंगे पुल निर्माण भएका छन् । यो अवधिमा २ वटा तुइन विस्थापन गरिए । मकवानपुरगढी गाउँपालिकाअन्तर्गत गढी र आमभन्ज्याङ जोड्ने गरी सामरी खोला र भीमफेदी गाउँपालिकाअन्तर्गत त्रिखण्डे मन्दिर नजिकका तुइन हटाई झोलुंगे पुल बनाइएको छ । गत आवमा ९ वटा झोलुंगे पुल बने पनि २ वटा मात्र तुइन विस्थापन भएका छन्, जिल्ला प्राविधिक कार्यालयका प्रमुख इन्जिनियर सोमनाथ तिमल्सेनाले भने, काम अझै बाँकी छ । जिल्लामा क्षेत्रगत कार्यक्रमअन्तर्गत स्विस सरकारको सहयोगमा ग्रामीण भेगमा आव ७३७४ मा सातवटा झोलुंगे पुल बनेका छन् । सबैभन्दा ठूलो र लामो पुल कैलाश गाउँपालिका १० स्थित नामटारको गोपिराङबेतेघारी बस्तीबीच मनहरी खोलामा बनाइएको छ । करिब ४१ लाख लागतको उक्त पुल १ सय १७ मिटर लामो छ । पुल नहुँदा गोपिराङका बालबालिका मनहरी खोला तर्न नसकेर प्रत्येक वर्ष जेठदेखि भदौ अन्तिमसम्म बेतेघारीस्थित स्कुल पुग्न पाउँदैनथे । बेतेघारीस्थित देवी प्राविका शिक्षक कर्ण चेपाङले भने, गोपिराङका विद्यार्थीलाई स्कुल आउन सहज भएको छ । पुल नहुँदा मनहरी खोलाले बगाएर यहाँ वर्षैपिच्छे २ देखि ५ जनाको मृत्यु हुने गरेको थियो । कैलाश गाउँपालिकाअन्तर्गत भार्ताको पाख्रेमा बनाइएको पुल सबैभन्दा छोटो ९० मिटर छ । ३४ लाख खर्चिएको उक्त पुलबाट २ सय २० घरधुरी लाभान्वित छन् । कैलाश गाउँपालिकाको च्याखेटारमा ३२ लाख र नामटारको गर्दोवामा ४९ लाख लगानीमा पुल हालिएको छ । निर्माण भएका ९ मध्ये चारवटा कैलाश गाउँपालिकामा रहेको प्रमुख इन्जिनियर तिमल्सेनाले जानकारी दिए । राक्सिराङ गाउँपालिकाअन्तर्गत खैराङमा २ वटा र थाहा नगरपालिकाको आग्रा, घट्टेखोलामा एउटा पुल बनाइएको छ । तोकिएकै समयमा झोलुंगे पुल निर्माण गरियो, राडो नेपालका इन्जिनियर चन्द्र योञ्जनले भने, स्थानीयको सहयोग सराहनीय थियो । करिब ६ करोड लागतमा बनाइएका यी पुलबाट २ हजार १ सय घरधुरी लाभान्वित भएका छन् । तुइनमा जोखिम मोल्न बाध्य ३ सय २० घरधुरीका बासिन्दा पुलबाट सहजै आउजाउ गर्न थालेका छन् । जिल्लामा अझै ८ वटा तुइन विस्थापित गर्नुपर्ने स्थानीय विकास अधिकारी नारायणप्रसाद मैनालीले बताए । पूर्वी क्षेत्रस्थित वाग्मती खोलामा तीन तुइन छन् । बाँकी पाँचवटा आमभन्ज्याङ, निबुवाटार, कुलेखानी र भार्तामा पर्छन् । यी तुइनमार्फत दैनिक १५ हजार जनसंख्या जोखिमयुक्त यात्रा गरिरहेका छन् । सबैभन्दा पुरानो पुल कैलाश गाउँपालिकाको केन्द्र रहेको कालिकाटार, कटुन्जेमा छ, जुन २०१९ सालमा अमेरिकी सरकारको सहयोगमा निर्माण गरिएको हो । यस्तै, मुगुमा लामो समयदेखि प्रचलनमा रहेका तुइन अब हटिसकेका छन् । यात्रा जोखिमपूर्ण बनाउने तुइन विस्थापित गर्न ६० वटा पुल बनाइसकिएका छन् । विभिन्न खोला र कर्णाली नदीमा रहेका परम्परागत तुइन, काठेपुल र ढुंगेसाँघुको सट्टा व्यवस्थित पुल बनाइएका हुन् । गत वर्ष मुगु, बालै, रारा, डोल्फु, रोवालगायतका स्थानमा ११ वटा झोलुंगे पुल निर्माण गरिएको थियो । चालु आवमा स्टिल ट्रस र झोलुंगे पुल गरी १५ वटा पुल निर्माण गर्ने लक्ष्य रहेको इन्जिनियर करन धामीले बताए । पुल निर्माणमा यस वर्ष ३ करोड ५० लाख बजेट विनियोजन गरिएको धामीको भनाइ छ । जिल्लाको उत्कृष्ट पर्यटकीय गन्तव्य रारा ताल किनारमै पर्ने निजार खोलामा यो वर्ष फलामे स्टिल ट्रस पुल निर्माण गरिएको छ । पुलले राराको पूर्वाधार निर्माणमा टेवा पुगेको छ । जोखिमयुक्त काठेपुल हटाएर पुल निर्माण गरेपछि रारा भ्रमणमा आउने आन्तरिक तथा बाह्य पर्यटकलाई मिलिचौर आउजाउ गर्न सुविधा भएको छ ।छायाँनाथ रारा नगरपालिकाको बालै गमगाढ खोलाको परम्परागत काठेपुल हटाएर स्टिल ट्रस निर्माण गरेपछि स्थानीय र चौपायालाई वारपारमा सहज भएको छ । बालै गमगाढ खोलामा पुल बनेपछि बालबालिकालाई स्कुल जान सुविधा भएको छ । त्यसैगरी, पिना खोलामा यो वर्ष स्टिल ट्रस पुल बनाइएको छ ।रारामा पुल बनेपछि पर्यटकलाई आउजाउ गर्न सहज भएको मुर्मा गाउँका बिर्खबहादुर रोकायाले बताए । दुई महिनामै पुलको निर्माण सम्पन्न भएको थियो । पुलहरू बनेपछि दैनिक १८ हजारभन्दा बढी स्थानीयवासीलाई आउजाउमा सहयोग पुगेको छ । जिल्लामा साना मोडेलका स्टिल ट्रस पुल निर्माण गर्न ३० लाख र लठ्ठावाला झोलुंगे पुल बनाउन ४० लाख खर्च हुने प्राविधिकले जनाएका छन् । जिल्ला तुइनमुक्त भएपछि दैनिकी सहज बनेको दुर्गम क्षेत्र विकास समितिका इन्जिनियर सरोज केसीले बताए । उनका अनुसार २०३२ सालबाट पुल निर्माण थालिएको हो । जिल्लामा मोटर बाटो पुगेपछि पुल बनाउन सहज भएको छ ।"
वनभोजमा हात्तीको ताँती,"सौराहा १४ औं चितवन हात्ती महोत्सवमा बिहीबार अघिपछिभन्दा छुट्टै भीडभाड थियो । बाघमारा मध्यवर्ती सामुदायिक वनको चौरमा दर्शक हुल बाँधेर बसेका थिए । कतै बालबालिकाको जमात थियो त कतै युवायुवतीको । पाका उमेरका झन् के कम । पैलेंटी कसेरै भुइँमा बसी एक तमासले मैदानतर्फ नियालिरहेका थिए । यो भीड बढ्नुको मुख्य कारण थियो हात्तीको वनभोज ।सबैलाई एउटै जिज्ञासा थियो, हात्तीले के खान्छ ? आँखैअगाडि कुची, उखु, स्याउ, फर्सी, गाँजर, केरालगायतका फलफूल खाएको देख्दा मान्छेकै जस्तो आहारा रैछ भन्दै पिकनिक खाएको ठाउँमा हेर्नेको भीड लाग्यो । कोही भिडियो खिच्न त कोही हात्तीलाई फलफूल खुवाउन व्यस्त बने । मैदानको एक छेउमा हात्तीलाई छुट्टै टेबुल जस्तो बनाएर खाने व्यवस्था मिलाइएको थियो । पिकनिकमा करिब सय हात्ती सहभागी भए । सबैलाई लाइन लगाएर मन पर्ने आहारा खुवाइयो । मान्छेले वनभोज खाएझैं हात्तीलाई पनि समूहमा राखेर वर्षमा एकपटक मन पर्ने खाना खुवाऊँ भन्ने उद्देश्यले यस्तो कार्यक्रमको सुरुवात गरिएको हो, आयोजक क्षेत्रीय होटल संघ नेपालका अध्यक्ष सुमन घिमिरेले भने, हात्तीलाई स्याहारसुसार गर्नुपर्छ, यसलाई माया गरेर राम्रो खानेकुरा खुवाउनुपर्छ भन्ने सन्देश पनि यो वनभोज कार्यक्रमले दिनेछ । वनभोज कार्यक्रम सुरु गरिएको ३ वर्ष भयो । वनभोज कार्यक्रम हेर्न विदेशी पर्यटकको समेत भीड लाग्ने गरेको छ । महोत्सवमा हात्तीका अन्य खेल पनि छन्, तर सबैभन्दा बढी मन पराइएको कार्यक्रम हात्तीहरूबीचको वनभोज नै हो, महोत्सवका मूल संयोजक दीपक भट्टराईले भने, हात्तीले वनभोज खाएको हेरेर पर्यटक रमाउने गर्छन्, यो कार्यक्रमले सबैको ध्यान तान्न सफल भएको छ । उनका अनुसार वर्षको एक दिन हाफ होलिडे गरेर हात्तीलाई वनभोज कार्यक्रममा सहभागी गराउने गरिएको छ । यस्तो कार्यक्रमले मानव र वन्यजन्तु बीचको सम्बन्ध प्रगाढ बनाउने संयोजक भट्टराई बताउँछन् । वनभोजमा निजी ५८ र राष्ट्रिय प्रकृति संरक्षण कोष सौराहा र चितवन निकुञ्जका ४२ वटा हात्तीे सहभागी थिए । अधिकांश हात्तीलाई सिँगारेर ल्याइएको थियो ।"
ह्वीलचियरबाटै १८ दिन यात्रा,"भैरहवा चार वर्षअघि रामबहादुर तामाङले काभ्रेको नमोबुद्धदेखि लुम्बिनीसम्मको ३ सय ६६ किमि दूरी मेरुदण्डको महत्त्वका बारेमा जनचेतना जगाउँदै ह्वीलचियरबाट २६ दिनमा पूरा गरेका थिए । यसपटक उनी पुन: अर्को सन्देश दिन यात्रामा निस्किएका छन् । ह्वीलचियरबाटै बुद्ध जन्मस्थल लुम्बिनीबाट ज्ञानप्राप्तिस्थल भारतको बोधगयासम्मको ५ सय ५३ किमि लामो १८ दिने यात्रामा ।यस पटकको यात्राको सन्देश हो, नेपालभारत असल छिमेकी राष्ट्र भएकाले आपसी मित्रता प्रगाढ बनाउनुपर्छ । यो सन्देश दिन उनले मंगलबार लुम्बिनीबाट विश्वशान्ति मैत्रीपूर्ण पर्यटकीय ह्वीलचियर यात्रा सुरु गरेका छन् । सिन्धुपाल्चोक बलेखी गाउँपालिका७ काफलबोटका ३५ वर्षीय तामाङ अपांगता भएका साहसिक यात्री हुन् । २०६७ पुसमा खासा घुमेर फर्किंदा दोलालघाटमा भएको बस दुर्घटनामा परी उनको मेरुदण्ड भाँचिएको थियो । उनको कम्मरदेखि मुनिको अंग चल्दैन । एउटा आँखाले देख्दैनन् । मेरुदण्डमा दुईवटा रड राखेर १२ वटा पेचले कसिएको शरीर लिएर उनी ह्वील चियरको सहारामा बाँचिरहेका छन् ।नेपाल र भारत असली छिमेकी राष्ट्र भएकाले आपसी सम्बन्ध पनि बलियो हुनुपर्छ भन्ने मेरो यो यात्राको सन्देश हो, पहिलो दिनको यात्रामा लुम्बिनीदेखि सीमावर्ती नेपालको बेलहियास्थित एक होटेलमा बास बसेका तामाङले भने, यही सन्देशलाई पूर्णता दिन मैले यात्रा अवधिभर भारत र नेपालका राष्ट्रिय झन्डालाई ह्वीलचियरमा अंकित गरेको छु ।दुर्घटनास्थलबाट उद्धार गरी उपचारका लागि धुलिखेल अस्पताल पुर्याइएपछि उनको मेरुदण्डको शल्यक्रिया गरेर रड र पेचले शरीर कसियो । आमा, बुबा, सासू, ससुरा, श्रीमती, छोराछोरी र आफूसमेत गरी दसजनाको परिवार पाल्नुपर्ने व्यक्ति नै अपांग भएर अरूको सहारा लिनुपर्ने भएपछि कसरी परिवार पाल्ने ? भन्ने हीनताबोधले उनले अस्पतालमै आत्महत्याको प्रयास गरेका थिए ।अस्पतालमा आत्महत्याको प्रयास गरेपछि चिकित्सकले उनलाई काभ्रेको साँगास्थित स्पाइनल इन्जरी पुन:स्थापना केद्रमा रिफर गरिदिए । उनका अनुसार पुन:स्थापना केन्द्रमा आफूजस्ता अपांगता भएका व्यक्तिहरू ह्वीलचियरमा बसेर दौडेको, मोबाइलमा हाँस्दै गफ गरेको देखेपछि आत्मबल बढेको हो । अहिले उनी त्यस पुन:स्थापना केन्द्रको कर्मचारी नै भएका छन् ।अपांगले पनि अवसर पाए भने समुद्रमुनिको मोती टिप्न र सर्वोच्च शिखर सगरमाथामा राष्ट्रिय झन्डा फराउन सक्छन्, आत्मबलका साथ उनी भन्ने गर्छन् । लुम्बिनीजस्तो विश्वको पर्यटकीय स्थलमा बनाइँदै गरेका भवन पनि अपांगमैत्री नभएकाले आफूले लुम्बिनी विकास कोषका पदाधिकारी र कर्मचारीलाई सुझाव दिएको बताए । नेपालमा विश्वका धेरै अपांग पर्यटक आउन चाहेर पनि अपांगमैत्री वातावरण नभएकाले आउन नचाहेको अनुभव उनको छ । उनको अहिलेको यात्रामा साथ दिन उनका छोरा विज्ञान तामाङ र भतिजा रामबहादुर तामाङ साथमा छन् । लुम्बिनीको प्रचारप्रसार गर्दै अन्तर्राष्ट्रिय जगत्समक्ष पुर्याउनु पनि उनको अर्को यात्राको उद्देश्य हो । जसरी बुद्धले बुद्धत्व प्राप्त गरेर नयाँ जीवन पाए त्यसरी नै मैले पनि उपचारपश्चात् नयाँ जीवन पाएको हुँ, लुम्बिनीबोधगया यात्रा रोज्नुको कारण बताउँदै उनले भने, अपांग हुँदैमा जीवनको अन्त्य हुँदैन । अपांग भए पनि हामी कमजोर छैनौं । र, अपांग हँुदैमा जीवनदेखि हरेस खाने होइन । चुनौतीसँग जुध्दै आपंै बाँच्न सिक्नुपर्छ भन्ने सन्देशका साथ निस्किएको हुँ । प्रतिदिन ३० किमिको यात्रा गर्दा बोधगयाको यात्राका लागि १८ दिन लाग्ने अनुमान गरे ।"
समुदायको व्यवस्थापनमा नमुना पुस्तकालय,"काभ्रे पुस्तकालय भन्नेबित्तिकै पुस्तक र पत्रपत्रिका पढ्ने स्थानको रूपमा बुझिन्छ । तर पनौतीस्थित ज्ञान विकास सामुदायिक पुस्तकालयको यथार्थ अन्यत्रको भन्दा फरक छ । पुस्तकालयमै माटो परीक्षण गरिन्छ । पुस्कालयभित्रै बालमैत्री स्थान, बालश्रमिक गैरआवासीय केन्द्र, पेइङ गेस्ट रुम, कोसेली घरलगायतका सेवासुविधा उपलब्ध छन् । पुस्तकालय नलेज सेन्टर हो जहाँ शिक्षित मान्छेलाई मात्रै समेट्ने गरेको पाइन्छ, पुस्तकालयका अध्यक्ष ओमकृष्ण श्रेष्ठले भने, तर हामी अक्षर नचिन्नेलाई पनि समेट्छौं । पुस्तकालयमा विविध कार्यक्रम सुचारु छन्, जसमा कृषि, पशुपालन, जलवायु परिवर्तन, विपत् व्यवस्थापन, जनस्वास्थ्य, महिला सशक्तीकरण पर्छन् । यी काम पुस्तकालयले १८ महिला समूहमार्फत गराउँदै आएको छ । पुस्तकालयमा माटो प्रयोगशाला सञ्चालन गरिएको छ । बेमौसमी तरकारी खेती, च्याउखेतीबाट आयआर्जन गरिन्छ । एउटा गैरसरकारी संस्थामार्फत यस्तो प्राविधिक ज्ञान सेवा कार्यक्रम सञ्चालन भएको हो ।यहाँ बालश्रमविरुद्ध श्रमिक बालबालिकालाई तालिम दिइन्छ । पुस्तकालयले सामुदायिक कुकुरको बन्ध्याकरण गराएको थियो । विभिन्न समयमा सामुदायिक स्वास्थ्य शिविरसमेत चलाइन्छ । पुस्तकालयको आफ्नै चारतले पक्की भवन छ । भवनमै कोसेली घर सुचारु छ । आम्दानीका लागि सशुल्क अतिथि कक्ष र सेमिनार हलको पनि व्यवस्था छ । त्यसैको आम्दानीबाट पुस्तकालयले चार जना पूर्णकालीन र एक आंशिक कर्मचारी राखेको छ । पुस्तकालय आइतबारबाहेक हरेक दिन १० बजेदेखि ५ बजेसम्म खुला रहन्छ । पुस्तकालयका सचिव सिजन शुद्धकारका अनुसार, १० हजार वटा किताब पुस्तकालयमा छन् । बालबालिका कक्षमा २ देखि १२ वर्षसम्मका बालबालिकाले खेल्दै, पढ्दै सिक्ने गरेका छन् । मन्टेश्वरी कै रूपमा सञ्चालन भएको बालकक्षका लागि कुनै शुल्क लिने गरिएको छैन । कम्प्युटर कक्ष, श्रव्यदृश्य कक्ष, संगीत कक्ष आदिको व्यवस्था छ । महिला कक्षबाट पनौती क्षेत्रका महिलाहरूको लागि सीपमूलक तथा क्षमता अभिवृद्धि तालिम सञ्चालन गरिँदै आएको छ । नि:शुल्क स्वास्थ्य जाँच, बालबालिकालाई मन्टेश्वरी विधिबाट शैक्षिक तथा व्यावहारिक शिक्षा प्रदान गरिन्छ । गृहणी महिलालाई नि:शुल्क कम्प्युटर तालिम, नि:शुल्क इन्टरनेट सेवा, शैक्षिक गतिविधिजन्य श्रव्यदृश्य प्रदर्शन, संगीत प्रशिक्षण दिँदै आएको छ । समुदायका अग्रजहरूलाई रामायण, महाभारत एवं धार्मिक ग्रन्थहरूको प्रस्तुति, भजनकीर्तनको व्यवस्था छ । पुस्तकालयसम्म आउन नसक्ने समुदायको घरघरमा गई सेवा दिन एक जना सामाजिक परिचालक खटाइन्छ । सामाजिक परिचालकले संकलन गरेको समस्याका आधारमा सम्बन्धित विज्ञको उपस्थितिमा अन्तक्र्रिया गरिन्छ । यो भवन ८२ लाखको लागतमा निर्माण गरिएको हो । पुस्तकालयले रिड नेपालसँगको सहकार्यमा नेपालीले सक्छौँ अभियान जारी राखेको अध्यक्ष श्रेष्ठले बताए । उक्त रकम दुई हजार पाँच सय नेपाली नागरिकबाट उक्त रकम जम्मा भएको हो । विभिन्न व्यक्तिले जग्गा दान गरेका छन् । विभिन्न विद्यालयमा अध्ययनरत विद्यार्थीमाझ सय दिन सय रुपैयाँ खुत्रुके अभियान सञ्चालन गरेका थिए भने घरदैलो अभियान सञ्चालन गरिएको थियो ।"
विद्यालयमै दाँत माझ्छन् विद्यार्थी,"कपिलवस्तु ढोकामै साबुन, बाल्टीभरि पानी र त्यसमाथि मग झुन्डयाइएको छ । भित्र कपडामा लहरै खोपाखोपा बनाई ब्रस राखिएको छ । त्यसमाथि काइँयो छन् । सानो ढकियामा नेल कटर छ । हेर्दै सरसफाइप्रति निक्कै सचेतना अपनाइएको अनुभव गर्न सकिन्छ । सरसफाइकै कारण कपिलवस्तु नगरपालिका३ जमोरहाको राधाचन्द्र प्रावि बालविकास केन्द्र छोटो समयमै नमुना बन्दै गएको छ । यहाँ बालबालिका भर्ना गराउन अभिभावक अनुनयविनय गर्दै आउँछन् । गाउँभरिका बालबालिका भर्ना भएका छन् । सरसफाइकै कारण अभिभावक आफैं भर्ना गराउन विद्यालय जान्छन् । भर्ना गर्दैनौं भनेपछि चिनजान र पहँुच प्रयोग गर्दै पुग्छन् ।बिहान १० बजे विद्यालय आउने बालविकासका सबै विद्यार्थी ब्रस गर्छन् । ब्रसमा नाम लेखिएको छ । त्यो पढेर चिन्छन् । त्यसपछि साबुनपानीले हात धुन्छन् । ब्रस माथि राखेको काइँयो झिकेर कपाल कोर्छन् । त्यसपछि पढ्न थाल्छन् । यो सबै काम गर्दा शिक्षकले सघाउँछन् । अधिकांश अभिभावक विपन्न छन्, प्रधानाध्यापक गीता त्रिपाठीेले भनिन्, त्यसमाथि सचेतना छैन । त्यही भएर सरसफाइमा बढी जोड दिएका छौं । टाठाबाठाहरू नजिक सदरमुकामको राम्रो स्कुलमा पढ्न जान्छन् । दलित र साँझबिहान चुलोचौको समस्या हुने नै हाम्रा विद्यार्थी हुन् । विद्यार्थीलाई सिकाउने सरसफाइको प्रभाव अभिभावकमा पनि पर्न थालेको छ । विद्यार्थीले आफ्ना आमाबालाई फोहोर चलाएरपछि साबुनपानीले हात धुन र दाँत माझ्न भन्न थालेका छन् ।२०७२ मा स्थापना भएको बालविकास केन्द्र २०७३ वैशाखदेखि राम्ररी चल्न थालेको छ । सुरुमा सञ्चालन हँुदा ७८ विद्यार्थी थिए, बोलाउँदा कोही आउँथेनन्, शिक्षक कमला घिमिरेले भनिन्, अहिले आफैं आउँछन् । अहिले ३५ वर्षका ३० बालबालिका पढिरहेका छन् । उनीहरू खेल्दै, खाँदै रमाउँदै पढ्छन् । सरकारी अनुदानबाहेक कुनै आय स्रोत नहुँदा विद्यालयको भौतिक पूर्वाधार कमजोर छ । कक्षा ५ सम्म पढाइ हुने विद्यालयमा राहत र बालविकास सहयोगी गरी चार शिक्षक छन् । दिनानुदिन दयनीय र कमजोर बन्दै गएको विद्यालय सुधार गर्न सकिएन भने बन्द हुने अवस्था आउँछ । त्यसका लागि लाग्नुपर्छ भन्दै शिक्षिकाहरू कम्मर कसेर लागेका छन् । विभिन्न निकायमा गई उनीहरूले विद्यालय राम्रो बनाएका छन् । डेढ वर्षयता नयाँ प्रअ आएपछि विद्यालयले गति लिएको छ ।अपुरो रहेको बालविकास केन्द्र चिरिच्याँट्ट बनाइएको छ । विद्यार्थीलाई झोला पुस्तक पनि दियो । त्यस्तै, भर्खर बिजुली पनि जडान गरिएको छ । बालविकासका विद्यार्थीलाई झोला र दैनिक खाजा दिने गरिएको छ । बालविकासका लागि चाहिने सबै सामग्री सरसहयोगमै जुट्ने गरेका छन् । ठूलो कक्षालाई राम्रो बनाउने प्रयासमा छौं, प्रधानाध्यापक त्रिपाठीले भनिन्, सानैबाट सुरुवात गरेका छौं । बालविकासकालाई पूरै व्यावहारिक शिक्षा दिन्छौं ।मकैका घोगा, काठको टुक्रा र ससाना ढुंगा प्रयोग गरेर जोड, घटाउ, गुना र भाग सिकाउँछौं । दाल, चामल, गहुँ, पिठो र चिनी पनि राखेका छौं, सहयोगी शिक्षक शारदा पराजुलीले भनिन्, त्यसैबाट कडा, नरम र खस्रो वस्तु भनेर सिकाउँछौं । पढाउने अधिकांश पाठयसामग्री स्थानीय स्तरमै निर्माण गरेका छौं, बडो चाख मानेर सिक्छन् ।"
साक्षरता कक्षाले पढाइमा सुधार,"जुठापौवा (पाल्पा) एउटा आरोप छ, जनजातिले नेपाली भाषा राम्रोसँग पढ्न सक्दैनन् । तर यहाँ भने बेग्लै छ । जनजाति र दलितको बाक्लो बस्तीका बालबालिका नेपाली भाषा फर्रर पढ्न सक्छन् । कालिका आधारभूत विद्यालय जुठापौवामा कक्षा १, २ र ३ मा अध्ययन गर्नेको पठन संस्कृति बदलिएको छ । दुई वर्षयता उनीहरूले नेपाली भाषा फर्रर पढ्न सक्ने भएका हुन् । सोही विद्यालयमा पढ्ने कक्षा ७ र ८ का विद्यार्थीले भन्दा कक्षा ३ मा पढ्नेले नेपाली भाषा राम्रो पढ्न सक्ने विद्यालयका शिक्षकशिक्षक बताउँछन् । तानसेनदेखि ४५ किलोमिटर दुर्गममा कालिका आधारभूत विद्यालय पर्छ । यही विद्यालयका अन्य कक्षामा भन्दा साना कक्षामा पुग्दा छुट्टै अनुभूति हुन्छ । त्यही कक्षाका बालबालिकाको नियम भिन्दै देखिन्छन् । यति राम्रो बोल्छन् कि हामी आफंै दंग पर्न थालेका छौं, कक्षा २ मा पढाइरहेकी शिक्षिका अञ्जु पौडेलले भनिन्, दलित र जनजातिका छोराछोरी हुन् तर धेरै राम्रो नेपाली भाषा पढ्न सक्ने भएका छन् । उनीहरूले कक्षा ७ र ८ मा पढ्ने विद्यार्थीले भन्दा धेरै राम्रो उच्चारण गरेर भाषा पढ्न सक्ने भएको उनले दाबी गरिन् । विद्यालयमा १ सय ६५ विद्यार्थी छन् । शतप्रतिशत दलित र जनजाति विद्यार्थी हुन् । यहाँ सफा कपडा लगाएर विद्यार्थी विद्यालय प्रवेश गर्छन् । साना कक्षामा बाहिर जुत्ता चप्पल मिलाएर राखिएको छ । उनीहरूलाई साना टेबुल र भुइँ बसाइ छ । बालबालिका खेल्दै, रमाउँदै आफ्नो कपी निकालेर चित्र कोर्न थाल्छन् । पढ्न थाल्छन् । कसैले हेलो भन्यो भने हाई गर्छन् । कोही नयाँ व्यक्ति देख्यो भने नमस्कार गर्छन् । खोलाको छेउमै रहेको विद्यालयमा कक्षाकोठाको दृश्यले सबैलाई लोभ्याउँछ । अभिनय, नृत्य, आºनो मनले देखेको गर्न दिएर सिकाउने क्रियाकलापका माध्यमबाट बालबालिकालाई आधारभूत शिक्षा दिने विधि यहाँ सिकाइन्छ । यही विद्यालयका दुई जना शिक्षकले रूम टु रिडको पठन संस्कृति विकास गर्ने तालिम लिएका छन् । उनैका कारण विद्यार्थीमा पठनसीपको विकास भएको छ । विद्यालयमा रूम टु रिडको सहयोगमा पुस्तकालय भवन छ । त्यही पुस्तकालयमा उनीहरूले नयाँ अभ्यास गर्छन् । पठन संस्कृतिको विकास गर्न देखिएको विद्यार्थीको क्रियाकलापले सिकाइलाई झनै राम्रो बनाएको छ । पठनपाठनमा एकोहोरो घोकाउँदा केटाकेटीलाई सिक्न समय लाग्छ, कक्षा १ की नेपाली शिक्षक लक्ष्मी पुनले भनिन्, घोकेका कुरा छिटो बुझ्न पनि समस्या हुन्छ । सुँगालाई रटाएजस्तो र धेरै कुरा पढाइँदैन । विद्यालयमा भएका पुस्तक, पुस्तकालय जाने बेला होस् वा अन्य स्थानमा देखेका कुरा नेपालीमा भन्न समस्या रहेका हुन्छ । त्यसैले यस्तो नहोस् भनेर पठन संस्कृतिको विकास गर्न कक्षा १ र २ मा नेपाली शब्द पढाइएको छ । अरू विषयभन्दा नेपालीलाई दोब्बर समय दिइन्छ । अरू विषय ४५ मिनेटको घन्टी हुन्छ भने नेपालीलाई ९० मिनेट दिइएको छ । यहाँका विद्यार्थीले कक्षा १ बाट २ मा पुग्दा नेपालीका प्राय: सबै अक्षर पढ्न र लेख्न सक्ने भएका छन् । कक्षा २ का विद्यार्थीले झनै राम्रो नेपाली उच्चारण गर्न सक्छन् । यस वर्ष तीन कक्षामा पुगेका विद्यार्थी र पहिला पढेका ८ कक्षाको तुलना गर्दा अचम्म लाग्छ, शिक्षक पौडेलले भनिन्, विद्यार्थीको पढाइलाई नै धेरै फरक पार्दो रहेछ ।पछौटेपन उन्मुलन समाज बेसको सहकार्यमा ७५ विद्यालयका १ सय ७५ कक्षामा यस्तो पठनसीपलाई अघि बढाउने कार्यक्रम चलाएको छ । अभिनय र कलात्मक ढंगले आफ्नै मनभित्रबाट हुने क्रियाकलाप दिगो हुन्छ, रूम टु रिडका सिनियर प्रोग्राम एसोसियट एलबी खडाले जसले गर्दा केटाकेटीले रुचि मानेर सिक्ने र छिटो बुझ््ने हुन्छ ।पठनसीप क्षमतालाई बढाउनलाई नै अहिले यसरी सिकाइने गरेको हो । कार्यक्रम लागू भएका र नभएका विद्यालयमा गरेको अध्ययनबाट दोब्बर, तेब्बरसम्म सिकाइ उपलब्धि बढेको पाइएको बेस नेपालका कार्यक्रम संयोजक टेकबहादुर ढेंगाले दाबी गरे । उनका अनुसार ७५ मध्ये जुनसुकै विद्यालयमा पनि विद्यार्थीको पठनसीप बढेको छ । अहिलेसम्म कार्यक्रम लागू भएका विद्यालयमा जोसुकै पुगेर अनुगमन गरे पनि यसमा उन्नाइसबीसबाहेक फरक नपाइने उनले बताए । विद्यालयका शिक्षकशिक्षक पनि पहिला र अहिले पढाउने शैलीमा परिवर्तन भएको बताउँछन् । उनीहरूले पहिला पढाउने शैली र अहिले सिकेको सीपलाई कक्षा कोठमामा प्रयोग गर्दा धेरै फरक पाएको बताए ।अहिलेसम्म हामीले पढाउने तरिका नै गलत रहेछ भन्ने यति बेला बुझेका छौं, शिक्षक पुनले भनिन्, एकै साथ धेरै काम गर्दा केटाकेटीले बुझ्दैनन् भन्ने सोचिएको थिएन ।"
हिमालमुनि कलाकृति,"छोम्रोङ (कास्की) २०४२ मा पोखरेली युवा सांस्कृतिक परिवारले पाँच कलाकारलाई घान्द्रुक पुर्यायो । कास्कीको पर्यटकीय गाउँ घान्द्रुक त्यति बेला अहिलेजस्तो चिरपरिचित थिएन । ढुंगा र माटोको गारो, सर्लक्क परेका ढुंगैले छाएको घर, ढुंगै बिछयाइएको आँगन, परम्परागत पहिरनमा सजिएका गुरुङ समुदाय र आँखाअगाडि लस्करै उभिएका हिमाल । कलाकारलाई त्यति भए पुगिहाल्यो । आलोक गुरुङ, क्षेत्रलाल कायस्थ, बुद्धि गुरुङ, केदार पालिखे र महेन्द्रराज भण्डारीले घान्द्रुक गाउँलाई क्यानभासमा उतारे । उनीहरूले बनाएका कला पोखरा, काठमाडौं हुँदै देशविदेश पुग्यो । घान्द्रुक गाउँ पनि देशविदेश पुग्यो । त्यसपछि पानी रंग, तेल रंग र एक्रेलिकको माध्यमबाट यहाँका गाउँ र हिमाललाई क्यानभासमा उतार्ने क्रम सुरु भयो । दृश्यचित्रको ट्ेरन्ड नै चल्यो । सिक्लेस, धम्पुस, घाचोक, पञ्चासेलगायत गाउँमा धमाधम कलाकार पुग्न थाले । क्यानभासमा कुँदिएका पोखरा वरपरका गाउँ धेरैको रोजाइ बन्यो । यहाँ आउने विदेशी पर्यटकले पनि दृश्यचित्र रुचाए । कलाको बजार पनि यसले ह्वात्तै उकास्यो । घान्द्रुक पुगेका तिनै पाँचमध्येका दुई र अर्का एक कलाकार मंगलबार छोम्रोङमा भेटिए । घान्द्रुकबाट पूरै दिन हिँडेर पुग्नुपर्ने गुरुङ गाउँमा चलिरहेको मेलामा सहभागी हुन उनीहरू छोम्रोङ पुगेका हुन् । अन्नपूर्ण सेन्चुरी पर्यटन महोत्सवको दोस्रो चरणअन्तर्गत आयोजित ल्होसार मेलामा सहभागी भएका उनीहरूले चित्र पनि कोरे । पोट्रेटमा विशेष पहिचान बनाएका आलोक गुरुङ, एब्स्ट्रयाक्टमा चिनिएका क्षेत्रलाल कायस्थ र त्रिकोण कलाका अभियन्ता प्राज्ञ नगेन सिंह ठकुरीको विषयवस्तु हिमाल नै बन्यो । घान्द्रुकभन्दा नजिकबाट देखिने अन्नपूर्ण साउथ, हिउँचुली र माछापुच्छ्ेर हिमाललाई तीनैजनाले पानी रंग प्रयोग गरेर दुरुस्तै उतारे । उनीहरूले कोरेका चित्र मेला अवधिभर प्रदर्शनीमा रहनेछन् । कलाकार क्षेत्रलाल कायस्थको छोम्रोङ आगमन दोस्रोपटक हो । ४ वर्षअघि पोखरेली कलाकारकै एक समूह छोम्रोङ आएर फर्किएको थियो । त्यहीं टोलीमा थिए उनी । ७५ वर्षीय कलाकारले दिनभरिको उकालोओरालोको पर्वाह गरेनन् । यति नजिकबाट हिमाल देखेपछि त्यसै मन प्रफुल्ल हुन्छ, उनले भने, वातावरण र रहनसहनले पनि मुग्ध बनाउँछ ।गाउँ र हिमालको ल्यान्डस्केप चित्रले पर्यटन प्रवद्र्धनमा भूमिका खेलेको उनी बताउँछन् । अहिले भने धेरै ढुंगेनी गाउँ कंक्रिटमा परिणत भएकोमा उनी चिन्तित छन् । भन्छन्, मान्छेलाई परम्परागत घर र रहनसहनकै कलाले मन छुन्छ । कलाकार आलोक गुरुङको भने छोम्रोङ पहिलो पटक हो । तेल रंगबाट पोट्रेट बनाउने खारिएका कलाकार उनी फुर्सद पाउनेबित्तिकै दृश्यचित्र बनाउन पोखरा बाहिर निस्कन्छन् । उनी ल्यान्डस्केपमा सूक्ष्म विषयवस्तुसँग खेल्न रुचाउँछन् । डाँडा बनाएर रंग मात्रै पोत्ने हो भने सजिलो छ, उनी भन्छन्, डिटेलमा प्रकाश र छायासँग खेलेर बनाउन गाह्रो हुन्छ । सिर्जनशील कलाकार समूहका अध्यक्ष प्राज्ञ नगनसिंह ठकुरीले दृश्यचित्र बनाउँदा प्राकृतिक रंगलाई बुझ्न पाइने बताउँछन् । अहिले कला बजारको ठूलो हिस्सा दृश्यचित्रले ओगट्छ, उनी भन्छन्, यहाँ घुमेर फर्किने विदेशी पर्यटकले चिनोस्वरूप लैजाने चलन छ ।"
संगीतमा व्यावसायिकताभन्दा फेसन हाबी,"अस्ट्रेलिया उनले नौ वर्षसम्म संगीतको अध्ययन गरे, व्यावसायिक रूपमा सांगीतिक क्षेत्रमा आउने क्रममा । अहिले राम्रो गायकको परिचय बनाइसकेका छन् । तर उनलाई लाग्छ पछिल्लो समय नेपाली संगीतमा फेसन बढ्दै गएको छ, व्यावसायिकता र स्तर भने दिनहुँ खस्किँदै छ ।अहिलेसम्म चार सोलो एल्बम र तीन दर्जनभन्दा बढी सामूहिक एल्बम सार्वजनिक गरिसकेका राज सिग्देल आफू पूर्णत: व्यावसायिक गायक भएको गर्वका साथ सुनाउँछन् । हुन त ऊ जितेर गई या हारेर गई बोलको गजल नआएको भए उनको परिचय अहिले फरक पनि हुन सक्थ्यो । पाँच वर्षअघि जब यो गजल सार्वजनिक गरे, त्यसयता नेपाली सांगीतिक क्षेत्रबाट पछाडि फर्केेर हेर्नुपरेको छैन । यसले उनलाई संगीतको क्षेत्रमा हिँड्नका लागि प्रेरणा मात्र दिएन, बाटोसमेत फराकिलो बनाइदियो । नेपाली संगीतको व्यावसायिकताको कुरा गर्दा, अहिले करिब २० जना गायकगायिका मात्र यसैबाट बाँचेका होलान्, कार्यक्रमको सिलसिलामा अस्ट्रेलिया आएका गायकले कान्तिपुरसँग भने । उनी त विदेशमा रहेका नेपालीहरूले नेपाली कलाकार र संगीतलाई प्राण भरिदिएको समेत खुसीसाथ सुनाए । विदेशमा गरिएका कार्यक्रमहरूले नेपाली कलाकारहरूलाई जीवनयापन गर्न अत्यन्तै सहज बनाइदिएका छन्, उनले थपे, यसले नेपाली संगीत बचाउनसमेत मद्दत पुर्याएको छ ।नेपालको सांगीतिक क्षेत्रको अवस्था हेरेर उनी साह्रै आशावादी छैनन् । उनी नेपालको संगीतमा लहड र फेसनका रूपमा आउने गायकगायिकाको बाहुल्य रहेको देख्छन् । संगीतमा हुनुपर्ने व्यावसायिकता, लगन र स्तर भने दैनिकजसो कम हुँदै गएको उनले बताए । अहिले १ सय राम्रा गायकगायिका निस्किए भने जम्मा १० जना मुस्किलले व्यावसायिक रूपमा बाँच्ने सम्भावना छ । यसलाई के व्यावसायिकता भन्ने ? उनको प्रश्न छ ।हङकङ र जापानमा कन्सर्ट गरिसकेका उनलाई विदेशमा काम गर्न मजा लाग्ने मुख्य कुरा नै नेपालीहरूको कलाकार र संगीतप्रतिको माया हो । विदेशमा तपाईंले नसोचेको माया पाउनुहुन्छ, उनले भने । अर्काेतिर आफ्नै घरको सदस्यजस्तो दिइने मायाप्रेम र सत्कारसमेत अविस्मरणीय हुने गरेको उनको अनुभव छ । तर, विदेशमा अलि प्रोफेसनल कार्यक्रम गरिदिए हुन्थ्योजस्तो पनि लाग्छ उनलाई । उनी गायक मात्र नभएर पछिल्लो समयमा अभिनयमा समेत लागिपरेका छन् । म गायनसँगै अभिनयमा समेत परिचय बनाउन चाहन्छु, उनले सुनाए । पहिलो पटक अस्ट्रेलिया आएका सिग्देल यसलगत्तै कोरिया जाने योजनामा छन् । केही महिनाभित्रै युरोपका आठ देश र यूके जाने तयारीमा छन् । त्यसैले पनि उनलाई लाग्छ, विदेशका नेपालीहरूले नेपाली गीतसंगीत र कलाकारहरूलाई जति माया गरेका छन्, त्यसले वास्तवमा नेपाली गीतसंगीत र कलाकारहरूलाई जीवन राम्ररी चलाउन सहयोग पुर्याएको छ । त्यसैले पनि नेपाली संगीतको क्षेत्रमा लागिपरेकाहरूले यसको स्तरलाई अझ माथि पुर्याउन लागिपर्नुपर्ने उनको सोच छ ।"
बलिउडका स्टार किड,"बलिउडका स्टार किडहरू आफ्ना बाबुआमालाई नै पछयाउने क्रम बढदो छ । स्टार किडकै रूपमा आएका रनवीर कपुर, सोनम कपुर, सोनाक्षी सिन्हा, आलिया भट्ट, वरुण धवन अहिले बलिउडमा स्थापित भइसकेका छन् ।पछिल्लो समय सैफ अली खान र अमृता सिंहकी २३ वर्षीया छोरी सारा अली खान डेब्यु गर्ने तरखरमा छिन् । न्युयोर्कको कोलम्बिया युनिभर्सिटीबाट अध्ययन सकाएकी सारा सुशान्त सिंह राजपूतको अपोजिटमा केदारनाथ फिल्ममा देखिन लागेकी छन् । भारतीय सञ्चारमाध्यमका अनुसार सारालाई अनुष्का शर्माको प्रोडक्सनमा बन्न लागेको फिल्मका लागि पनि अफर गरिएको छ । तर उनकी आमा अमृताले पहिलो फिल्मबाट दर्शकको प्रतिक्रिया पाएपछि मात्रै अन्य प्रोजेक्टमा हात सुझाएकी छन् । श्रीदेवीकी छोरी जाह्नवी पनि धडक मार्फत बलिउडमा डेब्यु गर्दै छिन् । करण जोहरले हालै फिल्म धडक को फस्टलुक सार्वजनिक गरे । यसै फिल्ममार्फत शाहिद कपुरका भाइ ईशान खट्टरले पनि बलिउड यात्रा सुरु गर्दै छन् । ईशानले उडता पन्जाब मा निर्देशकलाई असिस्ट गरेका थिए । धडक मराठी ब्लकबस्टर सैराट को हिन्दी रिमेक हो ।उता, सुनील शेट्टीकी छोरी आथियाले हिरो मार्फत डेब्यु गरेकी छन् । भर्खरै युरोप र अमेरिकामा ड्रामाटिक्सको कोर्स सकेका उनकै २० वर्षीय भाइ अहान पनि साजिद नाडियाडवालाको रोमान्टिक एक्सन ड्रामामा डेब्यु गर्दै छन् । फिल्मकै लागि अहानले तयारी गरिरहेको भारतीय मिडियाले लेखेको छ । थुप्रै अभिनेतालाई बलिउडमा स्थापित गराएका निर्देशक दाजुभाइ अब्बासमस्तानले अब्बासका छोरा मुस्तफालाई फिल्म मेसिन मार्फत डेब्यु गराउन लागेका हुन् । मुस्तफाले अब्वासमस्तानलाई प्लेयर्स, रेस २ र किस किस को प्यार करुँ मा असिस्ट पनि गरिसकेका छन् । यमला पगला दिवाना मा देवल बाबुछोरा धर्मेन्द्र, सन्नी र बबीले उधुम मच्चाएका थिए । यसैको सिक्वेलमा चाहिँ सन्नी देवलका छोरा करणले फिल्मका लागि गीत लेखेका र गाएका थिए । अब भने सन्नीको प्रोडक्सन हाउसबाट बन्न लागेको लभस्टोरी बेस्ड पल पल दिल के पास बाट करणले अभिनय कौशल पनि देखाउने भएका छन् । करणले अभिनय प्रशिक्षण लिएका छन् ।करण जौहरले बनाएको स्टुडेन्ट अफ द इयर ले आलिया भट्ट र वरुण धवनलाई स्टार किडबाट स्थापित गराउन मद्दत गरेको थियो । यसैको सिक्वेलमा दिशा पटानीजाह्नवी, ईशान खट्टरसँगै चंकी पाण्डेकी छोरी अनन्याले पनि डेब्यु गर्दै छिन् ।"
शर्मिलाको सालैजो,"कास्की लोक तथा दोहोरी गायिका शर्मिला गुरुङ बुधबार कास्कीको पर्यटकीय गाउँ छोम्रोङमा भेटिइन् । अन्नपूर्ण सेन्चुरी पर्यटन समितिले गरेको ल्होसार मेलामा प्रस्तुति दिन उनी छोम्रोङ आइपुगेकी हुन् । गुरुङ समुदायको मुख्य पर्व ल्होसारमा हुने सांस्कृतिक कार्यक्रममा सहभागी हुन यतिखेर लोक तथा दोहोरी कलाकारलाई भ्याइनभ्याइ छ । एक साताअघि पोखरा आइपुगेकी गायिका गुरुङ पुस १७ सम्म व्यस्त हुनेछिन् । ल्होसारमा हुने मेला महोत्सवमा पुग्न हामीलाई भ्याइनभ्याइ छ, उनले भनिन्, आयोजकले माया मानेर बोलाएको ठाउँमा सकेसम्म पुग्ने गरेको छु । उनी छोम्रोङ पनि एक दिन पैदलयात्रा गरेर पुगेकी हुन् । छोम्रोङमा उनले आºना आधा दर्जन नयाँ एवं पुराना गीत प्रस्तुत गरिन् । राम्दी पुल, राधा, सालैजो लगायत गीतबाट उनले छोम्रोङबासीलाई भरपुर मनोरञ्जन प्रदान गरिन् । गायक सुरेन्द्र गुरुङसँको दोहोरीबाट उनले दर्शकलाई नचाइन् । गायिका दूर्गा गुरुङ, गण्डकी तारा ओम गुरुङ, गायिका लक्ष्मी बानियाँ, गायक नरबहादुर राना, निश्चल थापा, हितु गुरुङले पनि आफ्ना लोक तथा दोहोरी गीत प्रस्तुत गरे । कास्कीको पर्यटकीय गाउँ छोम्रोङ यतिखेर ल्होसारले उत्सवमय बनेको छ । गुरुङ समुदायको मुख्य पर्व ल्होसार मनाउन पोखरा, काठमाडौंलगायत सहरबाट यहाँका स्थानीय गाउँ फर्केका छन् । अन्नपूर्ण सेन्चुरी पर्यटन महोत्सवको दोस्रो चरणअन्तर्गत गुरुङ गाउँ छोम्रोङमा ल्होसार मेला चलिरहेको छ । पुस १० गतेबाट मेला सुरु भएको हो । यस वर्ष च्यल्हो (चरा वर्ग) को बिदाइ र खिल्हो (कुकुर वर्ग) को स्वागतमा गुरुङ समुदायले ल्होसार मनाउँछन् । पुस १५ सम्म चल्ने मेलामा विविध सांस्कृतिक कार्यक्रम छन् । यसअघि असोज २५ मा अन्नपूर्ण आधार शिविरमा कार्यक्रम गरी अन्नपूर्ण सेन्चुरी पर्यटन महोत्सव शुभारम्भ गरिएको थियो । महोत्सवको समापन भने जुन ३ अर्थात् अन्नपूर्ण आरोहण दिवस (अन्नपूर्ण डे) को अवसरमा घान्द्रुकमा हुने छ । अन्नपूर्ण सेन्चुरी पर्यटन समितिको आयोजना, अन्नपूर्ण गाउँपालिका र पर्यटन व्यवस्थापन उपसमिति छोम्रोङको व्यवस्थापनमा महोत्सव भएको हो । महोत्सवका संयोजक ललित गुरुङले सबै मौसममा अन्नपूर्ण पदयात्रा मार्ग उपयुक्त पर्यटकीय गन्तव्य भएको सन्देश दिन तीन चरणमा कार्यक्रम गरेको बताए ।"
युद्ध क्षेत्रमा बालबालिकाको स्थिति भयावह,"युनिसेफका निर्देशक म्यानुयल फोन्टेनले बालबालिकामाथि विभिन्न स्थानमा आक्रमण भइरहेको बताए । उनले भने, उनीहरू घर, विद्यालय र खेल मैदानमा आक्रमणको सिकार हुने गरेका छन् । फोन्टेनले उक्त क्रूरता सामान्य मान्न नसकिने बताए । उनले अपहरणमा परेका बालबालिका रिहा भएलगत्तै सुरक्षाफौजबाट दुव्र्यवहारमा पर्ने जनाए । प्रतिवेदनअनुसार अफ्रिका, नाइजेरिया, क्यामरुन, दक्षिणी सुडान, कंगो, म्यान्मार, यमन, युक्रेन र सिरियाका बालबालिकाहरू युद्ध तथा हिंसाको चपेटमा परेका छन् । मध्य अफ्रिकामा बालबालिकाको हत्या, बलात्कार, अपहरण तथा विद्रोही संगठनमा भर्ती गरिने गरेको जनाइएको छ । त्यसैगरी क्यामरुनको विद्रोही संगठन बोको हरामले आत्मघाती आक्रमणका लागि १ सय ३५ जना बालबालिकाको प्रयोग गरिसकेको छ । युनिसेफका अनुसार सुडानमा १९ हजार बालबालिका सशस्त्र समूहका गतिविधिमा संलग्न छन् । त्यसैगरी यमनी द्वन्द्वका क्रममा मृत्यु तथा घाइते हुने बालबालिकाको संख्या ५ हजार नाघेको छ । पूर्वी युक्रेनमा २ लाख २० हजार केटाकेटी बारुदी सुरुङ तथा विस्फोटक सामग्रीको त्रासमा बाँचिरहेको जनाइएको छ । कंगोमा जारी द्वन्द्वका कारण ८ लाख ५० हजारभन्दा बढी बालबालिकाका आश्रय स्थल गुमाएका छन् । त्यसैगरी दसौं लाख बालबालिकामा युद्धका कारण कुपोषण, खानेकुरा, पानी, सरसफाइ र स्वास्थ्य समस्यामा छन् । युनिसेफले विद्यालय तथा अस्पताललगायतका सार्वजनिक संरचना लक्षित आक्रमण बन्द गर्न तथा अन्तर्राष्ट्रिय कानुनको पूर्ण कार्यान्वयनका लागि सम्बन्धित पक्षको ध्यानाकर्षण गरेको छ । उसले द्वन्द्वरत पक्षलाई बालबालिकाको संरक्षण गर्न आग्रह गरेको छ । यसैबीच, सिरियाका लागि राष्ट्रसंघीय विशेष दूतका सल्लाहकारले राजधानी दामस्कसस्थित विद्रोही नियन्त्रित क्षेत्रमा उद्धारको प्रतीक्षामा रहेका बालबालिकालाई लेनदेनको विषय बनाइएको भन्दै चिन्ता व्यक्त गरेका छन् । यान एगलान्डले बालबालिकाको सट्टामा बन्धक बनाइएका सरकारी कर्मचारीलाई रिहा गर्न विद्रोहीहरू तयार भएको जनाए । बुधबार र बिहीबार गरी बिरामी परेका १६ जना मुक्त भएका हुन् । उनले अन्य १३ जनालाई छाड्ने तयारी भइरहेको जनाएका छन् । एगलान्ड अनुसार सरकारी कामदार र बालबालिकालाई साटासाट गर्नु निकै दु:खदायी भएको जनाए । उनले भने, यदि बन्दी र बालबालिका साट्न खोजिएको हो भने, त्यो राम्रो सहमति होइन । गत साता राष्ट्रसंघले स्वास्थ्य अवस्था गम्भीर रहेका झन्डै ५ सय जनालाई तत्काले उद्धार गर्नुपर्ने आवश्यकता रहेको भन्दै पूर्वी गुटामा एम्बुलेन्स र सहायता निकायलाई पहुँच दिन सिरियाली सरकारसँग माग गरेको थियो । सरकारी घेराबन्दी र बमबारीका कारण उक्त क्षेत्रका स्वास्थ्य पूर्वाधार ध्वस्त भएका छन् । त्यस क्षेत्रमा स्वाथ्य सामग्रीको चरम संकट छ । उक्त क्षेत्रमा करिब १ लाख ३० हजार बालबालिकासहित ४ लाख मानिसलाई स्वास्थ्य सेवा पुर्याउन करिब १ सय चिकित्सक छन् । राष्ट्रसंघले गुटामा कुपोषणपीडित ५ वर्षमुनिका बालबालिकाको संख्या ११ दशमलव ९ प्रतिशत पुगेको जनाएको थियो । यो गत जनवरीमा सार्वजनिक विवरणभन्दा करिब ६ गुणा बढी हो ।"
काबुल विस्फोटमा ४१ मारिए,"काबुल (बीबीसी) अफगानिस्तानको राजधानी काबुलको एक सिया सांस्कृतिक संस्थामा बिहीबार गरिएको आत्मघाती बम आक्रमणमा कम्तीमा ४१ जनाको मृत्यु भएको छ । आक्रमणमा परी कम्तीमा ३० जना घाइते भएका छन् । आक्रमणमा अफगान भ्वाइस समाचार संस्थामा समेत क्षति पुगेको जनाइएको छ । आक्रमणको इस्लामिक स्टेट (आईएस) ले जिम्मेवारी लिएको छ । उनीहरूले अफगानिस्तानमा सोभियत संघको ३८ औं वर्षगाँठको अवसर पारेर आक्रमण गरेको अधिकारीको भनाइ छ । प्रपोगान्डा माध्यम अमाकमा आईएसले सिया केन्द्रमा एक आत्मघाती र अन्य दुई बम हमला गरेको उल्लेख गरेका छन् । अफगान आन्तरिक मन्त्रालयले पहिलो आत्मघाती आक्रमणलगत्तै अन्य दुई विस्फोट भएको जनाएको छ । सामाजिक सञ्जालमा विस्फोटलगत्तै पोस्ट गरिएका तस्बिरहरूमा मृतकका शव यत्रतत्र छरिएका देखिएका छन् । अधिकारीले विद्यार्थीहरू एकत्रित भएको समय पारेर आक्रमण गरिएको जनाएका छन् । एक विद्यार्थी आक्रमणका समयमा हामी हलभित्र दोस्रो लहरमा बसिरहेका थियौं, मोहम्मद हसन रिजाईले भने, विस्फोटलगत्तै आगो र धुवाँ फैलिएको थियो र सबैजना सहयोगको याचना गर्दै चिच्याइरहेका थिए ।अफगान राष्ट्रपति असरफ घानीका प्रवक्ताले आक्रमण मानवताविरुद्धको अक्षम्य कार्य भएको जनाए । मानवअधिकारवादी संस्था एम्नेस्टी इन्टरनेसनलका दक्षिण एसियाली निर्देशक विराज पत्नइकले आक्रमणले अफगानी जनता र पत्रकारमाथि विद्रोहीको निरन्तर आक्रमण भइरहेको भन्दै निन्दा गरेका छन् । नेटोको अफगानिस्तानस्थित मिसनका प्रमुखले विद्रोहीको हमला जघन्य भएको जनाए । अधिकारीका अनुसार घाइतेको स्थानीय अस्पतालमा उपचार भइरहेको छ । उनीहरूले अस्पताल अगाडि उपचाररत घाइतेका आफन्तहरूको भीड लागेको जनाए । पहिलो विस्फोट तबायान सांस्कृतिक केन्द्रभित्र गराइएको थियो । उक्त केन्द्रका इरानका तेहरान र मस्हदमा पनि शाखा छन् । तर उक्त विस्फोटका कारण अफगान भ्वाइसको कार्यालयसमेत क्षतिग्रस्त भएको थियो । अफगान भ्वाइसका पत्रकार सइद अब्बास हुसेनीका अनुसार विस्फोटका कारण एक पत्रकारको तत्काल मृत्यु भएको हो । उनले दुई जना गम्भीर घाइते भएको जनाए । अफगानीस्तानमा हालैका दिनमा आईएसले सिया मुसलमान केन्द्रित आक्रमणमा तीव्रता दिएका छन् । उनीहरूले राजधानीलगायतका कतिपय स्थानमा सिया धर्मसँग सम्बन्धित संगठन तथा मस्जिदहरूमा आक्रमण बढाएको छ । केही महिनायता आईएसले काबुलको पश्चिममा सिया मुस्लिमको बाहुल्य रहेको स्थानमा नियमितजसो आक्रमण गर्दै आएका छन् । जसका कारण सिया समुदायले सुरक्षा प्रदान गर्न नसकेको भन्दै राष्ट्रपति घानीको आलोचन गर्दै आएका छन् । विद्रोहीको आक्रमणका कारण अफगानिस्तान पत्रकारहरूका लागि पनि असुरक्षित हुँदै गएको छ । गत नोभेम्बरमा संसद टेलिभिजनको कार्यालयमा बन्दुकधारीले गरेको आक्रमणमा एक जनाको मृत्यु भएको थियो । सन् २०१७ को पहिलो ६ महिनामा ७३ वटा पत्रकार लक्षित आक्रमणका घटना भएका अफगानिस्तानको पत्रकार सुरक्षा समितिले उल्लेख गरेको छ । गत अक्टोबरमा काबुलको एक मस्जिद गरिएको बम हमलामा ३९ जनाको मृत्यु भएको थियो ।"
७ किमि पार गर्न २ घण्टा १,"बागलुङ विकल्पबिना सडक निर्माण गर्दा सर्वसाधारणले सास्ती खेप्ने गरेका छन् । निर्माण कम्पनीले मध्यपहाडी लोकमार्गअन्तर्गत बागलुङ बजारकाठेखोला बीचको ७ किमि सडक ठाउँठाउँमा भत्काएर अलपत्र छाडेपछि समस्या भएको हो ।पैदल हिँड्दा ३० मिनेटमा पुगिने दूरी पार गर्न दुई घण्टाभन्दा बढी लाग्ने गरेको छ । काठेखोला गाउँपालिकाका प्रमुख अमर थापाले घण्टौं जाममा पर्दा तोकेको समयमा कार्यालय पुग्न नसकेर सेवाग्राहीलाई कुराउन बाध्य भएको बताउँछन् । जाने बाटो अरू छैन, भएको बाटो पनि जामले पार गर्नै गाह्रो छ, उनले भने । बाटोमा अवरुद्ध भइरहँदा विद्यार्थी तथा बालबालिका पनि मर्कामा परेका छन् । जिल्लाभित्रको १ सय ४२ किमि खण्डमध्ये सदरमुकामदेखि बिहुँको ताराखसेसम्मको १३ किमि खण्डमा सिद्धिसाई प्रकाश संयुक्त निर्माण कम्पनीले काम गरिरहेको छ । एमके कन्स्ट्रक्सन कम्पनीले यसअघिको काम अलपत्र पारेपछि यो खण्डमा जोखिम मोलेरै यात्रा गर्न यात्रु बाध्य छन् । दैनिक अफिस जान आउन पनि हैरानी खेप्नुपरेको छ, गाउँपालिका प्रमुख थापाले भने, पैदल हिँड्न पनि नमिल्ने गरी सडक बिगारेपछि समस्या भएको छ । पैदल भए पनि सहज हिँड्ने अवस्था बनाइदिन आग्रह गर्दासमेत बेवास्ता गरेको उनले गुनासो गरे ।एक वर्षअघि ठेक्का लिएको कम्पनीले अहिले सडक चौडा पार्ने काम गरिरहेको छ । निर्माणाधीन सडकको विकल्पमा अर्को बाटो नभएपछि यात्रीले दु:ख पाएको कम्पनीका साइट इन्चार्ज यज्ञ शाहीले बताए । दैनिक दुई सयवटा हाराहारी गाडी चल्छन्, विकल्प दिने बाटो छैन, उनले भने, ढुंगा खस्ने समस्या भएका ठाउँमा गाडी र यात्रीलाई जान दिन पनि सकेका छैनौं । स्थानीयवासीले भने कम्पनीका कर्मचारी र प्राविधिकले यात्रीको समस्या बुझ्ने प्रयासै नगरेको आरोप लगाए । बिरामी बोकेर आएका सवारीदेखि कार्यालय पुग्ने कर्मचारी र विद्यालय हिँडेका विद्यार्थी पनि समयमा गन्तव्यमा पुग्न नपाएको उनीहरूको गुनासो छ । यो खण्डमा गाउँपालिका कार्यालय, विद्यालय, कृषि र पशुसेवालगायतका सेवा कार्यालय, विभिन्न सहकारी संस्थाका कर्मचारी र विद्यार्थी गरी दैनिक हजारजना भन्दा बढीले पैदल यात्रासमेत गर्नुपर्छ ।सडक १० मिटर चौडा बनाएर कालोपत्रे गर्ने गरी कम्पनीले ठेक्का लिएको हो । आगामी दुई वर्षभित्र कम्पनीले काम सम्पन्न गर्नुपर्नेछ । खुकुलो माटो र पानीको स्रोतसमेत नतर्काएकाले हिलाम्य सडकमा दैनिक जिप र साना सवारी फस्ने गर्छन् । ट्रयाक्टरले पारेका खाडल नपुर्दा साना गाडी फस्ने गरेको जिप चालकहरू गुनासो गर्छन् । निर्माणाधीन २५ किमि खण्डमा धूलोले पनि स्थानीयलाई सास्ती छ । हामीले शुद्ध पानीसमेत खान पाएका छैनौं, बिहुँका भवानीप्रसाद कँडेलले भने, रुघाखोकीका बिरामी भएर घरघरमा औषधि खुवाउनुपरेको छ । बूढाबूढी र बालबालिका यसको बढी सिकार भएको उनले गुनासो गरे । गाईभैंसीलाई दिने डाले घाँससमेत धुलाम्मे हुँदा समस्या भएको पनि उनले बताए । प्रशासनले भने सडक अवरोध नगरिकनै काम गर्न लगाएको प्रमुख जिल्ला अधिकारी विष्णुबहादुर थापाले बताए । विकल्प भएसम्मको समयमा मात्र काम गरेर भए पनि यात्रीलाई दु:ख नदेऊ भनेका छौं, उनले भने ।"
एक किमिको ११ रुपैयाँ,"रामेछाप (कास) मन्थलीबाट ६५ किमि दूरीको बाम्ती पुग्न सवारी साधनले ७ सय रुपैयाँ भाडा असुल्ने गरेका छन् । १५ किमि पक्की र बाँकी कच्ची पर्ने सडकमा यो भाडादर प्रतिकिमि झन्डै ११ रुपैयाँ हो । यातायात सञ्चालकहरू त्यति भाडामा पनि सन्तुष्ट छैनन् ।यो भाडाले पुगेको छैन, हिमगंगा यातायात सेवा समिति अध्यक्ष शारदाजंग कार्की भन्छन्, टायर महिना दिन टिक्दैन, मर्मतमा धेरै पैसा जान्छ । मन्थलीदेखि रामेछापको दूरी १३ किमि छ । अधिकांश कालोपत्रे उक्त सडकमा यात्रा गर्दा सार्वजनिक बसमा सय रुपैयाँ तिर्नुपर्छ । बलेरो र टाटा सुमोमा त्यसको डेढ गुना बढी भाडा लाग्छ ।प्रजिअको अध्यक्षतामा बस्ने जिल्ला यातायात समिति बैठकमा उक्त सडकमा लिइने भाडाबारे पटकपटक छलफल हुन्छ । समितिले कच्ची सडकमा प्रतिकिमि ४ रुपैयाँसम्म लिन पाउने गरी भाडा तोकिदिएको छ । तर, उक्त खण्डमा यो निर्णय कहिल्यै कार्यान्वयन हुँदैन । हिमालतराई यातायात सेवा समितिले मन्थलीदेखि रामेछापसम्मको सडकमा बस सञ्चालन गर्छ । टाटा सुमो सञ्चालन गर्ने अन्य समितिले समेत रामेछापमन्थलीमा यात्रु बोक्छन् । जिल्लाका अधिकांश सडकमा राज्यले तोकेअनुसार भाडादर लागू हुँदैन । सदरमुकामबाट काठमाडौं आउजाउ गर्ने सवारीले पनि अटेरी गरेका छन् । १२७ किमिको काठमाडौं पुग्न ५ सय रुपैयाँ तिर्नुपर्छ । पक्की सडकमा यात्रा गर्दा सरकारले तोकेको दरबमोजिम प्रतिकिमि २ रुपैयाँ पनि पर्दैन ।राज्य जिम्मेवार नहुँदा आफूहरू ठगिनुपरेको अपांग सचेतना केन्द्र रामेछापका अध्यक्ष बद्री नयाँघरे बताउँछन् । हामीले भनेको यातायात व्यवसायीले सुन्दैनन्, उनले भने, जिल्लाका धेरै सडकमा अपांग, विद्यार्थी र ज्येष्ठ नागरिकले सहुलियतसमेत पाएका छैनन् । सुमोले छुट नदिएको नयाँघरेको गुनासो छ । जिल्लाका २० भन्दा बढी सडकमा बस र सुमो सञ्चालन हुन्छन् । तर, राज्यले तोकेको भाडामा यात्रा गर्न पाइँदैन । पश्चिमी र उत्तरी भेकका सडकमा चर्को भाडा असुलिन्छ । सडक असजिलो भएको बहानामा यातायात सेवा समितिले यात्रु ठगिरहेको बाम्तीका पेम्बा शेर्पाले गुनासो गरे । सार्वजनिक सवारीसाधनमा लाग्ने भाडादरबारे छलफल हुन छाडेकै महिनौं भएको छ । प्रजिअ दिलीपप्रसाद लामिछानेले चुनावका कारण उक्त विषयमा छलफल गर्न नभ्याएको बताए । हामी चाँडै यस विषयमा छलफल चलाएर निचोडमा पुग्छौं, उनले भने । जिल्लामा रामेछापमा अरनिको, हिमालतराई, त्रिवेणी, सिटी भिलेज, नौलो सिटी, हिमगंगा, निसान भगवती, खाँडादेवी, हिमगंगा यातायात प्रालिलगायतले गाडी चलाउँदै आएका छन् ।"
रुकुमका विद्यालयमा कम्प्युटरबिनै पढाइ,"रुकुम पश्चिम मुसिकोट नगरपालिका १० को मालिका माविमा नयाँ शैक्षिक सत्र सुरु भएयता विद्यार्थीले कम्प्युटर छुनसमेत पाएका छैनन् । ६ देखि १० कक्षासम्मका विद्यार्थीले प्रयोग नै नगरेर मौखिक आधारमा कम्प्युटर शिक्षा लिइरहेका छन् । कम्प्युटर अभावमा यस्तो समस्या आएको होइन । विद्यालयमा रहेका ८ वटा कम्प्युटर बिग्रिएर समस्या भएको हो । गत शैक्षिक सत्रमै बिग्रिए पनि अझै मर्मत गरिएका छैनन् । मुसिकोट नगरपालिकाकै २ नम्बर वडाको महाकाली माविमा रहेका २० थान कम्प्युटरमध्ये १६ वटा थन्किएका छन् । लामो समयदेखि कम्प्युटर न शिक्षकले चलाउँछन् न विद्यार्थीले नै चलाउन पाएका छन् । थन्किएका कम्प्युटर मर्मत नहुँदा विद्यार्थीको पढाइमा बाधा पुगेको छ । सहजै कम्प्युटर शिक्षा लिन नपाएको विद्यार्थीले बताए ।यी दुई विद्यालय त उदाहरण मात्रै हुन । जिल्लाका अधिकांश विद्यालयको हालत यस्तै छ । कम्प्युटरलगायत सामग्रीमा बेवास्ता गरेको पाइएको छ । भएका सामग्रीको वास्ता नहुँदा कम्प्युटरलगायत सामग्री खराब हुने गरेका छन् । तिनको समयमै मर्मत नहुँदा विद्यार्थी मारमा पर्ने गरेका छन् । मालिका मावि चुनमा जडान गरिएको झन्डै ३२ किलोवाट क्षमताको सोलार सिस्टम पनि बिग्रेको छ । बिजुलीको विकल्पका रूपमा कम्प्युटर पढाउन जोडिएको उक्त सोलार बिग्रेको लामो समय भइसक्दा पनि मर्मत हुन सकेको छैन । सोलार र कम्प्युटर बिग्रँदा विद्यार्थीलाई पढाउन मुस्किल भइरहेको मालिका माविका निमित्त प्रध्यानाध्यापक धनेन्द्र रोकायले बताए । मर्मत गर्दा पनि कम्प्युटर चलेनन्, उनले भने, यसले गर्दा पठनपाठनमा समस्या भइरहेको छ । उनले सैद्धान्तिक कुरा मात्रै सिकाएर पठनपाठन गराइरहेको बताए । महाकाली माविका प्रधानाध्यापक लोकबहादुर खड्काले व्यवस्थापन गर्न नसक्दा बिग्रेका कम्प्युटर मर्मत गर्न नसकेको बताए । विशेष गरी ठाउँ अभाव छ, उनले भने, भवन र कोठा अभावमा कम्प्युटरको व्यवस्थापन भएन र भएकामध्ये धेरै कम्प्युटर बिग्रेका छन् । पठनपाठनको क्रममा हैरानी बेहोरिरहेको उनले बताए । जिल्लामा विद्यालयको समग्र व्यवस्थापन कमजोर हुँदा भौतिक सामग्री खराब हुने र तिनको मर्मत नगरिनु चलनजस्तै बनेको छ । जिल्ला शिक्षा कार्यालयले अधिकांश विद्यालयमा कम्प्युटर पुर्याइए पनि धेरै विद्यालयले त्यसलाई सदुपयोग गर्न नसकिरहेको पाइएको जनाएको छ । जिल्ला शिक्षा अधिकारी कर्णबहादुर कुँवरले औपचारिक रूपमा कम्प्युटर बिग्रेका कारण पठनपाठनमा समस्या भयो भनेर कसैले नभने पनि त्यो कुरा कार्यालयलाई थाहा भएको बताए । कतिपय कम्प्युटर पुराना छन्, कतिपय ठाउँमा विद्युतको अभाव छ, उनले भने, अब यसको व्यवस्थापन गरेर प्रेक्टिकलसहितको पठनपाठन गराउन निर्देशन दिइनेछ । उनले यही महिनाको २५ गते सबै प्रअहरूको बैठक बोलाइएको र सोही बैठकमार्फत विद्यालयको सम्पूर्ण व्यवस्थापनलाई व्यवस्थित गर्न निर्देशन दिने बताए ।"
दुर्घटनामा वडाध्यक्षको मृत्यु,अर्घाखाँची (कास) दुर्घटनामा घाइते मालारानी गाउँपालिका३ का वडाध्यक्ष जीवन चौहानको मृत्यु भएको छ । बुटवलबाट अर्घाखाँचीतर्फ आउँदै गर्दा मंसिर २६ गते उनी सवारी दुर्घटनामा परेका थिए । ५२ वर्षीय चौहानको उपचार क्रममा भरतपुर मेडिकल कलेजमा मृत्यु भएको हो । छोरा दुर्घटनामा परेको खबरले बेहोस भएका ८० वर्षीय बाबु तकबहादुरको मंसिर २८ गते मृत्यु भएको थियो ।
नेकपाका नेता जेल चलान,उदयपुर (कास) नेत्रविक्रम चन्द नेतृत्वको नेकपाका सेक्रेटरीसहित दुई नेता पुर्पक्षका लागि कारागार चलान गरिएका छन् । ज्यान मार्ने उद्योग तथा विस्फोटक पदार्थसम्बन्धी मुद्दामा प्रहरी हिरासतमा रहेका जिल्ला सेक्रेटरी बाबुराम सुवेदी र बलबहादुर मगरलाई पुर्पक्षका लागि कारागार चलान गरिएको हो । प्रतिनिधि तथा प्रदेशसभा निर्वाचन प्रचार प्रसारका क्रममा कांग्रेसका तर्फबाट क्षेत्र नम्बर २ बाट प्रतिनिधिसभा उम्मेदवार नारायण कार्की सवार गाडीमा विस्फोट गराएको आरोपमा सुवेदी र मगरलाई प्रहरीले पक्रेको थियो ।
बालबालिकालाई सहयोग,हेटौंडा (कास) जिल्ला बालकल्याण समिति र बालकल्याण समाजले भूकम्पपछि जोखिममा रहेका जिल्लाका १ हजार ४ सय ३५ बालबालिकालाई सहयोग गरेका छन् । युनिसेफ नेपालको सहयोगमा यी संस्थाले २०१५ जुलाईदेखि २०१७ डिसेम्बरसम्मको अवधिमा बालबालिकालाई आर्थिक सहयोग उपलब्ध गराएका हुन् । समितिले १ हजार ३८ र समाजले ३ सय ९७ जनालाई अभिभावकमार्फत सहयोग गरेका छन् । परियोजनामार्फत जोखिमको अवस्था विश्लेषण गरेर ५ हजारदेखि २० हजार रुपैयाँसम्म सहयोग गरिएको संस्थाका कार्यक्रम संयोजक सुशीलराज गिरीले बताए ।
दुर्गममा सरकारी सेवा,"रुकुमपूर्व (कास) सिस्ने गाउँपालिका२ का स्थानीयले घरघरमै सरकारी सेवा पाएका छन् । ७ नम्बर वडा कार्यालयले एकीकृत घुम्ती शिविर चलाएपछि उनीहरूलाई सुविधा पुगेको हो । टोली १३ दिनसम्म वडाका सबै टोल पुगेर मालपोत कर संकलन, प्रशासनिक काम, स्वास्थ्य परामर्श तथा माग संकलन गरेको थियो । त्यसक्रममा ४ सय ३१ जनाले स्वास्थ्य सेवा लिएका छन् । १५ जनाको नागरिकता सिफारिस, ४७ जनाको जन्मदर्ता, ५ वटा बिहे दर्ता र ४ वटा मृत्यु दर्तालगायत काम भएको वडाध्यक्ष जीवन केसीले बताए ।"
मोबाइल चोर्ने नियन्त्रणमा,सिन्धुली (कास) प्रहरीले चोरीका मोबाइलसहित एकजनालाई पक्राउ गरेको छ । चारवटा मोबाइल सेटसहित कमलामाई नगरपालिका ४ का दघिराम भनिने सञ्जय नेपालीलाई पक्राउ गरेको एसपी टीकाबहादुर केसीले जानकारी दिए । नेपालीको साथबाट सामसुङ कम्पनीको महँगो मोबाइल बरामद गरिएको छ । यस्तै कमलामाई नगरपालिका ४ कै धुराफाँटबाट ८ सय ग्राम गाँजासहित बिबिमाया तामाङ पनि पक्राउ परेकी छन् ।
अझै आएन स्थानीय मुद्रामा विदेशीको ऋणपत्र,"काठमाडौं सरकारबाट अनुमति पाएको करिब ४ वर्षसम्म पनि अन्तर्राष्ट्रिय वित्त निगम (आईएफसी) र एसियाली विकास बैंक (एडीबी) ले स्थानीय मुद्रामा ऋणपत्र निष्कासन गरेका छैनन् । सुरुमा सरकारले अनुमति दिँदा तत्कालीन धितोपत्रसम्बन्धी कानुनमा विदेशी निकायले स्थानीय मुद्रामा ऋणपत्र निष्कासन गर्न पाउने व्यवस्था थिएन । सरकारले अनुमति दिएको २७ महिनापछि (०७३ कात्तिकमा) मात्र धितोपत्रसम्बन्धी नियमावलीमा उक्त व्यवस्था थप गरिएको थियो । तर, नियमावली संशोधन भएको १४ महिना भइसक्दा पनि ती निकायले ऋणपत्र निष्कासनका लागि कुनै प्रक्रिया अघि बढाएका छैनन् । लामो समयसम्म पनि ऋणपत्र निष्कासन नहुँदा लगानीकर्ता अन्योलमा परेका छन् । सरकारले ०७० चैतमा आईएफसीलाई र त्यसको केही महिनापछि एडीबीलाई स्थानीय मुद्रामा ऋणपत्र निष्कासन अनुमति दिएको थियो । ती निकायहरूले ५०५० अर्ब रुपैयाँ बराबर (५०५० करोड अमेरिकी डलर) को ऋणपत्र निष्कासनका लागि अनुमति पाएका छन् । सरकारले अन्तर्राष्ट्रिय संघसंस्थालाई पहिलोपटक स्थानीय मुद्रामा ऋणपत्र निष्कासन अनुमति दिएको थियो । उच्चस्तरको रेटिङ प्राप्त गरेका अन्तर्राष्ट्रिय वित्तीय संस्थाले सरकारको स्वीकृति लिएर स्थानीय मुद्रामा ऋणपत्र जारी गर्न पाउने कानुनी व्यवस्था छ । सोही व्यवस्थामा टेकेर सरकारले ती निकायलाई ऋणपत्र निष्कासन अनुमति दिएको हो । तर, अनेक बहानामा अनुमति पाएको करिब ४ वर्षसम्म पनि सेयर निष्कासनको कुनै सुरसार गरेका छैनन् । ठूलो आयोजना तथा पूर्वाधार विकासका लागि लगानी जुटाउने उद्देश्यले सरकारले ती निकायलाई ऋणपत्र निष्कासन अनुमति दिएको थियो । ऋणपत्रबाट उठेको पैसा जलविद्युत्, कृषि, सडक, पर्यटन र पूर्वाधार विकासका क्षेत्रमा लगाइने बताइएको थियो । अहिले लगानीको क्षेत्र परिर्वतन भएको भन्दै ती निकायले ऋणपत्र निष्कासनका लागि प्रक्रिया पनि सुरु गरेका छैनन् । ती निकायले लगानी क्षेत्र परिवर्तनका लागि अर्थ मन्त्रालयसँग अनुमति मागिएकाले ढिलाइ भएको जनाएको छन् । अर्थ मन्त्रालयका सहसचिव उत्तरकुमार खत्रीले ऋणपत्र निष्कासन सम्बन्धमा ती निकायबाट औपचारिक रूपमा केही पनि नआएको बताए । उनले भने, यस सम्बन्धमा औपचारिक रूपमा कुनै पत्र आएको छैन ।सरकारको निर्देशनबमोजिम नियमावली संशोधन भए पनि ऋणपत्र निष्कासनका लागि आईएफसी र एडीबीबाट कुनै नआएको धितोपत्र बोर्डका प्रवक्ता निरज गिरीले बताए । नियमावली संशोधन गरेर हामी अनुमति दिन सकिने गरी तयारी अवस्थामा छौं, गिरीले भने, आवश्यक कागजातसहित आवेदन आए छिट्टै अनुमति दिन सक्ने अवस्थामा छौं । ती ऋणपत्रको अवधि धेरै वर्षको हुने भएकाले पछिल्ला वर्षमा वित्तीय क्षेत्रले लगानी गर्न पाउने अपेक्षा गरिएको थियो । यस्ता ऋणपत्रले आन्तरिक रूपमा वित्तीय साधन परिचालन हुने र विदेशी ऋणको भार कम हुने, संस्थागत लगानीकर्तालाई दीर्घकालीन लगानी गर्न सुरक्षित उपकरण उपलब्ध हुने, पुँजी बजारको विकासमा सघाउ पुग्ने विज्ञहरू बताउँछन् ।विगत लामो समयदेखि आईएफसी र एडीबीले यस्तो ऋणपत्र निष्कासनका लागि चासो देखाएका थिए । सुरुमा विशेषगरी जलविद्युत् आयोजनामा लगानी गर्न यस्तो ऋणपत्र निष्कासन गर्ने चासो यी संस्थाले देखाएका थिए । अहिले स्वास्थ्य र शिक्षामा पनि लगानी गर्न चाहेको बुझिएको छ । ऋणपत्र जारी गर्दा ठूला परियोजनाको लागि पुँजी संकलन हुने, लगानीकर्ताको जोखिम न्यूनीकरण हुने र प्राथमिकता प्राप्त क्षेत्रमा लगानी परिचालन गर्न सहयोग पुग्ने अर्थविद्हरूको दाबी छ । नयाँ व्यवस्थाअनुसार आईएफसी र एडीबीले चरणबद्ध रूपमा ऋणपत्र निष्कासन गर्न पाउनेछन् । कुनै निकायले ठूलो परिणामामा धितोपत्र निष्कासन गर्दा चरणबद्ध रूपमा निकाल्न पाउने व्यवस्था नियमावलीमा छ । सोही व्यवस्थाअनुसार आईएफसी र एडीबीले पनि यस्तो सुविधा पाएका हुन् ।"
४ महिनामा ७० प्रतिशत सकिने,"भैरहवा गौतम बुद्ध अन्तर्राष्ट्रिय विमानस्थल आयोजनाको ठेक्का लिएको चिनियाँ कम्पनीले आउँदो चार महिनामा करिब ७० प्रतिशत निर्माण कार्य सम्पन्न गर्ने लिखित प्रतिबद्धता जनाएको छ । नागरिक उड्डयन प्राधिकरण, अर्थ मन्त्रालय, विमानस्थल आयोजना, ठेकेदार कम्पनी र आयोजनाको परामर्शदाता कम्पनीबीच बुधबार बैठकमा कम्पनीले उक्त प्रतिबद्धता जनाएको हो ।बैठकमा चिनियाँ कम्पनी नर्थवेस्ट सिभिल एभिएसन एयरपोर्ट कन्ट्रक्सन ग्रुप ले सन् २०१८ को अप्रिल १५ सम्ममा ७० प्रतिशत काम निर्माण पूरा गर्ने बतायो । बैठकमा नागरिक उड्डयन प्राधिकरणका महानिर्देशक सञ्जीव गौतम, अर्थ मन्त्रालयका वैदेशिक सहायता महाशाखाका सहसचिव वैकुण्ठ अर्यालको उपस्थिति थियो । ठेकेदार कम्पनीले चार महिनामा उल्लेखनीय उपलब्धि देखाउन सहमत हुँदै लिखित प्रतिबद्धता व्यक्त गरेको छ, आयोजना प्रमुख ओम शर्माले भने, वर्तमान अवस्थामा पनि ठेकेदार कम्पनीको काम सन्तोषजनक रूपमा अघि बढेको छ । कम्पनीले आयोजना स्थलमा खटाएको व्यवस्थापन टिममा परिवर्तन गरेपछि गत असोजदेखि निर्माण कार्यले गति लिएको हो । बैठकमा जनवरी १० देखि निर्माणाधीन धावनमार्गमा सबबेस र बेस सामग्री राख्दै मार्चसम्ममा सक्ने र यसका लागि आवश्यक निर्माण सामग्री जम्मा गर्दै जाने, अन्तर्राष्ट्रिय टर्मिनल भवन फेब्रुअरी ५ सम्ममा पहिलो तला ढलान गरी अप्रिल १५ सम्म दोस्रो तलाको पनि ढलान गर्ने काम सम्पन्न गर्ने सहमति भएको छ । सन् २०१७ सम्ममा सम्पन्न हुने भनिएको यस आयोजनाको निर्माण अवधि भूकम्प, मधेस आन्दोलन, भारतको नाकाबन्दीलगायत कारणले छ महिना बढेर सन् २०१८ को जुनसम्म पुगेको छ । स्रोतका अनुसार एसियाली विकास बैंकको ऋण सहयोगसमेतमा सञ्चालित यो आयोजना ठेक्का सम्झौताअनुरूप सन् २०१७ सम्ममा सम्पन्न हुन नसक्ने भएपछि बैंकले डिसेम्बरपछि ऋण सहयोग निरन्तरता हुन नसक्ने संकेत गरेको छ । एडीबीको उक्त संकेतपछि आयोजना सम्पन्न गर्नका लागि वैकल्पिक स्रोत जुटाउनुपर्ने सम्भावना आउन सक्ने भएकाले स्थलगत अध्ययनमा पछिल्लोपटक अर्थ मन्त्रालयका सहसचिव अर्याल र नागरिक उड्डयन प्राधिकरणका महासचिव गौतम यहाँ आएका हुन् ।भूकम्प, मधेस आन्दोलन, भारतको नाकाबन्दीलगायत कारणले सम्झौता अवधिमा निर्माण सम्पन्न हुन नसक्ने अध्ययन गरी नेपाल सरकारले आयोजनाको ठेक्का म्याद छ महिना थपेको हो, शर्माले भने, यही अवस्थामा कामको गति कायम रहे अगामी छ महिनाभित्र आयोजना सम्पन्न हुनेछ । आयोजनास्थलमा हाल दैनिक २ सयसम्म मजदुर र त्यही अनुपातमा मेसिन तथा उपकरणको प्रयोग भइरहेको छ । प्रशासकीय भवनको दुवै तला र छानो ढलान भइसकेको छ ।"
पर्यटनमा गच्छदारको दबाब,"काठमाडौं कामचलाउ सरकारका उपप्रधानमन्त्री विजयकुमार गच्छदारले जाने बेलामा कानुन मिचेर नागरिक उड्डयन प्राधिकरणका महानिर्देशक सञ्जीव गौतमलाई हटाउन पुन: गैरकानुनी दबाब दिन थालेका छन् । संघीय मामिला तथा स्थानीय विकासमन्त्री गच्छदारले पटकपटक पर्यटन सचिव महेश्वर न्यौपानेलाई आफ्नो निवासमा बोलाई महानिर्देशक हटाउन दबाब दिँदै आएको विश्वस्त स्रोतले कान्तिपुरलाई बतायो । पर्यटन सचिवलाई प्राधिकरणको महानिर्देशक हटाउन तपाईले सहयोग गर्नुपर्यो भन्दै उपप्रधानमन्त्री गच्छदारले मन्त्रिपरिषद्मा ठाडो प्रस्ताव पठाउन दबाब दिएको जनाउँदै स्रोतले भन्यो, अर्कै मन्त्रालयका मन्त्रीले एकजना हवाई माफियाको दबाबमा हस्तक्षेप गर्न थालेपछि पर्यटन मन्त्रालयको उच्च तहको कर्मचारीतन्त्र अन्योलमा परेको छ । यसअघि भदौमा पर्यटनमन्त्री जितेन्द्रनारायण देवले गच्छदारकै निर्देशनमा गौतमलाई स्पष्टीकरण सोधेर प्राधिकरणबाट हटाउन खोजेका थिए । उक्त निर्णयलाई निर्वाचन आयोगले आचारसंहिता उल्लंघन भएको ठहर गर्दै बदर गरेको थियो । त्यसताका पर्यटनमन्त्री देवले आफ्नै मन्त्रालयका सहसचिव सुरेश आचार्यलाई महानिर्देशक बनाउने तयारी गरेका थिए । आयोगले आचार्यलाई महानिर्देशक बनाउन मागेको राय नै रोकिदिएको थियो । निर्वाचन सकिएसँगै जाने बेला पुन: कामचलाउ सरकारका उपप्रधानमन्त्री गच्छदारले पर्यटन सचिवलाई नै बोलाई महानिर्देशक हटाउन दबाब दिन थालेपछि पर्यटन मन्त्रालयको कर्मचारीतन्त्र अन्योलमा परेको छ । तपाईं प्रस्ताव तयार पार्नुहोस्, मुख्यसचिवले दर्ता नगरे पर्यटनमन्त्रीले मन्त्रिपरिषद्मा ठाडो प्रस्ताव लैजानुहुन्छ, गच्छदारले सचिवलाई दिएको दबाबबारे एक अधिकारीले भने । ती अधिकारीका अनुसार सचिव न्यौपानेले मुख्य सचिव लोकदर्शन रेग्मीले गम्भीर प्रकृतिका प्रस्ताव नल्याउन निर्देशन दिएको हवाला दिँदा गच्छदारले जसरी पनि प्रस्ताव पठाउन पटकपटक दबाब दिँदै अन्य दुई विषयमा पनि सहयोग गर्नुपर्यो भन्दै हस्तक्षेप गरिरहेका छन् । प्राधिकरणबाट गौतमलाई हटाई त्यहाँ सहसचिव आचार्यलाई पठाउने गच्छदारको योजना छ । त्रिभुवन अन्तर्राष्टिय विमानस्थलको सुधारका लागि सानजोसेले नागरिक उड्डयन प्राधिकरणसँग सन् २०१२ मा १० अर्ब रुपैयाँ बराबरको चारवर्षे ठेक्का सम्झौता गरेको थियो ।उसले २०१६ मार्चमा उक्त आयोजना सम्पन्न गरिसक्नुपर्ने थियो । चार वर्षको अवधिमा १६ प्रतिशत मात्रै काम सम्पन्न गरेपछि २०१६ डिसेम्बरमा प्राधिकरणले ठेक्का तोडेको थियो । भूकम्प र नाकाबन्दीपछि प्राधिकरणले समय पनि थपेको थियो । उक्त कम्पनीले अनेकन बहाना गर्न थालेपछि प्राधिकरणले परफरमेन्स ग्यारन्टी र अग्रिम भुक्तानीको १ अर्ब ६५ करोड रुपैयाँ जफत गरेको थियो । त्यसपछि प्राधिकरणको निणर्यविरुद्ध ठेकेदार कम्पनीले काठमाडौं जिल्ला अदालत, उच्च अदालत र आफ्नै मुलुक स्पेनमा मुद्दा हाले पनि जितेको थिएन । अहिले उक्त मुद्दाको सिंगापुरमा विवाद समाधानका लागि आर्विटेसन भइरहेको छ । उक्त मुद्दाको आर्विटेसनमा नेपाललाई कसरी हराउने भनेर सानजोसेबाट कमिसन लिन खोज्ने एक नेपाली एयरलाइन्सका बिचौलियाले गच्छादारलाई दबाब दिँदै आएका छन् । यस मुद्दामा नेपाललाई कमजोर देखाउन महानिर्देशक गौतमलाई ती हवाई माफियाले दबाब दिएका थिए । गौतमले आफूले उनको प्रस्ताव अस्वीकार गरेको बताएका थिए । गौतमले नमानेपछि आचार्यलाई सानजोसेको पक्षमा हस्ताक्षर गर्ने सर्तमा ल्याउन खोजिँदै छ, मन्त्रालयको उच्च स्रोतले कान्तिपुरलाई भन्यो । यदि सिंगापुरमा नेपालले हारे क्षतिपूर्तिबापत ४ अर्ब ६० करोड र प्राधिकरणले जफत गरेको १ अर्ब ६५ करोड गरी ६ अर्ब २५ करोड रुपैयाँ सानजोसेलाई तिर्नुपर्ने हुन्छ । थप मुद्दा खर्चसमेत शोधभर्ना गरिँदा ७ अब रुपैयाँभन्दा बढी रकम नेपालले गुमाउनुपर्छ । त्यसैगरी गच्छदारले बिनाटेन्डर पशुपतिको बालुवा ठेकेदार परशुराम दाहाल लाई दिलाउन दबाब दिँदै आएका छन् । पशुपति क्षेत्र विकास कोषबाट निर्णय गराउनुहोस्् । दर रेट मन्त्रिपरिषद्बाट म पारित गराइदिनेछु, गच्छदारको भनाइ उद्घृत गर्दै स्रोतले भन्यो । स्रोतका अनुसार ती ठेकेदारलाई ५० करोड रुपैयाँको बालुवा निकाल्न दिने तयारी गच्छदारको रहेको छ । उनले हेर्दै आएको मन्त्रालयअन्तर्गतको यो नरहेकाले उनी पर्यटन सचिवमार्फत दबाब दिँदै आएका छन् । कानुनले प्रतिस्पर्धाबिना एउटा कम्पनीलाई ठेक्का दिन रोकेको छ ।"
गति लिँदै औषधि लिमिटेड,"काठमाडौं गत वैशाखदेखि जीवनजल उत्पादन गरेर पुनर्जन्म लिएको नेपाल औषधि लिमिटेडले अब सिटामोल बजारमा ल्याएर गति लिने भएको छ । लामो समयदेखि आर्थिक स्रोतसाधनको अभाव र व्यवस्थापकीय कमजोरीको कारण ६ वर्षसम्म बन्द कम्पनी गत वैशाखदेखि मात्रै पुन: सञ्चालनमा आएको हो ।कम्पनीले आउँदो माघदेखि सिटामोल उत्पादन गर्ने तयारी पूरा गरेको छ । माघबाटै सिटामोल बजारमा लैजाने तयारी भएको लिमिटेडका महाप्रबन्धक डा रोभसकुसुम सुवेदीले बताए । सम्पूर्ण तयारी पूरा भएको छ, भारतबाट दुईवटा उपकरण मगाएका छौं, उपकरण आउनेबित्तिकै औषधि उत्पादन भइहाल्छ, सुवेदीले भने ।उत्पादित सिटामोललाई देशभर सस्तो मूल्यमा बेचिने कम्पनी सञ्चालक समिति सचिव टीकाराम अर्यालले बताए । औषधिको मूल्य एक रुपैयाँ तोकिनेछ, औषधि सातै प्रदेशमा पुर्याइनेछ, उनले भने । पहिलो चरणमा १ लाख २० हजार टयाबलेट सिटामोल उत्पादन गरिने अर्याल बताउँछन् । यसका लागि कच्चा पदार्थ, बजेट र जनशक्ति सबै तयार छ, उनले भने । सिटामोलका साथै कम्पनीले बजारमा धेरै खपत हुने १५ थरीका एन्टिबायोटिक औषधि उत्पादन गर्ने तयारी गरिरहेको प्रशासन प्रमुख ज्ञानीबहादुर रायमाझीले बताए ।औषधिका लागि कम्पनीले टयाबलेट उत्पादन इकाईको पुरानो भवनसमेत पुनर्निर्माण गरिरहेको छ । पुरानो कारखाना भवन पनि रङरोगन गरिएको छ, झयालढोका मर्मतसम्भार गरी व्यवस्थित पारिएको छ । पहिले काठका झयाल ढोका थिए, अब विश्व स्वास्थ्य संगठनको मापदण्डअनुरूप अल्मुनियमको संरचना बन्दै छ, अर्यालले भने । कम्पनीले २८ प्रकारका अत्याधुनिक उपकरणसमेत भित्र्याएर जडान गरिसकेको छ । पुरानो प्रयोगशालाको स्वरूप परिवर्तन गरिएको छ, प्रयोगशाला कुशल सञ्चालनका लागि दक्ष जनशक्तिसमेत नियुक्त गरिएको सुवेदी बताउँछन् । अब विश्व स्वास्थ्य संगठनको मापदण्डअनुरूपको संरचना र औषधिका लागि कम्पनीलाई अर्थ मन्त्रालयले १४ करोड बजेट निकासा गरेको छ । पहिलो चरणमा ६ करोड ४८ लाख दिएको छ, यही बजेटबाट काम भइरहेको छ, रायमाझीले भने ।विगतमा औषधिमा आत्मनिर्भर हुने उद्देश्यले कम्पनीबाट १ सय २० प्रकारका औषधि उत्पादन गरिन्थ्यो । विश्व स्वास्थ्य संगठनको औषधि उत्पादन मापदण्ड पूरा गर्न नसकेकाले २०६० सालमा औषधि उत्पादन बन्द गरिएको थियो । अब कम्पनी यसै वर्षभित्र संगठनबाट गुणस्तर प्रमाणपत्र प्राप्त गर्न लागेको सुवेदीले बताए । यसका लागि गुणस्तर नियन्त्रण शाखा नै खोलेका छौं, अनुसन्धान कार्यलाई पनि तीव्र पारिनेछ, उनले भने ।कम्पनीले निजीस्तरका औषधि उत्पादक उद्योगसँग प्रतिस्पर्धा गर्न सक्ने महत्त्वाकांक्षी योजना अघि सारेको छ । कम्पनीका अध्यक्ष लक्ष्मीराज पाठकले भन्छन्, सरकारले नि:शुल्क रूपमा दिने ७० प्रकारका औषधिका लागि निजी उद्योगमा भर पर्नुपर्ने अवस्था छ, अब यस्ता समस्या समाधान हुनेछन् । कम्पनीले गत वैशाखदेखि सुरु गरेको जीवनजलको उत्पादनलाई निरन्तरता दिइरहेको रायमाझीले जानकारी दिए । कम्पनीमा हाल एकपटकमा ४० प्याकेट जीवनजल उत्पादन गर्न सक्ने दुइटा उपकरण छन् । मागअनुसारको जीवनजल उत्पादनका लागि डेढ करोड लगानीमा कम्पनीले नयाँ उपकरणसमेत जडान गरिसकेको छ । यसबाट एकपटकमा ६० प्याकेट जीवनजल उत्पादन गर्न सकिन्छ, रायमाझीले भने ।"
जुत्ताचप्पलको प्रदर्शनी सुरु,"काठमाडौं फुटवेयर म्यानुफयाक्चरर्स एसोसिएसन अफ नेपालको आयोजनामा जुत्ताचप्पल तथा छालाजन्य वस्तुको औद्योगिक प्रदर्शनी सुरु भएको छ । यो १४ आंै औद्योगिक प्रदर्शनी हो ।प्रदर्शनीको उद्घाटन अर्थमन्त्री ज्ञानेन्द्र कार्कीले गरे । उनले मुलुकको अर्थतन्त्रलाई सबल र आत्मनिर्भर बनाउन जुत्ता निर्यातलाई जोड दिनुपर्ने बताए । केही जुत्ताहरू निर्यात भएको बताउँदै उनले जुत्ता क्षेत्रलाई निर्यातजन्य उद्योगका रूपमा विकास गर्न सहयोग गर्ने बताए । जुत्ता उद्योगको विकास र उन्नतिका लागि आवश्यक पहल गर्नेछु, उनले भने । उद्योग वाणिज्य महासंघका वरिष्ठ उपाध्यक्ष शेखर गोल्छाले निर्यात रोक्न नेपाली व्यवसायीहरू सक्षम भएको बताए । अर्थतन्त्रमा धेरै चुनौती भए पनि उद्योगीव्यवसायीसँग उद्योग सञ्चालन गर्न सक्ने आत्मविश्वास भएको बताए । एसोसिएसनका अध्यक्ष रविनकुमार श्रेष्ठले जुत्ता उद्योगको विकासका लागि फुटवेयर जोन आवश्यक रहेको बताए । हाल न्यून बीजकीकरणसहित विदेशी जुत्ताहरू आयात भएकाले त्यसलाई रोक्नुपर्ने उनले बताए । आयोजकका अनुसार प्रदर्शनीमा १ सय ३५ स्टल राखिएको छ । प्रदर्शनीमा जुत्ता तथा जुत्ताजन्य वस्तुको खरिदमा १५ प्रतिशतसम्म छुटको व्यवस्था गरिएको छ । शारीरिक अशक्तता, ज्येष्ठ नागरिक, स्कुल तथा कलेजबाट अवलोकनका लगि युनिफर्ममा आउने विद्यार्थीलाई नि:शुल्क प्रवेशको व्यवस्था गरिएको छ । अन्य सर्वसाधारणका लागि भने ५० रुपैयाँ प्रवेश शुल्क तोकेको छ । प्रदर्शनी अवधिभर नि:शुल्क स्वास्थ्य शिविरको व्यवस्था गरिएको छ । प्रदर्शनीहलभित्रै फेसन सोको आयोजना गरिने जनाएको छ । प्रदर्शनी पुस १८ गतेसम्म चल्नेछ ।"
ताम्राकार मोबाइल बजारमा उपहार,काठमाडौं (कास) राजधानीस्थित ताम्राकार मोबाइल बजारले अंग्रेजी नयाँ वर्षबाट एक सातासम्म मोबाइल खरिद गर्दा लक्की ड्रबाट मोटरसाइकल पाउने योजना ल्याएको छ । ताम्राकारमा मोबाइल किनौं मोटरसाइकल चढौं भन्ने नाराका साथ जनवरी १ बाट मोबाइल खरिद गर्नेहरूमध्येबाट गोला प्रथा गरी सुजुकीको एउटा मोटरसाइकल उपहार प्रदान गरिने जारी विज्ञप्तिमा उल्लेख छ ।
प्रभु लाइफद्वारा म्यादी बिमा,काठमाडौं (कास) प्रभु लाइफ इन्स्योरन्सले विदेश जाने कामदारहरूका लागि वैदेशिक रोजगार (म्यादी) जीवन बिमा योजनाको सुरु गरेको छ । बाफलस्थित यस कार्यालयको वैदेशिक रोजगार जीवन बिमा शाखाबाट बिमा गर्न सकिने जारी विज्ञप्तिमा उल्लेख छ ।
कोकाकोला सानो बोटलमा,"काठमाडौं (कास) कोकाकोलाले सानो पेट बोटलमा आफ्नो उत्पादन बजारमा ल्याएको छ । कम्पनीका अनुसार कोकाकोला, फेन्टा र स्प्राइट पेट बोटलमा ल्याएको हो । ३०० मिलिको पेट बोटलको मूल्य ४० रुपैयाँ निर्धारण गरिएको विज्ञप्तिमा उल्लेख छ ।"
क्लिंकर बोकेर रेल आए,"पर्सा (कास) बारा औद्योगिक करिडोर सिमेन्ट उद्योगको क्लिंकर बोकेका रेल्वे र्याक रक्सौल रेल्वे स्टेसनमा आउन थालेका छन् । सिर्सिया सुक्खा बन्दरगाह सञ्चालक कम्पनी हिमालयन टर्मिनल्सले यसै साता चार रेल्वे र्याक रक्सौल आइपुगेको जनाएको छ ।हिमालयन टर्मिनल्सका सीईओ विष्णुकान्त चौधरीका अनुसार बुधबार २ वटा र बिहीबार थप २ र्याक आइपुगेको छ । आउँदो ३४ दिनभित्र बाँकी र्याक आइसक्ने उनले बताए । एक रेल्वे र्याकले ३ हजार ६ सयदेखि ३ हजार ८ सय टन क्लिंकर बोक्छ । रक्सौलबासीको विरोधपछि रेल्वे र्याक आउन रोकिएकामा ९ वटा बाटोमै अड्किएका थिए । ती र्याक क्रमश: आउन लागेका हुन् । रेल्वे र्याकबाट क्ंिलकर आएपछि रक्सौल स्टेसनमा अनलोडसमेत भइरहेको उनले बताए । हाल स्थानीयबाट बाधा विरोध नभएकाले नेपालसम्म ढुवानी गरेर ल्याउन समस्या नरहेको उनले दाबी गरे । यी ९ बाहेक अन्य क्लिंकर बोकेका रेल्वे र्याक स्टेसनमा नआउने उनले जानकारी दिए । भारतीय रेल्वेले आफैं क्ंिलकर ढुवानीको बुकिङ हाल बन्द गरिसकेको छ, उनले भने, अब दुवै मुलुकका सरकारीस्तरबाट क्लिंकर आयात सम्बन्धमा निर्णय नहुन्जेलसम्म रक्सौल नाकाबाट क्लिंकर आयात हुँदैन ।यसअघि सिर्सिया सुक्खा बन्दरगाहमा क्लिंकर बोकेका रेल्वे र्याक ल्याउने सम्बन्धमा दुई देशीय अधिकारीको बैठक अनिर्णीत भएको थियो । नेपालका लागि आयात गरिने क्लिंकरले रक्सौल रेल्वे स्टेसनको यार्डमा प्रदूषण फैलिएको भन्दै स्थानीयले विरोध गरेपछि भारतीय रेल्वेले डिसेम्बर २२ तारेखमा वीरगन्जस्थित सुक्खा बन्दरगाहमा क्लिंकर अनलोड गर्ने एकपक्षीय निर्णय गरेको थियो । स्थानीयको विरोधपछि २५ डिसेम्बरदेखि रक्सौल रेल्वे स्टेसनमा क्लिंकर लोडअनलोड हुन सकेको थिएन । अवरोधका कारण भारतको मध्यप्रदेश, राजस्थान, उडिसालगायतका राज्यका विभिन्न क्लिंकर उद्योगबाट क्लिंकर बोकेर रक्सौलका लागि हिँडेका रेल्वे र्याकहरू बाटोमै अड्किएका थिए ।"
साढे ८१ करोडको सेयर कारोबार,"काठमाडौं (कास) साप्ताहिक कारोबारको अन्तिम दिन (बिहीबार) सेयर बजारमा ८१ करोड ६९ लाख रुपैयाँ बराबरको सेयर कारोबार भएको छ । अघिल्लो दिनको तुलनामा कारोबार रकम करिब ६ प्रतिशतले बढेको हो । बुधबार ७६ करोड ५७ लाख रुपैयाँ बराबरको सेयर कारोबार भएको थियो । यो साता सबै कारोबार दिन लगातार रूपमा नेप्से घटेको छ । तर, पछिल्ला दुई कारोबार दिनमा उल्लेख्य रूपमा कारोबार भएको छ । परिसूचक घटे पनि कारोबार रकम बढ्नुलाई लगानीकर्ताले सकारात्मक संकेतका रूपमा हेरेका छन् । बिहीबार नेप्से परिसूचक १०७३ अंकले घटेर १ हजार ४ सय १४७८ विन्दुमा ओर्लेको छ । कारोबार सुरु भएको करिब एक घण्टामा १ हजार ४ सय ९ को न्यून विन्दुमा झरेको नेप्से दोस्रो एक घण्टामा १ हजार ४ सय २७ को उच्च विन्दुमा पुगेको थियो । दिनभर उतारचढावमा रहेको नेप्से अन्त्यमा ०७५ प्रतिशतले घटेर बन्द भयो । करिब ८ हजार कारोबारबाट १ सय ६२ कम्पनीका १८ लाख ६१ हजार ६५ कित्ता सेयर किनबेच भए । कारोबारमा आएकामध्ये ९२ कम्पनीको सेयर मूल्य बढयो, ५३ कम्पनीको सेयर मूल्य घटयो, र १७ कम्पनीको सेयर मूल्य स्थिर छ । परिसूचक घटेपछि कुल बजार पुँजीकरण ०७५ प्रतिशतले खुम्चिएर १६ खर्ब ४५ अर्ब रुपैयाँमा सीमित छ । यस्तै क वर्गका कम्पनीको कारोबार मापक सेन्सेटिभ परिसूचक ०८४ प्रतिशतले ऋणात्मक रहयो ।"
ग्रामीण भेगमा पुगेनन् बैंक,"पाँच गाउँपालिका बैंकविहीनतीन नगरपालिका र सात गाउँपालिका रहेको सल्यानमा कालीमाटी, दार्मा, कुमाखमालिका, ढोडचौर, छत्रेश्वरी पाँच गाउँपालिका बंैकविहीन छन् । गाउँपालिकाका सम्पूर्ण आर्थिक कामकाज बैंक नहुँदा सदरमुकामबाट भइरहेका छन् । शारदा, बाग्चौर, बन्गाड कुपिन्डे नगरपालिका, कपुरकोट, त्रिवेणी गाउँपालिकामा मात्र बैंक सञ्चालनमा आएका छन् ।बन्गाड कुपिन्डे नगरपालिकाको सल्लीबजारमा एक बैंक भए पनि नगरपालिकाले समन्वय नगर्दा तलबका लागि सदरमुकाममा रहेको नेपाल लिमिटेड बैंक पुग्नुपर्ने बाध्यता भएको नेपाल राष्ट्रिय मावि च्युराका शिक्षक दुर्गा विष्टले बताए । बैंक नभएका कारण विकास निर्माणका काम र व्यापार व्यवसाय फस्टाउन नसकेको कुमाखमालिका गाउँपालिकाका देवबहादुर खडकाले बताए । स्थानीय तहमा बैंक नहुँदा टाढाबाट रकम बोकेर ल्याउँदा जोखिम हुने गरेको उनले बताए । जिल्लाको सबैभन्दा विकट मानिने काप्रेचौरका कर्णबहादुर पुनले विकास निर्माणका लागि कागजपत्र कालीमाटी गाउँपालिकामा पेस गरे पनि रकम निकासाका लागि दुई दिन हिँडेर सदरमुकाम पुग्नुपर्ने बाध्यता रहेको बताए । कालीमाटी गाउँपालिकाका कार्यकारी अधिकृत हरि खत्रीले वाणिज्य बैंकको माग गर्दै राष्ट्र बंैकमा निवेदन लेखिपठाए पनि भवन, असुरक्षा तथा सडकको अभाव देखाउँदै आउन नमानेको बताए । बन्गाड कुपिन्डे नगरपालिकाका प्रमुख गोविन्द पुनले सल्लीबजार व्यापारिक केन्द्र भए पनि असुरक्षाको कारण देखाउँदै बंैक आउन नचाहेको बताए ।"
कुकको दोहोरो शतक,"मेलबर्न (एएफपी) एलिस्टर कुकले कीर्तिमानी दोहोरो शतक बनाएपछि इंग्ल्यान्डले अस्ट्रेलियाविरुद्ध एसेज टेस्टको चौथो खेल नियन्त्रणमा लिँदै बिहीबार १ सय ६४ रनको अग्रता बनाएको छ । कुकले ४ सय ९ बलमा २ सय ४४ रन जोडे । तेस्रो दिन खेल सकिँदा इंग्ल्यान्ड पहिलो इनिङ्समा ४९१९ को स्थितिमा छ । मेलबर्न क्रिकेट मैदानमा कुक पाहुना टिमबाट सर्वाधिक रन प्रहार गर्ने खेलाडी बने । उनले वेस्ट इन्डिजका महान् ब्याटसम्यान भिभियन रिचार्ड्सले सन् १९८४ मा बनाएको २ सय ८ रनको कीर्तिमान तोडेका हुन् । उनले इंग्ल्यान्डका क्रिकेटरका वेल्ली हामोन्डले १९२८ मा मेलबर्नमा बनाएको २ सय रनलाई यसअघि नै पछाडि पारेका थिए ।कुकले १ सय ५१ टेस्टमा पाँचौंपल्ट दोहोरो शतक बनाएका हुन् । उनी वेस्ट इन्डिजका ब्रायन लारालाई उछिन्दै ११,९५६ रनसहित टेस्ट क्रिकेटमा सर्वाधिक रन जोड्नेमा छैटौं स्थानमा पुगे । म यस भ्रमणमा जहाँ थिएँ, त्यो सम्भवत धेरै भावनात्मक थियो, उनले भने, गए राति धेरै भयो र दिनमा पनि । हिजोको भावनालाई व्यवस्थापन गर्न सकेकामा गर्व गर्छु । यो टिमका लागि निकै महत्त्वपूर्ण थियो । तीन वा चार साता ढिला भएकाका लाज लागेको छ । लामो समयदेखि मैले यस्तो चाहेको थिएँ । तर, केही राम्रो रन बनाएँ ।एसेज टेस्ट अस्ट्रेलियाले ३० ले कब्जा गरिसकेको छ । उसलाई ठूलो रनबाट रोक्दै स्टुवार्ट ब्रोडको सहयोगमा कुकले आयोजकबाट खेलको नतिजा खोस्न सक्छ ।"
फाइनलमा कृष्णा र भावना,"एपीएफ र पश्चिमाञ्चल भिड्नेपोखरा राखेप च्याम्पियनसिपको भलिबलमा विभागीय क्लब एपीएफका महिला र पुरुष दुवै टोली सेमिफाइनल पुगेका छन् । पोखरा रंगशालामा जारी प्रतियोगिताको दुवैतर्फ सेमिफाइनलमा एपीएफ र पश्चिमाञ्चल भिड्ने छन् । अर्काे सेमिफाइनलमा पुरुषतर्फ आर्मीले नेपाल पुलिसको सामना गर्दा महिलामा नेपाल पुलिस र मध्यमाञ्चलबीच प्रतिस्पर्धा हुनेछ । बिहीवार पुरुषतर्फ एपीएफले विभागीय प्रतिद्वन्द्वी नेपाल पुलिस क्लबलाई २५२३, २२२५, २५१८, २५२० को सेटमा हरायो । अर्को खेलमा आर्मीले पश्चिमाञ्चलमाथि २५२१, २९२७, २५२० को सेटमा जित हासिल गरेको थियो । पूर्वान्चलले मध्यमाञ्चललाई २५२०, २५३, २५१७ ले र सुदूरपश्चिमले मध्यपश्चिमलाई २९२७, २५१८, २५१५ को सेटमा हराए ।महिलातर्फ पनि एपीएफले नेपाल पुलिसलाई २५१७, २५२०, २५१७ को सेटमा हराएको थियो । आर्मीले पूर्वाञ्चलविरुद्ध २५१२, २७१३, २५१० को सेटमा विजय पाउँदा मध्यमाञ्चलले पश्चिमाञ्चललाई २५९, २७१४, २५१५ र मध्यपश्चिमले सुदूरपश्चिमलाई २५७, २५१२, २५१७ को सेटमा हराएका थिए ।"
सुशील ६ महिना बाहिरै,"काठमाडौं एभरेस्ट प्रिमियर लिग (ईपीएल) को लिग चरणअन्तर्गत गत बिहीबार सातौं खेलमा काठमाडौं किंग्स ११ र चितवन टाइगर्स खेलिरहेका थिए । पहिलो इनिङ्सको छैटौं ओभरमा चितवनका दिलीप नाथले काठमाडौंका अमरसिंह राउटेलाको बलमा अनसाइडतर्फ सट खेले । मिडअनमा रहेका सुशील कँडेलले उक्त सटलाई उत्कृष्ट ढंगले डाइभ हान्दै निश्चित चौका रोके । तर, बिडम्बना उनको दायाँ काँधको हड्डीमा नराम्रो चोट लाग्यो ।टोलीका फिजियो प्रत्युष पन्त सुशीललाई चोट लागेको केही समयमै मैदानभित्र पुगे । पन्तले उनको दुखाइ र चोट लागेको स्थान हेर्दै कप्तान महारुफ फरवेजलाई सुशीलले खेल्न नसक्ने संकेत दिए । मैदानबाहिर रहेको मेडिसिटी अस्पतालको टोलीले परीक्षणपश्चात उनलाई अस्पताल लाग्ने सुझाव दियो । खेल चलिरहँदा उनलाई अस्पताल पुर्याइयो ।अस्पताल लगेर थप परीक्षणपछि सुशीलको काँधको हड्डी भाँचिएको र शल्यक्रिया गर्नुपर्ने थाहा भयो । भोलिपल्टै उनको शल्यक्रिया भयो । ६ दिनको अस्पताल बसाइपछि सुशील बिहीबार गृहनगर नवलपरासी गएका छन् । अस्पतालको सम्पूर्ण खर्च काठमाडौं किंग्सले नै बेहोरेको हो । यद्यपि ईपीएलले सम्पूर्ण खेलाडीको स्वास्थ्य बीमाका साथै सुशीलको शल्यक्रिया भएको मेडिसिटी अस्पतालले प्रतियोगितामा सहकार्य जनाइरहेको हुनाले उपचारको खर्चभार फ्रेन्चाइजमै नपर्ने सम्भावना पनि छ । सुशीलका अनुसार उनलाई डाक्टरले मैदानमा फर्कन ६ देखि ८ महिना लाग्ने बताएका छन् । चोट लागेको भोलिपल्ट शल्यक्रिया गरेपछि ६ दिन अस्पतालमै रहेँ । डाक्टरले ६ देखि ८ महिना भने पनि मैले सात महिनासम्म फिर्ता हुन्छु भन्ने आशा गरेको छु । १० दिनपछि फेरि एकपटक फलोअपमा आउने छु, उनले सुनाए । घरेलु क्रिकेटमा सुशील कँडेलले विगत एक वर्ष बलिङतर्फ एकछत्र राज जमाए । एभरेस्ट प्रिमियर लिगको पहिलो संस्करणमा सर्वाधिक विकेट लिएका सुशीलले पञ्चकन्या तेजलाई उपाधि दिलाउन ठूलो भूमिका खेलेका थिए । यसपालि ईपीएलमा उनलाई टोलीमा समेट्न काठमाडौंले भाग्यको सहारा लिनुपरेको थियो । अक्सनमा धेरै टोलीले सर्वाधिक १ लाख २५ हजार रुपैयाँ बोली लगाएपछि गोलाप्रथाबाट सुशील काठमाडौं टिममा पुगेका थिए । टोलीका कप्तान महारुफले टोलीमा सुशीलको कमी खडेको स्वीकारे । सुशील नेपालका उत्कृष्ट बलरमध्ये एक हुन् । यस विकेटमा देब्रेहाते स्पिनको निकै महत्त्व हुन्छ र उनको साथ नपाउनुले हामीलाई निकै असर गर्यो । अन्य टोलीको प्रदर्शन हेर्दा पनि देब्रेहाते स्पिनर चम्किएका छन् । उनको उपस्थिति नहुँदा टोलीमा पक्कै समस्या थियो, उनले भने ।ईपीएलसँगै धनगढी प्रिमियर लिगमा पनि उनले सर्वाधिक विकेट लिँदै उत्कृष्ट खेलाडीको उपाधि जितेका थिए । भदौमा सम्पन्न प्रधानमन्त्री कपमा नेपाल प्रहरीले संयुक्त रूपमा उपाधि जित्दा सुशील टोलीका सर्वाधिक विकेट लिने बलर थिए । निरन्तर राम्रो प्रदर्शनकै कारण उनले राष्ट्रिय टोलीको प्रारम्भिक छनोट हुँदै विश्व क्रिकेट लिग च्याम्पियनसिपअन्तर्गत हङकङविरुद्धको अन्तिम टोलीमा स्थान बनाएका थिए । यूएईविरुद्ध २० सदस्यीय टोलीमा अटाएका सुशील अन्तिममा भने परेनन् । राष्ट्रिय टोलीमा डेब्यू गर्न अझै बाँकी रहेका सुशील सफल पुनरागमन गर्नेमा ढुक्क छन् । चोट खेलाडीको जीवनमा नचाहेर पनि आउने पाटो हो । चोटले खेलाडी कत्तिको बलियो छ भनेर जाँच्ने काम गर्छ । मेरो करिअर धेरै लामो छ र मैले अहिले स्वास्थ्यलाई प्राथमिकतामा राखेको छु । खेलाडीको आत्मबल बलियो छ भने पुनरागमन गर्न कुनै कठिनाइ हुँदैन, उनले भने । क्रिकेट खेल्न थालेको ७ वर्ष पुग्दा सुशीलको यो तेस्रो ठूलो चोट हो । २० वर्षीय सुशीलको यसअघि औंला र घाँटीमा पनि चोट लागेको थियो । घाँटीको चोटका कारण उनले एसीसी यू१९ एसिया कप नै गुमाएका थिए ।नेपाली क्रिकेट क्यालेन्डर हेर्दा सुशीलले ठूला प्रतियोगिता गुमाउने पक्का भएको छ । फागुनमा हुने प्रधानमन्त्री कपदेखि वर्षको अन्त्यतिर हुने डीपीएल पनि उनले गुमाउने छन् । अन्तर्राष्ट्रिय सहभागितामा उनले आसन्न डिभिजन २ र त्यसपछि सम्भावित विश्वकप छनोट गुमाउने सम्भावना बढेको छ । अरुले खेलेको हेर्न गाह्रो हुने भए पनि सुशील आफू कसरी बलियो भएर फर्कने भन्नेमै केन्द्रित हुन चाहन्छन् । बाहिर बसेर अरुले खेलेको हेर्दा निकै कठिन हुन्छ । अहिले ईपीएलमै पनि केही दिनमात्र बाहिर बस्दा मलाई निकै गाह्रो भयो । अब मैले यो खेर जाने समय कसरी सही रूपमा प्रयोग गर्छु भन्ने हो । पुनरागमनका लागि स्वास्थ्य कसरी छिटो ठिक बनाउने भन्ने मेरो मुख्य लक्ष्य हो, उनले भने ।"
सुनसरी फाइनलमा,"पाँचथर (कास) अग्नि रूपन्देहीलाई ३१ ले पराजित गर्दै सुनसरी ११ बिहीबार फाल्गुनन्द गोल्डकप फुटबल प्रतियोगिताको फाइनल पुगेको छ । सुनसरीका तीर्थ बस्नेतले खेलको १४ औं मिनेटमा गोल गरेर टोलीलाई अग्रता दिलाए । पहिलो हाफमा रूपन्देहीले थप गोल हुन दिएन । तर, दोस्रो हाफको २८ औं मिनेटमा सुनसरीका सौजन याक्खा र ३७ औं मिनेटमा हेमन्त थापामगरले गोल थप्दै निर्धारित समयमा टोलीलाई ३० को एकलौटी अग्रता दिलायो । चार मिनेट इन्ज्युरी टाइममा रूपन्देहीका छिरिङ गुरुङले गोल गरेर अन्तर कम गरेका थिए । विष्णु सुनुवार म्यान अफ द म्याच हुँदै १० हजार रुपैयाँ पाउन सफल भए । शुक्रबार बिर्तामोड युनाइटेड र मोरङ ११ बीच दोस्रो सेमीफाइनलमा प्रतिस्पर्धा हुनेछ ।"
सीजी फुड्स उपाधि नजिक,"सौराहा १४ औं चितवन हात्ती महोत्सवअन्र्तगत बिहीबार छावा फुटबल प्रतियोगितामा प्रभु बैंकलाई हराउँदै सीजी फुड्स टोली फाइनल पुगेको छ । बाघमारा मध्यवर्ती सामुदायिक वनको चौरमा सीजीले प्रभुलाई २१ गोलले हरायो । सीजीबाट कसरागजले चौथो मिनेट र अमलटारीगजले आठौं मिनेटमा गोल गरेको थियो ।सीजी गोलरक्षक इच्छाकलीले पहिलो हाफमै आत्मघाती गोल उपहार दिएको थियो । इच्छाकलीको आत्मघाती गोलले प्रभु बैंक उत्साहित बनेको थियो । दुवै टिमबाट ४४ छावा हात्ती सहभागी भएका थिए । सीजीले उपाधिका लागि शनिबार कुमारी बैंकसँग प्रतिस्पर्धा गर्नेछ । छावाको फुटबल हेर्न दर्शकको उपस्थिति बाक्लो थियो । दुवै टिमले दर्शकबाट राम्रो साथ र समर्थन पाए । पोस्ट नजिक बल पुग्दा दर्शकदीर्घाबाट एकोहोरो हुटिङ आइरह्यो ।हात्तीपोलोमा भने माउन्ट एभरेस्टले नाटालाई ४३ अन्तरले पराजित गर्दै दोस्रो चरण सुरक्षित गरेको छ । प्रतिस्पर्धात्मक खेलमा एभरेस्टबाट चन्द्र तामाङले ह्याट्रिक गरे । त्यममा विश्व चौधरीले एक गोल थपे । नाटाबाट ठगुवा पन्जियारले पनि ह्याट्रिक गरे । तर, त्यो जितलाई पर्याप्त भएन । अर्को खेलमा मेघा बैंक र नेपाल स्पोटर््स कल्चर इन्टरनेसनलले २२ को बराबरी खेले । खेलकुद तथा हात्ती ब्यवस्थापन समितिका संयोजक ऋषि तिवारीका अनुसार पोलोमा ६ टिम सहभागी छन् । शुक्रबार दोस्रो चरणको खेल हुनेछ । शुक्रबार ९ हात्तीबीच दौड प्रतियोगिता हुनेछ । त्यसबाट फाइनल ६ हात्ती जानेछ ।"
काजल र माधवलाई स्वर्ण,नेपालगन्ज (कास) सीतापुर गाउँमा जारी दोस्रो राष्ट्रिय जुनियर एथलेटिक्समा बिहीबार महिला ८ सय मिटर दौडमा मध्यमाञ्चलकी काजल विष्ट च्याम्पियन भएकी छन् । उनले निर्धारित दूरी २ मिनेट ३९ सेकेन्डमा पार गरिन् । सुदूरपश्चिमकी अनिता भुल दोस्रो र मध्यपश्चिमकी सुष्मा सिंह तेस्रो भए । सोही दुरीमा पुरुषतर्फ मध्यपश्चिमका माधव चौधरी २ मिनेट १०:०३ सेकेन्डबाट विजेता छन् । मध्यमाञ्चलका सुभाष थापा दोस्रो र पश्चिमाञ्चलका रोहित अधिकारी तेस्रो भए । महिला २ सय मिटर दौडमा मध्यपश्चिमकी जयरानी थारुले २८ दशमलब ४२ सेकेन्डबाट विजेता भइन् । पूर्वाञ्चलकी नेहा चौधरी दोस्रो र पश्चिमाञ्चलकी नेहा श्रेष्ठ तेस्रो भए । पुरुषतर्फ पश्चिमाञ्चलका प्रकाश रानामगरले २४:२८ सेकेन्डबाट विजेता भए । मध्यपश्चिमका विवश थारु दोस्रो र मध्यमाञ्चलका आशिष खत्री तेस्रो भए । सटपुटतर्फ मध्यपश्चिमका लक्ष्मण चुनाराले १०५१ मिटर थ्रो गरी स्वर्ण जिते । पश्चिमाञ्चलका पवन बिक दोस्रो र पूर्वाञ्चलका सुवास तामाङ तेस्रो भए । महिला लङजम्पतर्फ मध्यपश्चिमकी जयरानी थारु विजेता भइन् । मध्यपश्चिमकै प्रमिला थारु र मध्यमाञ्चलकी संगीता दास दोस्रा र तेस्रा भए ।
न्यु डायमन्ड फाइनलमा,"लेखनाथ (कास) कास्कीको छोम्रोङमा आयोजित ल्होसार मेलामा खुला महिला भलिबल प्रतियोगितातर्फ न्यु डायमन्ड एकेडेमी काठमाडौं र ताङतिङ युवा क्लब फाइनल पुगेका छन् । न्यु डायमन्डले डाँफे युवा क्लब घान्द्रुकलाई २५१०, २७२५ को सेटमा हरायो । ताङतिङ युवाले घयाप्राङ युवा क्लबमाथि २५२०, २६२४ ले विजय पाएको थियो । पुरुष बास्केटबलतर्फ विशाल मिलन केन्द्र काठमाडौं र ताङतिङ युवा क्लब कास्की फाइनल पुगेका छन् । बिहीबार सेमिफाइनलमा मिलन केन्द्रले उल्लेरी युवा क्लबलाई ७५७० र ताङतिङले छोम्रोङ बी लाई ४९३९ स्कोरले हराए ।"
एमेच्योर टंक अगाडि,"धरान (कास) सूर्य नेपाल इस्टर्न ओपन गल्फमा एमेच्योर गल्फर टंकबहादुर कार्कीले २ स्ट्रोकको अग्रता लिएका छन् । दोस्रो दिन बिहीबार ३ अन्डर ६७ स्कोर गरेका टंक कुल ७ अन्डर १३३ स्कोर बनाएर अगाडि छन् । उनले दोस्रो र तेस्रो होलमा बर्डी, पाँचौंमा इगल र आठौं र नवौं होलमा बोगीका साथ फ्रन्ट नाइनमा २ अन्डर ३४ को स्कोर बनाए । उनले ब्याक नाइनमा १२ र १७ औं होलमा बर्डी तथा १५ औं होलमा बोगी खेपे । उनले पहिलो दिन ४ अन्डर ६६ स्कोर जोडेका थिए । उनले भने, आजको खेल ठिकै भयो । खासमा मेरो खेल बिग्रिसकेको थियो । होल नौमा आउट अफ बाउन्स भयो । त्यसमा दोस्रो सट राम्रो गरेँ । ब्याक नाइनमा थ्री पट गरेपछि कभर भयो । १७ औं होलमा बर्डी गरेर अग्रता लिएँ ।नेपालका नम्बर एक प्रो गल्फर शिवराम श्रेष्ठ र एमेच्योर शुक्रबहादुर राईले संयुक्त दोस्रो स्थानमा छन् । धरानको गल्फ कोर्स अनुकूल हुँदै आएको शिवरामले भने, दोस्रो दिनको खेल विग्रियो । पहिलो, नवांै र १८ औं होलमा बोगी भयो । शुक्रबार गल्ती सुधार्ने छु । पहिलो दिन शीर्षस्थानमा रहेका उनी २ स्ट्रोकले पछि छन् । बिहीबार १ अन्डर ६९ स्कोर गरेका उनको कुल ५ अन्डर १३५ स्कोर छ । शिवरामसँगै शुक्र पनि कुल ५ अन्डर १३५ स्कोरसाथ दोस्रो स्थानमा छन् । शुक्रले बिहीबार ३ अन्डर ६७ स्कोर जोडे ।सन्जय लामा कुल ३ अन्डर १३७ स्कोर गर्दै चौथोमा छन् । स्थानीय गल्फर शिवराज माझी र भुवन नगरकोटी समान अंकसाथ कुल १ अन्डर १३९ स्कोर गरेर संयुक्त पाँचौं स्थानमा छन् । अर्का स्थानीय एमेच्योर नीरज तामाङ र गल्फर बलबहादुर राई दुवै कुल इभन पार १४० स्कोरसाथ संयुक्त सातौं स्थानमा छन् । जयराम श्रेष्ठ र दीपक मगर दुवै १ ओभर १४१ स्कोरसाथ नवौं स्थानमा छन् ।"
आरिफको आक्रोश,"रोहितका ती दुई छक्काकाठमाडौं (कास) रोहित पौडेलले अन्तिम ओभरमा लगातार दुई छक्काका साथै विजयी रन प्रहार गरेपछि भैरहवा ग्लाडियटर्स टीभीएस एभरेस्ट प्रिमियर लिग (ईपीएल) क्रिकेटको फाइनल पुगेको छ । भैरहवाले बिहीबार क्वालिफायर २ मा ललितपुर प्याट्रियट्समाथि ३ विकेटको विजत पायो । त्रिवि मैदान कीर्तिपुरमा टस हारेको ललितपुरले ७ विकेट गुमाई १ सय ३३ रन बनायो । म्यान अफ द म्याच रोहितले १७ बलमा नटआउट २८ रन बनाएपछि भैरहवाले ३ बलअघि लक्ष्य भेट्यो । शनिबार हुने फाइनलमा भैरहवाले विराटनगर वारियर्सको सामना गर्नेछ । १९ औं ओभरको तेस्रो बल खेलको निर्णायक मोड बन्यो । रोहितले लङअफमा प्रहार गरेको बल बाउन्ड्री लाइनमा कुशल भुर्तेलले क्याच छाड्न पुगे । अर्को बल रशिद खानले नोबल फाले । फ्री हिटमा २ रन प्रहार गरेका कृष्ण कार्कीले अन्तिम बलमा रन जोड्न सकेनन् । रोहितले अन्तिम ओभरको पहिलो दुई बलमा लङअफ र स्ट्रेट छक्का प्रहार गरेर सनसनी ल्याए । तेस्रो बलमा १ रन लिई भैरहवालाई फाइनल पुर्याए । मेरो लक्ष्य खेललाई अन्तिम ओभरसम्म लानु थियो । १९ औं ओभरमा सोचेअनुरुप रन निकाल्न नसक्दा अन्तिम ओभरमा ठूलो हिट हान्नुपर्ने थियो । दुवै बल आफ्नै क्षेत्रमा आएपछि मैले बाउन्ड्री कटाइदिएँ, उनले भने । खेल निकै रोचक रह्यो । सायद प्रतियोगिता यसकै लागि थियो । ब्याटिङ लाइनअप राम्रो भए पनि बिचमा विकेट जाँदा केही दबाबमा पर्यौं, भैरहवाका कप्तान शरद भेषावकरले भने, रोहितले निकै राम्रो फिनिसिङ गरे । उसले खेलेको तरिका हेर्दा नेपालले नै नयाँ फिनिसर पाएको अनुभूति भइरहेको छ । आशा छ उनलाई छिट्टै राष्ट्रिय टोलीमा देख्न पाइन्छ ।भैरहवाबाट प्रथम सालुन्केले २२ बलमा ३ चौका र ३ छक्का प्रहार गरे । उनले सन्दीप लामिछानेलाई लगातार तीन छक्का प्रहार गरेका हुन् । सन्दीपले २ ओभरमा ३३ रन खर्चिए । राहुल यादव र शरद ९९, आरिफ ६, प्रदीप ऐरी ५ र भूपेन्द्र थापा १९ रनमा आउट भए । पुनीत मिश्रले ११ बलमा ३ चौका प्रहार गरी १६ रन बनाए । ललितपुरबाट जयकिसन कोल्सावालाले ४२ रन बनाउँदा ५ चौका र २ छक्का प्रहार गरे । शंकर राना १२, कप्तान ज्ञानेन्द्र मल्ल २०, सन्नी पटेल २४ रनमा आउट भए । कुशलले खाता खोल्न सकेनन् । सोनु तामाङ १० रनमा नटआउट रहे । सन्दीपको दुई ओभर र अन्त्यमा कुशलको क्याच छुट्नु हारको कारण बन्यो, ज्ञानेन्द्रले भने, हामीले राम्रो सुरुआत गरे पनि फिनीसिङ राम्रो नहुँदा हार बेहोर्यौं । दबाबका कारण खेलाडीमा क्रिकेट सेन्स कमी हुँदा राम्रो योगफल खडा गर्न नसकेजस्तो लाग्छ ।"
संकल्प २०१८,अंग्रेजी क्यालेन्डरअनुसार नयाँ वर्ष सोमबार सुरू हुँदै छ । त्यसैले सन् २०१७ बिदाइका कार्यक्रमहरु धमाधम भइरहेका छन् । संगीतकर्मी र कलाकारहरुलाई न्यु इयर इभ मा भ्याइनभ्याई छ । सन् २०१८ मा के गर्ने त ? केही संकल्प :
बलिउडका प्रतीक्षित फिल्म,"सन् २०१८ मा केही बलिउड फिल्म मस्ट अवेटेड बनेर आउने निश्चितप्राय: भइसकेको छ भने केहीले रिलिज डेट तोकिसकेका छैनन् । यस्ता छन्, २०१८ मा अत्यधिक प्रतीक्षा गरिएका बलिउडका १० फिल्म :"
रोयल लुक्स,राणा परिवारमा चलेका फेसन शैलीदेखि बेलायती साम्राज्य फैलँदाको रोयल लुक्सलाई डिजाइनमा उतारिएको थियो ।
नयाँ सुपरस्टार !,"बिलबोर्डले प्रत्येक वर्ष नयाँ सूची जारी गर्ने गर्छ, जसमा हुने गर्छ, शक्तिशाली युवा गायक, गायिका र ब्यान्ड । बिलबोर्डलाई विश्वास हुने गर्छ, यी गायक, गायिका र ब्यान्ड तिनै हुन्, जसले पछि पश्चिमेली संगीतमा कुनै न कुनै दिन पक्कै तहल्का मच्चाउनेछ । हुन पनि, यो सूचीमा परेका कलाकार त्यस्ता हुन्, जसले कम उमेरमै आफ्नो प्रतिभा सिद्ध गरेका छन् र अहिले नै कुनै न कुनै प्रकारले सनसनी मच्चाइसकेका छन् । र, भनिरहनु पर्दैन, यस सूचीमा पर्ने जति छन्, ती सबै यू२१ समूहका हुन्, अर्थात् २१ वर्ष मुनिका । यसपालि बिलबोर्डको सूचीको शीर्ष पाँचमा कोको पर्न सफल रहे त ? एक नजर :"
हराएका व्यक्तिको खोजी,"बालबालिका हराइरहेका छन् ? कसैले बेच्न लगेको पो हो कि ? यही शंका लागेको छ भने आफ्नो मोबाइलमा एउटा एप डाउनलोड गरेर त्यसबारे तुरुन्तै जानकारी अपलोड गर्नुहोला, जसले हराएको व्यक्तिको खोजी गर्न सहयोग गर्छ । अहिलेका लागि भने माइती नेपालका सहजकर्तालाई मात्र यो एप उपलब्ध छ ।एपको नाम नै खोजी हो । यसको काम पनि नेपालमा जहाँबाट भए पनि हराएका महिला, बालबालिकालाई खोज्न मद्दत गर्ने हो । एन्ड्रोइड र आईओएस दुवै अपरेटिङ सिस्टममा उपलब्ध यो एप माइती नेपालले मानव बेचबिखनमा परेका तथा हराएका मानिस खोज्नलाई सजिलो बनाउन एप्लिकेसन सुरु गरेको हो ।साउन पहिलो साता संयुक्त राज्य अमेरिकी कम्पनी ट्रयाकइटले भारतीय फेसट्यागरको सहयोगमा खोजी बनाएको हो । कृत्रिम बौद्धिकता (आर्टिफिसियल इन्टेलिजेन्स) का माध्यमले अनुहार पहिचान गरी नेपालभारत सिमानामा हराएका महिला तथा बालबालिकाको खोजी र पहिचान गर्न एपले सहयोग गर्ने अमेरिका ट्रयाकइटका सीईओ समीर पन्थीले बताए । उनले भने, पहिला कसैले अपहरण र बेच्न लैजाँदा अनेक बहाना गरेर लैजान्थे तर अब यो एपले बेच्न लैजाने दलालको सही पहिचान गरेर मानिसलाई बचाउन सक्छ ।उनले माइती नेपालमा भएका यसअघिका सबै अपराधीका तथ्यांक राखिएको बताएका छन् । उनका अनुसार ती अपराधीहरूको सबै जानकारी एपमा राखिएको छ । त्यसैले यदि कोही अपराधी बाटोमा नै पक्राउ परेमा उनको फोटो खिचेर एपमा राख्नेबित्तिकै आर्टिफिसियल इन्टेलिजेन्सले फोटो रिकग्निसन गरेर व्यक्ति पहिचान गर्न सहयोग गर्छ । फोटो सम्बन्धित व्यक्तिसँग ठ्याक्कै मिल्ने मात्र नभई उस्तै अनुहार भएकाहरूको पनि देखाउँछ ।शंका लागेको व्यक्तिको फोटो खिचेर एपमा अपलोड गरेपछि पहिलाको उसको गतिविधिबारे जानकारी आउँछ, जसले अपराधी पहिचान गर्न मद्दत मिल्छ, पन्थीले भने । उनका अनुसार ६ हजार बढी अपहरणकारी र बेचबिखनमा संलग्नको तथ्यांक एपमा उपलब्ध छन् ।कुनै महिला वा बालबालिका हराएको जानकारी गराएपछि देशभर रहेका माइती नेपालका सहयोगीको मोबाइलमा नोटिफिकेसन जान्छ र उनीहरूले शंकास्पद व्यक्तिमाथि निगरानी गर्न सक्छन् । देशमा रहेका माइती नेपालका सबै सहयोगीलाई यो एपसहितको मोबाइल दिएका छौं, सीईओ पन्थीले भने, कसैले माइती नेपालमा बालबालिका तथा छोरी हराएको जानकारी दिए भने त्यो सूचना तुरुन्तै देशभरि प्रवाह हुन्छ । त्यसैले माइती नेपालका सहजकर्ता सचेत हुन्छन् र हराएका व्यक्तिलाई दलालले नाका कटाउने सम्भावना कम हुन्छ ।बच्चा हराएमा उसको हुलियासहितको फोटो छैन भने यस्तो अवस्थामा हराएको व्यक्तिको नातेदारको फोटो पनि राख्न सकिन्छ । जस्तो: हराएका कुनै व्यक्तिको दाजु, बहिनी, बाआमाको फोटा एपमा राखेपछि उक्त फोटोले हराएका व्यक्ति खोज्न सजिलो पार्छ । हराएको व्यक्तिको हुलियाको आधारमा पनि एपमा मिल्ने आफन्तको फोटो पहिचान गर्न सकिन्छ । हराएको व्यक्ति फेला पर्यो तर उसको पहिचान हुन सकेन भने पनि एपमा मिल्ने अनुहार पहिचान गर्न सहयोग गर्छ, जसबाट उसका आफन्त पत्ता लाग्न सक्छ । कञ्चन"
