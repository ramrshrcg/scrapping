शीर्षक,विवरण
समानुपातिकबाट ८० महिला पर्ने,"काठमाडौं प्रतिनिधिसभा सदस्यमा प्रत्यक्षबाट थोरै मात्र महिला निर्वाचित भएकाले दलहरूले समानुपातिकबाट धेरै महिला (करिब ८० प्रतिशत) लाई सांसद बनाउनुपर्ने भएको छ । संवैधानिक व्यवस्थाअनुसार संसद्मा ३३ प्रतिशत महिला सदस्य अनिवार्य छ । दलहरूले प्रत्यक्षमा उम्मेदवार बनाउँदा नै थोरै मात्र महिलालाई समेटेका थिए भने विजयी भएर आउने महिला सांसदको संख्या त झनै न्यून छ । सोमबार साँझसम्मको नतिजाअनुसार प्रतिनिधिसभामा ५ जना मात्र महिला निर्वाचित भएका छन् । प्यूठानबाट राष्ट्रिय जनमोर्चाकी दुर्गा पौडेल, कञ्चनपुर१ बाट माओवादी केन्द्रकी बिना मगर, ललितपुर३ बाट माओवादीकै पम्फा भुसाल, झापा३ बाट एमालेकी पवित्रा निरौला खरेल र रुकुमपूर्व १ बाट माओवादी केन्द्रकी कमला रोका विजयी भएका छन् । मतगणना जारी रहेका क्षेत्रमध्ये सुनसरी३ मा एमालेकी भगवती चौधरी कांग्रेसका विजय गच्छदारसँग प्रतिस्पर्धामा छिन् भने स्याङ्जा२ मा एमालेकी पद्मा अर्याल कांग्रेसका गोपालमान श्रेष्ठसँग प्रतिस्पर्धामा छिन् । प्रत्यक्षबाट निर्वाचित १६५ र समानुपातिकबाट ११० गरी प्रतिनिधिसभा २७५ सदस्यीय हुनेछ । यस्तै, राष्ट्रिय सभा ५९ सदस्यीय हुनेछ । राष्ट्रिय सभाका लागि ७ वटा प्रदेशबाट ८८ जना निर्वाचित हुनेछन् भने राष्ट्रपतिद्वारा ३ सदस्य मनोनीत गर्ने व्यवस्था छ । संविधानअनुसार अब बन्ने संघीय संसद् प्रतिनिधिसभा र राष्ट्रिय सभाको कुल ३ सय ३४ सिटको ३३ प्रतिशत अर्थात् १ सय १० सदस्य महिला हुनु अनिवार्य छ । संविधानको धारा ३८ (४) ले राज्यका सबै निकायमा महिलालाई समानुपातिक समावेशी सिद्धान्तका आधारमा सहभागी हुने हक प्रदान गरेको छ । धारा ८४ (८) ले भने संघीय संसद्मा कम्तीमा ३३ प्रतिशत महिला हुनैपर्ने भनेको छ । यस्तै व्यवस्था संविधानको धारा १७६ (९) ले प्रदेशसभाका निम्ति पनि गरेको छ, जसअनुसार संघीय संसद्को ३३४ सिटमा ११० महिला अनिवार्य छ । संविधानअनुसार ७ प्रदेशबाट एकल संक्रमणीय मतका आधारमा कम्तीमा तीनतीन महिला राष्ट्रिय सभामा आउनेछन् । यस्तो प्रक्रियाबाट संसद्माआउने महिलाको संख्या कम्तीमा २१ हुनेछ । त्यस्तै, राष्ट्रपतिले मनोनीत गर्ने ३ मध्ये एक महिला अनिवार्य हुनुपर्ने संवैधानिक व्यवस्था छ । यसरी संसद्मा महिलाको संख्या कम्तीमा २२ पुग्नेछ । संसद्मा ३३ प्रतिशत पुर्याउन थप ८८ महिला सांसद चाहिन्छ । सोमबारसम्मको मत परिणामलाई आधार मान्दा ५ महिला मात्रै प्रत्यक्षतर्फबाट संसद्मा पुगे भने थप ८३ महिला सदस्य समानुपातिकबाट पुर्याउनुपर्नेछ । यसका निम्ति दलहरूले समानुपातिक सूचीबाट धेरै महिला सदस्य चुन्नुपर्नेछ । समानुपातिकमा पनि एमालेकै अग्रता प्रतिनिधिसभाको समानुपातिकतर्फको मतगणनामा पनि प्रत्यक्षमा जस्तै नेकपा एमालेकै अग्रता देखिएको छ । सोमबार राति अबेरसम्मको परिणामअनुसार एमालेले ६९६६९६ मत पाएको छ । प्रत्यक्षतर्फ तेस्रो स्थानमा रहेको कांग्रेसले समानुपातिकमा एमालेलाई पछ्याएको छ । उसले ६६१७०८ मत ल्याएको छ । यस्तै माओवादी केन्द्रले ३०३२६३, संघीय समाजवादी फोरम नेपालले ४०१६१, विवेकशील साझा पार्टीले ३९९४९, राष्ट्रिय प्रजातन्त्र पार्टीले ३८३८४, राष्ट्रिय जनता पार्टीले ३०६१२ र नयाँ शक्ति पार्टीले २७७७७ मत ल्याएका छन् ।"
कसको भागमा कति सिट ?,"काठमाडौं उम्मेदवारी दिँदा एमाले र माओवादी केन्द्रले ६० र ४० प्रतिशत सिट भागबन्डा गरेका थिए । तर प्रतिनिधिसभातर्फ हालसम्मको चुनावी परिणाम र अग्रताका आधारमा भने प्रत्यक्षतर्फ एमालेको ७० र माओवादी ३० प्रतिशतको हैसियत रहने देखिएको छ । यसमा समानुपातिकतर्फका सिटसमेत जोडिँदा एमालेको प्रतिशत अझै बढ्न सक्ने सम्भावना छ । हालसम्मको विजयी र अग्रताअनुसार एमाले र माओवादी दुवैले गरी ११७ सिट जित्ने देखिन्छ । त्यसमध्ये ८१ एमाले र ३६ माओवादीका हुनेछन् । घोषित परिणाम र अग्रता हेर्दा वाम गठबन्धनका तर्फबाट उम्मेदवारी दिने एमालेका ७८ प्रतिशत र माओवादीतर्फबाट ६१ प्रतिशतले मात्र जित्ने देखिएको छ । एमालेबाट १०४ जनाले उम्मेदवारी दिएकामा सूर्य चिह्नबाट लड्ने हृदयेश त्रिपाठी समूहका ४ जना पनि पर्छन् । सोमबार अबेरसम्म एमालेले ७६ सिट जितिसकेको छ भने बाँकी ५ सिटमा अग्रता छ । माओवादीबाट ५९ जनाले उम्मेदवारी दिएकामा ३४ ले जितिसकेका छन् । दुईले जित्ने मतान्तरसहितको अग्रता कायम गरेका छन् । उम्मेदवारी दिएमध्ये एमालेका तर्फबाट २१, माओवादी तर्फका २३ र त्रिपाठी समूहका दुईले चुनाव हारेका छन् । वाम गठबन्धनसँग राष्ट्रिय जनमोर्चाले प्यूठान र राप्रपाले झापा३ मा सहकार्य गरेका थिए । ती स्थानमा दुवै दलले एकएक सिट जितेका छन् ।हार्नेमध्ये दुवै दलबाट अधिकांश प्रदेश २ का उम्मेदवार छन् । प्रदेश २ का ३२ सिटमध्ये एमालेले १४ मा उम्मेदवारी दिएको थियो । त्यसमध्ये सिरहा१ मा लीलानाथ श्रेष्ठ र धनुषा४ बाट रघुवीर महासेठले मात्र जिते । एमालेका १२ जनाले हारे । प्रदेश २ मा एमालेभन्दा माओवादीका उम्मेदवार बढी थिए । १८ सिटमा माओवादीले उम्मेवारी दिएकामा ४ सिट जितेको छ । अन्य एक सिटमा जित्ने गरी अग्रता छ । वाम गठबन्धनले प्रदेश २ मा ७ सिट मात्र जित्ने देखिएको छ । ३२ सिटमध्ये ७ मा मात्र खुम्चिनु प्रदेश २ मा गठबन्धनका लागि निकै ठूलो धक्का हो ।तर अन्य ६ वटा प्रदेशमा भने एमाले र माओवादी दुवै बलियो रूपमा स्थापित भएका छन् । प्रादेशिक रूपमा विश्लेषण गर्दा प्रदेश १ का २८ सिटमध्ये एमालेका तर्फबाट २० उम्मेदवार थिए । त्यहाँ १६ जनाले जितिसकेका छन् भने सनुसरी३ मा अग्रता छ । प्रदेश १ मा तीन सिटमा एमालेले हार्यो । मोरङ२, सुनसरी४ र उदयपुर२ मा एमाले उम्मेदवार पराजित भए । प्रदेश १ मा माओवादीका ७ जना उम्मदेवार थिए । त्यसमध्ये ६ जनाले जिते । सुनसरी२ मा हिमाल सुवेदीले हारे । प्रदेश ३ मा एमालेका २२ जनाले उम्मेदवारी दिएकामा २० ले जितेका छन् । काठमाडौं४ र रसुवामा मात्र एमाले उम्मेदवार पराजित भए । प्रदेश ३ मा माओवादीले ११ जनाको उम्मेदवारी दिएकामा ७ ले जितेका छन् । काठमाडौंबाट उम्मेदवारी दिने माओवादीका तीनै जना उम्मेदवारले हारे । त्यस्तै भक्तपुर१ मा पनि माओवादी उम्मेदवारले जित्न सकेनन् । काठमाडौं उपत्यकाबाट उम्मेदवारी दिएकामध्ये ललितपुरमा पम्फा भुसालबाहेक अन्य ४ जना नै हार्दा माओवादीको सिटमा क्षति पुग्यो । प्रदेश ४ मा एमालेका १३ जनाले उम्मेदवारी दिएकामा सबैले जित्ने सम्भावना छ । ११ जनाले जितिसकेका छन् । मतगणना जारी रहेका स्याङ्जाका दुवै क्षेत्रमा एमालेका उम्मेदवारको अग्रता छ । प्रदेश ४ मा माओवादीले ५ जनाको उम्मेदवारी दिएकामा ३ जनाले जिते । गोरखा२ र नवलपरासी पूर्व २ मा माओवादी उम्मेदवारले हारे । प्रदेश ५ मा एमालेले १६ जनाको उम्मेदवारी दिएकामा १२ जनाले जिते । चार जनाले हारे । त्यसमा वामदेव गौतम, पशुपतिदयाल मिश्र, ईश्वरदयाल मिश्र र ओमप्रकाश यादव छन् । मिश्रद्वय त्रिपाठी समूहबाट एमालेको चिह्न लिएर उठेका उम्मेदवार हुन् । प्रदेश ६ मा एमालेका ६ जनाले उम्मेदवारी दिएकामा सबैले जिते । माओवादीबाट ६ जनाले उम्मेदवारी दिएकामा पाँच जनाले मात्र जिते । एक जनाले हारे पनि माओवादीकै बागी उम्मेदवारले जिते । प्रदेश ७ मा एमालेले १२ जनाको उम्मेदवारी दिएको थियो । त्यसमा ९ जनाले जितेका छन् । कैलाली१ मा मदनकुमारी शाहले हारिन् भने गणना जारी रहेका कैलाली२ र कञ्चनपुर३ मा एमाले उम्मेदवारको अग्रता छ । प्रदेश ७ मा माओवादीका ४ जनाले उम्मेदवारी दिएकामा ३ जनाले जिते भने डडेलधुरामा माओवादीका खगराज भट्टले हारे ।"
सबै प्रदेशमा अस्थायी मुकाम,"काठमाडौं (कास) सरकारले प्रदेशसभा र मुख्यमन्त्रीको कार्यालयसहितका लागि सातवटै प्रदेशमा अस्थायी मुकाम खडा गर्ने भएको छ । प्रधानमन्त्री तथा मन्त्रिपरिषद् कार्यालय र सहरी विकास मन्त्रालयले प्रदेशसभा हल, प्रदेश प्रमुख, मुख्यमन्त्रीको कार्यालय, निवाससहितको अस्थायी व्यवस्था गर्न लागेको हो । मन्त्रिपरिषद्को सोमबार बसेको बैठकले प्रदेश प्रमुखको नियुक्ति गर्नेबारे छलफल गरेको थियो ।प्रदेश राजधानी तय भइनसकेको र मुख्यमन्त्री चयन हुने बेला नजिक आइसकेकाले तत्काललाई सबै प्रदेशमा अस्थायी संरचना खडा गर्न लागिएको हो । प्रतिनिधिसभा र प्रदेशसभाको चुनावी मतपरिणाम आइसकेलगत्तै प्रदेश प्रमुख, मुख्यमन्त्री र प्रदेशसभाको कार्यसञ्चालन अघि बढाउनुपर्ने दायित्व छ ।प्रधानमन्त्री एवं मन्त्रिपरिषद् कार्यालयका प्रवक्ता हरिप्रसाद पन्थीले प्रदेश प्रमुख र मुख्यमन्त्री चयन भएलगत्तै काम सुचारु गर्न सक्ने गरी भौतिक र जनशक्ति व्यवस्थापन भएको जानकारी दिए । अस्थायी मुकामका रूपमा काम हुने गरी सबै संरचना तयार गर्दैछौं । तत्काल प्रदेश प्रमुखको नियुक्ति हुँदा प्रशासकीय काम रोकिने छैन, सहसचिव पन्थीले बताए ।प्रदेश १ को विराटनगर, २ को जनकपुर, ३ को ललितपुर, ४ को पोखरा, ५ को दाङ या बुटवल, ६ को सुर्खेत र ७ को दिपायल वा धनगढीमा अस्थायी कार्यालय र निवास तयार हुनेछन् । प्रदेश ५ र ७ का कुन स्थानमा त्यस्ता कार्यालय राख्ने भन्ने छलफल जारी छ । केही दिनमै त्यो पनि टुंगो लगाइने पन्थीले जानकारी दिए । हाल कायम रहेका ५ क्षेत्रीय प्रशासन कार्यालयको समन्वयमा केन्द्रले अस्थायी मुकाम तयार गर्न लागेको हो । भवन र त्यसको प्राविधिक अवस्थासमेत टुंग्याउन सहरी विकास मन्त्रालयका सहसचिव राजेन्द्र पौडेलको संयोजकत्वमा समिति गठन गरिएको छ । क्षेत्रीय प्रशासन कार्यालय नभएका २ नम्बर प्रदेशको जनकपुर र ५ नम्बरको दाङ या बुटवलमा भौतिक संरचनासँगै सचिव, सहसचिवलगायत कर्मचारी खटाउने तयारीसमेत भइरहेको छ । अन्य प्रदेशमा भने हालका क्षेत्रीय प्रशासकलाई नै सम्बन्धित प्रदेशको सचिव बनाइनेछ । प्रदेशका मन्त्रालयहरूमा भने केन्द्रकै वरिष्ठ सहसचिवहरूलाई प्रदेश सचिवका रूपमा पठाइने तयारी छ । एउटा प्रदेश सरकारमा ७ देखि ११ वटा मन्त्रालय हुने प्रस्ताव छ ।सरकारले प्रदेशको राजधानी तोक्न ढिलाइ गरेकाले अस्थायी मुकाम तय गरिएको हो । धेरैजसो मुकाममा पछि राजधानी नै हुन सक्ने गरी तयारी थालिएको हो । यद्यपि प्रदेशसभाले पछि राजधानीबारे निर्णय गर्ने संवैधानिक व्यवस्था छ । पोखरा र सुर्खेतमा राजधानी बनाउने विषयमा करिबकरिब सबैको एकमत छ । अन्य प्रदेशहरूमा भने विवाद जारी भएकाले सरकारले राजधानी तोक्न नसकेको हो । चुनावअघि प्रदेश राजधानी तोक्दा द्वन्द्व बढ्न सक्ने भन्दै वर्तमान सरकारले त्यसमा विलम्ब गरेको हो । प्रधानमन्त्री शेरबहादुर देउवाले चुनावलगत्तै राजधानी र प्रदेश प्रमुखबारे निर्णय हुने बताउँदै आएका थिए । ३ नम्बर प्रदेशमा ललितपुरमा हाल भएका प्रशासनिक संरचनालाई नै प्रदेशसभा, प्रदेश प्रमुख र मुख्यमन्त्रीका कार्यालय, निवास बनाउने गरी आवश्यक काम भइरहेको छ । प्रदेश सरकारका लागि कर्मचारी व्यवस्थापनसमेत अन्तरिम तबरले गर्न लागिएको छ । संघीय निजामती, प्रदेश र स्थानीय तहका निजामती सेवासम्बन्धी ऐन निर्माणकै क्रममा भएकाले हाललाई अन्तरिम व्यवस्थापन गर्न लागिएको हो ।"
गृहजिल्लामा दाहालको जित,"चितवन शान्तिपूर्ण राजनीतिमा आएको ११ वर्षपछि गृहजिल्ला फर्किएका माओवादी केन्द्र अध्यक्ष पुष्पकमल दाहाल चितवन ३ बाट प्रतिनिधिसभा सदस्यमा विजयी भएका छन् । यसअघि काठमाडौं, रोल्पा र सिरहाबाट चुनाव जितेका दाहालले यो चुनावमा गृहजिल्ला रोजेका थिए । राष्ट्रिय प्रजातन्त्र पार्टीका केन्द्रीय उपाध्यक्ष विक्रम पाण्डेलाई ९ हजार ३ सय ४१ मतान्तरले पराजित गर्दै दाहाल विजयी भएका हुन् ।दाहालले ४८ हजार २ सय ७६ मत ल्याए । प्रतिस्पर्धी पाण्डेले ३८ हजार ९ सय ३५ मत ल्याए । १ लाख २५ हजार ८ सय २३ मतदाता रहेको यस क्षेत्रमा ९३ हजार ८ सय २६ मत खसेको थियो । मतदानपश्चात् दाहाल बाहिर देखिएनन् । गणनास्थलमा समेत देखा परेनन् । मतदानपछि दाहाल परिवारसित गृहजिल्लामै बसे । चुनावी दौरानका क्रममा दिनरात नभनी जनताको घरदैलोमा पुगेर थकित दाहाल मतदानपश्चात् बाहिर निस्कन नचाहेको उनका आफन्तले बताएका छन् ।उनी विजयी भएपछि परिवारसहित निर्वाचित प्रमाणपत्र बुझ्न गणनास्थल चितवन मावि आएका थिए । चुनाव प्रचारकै बीच हृदयाघातबाट छोरा प्रकाशको निधन भएपछि दाहाल शोककै बीच चुनावी क्षेत्रमा खटिए । छोराको निधनपछि अन्य जिल्लामा आयोजित चुनावी सभामा भने कमै पुगे । लामो समयपछि गृहजिल्लामा कमब्याक भएका दाहालले माडी क्षेत्रमा बढी मेहनत गरे । अधिकांशको अनुमान बांँदरमुढे घटनाले उनको चुनावी परिणाम प्रभावित गर्छ भन्ने थियो । तर उनी माडी क्षेत्रका जनताको घरदैलोमा पुगे । नजिकबाट मतदाताका कुरा सुने र बाँदरमुढे घटनाका पीडितसंँग ३ बुंँदे सम्झौता गरेर उनीहरूलाई आश्वस्त पारे । उक्त घटनापछि माडी जान खासै नचाहने दाहाल चुनावी दौरानका क्रममा पटकपटक पुगे ।दोस्रो पटक प्रधानमन्त्री भएपछि दाहालको गृहजिल्ला धाउने क्रम बढेको थियो । प्रधानमन्त्री भएपछि उनले जिल्लामा १ अर्बभन्दा बढीको विकासे योजना ल्याएका थिए । तटबन्धदेखि खेलमैदान निर्माणसम्म उनले सहयोग उपलब्ध गराए । स्थानीय तह निर्वाचनमा छोरी रेणुलाई कांग्रेससँग मिलेर भरतपुर महानगरपालिकाको मेयरमा जिताएसँंगै गृहजिल्लामा उनी सेफ ल्यान्डिङ भए । दाहाल २०६४ सालको संविधानसभा पहिलो निर्वाचनमा काठमाडौं १० र रोल्पा २ बाट विजयी भएका थिए । ०७० सालको दोस्रो संविधानसभा चुनावमा उनी सिरहा ५ र काठमाडौं १० बाट उम्मेदवार बनेकामा सिरहाबाट मात्र जितेका थिए । दाहालले पहाड र मधेस जोड्न रोल्पा, काठमाडौं र सिरहाबाट चुनाव लडेको प्रतिक्रिया दिँदै आएका छन् । उनले सबै क्षेत्रका जनतासँग नजिक हुँदै ११ वर्षपछि आफ्नै गृहजिल्ला फर्किएको बताए । चितवनका ४ र ५ नम्बर क्षेत्र मिलाएर ३ नम्बर क्षेत्र बनाइएको छ । ०७० को चुनावमा ५ नम्बरबाट विजयी पाण्डे उनका प्रतिस्पर्धी थिए । त्यतिबेला चितवन ४ बाट कांग्रेसका तत्कालीन सभापति सुशील कोइराला भारी अन्तरले विजयी भएका थिए । कांग्रेसको पकेट क्षेत्र मानिएको ४ नम्बर क्षेत्रसमेत परेको यो क्षेत्रबाट दाहाल फराकिलो मतान्तरले विजयी भए । चितवन विकासको प्रचुर सम्भावना भएको जिल्ला हो, सोमबार निर्वाचित भएपछि दाहालले कान्तिपुरसँग भने, जिल्लाको विकासलाई गति दिने तथा राष्ट्रिय रूपमा आर्थिक विकास र समृद्धिको यात्रा थाल्ने प्रक्रियामा आफूलाई समर्पित गर्नेछु । राजनीतिक स्थिरता र आर्थिक विकासलाई नयाँ गति दिन वाम गठबन्धन बनेको उनले बताए । सम्भव भएसम्म सरकार गठनसँगै पार्टी एकताको प्रक्रिया अघि लिएर जाने र टुंग्याउने प्रयास हुने उनले बताए । मंगलबार काठमाडौं गएर एमालेका शीर्ष नेतासँग भेटी पार्टी एकता र सरकार सँगैसँगै टुंग्याउने प्रक्रियामा लाग्नेछु, उनले भने ।दाहालले कांग्रेस सभापति एवं प्रधानमन्त्री शेरबहादुर देउवालाई शान्तिपूर्ण चुनाव गराएकामा धन्यवाद दिए । देउवाजीलाई विशेष धन्यवाद दिन चाहन्छु, वाम गठबन्धन भएपछि कांग्रेसको सिट घट्छ भन्ने थाहा थियो, तर पनि उहाँले निर्वाचन गराइछाड्ने संकल्प गर्नुभयो, उनले भने, निर्वाचन सम्पन्न गराउनुभएकामा धन्यवाद दिन चाहन्छु, फेरि सहकार्यको सम्भावना रहिरहनेछ । राजनीतिक आधार र पृष्ठभूमिका कारण कांग्रेसको भूमिका नेपालमा महत्त्वपूर्ण नै रहिरहने उनले बताए ।कांग्रेसका लागि प्रतिपक्षमा रहेर आफूलाई करेक्सन गर्ने र जनतासँग जोडिने एउटा अवसर पनि हो, उनले भने, त्यसैले कांग्रेसको भूमिका सकियो भन्ने मलाई बिल्कुलै लाग्दैन । अहिलेको यो राजनीतिक प्रक्रियालाई निष्कर्षमा लग्ने र विकासलाई गति दिने कुरामा सहकार्य गर्दै अघि बढ्नेछौं ।उनले अहिले आएको मत परिणामबाट कांग्रेस कत्ति पनि विचलित हुन नहुने बताए । गिरिजाबाबुले चुनाव गराउँदा पनि कांग्रेस अहिलेकै जति सिटमा झरेको थियो, अर्को निर्वाचनमा धेरै माथि आयो, उनले सान्त्वना दिए, हामी पहिलो चरणमा प्रत्यक्षमा १ सय २० मा पुगेका थियौं, पछि फेरि झरेर २६ मा आयौं, अहिले अलि हाम्रो सुधार भएको छ, यस्तो त भइरहन्छ ।"
मुख्य न्यायाधीश नियुक्ति प्रस्ताव,"काठमाडौं (कास) न्यायपरिषद्को सोमबारको बैठकमा उच्च अदालतका मुख्य न्यायाधीश नियुक्तिको प्रस्ताव पेस भएको छ । प्रधानन्यायाधीश गोपाल पराजुलीले उच्च अदालतमा खाली रहेका दुई मुख्य न्यायाधीशमा नियुक्तिको प्रस्ताव आकस्मिक रूपमा गरेको परिषद् उच्च स्रोतले कान्तिपुरलाई बतायो । नामै उल्लेख गरी नियुक्तिको प्रस्ताव आएको हो, स्रोतले भन्यो, सदस्यबीच एकमत हुन नसक्दा प्रस्तावमा निर्णय भएन । स्रोतका अनुसार, वरिष्ठ अधिवक्ता गोपालकृष्ण घिमिरे र सर्वोच्च अदालतका मुख्य रजिस्ट्रार नहकुल सुवेदीको नाम मुख्य न्यायाधीशका लागि प्रस्ताव भएको थियो । घिमिरे कांग्रेसनिकट कानुन व्यवसायी हुन् भने सुवेदी केही महिनाअघि सर्वोच्च अदालतको मुख्य रजिस्ट्रार बनेका हुन् । प्रस्ताव हुनासाथ परिषद्का सदस्य पदम वैदिकले निर्वाचनमा पराजित भइसकेका कानुनमन्त्रीले प्रतिनिधित्व गर्ने बैठकले नयाँ नियुक्ति गर्नुको अर्थ नहुने भन्दै आपत्ति जनाएका थिए । कानुनमन्त्री यज्ञबहादुर थापा प्रतिनिधिसभा निर्वाचनमा कास्की १ बाट पराजित भएका हुन् । स्रोतले भन्यो, पराजित मन्त्रीको प्रतिनिधित्वमा सदस्य वैदिकको आपत्तिपछि मुख्य न्यायाधीशको विषय अघि बढ्न सकेन । अब उच्च अदालतमा नियुक्त हुने मुख्य न्यायाधीशहरू भावी प्रधानन्यायाधीशको रोलक्रमका दाबेदारका रूपमा समेत हेरिन्छन् । परिषदले जिल्ला न्यायाधीश नियुक्तिका लागि परीक्षाको मापदण्ड बनाउने निर्णय गरेको छ । परिषदका सदस्य रामप्रसाद सिटौलाले जिल्लाकै न्यायाधीश नियुक्तिमा छलफल र निर्णय भएको बताए । उनले भने, थप छलफल गरी मापदण्ड र परीक्षाबारे अरू निर्णय गर्न २९ मंसिरमा बैठक डाकिएको छ ।"
चौधरीले किन पाए धेरै मत ?,"जिते के होलाकानुनविद्हरू रेशमलाई ज्यान मार्ने अभियोग लागेको हुनाले प्रहरीले जुनसुकै बेला गिरफ्तार गर्ने बताउँछन् । अधिवक्ता टीकाराम भट्टराईले निर्वाचन जिते पनि मुद्दा खारेज नहुने बताए ।ज्यान मुद्दामा अभियोगपत्र दर्ता भएको हुनाले प्रहरीले जुनसुकै बेला गिरफ्तार गर्नुपर्छ, उनले भने, पक्राउ गरेपछि प्रहरीले अदालतमा पेस गर्नुपर्छ । अनि अदालतले निर्णय गर्नुपर्छ । यसअघि सर्वोच्च अदालतले दर्जनौं नजिर प्रतिपादन गरेकाले रेशमविरुद्धको मुद्दा फिर्ता लिन नमिल्ने उनले बताए ।पक्राउ नपरी रेशमले प्रतिनिधिसभा सदस्यको शपथ लिइसकेको अवस्थामामा भने पक्राउ गर्न संसदका सभामुखको अनुमति लिनुपर्ने प्रावधान छ । यसअघि यस्तै मुद्दा रौतहटबाट निर्वाचित बबन सिंहले प्रहरीको आँखा छलेर शपथ लिएका थिए ।"
नेमकिपाको विरासत कायमै,"भक्तपुर क्षेत्र नम्बर १ प्रतिनिधिसभा सदस्यमा नेपाल मजदुर किसान पार्टी (नेमकिपा) सचिव प्रेम सुवाल निर्वाचित भएका छन् । सुवालको जितसँगै अध्यक्ष नारायणमान बिजुक्छेले लगातार पाँचौंपल्ट राज गरेको क्षेत्रमा विरासत जोगिएको हो । प्रदेश क बाट भने नेमकिपा पराजित भएको छ । सुवालले कांग्रेस उम्मेदवार बाबुराजा जोशीलाई १७ हजार २ सय ५८ मतले पछि पारेका छन् । उनले ३३ हजार ७६ मत प्राप्त गरेका हुन् । जोशीले भने १७ हजार ८ सय १८ मतमात्र पाए । बाम गठबन्धनबाट माओवादी केन्द्रका मिलन सुवालले १५ हजार ३ सय ७४ ल्याएका छन् । प्रतिनिधिसभामा निर्वाचित सुवालले देशको सार्वभौमिकता, स्वाधिनता र स्वतन्त्रता रक्षाका लागि संसदमा प्रखर प्रतिपक्षको भूमिका निर्वाह गर्ने जानकारी गराए । देशमा भ्रष्टाचार बढदै गएको औल्याउँदै उनले भ्रष्टाचारीलाई मृत्युदण्ड दिनेसमेत कानुनी व्यवस्थाका लागि आफ्नो पार्टी अघि बढ्ने बताए । त्यसैगरी प्रदेश ख मा नेमकिपा उम्मेदवार सुरेन्द्रराज गोसाईं भारी मत अन्तरले विजयी भएका छन् । गोसाईंले निकटतम प्रतिद्वन्द्वी माओवादी केन्द्रका रोमन शिलाकारलाई १५ हजार ८ सय २२ मतले पराजित गरे । उनले २३ हजार ८ सय ८५ मत प्राप्त गरेका छन् भने शिलाकार ७ हजार ७ सय ३१ मा सीमित भए । कांग्रेस उम्मेदवार अनिल भुजूले ५ हजार ३ सय २ मत ल्याए । प्रदेशमा निर्वाचित गोसाईंले नीतिगत सिद्धान्तसँगै आर्थिक समानता, सामाजिक न्याय र व्यक्तित्व विकासमा समान अवसरका निम्ति आवश्यक कानुन बनाउने आहान गर्ने बताएका छन् ।प्रदेश क मा एमालेभक्तपुर क्षेत्र नम्बर १ को प्रदेश क मा एमाले उम्मेदवार हरिशरण लामिछाने विजयी भएका छन् । उनले निकटतम प्रतिद्वन्द्वी कांग्रेस जीवन खत्रीलाई २ हजार ८ सय १२ मतले पछि पार्दै ११ हजार ५ सय ८३ प्राप्त गरेका छन् । खत्रीले ९ हजार ९ सय ७७ मत ल्याए । नेमकिपाका उम्मेदवार निरज लवजू भने ७ हजार १९ मा सीमित रहे । प्रदेशसभामा निर्वाचित लामिछाने नगरलाई सेटलाइट सिटी, ननसेटलाइट सिटीमा व्यवस्थित आवास बनाउनुका साथै घना बस्ती भएका ठाउँमा व्यवस्थित आवास व्यवस्था गर्ने प्रतिबद्धता जनाएका छन् । सडक, ढल, खानेपानी समस्या समाधान गर्ने, शिक्षा, स्वास्थ्य र रोजगारी व्यवस्था गरी चाँगुनारायणवासीलाई आत्मनिर्भर बन्न प्रेरित गर्ने उनले बताए । भक्तपुरका चाँगुनारायण मन्दिर, पर्यटकीय केन्द्र नगरकोटलाई हाइकिङ जोनका रूपमा स्थापना गर्ने योजना उनले सुनाए ।"
प्रदेशका दुवै क्षेत्रमा वाम,"ललितपुर (कास) निर्वाचन क्षेत्र नं १ को प्रदेशसभा सदस्य क तर्फ माओवादी केन्द्रबाट उम्मेदवार बनेकी लालकुमारी पुन विजय भएकी छन् । पुनले १३ हजार १ सय ८५ मत प्राप्त गरिन् । उनका प्रतिद्वन्द्वी कांग्रेस उम्मेदवार ऋषिराम घिमिरेले १० हजार ५ सय ९१ मत ल्याए । ख तर्फ एमालेका चेतनाथ सञ्जेलले १२ हजार ८ सय ६६ मत ल्याएर कांग्रेस उम्मेदवार मीनकृष्ण महर्जनलाई पराजित गरे । महर्जनले ११ हजार ७ सय ४२ मत ल्याए ।जिल्लाको १ नं क्षेत्र दक्षिण दुर्गम पहाडी भेग पर्छ । दक्षिण भेग कृषि, पर्यटन र जडिबुटीका लागि उत्कृष्ट गन्तव्य मानिन्छ । यहाँ एक दिनदेखि १२ दिनसम्मको पैदलयात्राका लागि उत्कृष्ट गन्तव्यका रूपमा लिन सकिन्छ । दक्षिण भेगलाई पर्यटकीय क्षेत्रका रूपमा विकास गर्ने निर्वाचित दुवै उम्मेदवारले प्रतिबद्धता जनाएका छन् । एमालेबाट निर्वाचित सञ्जेलले ललितपुरको तीव्र विकास कान्ति लोकपथबाट सम्भावना रहेको बताए । खानी क्षेत्रको व्यवस्थापन र कान्ति लोकपथ निर्माण चाँडै गर्नेछु, उनले भने । माओवादी केन्द्रकी पुनले दक्षिणलाई पर्यटकीय हबका रूपमा विकास गरिने बताइन् ।संयुक्त विजय जुलुस ललितपुर एमाले र माओवादी केन्द्रका प्रतिनिधि तथा प्रदेशसभा सदस्यमा निर्वाचित उम्मेदवारले सोमबार संयुक्त विजय र्याली गरेका छन् । जिल्लाका ३ निर्वाचन क्षेत्रमध्ये १ र २ मा एमाले र ३ मा माओवादी केन्द्रले विजयी हासिल गरेका छन् । जुलुस जावलाखेलबाट सुरु भई पुल्चोकन:टोलगाबहालमंगलबजारहौगल हुँदै पुन: लगनखेल पुगेर समापन भएको थियो ।"
छुवाछूत हट्न सकेन : विज्ञ,"काठमाडौं (कास) सरकारले देशलाई जातीय छुवाछूतमुक्त घोषणा गरेको ११ वर्ष बितिसकेको छ । समाजबाट भने अझै हट्न सकेको छैन । राष्ट्रिय तथा अन्तर्राष्ट्रिय कानुनले पनि जातीय विभेदलाई अमानवीय र दण्डनीय अपराध मानेको छ । नेपालमा जातीय विभेदबारे बलियो कानुन हुँदाहुँदै पनि दलित समुदायमाथि विभेद कायमै रहेको अधिकारकर्मी बताउँछन् ।मानव अधिकार उल्लंघनमा परेका दलित समुदायका लागि सरकारले पुनस्र्थापना र सामाजिक पुनर्मिलनका लागि पहल गर्न नसकेको पीडितको आरोप छ । जातीय भेदभाव तथा छुवाछूत ऐन ०६८ ले दोषीलाई तीन महिनादेखि ३ वर्षसम्म जेल र २ हजथार ५ सयदेखि २५ हजार रुपैयाँसम्म जरिवाना तोकेको छ । तर, हालसम्म एक जना पनि कारबाहीको दायरामा आएका छैनन् । ०६९ देखि ७० सम्ममा राष्ट्रिय मानव अधिकार आयोगमा छुवाछूतसँग सम्बन्धित चार वटा मात्रै घटना दर्ता भएका थिए । आयुक्त गोविन्द शर्मा भन्छन्, निकै कम उजुरी आउँछन्, उनीहरूमा सूचनाको पहुँच नै छैन ।नेपाल प्रहरीको तथ्यांकअनुसार गएको आठ वर्षमा छुवाछूतसम्बन्धी ४७ घटना दर्ता भएका छन् । जागरण मिडियाले गरेको एक अध्ययनअनुसार यो बीचमा ५ सय ८८ घटना सार्वजनिक भए । प्रहरी प्रवक्ता मनोज न्यौपाने भन्छन्, न्यून उजुरी आउँछन्, त्यसमा पनि धेरै घटनामा मिलापत्र हुन्छ । आव ०७३७४ मा भने छुवाछूतसँग सम्बन्धित १८ घटना दर्ता भएको नेपाल प्रहरीको तथ्यांकमा देखिइएको छ । त्रिभुवन विश्वविद्यालयको समाजशास्त्र केन्द्रीय विभागले सन् २०१२ मा गरेको सर्वेक्षणअनुसार नेपाली समाजमा अझै पनि जातीय विभेद गम्भीर समस्याका रूपमा रहेको देखाएको छ । सर्वेक्षणमा दलित समुदायले सार्वजनिक धारा, पँधेरा, विद्यालय र सरकारी कार्यालयमा विभेद भोग्ने गरेको उल्लेख छ ।दलित भएकै आधारमा उनीहरू मन्दिरलाई प्रवेशमा निषेध गरिने, शारीरिक हिंसा, गालीबेइज्जती र अपमानजस्ता घटना न्यूनीकरण हुन सकेको छैन । ४२ प्रतिशत दलित अझै गरिबीको रेखामुनि रहेको उक्त सर्वेक्षणले देखाएको छ । त्यस्तै अन्य जातिभन्दा उनीहरूमा शिक्षा, रोजगार र भूमिमा पनि पहुँच छैन । उनीहरू अन्तरजातीय विवाह गरेकै कारण समुदायबाट विस्थापित हुनुपर्ने अवस्था हटेको छैन । विभागको तथ्यांकले देशको मध्यमाञ्चल क्षेत्रमा सबैभन्दा बढी जातीय विभेद भइरहेको देखाएको छ ।"
अर्घाखाँचीमा रायमाझी,अर्घाखाँची (कास) दुवै संविधानसभामा जित हात पारेका माओवादी केन्द्रका नेता टोपबहादुर रायमाझी अर्घाखाँचीबाट प्रतिनिधिसभामा विजयी भएका छन् । माओवादी शान्ति प्रक्रियामा आएपछिका लगातार तीनैवटा निर्वाचनमा उनले जित हात पारेका छन् । उनले प्रतिस्पर्धीलाई फराकिलो मतान्तरले पछाडि पर्दै जित हासिल गरेका हुन् । रायमाझीले ५० हजार ८ सय ३६ मत प्राप्त गरे भने उनका निकटम प्रतिस्पर्धी कांग्रेसका डा रामबहादुर बीसीले ३२ हजार ५ सय ४४ मत ल्याए । उनलाई एमाले र राष्ट्रिय जनमोर्चाले साथ दिएका थिए । उनी जिल्लामा विकासवादी नेताका रूपमा चिनिन्छन् ।
कांग्रेसले गर्नुपर्ने समीक्षा र सुधार,"मुलुकको सबभन्दा पुरानो दल नेपाली कांग्रेसले प्रतिनिधिसभा र प्रदेशसभाको प्रत्यक्ष निर्वाचनमा भोग्नुपरेको पराजय बहसको विषय बनेको छ । कुनै पनि राजनीतिक दल जनताप्रति जवाफदेही हुनुपर्ने संस्था भएकाले यसको असफलताको समीक्षाका साथै सुधारका सम्भावनाबारे पनि सार्वजनिक छलफल जरुरी हुन्छ । यस सन्दर्भमा प्रथमत: प्रश्न उठ्छ, सबभन्दा ठूलो हैसियतमा रहेको यो दल एकाएक यति कमजोर हालतमा किन पुग्यो ? यसका पछाडि कांग्रेस पार्टीको चुनावी रणनीतिको विफलता मात्र कारक रहेको छैन, पार्टी सभापति शेरबहादुर देउवाले पार्टी र सरकार सञ्चालन दुवैतिर देखाएको कमजोरी, अकर्मण्य शैली र दम्भी सोच जिम्मेवार रहेको ठान्ने मत कांग्रेसभित्रै बढ्दै गएको छ । वाम गठबन्धनले स्थिर सरकार र समृद्ध नेपालको नारा आक्रामक रूपमा ल्याउँदा कांग्रेस नेतृत्वले अर्काे आकर्षक र सिर्जनशील नारा तय गर्नुपर्नेमा अधिनायकवादको नबिक्ने एजेन्डा उधुम प्रचारमा ल्यायो । मुलुकमा वामपन्थी मतदाता बढी भएका तथ्यहरू विगतका निर्वाचन परिणामले देखाइसकेको पृष्ठभूमिमा दुइटा प्रमुख वाम पार्टी एकसाथ चुनावमा उत्रिएपछि त्यसको सामना कसरी गर्ने भन्ने स्पष्ट रणनीति पनि नेतृत्वले बनाउन सकेन । अर्कातिर धेरैजसो ठाउँमा पुरानै असफल अनुहारहरूलाई उम्मेदवार बनायो, त्यसले पनि मतदाताको ध्यानाकर्षण गर्न सकेन । नागरिक, समाज र कांग्रेससँगै पनि नजोडिएका पात्रहरूलाई उम्मेदवार बनाउनुको कारणसमेत नेतृत्वले खुलाउन सकेन, न त चुनावका बखत पार्टी संस्थागत रूपमा होमिएको अनुभूति दिलाउन सक्यो ।वास्तवमा कांग्रेस पार्टी लामो समयदेखि लथालिंग अवस्थाबाट गुज्रिरहेको छ । तेह्रौं महाधिवेशन सकिएको २२ महिना पुग्न लाग्दासमेत कार्यसमितिले पूर्णता पाउन सकेको छैन । पार्टीमा न उपसभापति मनोनीत भएका छन्, न महामन्त्रीसहमहामन्त्री नै । नेतृत्व विकास गर्नेदेखि नीतिनिर्णय चुस्त बनाउने विभागहरू गठन गर्नसमेत सभापति देउवा असफल रहे । विधानमा महाधिवेशन सकिएको एक महिनाभित्रै केन्द्रीय समिति पूर्णतादेखि विभागसम्म पूर्ण गराउनुपर्ने व्यवस्था छ । ती विभाग गठन भएको भए ठूलो संख्यामा कांग्रेसका नेताकार्यकर्ताले काम पाउँथे र पार्टी जीवन्त रहेको सन्देश प्रवाह हुन्थ्यो । लामो समयसम्म केन्द्रीय समितिको बैठक नबोलाउने मात्र होइन कि सीमित पात्रबीच कोठे बैठकबाटै आफूखुसी निर्णय लिनुको परिणाम पनि हो, निर्वाचनको यो प्रतिकूल नतिजा ।त्यसअतिरिक्त कांग्रेस नेतृत्व र उसको सरकारका पछिल्ला विवादित निर्णयहरूबाट आममानिस चिढिएका थिए । अख्तियारका तत्कालीन प्रमुख लोकमानसिंह कार्कीजस्ता विवादित पात्रका पक्षमा कांग्रेस उभिन पुगेको र भ्रष्टाचारविरुद्धको मुद्दामा सजाय दिलाउँदै लोकप्रियताको उचाइमा रहेकी प्रधानन्यायाधीश सुशीला कार्कीविरुद्ध महाभियोगको खेलमा लागेको घटनाले कांग्रेसको छवि निकै गिराएको थियो । खराब पात्र बोक्ने र इमानदारअसल पात्रलाई दु:ख दिने कांग्रेस नेतृत्वप्रति मतदातालाई वितृष्णा जाग्नु स्वाभाविकै हो । भूकम्पको आलो पृष्ठभूमिमा भारतीय नाकाबन्दीका कारण मुलुक त्रासदीमा छँदा कांग्रेस नेतृत्वले मौनता साधेको मात्र होइन कि कतिपय त त्यसकै समर्थनमा उभिएपछि आमनागरिक चिढिनु अनौठो भएन । चुनावमा नागरिकले त्यसको बदला पनि लिएको यथार्थलाई कांग्रेसजनले बुझ्न जरुरी छ । कांग्रेसको पार्टीजीवन आफ्नै नेतृत्वका कारण संकटमा परेको छ । पार्टी सभापति देउवा पार्टी र सरकार सञ्चालन दुवैतर्फ विफल देखिएका छन् । यससँगै थुप्रै केन्द्रीय नेताको पराजयले कांग्रेसको पुरानो पुस्ताप्रति नै जनतामा एकखाले वितृष्णा देखा परेको संकेत मिल्छ । यो समग्र असफलताको सामूहिक जिम्मेवारी मूल नेतृत्वमा रहेका सभापति देउवाले लिनुपर्ने हुन्छ । सामान्यत: यस्तो अवस्थामा पार्टी नेतृत्वले नैतिक धरातलमा पदत्याग गर्ने र नयाँ नेतृत्वलाई बाटो खुला गर्ने प्रचलन छ । नेपालकै सन्दर्भमा पनि पहिलो संविधानसभाको प्रतिकूल परिणामलगत्तै एमालेका तत्कालीन महासचिव माधवकुमार नेपालले नेतृत्वबाट राजीनामा दिएका थिए । सभापति देउवाले के गर्लान्, त्यो नितान्त उनको नैतिकताको मानकमा निर्भर छ, तर आफ्नो नेतृत्वको कमजोरीलाई लिएर कांग्रेसको नयाँ पुस्ताले आवाज उठाउन हच्किनु भनेको चाहिं उनीहरू पनि सात दशक पुरानो पार्टीको अवरोहको साक्षी मात्र बनिरहनु हो । लोकतन्त्र र चुनावी पद्धतिमा हारजित भइरहन्छन् । हारबाट शिक्षा लिँदै परिवर्तित परिस्थितिमा ठोस निर्णय लिन सकेको खण्डमा कुनै पनि दललाई फेरि दह्रोसँग उभिन गाह्रो हुँदैन । उदाहरणका निम्ति २०६४ को चुनावमा खिइएको एमाले फेरि बलियो गरी अहिले उपस्थित भएको छ । कांग्रेसका हकमा पनि नेतृत्व र नीतिमा आमूल परिवर्तन हुनुपर्ने आवाज पार्टीभित्रै बुलन्द हुँदै छ, जो नाजायज छैन । किनभने कांग्रेसको शीर्ष तहमा लामो समयदेखि एकैखाले अनुहारहरू हावी छन्, जो जीवन्त र सक्रिय नेता हुनेभन्दा पनि मठाधीशसरह बनेका छन् । त्यसैले कांग्रेसले हालको प्रतिकूल परिस्थितिको सामना गर्न तत्काल महासमितिको बैठक बोलाउँदै विशेष महाधिवेशनमा जानुपर्छ र वैधानिक तवरमै नेतृत्व परिवर्तन गरी चुस्त संगठन निर्माणमा होमिनुपर्छ । हालको निर्वाचनले दिएको जनादेशको एउटा पक्ष यो पनि हो । यससँगै कांग्रेसले आफूलाई आगामी पाँच वर्षसम्म प्रतिपक्षको भूमिकामा केन्द्रित हुने गरी सक्षम बनाउनुपर्छ । लोकतन्त्रलाई जीवन्त बनाउन सबल प्रतिपक्षको खाँचो पर्छ । त्यसका लागि सर्वप्रथम अबको प्रतिपक्ष कांग्रेस सक्षम बन्नुपर्छ ।"
चुनावपछिका चुनौती,"सांगठनिक पुनर्निर्माणका चुनौती राज्यको पुन:संरचनाको अर्थ भूगोल वा अन्य अवयवहरूको मात्र पुन:संरचना होइन । परिवर्तनका वाहक शक्ति अर्थात राजनीतिक संगठनहरूको पनि पुन:संरचना हो । दलहरू दर्शनमा आधारित सिद्धान्त, सिद्धान्तमा आधारित राजनीति र राजनीतिक चेतनामा आधारित कार्यक्रम र त्यसमा सहमत जनाउने संगठित शक्तिमार्फत वाहक शक्ति बन्छन् । नेपाली दलहरू राज्यको पुन:संरचना अनुरूपको ढाँँचामा आफूलाई ढालिरहेका देखिन्नन् । राजनीति राजनीतिज्ञबाट उछिट्टिएर व्यापारीहरूको पोल्टामा सर्ने क्रम जारी छ । पार्टीहरूको चारित्रिक क्षयीकरण तीव्र गतिमा भइरहेको छ । यो क्रम नरोकिने हो भने संघीयताको संस्थागत विकास र समाजवाद उन्मुख अर्थतन्त्रको निर्माण दुवै सम्भव हुने छैन ।राजनीतिक नेतृत्व बनोटले नै आर्थिक तथा सामाजिक नीतिहरू कसका लागि बन्छन् भन्ने निधो हुने हो । विगतको गैरसैद्धान्तिकवैचारिक गठजोडका कारण अर्थतन्त्रका सूचकहरूले हाम्रो अविकास र असक्षमतालाई उजागर गरेका छन् । हामीले आफूलाई सच्याएनौं भने संस्थागत बन्नलागेका राजनीतिक तथा सामाजिक जगमा पहिरो जान सक्छ । बचेखुचेको साख जोगाउन आफ्नै अनुभवबाट पनि सिक्न सकिन्छ । २०४६ सालको आन्दोलनले पुन:स्थापित गरेको (२०४८५१) बहुदलीय प्रजातन्त्रको संस्थागत विकासमा देखिएका कमजोरीलाई यथार्थपरक ढंगले केलाउन र समाधान खोज्न नसक्दा २०५२ को जनयुद्ध सुरु भएको अवस्थालाई बिर्सन मिल्दैन । यथास्थितिलाई निरन्तरता दिइरहने हो भने २०७६७७ अर्को सीमा वर्षका रूपमा निर्धारण नहोला भनेर ठोकुवा गर्न सकिन्न । राजनीतिक परिपाटी अनुरूपको सांगठनिक ढाँचा, पारदर्शिता र लोकतान्त्रिक छलफलमार्फत निर्णायक प्रक्रिया अगाडि बढाउनु नै स्वशासनको सफलताको पहिलो सूत्र हो । दलहरूभित्र सैद्धान्तिकवैचारिक तथा कार्यक्रमिक छलफलको चलन छैन । रेडिमेट निर्णय तथ रेडिमेट कार्यक्रमसँग पार्टीको लोगो तथा सिद्धान्तको कुनै साइनोसम्बन्ध हुने कुरै भएन । यी क्रियाकलापले राजनीतिको सामाजिक आधार भत्किन्छन्, धमाधम भत्किँदैछन् । राजनीतिक मूल्यमान्यता र संस्कारयुक्त दल निर्माणमा विशेष ध्यान नदिने हो भने कुनै दिन यो चकनाचुर हुन बेर लाग्ने छैन । विगतमा सोभियत कम्युनिष्ट पार्टी र वर्तमानमा अमेरिकी डेमोक्र्याटिक पार्टी वा छिमेकमा भारतीय राष्ट्रिय कांग्रेस पार्टीको अनुभवबाट पनि सिक्न सकिन्छ । समयले अराजनीतिक बनिरहन नदिएकै कारणले ठूला दलहरूले वाम वा लोक गठबन्धन बनाएका होलान् । तदनुरूप व्याख्या र व्यवहार नअपनाए कार्यकर्ताहरू अलि बढी निर्भीक भएर सडकमा पोखिन सक्छन् । नेतृत्वको अधिनायकवादी व्यक्तिवादका विरुद्धमा आवाज बुलन्द बन्न सक्छ । यो शृङखलामा देखापरेका सांगठनिक चुनौतीलाई व्यवस्थित गर्न दलहरूले नयाँ मूल्यमान्यता कसरी अगाडि बढाउँछन् भन्ने कुराले नयाँ संक्रमणको कसरी व्यवस्थापन होला भन्ने भर पर्छ ।"
लोकतान्त्रिक संस्कार सिकौं,"प्रतिनिधिसभा र प्रदेशसभा निर्वाचनमा आएको नतिजाले वाम गठबन्धनलाई प्रत्यक्षतर्फ दुई तिहाइ नजिक पुर्याए पनि समग्रमा उनीहरू अब सबैका साझा जनप्रतिनिधि भएका छन् । यो निर्वाचनको सन्देश भनेको शक्ति र सत्तामा बसिसकेकाका लागि मात्र राजनीति पेवा होइन भन्ने देखिएको छ । निर्वाचन परिणाममा सरकारमा बसेका पूर्व उपप्रधानमन्त्रीहरू, पूर्व गृहमन्त्रीहरू, थुप्रै सांसद र मन्त्रीहरू निर्वाचनमार्फत पराजित हुनु यसैको उदाहरण हो । खासगरी २०४८ सालयता अधिकांश समय सत्तामा बसेको नेपाली कांग्रेसलाई यस निर्वाचनले गतिलो पाठ सिकाएको छ । निर्वाचनमा जित्नेले हार्ने पक्षको सम्मान गर्नुपर्छ र हार्ने पक्षले पनि जित्ने पक्षमा आएको जनमतको कदर गर्नु नै लोकतान्त्रिक संस्कार हो र सबैले यो लोकतान्त्रिक संस्कार सिक्न जरुरी छ । झापा क्षेत्र नं १ मा नेपाली कांग्रेसका युवानेता विश्वप्रकाश शर्माले पराजयलाई सहर्ष स्वीकार गर्दै विजयी नेता राम कार्कीलाई माला लगाइदिएर लोकतान्त्रिक संस्कारको सन्देश छाडेका छन् । यस्तै खोटाङ जिल्लामा पनि सबै विजेतालाई पराजित नेताहरूले विजय जुलुसमै गई बधाई दिएको खबर आएको छ । काठमाडांै क्षेत्र नं ४ का पराजित उम्मेदवार राजन भट्टराईले प्रेस विज्ञप्तिमार्फत विजेता गगन थापालाई बधाई एवं शुभकामना दिएर अर्को लोकतान्त्रिक सन्देश छोडेका छन् । यी नेपाली राजनीतिमा नैतिकताको खडेरी हुँदाहुँदै पनि अपवाद उदाहरण देखिएका हुन् । यसले लोकतन्त्रलाई संस्थागत गर्न र बलियो बनाउन मद्दत मिल्नेछ । मतदाताले दिएको अमूल्य मतको कदर सबैले गर्नुपर्छ । दस वर्षअघि २०६४ सालमा पहिलो संविधानसभाको निर्वाचनको जनमत पनि झन्डै यस्तैयस्तै थियो । त्यसपछि २०७० सालमा भएको दोस्रो संविधानसभाको निर्वाचनमा जनमत लगभग उल्टिएको थियो । अहिले ताजा जनादेशमार्फत नतिजा फेरि उथलपुथल भएको छ । तर लोकतान्त्रिक संस्कारमा मुलुक गइसकेको अवस्थामा यो नै अन्तिम निर्वाचन होइन । अब नयाँ संविधान बमोजिम हरेक पाँचपाँच वर्षमा आवधिक निर्वाचन हुनेछ । जित्नेले पनि देश र जनताको हितका लागि काम गर्दै जानुपर्छ । पराजय भोग्नेले पनि लोकतन्त्रमा बलियो प्रतिपक्षको भूमिका निर्वाह गर्दै आगामी निर्वाचनको लागि नयाँ जनाधार निर्माण गर्नेतर्फ लाग्नुपर्छ । अनि मात्र लोकतन्त्र संस्थागत हुन्छ र नेपाली जनताले लोकतन्त्रको अनुभूति गर्न पाउँछन् । नोदनाथ त्रितालचौबिसे गाउँपालिका३, धनकुटा"
कांग्रेसमा सुधारको खाँचो,"प्रतिनिधिसभा र प्रदेशसभा निर्वाचन २०७४ को नतिजा हेर्दा एमाले कांग्रेसभन्दा बढी लोकप्रिय देखियो । सँगसँगै झन्डै एमालेकै छेउछाउमा कांग्रेसको मत पनि आयो । यसको अर्थ हो अब नेपाली कांग्रेस सबल विपक्षी दल बन्नेछ । जित्ने सिट संख्यालाई छाड्दा आज पनि जनमत कांग्रेस र एमालेकै पक्षमा देखिन्छ । कांग्रेसको वर्तमान नेतृत्वलाई जनताले नरुचाएको मात्र हो । निर्वाचनका मुखैमा केही अलोकप्रिय निर्णय सरकारले गर्दा पनि यस्तो भएको हो । अर्को अर्थमा भन्नुपर्दा कांग्रेसले आफ्ना धारणा स्पष्ट पार्न सकेन । बिना एजेन्डा चुनावमा जाँदा कांग्रेसलाई बढी घाटा लागेको स्पष्ट देखियो । साथै वर्तमान अवस्थामा एमाले अध्यक्ष केपी ओलीको कार्यक्रमलाई जनताले अत्यधिक रुचाएको पाइयो, भलै यी कार्यक्रम भोलि लागू हुन नसक्लान् । भरिसक्य लागू हुनसकुन् भन्ने मेरो कामना छ । यस निर्वाचनको परिणामलाई विचार गर्दा अब बुढा पुस्ताले युवाहरूलाई नेतृत्व सुम्पेर आफू आराम गरे वेश हुने देखियो । त्यति मात्र होइन, अब कांग्रेसले जनतामा गएर कठोर परिश्रम नगरे भविष्यमा योभन्दा पनि तल खस्कन सक्ने संकेत यस नतिजाबाट अनुमान गर्न सकिन्छ । अब कांग्रेसले कठोर आत्मसमीक्षा मात्र होइन, आपैंलाई अप्रेसन पनि गर्नु पर्नेछ । कांग्रेसले जागरुक, फुर्तिला र रचनात्मक कार्यकर्ता तथा शुभेच्छुकहरूलाई आफूमा समाहित नगरी हुँदैन । कांग्रेसमा लागेर योगदान गर्न चाहने देशमा थुप्रै मानिस भए पनि कांग्रेसले तिनलाई समेट्नसकेको छैन । कांग्रेसको नेतृत्व तहमा केही नेता पुराना सोचका छन् । जसका कारण समग्र कांग्रेसलाई नै अघि बढ्न अप्ठ्यारो स्थिति परिरहेको छ । अहिलेको जमानामा त्यस्ता नेताहरूको केही काम छैन । अर्कोतर्फ पार्टी सभापतिजस्तो उच्चपदस्थ नेताले अर्काको पार्टीबारे टिकाटिप्पणी गर्दै हिँड्नु आवश्यक थिएन । फेरि एमालेले सुरुदेखि नै संविधान संशोधन नगर्ने अडान लियो । लागू नै नभई संविधान संशोधन गर्दा संविधान कमजोर हन्छ भन्ने एमालेको विचारलाई जनताले अत्यधिक रुचाएको मात्र होइन, यही आधारमा एमालेमाओवादी गठबन्धनलाई जिताइदिए । त्यसलाई अब कांग्रेसले आत्मसात गनुपर्छ । कांग्रेस ज्यादाजसो मधेसको भर पर्यो । आफ्नो निर्णय क्षमतामा पनि कमजोर रह्यो । केवल मैले हिजो यसो गरेको थिएँ भनेर मात्र पुग्दैन । नयाँ सोच पनि दिन सक्नुपर्छ । अब कांग्रेसले बीपीद्वारा प्रतिपादित समाजवादलाई लागू गर्नुपर्छ । अब पनि कांग्रेस समाजवादी बाटो हिँडेन भने झन् बिजोग अवस्था नआउला भन्न सकिन्न । नेपाली कांग्रेसमा व्यापक सुधार होस् भन्ने कामना गर्छु । ज्यो रत्ननिधि रेग्मी शुक्राचार्यमहाकवि देवकोटा आश्रम, काठमाडौं मंसिर २१ गते भएको प्रदेश र प्रतिनिधिसभा चुनावमा नेपाली कांग्रेसका धेरै शीर्षनेता पराजित भए । उनीहरूमध्ये अहिलेसम्म नहारेका व्यक्तिले बेतोडले पराजयको स्वाद चाखे । उनीहरू यो चुनावमा किन पराजित भए त ? कांग्रेसभित्र छलफलका लागि ठूलो प्रश्न खडा भएको छ । पार्टीभित्र निकै प्रभावशाली ठानिएका व्यक्ति नै भारी मतले हार्दा अब जनताले युवा पुस्ता खोजेको झल्को देखिन्छ । एउटै व्यक्तिमात्र विकास निर्माण गर्ने तहमा अब जनता हेर्न चाहन्नन् भन्ने संकेत यी दुई चुनावले देखाएको छ । सधंै पुरानो पुस्ताले मात्रै पार्टी सम्हाल्ने प्रवृत्तिले कांग्रेसभित्र नै आन्तरिक द्वन्द्व चुलिएको छ । अहिलेको समयमा पनि कांग्रेसले सही मार्ग नसमाते भने दीर्घकालीन असरप्रभाव पर्ने देखिन्छ । कांग्रेसभित्र अधिकांश ठूला नेतामा आफूमात्र नेतृत्वमा पुगुँ भन्ने ठूलो होड छ । यस्तो प्रतिस्पर्धाले कांग्रेसलाई नै घाटा लागेको छ ।कांग्रेसभित्र थुप्रै अनुभवी युवा अनुहार भए पनि उनीहरूलाई पाखा लगाएको देखिन्छ । पुरानो पुस्ताको मनसाय नयाँलाई यति चाँडै अगाडि आउन नदिने योजनाजस्तै छ । यही कमजोरीका कारण कांग्रेसको भविष्य झन् संकटमा परेको छ । लोकेश धामीधनगढी५, हसनपुर, कैलालीमंसिर २४ गते प्रकाशित कृष्ण खनालको मतदाताको रोजाई, प्राथमिकता र सन्देश पढेंँ । कांग्रेसको ग्रह, नक्षत्र भारतमा पनि र नेपालमा पनि खराब छ । उसको हारको कारण दुवै मुलुकमा उसको ढुलमुले नीति नै हो । वावरी मस्जिद भारतीय राष्ट्रिय कांग्रेसको शासनकालमा टुट्यो । मुसलमान मतदाता कांग्रेसबाट विमुख भए । कांग्रेसको पराजयको कारण त्यहाँ त्यही थियो । यहाँ पनि कांग्रेस ढुलमुले नीतिमा रह्यो । नत उसले वाम गठबन्धन जस्तो चर्को राष्ट्रवादको नारा दिन सक्यो न मधेसलाई नै हृदयदेखि अंँगाल्न सक्यो । परिणाम पहाडमा वाम गठबन्धन एकलौटी भयो र मधेसको जनताले पनि कांग्रेसलाई साथ दिएनन् । अब वाम गठबन्धनले के गर्दै छ, त्यो हेर्न बाँकी छ । यदि उसले दलीय व्यवस्थापन ठीक ढंगले गर्यो भने स्थिरता दिन सक्छ । अन्यथा अस्थिरता अवश्यम्भावी छ । अहिले पनि मधेसी दललाई समेटेर कांग्रेसले जान सक्यो भने उसले सशक्त प्रतिपक्षको भूमिका खेल्न सक्छ । अन्यथा ऊ सशक्त प्रतिपक्ष पनि बन्न सक्दैन । डा शिवशंकर यादव छपकैया, वीरगन्ज नि:सन्देह कट्टर कांग्रेसले रूखमा छाप लगाए । त्यस्तैगरी खाँट्टी एमाले र माओवादी केन्द्रकाले सूर्य र हँसियाहथौडामा छाप ठोके । संसारको जुन पनि देशमा निर्णायक भनेको स्वीङ भोट नै हुन्छ । वाम गठबन्धन भएकाले मात्र प्रतिनिधिसभा र प्रदेशसभाको चुनावमा कांग्रेस कमजोर देखिएको भने हैन । कारणहरू थुप्रै छन् । केपी ओलीको सरकार ढालेपछि कांग्रेसले विश्वसनीयता गुमाएको थियो । त्यसैगरी लोकमानसिंह कार्की, सुशीला कार्की हुँदै आईजीपी काण्डसम्म विशेषगरी देउवाले नैतिकता देखाएनन् । बरु कानुनको खिल्ली उडाए । उनले गल्ती गर्दासमेत आकर्षक पद पाउने लोभमा नेताहरूले बचाउ गरे, खबरदारी गरेनन् । धर्म पत्नीलाई चुनावमा उठाउनु अर्को भूल थियो । इमान र नैतिकताको राजनीति गर्ने नेता धनराज गुरुङको आत्मादेखि निस्किएको आँसुले पनि कांग्रेसप्रति वितृष्णा जगाइदिने काम गर्यो । यी सबै घटनाको मूल्यांकन वा लेखाजोखा गरिरहेका थिए, स्वीङ भोटरहरू जसको मत सामान्य लाग्छन्, तर प्रभाव असामान्य हुन्छ । यस चुनावमा कांग्रेसको नारा थियो : वाम गठबन्धनले अधिनायकवाद ल्याउँछ । वाम गठबन्धनको नारा थियो : स्थिर सरकारको निम्ति वाम गठबन्धन । अधिकांश जनता वर्षदिन पनि नटिक्ने सरकार देखेर कायल थिए र छन् । स्थिर सरकार नेपालीको लागि मृगतृष्णा नै बनेको छ । नतिजाले देखाउँदैछ कांग्रेसको नारा हावादारी थियो, फ्लप भयो र वाम गठबन्धनको नारामा दम थियो, सुपरहिट भयो । यद्यपि राज्यबाट दोहनमात्र गरिरहने वयोवृद्ध नेताहरूमात्र नभएर केही गतिला कांग्रेसका नेताहरूले पनि पराजय भोगे । स्वीङ भोटर परिवर्तन र समृद्धि चाहन्छन् । यिनीहरू कुनै दलको अन्धोभक्त हुँदैनन् । कालोलाई कालो, सेतोलाई सेतो भन्छन् । आशा गरांै, वाम गठबन्धनले यिनीहरूको चाहनासँग खेलवाड गर्ने छैनन् र ५ वर्षपछि कांग्रेसको नियति भोग्नुपर्ने छैन । वीरेन्द्र गुरुङअन्नपूर्ण गाउँपालिका३, कास्की"
संक्रमणकालको अन्त्य,"संविधान जारी भएपछि सम्पन्न भएको ऐतिहासिक प्रदेशसभा र प्रतीनिधिसभा निर्वाचन सम्पन्न भयो । यससँगै देशमा संक्रमण कालको अन्त्य भएको छ । ४ दिनभित्र सबै मतपरिणाम सार्वजनिक गरीसक्ने निर्वाचन आयोगले जानकारी दिएको छ । अब राजनीतिक दलहरूले सोचविचार गरेर प्रदेशको राजधानी कहाँ बनाएमा राम्रो हुन्छ, त्यता ध्यान दिनसके राम्रो । स्थानीय, प्रतीनिधिसभा र प्रदेशसभाको निर्वाचन सफलताका साथ सम्पन्न गराएकोमा निर्वाचन आयोग, सम्पूर्ण सुरक्षा निकाय, सरकार तथा आम नागरिक धन्यवादका पात्र भएका छन् । प्रजातन्त्रको बलियो आधार भनेको निर्वाचन हो । यसलाई भयरहित अवस्थामा सम्पन्न गर्नु सबै दलको कर्तव्य थियो, त्यो पूरा भएको छ । बिभिन्न बाधाअवरोधका बाबजुद ६७ प्रतिशत मत खसेको छ, यो ऐतिहासिक उपलब्धि हो । सरकार पक्षभन्दा प्रतिपक्ष बलियो बन्नुपर्छ, देश विकासका लागि । सरकारलाई दबाब दिएर राम्रो काम गराउने भनेको नै प्रतिपक्षले हो । यस पटक फेरि त्यो अवसर आएको छ । पुरुषोत्तम घिमिरेजोरपाटी, काठमाडौं"
बहुमूल्य उपहार,"पुष्पकमल दाहालज्यू, सर्वप्रथम त यहाँलाई हार्दिक बधाई । यो जित अवसर हो, यहाँको लागि विगतमा जनता र देशको लागि गर्न नसकेका र गर्न नपाएका अधुरा सपनालाई मूर्तरूप दिने । ऐतिहासिक मौका हो, शोकलाई शक्तिमा बदल्ने । हिजोमात्र भन्नुभएको छ, अब जनता नै मेरा सन्तान हुन् । सन्तानलाई बिचल्लीमा नपार्नु होला । हिजो जे भयो, भयो । एउटा सपना सम्झेर बिर्सनु होला । तर विगतका गल्ती दोहोर्याएर सन्ततिलाई अँध्यारो नेपाल नछोड्नु होला । अब माओवादी पार्टी भत्काउँदै नयाँ निर्माण गर्न पनि नलाग्नु होला । काँधमा ठूलो जिम्मेवारी आएको छ, जनताले फेरि मौका दिएका छन्, भावुक भएर आँखा टिलपिल नपार्नु होला । दरो मन लिएर इतिहास रच्न लागिपर्नु होला । स्वर्गको यो सुन्दर टुक्रालाई स्वीट्जरल्यान्ड हैन, सिंगापुर हैन, सुन्दर शान्त अखण्ड नेपाल बनाउन अग्रसर हुनुहोला । समयले सधैं साथ दिँदैन, यो कुरा यी चुनावी प्रहरमा यहाँले आत्मसाथ गर्नुभएकै सत्य हो । हामीले जे पायौं, यहींबाट पायौं । आखिर सबै यहीं छोडेर जानुपर्छ । सत्कर्म गरे मरेर जाँदा रुँदै लाखौं पछाडि लाग्छन्, कमाउने यति हो । जन्मदिनको पूर्वसन्ध्या जनताबाट बहुमूल्य उपहार पाउनुभएको छ, बदलामा आशिक नै पाउने काम गर्नुहोला । अशोक तिवारी बेलकोटगढी नपा१०, नुवाकोट"
कांग्रेसको पुनर्निर्माण,"चुनाव हार्ने निश्चितजस्तै भएपछि पूर्वसभामुख दमननाथ ढुङ्गानाले घतलाग्दो ट्विट गरे, भूतले खाजा खाने बेला उठिएछ । रामचन्द्र पौडेल, विमलेन्द्र निधि, कृष्णप्रसाद सिटौला, पूर्णबहादुर खड्का, शेखर कोइराला, महेश आचार्य, रामशरण महत, अर्जुननरसिंह केसी, बलबहादुर केसी, नवीन्द्रराज जोशी लगायतका हस्तीहरूको पराजयले कांग्रेसमा सुनामी आएजस्तै भयो, तर ७४ वसन्त पार गरिसकेका ढुंगानालाई २३ वर्षपछि राजनीतिमा फर्केर आउँदा आफू पुरानो भैसकेको कुरा भूतले खाजा खाएपछि मात्रै महसुस भयो । पार्टीका धेरै हस्तीहरूले हार्नु भनेको त्यसको नेतृत्व पंक्तिमै आकर्षण घटेको मान्नुपर्छ । यही सेरोफेरोमा कांग्रेसको संगठन, सिद्धान्त र नीतिमा आएको ह्रास तथा यसको चुनावी रणनीतिको अप्रभावकारिता आदिबारे पनि मन्थन सुरु भएको छ ।चुनावी परिणाम अप्रत्यासित होइन, अपेक्षित हो । तर कांग्रेसले प्रत्यक्षतिर माओवादीभन्दा पनि कम सिट जित्ला भन्नेचाहिँं सोचिएको थिएन । स्थानीय निर्वाचनका आँकडा हेर्दा कांग्रेसले यो चुनाव हार्ने नै देखिन्थ्यो । पहाडका ८० जति क्षेत्रमा वाम गठबन्धनको मत कांग्रेसभन्दा ५ देखि २५ हजारसम्मले बढी थियो भने बाँकी ३० वटामा ५ हजारभन्दा बढी । कांग्रेसको पकड मानिएको तराईमधेसमा मधेसवादी दलहरूसँग नमिलेर एक्लै लड्ने कांग्रेसको निर्णय रणनीतिक रूपले आत्मघाती थियो । जनता, विशेषगरी अहिलेको युवा पिढी भूतमुखी होइन कि भविष्यमुखी बनेका छन् । राणाशासन हटाउने आन्दोलन, पञ्चायत हटाउने आन्दोलन वा २०६२६३ को जनआन्दोलनको इतिहास पल्टाएर मात्रै नयाँ पुस्ता आकर्षित हुने देखिएन । वामपन्थीको कुल मत कांग्रेसभन्दा धेरै माथि हुनुले गत १० वर्षमा वामपन्थीप्रति युवाको आकर्षण बढ्दै गएको तर कांग्रेसले नयाँ पिढीमा संगठन विस्तार गर्नसकेको देखिँदैन । जनतामा वाम गठबन्धनले देशको स्थायित्व र विकासप्रति आशामात्र जगाएन, सँधैं मदन भण्डारीको नाम लिने एमालेले यो पाला राष्ट्रियता र विकासको पहिचान बनाएका केपी ओलीको फोटो हरेक चुनावी सामग्रीमा प्रयोग गरेर कांग्रेसभन्दा आफू भविष्यमुखी भएको देखायो । रोचक प्रसंग के भने गत १०१२ वर्षमा कांग्रेसकै नेतृत्वमा देश ठूलो परिवर्तनतिर अगाडि बढ्यो । तर कांग्रेसको सिद्धान्त, अडान, संगठन र छविमा भने निरन्तर क्षय हँँुदै गयो । संघीय लोकतान्त्रिक गणतन्त्र स्थापना गर्न गिरिजाप्रसाद कोइराला, सुशील कोइराला र शेरबहादुर देउवाको भूमिका अहम् छ । गिरिजाप्रसादले माओवादीसँग शान्ति सम्झौतामात्र गरेनन्, बिनारक्तपात देशलाई संवैधानिक राजतन्त्रबाट गणतन्त्रतिर लगे । तर उनको पार्टी कांग्रेसलाई भने ठूलो घाटा लाग्यो । २०६४ को संविधानसभाको चुनावमा माओवादीहरू गणतन्त्र, समावेशिता, पहिचान र राज्यको पुन:संरचनाको अग्रगामी नारा लिएर गएका थिए भने कांग्रेस तिनै मुद्दामा हाँ भनेको हो कि नाँ भनेको हो भन्ने अवस्थामा थियो । पहिलो संविधानसभामा माओवादी देशको ठूलो पार्टी बन्नुमा गाउँघरतिर माओवादीको त्रास रहिरहनु तर सहरमा उसका प्रगतिशील र भविष्यमुखी नाराप्रतिको आकर्षण थियो । त्यसबेला गृहमन्त्री कृष्णप्रसाद सिटौला थिए भने गिरिजाप्रसादकै दाहिने हात मानिने सुशील कोइरालादेखिका नेताहरू यो गृहमन्त्रीले नै कांग्रेस सिध्याउने भयो भन्ने गुनासो गर्थे । तल कांग्रेसको संगठन माओवादीले बल प्रयोग गरेर ध्वस्त बनाउँदैछन् भने माथि शान्ति प्रक्रियाका नाममा माफी दिइँदैछ भन्ने धेरै कांग्रेसीजनले गुनासो पोखेको पाइन्थ्यो । भनिन्छ, त्यसबेला गिरिजाप्रसादले दरबार विरुद्ध माओवादीलाई प्रयोग गरेको भन्ठानेका थिए, तर पछि राष्ट्रपति नबनेपछि गिरिजाप्रसादले आफू माओवादीबाट प्रयोग भएको महसुस गरे ।सुशील कोइराला दोस्रो संविधानसभाको चुनावपछि प्रधानमन्त्री बनेर देशलाई नयाँ संविधान दिन सफल भए । तर उनको प्रधानमन्त्रीत्व कालको अन्तिम बेलामा कांग्रेसको छवि धमिलियो । भारतको नाकाबन्दीलाई नाकाबन्दी भन्नसम्म हिच्किचाएको कांग्रेसका तर्फबाट नाकाबन्दी विरुद्ध दह्रो खुट्टा टेकेका केपी ओलीका विरुद्ध हार्ने थाहा हुँदाहुँदै सुशील कोइरालाले उम्मेदवारी दिए । संकटमा देश एक हुनुपर्नेमा कांग्रेसले राष्ट्रिय एकता तोडेका कारण धेरैले कांग्रेसको नियतमा शंका गरे । ओलीको सरकार ढालेर प्रचण्डलाई प्रधानमन्त्री बनाएका शेरबहादुर देउवाले तीनवटै चुनाव सफलतापूर्वक सम्पन्न गरेर इतिहास बनाएका छन्, तर उनको पार्टी सुनामी आएझैं चुनावमा बढारिएको छ । कांग्रेसका चुनावी एजेन्डा प्रभावकारी भएनन् नै, कम्युनिष्ट एकताले अधिनायकवाद ल्याउँछ भन्ने कांग्रेसको तर्कमा खासै दम थिएन । धेरै नेपालीले छिमेकी चीनको प्रशंसनीय विकास देखेका छन् भने युद्ध गलतै भए पनि माओवादीले नेपालमा समावेशिता, गणतन्त्र र पहिचानको मुद्दा अगाडि बढाएको कुरा जगजाहेर छ । नाकाबन्दी विरुद्धको अडानका कारण बनेको केपी ओलीको राष्ट्रवादी छवि र सपना नै किन नहोस्, उनले देखाएको विकासको सपनाले समेत कांग्रेसभन्दा वाम गठबन्धन बढी राष्ट्रवादी र विकासवादी देखियो । अर्बपति विनोद चौधरीमार्फत कांग्रेस विकासवादी बन्न नखोजेको होइन, तर त्यतिमात्रै पर्याप्त थिएन । संगठनको चर्चा गर्दा कांग्रेसका पदाधिकारी पदहरू र करिब एक हजार जतिलाई काम दिनसक्ने विभागहरू खाली छन् । एमालेले धेरै पहिले विभिन्न गुटलाई मिलाएर विभागमात्र गठन गरेको थिएन, प्रदेश संयोजक र उपसंयोजक समेत तोकेर चुनावमा होमिएको थियो । कांग्रेसको नजिर हेर्दा सभापतिको निर्णय धेरै हावी हुने खालको छ, तर विधान हेर्दा सभापतिले नियुक्त गर्ने पदाधिकारीहरू निर्वाचित केन्द्रीय सदस्यको बहुमतले अनुमोदन गर्नुपर्ने भएकाले केन्द्रीय समितिमा झिनो बहुमत भएका देउवाको आफ्नै समस्या छ । कार्यकर्ता र नेतालाई काम दिने र कामकै आधारमा मूल्यांकन गर्ने पद्धतिको अभावका अलावा कांग्रेसमा यति धेरै रिक्तता देखियो कि सभापतिले गरेका निर्णयको बचाव गर्ने आधिकारिक प्रवक्तासमेत थिएनन् । आईजीपी प्रकरणमा कार्यकारीको अधिकारमाथि अदालतले कति हस्तक्षेप गर्न मिल्ने भन्ने बहस इतिहासमा लेखिसकिएको छ, तर कांग्रेसले आफ्नो असहमतिलाई जनताले बुझ्नेगरी बचाव गर्न सकेन । कानुनी राज्यमा विश्वास गर्ने प्रजातान्त्रिक पार्टी भएकाले अदालतको जुनसुकै निर्णय मान्छौं, तर अदालतको निर्णयमा हाम्रो असहमति छ भन्नुपर्नेमा प्रधानन्यायाधीश विरुद्ध अविश्वासको प्रस्ताव ल्याउने तर उक्त प्रस्तावलाई छलफलमा लगेर आफ्नो अभिमत राख्नुको साँटो लेनदेनमै टुंग्याइँदा कांग्रेसले अपरिपक्व निर्णय गरेको देखियो ।चुनावी रणनीतिका कुरा गर्दा सरकार आफ्नो भएकाले टिकट लिएर गयो भने जितिहालिन्छ भनेर कांग्रेसका नेता र कार्यकर्ताहरू टिकटमै धेरै समय खर्च गर्दै थिए । स्थानीय चुनावको मतका कुरा गर्दा अब आउने चुनावमा त्यो मतको केही अर्थ रहँदैन भनेर धेरै कांग्रेसीहरू पन्छिने गरेको पाइन्थ्यो । कांग्रेसमा न जनता आकर्षित गर्नसक्ने एजेन्डाको तयारी थियो, नत हरेक क्षेत्रको मत हेरेर रणनीति बनाउने केन्द्रीय संरचना नै । अर्कोतिर वाम गठबन्धनमा भावी एकताको सन्देशले उत्साह ल्याएको थियो नै, गठबन्धन भत्किनबाट जोगाउनुपर्छ, नत्र दुबै पार्टीलाई घाटा हुन्छ भन्नेमा एमाले र माओवादीको नेतृत्व सजग थियो । हरेक चुनाव क्षेत्रको मत हेरेर एमाले वा माओवादी जसको धेरै मत छ, त्यसैलाई टिकट दिने, सकेसम्म प्रदेशमा दुबै पार्टीलाई मिलाउने भन्ने आन्तरिक तयारीका साथ एमाले र माओवादी चुनावमा होमिएका थिए । केन्द्र र जिल्लामा प्रभावकारी रूपले संयुक्त चुनावी प्रचार समिति बनाइएको मात्र थिएन, भावी प्रधानमन्त्री केपी ओली बन्ने र आफू एकीकृत पार्टीको कार्यकारी हुने भन्ने प्रचण्डका भनाइले दुबै पार्टीको गठबन्धनलाई मजबुत बनायो । बागीलाई दुबैतिरका नेताले फकाइफुलाइ उम्मेदवारी फिर्ता गर्नमात्र लगाएनन्, देशभरि संयुक्त आमसभा गरेर वाम गठबन्धनले दुई तिहाइ नै ल्याइछोड्ने सन्देश प्रसार गरे । यता कांग्रेसका तर्क राख्न प्रभावकारी मानिएका प्रदीप गिरी, गगन थापा, विश्वप्रकाश शर्मा लयायतका नेताहरू आआफ्नो क्षेत्रमा मात्र सीमित हुनपुगे । प्रधानमन्त्री देउवा सत्ताको खेलमा राजनीतिक कौशल (पोलिटिकल एकुमेन) भएको नेतामा गनिन्छन्, तर चुनावी भाषण र रणनीति देउवाको सबल पक्ष होइनन् । केपी ओली सत्तामा भएका बेला देउवाको एउटै चिन्ता थियो, नेपालमा एमालेले कर्मचारी, प्रहरी, प्रशासन, अदालत, शिक्षा, स्वास्थ्य, वित्तीय, सहकारी र गैरसरकारी सबै क्षेत्रमा कब्जा जमाएको छ । एमाले सरकारमा रहिरहे कांग्रेस अब सिद्धिन्छ । यही कारणले होला, देउवा ओलीको सरकार ढाल्न माओवादीका प्रचण्ड बोक्न तयार भए । प्रचण्डपछि देउवाको सरकार बनेलगत्तै कांग्रेसमा दुई किसिमको धारणा पाइन्थ्यो । एकथरी चुनाव संविधानले तोकेअनुसार माघ ७ भित्रै गराउनुपर्छ भन्ने, अर्कोथरी स्थानीय चुनाव हेर्दा कांग्रेसलाई छिटो चुनाव गरेर फाइदा हुँदैन र बरु वैशाखसम्म सार्नका लागि कोसिस गर्नुपर्छ भन्ने । तर प्रधानमन्त्री देउवा आफूमाथि चुनाव गराउन असक्षम भन्ने लागेको दागका कारण जसरी भए पनि माघ ७ भित्रै चुनाव गराउनुपर्छ भन्नेमा थिए । चुनाव सार्ने कोसिस गर्दा एमाले र माओवादीको नयाँ सरकार बन्नसक्ने र एमालेले भित्रभित्रै माओवादीलाई पासा फ्याँँकिरहेको कुरा देउवालाई थाहा थियो । तर एमाले र माओवादीको चुनावी गठबन्धन भने देउवाका लागि एक्कासी विकसित घटनाक्रम बन्यो । एमाले र माओवादीको दीर्घकालीन लडाइँ को ठूलो कम्युनिष्ट पार्टी बन्ने भन्ने नै हो भन्ने विश्लेषण कांग्रेसको नेतृत्व पंक्तिमा देखिन्थ्यो । चुनावको घोषणा गरेर एमालेमाओवादी केन्द्रको नयाँ सरकार बन्नसक्ने खेललाई देउवाले रोक्न त सके, तर वाम एकतालाई रोक्न सकेनन् । चुनाव घोषणा लगत्तै कांग्रेस र माओवादी गठबन्धनका तर्फबाट भावी प्रधानमन्त्री प्रचण्ड हुन् भनेर घोषणा गरेको भए वाम गठबन्धन नबन्न सक्थ्यो ।स्थानीय निर्वाचनमा कांग्रेस र एमालेभन्दा झन्डै दुई गुणा कम मत ल्याउँदा कांग्रेस वा एमालेसँग गठबन्धन नगरी माओवादी केन्द्रको अस्तित्व बचाउन गाह्रो पर्ने आँकलन प्रचण्डको थियो । तेस्रो चरणको स्थानीय निर्वाचनमा कांग्रेससँगको गठबन्धनको प्रस्ताव त्यत्तिकै तुहिएको र धेरै कांग्रेसीहरू माओवादीसँग गठबन्धन गर्नहुन्न भन्नेमा पुगेकाले माओवादी र एमालेमाझ सहमति सहज बन्यो । एक्लै लड्दा एमाले कांग्रेसभन्दा सानो पार्टी बन्नसक्ने सम्भावना भएरै देशभरि राम्रो संगठन भएको एमाले माओवादी केन्द्रसँग ६०४० को भागबन्डामा राजी भएको हो । विशाल बहुमतले जितेको वाम गठबन्धनसँग स्थायित्वका लागि चाहिने जनमत छ, तर चीन र भारतलाई सन्तुलनमा राखेर अघि बढ्ने, जनताले अपेक्षा गरेको सुशासन, विकास र स्थायित्वको प्रत्याभूति दिने र संविधानको संशोधन होइन, प्रभावकारी कार्यान्वयन गर्ने चुनौतीहरू पनि छन् । तर वाम गठबन्धनको असफलता कुरेर मात्रै बस्दा कांग्रेसले आफूलाई सुधार्ने ऐतिहासिक मौका गुमाउनेछ । एकथरी कांग्रेसीहरू अब पार्टीले धर्मनिरपेक्षता होइन, हिन्दु धर्मको नारा बोक्नुपर्छ, आलंकारिक भए पनि राजतन्त्रतिर फर्किनुपर्छ र पुँजीवादी होइन, बीपीको समाजवादी दर्शनबाट निर्देशित हुनुपर्छ भनिरहेका छन् । अर्कोथरी कांग्रेसको सिद्धान्त र नीतिभन्दा पनि यसको नेतृत्वको कार्यशैली, पुरानो पुस्ताको पार्टी सञ्चालनमा रहेको दबदबा, नयाँ नेतृत्व विकास र संगठन विस्तारमा देखिएको कमजोरी, सुशासन र भ्रष्टाचार निवारणका मामिलामा कांग्रेसको खस्किएको छवि ठूला समस्या हुन् भनिरहेका छन् । कांग्रेसको पुनर्निर्माणका लागि तलदेखि माथिसम्म बहस चलाउनुपर्ने जरुरी छ । वामपन्थीलाई गाली गरेर मात्रै जनताका मत जित्ने दिन गए । एक्काइसौं शताब्दीको नेपालमा कसैले अधिनायकवाद लाद्न सक्दैन । नयाँ गणतान्त्रिक नेपालको विकास र समृद्धिका लागि कांग्रेस किन वामपन्थीभन्दा अब्बल छ भन्ने प्रमाणित गर्नु कांग्रेस पुनर्निर्माणको चुनौती हो ।यी लेखकका निजी विचार हुन्, जससँग लेखकसम्बद्ध संस्थाको केही सम्बन्ध छैन ।"
राजनीतिक दाउपेचमा प्राधिकरण,"नेतृत्वको उत्तरदायित्व र भूमिका पुनर्निर्माण र पुन:स्थापनामा ढिलासुस्ती र लापरबाही जेजति भएका छन्, त्यसको प्रमुख दोषी कोही हो भने ती राजनीतिक दलहरू नै हुन् । यिनीहरूलाई उत्तरदायी र जवाफदेही नगराई पुनर्निर्माण प्रक्रिया र उपलब्धि प्रभावकारी नहुने तितो यथार्थ हो । अब भूकम्प प्रभावित जिल्लाहरूमा एउटा यस्तो अवस्था सिर्जना गर्नुपर्छ कि जहाँ एकातिर निर्वाचित प्रतिनिधिहरूलाई जनताको आवास पुनर्निर्माण हुन नसकेमा जवाफदेही वा प्रगति गरेमा त्यसको जश लिने स्थिति होस् र अर्कोतिर त्यही कारणले केन्द्रीय स्तरमा पनि राजनीतिक र नैतिक दबाब होस्, ताकि प्राधिकरणको निर्देशक समितिले जनताको पक्षमा चुस्त र छरितो निर्णय गर्न बाध्य होस् ।डा बानियाँ सोसल साइन्स बाहा:मा शोधकर्ताका रूपमा कार्यरत छन् ।"
पाँच प्रतिशत जरिवाना,"मलाई सिमरा पुग्नु थियो । प्लेन बिहान १०:४० मा उड्ने पक्का थियो । बिहान ९ बजे नै खाना खाएर घरबाट विमानस्थलतिर हुइँकिएँ । हुन त मेरो घरबाट विमानस्थल पुग्न सामान्यतया १० मिनेटभन्दा बढ्ता लाग्दैन, तर नेपालको खाल्डे सडकमा गुड्ने ट्राफिक । त्यसैले घरबाट विमानस्थल पुग्न एक घन्टाको अनुमान गरँें ।चावहिलमा जाम थियो । सडकको सबैतिर मोटर थिए, तर कुनै पनि चलायमान थिएनन् । १५ मिनेटको जामपछि अलिकति खुकुलो भयो । समयमै विमानस्थल पुग्न नसकिने हो कि भन्ने पीर लागिसकेको थियो । ड्राइभर मोतीलाई भनँे, लौन अलि चाँडो गरन । मोती पनि के कम र मोटर दौडायो । अनि जे हुनु थियो, त्यही भयो । मोटरको चारै पाङ्ग्रा चावहिलको सडकका थुप्रै मान्छे खाने खाल्डोमा उफ्रियो । अचानक मेरो टाउको जिपको सिलिङमा हमला गर्न पुग्यो । ऐया म कराएा । अलिकति जीउ सम्हालेपछि भनेँ, के गरेको, झन्डै गर्धन नभाँचेको ? मोती हाँस्यो र भन्यो, अब चावहिलको खाल्डोमा मोटर कुदा भन्नुहुन्छ । टाउको त ठोक्किने नै भयो नि । म नाजवाफ भएँ । यो नारायणगोपाल चोकदेखि गौशालासम्मको सडक खोलाको बगरजस्तो । धुलो, हिलो र खाल्डो यसको २१ सौं शताब्दीको विशेषता हो । यो सडकमा सचिव, मन्त्री र प्रधानमन्त्रीको गाडी गुड्छ, तर यो खाल्डो पुरेर कालोपत्र गर्न कसैलाई चासो छैन । यो खाल्डो पुर्ने काममा सायद धेरै कमिसन छैन होला । अब कोसँग गुनासो गर्ने ? प्रधानमन्त्रीदेखि प्रतिपक्षको नेता देश विकासमा तल्लिन छन् । तर चावहिलको खाल्डो एक वर्षसम्म पुरिएको छैन ।बल्लबल्ल १०:३० मा विमानस्थल पुगेँ । दौडेर काउन्टरमा पुगेँ । तर काउन्टरमा यात्रुको लाम थिएन । प्लेन त समयमै उड्छ ? प्रश्न सोधँें । जवाफ आयो, आधा घन्टा ढिलो छ, अचानक अघि ठोक्किएको टाउको सम्झेंँ । बेकारमा दौडेको आफैसँग रिसाएँ र फेरि एकपल्ट मान्छे खाने खाल्डो सम्झिएँ । अब कुर्नुभन्दा केही उपाय थिएन । आधा घन्टापछि फेरि काउन्टर पुगेँ । जवाफ आयो, अर्को एक घन्टा लेट भयो । एकछिन रिस उठ्यो । अनि सोधेँ, किन लेट भएको ? जवाफ थियो हामी मिलाउँदैछौं ।फेरि एक घन्टा कुरेंँ । अनि डराइडराइ काउन्टर पुगेँ । अब त उड्ला नि ? जवाफ आयो, अहिले हामी लाइनमा छम्, अब अर्को आधा घन्टा लाग्छ । यहाँ पनि नौबिसेको जस्तो ट्राफिक जाम रहेछ । सायद यो हवाई ट्राफिक जाम हट्न पनि अर्को ५ वर्ष लाग्ला । कुरा पर्यटन विकासको छ, तर हवाई ट्राफिक जाम बढ्दो छ । कसैलाई मतलव छैन । आखिर यो झुटो सपनाको संसारमा हामी कति अल्मलिने ? यस्तै कुरा मनमा आयो, तर केही नबोली फर्किएँ ।दुई घन्टा कुरेपछि बल्ल जहाज चढियो । तर २० मिनेट हवाइजहाजभित्र बस्दा पनि जहाजको पखेटा चलेन । होइन यो के भएको, मैले विमान परिचारिकालाई सोधेँ । उनले भनिन्, अलि मौसम ठिक छैन, यो कुरो मभन्दा अगाडि बस्ने यात्रुलाई मनपरेन । मौसम ठिक नभएको भए किन हामीलाई यहाँ ल्याएर राखेको ? उनको प्रश्नको उत्तर विचरी विमान परिचारिकासँग थिएन । उनी अलिकति हाँसिन् र अरू काममा लागिन् ।फेरि अर्को २० मिनेट बित्यो । हवाइजहाजको चल्ने सुरसार नै छैन । मलाई पनि अति भयो । अनि भनेँ, अब कति कुर्ने ? विमान परिचारिकाले भनिन्, अब उड्छ, हामी उड्ने लाइनमा परेका छौंं, लाइनमा कुर्नुपरेकोले ढिलो भयो । यो कुरो मेरो देब्रे बस्ने यात्रुलाई चित्त बुझेनछ, उसले अलि रिसाएर भन्यो, अघिचाहिँ मौसम भन्ने अहिले लाइनमा ढिलो भयो भन्ने ? हामीलाई मुर्ख ठानेको ? कुरेको तीन घन्टा भयो । घरमा भातसमेत नखाएर समयमा पुग्नुपर्छ भनेर आइयो । अहिले यो दसा । यस्तो ३ घन्टा ढिलो भएपछि केही खान पनि दिनु पर्दैन ? के हामी यात्रु भेँडाबाख्रा हौं ? यो आक्रोशपूर्ण आम अभिव्यक्तिको विमान परिचारिकासँग जवाफ थिएन । सिर्फ मुस्कान मात्र । मैले विमान परिचारिकातिर हेरेँ । उनी राम्री युवा थिइन् । अब लाचार भएर मुस्काउँदा उनी झन् राम्री देखिइन् । यसै बेला हवाइजहाजको कप्तानले गम्भीर स्वरमा अंग्रेजीमा भने, अब हाम्रो जहाज चाँडै उड्नेछ । उनको अंग्रेजी बोलाइ राम्रो थियो । तर त्यो जहाजमा सबै नेपाली थिए । अंग्रेजीको साथसाथै नेपालीमा पनि भनेको भए राम्रो हुने थियो । अन्त्यमा प्लेन उड्यो । सिमराको १५ मिनेटको फ्लाइट । अचानक हामीलाई बदामको सानो प्याकेट र रियल जुसको डब्बा दिइयो । म कुनै एक एयरबाट बारम्बार विराटनगर, भैरहवा र सिमरा गएको छु । विमानमा सधैं पानीमात्र दिइन्थ्यो । आज अचानक जुस पाइयो । सायद दुई घन्टा विमानस्थल र एक घन्टा प्लेनभित्र कुरेको क्षतिपूर्ति त्यही एक बट्टा रियल जुस थियो ।सामान्यतया म राजधानी बाहिर जाँदा हवाइजहाज नै चढ्ने गर्छु । विमानस्थलमा घन्टौंसम्म कुर्नुपर्ने अनुभव अब मेरो र मजस्तो साधारण यात्रुको लागि सामान्य भएको छ । यतापट्टि एयरलायन्सको व्यवस्थापनले ध्यान दिए यात्रुहरूको इज्जत गरेको ठहरिने हो । यसबारे मेरो एउटा सानो सुझाव छ । कुनै पनि जहाज कम्पनीले मौसमको कारण बाहेक तोकेको समयभन्दा एक घन्टा बढी कुराए टिकट मूल्यको ५ प्रतिशत फिर्ता गर्नुपर्ने प्रावधान सरकारले तोके अझ राम्रो हुने थियो । कम्पनीहरूले धेरै मौखिक अनुरोधको उपेक्षा गर्छन्, तर रुपैयाँ फिर्ता गर्ने कुरो आएपछि एयरलायन्सहरू होसियार र जिम्मेवार हुने थियो कि भन्ने मेरो विश्वास छ ।"
रेबिजले मृत्यु,हेटौंडा (कास) बौलाहा कुकुरले टोकेर बकैया गाउँपालिका१ धियाँल मोरंगेका ७ वर्षीय साजन थिङको मृत्यु भएको छ । कात्तिक १६ गते बौलाहा कुकुरले थिङको मुख वरिपरि टोकेको थियो । उनलाई उपचारका लागि वीरगन्जस्थित नेसनल मेडिकल कलेज लगिएको थियो ।
गिरिराजमणिको ह्याट्रिक,"महोत्तरी (कास) बिनाविभागीय मन्त्री एवं माओवादी केन्द्रका नेता गिरिराजमणि पोखरेलले ह्याट्रिक गरेका छन् । महोत्तरीको निर्वाचन इतिहासमा लगातार निर्वाचित हुने पोखरेल पहिलो बने । माओवादी शान्ति प्रक्रियामा आएलगत्तै उनी महोत्तरीको राजनीतिक वृत्तमा उदाएका हुन् । त्यसयता २०६४ र ०७० को संविधानसभा निर्वाचनमा महोत्तरी क्षेत्र नं १ बाट विजयी भए । पुन:संरचनापछि पनि सोही क्षेत्रबाट चुनाव लडे । अघिल्ला २ निर्वाचनमा पोखरेलका निकटतम प्रतिद्वन्द्वी एमाले र कांग्रेस उम्मेदवार थिए । यसपटक भने संघीय समाजवादी फोरमका लक्ष्मी महतोलाई पराजित गरे । यो क्षेत्रमा जिल्लामै सबैभन्दा बढी ५७ हजार ७ सय ३२ मत खसेकोमा पोखरेलले २३ हजार ७ सय छ्यहत्तर मत पाए । उनका निकटतम प्रतिद्वन्द्वी महतोले १९ हजार ४ सय ९२ मत ल्याए । पोखरेल र महतोको मतान्तर ४ हजार २ सय ८४ छ । खोटाङमा जन्मेर विराटनगरमा लामो कालखण्ड गुजारेका उनले दशकदेखि महोत्तरीसँग साइनो गाँसेका हुन् । त्यसयता उनी ३ पटक स्वास्थ्य र एक पटक शिक्षामन्त्री बने । पहिलोपटक स्वास्थ्यमन्त्री हुँदा जलेश्वर अस्पतालको शिलान्यासबाट उनको विकासयात्रा सुरु भएको थियो । ग्रामीण भेगमा ५ स्वास्थ्य केन्द्र थपिए । जिल्लालाई शैक्षिक केन्द्रतर्फ अघि बढाउँदै कृषि र मेडिकल कलेज स्वीकृत गराए । बर्दिबासमा सेवा केन्द्र र मालपोत सेवा, गौरीबासका अव्यवस्थित जग्गालाई धनीपुर्जा दिलाउन सुरु गरेको प्रक्रिया जस्ता जनहितका कार्यले उनलाई जनतामाझ विकासप्रेमी को पहिचान दियो ।"
खड्काको जित,"उदयपुर (कास) यहाँ प्रतिनिधि तथा प्रदेशसभा चुनावमा मिश्रित परिणाम आएको छ । वाम गठबन्धनले ३, कांग्रेसले २ र एक स्वतन्त्र उम्मेदवारले जित हासिल गरे । प्रतिनिधिसभा क्षेत्र १ बाट कांग्रेसका डा नारायण खड्का विजयी भएका छन् । उनले एमालेकी मञ्जु चौधरीलाई ५ सय ४८ मतान्तरले पछि पारेका हुन् ।प्रतिनिधिसभा क्षेत्र २ बाट वाम गठबन्धनका सुरेशकुमार राईले कांग्रेसका नारायण कार्कीलाई ७ हजार ९६ को ठूलो मतान्तरले हराए । क्षेत्र १ को प्रदेशसभा क मा एमालेका विमल कार्की र ख मा कांग्रेसका हिमाल कार्कीले जित निकाले । क्षेत्र २ को प्रदेश सभा क बाट स्वतन्त्र उम्मेदवार नारायण बुर्जामगर र ख बाट वाम गठबन्धका तर्फबाट एमालेकी कला घलेले विजय हासिल गरे । खड्काको लगातार तेस्रो जित कांग्रेसका केन्द्रीय सदस्यसमेत रहेका डा खड्का उदयपुर क्षेत्र १ बाट प्रतिनिधिसभामा निर्वाचित भए । उनले तेस्रो पटक जित हासिल गरेका हुन् । खड्काले ३३ हजार १ सय ४२ मत प्राप्त गरे । प्रतिद्वन्द्वी एमालेकी चौधरीले ३२ हजार ५ सय ९४ मत पाइन् । डा खड्का २०६४ र ०७० को संविधानसभामा पनि निर्वाचित भएका थिए । २०२३ बाट विद्यार्थी राजनीति थालेका खड्का राष्ट्रिय योजना आयोगका उपाध्यक्ष र तत्कालीन प्रधानमन्त्री कृष्णप्रसाद भट्टराईको राजनीतिक सल्लाहकारसमेत भइसकेका छन् । ०६४ को सविधानसभामा क्षेत्र १ बाट विजयी भएका थिए । २०७० मा पनि सोही क्षेत्रबाट विजयी भएका थिए ।"
पर्सामा मधेसी गठबन्धन,"वीरगन्ज (कास) पर्साको चारवटै क्षेत्रमा मधेसकेन्द्रित दलको गठबन्धन विजयी भएको छ । ८ वटा क्षेत्र रहेको प्रदेशसभामा पनि गठबन्धनकै वर्चस्व छ । क्षेत्र १ को प्रतिनिधिसभा निर्वाचनमा फोरमराजपा गठबन्धनका प्रदीप यादव विजयी भए । संघीय समाजवादी फोरमका जिल्ला अध्यक्षसमेत रहेका यादवले कांग्रेस उम्मेदवार अनिल रुंगटालाई ४ हजार ६ सय ५१ मतले पराजित गरेका हुन् । यादवले २१ हजार एक सय ३२ मत प्राप्त गरे । उनका निकटतम प्रतिद्वन्द्वी रुंगटाले १६ हजार ४ सय ८१ मत ल्याए । एमालेका पूर्वसांसद विचारी यादवले ५ हजार ४ सय १८ मत मात्र प्राप्त गरे । क्षेत्र २ मा मधेसी गठबन्धनका विमल श्रीवास्तवले कांग्रेसका अजय चौरसियालाई १ हजार ४ सय ६५ मतअन्तरले पराजित गरेका छन् । गत असोजमा स्थानीय तह निर्वाचनमा राजपाले वीरगन्ज महानगरपालिकाको टिकट नदिँदा फोरम लोकतान्त्रिकबाट टिकट लिएर मेयरमा पराजित भएका श्रीवास्तव संसदीय निर्वाचनमा संघीय समाजवादी फोरमबाट टिकट लिएर जितेका हुन् । श्रीवास्तवले २१ हजार १ सय ६९ मत ल्याए भने कांग्रेसका केन्दीय सदस्यसमेत रहेका चौरसियाले १९ हजार ७ सय ४ मत प्राप्त गरे । यस्तै क्षेत्र ३ बाट फोरमका नवप्रवेशी हरिनारायण रौनियार विजयी भए । गत चैतमा मात्र फोरम प्रवेश गरेका रौनियार पप्पु कन्स्ट्रक्सनका सञ्चालकसमेत हुन् । उनले कांग्रेस र एमालेका दुवै निवर्तमान सांसदलाई पराजित गरेका छन् । रौनियारले १५ हजार १ सय ६८ मत ल्याए । उनका निकटतम प्रतिद्वन्द्वी कांग्रेसका सुरेन्द्र चौधरीले १३ हजार ८ सय १ र वाम गठबन्धनका राजकुमार गुप्ताले १० हजार ९ सय ८६ मत प्राप्त गरेका छन् । पर्साको क्षेत्र ४ मा राजपाका सहअध्यक्ष लक्ष्मणलाल कर्ण २० हजार ७ सय ३८ मत ल्याएर विजयी भएका छन् । उनका निकटतम प्रतिद्वन्द्वी कांग्रेसका केन्द्रीय सदस्य रमेश रिजालले १४ हजार ७ सय २ मत ल्याए । माओवादी केन्द्रकी पोलिटब्युरो सदस्य तथा वाम उम्मेदवार उर्मिला अर्याल तेस्रो स्थानमा रहिन् । यस्तै क्षेत्र १ को प्रदेश क मा फोरम नेपालका जन्नत अन्सारी विजयी भए । ख मा फोरमका लालबाबु राउत गद्दी विजयी भएका छन् । क्षेत्र २ को प्रदेश ख मा राजपाका रमेश कुर्मी विजयी भए । क्षेत्र ३ को प्रदेश क मा फोरम नेपालका अब्दुल रहिम अन्सारी विजयी भएका छन्् । क्षेत्र २ को प्रदेश क मा कांग्रेसका राजेश्वरप्रसाद साह तेली विजयी भए । क्षेत्र ४ को प्रदेश सभा क मा पनि कांग्रेसकै शंकर चौधरी विजयी भएका छन् ।मधेसी र वाम गठबन्धनको अग्रताजनकपुर मधेसी गठबन्धनका २ र वाम गठबन्धनका एक उम्मेदवार विजयी भएका छन् । धनुषा क्षेत्र ४ मा प्रतिनिधिसभा सदस्यमा एमालेका रघुवीर महासेठ २२ हजार ५ सय ३२ मतसहित विजयी भएका छन् । उनका निकटतम प्रतिद्वन्द्वी कांग्रेसका महेन्द्र यादवले १९ हजार ९ सय ८८ मत प्राप्त गरे ।धनुषाका ४ प्रतिनिधिसभा सदस्यका लागि सम्पन्न चुनावमा हालसम्म राजपाका राजेन्द्र महतो (क्षेत्र ३), संघीय समाजवादी फोरमका उमाशंकर अरगरिया (क्षेत्र २) तथा एमालेका महासेठ क्षेत्र ४ बाट विजयी भइसकेका छन् ।"
दुई क्षेत्रमा राजपा,सर्लाही (कास) जिल्लाका दुई क्षेत्रमा प्रतिनिधिसभातर्फ राजपा उम्मेदवार विजयी भएका छन् । राजपा अध्यक्ष मण्डलका सदस्य महेन्द्र राय यादव क्षेत्र २ र १ बाट प्रमोद साह विजयी भएका हुन् । यादवले २९ हजार १ सय ९१ मत ल्याए । उनका निकटतम प्रतिद्वन्द्वी कांग्रेसका जंगीलाल राय १८ हजार ९ सय ७६ मतमै चित्त बुझाउन बाध्य भए । क्षेत्र २ को प्रदेशसभाका दुवै सिटमा पनि राजपाफोरम गठबन्धनले नै जित हासिल गरेको छ । सोही क्षेत्रको प्रदेश क मा राजपाका गौरीनारायण साह र प्रदेश ख मा संघीय समाजवादी फोरमका अशोक यादव विजयी भएका छन् ।यस्तै क्षेत्र १ मा राजपाकै उम्मेदवार साहले वाम गठबन्धनका उम्मेदवारलाई झिनो मतले उछिने । साहले २२ हजार ३६ मत ल्याए । उनका निकटतम प्रतिस्पर्धी एमालेका ध्रुव गौतमले २१ हजार ६ सय ६४ मत पाए ।यस्तै क्षेत्र ४ को मतगणना स्थगित भएपछि दुईपक्षीय कार्यकर्ताबीच मलंगवामा झडप भएको छ । आइतबार राति जब्दी मतदान केन्द्रको मतपेटिकामा ४ वटा मात्र सिल रहेको भन्दै एक पक्षका प्रतिनिधिले विरोध गरेका थिए । रोकिएको मतगणना सुचारु गर्ने वा नगर्ने भन्ने विषयमा दुईपक्षीय कार्यकर्ताबीच विवाद भई झडपको अवस्था आएको हो । प्रहरीले लाठीचार्ज र अश्रुग्यास प्रहार गरेर स्थिति नियन्त्रणमा लिएको जनायो ।
वामकै पकड,"काभ्रेसिन्धुली काभ्रेका प्रतिनिधि र प्रदेशसभा सदस्यका ६ वटै सिटमा वाम गठबन्धनका उम्मेदवार विजयी भएका छन् । प्रतिनिधिसभा क्षेत्र १ मा गंगाबहादुर तामाङले कांग्रेसका तीर्थ लामालाई ४ हजार २६ मतले पछि पारे । तामाङले ४३ हजार ६ सय ३१ र लामाले ३९ हजार ६ सय ५ मत प्राप्त गरे । विजयी तामाङ यसअघि तेमाल गाउँपालिकाको अध्यक्षमा कांग्रेस उम्मेदवार सलामसिं तामाङसँग पराजित भएका थिए । क्षेत्र १ अन्तर्गतको प्रदेशसभा क मा माओवादी केन्द्रकै रत्न ढकाल विजयी भए । ढकालले २५ हजार १ सय ६ र तामाङले १७ हजार ८ सय ५५ मत प्राप्त गरे । प्रदेशसभा ख मा एमालेका चन्द्र लामा विजयी भए । उनले २४ हजार ७ सय ४७ र कांग्रेसका गणेश लामाले २० हजार २ सय ७० मत प्राप्त गरे । प्रतिनिधिसभा क्षेत्र २ मा भने १७ हजार ८ सय ४८ मत अन्तरसहित एमालेका गोकुल बाँस्कोटा विजयी भएका छन् । बाँस्कोटाले ५४ हजार ४ सय २७ र निकटतम प्रतिद्वन्द्वी कांग्रेसका मधुप्रसाद आचार्यले ३६ हजार ५ सय ७९ मत प्राप्त गरे ।क्षेत्र २ अन्तर्गतको प्रदेशसभा क मा एमालेकै लक्ष्मण लम्साल विजयी भए । उनले २७ हजार ६ सय २१ र कांग्रेसका सुन्दरमणि आचार्यले १६ हजार ५ सय ८९ मत प्राप्त गरेका छन् । प्रदेशसभा ख मा पनि एमालेका बसुन्धरा हुमागाईं विजयी भएका छन् । निवर्तमान सांसदसमेत रहेका कांग्रेस उम्मेदवार कञ्चनचन्द्र बादेलाई ६ हजार ८ सय ९७ मतले हराउँदै हुमागाईं विजयी भएका हुन् । यस्तै प्रतिनिधिसभा क्षेत्र २ मा पराजय भोगेका कांग्रेस उम्मेदवार आचार्यले नवनिर्वाचित सांसद बाँस्कोटालाई भेटेर बधाई तथा शुभकामना दिए । परिणाम घोषणा भएलगत्तै आचार्य र प्रदेशसभा उम्मेदवार बादेले वाम गठबन्धनबाट विजयी सबैलाई माला लगाइदिएका थिए । यस्तै प्रतिनिधि र प्रदेशसभामा गरी काभ्रेमा १४ हजार २ सय ८६ मत बदर भएको छ । मुख्य निर्वाचन अधिकृतको कार्यालयअनुसार, क्षेत्र १ मा ४ हजार २ सय र २ मा ४ हजार ९९ मत बदर भएको हो । एउटै मतपत्रमा दुई स्वस्तिक चिह्न लगाएको, औंठाछाप लगाएको र मतपत्रबाहिर मत संकेत गरेको कारण धेरै मत बदर भएका छन् ।४६ उम्मेदवारको जमानत जफत काभ्रेमा वाम गठबन्धन र कांग्रेसका बाहेक सबै उम्मेदवारको जमानत जफत भएको छ । निर्वाचन कानुनमा कुल सदर मतको १० प्रतिशत नल्याउने उम्मेदवारको जमानत जफत हुने व्यवस्था छ । जिल्ला निर्वाचन अधिकारी मधुकरप्रसाद पोखरेलका अनुसार प्रतिनिधिसभा क्षेत्र १ मा १३ र २ मा ९ उम्मेदवारको जमानत जफत भएको हो । क्षेत्र १ अन्तर्गतको प्रदेशसभा क मा ५ र ख मा ८ जनाको जमानत जफत भएको हो । क्षेत्र २ अन्तर्गतको प्रदेशसभा क मा ५ र ख मा ६ जना उम्मेदवारको जमानत जफत भएको निर्वाचन कार्यालयले जनाएको छ । सिन्धुलीमा पनि वाम सिन्धुलीको प्रतिनिधिसभाका दुई र प्रदेशसभाका चारै क्षेत्रमा वाम गठबन्धनले एकलौटी जितेको छ । फराकिलो मतान्तरले गठबन्धनका उम्मेदवार विजयी भए । प्रतिनिधिसभाको क्षेत्र २ मा माओवादी केन्द्रका हरिबोल गजुरेलले १२ हजारको मतान्तरले बाजी मारे । उनले ३० हजार १ सय ७९ मत ल्याए । निकटतम प्रतिद्वन्द्वी कांग्रेसका नरेन्द्रजंग थापाले १८ हजार १ सय २७ मत पाए । प्रतिनिधिसभा क्षेत्र १ मा एमालेका गणेश पहाडी विजयी भए । उनले ३२ हजार ५ सय २९ मत ल्याएर जित निकालेका हुन् । उनका निकटतम प्रतिद्वन्द्वी कांग्रेसका प्रेमचन्द्र दाहालले २२ हजार ३ सय ८९ मत प्राप्त गरे । क्षेत्र १ को प्रदेशसभा क मा गठबन्धनका तर्फबाट उम्मेदवार बनेका माओवादी केन्द्रका जिल्ला अध्यक्ष लेखनाथ दाहाल (राजन) १६ हजार ५ सय २४ मत ल्याएर विजयी बनेका छन् । निकटतम प्रतिद्वन्द्वी कांग्रेसका गंगा गिरीले ११ हजार ९ मतमै चित्त बुझाए । प्रदेशसभा ख मा एमाले जिल्ला अध्यक्ष प्रदीप कटुवाल १६ हजार ६ सय १२ मत प्राप्त गरी विजयी बने । कांग्रेस केन्द्रीय सदस्यसमेत रहेका श्याम घिमिरेले ११ हजार ९ सय ५५ मत मात्र प्राप्त गरे । क्षेत्र २ को प्रदेशसभा क मा एमालेका विनोद खड्का १७ हजार ३ सय ६६ मत प्राप्त गरी विजयी बने । निकटतम प्रतिद्वन्द्वी कांग्रेसका माणिक ढकालले ९ हजार ८ सय ५८ मत मात्रै पाए । प्रदेशसभा ख मा माओवादी केन्द्रका बुद्धिमान माझीले १३ हजार ७ सय ४९ मत ल्याए । कांग्रेसका छेत्र बम्जनले ८ हजार ५ सय २२ मतमै चित्त बुझाए ।"
बिनाको विजय,"कञ्चनपुर विजय घोषणाको प्रमाणपत्र बुझेपछि उनी केही बोल्न खोज्दै थिइन् । तर दुईचार शब्द नबोल्दै उनको आँखाबाट आँसु झर्न थाल्यो । आज जितेर पनि खुसी हुन सक्ने अवस्था छैन, कञ्चनपुर प्रतिनिधिसभा क्षेत्र १ को निर्वाचन परिणाम घोषणापछि बिना मगरले भनिन्, यस्तो खुसीको क्षणमा पनि मेरो जीवनसाथी मसँग नहुँदा दु:खी छु ।चुनावी प्रचारप्रसारकै क्रममा आफ्नो निर्वाचन क्षेत्रमा रहेका बेला मंसिर दोस्रो साता उनका श्रीमान् प्रकाशको हृदयाघातका कारण मृत्यु भएको थियो । माओवादी केन्द्रका अध्यक्ष पुष्पकमल दाहालका एक मात्र छोरा प्रकाशको आकस्मिक मृत्युपश्चात् उनले राम्ररी प्रचारप्रसार पनि गर्न सकेकी थिइनन् । मौन अवधि सुरु हुनुभन्दा दुईतीन दिनअघि मात्रै उनी काठमाडौंबाट आफ्नो निर्वाचन क्षेत्र फर्केकी हुन् ।यो जितमा खुसी भएर पनि प्रकाश नहुँदा हाँस्न सकिरहेकी छैन, उनले भनिन् । सेतो सल ओढेर मतपरिणाम घोषणासभामा उपस्थित भएकी बिनाले टीका तथा अबिर केही लगाइनन् । आफ्ना प्रतिद्वन्द्वी कांग्रेसका उम्मेदवारभन्दा दोब्बर बढी मत ल्याएर बिनाले चुनाव जितेकी हुन् । उनले ३८ हजार ४ सय ६७ मत ल्याइन् । निकटतम प्रतिद्वन्द्वी कांग्रेसका दिवानसिंह विष्टले १९ हजार २ सय १९ मत ल्याए । प्रत्यक्ष निर्वाचित भएर प्रतिनिधिसभामा पुग्ने उनी प्रदेश ७ कै पहिलो महिला हुन् । कञ्चनपुरकी चेली पहिलोपटक निर्वाचित भएर प्रतिनिधिसभामा पुगेकी छु, उनले भनिन्, मलाई जिताउने मतदाताको सम्मानसँगै यस क्षेत्रको आर्थिक विकास र समृद्धिका लागि काम गर्नेछु । २०५० देखि काठमाडौंमा पढ्दादेखि नै उनी राजनीतिमा लागेकी हुन् । सशस्त्र द्वन्द्व चर्किंदै गएपछि सुरक्षाकर्मीले उनलाई २०५८ मा गिरफ्तार गरी २७ महिना भैरवनाथ गणमा राखेको थियो । प्रतिनिधिसभा क्षेत्र १ को प्रदेशका दुवै क्षेत्रमा वाम गठबन्धनकै उम्मेदवार विजयी भएका छन् । प्रदेश क बाट एमालेका जिल्ला अध्यक्षसमेत रहेका तारा लामा तामाङ र ख बाट पनि एमालेकै कुलवीर चौधरी विजयी भएका छन् ।क्षेत्र नं २ मा पनि वामयसैगरी प्रतिनिधिसभाको क्षेत्र २ का सबै निर्वाचन क्षेत्रमा वाम गठबन्धनका उम्मेदवार विजयी भएका छन् । प्रतिनिधिसभामा एमालेका नरबहादुर धामी ३३ हजार २ सय २० मत ल्याएर विजयी भएका छन् । प्रतिद्वन्द्वी कांग्रेसका एनपी साउदले २४ हजार ८ सय ९३ मत ल्याए । प्रतिनिधिसभाको प्रदेश क मा माओवादी केन्द्रका महेशदत्त जोशी १७ हजार ६ सय ७२ मत ल्याएर विजयी भएका छन् । ख मा एमालेका लालबहादुर खड्का १६ हजार ३ सय ८५ मतसहित विजयी भए ।"
मञ्चमा मसान कथा,"काठमाडौं कुमार नगरकोटीको झयालिञ्चा मञ्चन भएलगत्तै मण्डला थिएटर केही समय खाली रहयो । अन्य थिएटरका धेरैजसो रंगकर्मी पनि निर्वाचन नाटकतिर व्यस्त रहे । रंगमञ्चमा रस बसिसकेका दर्शक भने रित्तो थिएटर पुग्थे, नयाँ नाटकको अपेक्षा गर्दै । युवा रंगकर्मी प्रदीपकुमार चौधरी दर्शकको यस्तो चासोबाट उत्साहित बने । पहिले नै उनले लेखिराखेका थिए मसानटार । जम्मा ६ दिनको तयारीपछि यही नाटक यति बेला मण्डला थिएटरमा नियमित मञ्चन सुरु भएको छ । प्रदीपले आफ्नै निर्देशनमा नाटक तयार पारेका हुन् । उनका लागि यो नाटक अवसर र बाध्यता दुवै हो । लामो समयदेखि रंगमञ्चमा भिजेका उनका लागि निर्देशकीय क्षमता पस्किन यो नाटक गति बेला गतिलो माध्यम बनेको छ ।समय छोटो भएकाले मिहिनेत गर्न पाइनँ, उनी भन्छन्, तैपनि पहिलाका अनुभवहरूकै सिलसिलाको रूपमा यो नाटक पस्केको छु । थोरै समयमा पनि धेरै नयाँ कुरा सिक्ने अवसर हुँदो रहेछ ।झन्डै एक घण्टाको नाटकमा प्रदीपले ग्रामीण जीवनशैलीको सामान्य घटना जोडेका छन् । नाटकको सुरुमा भूतको आभास हुने, डरलाग्दा धुन र दृश्य देखाइन्छ । यति बेलासम्म दर्शकले भूतको नाटक भनेर अनुमान लगाउँछन् । नाटकको हरेक दृश्यमा भूत आउने र तर्साउने प्रसंगले नाटक कमेडीजस्तो पनि लाग्छ । भूत किन आउँछ ? भन्ने विषयचाहिँ नाटकको अन्तिममा खुल्छ । आर्थिक अभावका कारण युवाहरू वैदेशिक रोजगारमा होमिनु पर्ने बाध्यतामाथि नाटक लेखिएको छ । झाँक्रीले जसरी भूतको डर देखाएर बिरामीलाई आफ्नो बसमा पार्छ, उसैगरी देशमा नागरिकको कमजोरी पत्ता लगाएर आफ्नो स्वार्थको खेती गर्ने राजनीतिक प्रवृत्ति झाँगिँदै गइरहेको छ । नाटकले यी सन्दर्भमाथि तीतो व्यंग्य गरेको छ । नाटकमा केही पात्रले मन छुने अभिनय गरेका छन् । गाउँमा भेटिने अनौठा प्रवृत्तिका पात्रको अभिनय देखाएर लेखकले नाटक रमाइलो बनाउने प्रयास पनि गरेका छन् । सरल भाषाशैली र भेषभूषाबाटै दर्शकको ध्यान आकर्षण गर्न सक्नु नाटकको सबल पक्ष हो । पहाडी गाउँको परिवेश झल्काउने मञ्च सजावट क्रिएटिभ नै लाग्छ । समयअनुकूल लाइटिङ र साउन्डको व्यवस्थापनले नाटकको दृश्यलाई ओझिलो बनाइदिएको छ । प्रदीपको यो पहिलो निर्देशन प्रयास ठीकै देखिन्छ । तर, लेखनमा चाहिँ अझै मिहिनेत गर्नुपर्ने आभास हुन्छ ।सरल नाटक सुन्दर बनाउन कलाकारको ठूलो हात हुन्छ, उनी भन्छन्, यो नाटकमा कलाकारहरूले निकै राम्रो प्रयास गरेका छन् । तर समय भएको भए योभन्दा अझ राम्रो हुन सक्थ्यो ।नाटकमा किरण श्रेष्ठ, सुदीप खतिवडा, पत्रिका घिमिरे, आयान खड्का, विक्रम श्रेष्ठ, मिलन कार्की, पुष्कर कार्की, रोहित पौडेल, कुन्दन चौधरी, सागर दाहाल, कविता धौभडेललगायतले अभिनय गरेका छन् । उक्त नाटक पुस ३ सम्म नियमित रूपमा मञ्चन हुनेछ ।"
फेरि सबिन,"टप फाइभ (सोमबार दिउँसोसम्म)१ मिटिङ समवान२ राधा फिल्म३ डेन्जरस खिलाडी ६४ रङ टाइम५ युटयुब रिवाइन्ड, २०१७"
मेलम्चीमा थाङ्कापौभा,"काठमाडौं (कास) पुरानो नेपाली कला मानिन्छ थाङ्कापौभा । नेपालबाटै सुरु भएर यो चीनको तिब्बत पुग्यो, अहिले संसारभर फैलिएको छ । मुलुकभित्रै पनि थाङ्कापौभा कलाको व्यवसायी फस्टाएको मात्रै छैन, थुप्रैले रोजगारी पाएका छन् । नेपाल ललितकला प्रज्ञाप्रतिष्ठानको शिल्पकला विभागले थाङ्काको महत्त्व प्रवद्र्धन र सीप विकासको उद्देश्यले हालै सिन्धुपाल्चोकको मेलम्चीमा एकहप्ते परम्परागत थाङ्कापौभा प्रशिक्षण कार्यशाला गर्यो । मेलम्चीको बाहुन्नेपाटीमा गरिएको कार्यशालामा ४७ जना स्थानीय चित्रकारहरू सहभागिता रहेको प्रतिष्ठानले जनाएको छ । विषेशत: महिलाहरूको सहभागितालाई प्राथमिकतामा राखिएको प्राज्ञ निमा घ्याम्छो लामाले बताए । कार्यशालामा थाङ्का कलाकार मिन्डु लामा र पासाङ लामा प्रशिक्षकका रूपमा थिए । स्थानीय सामाजिक उत्थान अभियान नामक संस्थासितको सहकार्यमा कार्यशाला भएको प्राज्ञ लामाले जनाए । कार्यक्रमको संयोजक गरेका थिए जमुना मोक्तान तामाङले । समापन समारोहमा प्राज्ञ लामाले सहभागी कलाकारहरूलाई प्रमाणपत्र वितरण गरेका थिए ।"
लघुकथा वाचन,"काठमाडौं (कास) एक दर्जन सर्जकले आफ्ना लघुकथा वाचन गरेका छन् । लघुकथा समाजले गरेको कार्यक्रममा स्रष्टा सिन्धु गौतमले एक दैनिक कथामार्फत वाचन सुरुवात गरिन् । उनीलगत्तै खरानीको रङ लिएर आए लघुकथा समाज खोटाङका अध्यक्ष श्रीराम राई । पत्रकार त्रिभुवनचन्द्र वाग्लेले लात्ती लाग्यो, सुषमा मानन्धरले कालो बिरालो, सुमन सौरभले अपेक्षा, तुलसीहरि कोइरालाले आधुनिक औषधि, धु्रव मधिकर्मीले बाटैबाटो शीर्षकका लघुकथा सुनाएका थिए । कार्यक्रममा साउदी अरबमा बसेर साहित्य र समाजमा योगदान दिने वीरबहादुर राईलाई सम्मान गरिएको थियो । उनलाई समाजका अध्यक्ष श्रीओम श्रेष्ठले कदरपत्र हस्तान्तरण गरे ।"
मिस्टर झोले ट्रेलर,"काठमाडौं (कास) चार वर्षअघि दयाहाङ राई र प्रियंका कार्कीलाई लिएर निर्देशक दीपेन्द्र के खनालले डार्क कमेडीको नयाँ स्वाद भित्र्याए, झोले फिल्ममार्फत । दर्शकले फिल्म रुचाए पनि । सोही फिल्मबाट टेकेन खड्का फिल्म निर्माणमा छिरेका थिए । उनै खड्काले पहिलो फिल्मको चार वर्षपछि दोस्रो प्रोजेक्टका रूपमा मिस्टर झोले ल्याएका छन्, जसमा दयाहाङ मात्र दोहोरिएका छन् । लेखन र निर्देशन दुवैको जिम्मा निर्माता खड्काले रामबाबु गुरुङलाई सुम्पिएका हुन् ।दयाहाङसहित वर्षा राउत, दिया पुन, पुष्कर गुरुङ, बुद्धि तामाङ, प्रवीण खतिवडा, विजय बराल, अरुणा कार्की, कमलमणि नेपाल, सरोज अर्याल, निरु खड्का, लक्ष्मी बर्देवा, माओत्से गुरुङ, डीबी गुरुङको अभिनय रहेको फिल्म पुस २८ देखि प्रदर्शनमा आउँदै छ । सोमबार फिल्मको ट्रेलर सार्वजनिक गरिएको छ । ट्रेलरले फिल्मको कमेडी फ्लेवर झल्काउँछ । कार्यक्रममा बोल्ने क्रममा निर्माता खड्काले फिल्मको नाम र टिमलाई लिएर प्राय:ले झोले को सिक्वेलबारे जिज्ञासा राख्ने गरेको प्रसंग कोट्टयाउँदै भने, खासमा झोले कै सिक्वेल बनाउन खोजेका हौं । यसका लागि दीपेन्द्रजीलाई अफर गरेको पनि थिएँ । तर त्यस बेला उहाँ दुई वर्षका लागि प्याक सेडयुलमा हुनुहुन्थ्यो । त्यसपछि रामबाबु सिक्वेल बनाउन तयार भएपछि पटकथा पनि उहाँले नै तयार पार्ने क्रममा अघिल्लो फिल्मको भन्दा कथा नै अलग भयो । सिक्वेल नभई अलग्गै फिल्म बन्यो । ब्रान्ड मात्रै त्यही रहयो ।नायिका वर्षाले डबिङ गर्दैदेखि फिल्म रमाइलो लागेको प्रसंग उप्काइन् ।शैलेन्द्र डी कार्कीको सिनेमाटोग्राफी रहेको फिल्मलाई निमेष श्रेष्ठले सम्पादन गरेका हुन् भने विक्रम स्वाँरको कोरियोग्राफी रहेको छ । संगीत कालिप्रसाद बाँस्कोटा र सुजेन कार्कीले दिएका छन् ।"
क्यालिफोर्नियाको डढेलो अनियन्त्रित,"क्यालिफोर्निया (बीबीसी) अमेरिकाको क्यालिफोर्निया राज्यमा एक सातादेखि फैलिएको डढेलो अनियन्त्रित बनेको छ । आगलागीका कारण हालसम्म भेन्टुरा र सान्टा वार्बारा काउन्टीको २ लाख ३० हजार एकड क्षेत्रफलमा फैलिइसकेको छ । अधिकारीहरूका अनुसार तीव्र गतिको हावाका कारण आगलागी दैनिक करिब ५० हजार एकड क्षेत्रफलमा फैलिइरहेको छ । समुद्री तटीय क्षेत्रका हजारौं मानिसलाई अन्यन्त्र सर्न आदेश दिएका छन् । अग्नि नियन्त्रकका अनुसार आइतबार करिब १५ प्रतिशतले नियन्त्रण भएको आगलागी सोमबार फेरि १० प्रतिशत बढेको हो । आगलागी अनियन्त्रित भएसँगै लस एन्जलस र भेन्टुरा काउन्टीका अधिकांश स्थानमा चेतावनीका संकेत जारी गरिएको छ । सान्टा बर्बाराका २० मध्ये १९ जिल्लाका विद्यालयमा पठनपाठन बन्द गरिएको छ । राष्ट्रिय मौसम सेवाका अनुसार केही दिनमा मौसम परिवर्तन हुने जनाएको छ । आगलागी भएको क्षेत्रमा विगत १० दिनदेखि वर्षा भएको छैन । गभर्नर जेरी ब्राउनले आगलागी नियन्त्रणपछि क्यालिफोर्निया राज्य सामान्य अवस्थामा फर्काउने प्रयास जारी रहेको जनाए । उनले हावापानी परिवर्तनका कारण क्यालिफोर्नियाले आगामी दिनमा पनि यस प्रकारको विपत्तिको सामान गर्नुपर्ने चिन्ता व्यक्त गरे । सान्टा बर्बारा काउन्टी प्रमुख विल ब्राउनले आगलागी भयावह रूपमा फैलिइरहेको जनाएको छ । उनले भने, हामीहरू निकै धेरै मानिसको सहयोगले आगो नियन्त्रण गर्ने प्रयास गरिरहेका छौं । क्यालिफोर्निया आगलागी नियन्त्रण विभागका टिम चाभेजले आपतकालीन सेवाका अधिकारीहरू खटिरहेको बताए । आगलागीका कारण कम्तीमा तीन जनाको मृत्यु भएको थियो । ८ सयभन्दा बढी घर ध्वस्त भइसकेको अधिकारीले जनाएका छन् । उनीहरूका अनुसार कम्तीमा २ लाख सर्वसाधारण विस्थापित भइसकेका छन् । अधिकारीले आगलागीका कारण सयौं एकड क्षेत्रफलमा लगाइएको एभोकार्डो खेली नष्ट भएकाले अर्थतन्त्रमा समेत प्रतिकूल असर पर्ने जनाएका छन् । अमेरिकामा उत्पादन हुनेमध्ये ९० प्रतिशत एभोकार्डो क्यालिफोर्नियामा उत्पादन हुने गर्छ । गभर्नर ब्राउनका अनुसार साता लामो आगलागी नियन्त्रणमा लिन ५ हजार ७ सय अग्नि नियन्त्रकले अथक प्रयास गरिरहेका छन् । यसअघि आगलागी फैलिँदै गएपछि अमेरिकी राष्ट्रपति डोनाल्ड ट्रम्पले क्यालिफोर्नियामा आपतकालीन अवस्थाको घोषणा गरेका थिए ।"
कंग्रेस अध्यक्षमा राहुल निर्विरोध,"पार्टीलाई पुनर्जीवन देलान् ? राहुलले नयाँ अध्यक्षका रूपमा सन् २०१९ मा हुने संसदीय चुनावको सामना गर्नेछन् । प्रमुख विपक्षी दल कंग्रेसले २०१४ मा भएको लोकसभा निर्वाचनमा २० प्रतिशतभन्दा कम लोकप्रिय मत प्राप्त गरेको थियो । सन् २००९ को निर्वाचनमा २ सय ६ सिट जितेको कंग्रेस २०१४ मा ४४ सिटमा खुम्चिएको थियो । उक्त निर्वाचनमा कंग्रेसले वर्तमान प्रधानमन्त्री नरेन्द्र मोदीको भारतीय जनता पार्टी (भाजपा) सँग नराम्रो पराजय भोगेको हो । त्यसयता राहुललाई भावी अध्यक्षका रूपमा अगाडि सारिएको हो । भारतीय लोकसभामा ५ सय ४३ सदस्य निर्वाचनमार्फत चुुनिन्छन् । त्यसयता भएका निर्वाचन भएका आधा दर्जन राज्यमा कंग्रेसले नराम्रो पराजय भोगिसकेको छ । दुई ठूला राज्य कर्नाटका, पन्जाबलगायत अन्य तीन राज्यमा मात्र सरकार गठन गर्न सफल भएको थियो । खासगरी जातीय र अल्पसंख्यकका मुद्दालाई उचित सम्बोधन गर्न चुकेकाले पछिल्ला चुनावमा कंग्रेसले पराजय व्यहोरेको बीबीसीले उल्लेख गरेको छ । उदाहरणका लागि तमिल नाडुमा सन् १९६२ र पश्चिम बंगालमा सन् १९७७ यता कंग्रेस निरन्तर पराजित छ । हालैका वर्षमा निर्वाचन भएका मुख्य राज्यहरू उत्तर प्रदेश र बिहारमा पनि कंग्रेसले पराजय भोगेको थियो । यस्तो अवस्थामा पार्टीको अध्यक्ष पद सम्हालेका ४७ वर्षीया गान्धीले आफ्नो पार्टीको गिर्दो छवि निर्माण गर्न भने निकै कठिन देखिन्छ । १३ वर्षअघि गान्धी परिवारको प्रभावक्षेत्र अमेठीबाट निर्वाचन जितेपछि राजनीतिक मूल प्रवाहमा होमिएका गान्धीले सन् २०१४ मा उपाध्यक्ष भएयता पार्टीको सुधार र सुदृढीकरणका लागि गरेका अधिकांश प्रयास निरर्थकजस्तै रहेका छन् । हालैका दिनमा भारतमा बढ्दै गरेको बेरोजगारी समस्या, असहिष्णुता, धिमागतिको अर्थतन्त्र, नोटबन्दी तथा प्रधानमन्त्री मोदीको चुनावी प्रतिबद्धता पूरा गर्न नसकेकाले राहुलले मतदाताको मन जितिरहेको बीबीसीले जनाएको छ । यी विषयका अलावा युवा भारतीयलाई आकर्षित गर्न प्रस्ट आर्थिक दृष्टिकोण ल्याउनुपर्ने चुनौती उनीसामु छ । साथै, भारतका विभिन्न धर्म, जाति र सम्प्रदायबीच सुमधुर सम्बन्ध स्थापना गर्न सक्नुमा पनि उनको सफलता निर्भर रहन्छ । तर यी सबैका बाबजुद हालैको गुजरातमा जारी निर्वाचनमा गरेको चुनावी अभियानको नेतृत्वका कारण उनको क्रेज बढ्दै गएको छ । त्यसकारण पनि राहुलले सन् २०१९ मा हुने संसदीय निर्वाचन आफ्नो पक्षमा पार्ने अनुमान गर्न थालिएको छ ।"
कांग्रेसका बौद्धिक नेताको जित,"नवलपरासी (कास) कांग्रेस महामन्त्री डा शशांक कोइरालाले एउटै निर्वाचन क्षेत्रबाट तेस्रोपटक जित हात पारेका छन् । उनी नवलपरासी १ बाट प्रतिनिधिसभामा विजयी भएका हुन् । माओवादी केन्द्रका भविश्वर पराजुलीको भन्दा कोइरालाले ४ हजार २४ बढी मत ल्याए । कोइरालाले ४० हजार ६ सय २० र पराजुलीले ३६ हजार ५ सय ९६ मत प्राप्त गरे । उनी संविधानसभाका दुवै निर्वाचनमा यसै क्षेत्रबाट निर्वाचित भएका थिए । पूर्वी नवलपरासीबाट प्रदेशसभामा कांग्रेसका पूर्वकेन्द्रीय सदस्य कृष्णचन्द्र नेपाली र पार्टी जिल्ला सभापति विष्णु लामिछाने विजयी भएका छन् । २ वटा प्रतिनिधिसभा र ४ वटा प्रदेशसभाका सिटमा वाम गठबन्धनले ३ र कांग्रेसले ३ सिटमा जित हात पारेको छ ।देशभरिमा कांग्रेसले बेहोरेको पराजयको जिम्मेवारी सबै नेताको भएको कोइरालाले बताए । पराजयको कारण शेरबहादुरलाई मात्र दोष दिन मिल्दैन, निर्वाचित भइसकेपछि सोमबार उनले सञ्चारकर्मीसँग भने, पराजयको जिम्मेवारी सबैले लिनुपर्छ । उनले पार्टीको पराजयपछि महासमिति बैठक बोलाउने माग बढे पनि केन्द्रीय समितिको बैठकले नै आवश्यक निर्णय दिने सुनाए ।"
११ केन्द्रीय सदस्यलाई सफलता,"काठमाडौं (कास) सभापति एवं प्रधानमन्त्री शेरबहादुर देउवा, महामन्त्री शशांक कोइरालासहित कांग्रेसका ११ केन्द्रीय सदस्यले मात्रै चुनाव जितेका छन् । हाल कायम ८० सदस्यीय केन्द्रीय समितिमा ५४ जना उम्मेदवार मैदानमा थिए । निर्वाचित भएकामा पूर्वमहामन्त्री प्रकाशमान सिंह, अर्थमन्त्री ज्ञानेन्द्रबहादुर कार्की, केन्द्रीय सदस्यहरू नारायण खडका, प्रदीप गिरि, गगन थापा, मीनेन्द्र रिजाल, उमाकान्त चौधरी, देवन्द्रराज कँडेल र जीवनहादुर शाही छन् । शाही हुम्लाबाट प्रदेशसभामा निर्वाचित भएका हुन् भने अरू सबैले प्रतिनिधिसभामा प्रवेश पाएका छन् । प्रदेश ६ मा कांग्रेसबाट एक्लो विजेता बने शाही । प्रतिनिधिसभामा भने एक सिट पनि जित्न सकेन । निर्वाचितमध्ये अर्थमन्त्री कार्की र रिजाल तत्कालीन संसदमा समानुपातिकबाट सांसद थिए । नेताहरू विजय गच्छदार, गोपालमान श्रेष्ठ र रमेश लेखकको भने सोमबार रातिसम्म नतिजा आएको छैन । यी तीनै जना वाम गठबन्धनका उम्मेदवारसँग तीव्र प्रतिस्पर्धामा छन् ।कांग्रेसका वरिष्ठ नेता रामचन्द्र पौडेल २६ वर्षयता पहिलो पटक पराजित भए । पार्टीभित्र प्रभावशाली रहेका अर्जुननरसिंह केसी, रामशरण महत, विमलेन्द्र निधि, बलबहादुर केसी, महेश आचार्य, शेखर कोइराला, प्रकाशशरण महतलगायतले चुनाव हारेका छन् । चुनाव हार्नेमा २१ वर्षपछि चुनावी प्रतिस्पर्धामा उत्रिएका पूर्वसभामुख दमननाथ ढुंगाना पनि छन् । देउवा मन्त्रिपरिषद्का अधिकांश मन्त्री पनि पराजित भएका छन् । पराजित हुने मन्त्रीहरूमा श्रम तथा रोजगार मन्त्री फरमुल्लाह मन्सुर, भूमिसुधार मन्त्री गोपाल दहित, सूचना तथा सञ्चारमन्त्री मोहनबहादुर बस्नेत, कृषिमन्त्री रामकृष्ण यादव, खानेपानी तथा सरसफाइ मन्त्री महेन्द्र यादव, सहकारी तथा गरिबी निवारण मन्त्री अम्बिका बस्नेत, भौतिक पूर्वाधार तथा यातायात मन्त्री वीरबहादुर बलायर, कानुन, न्याय तथा संसदीय मामिला मन्त्री यज्ञबहादुर थापा, अर्थ राज्यमन्त्री उदयशमशेर राणा, भौतिक पूर्वाधार तथा यातायात राज्यमन्त्री सीता गुरुङ, सूचना तथा सञ्चार राज्यमन्त्री तप्तबहादुर विष्ट, पशुपन्छी तथा विकास राज्यमन्त्री शम्भुलाल श्रेष्ठलगायत छन् ।"
कृषि बैंकका थप तीन कर्मचारी पक्राउ,"काठमाडौं (कास) नेपाल प्रहरीको केन्द्रीय अनुसन्धान ब्युरोले कृषि विकास बैंक लिमिटेडको खाताबाट झन्डै पाँच करोड रुपैयाँ अपचलनमा संलग्न थप तीन जनालाई पक्राउ गरेको छ । यसअघि नै प्रहरीले बैंकको न्युरोड शाखाबाट अन्तर शाखा कारोबार हिसाब क्लियरिङको रकम पेन्डिङ भएको देखाई रकम अपचलन गर्ने कर्मचारी दीपिका रेग्मी र अन्य दुईलाई पक्रिसकेको थियो । ब्युरोले दीपिकाको बयानका आधारमा रकम अपचलनमा संलग्न बैंककै अन्य तीन कर्मचारीलाई समेत पक्राउ गरेको छ । ब्युरोले रामेछाप घर भई काठमाडौं३२ बस्ने रामहरि ढुंगेल, गोरखा पालुङटार घर भई टोखा बस्ने गोपाल गिरी र गोरखा बक्राङ घर भई चन्द्रागिरि बस्ने महेश्वर मरहठ्ठालाई पनि पक्राउ गरेको छ । ढुंगेल बैंकको न्युरोड शाखा मुख्य शाखा प्रबन्धक हुन् भने गिरी र मरहठ्ठा सोही शाखाका कर्मचारी हुन् । प्रहरीले बैंककै कर्मचारीको मिलेमतोमा रकम अपचलन गरिएको निष्कर्ष निकालेको छ ।"
शिक्षा आयोगलाई विज्ञको प्रतिवेदन,"काठमाडौं (कास) मुलुक संघीय संरचनामा परिवर्तन भएसँगै सार्वजनिक शिक्षा गुणस्तरीय हुनुपर्ने आधार समेटेर स्तरीय शिक्षा आजको आवश्यकता नामक प्रवितवेदन उच्चस्तरीय राष्ट्रिय शिक्षा आयोगलाई बुझाइएको छ । विज्ञ समूह, शिक्षा र बालबालिकाका क्षेत्रमा काम गर्दै आएका गैरसरकारी संघसंस्थाको साझा सञ्जाल शिक्षाका लागि राष्ट्रिय अभियान नेपाल (एनसीई) ले उक्त प्रतिवेदन सोमबार आयोगलाई बुझाएको हो । सरकारले गत भदौ तेस्रो साता गठन गरेको आयोगलाई सुझाव प्रतिवेदन दिइएको हो । प्रतिवेदनमा प्रारम्भिक बाल शिक्षा, विद्यालय शिक्षा, प्राविधिक शिक्षादेखि विश्वविद्यालय शिक्षाको गुणस्तरका विविध आयामबारे सुझाव समेटिएको छ । शिक्षाका विषयमा विगतमा भए, गरिएका कार्यकलाप र हाम्रो आफ्नै अनुभवका आधारमा हालै गठित उच्चस्तरीय शिक्षा आयोगको प्रतिवेदनमा छुटाउनै नहुने शिक्षाका केही मूलभूत मुद्दा उठान गरेका छौं, प्रतिवेदनका संयोजक शिक्षाविद् मनप्रसाद वाग्लेले भने, आयोगका निम्ति यो पूरक सामग्री हो । यसलाई आयोगको क्षेत्रभित्र पर्ने सूक्ष्म प्रतिवेदनका रूपमा लिएका छौं । प्रतिवेदनले अब बन्ने केन्द्रीय सरकार र प्रदेश सरकारले कुल बजेटको कम्तीमा २० प्रतिशत शिक्षाका निम्ति विनियोजन गर्नुपर्ने सुझाव दिएको छ । प्रारम्भिक बालशिक्षालाई जगका रूपमा विकास गर्न अधिकतम लगानी हुनुपर्ने र कलिला बालबालिकालाई पठनपाठन गर्ने शिक्षक बालमनोविज्ञान बुझ्ने र स्नातक उत्तीर्ण हुनुपर्नेमा जोड दिइएको छ । व्यापारिक दृष्टिले कम्पनी ऐनअन्तर्गत स्थापित सबै निजी विद्यालय सार्वजनिक गुठीअन्तर्गत ल्याउनुपर्ने सुझाव प्रतिवेदनमा छ ।शिक्षा ऐनले शिशु कक्षादेखि १२ कक्षासम्म विद्यालय तह भनेको छ । कक्षा १ देखि ८ लाई आधारभूत तह र ९१२ लाई माध्यमिक भनिएको छ । आधारभूत तहलाई १३ प्रारम्भिक तह, ४५ मध्यम तह र ६८ लाई उच्च आधारभूत तह गरी तीन किसिमले सञ्चालन गर्ने, सुझावमा भनिएको छ, यसो गर्दा सबै किसिमका बालबालिकामा विद्यालय शिक्षा र शिक्षकको ध्यान पुग्न जान्छ । त्यस निम्ति संघीय सरकारले पाठ्यक्रमको खाका दिने र विस्तृत रूपमा स्थानीय तहले गर्न पाउने व्यवस्था हुनुपर्ने सुझाव प्रतिवेदनमा छ ।"
यो जनमत देश बनाउन अनुकूल,"दमक (कास) एमालेका अध्यक्ष केपी ओलीले देश बनाउनका लागि अहिलेको जनमत अनुकूल भएको बताएका छन् । उनले देश बनाउन सक्ने शक्तिलाई जनमत पुर्याएर अनुमति दिएको बताए ।झापा ५ बाट प्रतिनिधिसभा सदस्यमा निर्वाचित भएपछि सोमबार आयोजित जिल्लाव्यापी विजय र्यालीको साँझ दमकमा समापन गर्दै ओलीले वाम गठबन्धनलाई प्राप्त बहुमत सरकार गठनका लागि मात्र नभएको स्पष्ट पारे । उनले गठबन्धनले पाएको बहुमत देश विकास र समृद्धिका लागि खर्चिने बताए । उनले गठबन्धनको जनमतमा शंका नगर्न आग्रह गरे । प्राप्त जनमत देशमा सुशासन र विकासका लागि कोशेढुंगा साबित हुने ओलीले दाबी गरे । उनले भने, लोकतन्त्रलाई सुदृढ बनाउनका लागि बहुमत आवश्यक थियो । तपाईंहरूले त्यो पूरा गरिदिनुभयो ।देशमा सुशासनको अभावमा विकास अघि बढ्न नसकेको भन्दै ओलीले अब बन्ने सरकारको पहिलो प्राथमिकता सुशासन रहेको बताए । उनले देशलाई नयाँ सोचका साथ अघि बढाउने आफ्नो अभियानमा साथ दिएको भन्दै सम्पूर्ण मतदातालाई आभार व्यक्त गरे ।अध्यक्ष ओलीले चुनावअघि वाम गठबन्धनले सार्वजनिक गरेका योजनालाई जनताले अनुमोदन गरेको बताए । ओलीले देशबाट सबैखाले आन्दोलन सकिएको र अब आर्थिक, राजनीतिक, सामाजिक समृद्धिका लागि देश अघि बढ्ने बताए ।ओलीले वाम गठबन्धनलाई जनताले गरेको विश्वास व्यवहारमा कार्यान्वयन गरेर देखाउनेमा आश्वस्त पारे । उनले आफू प्रधानमन्त्री भएको समयमा घोषणा गरेका धेरै योजनालाई आगामी सरकारमा पनि अघि बढाउने बताए ।प्रतिपक्षलाई साथ लिएर काम गर्छौंकाँकडभिट्टा एमाले अध्यक्ष केपी ओलीले प्रतिपक्षलाई साथैमा लिएर काम गर्ने प्रतिबद्धता व्यक्त गरेका छन् । उनले अबका चुनावमा भोट नमागी, भोट दिऊँदिऊँजस्तो लाग्ने गरी काम गर्न जनप्रतिनिधिलाई अपिल गरे । राजधानीबाट सोमबार बिहान साढे ११ बजे भद्रपुर विमानस्थल ओर्लिएका ओली दिनभर विजय सभामा सरिक भए । जिल्लाका सात स्थानमा बोल्ने भएका ओलीले विजयको उन्मादमा नबहकिन आफ्ना जनप्रतिनिधिलाई आग्रह गरे । ओलीले भने, विगतमा विजयले उन्माद आउने गरेको देखिएको छ, विजयपछि राज्य दमनकारी हुने, कर्तव्यको वास्ता नगर्ने आशंका छ । म के आश्वस्त पार्छु भने हामी आफैं दमन देखेका र भोगेर यहाँसम्म आएका छौं । कहाँनेर दुख्छ घाउ भन्ने हामीलाई थाहा छ ।ओलीले प्रतिपक्षलाई साथ लिएर सम्मानपूर्ण व्यवहार गर्ने प्रतिबद्धता व्यक्त गरे । उनले देश बनाउने सवालमा विपक्षीलाई पनि साथै लिएर अघि बढ्ने बताए । हामी कसैलाई हेला गर्दैनौं । विपक्षीलाई पनि साथै लिएर अघि बढ्ने पक्षमा छौं, ओलीले भने, देश बनाउने सवालमा उनीहरूका सही निर्णयहरूलाई पनि हामीले स्विकारेर अघि बढ्नेछौं । बहुमतले मात्रै मुलुकमा स्थायित्व आउन नसक्ने ठोकुवा गर्दै ओलीले नेतृत्वको इच्छाशक्ति भए विकास, समृद्धि र स्थायित्व ल्याउन कुनै गाह्रो नभएको बताए ।"
कृषि कर्जा २० प्रतिशतले बढयो,"औद्योगिक क्षमता उपयोग ५७ प्रतिशतअघिल्लो वर्षको तुलनामा गत वर्षमा उद्योग क्षेत्रको क्षमता उपयोग करिब ९ प्रतिशत विन्दुले बढेको छ । अघिल्लो वर्ष उद्योगहरूको औसत क्षमता उपयोग ४८२ प्रतिशत मात्र रहेकामा गत वर्ष ५७३ प्रतिशत पुगेको राष्ट्र बैंकको तथ्यांक छ । ऊर्जा आपूर्ति तथा व्यावसायिक वातावरणमा सुधार, पुनर्निर्माण कार्यले गति लिएको, निर्माणजन्य सामग्रीको माग विस्तारलगायतका कारण उद्योगहरूको क्षमता उपयोगमा सुधार आएको राष्ट्र बैंकले जनाएको छ । अध्ययन प्रतिवेदनअनुसार गत वर्ष वनस्पति घिउ तथा तेल समूह, पेय पदार्थ समूह, लत्ता कपडा समूह, कागज, अन्न तथा पशुदाना समूह अन्य रासायनिक पदार्थ समूह, प्लास्टिकजन्य उत्पादन, गैरधातु खनिजजन्य उत्पादन तथा फ्रेबिकेटेट धातुका सामानको उत्पादनमा बढेको छ । तर, दुग्धपदार्थ, अन्य खाद्य पदार्थ समूह, तयारी कपडा, काठको उत्पादन, बिजुलीको तार र जुत्ताको उत्पादनमा कमी आएको छ ।गएको वर्ष अध्ययन क्षेत्रअन्तर्गतका बैंक तथा वित्तीय संस्थाले कुल प्रवाहित कर्जाको ३२४ प्रतिशत कर्जा औद्योगिक क्षेत्रमा प्रवाह गरेका छन् । अघिल्लो वर्षको सोही अवधिको तुलनामा त्यस्तो कर्जा २१ प्रतिशतले बढी हो । मुलुकमा बन्द, हडतालजस्ता समस्यामा उल्लेख्य कमी आए पनि उद्योग दर्ता तथा सञ्चालन क्षमता उपयोगमा खासै सुधार आएको छैन । आर्थिक स्थिरता कायम गर्दै स्वदेशी तथा विदेशी लगानी भित्र्याउनु अझै चुनौतीपूर्ण रहेको राष्ट्र बैंकको निष्कर्ष छ ।राष्ट्र बैंकले काठमाडौं उपत्यका बाहिरका कार्यालय (विराटनगर, जनकपुर, वीरगन्ज, पोखरा, सिद्धार्थनगर, नेपालगन्ज र धनगढी) अन्तर्गत तोकिएका ५७ जिल्लामा गरिएको स्थलगत सर्वेक्षण र अन्तरक्रियामार्फत तयार पारेको हो । प्रतिवेदनमा तोकिएका ५७ जिल्लाका कृषि, उद्योग र सेवा क्षेत्रमा गत वर्षको स्थिति तथा आगामी आर्थिक वर्षको परिदृश्य लगायत यी क्षेत्रहरूमा देखिएका चुनौतीहरूको संक्षिप्तमा चर्चा गरिएको राष्ट्र बैंकले जनाएको छ । अघिल्लो वर्षसम्म अध्ययनमा ४७ जिल्ला समेटिने गरेकामा चालु आर्थिक वर्ष देखि थप १० जिल्लासमेत समावेश गरिएको हो ।"
मासिक साढे २ अर्बको सुन आयात,"काठमाडौं पछिल्लो समय सुनको आयात ह्वातै बढ्न थालेको छ । नेपाल राष्ट्र बैंकका अनुसार चालु आर्थिक वर्षको पहिलो ३ महिनामा सुनको आयात ५२ प्रतिशतको उच्च दरले बढेको हो । गत आर्थिक वर्ष पहिलो ३ महिनामा ४ अर्ब ९ करोड ७३ लाख रुपैयाँ बराबरको सुन आयात भएको थियो भने यस वर्ष ७ अर्ब ५६ करोड ४६ लाख रुपैयाँको आयात भएको छ । जसअनुसार मासिक २ अर्ब ५२ करोड १५ लाख रुपैयाँको आयात भएको देखिन्छ । पछिल्लो दिनमा सुनको माग बढेकाले आयात पनि सोहीअनुसार बढेको व्यवसायीको दाबी छ ।भूकम्पपश्चात् नाकाबन्दीले आम उपभोक्ता पीडित थिए । जसले गर्दा सुनको बिक्री उत्साहजनक थिएन, नेपाल सुनचाँदी व्यवसायी महासंघका अध्यक्ष मोहन सुनारले भने, अहिले अर्थतन्त्रमा सुधार देखिएको छ । जसले गर्दा आयात बढेको हो । संघका अनुसार हाल तस्करीको सुन केही निरुत्साहित भएको छ । सरकारले वैदेशिक रोजगारबाट घर फर्किने क्रममा ५० ग्राम सुन आयात सुविधा बन्द गरेकाले पनि वैधानिक आयात बढेको उनीहरूको दाबी छ । सुन आयात वैधानिक रूपमा भएको छ, उनले भने । ५० ग्रामसम्मको आयात प्रावधान हुँदा आयातको मात्रा कम देखिन्थ्यो । अहिले सुविधा बन्द हुँदा आयात बढेको हो, उनले भने, सुन वैधानिक बाटोबाट आयात भइरहेको छ । महासंघका पूर्वअध्यक्ष तेजरत्न शाक्यले पनि तस्करी घटेकाले आयात बढेको बताए । तस्करी प्रोत्साहन हुँदा राजस्व घट्छ । अहिले वैधानिकबाट आयात बढेको छ, उनले भने । उनका अनुसार राष्ट्र बैंकले कोटा बढाएर २० किलो पुर्याएकाले पनि आयात बढेको हो । गत वर्ष सुनको दैनिक कोटा १५ किलो मात्रै थियो । फागुनबाट राष्ट्र बैंकले कोटा बढाएर २० किलो पुर्याएको छ, उनले भने, सोहीअनुसार आयात बढेको छ । बैंकले आयातको कोटा वृद्धि गरेपछि सुन धमाधम बिक्री भइरहेको उनले बताए । दैनिक १५ किलो हुँदा मागअनुसार पूर्ति थिएन । माग धान्न व्यवसायीहरूले अवैध रूपमा आयात भएको सुन बिक्री गर्न बाध्य थिए, उनले भने । माग र पूर्तिलाई सन्तुलन गर्न र तस्करी पूर्ण रूपमा निरुत्साहित गर्न सुनको दैनिक कोटा ३५ देखि ४० किलोसम्म बनाउनुपर्ने व्यवसायीहरू बताउँछन् । महासंघका अनुसार हाल दैनिक माग ३५ देखि ४० किलो छ । बिहेको सिजनमा माग थप बढ्छ । त्यसलाई पूर्ति गर्न कोटा बढाउनुपर्ने शाक्यले बताए । हाल वाणिज्य बैंकहरूले सुन किलोमा आयात गरी सोहीअनुसार बिक्री गर्छन् । बैंकहरूले दक्षिण अफ्रिका, संयुक्त अरब इमिरेट्स (यूएई), हङकङ, स्विटजरल्यान्डलगायतका मुलुकबाट सुन आयात गर्दै आएका छन् । आयातित सुन सुनचाँदी व्यवसायी महासंघ, सुनचाँदी कला व्यवसायी संघ र सुनचाँदी रत्न तथा आभूषण महासंघको सिफिरिसमा बैंकले गहना व्यवसायीलाई वितरण गर्दै आएका छन् । सुन आयात र लगानी निरुत्साहित गर्न राष्ट्र बैंकले कार्यविधि बनाएर कोटा प्रणालीमा सुन आयात र वितरणको व्यवस्था गर्दै आएको छ । कार्यविधिअनुसार बैंकबाट व्यवसायीले दिनको २० किलो मात्रै किन्न पाउँछन् । चाडबाड र सिजनमा भने मागअनुसार कोटा वृद्धि हुन्छ । सुनका गहना क्यासका रूपमा लिइएकाले पनि यसतर्फ आकर्षण बढेको व्यवसायीहरू बताउँछन् । खरिद भएका गहनाहरू अप्ठयारो अवस्थामा तत्काल बिक्री गरेर नगद लिन सकिन्छ, उनले भने, सुन तत्काल बिक्ने हुँदा ग्राहकको आकर्षण छ । सुनको माग बढेपछि व्यवसायीले दैनिक कोटा बढाउन राष्ट्र बैंकलाई आग्रह गरेको जनाएको छ । व्यवसायीको मागप्रति राष्ट्र बैंक पनि सकारात्मक रहेको महासंघको दाबी छ । कोटा बढाउन राष्ट्र बैंकलाई पहल गरेका छौं । छलफलको क्रममा दैनिक कोटा ३० किलो पुर्याउन सकारात्मक जवाफ पाएका छौं, शाक्यले भने । चाँदी आयात ७१ प्रतिशत घटयोचाँदीको आयात ७१ प्रतिशतले घटेको छ । राष्ट्र बैंकको तथ्यांकअनुसार चालु आर्थिक वर्षको पहिलो ३ महिनामा १ अर्ब ४३ करोड २८ लाख रुपैयाँको आयात भएको छ । अघिल्लो वर्षको ३ महिनामा १ अर्ब ५४ करोड १९ लाख रुपैयाँको आयात भएको थियो । चाँदी मुख्यतया हस्तकलाका सामान बनाउन र गहनाका रूपमा प्रयोग हुँदै आएको छ ।"
आओनमा छापा,"काठमाडौं आपूर्ति व्यवस्थापन तथा उपभोक्ता हित संरक्षण विभागले वायु सेवा सञ्चालक संघ (आओन) को गौशालास्थित कार्यालयमा छापा मारेको छ । संघले मंगलबारदेखि लागू हुने गरी इन्धनको मूल्य बढाउने निर्णय गरेपछि विभागले सोमबार छापा मारेको हो । अनुगमन टोली केही कागजातहरू नियन्त्रणमा लिएको छ । प्रतिलिटर ५ रुपैयाँ इन्धनको भाउ बढ्दा हवाई भाडा २ सय २० रुपैयाँसम्म बढ्नु अस्वाभाविक हो, अनुगमन टोली संयोजक रमेशकाजी श्रेष्ठले भने, सत्यतथ्य बुझ्न अनुगमन गरेका छौं । भाडा बढाउनुपर्ने कारणसहित सम्पूर्ण कागजातसहित २४ घण्टाभित्र विभागमा उपस्थित हुन निर्देशन दिएको उनले बताए । आयल निगमले शुक्रबार राति १२ बजेदेखि लागू हुने गरी इन्धनको मूल्य समायोजन गरेपछि संघले भाडा बढाएको हो ।निगमले हवाई इन्धन आन्तरिकतर्फ प्रतिलिटर ५ रुपैयाँ वृद्धि गरेको छ । सोहीअनुसार संघले काठमाडौंधनगढीको रुटमा २ सय २० रुपैयाँ बढाएको छ । हिमाली क्षेत्रको उडानमा १ सय ७० रुपैयाँ, नेपालगन्जको उडानमा १ सय ६५, भद्रपुरका लागि १ सय ५० रुपैयाँ र विराटनगरका लागि १ सय २० रुपैयाँ बढाएको छ । भैरहवामा १ सय ५, तुम्लिङटारमा ९५ रुपैयाँ, पोखरामा ८० रुपैयाँ, जनकपुरमा ६० रुपैयाँ, भरतपुरमा ५५ रुपैयाँ र सिमरामा ४५ रुपैयाँले बढाएको जनाएको छ । संघका कार्यकारी निर्देशक कमलेशकुमार बर्माले नागरिक उड्डयन प्राधिकरणले भाडा बढाउन निर्देशन दिएपछि बढाइएको बताए । हवाई भाडा बढाउन सरकारबाट स्वीकृति प्राप्त भइसकेको उनले बताए । संघले भाडादर बढाउन आइतबार नै प्राधिकरणमा सिफारिस गरेको थियो । प्राधिकरणले संघको प्रस्तावमा सदर गरेपछि भाडा बढाउने निर्णय गरिएको उनले बताए । हवाई इन्धनको मूल्य ५ रुपैयाँभन्दा बढी घटबढ हुँदा समायोजन गर्ने व्यवस्था छ, बर्माले भने, सोहीअनुसार बढाउने निर्णय गरेका छौं ।"
कुवेतमा दुई सय नेपाली अलपत्र,"काठमाडौं कुवेतको खराफी नेसनल कम्पनीमा कामविहीन भई समस्या भोगिरहेका झन्डै २ सय नेपालीको जरिवाना भुक्तानी हुन नसक्दा अलपत्र परेका छन् । करिब आठ महिनायता तलब सुविधाबाट समेत उनीहरू वञ्चित भएका छन् । कम्पनीले ती नेपालीसहित विदेशी कामदारको भिसा पनि नवीकरण गरिदिएको छैन । कुवेती निकायमा गैरकानुनी हैसियतमा राखेको कामदारको जरिवाना भुक्तानी भएपछि मात्रै स्वदेश फिर्ताको अनुमति पाउने व्यवस्था छ । कामदारको भिसा नलगाई कम्पनीले गैरकानुनी हैसियतमा राखेको रहेछ । ती कामदारको जरिवाना कुवेत सरकारलाई भुक्तानी नगरेसम्म कुवेतबाट पठाउन सकिँदैन, कुवेतका लागि नेपाली राजदूत यज्ञबहादुर हमालले कान्तिपुरसँग भने, जरिवाना कसले भुक्तानी गर्ने हो ? यस विषयमा सम्बन्धित पक्षहरूसँग छलफल भइरहेको छ । कुवेतको अध्यागमन नियमअनुसार भिसा सकिएपछि एक कामदारको प्रतिदिन दुई डिनार (करिब ६ सय ८० रुपैयाँ) को दरले जरिवाना लाग्छ । बढीमा ६ सय डिनार (दुई लाख ४ हजार रुपैयाँ) सम्म बुझाउनुपर्छ । पीडित कामदारहरूले दूतावासमा बुझाएको विवरण हेर्दा ४० देखि ६ सय डिनारसम्म जरिवाना तिर्नुपर्ने देखिन्छ, उनले भने, कुल कति भुक्तानी गर्नुपर्छ भन्नेमा पूरा हिसाब निकालिएको छैन । झन्डै दुई सय कामदारमध्ये दूतावासमा दुईवटा समूह गरी ९४ जनाले मात्रै आफ्ना विवरणहरू बुझाएका छन् । जसमा सबैभन्दा बढी एसओएस म्यानपावरबाट गएका ८३, अलकरिमबाट गएका ८ र लोटसबाट ४ जना रहेका छन् । दूतावास पुगेका सबै कामदार आफूहरू स्वदेश फिर्न तयार भएको बताएका छन् । एक महिनादेखि कामसमेत नपाएका ती कामदारका समस्या ८ महिनादेखि नै थियो । पछिल्लो समय कामदारलाई खाना खुवाउने ठेक्का पाएको कम्पनीले त्यो पनि रोकिदिएपछि यो समस्या सार्वजनिक भएको हो । रकम नपाएपछि कम्पनीले खाना खुवाउन छाडेको रहेछ । खाना खाना नपाएपछि हामी दूतावास गयौं । दूतावासले खानाको प्रबन्ध मिलाइदियो । अहिले खानाको समस्या टरेको छ, बर्दियाका पीडित कामदार भीम अर्यालले कान्तिपुरसँग भने, कसैले ८, कोहीले ६ र केहीले ४ महिनायता तलब पाएका छैनन् । राजदूत हमालका अनुसार कामदारको समस्या समाधान गर्न कुवेत सरकारलाई अनुरोधसमेत गरेको बताए । मैले कुवेतको परराष्ट्र मन्त्रालयमा कुरा राखिसकेको छु, उनले भने, कुवेत सरकारले कम्पनीसँग कुरा गर्ने जानकारी दिएको छ । कुवेती निकायले कामदारको जरिवाना माफ नगर्ने अवस्था देखेपछि दूतावासले जरिवानाको सम्बन्धमा परराष्ट्र, श्रम मन्त्रालय र वैदेशिक रोजगार प्रवद्र्धन बोर्डलाई जानकारी दिइसकेको छ । जरिवाना तिर्ने जिम्मेवारी कम्पनी र म्यानपावरले लिनुपर्छ ।"
साउदीमा घरेलु कामदारलाई तलब कार्ड,"काठमाडौं (कास) साउदी अरबले घरेलु कामदारको पारिश्रमिक सुरक्षा गर्न तलब कार्ड अनिवार्य गर्ने नियम शनिबारबाट लागू गरेको छ । साउदीको श्रम तथा सामाजिक विकास मन्त्रालयले ६ महिनाभित्रै सबै रोजगारदाता (स्पोन्सर) ले आफ्ना कामदारलाई यो कार्ड दिनुपर्ने नियम लगाएको हो । साउदीमा घरेलु कामदारअन्तर्गत निजी सवारी चालक, हाउसमेड, माली, उँट बाख्रा हेरालु र खेतीपाती (मजरा) मा काम गर्ने कामदार पर्छन् । श्रम मन्त्रालयका प्रवक्ता खालिद अबा अलखैलका अनुसार घरेलु कामदारको तलब बैंकबाट नियमित रूपमा पाउने गरी तलब कार्ड दिनुपर्ने नियम लगाइएको हो । साउदीमा कामदार आइपुगे लगत्तै स्पोन्सरले पिप्रेड कार्ड वा तलब कार्ड दिनुपर्छ, स्थानीय अरबिक समाचारपत्र अलइक्टी सादिअहसँग खैलले भनेका छन्, यसले समयमा तलब पाउने अवस्थालाई सुनिश्चित गर्छ । साउदीमा घरेलु कामदारलाई स्पोन्सरहरूले समयमा तलब दिने गरेका छैनन् । महिनौंसम्म तलब नदिई कामदारहरूलाई जबर्जस्ती काम गर्न बाध्य बनाउने गरेको छन् । यसबाट नेपाली कामदारहरू वर्षौंसम्म घर फर्किनसमेत वञ्चित हुनुपरेको छ । साउदीका सबै बैंकहरूले पेरोल कार्ड दिन सक्ने सुविधा दिएको छ । साउदी इन्भेस्टमेन्ट बैंकका वेबसाइटमा पेरोल घरेलु कामदारको सुविधाका लागि ल्याइएको हो । यो कार्ड भएका कामदारले एटीएमबाट आफ्नो तलब झिक्न पाउने सुविधा दिइएको छ । नेपालसहित एसियन देशले तलब नदिने समस्या भएपछि साउदीमा घरेलु कामदार पठाउन रोक लगाएको छ । साउदीले स्रोत देशहरूले लगाएको प्रतिबन्ध खुलाउनका लागि घरेलु कामदारलाई अधिकार दिने र उनीहरूको तलब सुरक्षा गर्ने गरी कानुन र नियमहरू नयाँ बनाउँदै ल्याएको हो ।श्रम मन्त्रालयका अनुसार तलब कार्ड बनाउन कामदारसँग स्पोन्सरले शुल्क लिन पाइने छैन । साउदीमा हाउसमेड, हाउसब्वाइ, गार्डेनर, उँट बाख्रा हेरालु र मजरामा काम गर्ने नेपाली कामदार कम्तीमा ५० हजार रहेको अनुमान गरिएको छ ।"
ओपोको एफफाइभ सिक्स जीबी रेड एडिसन,"काठमाडौं (कास) ओपोले एफफाइभ सिक्स जीबी रेड एडिसन नेपाली बजारमा ल्याएको छ । ओपो एफफाइभ सिक्स जीबी फेसनेबल रातो रङमा उपलब्ध हुनुका साथै यसमा अझ बढी सञ्चय क्षमता, ६ जीबी र्याम र ६४ जीबी रोमसहितको उत्कृष्ट प्रोसेसर जडान गरिएको जारी विज्ञप्तिमा उल्लेख छ । फोनमा ६ इन्चको पूर्ण एचडी फुल स्क्रिन डिस्प्ले जडान गरिएको कम्पनीले जनाएको छ । कम्पनीका अनुसार एफफाइभ सिक्स जीबी रेड एडिसनको मूल्य ४४ हजार ९ सय ९० रुपैयाँ निर्धारण गरिएको छ । केही दिनअघि मात्रै कम्पनीले एफफाइभ सिक्स जीबीको ब्ल्याक एडिसन र एफफाइभ युथ सार्वजनिक गरेको थियो ।"
मेगाको निमित्त सीईओमा खुन्जेली,काठमाडौं (कास) मेगा बैंक नेपालको निमित्त प्रमुख कार्यकारी अधिकृतमा अनुपमा खुन्जेली नियुक्त भएकी छन् । बैंक सञ्चालक समितिको बैठकले उनलाई उक्त पदमा नियुक्त गर्ने निर्णय गरेको जारी विज्ञप्तिमा उल्लेख छ । यसअघि उनी मेगा बैंकको नायब प्रमुख कार्यकारी अधिकृत थिइन् ।
सिटिजन लाइफ इन्स्योरेन्सको शाखा विस्तार,काठमाडौं (कास) सिटिजन लाइफ इन्स्योरेन्सले राजधानीको कान्तिपथमा नयाँ शाखा सञ्चालनमा ल्याएको छ । शाखा कार्यालय सञ्चालनबाट जनमानसमा बिमाको पहुँच अभिवृद्धि गर्नमा सहयोगी हुने विश्वास कम्पनीले दिएको जारी विज्ञप्तिमा छ ।
सहकारी हस्तान्तरण गरिँदै,"ललितपुर डिभिजन सहकारी कार्यालय ललितपुरले सहकारीहरूको कार्य क्षेत्रका आधारमा केन्द्र, प्रदेश र स्थानीय तहमा हस्तान्तरण गर्ने तयारी थालेको छ । कार्य क्षेत्रका आधारमा हस्तान्तरण हुने सहकारी संस्थाहरूको नामावली उसले प्रकाशन गरिसकेको छ । अब सहकारी विभागले निर्देशिका पठाएमा तत्कालन हस्तान्तरण गरिने डिभिजन सहकारी कार्यालयले जनाएको छ । डिभिजन कार्यालय ललितपुरका प्रमुख बलराम निरौलाले विभागको निर्देशिको पर्खाइमा रहेको बताए । हस्तान्तरणका लागि कार्यालयले गर्नुपर्ने सम्पूर्ण काम सकिसकेको छ, उनले भने, हस्तान्तरणपछि सहकारीको दर्ता, खारेजी, अनुगमन, नियमनलगायत कार्यालयले गर्दै आइरहेको काम सम्बन्धित स्थानीय तहले गर्नेछन् ।जिल्लामा ललितपुर महानगरपाालिकासहित दुई नगरपालिका र ३ गाउँपालिका छन् । डिभिजन कार्यालयका अनुसार जिल्लाका कुल १ हजार १ सय ८० वटा सहकारीमध्ये स्थानीय तहमा ७ सय ८०, प्रदेशमा ३ सय ८९ र केन्द्रमा ११ वटा हस्तान्तरण हुनेछन् । स्थानीय तहमा जाने ७ सय ८० सहकारी संस्थामध्ये ललितपुर महानगरपालिकामा ३ सय ६४, गोदावरी नगरपालिकामा १ सय ३४, महालक्ष्मीमा ८५, महांकाल गाउँँपालिकामा ८२, वाग्मतीमा ६९ र कोन्ज्योसोममा ४६ वटा हस्तान्तरण हुनेछन् ।जिल्लामा बचत तथा ऋण सहकारी संस्था ५ सय ७५, बहुउद्देश्यीय २ सय ७८, कृषि १ सय २७, दुग्ध ५०, जडीबुटी १२, पर्यटन ११, मौरीपालन ४, स्वास्थ्य ८, चिया १०, उपभोक्ता २६, तरकारी तथा फलफूल १०, च्याउ २, सञ्चार १०, कफी १०, विद्युत् १ र अन्य ३१ वटा छन् । सहकारीमा ३ लाख ७२ हजार सदस्य छन् । सञ्चालक ८ हजार २० र कर्मचारी ५ हजार ७० जना छन् । डिभिजन कार्यालयका अनुसार सेयर पुँजी ५ अर्ब ५८ करोड ५७ लाख ५४ हजार, ४६ अर्ब ३४ करोड ४ लाख ३७ हजार बचत रकम, ३९ अर्ब ४० करोड ११ लाख ५१ हजार ऋण लगानी भएको छ । आव ०७२७३ मा लेखा परीक्षण स्वीकृति लिनुपर्ने १ हजार १ सय ६४ मध्ये ८ हजार ८८ वटाले मात्र स्वीकृति लिएका थिए । २ सय ७६ वटा निष्क्रिय संस्थामध्ये ३ वटाको दर्ता खारेज र २२ वटा समस्याग्रस्त र फरारको सूचीमा छन् ।अधिकांशमा ऋण जोखिम कोष छैनजिल्लाका अधिकांश सहकारी संस्थाले सहकारी ऐनअनुरूप ऋण जोखिम कोषको व्यवस्था गरेका छैनन् । डिभिजन सहकारी कार्यालय ललितपुरले गरेको अनुमन प्रतिवेदनअनुसार ऋण जोखिम कोष नभएको हो । डिभिजन सहकारी कार्यालयका प्रमुख निरौलाले ऋण जोखिम कोषको व्यवस्था नहुँदा ऋण डुबे सहकारीलाई खासै असर पर्दैन । ऋण जोखिम कोषको व्यवस्था नगर्नु नै सहकारी डुब्ने मुख्य कारण हो, उनले भने ।सहकारी नीतिअनुसार ऋण लगानी गर्दा तोकेको भाकाभित्र एक प्रतिशत, भाका नाघेको एक वर्षभित्र ३५ प्रतिशत र भाका नाघेको एक वर्ष कटेमा शत प्रतिशत ऋण जोखिम कोषमा राख्नुपर्छ । ऋण लगानी संस्थागत तवरबाटभन्दा व्यक्तिगत तवरबाट हुने गरेको छ, उनले भने, कतिपयले ऋण लगानीमा प्रक्रिया पनि पुर्याएका छैनन् । यस्तै कारणले जिल्लाका २२ वटा संस्थालाई समस्याग्रस्तको सूचीमा राखिएका छन् । जिल्लामा १ करोडदेखि ५ करोडसम्म कारोबार गर्ने २ सय ८९ संस्था, ५ देखि ५० करोडसम्म गर्ने १ सय ८५ र ५० करोडभन्दा माथि कारोबार गर्ने १९ वटा सहकारी संस्था छन् । आव ०७४७५ को हालसम्म लेखा परीक्षण स्वीकृति लिने ३ सय ३ वटा संस्था मात्र छन् ।अनुगमनलाई जनशक्ति अभावसहकारीको संख्याअनुसार अनुगमनका लागि जनशक्ति र पर्याप्त स्रोत साधन नभएको कार्यालयले जनाएको छ । यसले दुर्गम पहाडी भेगमा छरिएका सहरकारीहरूमा पुग्न कठिनाइ भएको कार्यालय प्रमुख निरौलाले बताए । सयौंको संख्याका सहकारीको अनुगमन र निरीक्षणका गर्न जम्मा १२ जना कर्मचारी छन्, उनले भने । उनीहरूले अनुगमनसँगै पाँचजनाले सहकारी निरीक्षकको काम, ३ सहायक निरीक्षक र १० जनाले वरिष्ठ सहकारी अधिकृत र सहकारी अधिकृतको काम गरिरहेका छन् । विभागले दिएको कार्यक्रमअनुसार वर्षभरिमा ३ सय २५ वटा सहकारीमा जसरी भए पनि भ्याइरहेका छौं, उनले भने ।"
उत्साह देखिएन सेयर बजारमा,"काठमाडौं सेयर कारोबार मापक नेप्से परिसूचक सोमबार करिब ३ अंकले घटयो । अघिल्लो दिन करिब ६ अंकले घटेको नेप्से सोमबार २७४ अंकले घटेर १ हजार ५ सय २७७५ मा ओर्लेको हो । प्रतिनिधिसभा र प्रदेशसभाको निर्वाचनपछिका दुवै कारोबार दिन लगातर नेप्से घटेको छ । प्रतिनिधिसभा र प्रदेशसभाको निर्वाचनमा वाम गठबन्धनको अत्यधिक बहुमत आइरहँदा पनि सेयर बजारमा लगातार गिरावट आउनुलाई अर्थपूर्ण रूपमा हेरिएको छ । वामपन्थी सेयर बजारप्रति नकारात्मक हुन्छन् भन्ने सोचाइ लगानीकर्तामा रहेकाले नेप्से बढ्न नसकेको विश्लेषण गर्न थालिएको छ । यसकारण आगामी सरकार वामपन्थीहरूको बन्ने र लामो समय टिक्ने निश्चित भएको समयमा पनि सेयर बजारमा उत्साह नदेखिएको विज्ञहरू बताउँछन् । यसअघि हरेक निर्वाचनपछिको कारोबार दिन नेप्से परिसूचक बढेको स्मरण गर्दै एक धितोपत्र ब्रोकरले भने, वामपन्थी सरकार सेयर बजारप्रति नकारात्मक हुन्छन् भन्ने धारणा अझै पनि बहुसंख्यक लगानीकर्तामा छ । उनले थपे, यद्यपि यसअघि एमाले र माओवादी पार्टीबाट बनेका मन्त्रीहरूले सेयर बजारको विकास र विस्तारका लागि भरपुर सहयोग गरेका छन् ।अहिले वामपन्थी दलहरूको सरकार बन्न लागेकाले नभई नियमित कारणले बजार घटेको अर्का एक ब्रोकरले बताए । पछिल्ला केही सातायता बैंक तथा वित्तीय संस्थामा तरलता घटदै गएकाले अपेक्षित रूपमा ब्याजदर घट्न नसकेको, सेयर बजारमा महत्त्वपूर्ण भूमिका रहेका वाणिज्य बैंकहरूले पहिलो त्रैमासमा राम्रो क्षमता प्रदर्शन गर्न नसकेकोलगायत कारण सेयर बजार बढ्न नसकेको ती ब्रोकरले बताए । आइतबारको तुलनामा सोमबार नेप्सको घट्ने दरमा भने कमी आएको छ भने कारोबार रकम करिब ४५ प्रतिशतले घटेको छ । आइतबार नेप्से घटे पनि कारोबार रकम उल्लेख्य रूपमा बढेकाले नेप्सेले दिशा परिवर्तन गर्न सक्ने अनुमान गरिएको थियो । अघिल्लो दिनको तुलनामा सोमबार कारोबार रकम करिब ३८ करोड रुपैयाँले घटेर ४६ करोड ४५ लाख रुपैयाँमा सीमित भएको छ । यस दिन कारोबार सुरु भएको पहिलो ४० मिनेटसम्म बढेको बजार त्यसपछि भने घट्न थालेको थियो ।कुल बजार पुँजीकरण पनि केही घटेर १७ खर्ब ७५ अर्ब रुपैयाँ कायम भएको छ । उक्त दिन क वर्गका कम्पनीहरूको कारोबार मापक सेन्सेटिभ परिसूचक ०२१ अंकले घटेको छ । उत्पादन तथा प्रशोधन र अन्य समूहबाहेक कारोबारमा आएका बाँकी समूहहरूको परिसूचक घटेपछि समग्र नेप्सेमा दबाब परेको थियो । करिब ४ हजार १ सय कारोबारबाट १ सय ५७ कम्पनीका ८ लाख ५६ हजार १ सय १८ कित्ता सेयर किनबेच भए । कारोबारमा आएकामध्ये ५२ कम्पनीको सेयर मूल्य बढयो, ८२ कम्पनीको सेयर मूल्य घटयो र बाँकी २३ कम्पनीको सेयर मूल्य स्थिर छ । सोमबार अन्य समूहको परिसूचक ०१ प्रतिशत र उत्पादन तथा प्रशोधन समूहको परिसूचक ००२ प्रतिशतले बढे । तर, व्यापार समूहको परिसूचक १११ प्रतिशतले घटयो । यसैगरी विकास बैंक समूहको परिसूचक ०५१, बिमाको ०३३, होटलको ०३२ र लघुवित्तको ०२९ प्रतिशतले घटे । जलविद्युत् समूहको परिसूचक ०१५, बैंकिङको ०१४ र वित्त कम्पनीको ०१२ प्रतिशत घटेको नेप्सेले जनाएको छ ।"
गण्डक नहरमा गहुँ सिजनलाई पानी,"पर्सा बारा, पर्सा र रौतहट सिँचाइको मुख्य स्रोत गण्डक नहरमा यस वर्ष गहुँ सिजनमा पानी आउने भएको छ । भदौ पहिलो साता आएको बाढीले क्षतिग्रस्त भएको यो नहरको मर्मत सम्भारको काम लगभग सकिएकाले किसानले सिँचाइ सुविधा पाउने भएका हुन् । नारायणी सिँचाइ व्यवस्थापन डिभिजन कार्यालय बहुअरीका सूचना अधिकृत एवम् इन्जिनियर सुरेश साहले लक्षित अवधिमै मर्मत सम्भारको काम सकिएपछि यस वर्ष गहुँ बालीका लागि नहरमा पानी आउने दाबी गरे । गण्डक सम्झौताअनुसार भारतले पुस १० बाट नहरमा पानी छोड्ने र त्यसअघि नै नेपालतर्फ मर्मत सम्भारको काम सकिने भएको हो । भारतीय पक्षले पनि विगतमै गण्डक नहरको भत्किएको संरचनाको मर्मत सम्भार गरी सकेको र त्यसपछि पानी प्रवाह गर्दा नहरमा ३४ स्थानमा चुहाव देखिएकाले ती स्थानको मर्मत पनि भइसकेको उनले बताए । नहरको सर्वाधिक क्षतिग्रस्त स्थान जगरनाथपुर गाउँपालिकाको जानकीटोलामा जारी मर्मत कार्य यसै साता सकिने कार्यालयका प्रमुख एवम् डिभिजन इन्जिनियर राजेन्द्रप्रसाद साहले जानकारी दिए । साहका अनुसार नहरअन्तर्गत जानकीटोलामा निरन्तर २ महिनादेखि मर्मत सम्भारको काम भइरहेको छ । त्यहाँ २ वटा एक्साभेटर र एक लोडर प्रयोग गरी काम भइरहेको उनले जानकारी दिए । मंसिर मसान्तसम्म सक्ने लक्ष्यका साथ काम गरिरहेको उनले बताए । त्यहाँ ओरिया खोलाले १ सय ५० मिटर नहरको खण्ड भत्काउनुको साथै मूल नहरमै ४० फिट गहिरो खाल्डोसमेत बनाएको थियो । दक्षिणतर्फको नहरको डिल निर्माण र खाल्डो पुर्ने काम सकिएको छ । हाल उत्तरतर्फको नहरको डिलको निर्माणको काम भइरहेको उनले सुनाए । गण्डक नहरमा ओरिया, सिक्टा, गंगोल, सिक्टा, बंगरी, लालबकैया आदि खोलाले नहरमा बढी क्षति गरेका थिए । यी खोलाको पानीको जलस्तर बढेर नहरभन्दा माथिबाट बग्न थालेपछि क्षति पुर्याएको थियो । कार्यालयको साधन स्रोत परिचालन गरी पर्सा र बारामा भत्किएका ३ दर्जन स्थानमा नहरको किनार तथा सर्भिस सडकको मर्मत सम्भार गरिएको साहले बताए । यस वर्षको वर्षा र बाढीका कारण भारततर्फ २६ ठाउँमा संरचना भत्किएको थियो । किसानको चर्को मागपछि भत्किएकै नहरको संरचनालाई काम चलाउका रूपमा सञ्चालन गरी असोज २४ बाट धानबालीका लागि भारतीय पक्षसँग आग्रह गरी नहरमा पानी प्रवाह गरिएको थियो । भत्किएको किनारमा बालुवाको बोराहरू राखेर नहरमा पानी छाडिएको र साबिकभन्दा कम भएपनि नहरमा पानी प्रवाह गरिएको थियो । नहर छेउका किसानले पम्पिङ्ग सेटबाट पानी तानेर बाली लगाएका थिए । यसरी नहरमा छाडिएको पानीले नहरको ३ नम्बर ब्लकसम्मका किसानलाई राहत मिलेको थियो । त्यसबाहेक तिलाबे खोलाको ब्यारेजबाट नहरको ब्लक नम्बर ५ र ६ लाई लक्षित गरी नहरमा पानी प्रवाह गरिएको थियो । उक्त पानी ८ नम्बर ब्लकसम्म पुगेकाले ४ ब्लकका किसान त्यसबाट लाभान्वित भएको साहले दाबी गरे । नहरको पर्सादेखि रौतहटको ८१ किमि खण्डमध्ये पर्सा, बारा र रौतहटको मूल नहर तथा बारा र रौतहटमा ३५ स्थानमा मूल नहरको दायाँ तथा बायाँ किनार र सर्भिस सडकसमेतमा क्षति पुगेको थियो ।"
फिफाको सूचना ढाँट्दै एन्फा,"काठमाडौं अखिल नेपाल फुटबल संघ (एन्फा) ले अन्तर्राष्ट्रिय फुटबल महासंघ (फिफा) को सहमतिअनुसार भन्दै आइतबार दोस्रोपल्ट निर्वाचन सारेर १४ चैतमा चुनावी साधारणसभा गर्ने निर्णय गरेको थियो । तर फिफाले उक्त मितिलाई स्वीकृति नदिएको रहस्य खुलेको छ ।चुनावी साधारणसभा स्थगन गरी २८ मार्च २०१८ (२०७४ साल चैत १४) मा सञ्चालन गर्ने एन्फाको अनुरोधलाई फिफा र एएफसी (एसियाली फुटबल महासंघ) ले अनुमोदन गरेको छ, एन्फाको फेसबुकमा लेखिएको छ । एन्फा कार्यसमिति बैठकले पनि फिफा र एएफसीको अनुमोदन बमोजिम नै पुस ५ देखि माघ ५ सम्म जिल्लाको निर्वाचन र १४ चैतमा केन्द्रीय कार्यसमिति निर्वाचनसहितको साधारणसभा गर्ने निर्णय सार्वजनिक गरेको थियो । एन्फाका प्रवक्ता सन्जीव मिश्रले पनि फिफाकै स्वीकृतिअनुसार चुनावको नयाँ मिति तोकिएको बताएका थिए ।फिफाले स्वीकृति दिएको भनी दाबी गरिएकोआइतबारको पत्रमा दोस्रोपल्ट चुनावी साधारणसभा सारेर तोकिएको मितिलाई स्वीकृति दिएको कुनै व्यहोरा नभएको एन्फाकै एक उच्च पदाधिकारीले बताए । कार्यसमिति बैठकमा हामीलाई फिफाको चिठी पढेर सुनाइएको थियो तर त्यसमा साधारणसभाको नयाँ मिति तोक्नलाई सहमति दिइएको थिएन । हामीले प्रश्न गर्दा फिफा र एएफसीको सहमति भएको नेतृत्वले बताएका थिए, एन्फा स्रोतले भन्यो । एन्फा स्रोतबाट प्राप्त फिफाका सहायक महासचिव जेभोनिमिर बोबनद्वारा हस्ताक्षरित पत्रमा भनिएको छ, एन्फाले पठाएको सूचनाका आधारमा नेपालको निर्वाचन सकिसक्यो । हामी अपेक्षा गर्छौं कि एन्फाले शीघ्र आफ्नो जिल्लाको चुनाव र तत्पश्चात् केन्द्रको चुनावी साधारणसभा गरोस् । उक्त पत्रमा एन्फा महासचिव धिरेन्द्र प्रधानलाई सम्बोधन गरिएको छ ।अक्टोबर २४ मा सकिएको एन्फाको चारवर्षे कार्यकाललाई लिएर पनि फिफाले पत्रमा लेखेको छ, केही परिस्थितिमा केही साता तलमाथि हुनसक्छ । ढिला हुनुको कारण न्यायोचित हुनुपर्छ । २० डिसेम्बर २०१७ देखि १९ जनवरी २०१८ सम्म जिल्ला संघको निर्वाचन र त्यसपछि चुनावी साधारणसभा २८ मार्च २०१८ मा हुने हामीलाई जानकारी आएको छ । यद्यपि हामी चाँडोभन्दा चाँडो निर्वाचन सम्पन्न होस् भन्ने चाहन्छौं । ढिलाइ नगरी १३ डिसेम्बरसम्म निर्वाचनको योजना पेस गर्न एन्फालाई अनुरोध गर्दछौं । एन्फाको विधान र निर्देशिका पालन गर्दै चाँडोभन्दा चाँडो निर्वाचन गर्न पनि फिफाले भनेको छ ।जानकारहरूका अनुसार सरकारी संलग्नता नभएको गैरसरकारी संस्था भएकाले एन्फाको कार्यक्रमलाई नेपालको आमनिर्वाचनको आचारसंहिताले कुनै प्रभाव पार्दैन । तर ११ माघलाई तोकिएको चुनावी साधारणसभा एन्फाले नेपालको प्रतिनिधिसभा र प्रादेशिकसभाको निर्वाचनलाई लिएर आचारसंहिता प्रभावित हुने भन्दै आफ्नो चुनाव सार्न फिफालाई अनुरोध गरेको थियो । त्यसैलाई लिएर आइतबारको एन्फा बैठकले दोस्रोपल्ट मिति सार्दै १४ चैतमा चुनाव गर्ने निर्णय गरेको थियो ।यसअघि विशेष साधारणसभाले जिल्ला संघको निर्वाचन २५ मंसिरसम्म गरिसक्नुपर्ने निर्णय गरेपनि एन्फाले निर्वाचन प्रक्रिया सम्पन्न गर्न कुनै पनि जिल्लालाई पत्राचार गरेको थिएन । उक्त मिति गुज्रिने बेला उसले सन् १९९० यता नेपालमा पहिलोपल्ट निर्वाचन हुन लागेको गलत तथ्य प्रस्तुत गर्दै प्रतिनिधिसभा र प्रादेशिकसभा निर्वाचनको आचारसंहिता उल्लंघन हुने भएकाले चुनावी साधारणसभा सार्न फिफालाई पत्राचार गरेको थियो । त्यसको जवाफमा फिफाका महासचिव फतमा सामुराले समयमै चुनावी साधारणसभा सञ्चालन नगरे एन्फालाई निलम्बन गर्न सक्ने चेतावनी दिँदै पत्र पठाएको थियो ।"
नेपालको सहज सुरुआत,"काठमाडौं (कास) नेपालले एसीसी यू१६ इस्टर्न रिजनमा सोचेअनुरुपकै सुरुआत गरेको छ । थाइल्यान्डमा सोमबार सुरु प्रतियोगितामा नेपालले थाइल्यान्डलाई १ सय ४३ रनले पराजित गर्यो । निर्धारित ३५ ओभरको खेलमा टस जितेको नेपाल ३४४ ओभरमा १ सय ७९ रन बनाउँदै अलआउट भयो । ट्ेरडथाई क्रिकेट मैदानमा जवाफमा आएको थाइल्यान्ड १९३ ओभरमा ४६ रनमा अलआउट भयो । थाइल्यान्डले ४ रन बनाउँदा ४ विकेट गुमाइसकेको थियो । अन्तिम ब्याट्सम्यान कोकिएड चाटवाङले ११ रन बनाउनु नै थाइल्यान्डको इनिङ्समा एकमात्र दाहोरो स्कोर थियो । नेपालबाट नारायण जोशीले ५ विकेट लिए । उनले सो क्रममा ७ ओभरमा १७ रन खर्चे । सूर्य तामाङले २ तथा निखिलकुमार सिंह र अजयकुमार लुनियाले ११ विकेट आफ्नो नाममा लेखाए । यसअघि कुशल मल्ल र राजन मगरले ५ ओभरमा ३३ रन जोड्दै नेपाललाई राम्रो सुरुआत दिलाएका थिए । राजन १८ बलमा १७ रन बनाई आउट भएपछि यो साझेदारी टुटेको थियो । कुशलले २२ बलमा ३ चौका र १ छक्का प्रहार गरी २४ रन बनाए । विशालविक्रम केसी ५ रनमै आउट भए । कप्तान रीत गौतमले २५ बलमा २ चौकासहित १६ रन बनाए । तृतराज दासले ३९ र सुनील भण्डारीले २३ रन बनाउँदै नेपालको स्कोर अगाडि बढाए । ३६ बल खेलेका तृतराजले ४ चौका र ३३ बल खेलेका सुनीलले १ चौका प्रहार गरे । नारायण ६, प्रतिश जिसी १२, निखिल ६ र सूर्य तामाङ २ रनमा आउट भए । अजयकुमार १ रनमा नटआउट रहे । थाइल्यान्डका चाटवाङले ३ विकेट लिए । नेपालले दोस्रो खेल मंगलबार हङकङसँग खेल्नेछ । नेपाल समावेश समूह ए मा म्यानमार पनि छ ।"
शुक्रलाई सुरुआती अग्रता,"काठमाडौं सीएमएस फाल्डो सिरिज नेपाल च्याम्पियनसिपअन्तर्गत पहिलो दिन सोमबार शुक्रबहादुर राईले अग्रता लिएका छन् । गोकर्ण फरेस्ट गल्फ कोर्समा आइतबार प्रतियोगिताको डिफेन्डिङ च्याम्पियन शुक्रले ४ ओभर ७६ को स्कोर बनाए । १७२१ वर्षको उमेर समूहमा उनले ७ ओभर ७९ स्कोर बनाएका विपिन तामाङलाई ३ स्ट्रोकले पछाडि पारे । फ्रन्ट नाइनमा एक बर्डी र डबल बोगीसहित १ ओभर ३७ जोडेका शुक्रले ब्याक नाइनको १७ औं होलमा ट्रिपल बोगी खेपे । उनले त्यसअघि १२ र १८ औं होलमा बर्डी प्रहार गरे पनि १४ र १५ औं होलमा बोगी खेपेका थिए । १६ वर्षमुनिको उमेर समूहमा भारतीय खेलाडी मोनिस साहले ६ ओभर ७८ स्कोर गर्दै शीर्षस्थान हासिल गरे । राहुल बिक ६ ओभर ७८ सहित दोस्रो स्थानमा छन् । तेस्रो स्थानमा सुभाष घिसिङ, विनोद घिसिङ र रितेश तामाङ अटाए । तीनै खेलाडीले ७ ओभर ७९ को स्कोर जोडे । महिलातर्फ प्रतिमा शेर्पा ९ ओभर ८१ स्कोरसहित शीर्षस्थानमा छन् । दोस्रो स्थानमा १८ ओभर ९० जोडेकी कस्मिरा शाह र तेस्रोमा २५ ओभर ९७ स्कोरसाथ जुनी गुरुङ छन् । फ्रन्ट नाइनमा प्रतिमा र कस्मिरा दुवैले ७ ओभर ४३ खेले पनि कस्मिराले ब्याक नाइनमा त्यसलाई निरन्तरता दिन सकिनन् । २४ गल्फरको सहभागिता रहने प्रतियोगितामा ५४ होलको खेल हुनेछ । तीनदिने प्रतियोगिताको विजेता खेलाडीले फाल्डो सिरिज एसिया ग्रान्ड फाइनलमा प्रतिस्पर्धा गर्नेछन् ।"
हेटौंडामा लनटेनिस सुरु,"हेटौंडा (कास) सामरी स्ल्याम राष्ट्रिय खुला लनटेनिस प्रतियोगिता सोमबार हेटौंडामा सुरु भएको छ । पहिलो दिनमा फन डबल्सतर्फ १४ खेल भए । सामरीस्थित मध्यपृतना हेडक्वार्टरको क्ले कोर्टमा मायांका राणा र सहदेव ढुंगाना, मनोज राना र सञ्जय झा, चन्द्र शाही र राजेन्द्रसिंह भण्डारी, प्रदीप खड्का र सरोज अधिकारी, शक्ति शेर्पा र बसन्त प्रधान, राजु श्रेष्ठ र आदर्श मल्ल, सन्तोष खत्री र भरत रायमाझी, प्रणव खनाल, गौतमचन्द्र केसी, राजकुमार गैरे र गोपी भट्टराई, रोहित सुनार र अभिलाषा विष्ट, जितेन्द्र पौडेल र देवबहादर क्षेत्री, श्रीराम मगर र प्रीति बराल, ईश्वर जिसी र गोविन्द कासुला, विमलकुमार गुरुङ र संगमसिं लामाको जोडी विजयी भएका छन् ।"
अफगानले भारतसँग खेल्ने,"दिल्ली (एएफपी) अफगानिस्तानले पहिलो टेस्ट भारतसँग खेल्ने भएको छ । अन्तर्राष्ट्रिय क्रिकेट परिषद् (आईसीसी) बाट पूर्ण सदस्य राष्ट्रको मान्यता पाएको अफगानिस्तानले सन् २०१९ देखि टेस्ट खेल्न पाउने छ । त्यो पहिलो टेस्ट भारतसँग खेल्ने भएको हो । भारतीय क्रिकेट बोर्ड (बीसीसीआई) ले भविष्यको खेलतालिका सार्वजनिक गर्दै अफगानसँगको टेस्ट सिरिज खेल्ने जनाएको हो । भारतले २०१९२०२३ सम्म सबै संरचनामा गरी घरेलु मैदानमा ८१ म्याच खेल्नेछ । अफगानिस्तानको ऐतिहासिक भ्रमणबारे बोर्डले मिति भने तोकेको छैन । आईसीसीले जुनमा अफगानिस्तान र आयरल्यान्डलाई टेस्ट मान्यता दिएको थियो । अफगानिस्तानले २०१९ मा अस्ट्रेलियासँग पहिलो टेस्ट खेल्ने कार्यक्रम थियो । तर भारत र अफगानको ऐतिहासिक सम्बन्ध मध्यनजर गर्दै हामीले खेल्ने निर्णय गरेका हौं, बीसीसीआईले भनेको छ ।"
रियल र पीएसजी भिड्ने,युरोपा लिगराउन्ड अफ ३२बोरुसिया डर्टमन्ड (जर्मनी) विरुद्ध एटलान्टा (इटाली)निस (फ्रान्स) विरुद्ध लोकोमोटिभ मस्को (रुस)एफसी कोपनहेगन (डेनमार्क) विरुद्ध एट्लेटिको म्याड्रिड (स्पेन)स्पार्टाक मस्को (रुस) विरुद्ध एथलेटिक बिल्बाओ (स्पेन)एइके एथेन्स (ग्रिस) विरुद्ध डिनामो किभ (युक्रेन)सेल्टिक (स्कटल्यान्ड) विरुद्ध जेनिट सेन्ट पिटर्सबर्ग (रुस)नेपोली (इटाली) विरुद्ध आरबी लाइप्जिग (जर्मनी)रेडस्टार बेलग्रेड (सर्बिया) विरुद्ध सीएसकेए मस्को (रुस)लियोन (फ्रान्स) विरुद्ध भिल्लारियल (स्पेन)रियल सोसिडाड (स्पेन) विरुद्ध साल्जबर्ग (अस्ट्रिया)पार्टिजान बेलग्रेड (सर्बिया) विरुद्ध भिक्टोरिया प्लेजन (चेक गणतन्त्र)स्टेउआ बुकारेस्ट (रोमानिया) विरुद्ध लाजियो (इटाली)लुडोगोरेट्स (बुल्गेरिया) विरुद्ध एसी मिलान (इटाली)अस्ताना (कजाकस्तान) विरुद्ध स्पोर्टिङ लिस्बन (पोर्चुगल)ओस्टरसन्ड (स्विडेन) विरुद्ध आर्सनल (इंग्ल्यान्ड)मार्से (फ्रान्स) विरुद्ध ब्रागा (पोर्चुगल)पहिलो लेग फेब्रुअरी १५ र दोस्रो लेग फेब्रुअरी २२ मा खेलिनेछ ।
चितवन टाइगर्सका कप्तानमा पृथु,"विदेशी खेलाडीबारे अन्योलचितवन टाइगर्सले आउँदो शनिबार आफ्ना विदेशी खेलाडी घोषणा गर्ने भएको छ । ईपीएलको नियमानुसार एक टोलीले ३ विदेशी खेलाडी अनिवार्य राख्नुपर्ने प्रावधान छ । चितवनका मालिक भट्टराईले आफ्ना विदेशी खेलाडीमा ३ भारतीय हुने तथा त्यसमा दुई बलर र एक अलराउन्डर हुने जनाए पनि खेलाडीको नाम भने बताउन चाहेनन् ।उनले यसअघि अन्तर्राष्ट्रिय क्रिकेट काउन्सिल र इन्डियन प्रिमियर लिग (आईपीएल) खेलिसकेका खेलाडी आउने तय भए पनि नो अब्जेक्सन सर्टिफिकेट (एनओसी) नरहेका कारण द्विविधा परेको जनाए । नेपाल क्रिकेट संघ निलम्बनमा रहेको कारण एनओसी दिन नसक्दा तथा अन्य कारणले हामीले भारतबाट ल्याउन खोजेका दर्ता खेलाडी नआउने स्थितिमा छन्, अहिलेको स्थितिमा उनीहरूलाई ल्याउन गाह्रो छ, भट्टराईले भने, त्यही पनि हामी भारतबाट स्थानीय स्तरका राम्रा खेलाडी ल्याउने छौं ।भारतबाट टान्टी२० अन्तर्राष्ट्रिय खेलिसकेका तथा चेन्नई सुपर किंग्स, दिल्ली डेरडेभिल्स र रोयल च्यालेन्जर्स बेंग्लोरबाट आईपीएल खेलिसकेका देव्रेहाते स्पिनर पवन नेगीको नाम चितवन टाइगर्ससँग जोडिएको थियो । तर क्यान निलम्बित रहेको अवस्थामा अन्तर्राष्ट्रिय क्रिकेट परिषद्ले आफ्नो सदस्य देशलाई एनओसी जारी गर्न नमिल्ने बताएपछि ती देशमा दर्ता रहेका खेलाडीहरू ईपीएल आएर खेल्ने सम्भावना कमै देखिन्छ ।"
मनाङ सेमिफाइनलमा,दुहबी (सुनसरी) आयोजक एलेभेन एरोज क्लबलाई ५२ ले पन्छाउँदै मनाङ मस्र्याङ्दी क्लब सोमबार दोस्रो मनमोहन दुहबी गोल्डकप फुटबलको सेमिफाइनल पुगेको छ । राष्ट्रिय खेलाडीले भरिएको मनाङसँग आयोजक क्लब सुरुदेखि नै दबाबमा पर्यो । राम्रो पास भए पनि विपक्षी पोस्टमा पुगेपछि लय गुमाउँदा अपेक्षित नजिता निकाल्नबाट आयोजक चुक्यो । खेलको दोस्रो मिनेटमा मनाङका कप्तान अनिल गुरुङले गोल गरेपछि आयोजक थप दबाबमा पऱ्यो । बाँसको प्यारापिटले घेरिएको दुहबी रंगशालामा दर्शकको उल्लेख्य उपस्थिति थियो । छैटौं मिनेटमा अनिलको पासमा प्याट्रिकले गोल गर्दै मनाङलाई २० को अवस्थामा पुग्यो । आयोजकका बुद्धिमान राईले १० यार्डबाट हाने प्रहार गोल भएपछि खेलमा १२ को स्थिति बन्यो । त्यसको ५ मिनेटपछि नै आयोजकका निशान लिम्बूले गोल थप्दै खेल २२ को बराबरीमा ल्याएका थिए । तर मनाङ आफ्नो परम्परागत शैलीमा खेल्दै अगाडि बढ्यो । २८ औं मिनेटमा सुजल श्रेष्ठले गोल गरेर मनाङलाई पुन: ३२ को अग्रता दिलाए । पहिलो हाफको अन्तिम ४५ औं मिनेटमा विशाल राईले गोल थपेपछि मनाङ ४२ ले बलियो बन्यो । दबाबमा रहे पनि घरेलु दर्शकको साथमा आयोजकले उत्कृष्ट प्रदर्शनको प्रयास जारी राख्यो । तर मध्यान्तरपछि भने आयोजकले फूर्तिलो प्रदर्शन गर्न सकेन । मध्यान्तर २० औं मिनेटमा सुजलले निराजनको पासमा पेनाल्टी बक्स नजिकैबाट गोले गरे । त्यसपछि थप गोल हुन सकेन । म्यान अफ द म्याच सुजल भए । उनले ७ हजार रुपैयाँ पाए । बुधबार हुने पहिलो सेमिफाइनल मनाङको भेट चर्च ब्वाइजसँग हुनेछ ।
प्रहरीलाई मिक्स टिम उपाधि,"काठमाडौं नेपाल प्रहरी क्लबले इम्प्याक्ट ठमेल ओपन टेबलटेनिस प्रतियोगिताको मिक्स टिम इभेन्टमा एपीएफ क्लबलाई हराउँदै उपाधि जितेको छ । प्रहरीले १७५ ले उपाधि जितेको थियो । मिक्स टिममा ५५ महिला र पुरुष खेलाडीले खेलेका थिए । मिक्स टिममा जुन टिमले चाँडो १७ अंक बटुल्छ उसैलाई विजेता घोषणा गर्ने प्रावधान थियो । एक सेट जित्ने टिमलाई १ अंक दिइएको थियो ।मिक्स टिमको पुरुष सिंगलमा प्रहरीका राष्ट्रिय च्याम्पियन स्यान्टु श्रेष्ठले एपीएफका अमरलाल मल्ललाई २१, महिला सिंगलमा राष्ट्रिय च्याम्पियन नविता श्रेष्ठले एपीएफकी सेलिशा खड्गीलाई ३०, पुरुष डबल्समा स्यान्टु र विनेश खनियाँको जोडीले एपीएफका अमर र शिवसुन्दर गोथेलाई २१, मिक्स डबल्समा दीप साउन र नविताको जोडीले पुरुषोत्तम वज्राचार्य र सिक्का सुवालको जोडीलाई ३० ले हराएका थिए । त्यस्तै पुरुष सिंगलमै प्रहरीका दीपले एपीएफका पुरुषोत्तमलाई २१ तथा महिलामा प्रहरीकी एलिना महर्जनले एपीएफकी अञ्जु सुवाललाई ३० सेटले हराए । अर्को पुरुष सिंगलमा भने एपीएफका शिवले प्रहरीका विनेश खनियाँलाई २१ ले हराए । महिला डबल्समा एलिना र मन्जु सुवालको जोडीले एपीएफका सेलिशा र अनिता महर्जनको जोडीलाई पहिलो सेट १११ ले जितेपछि प्रहरी टिमले बाँकीका खेलहरू खेल्नुपरेन ।सोमबारै भएको दोश्रो क्लालिफायरमा एपीएफले नेपाल आर्मी क्लबलाई १७१० ले पाखा लगाउदै प्रहरीसंग उपाधि भिडन्त पक्का गरेको थियो । प्रहरीले भने आइतबारै पहिलो क्वालिफायरमा आर्मीमाथि १७१० को जित दर्ता गर्दै फाइनलमा स्थान सुरक्षित गरिसकेको थियो ।सात टिम सहभागी मिक्स टिममा आर्मी भयो । शीर्ष तीन स्थानका विजेताले क्रमश: ४० हजार, २० हजार र १० हजार नगद पुरस्कार पाए ।यसअघि पुरुष सिंगलमा प्रहरीका श्यान्टु पहिलो, दीप दोस्रो र एपीएफका पुरुषोत्तम तेस्रो भएका थिए । महिलामा प्रहरीकी नविता पहिलो, एलिना दोस्रो र आर्मीकी स्वेच्छा नेम्वाङ तेस्रो भएका थिए । दुवै सिंगलका विजेताले २५ हजार र उपविजेताले १५ हजार पुरस्कार पाए ।यू१६ सिंगल ब्वाइजमा एपीएफका संयोग कपाली, एलेक्स महर्जन र यल स्पिनका डिकेन महर्जन पहिलोदेखि तेस्रो भए । गल्र्समा आर्मीकी दीक्षा दाहाल, बज्र युनियनकी स्मृति पन्त र एपीएफकी अन्जु सुवाल शीर्ष तीन स्थानमा विजयी भए । दुवै विधाका शीर्ष तीनका विजेताले क्रमश: १५, १० र ५ हजार पुरस्कार पाए । इम्पेक्ट स्पोर्ट्स म्यानेजमेन्टको आयोजनामा भएको प्रतियोगितामा ८० खेलाडीले विभिन्न ५ स्पर्धामा प्रतिस्पर्धा गरेका थिए ।"
