शीर्षक,विवरण
"चुनावपछि नेताहरू काठमाडौं, युवा काम खोज्न भारत","कञ्चनपुर अछामको रामारोशन गाउँपालिकाका सर्पसिंह विक शनिबार पश्चिमी नाका गड्डाचौकी भएर भारत पसे । दसैंतिहारसँगै खेतीको काम कात्तिकमै सकिए पनि यस पटक चुनावका कारण ढिलोसम्मै घर बसे । नयाँ जनप्रतिनिधि चुनेपछि उनी छिमेकी युवासहित काम खोज्दै फेरि भारत पसेका हुन् ।भोट हालेर काम खोज्न हिँड्यौं, दिल्ली जान लागेका विकले भने, गहुँ छरेर कात्तिकमै जाने मन थियो, गाउँका नेताले चुनाव आउनै लाग्यो । भोट हालेर जाऊ भनेकाले रोकियौं । १० वर्षीय स्कुले छोरासँगै छन् । १२१३ वर्षकै उमेरदेखि भारत जान थालेका विकलाई चुनाव भन्नेबित्तिकै जितेका नेताहरूले केही काम गर्छन् कि भन्ने आस पनि लाग्छ । उनको मनमा गाउँमा सडक, स्कुल र स्वास्थ्यचौकीजस्ता भौतिक संरचना निर्माण हुँदा मजदुरी गर्न पाइन्छ कि भन्ने आस पनि छ । नेताहरूले पनि हरेक निर्वाचनमा रोजगारीको अवसर खोजिने आश्वासन दिँदै आएका छन् । तर, अवस्था भने अझै उस्तै रहेको विकले बताए । गाउँमा भोट माग्न जाँदा अब भारत गइरहनु पर्दैन भन्छन्, उनले भने, चुनाव जितेपछि नेताहरू काठमाडौं लाग्छन्, हामी काम खोज्दै भारत पस्छौं । उनी दिल्लीमा चौकिदारीसँगै गाडी धुने काम गर्छन् । चौकिदारीबाट मासिक ५६ हजार कमाइ हुन्छ । गाडी धोएको पारिश्रमिक मासिक २३ हजार पाइन्छ । यस पटकको चुनाव फरक खालको भएकाले कतिपय कामदारलाई भने अब केही हुन्छ कि भन्ने आस पनि छ । यस्तै अवस्था कहिलेसम्म रहला र ? शनिबार भारत पसेका जाजरकोटका रति विकले भने, भोट माग्दा नेताहरूले पनि रोजगारी दिन्छांै भनेका छन् । हरेक दिन साँझ र बिहानको समयमा सीमा क्षेत्रमा कामको खोजीमा भारत पस्नेको लर्काे देखिन्छ । चाडपर्व र खेतीको काम सकिएपछि बर्सेनि यसैगरी काम खोज्न जानेको संख्या ठूलो हुन्छ । हिउँदभरि काम गरेर गहँु काट्न घर फर्किन्छौं, अछाम रामारोशनकै खडक विकले भने, काम राम्रो पाइए दसैंसम्म उतै बस्न सक्छौं ।"
माओवादीको निष्कर्षसरकार गठनअघि एकताको खाका,"काठमाडौं माओवादी केन्द्रले नयाँ सरकार गठनअघि एमालेसित पार्टी एकताको खाका तयार गर्नुपर्ने निष्कर्ष निकालेको छ । चुनावपछि पहिलो पटक बसेको पार्टी मुख्यालयको बैठकले पार्टी एकता गर्ने सहमतिको बलमै वामपन्थी गठबन्धनले प्रतिनिधिसभा र प्रदेशसभामा विजय हासिल गरेको ठहर छ । पार्टी एकताको मोटो खाका सरकार गठनअघि नै तयार गर्नेतर्फ लाग्नुपर्छ, बैठकमा अध्यक्ष पुष्पकमल दाहालले राखेको भनाइ उद्धृत गर्दै एक नेताले भने, हामीले एकताको कुरालाई बढी प्राथमिकता दिएर जानुपर्छ, जनमत पनि त्यहीअनुसार आएको छ ।एमाले र माओवादीबीच चुनाव सकिएलगत्तै पार्टी एकता प्रक्रिया अघि बढाउने सहमति भएको थियो । तर एकताको मोडलबारे औपचारिक रूपमा केही उल्लेख भएको थिएन । सरकार बन्ने बेलामा नै त्यो विषयलाई टुंग्याउँदा दुवै दललाई एकता प्रक्रियामा सहज हुने भएकाले त्यसमा पार्टी नेतृत्वले जोड दिनुपर्ने धारणा अन्य नेताले पनि बैठकमा बताए । बैठकपछि प्रवक्ता पम्फा भुसालले पनि सरकार पहिले र पार्टी एकता पछि गर्ने भन्ने कुरा गर्न नहुने धारणा आएको जानकारी दिइन् । दुवै काम सँगसँगै गर्नुपर्छ, उनले भनिन् । एकतासँग मुख्यगरी पदीय भागबन्डा र संगठनको मिलान कसरी गर्ने भन्ने विषय जोडिएका छन् । पार्टीको र सरकारको नेतृत्व ककसले गर्ने भन्ने मिलाउनुपर्ने छ । चुनावअघि ६० र ४० प्रतिशतको अनुपातमा उम्मेदवारी तय भएकाले अब संगठनात्मक संरचनामा पनि त्यहीअनुसार कसरी मिलाउने भन्नेमा दुई दलबीच समझदारी आवश्यक छ । फरकफरक वैचारिक धारका पार्टीहरू भएकाले केही सैद्धान्तिक र वैचारिक असमझदारीलाई पनि एकरूपता दिनुपर्ने आवश्यकता छ । ती सबै विषयमा सरकार बन्नुअघि नै एउटा समझदारी बनाउनुपर्ने माओवादीको निष्कर्ष छ । समानुपातिकको चुनावी सिट बाँडफाँटलगत्तै सरकार गठन प्रक्रिया अघि बढ्ने छ । त्यसैले चुनावी परिणामको अन्तिम घोषणा भएर सरकार गठनको प्रक्रिया आरम्भ गर्दा नै मुख्य पद र संगठनात्मक संरचना मिलाउनु उपयुक्त हुनेमा सबै नेताले जोड दिएका छन् । माओवादीभित्र प्रधानमन्त्री र पार्टी अध्यक्षमध्ये एक पद आफूले लिनैपर्ने दबाब छ । पार्टी अध्यक्ष, संसदीय दलको नेता र प्रधानमन्त्री एउटै व्यक्ति हुनुपर्ने भन्ने खालका धारणा एमालेका केही नेताहरूबाट आइरहेका छन् । तर यस्तो मोडलमा जान नहुने उल्लेख गर्दै पार्टी या सरकारमध्ये एउटा मुख्य कार्यकारी पद माओवादीले राख्नुपर्नेमा अधिकांश नेताहरूले अनौपचारिक दबाब दिइरहेका छन् । ठूलो पार्टी भएकाले तत्काल एमालेबाट प्रधानमन्त्री बन्ने सम्भावना बढी छ । एमाले अध्यक्ष केपी ओली प्रधानमन्त्री बन्ने अवस्थामा दाहालले पार्टीको नेतृत्व पाउनुपर्नेमा माओवादीका अधिकांश नेताको जोड छ । यद्यपि यो विषयमा अध्यक्ष दाहाल र एमाले अध्यक्ष ओलीले स्पष्ट रूपमा बाहिर केही बोलेका छैनन् । माओवादी बैठकले राष्ट्रिय सभा गठनसम्बन्धी अध्यादेशमा देखिएको विवाद समझदारीमा मिलाउनुपर्ने निष्कर्ष निकालेको छ । राष्ट्रिय सभा गठन राजनीतिक विषय हो, त्यसैले यसलाई राजनीतिक समझदारी बनाएर नै टुंग्याउनुपर्छ, प्रवक्ता भुसालले भनिन् । राष्ट्रिय सभाको विवाद सहमतिमा टुंग्याउनका लागि अन्य दलका नेताहरूसँग पहल गर्न उनीहरूले नेतृत्वलाई सुझाएका छन् । यसअघि अध्यक्ष दाहालले एक पटक प्रधानमन्त्री शेरबहादुर देउवालाई भेटेर सहमतिबाट टुंग्याउन आग्रह गरिसकेका छन् । बैठकमा पार्टीको चुनावी परिणाममाथि पनि समीक्षा भएको थियो । गठबन्धनको तर्फबाट धेरै जित भए पनि पार्टीको मत खस्केको र केही शीर्ष नेताहरू नै हारेकोबारे चर्चा भएको थियो । २०७० सालको चुनावभन्दा अहिले झन्डै दुई लाख कम मत आएको थियो । राम्ररी चुनावी अभियान सञ्चालन गर्न नसक्दा पार्टीको मत घटेको निष्कर्ष बैठकको छ । नेता नारायणकाजी श्रेष्ठ लगायतको हारमा पार्टीभित्रको अन्तरघात र गठबन्धनभित्रको अन्तरपार्टी घात पनि भएको हुन सक्नेबारे कुरा उठेको थियो । समग्र क्षेत्रका चुनावको स्थिति र मत घटेको लगायत विषयमा केन्द्रित रहेर तल्लो तहबाट छानबिन गर्नुपर्ने निष्कर्ष पनि बैठकको छ । अन्य सबै स्थानमा वामपन्थी गठबन्धनले जितको लहर ल्याए पनि प्रदेश २ निकै कमजोर स्थितिमा पुग्नुलाई गम्भीरतापूर्वक लिनुपर्ने नेताहरूले बताएका थिए । मधेससम्बन्धी धारणा र नीतिहरूकै कारण यस्तो भएको हुन सक्ने भएकाले त्यहाँका मुद्दाबारे आगामी दिनमा विशेष ध्यान दिनुपर्नेमा नेताहरूको जोड थियो । प्रदेश २ का ३२ सिटमध्ये एमाले र माओवादीले जम्मा ७ सिटमात्र प्रतिनिधिसभामा जितेका थिए ।"
समानुपातिकको परिणाम  चुपचाप छ आयोग,"काठमाडौं प्रतिनिधिसभा र प्रदेशसभाको निर्वाचनअन्तर्गत समानुपातिकतर्फको गणना सकिएको छ, तर आयोगले त्यसको औपाचरिक घोषणा गर्न सकेको छैन । निर्वाचन र गणना अवधिमा दिनदिनै विज्ञप्तिमार्फत जानकारी दिँदै आएको निर्वाचन आयोग समानुपातिकतर्फको परिणामबारे मौन मात्र छैन, त्यसको प्रक्रिया कसरी लम्ब्याउने भन्ने उपायको खोजीमा देखिन्छ । कति मत सदर भए, कुन दलले कति पाए, कति मत बदर भए, आयोग बोलेको छैन । आयोगको वेबसाइटमा मतपरिणामको विवरण राखिए पनि त्यो सम्पन्न भएको हो वा होइन, कतै खुलाइएको छैन ।आयोगका प्रवक्ता सहसचिव नवराज ढकाल आयोगले अन्तिम परिणाम घोषणा गर्न ढिलाइ गरेको आरोप अस्वीकार गर्छन् । उनले प्रत्येक निर्वाचन अधिकृतबाट मतगणनाको प्रमाणित प्रतिलिपि मगाउने काम भइरहेको बताए । त्यसले केही समय लिएको हो, फेरि आएका कपीलाई भेरिफाई गर्ने, दलहरूले पाएको देशभरको मत जोड्नेलगायत प्रक्रियागत काम भइरहेको छ, उनले भने, सक्दो छिटो परिणाम दिने गरी काम भइरहेको छ । ढकालले त्यसो भने पनि राष्ट्रिय सभाको चुनावी प्रक्रियाले आयोग अलमलमा छ । स्रोतका अनुसार परिणामको प्रमाणित कपी सबै निर्वाचन अधिकृतले आयोगमा पठाइसकेको छ । दलहरूले पाएको मतपरिणामलाई सेन्टलग विधिको सफ्टवेयरमा राख्नेबित्तिकै एक मिनेटमा कुन दलले कति सिट पाउने तय हुने प्रविधि आयोगमा छ । राष्ट्रिय सभाको चुनाव गराउने दायित्व पनि आयोगकै हो । तर, कानुन नबनेकाले आयोगले प्रक्रिया बढाउन सक्ने अवस्था छैन । सरकारले पेस गरेको राष्ट्रिय सभा निर्वाचनसम्बन्धी अध्यादेश राष्ट्रपति कार्यालयमा अडकिएको छ । दलहरूबीच राष्ट्रिय सभा सदस्यहरू एकल संक्रमणीय विधिबाट छान्ने कि बहुमतीयबाट भन्ने विषयमा विवाद छ । जसका कारण पेस भएको दुई महिना भइसक्दा पनि राष्ट्रपति विद्यादेवी भण्डारीले अध्यादेश जारी गरेकी छैनन् । सरकारले एकल संक्रणीय विधिद्वारा चुनाव गराउने प्रस्तावसहितको अध्यादेश राष्ट्रपतिसमक्ष पठाएको छ । तर, एमाले र माओवादी केन्द्रले बहुमतीय पद्धति नै हुनुपर्ने भन्दै अध्यादेश जारी नगर्न राष्ट्रपतिमाथि दबाब दिइरहेका छन् । संविधानको धारा ८४ (८) मा संघीय संसद (राष्ट्रिय सभा र प्रतिनिधिसभा) मा प्रतिनिधित्व गर्ने प्रत्येक राजनीतिक दलबाट निर्वाचित कुल सदस्य संख्याको कम्तीमा एक तिहाइ महिला हुनुपर्ने प्रावधान छ । त्यही धाराले प्रतिनिधिसभामा प्रत्यक्षबाट र राष्ट्रिय सभामा निर्वाचित हुने सदस्यहरूमध्येबाट कुनै दलको एक तिहाइ सदस्य महिला निर्वाचित हुन नसके त्यस्तो राजनीतिक दलले प्रतिनिधिसभाको समानुपातिक निर्वाचन प्रणालीबाट सदस्य निर्वाचित गरेर कुल सदस्यको कम्तीमा एक तिहाइ महिला निर्वाचित गर्नुपर्ने भनेको छ । संविधानको त्यही धाराका कारण आयोगले समानुपातिकतर्फको सिट र प्रतिनिधित्व गराउने समूह यकिन गरेर दलहरूलाई दिन नसकेको हो । प्रत्यक्षबाट कुन दलबाट कति महिला प्रतिनिधिसभामा चुनियो, त्यो जानकारी आयोगलाई भइसक्यो । तर, राष्ट्रिय सभाको गठन नभई उक्त सभामा कुन दलबाट कति महिलाको प्रतिनिधित्व हुन्छ, यकिन हुन सक्दैन, आयोग स्रोतले भन्यो, यस्तो अवस्थामा सिंगो संघीय संसद्मा कुन दलबाट महिलाको ३३ प्रतिशत पुगेन यकिन गर्न समस्या भयो । सत्तामा जान आतुर दलहरूले यो कुरा बुझ्नुपर्छ । दलको प्रतिनिधित्वमा महिलाको संख्या ३३ प्रतिशत पुर्याउन सम्बन्धित दलबाट प्रतिनिधिसभामा प्रत्यक्षतर्फ निर्वाचित महिला र उक्त दलबाट राष्ट्रिय सभामा निर्वाचित महिलाको संख्या हेरेर आयोगले समानुपातिकबाट उक्त दलले पाउने सिटमा महिलाको संख्या यकिन गरेर पठाउनुपर्ने कानुनी व्यवस्था छ । यस्तो अवस्थामा तत्कालै परिणाम दिनुभन्दा केही ढिलाइ गरेर त्यस अवधिमा दलहरूबीच राष्ट्रिय सभा निर्वाचनलाई लिएर केही सहमति हुने प्रतीक्षामा आयोग देखिएको छ । आयोगले प्रतिनिधिसभाको समानुपातिकको परिणाम दिनु अगाडि प्रदेशको मात्रै दिने कि भन्ने सोचमा पनि छ । जब कि आयोगले दुवै सभाको एकैसाथ परिणाम दिन सक्ने सामथ्र्य राख्छ, स्रोतले भन्यो । आयोग आफैंले पनि दलहरूलाई बोलाएर छलफल गर्न सक्थ्यो तर दलहरू ध्रुवीकृत भएका बेला आयोगलाई विवादमा पार्न सक्ने भएकाले सतर्क हुन खोजेको स्रोत बताउँछ ।प्रतिनिधिसभा निर्वाचन ऐनको ६०(४) ले समानुपातिकतर्फ दलको सिट संख्या निर्धारण भएपछि आयोगले त्यस्तो दलका तर्फबाट संघीय संसदमा प्रतिनिधित्व गर्ने कुल सदस्य संख्याको ३३ प्रतिशत महिला हुने गरी समानुपातिक निर्वाचन प्रणालीतर्फबाट निर्वाचित गर्नुपर्ने महिलाको संख्यासमेत यकिन गरी सम्बन्धित दललाई जानकारी गराउनुपर्ने व्यवस्था गरेको छ । दलहरूले नै संविधान र कानुन बनाएकाले त्यसलाई बुझेर उनीहरूबीच छिट्टै कुनै सहमति भएर एउटा निकास आउने आयोगले अपेक्षा राखेको स्रोतले बतायो । कानुनी र संवैधानिक अडानबारे आयोगले खुलेर बोल्न चाहेको छैन ।निर्वाचन आयुक्त नरेन्द्र दाहालले आयोगको सरोकार कसले के भन्छ भन्दा पनि कानुन र संविधानमा के भन्छ, त्यसैमा रहने बताए । उनले समानुपातिकको परिणाम निकाल्ने प्रक्रियामा आयोग रहेको र ढिलाइ नभएको उल्लेख गरे । प्रक्रिया चलिरहेकाले थप ३४ दिन लाग्न सक्ने उनले जनाए । संविधानविद् विपिन अधिकारीले संविधानमा उल्लेख भाषाले माथिल्लो सभाको निर्वाचन नहुँदा तल्लो सभाको निर्वाचन प्रक्रिया प्रभावित हुने देखिएको बताए । राष्ट्रिय सभामा महिलाको दलगत प्रतिनिधित्व कति हुन्छ, त्यो थाहा नभई आयोगले समानुपातिकतर्फ दलले पाउने सिटमा महिला पठाऊ भन्न नसक्ने भो, समस्या त्यहाँ छ, उनले भने, राष्ट्रिय सभामा कुन दलबाट कति महिला पर्छन् । त्यसले समानुपातिकको बन्दसूचीबाट जाने पुरुषहरूलाई प्रभावित पर्छ । अर्का संविधानविद् भीमार्जुन आचार्यले सिंगो संघीय संसद्मा ३३ प्रतिशत महिलाको उपस्थिति हुनुपर्ने संविधानको भाव रहेकाले राष्ट्रिय सभाको निर्वाचनले समानुपातिकतर्फको निर्वाचन परिणामलाई कुनै समस्या नपार्ने बताउँछन् । दलगत अनुपात मिल्नुपर्दैन, जुनसुकै दलबाट संघीय संसद्को कुल ३ सय ३४ सदस्यको ३३ प्रतिशत महिला भए पुग्छ, उनले भने, त्यसका लागि राष्ट्रिय सभा कुर्नुपर्दैन । संविधानले राष्ट्रिय सभामा ३७ प्रतिशत महिलाको उपस्थितिको ग्यारेन्टी गरिसकेको छ । संविधानविद् अधिकारीले भने संविधानको मस्यौदामै त्रुटि भएकाले समस्या भएको बताए । हुनुपर्ने नै हो, संसद््मा ३३ प्रतिशत महिलाको उपस्थिति तर, लेखियो दलगत प्रतिनिधित्वमा एक तिहाइ, उनले भने, तर, अब संविधानमा जे भाषा प्रयोग भएको छ, त्यहीअनुसार जानुपर्छ । उनले संसद््मा महिला बढेर राम्रै हुन्छ भन्ने कुरा मात्रै तर्कसंगत नहुने भन्दै बन्दसूचीको क्रम आबद्धताको पनि महत्त्व रहेको बताए ।"
छिमेक नीति प्राथमिकतामा : चीन,"काठमाडौं चिनियाँ कम्युनिस्ट पार्टी (सीपीसी) का शक्तिशाली नेता तथा चाइनिज एकेडेमी अफ दि सोसियल साइन्स का सभापति वाङ वेगुवाङले आगामी ३० वर्षमा चिनियाँ नेतृत्वले विश्वकै राजनीतिमा आफ्नो वर्चस्व राख्ने बताएका छन् । छिमेक नीति चीनको प्राथमिकतामा रहेको पनि उनले प्रस्ट पारे ।सन् १९५० सम्म चीन सम्पन्न तथा आधुनिक शक्तिशाली मुलुक बन्नेमा दुईमत छैन, गत असोजमा सम्पन्न सीसीपीको १९ औं राष्ट्रिय कंग्रेसमा प्रस्तुत धारणाबारे चिनियाँ दूतावासद्वारा राजधानीमा आयोजित अन्तरक्रियामा उनले भने ।चीन प्रजातान्त्रिक रूपमा अघि बढेको भन्दै उनले यो मोडल विश्वको विकास र समृद्धिमा उपयोग हुन सक्ने दाबीसमेत गरे । तीन साताअघि चिनियाँ राजदूत यू होङले छलफल गरेकै विषयमा चिनियाँ उच्च नेतृत्व आएर प्रवचन दिएको हो । १९ औं कंग्रेस सफल भएकामा आफूहरूलाई बधाई दिने १ सय ६५ मुलुकमध्ये अधिकांशमा यस्तो प्रवचन राख्ने चिनियाँ अधिकारीले स्पष्ट पारे । विशेषतायुक्त समाजवादका लागि हामी अघि बढेका छौं, उनले भने, हाम्रो काम गर्ने शैली र सुधारबारे विश्वलाई जानकारी दिने कामको थालनी गरिएको हो । चिनियाँ भाषामा अभिव्यक्त उनको धारणा चिनियाँ दोभासेले नेपालीमा अनुवाद गर्दै भने, उपलब्धि हासिल भएका छन् तर अझै चीनले विश्व शक्तिका लागि धेरै काम गर्नुपर्छ । यसमा सबै अनुशासित भएर अघि बढेका छौं । हामी विश्वमा शक्तिसम्पन्न मुलुक छिट्टै बन्छौं ।चीनले आफूलाई विश्व शक्तिमा उभ्याउन १५ सयभन्दा बढी सुधारका अभियान थालिसकेको पनि उनले खुलाए । समाजवादलाई नयाँ युगमा चीनले प्रवेश गराएको भन्दै अब यसबाट विचलन नभई चीनले आफ्ना नागरिकको सुखमय जीवनका लागि काम गर्ने उनले सुनाए । विश्वमा कसैमाथि शक्ति मुलुकले प्रहार गर्छ भने चीन चुप लागेर नबस्ने र निर्दोषका पक्षमा वकालत गर्ने उनले स्पष्ट पारे । शक्तिशालीले कसैलाई दबाबमा राख्छ भने चीन त्यसको विरोध गर्छ । त्यसको प्रतिवाद गर्छ । छिमेक नीति चीनको प्राथमिकतामा छ । यसलाई सबैले बुझ्न जरुरी हुन्छ, उनले भने । अहिले चीनको जुन मुहार विश्वमा देखिएको छ, यसलाई बिस्तारै व्यवहारमा उतार्ने पनि वाङले बताए ।"
राष्ट्रपतिले अध्यादेश रोक्नु असंवैधानिक,"दलहरूबाटै समाधान : राष्ट्रपतिराष्ट्रिय सभा निर्वाचनसम्बन्धी अध्यादेशमा विवाद सिर्जना भएकाले समाधान प्रमुख दलहरूबाटै खोजिनुपर्ने पक्षमा राष्ट्रपति कार्यालय देखिएको छ । सरकारले २ महिनाअघि पठाएको अध्यादेश शीतल निवासले गहन अध्ययन र परामर्श गरिरहेको भन्दै जारी गर्न ढिलाइ गरिरहेको छ । अध्यादेश तत्काल जारी गर्ने पक्षमा राष्ट्रपतिज्यू हुनुहुन्न, राष्ट्रपति विद्यादेवी भण्डारीका एक सल्लाहकारले सोमबार कान्तिपुरसँग भने, संवैधानिक प्रश्न उठेपछि त्यसबारे प्रधानमन्त्री एवं दलका शीर्ष नेतासँग परामर्श थालिएको हो । र, यो क्रम जारी हुनेछ ।अध्यादेशमा भएको एकल संक्रमणीय चुनाव प्रणालीको व्यवस्थाप्रति दलहरूबीच मतभिन्नता छ । कांग्रेस नेतृत्वको सरकारले शीतलनिवासमा पठाएको अध्यादेशमा राष्ट्रिय सभा सदस्यको चुनाव यही प्रणालीबाट गर्ने उल्लेख छ । एमाले र माओवादी केन्द्र भने बहुमतीय प्रणालीका पक्षमा छन् ।प्रधानमन्त्री देउवाले राष्ट्रपति भण्डारीलाई भेटेरै अध्यादेश रोक्न नमिल्ने जिकिर गरेका थिए । एमाले अध्यक्ष केपी ओली र माओवादी केन्द्र अध्यक्ष पुष्पकमल दाहालले भने उक्त प्रणालीलाई नयाँ संविधानले अंगीकार नगरेकाले अध्यादेशमा राख्न नमिल्ने बताएका थिए । प्रमुख दलहरूबाटै संवैधानिक प्रश्नसहित अध्यादेशमा प्रश्न उठाइएकाले जारी गर्न ढिलाइ भएको शीतल निवासका अधिकारी बताउँछन् । राष्ट्रपतिबाट संविधानविपरीत काम हुनु हुँदैन । केही समय लिएर भए पनि विवादित विषयमा समाधान खोजेर अघि बढ्नुपर्ने भएकाले ढिलाइ भएको हो ।"
अब समृद्धि र स्थिरता,"काठमाडौं (कास) पूर्वप्रधानमन्त्री एवं एमाले नेता माधवकुमार नेपालले मुलुक राजनीतिक स्थायित्वतर्फ उन्मुख रहेकाले छिमेकी तथा मित्र मुलुकहरू पनि खुसी हुनुपर्ने बताएका छन् । बिमस्टेकका आगामी स्पष्ट प्रक्षेपण बारे परराष्ट्र मामिला अध्ययन प्रतिष्ठान (आईएफए) द्वारा सोमबार आयोजित कार्यक्रममा उनले प्रतिनिधिसभा तथा प्रदेशसभाको निर्वाचनसँगै मुलुक स्थायित्व र समृद्धिको दिशामा अघि बढ्न लागेको बताए । मुलुकको परराष्ट्र नीति परिवर्तन र निरन्तरतालाई सम्भावित मोड दिँदै राष्ट्रिय हितको रक्षा गर्नेतर्फ उन्मुख हुनुपर्छ, अन्तर्राष्ट्रिय सम्बन्ध मुलुकले तय गरेको सिद्धान्तमा आधारित हुने भएकाले यसको कार्यान्वयनमा सबै जुट्नुपर्ने औंल्याउँदै उनले भने । बिमस्टेकमा यस क्षेत्र र पूर्वी एसियाली मुलुकसमेत रहेकाले यसलाई आसियान र सार्क मुलुकको पुलका रूपमा उपयोग गर्नुपर्ने नेता नेपालले औंल्याए । सात सदस्य रहेको बिमस्टेकले विभिन्न १३ फरक क्षेत्रमा काम गरिरहेको भन्दै उनले उद्देश्यअनुरूप भने अघि बढ्न नसकेको धारणा राखे । बिमस्टेकसँग सार्कका धेरै विषय जोडिए पनि उद्देश्य फरक रहेको उनको भनाइ छ । आफूले पूर्वप्रधानमन्त्री क्लबको अवधारणा अघि बढाएको समेत कार्यक्रममा उनले जानकारी दिए । असल शासन, अर्थ कूटनीति, जलवायु परिवर्तन, परराष्ट्र नीति, महिला हिंसाविरुद्ध चेतना, छुवाछूतको अन्त्य र सामाजिक परिवर्तनका लागि पूर्वप्रधानमन्त्री क्लबले बिमस्टेकसँग सहकार्यमा अघि बढ्ने सोच बनाएको उनले बताए । सरकारले आईएफएलाई थप मजबुत बनाएर अघि बढाउनुपर्नेमा जोड दिए । आईएफएका कार्यकारी निर्देशक प्राध्यापक पन्नाकाजी अमात्यले बिमस्टेक गठन हँुदा र अहिलेको परिस्थिति बदलिएकाले यसलाई ध्यान दिएर अघि बढे यसले सार्क र आसियान जोड्ने महत्त्वपूर्ण संस्थाको भूमिका निर्वाह गर्ने बताए । कार्यक्रममा पूर्वअर्थमन्त्री मधुकरशमशेर जबरा र पूर्वराजदूत मधुरमण आचार्यका तर्फबाट आईएफएका पूर्वबोर्ड सदस्य खडग केसीले कार्यपत्र प्रस्तुत गरेका थिए । डा शंकर शर्मा, डा मदन दाहाल र पूर्वराजदूत प्रद्युम्नविक्रम शाहले कार्यपत्रमाथि धारणा राखेका थिए । कार्यक्रममा पूर्वराजदूत, परराष्ट्र अधिकारी, कर्मचारी र प्राध्यापकहरूको सहभागिता थियो ।"
रानीपोखरीमा फेरि कंक्रिट निर्माण,"काठमाडौं काठमाडौं महानगरपालिकाले रानीपोखरीमा कंक्रिट राखेर पुनर्निर्माण सुरु गरेको छ । पोखरीको छेउमा पर्खाल निर्माण धमाधम छ । रोडा, सिमेन्टजस्ता परम्परागत सामग्री पोखरी वरिपरि थुपारिएका छन् । डोजरले खनिराखेका छन् । मिक्सरमा आधुनिक निर्माण सामग्री घोलिराखिएका छन् । काठमाडौं महानगरपालिकाले पुरातात्त्विक मापदण्डविपरीत कंक्रिट प्रयोग गरेर बनाएपछि पुरातत्त्व विभागले भत्काउन डेढ वर्षअघि आदेश दिएको थियो । पुरातात्त्विक महत्त्वको सम्पदामा कंक्रिट प्रयोग भएपछि यसको सर्वसाधारणले विरोध गरेपछि पुरातत्त्व विभागले मापदण्डअनुसार बताउन निर्देशन दिएको थियो । महानगरले आफूसँग पुरातात्त्विक मान्यताअनुसार निर्माण गर्ने जनशक्ति र सामग्री नभएकाले बनाउन नसक्ने बताएपछि एक वर्षअघि रानीपोखरीभित्रको बालगोपालेश्वर मन्दिर पुनर्निर्माण पुरातत्त्व विभागले गर्ने भएको थियो । पोखरी र बाहिरी भागको निर्माण भने महानगरले गर्ने सहमति भएको थियो । बालगोपालेश्वर मात्रै सम्पदा मानियो । रानीपाखरीलाई सम्पदा मानिएन, पुरातत्त्वविद् सुदर्शनराज तिवारीले भने, डेढ वर्षपहिला हामीले पूरै रानीपोखरीमा पुरातात्त्विक मापदण्डअनुसार पुनर्निर्माण गर्नुपर्छ भनेर आन्दोलन गरेका हौं । त्यही आन्दोलनले मापदण्डविपरीत बालगोपालेश्वरको पुनर्निर्माण रोकियो । अहिले फेरि रानीपोखरीमा कंक्रिट मिसाइयो ।२०७३ सालको भाइटीकामा सम्पन्न गर्ने गरी २०७२ माघ २ गते यसको पुनर्निर्माण सुरु भएको थियो । यसको शिलान्यास राष्ट्रपति विद्यादेवी भण्डारीले गरेकी थिइन् । २०७३ वैशाखदेखि महानगरले पुनर्निर्माण थालेको थियो । महानगरले २०३२ सालमा पुनर्निर्माण गर्दा यहाँ कंक्रिट प्रयोग गरेकाले त्यहीअनुसार आफूले पनि प्रयोग गरेको बताएको थियो । पहिला नै यहाँ वाटर फाउन्डेसन बनाइएको थियो । त्यतिबेला किन केही नबोलेको ? रानीपोखरी पुनर्निर्माणको अगुवाइ गरिरहेका महानगरका इन्जिनियर उत्तरकुमार रेग्मी भन्छन्, यतिबेला भनेर हुन्छ ?विगतको गल्तीबाट पाठ सिकेर अब राम्रो काम गर्न स्थानीयवासीले माग गर्दै आएका छन् । हामी बलियो बनाउने नाममा सम्पदा मासिन दिंदैनौं, सम्पदा जोगाउन अभियान चलाइरहेका आलोकसिद्धि तुलाधर भन्छन्, पहिला जस्तो थियो, त्यस्तै बन्नुपर्छ । मापदण्डविपरीत गए हामी फेरि आन्दोलनमा उत्रिन्छौं ।रानीपोखरीलाई महानगरले म्युजिकल वाटर फाउन्डेसन पार्कका रूपमा विकसित गर्ने योजनासहित काम अघि बढाएको छ । रानीपोखरीको छेउमा बस्नका लागि पार्कसमेत निर्माण गर्ने महानगरको लक्ष्य छ । यहाँ आउने पर्यटकका लागि टिकट काटेर घुम्ने व्यवस्थासमेत गरिने महानगरले जनाएको छ । यसलाई साँझमा घुम्ने पार्कको रूपमा विकसित गरिने महानगरको योजना छ । गार्डेेन, घुम्न दुईवटा बाटा, कफी सपलगायत संरचना बन्नेछन् । पार्कमा आकर्षक लाइटको पनि व्यवस्था हुनेछ । पोखरीवरिपरिको क्षेत्रमा पनि विभिन्न रंगका लाइट राख्ने योजना छ । रंगीन फाहोरासमेत फालिनेछ । यहाँबाट दैनिक १ लाख रुपैयाँ आम्दानी गर्ने महानगरको योजना छ । रानीपोखरीभित्रको संरचना र बाहिरी संरचना गरी दुई तहमा काम भइरहेको थियो । भित्री संरचना निर्माणमा महानगरले पुरातात्त्विक मापदण्डविपरीत काम गरेपछि उसलाई बाहिरी संरचनाको मात्रै कामको जिम्मेवारी दिइएको हो । बाहिरी संरचना निर्माण गर्दा पनि मापदण्ड मिचिएकाले यसलाई रोक्न सर्वसाधारणले माग गरेका हुन् । यसको निर्माण मैले जित्नुभन्दा पहिला नै भएको हो । त्यतिबेलाको कामलाई निरन्तरता दिएको हो, काठमाडौं महानगरपालिकाका मेयर विद्यासुन्दर शाक्यले भने, के भएको सबै प्राविधक कुरा मलाई पनि थाहा छैन । मैले काम छिटो सुरु गर मात्रै भनेको हुँ । कसरी बनेको छ, त्यसबारे म बुझ्छु । तर हामीले पुराना कुरा मात्रै भनेर हुँदैन । जे बन्दै जान्छ, त्यही संस्कृति हुन्छ । बाउबाजेले जे गरेका थिए त्यही गर्छु भनेर हुँदैन । परिवर्तनलाई स्वीकार गर्नुपर्छ । नयाँ कुरालाई स्वीकार गर्नुपर्छ ।रानीपोखरीलाई शोकको प्रतीकको रूपमा पनि लिने गरिन्छ । यसलाई नेवारी भाषामा न्हुहु पुखु भनेर चिनिन्थ्यो पहिला । नेवारी भाषामा न्हुहु पुखु भनेको नयाँपोखरी हो । यसले बिस्तारै रानीपोखरीको रूपमा चर्चा पाउन थालेको हो । प्रताप मल्लले आफ्ना दुई रानीको सम्झनामा सालिकसमेत राख्न लगाए । आफ्नो दरबारअगाडि दुई रानी रूपमती र राजमतीको सम्झनामा कृष्ण मन्दिर पनि बनाए । त्यहाँ रुक्मिणी, सत्यभामा र वंशगोपालको मूर्ति राख्न लगाए । रानीपोखरीसँग भावनात्मक साइनो छ । यहाँ तिहारमा भाइटीका लगाइन्छ । यमलेश्वर महादेवको मन्दिर भाइटीकाको दिनमा मात्रै खुल्छ । नेवार समुदायका प्रताप मल्लले आफ्ना अर्का दुई रानी अनन्तप्रिया र प्रभावतीको सालिक, ५ छोरा भूपालेन्द्र, नृपेन्द्र, पार्थिवेन्द्र, महीपतेन्द्र, चक्रवर्तेन्दका सालिक पनि राख्न लगाए । आफ्नो सालिक पनि राखे । यी सालिकमध्ये केही अझै हनुमानढोका दरबारमा देखिन्छन् । यो पोखरी स्वदेशी र विदेशी पर्यटकका लागि आकर्षण केन्द्र थियो । पोखरीमा ४ वटा स्टेप छन् । २२ फिट ४ इन्चको पोखरीबाट मन्दिरसम्म पुग्न पश्चिमतिरबाट पुल निर्माण गरिएको थियो । यहाँ माछा पौडिरहेका दृश्य आकर्षक देखिन्थे । अहिले पोखरीका झन्डै ५ सय माछा बालाजु उद्यानमा सारिएको छ । पोखरीको निर्माण गरेपछि सफाइ गरिएको छ । यो मन्दिरसँग भाइटीकाको संस्कृति पनि जोडिएको छ । केही वर्षयता तराईको ठूलो पर्व छठसँग पनि जोडिएको छ । केही वर्षयता राजधानी बस्ने तराईवासी हिन्दुहरू यही पोखरी किनारामा छठी माईको पूजा गर्छन् । भुइँचालोले संरचना भत्काएपछि यहाँ यो वर्ष यी दुवै संस्कृति रोकिए । विसं १७२७ मा बनेको रानीपोखरीको बीचभागमा रहेको बालगोपालेश्वर महादेव मन्दिर भुइँचालोले क्षतिग्रस्त बनाएको थियो । करिब ११ करोड रुपैयाँ खर्च गरेर महानगरले यसको पुनर्निर्माण गर्ने योजना बनाएको हो । पोखरीको बीचभागमा शिवलिंग, महिषाशुर मर्दिनीको प्रतिमा राखिएको छ । गुम्बज शैलीको यो मन्दिर बनाउन इँटाको गारो र त्यसलाई जोड्न चुना, सुर्की (इँटाको धूलो), मासको दाललगायत प्रयोग भएको छ । अहिलेजस्तो रड, सिमेन्टको आविष्कार नभएकाले सबै प्राचीन मन्दिर, घर, दरबार बनाउन यही सामान प्रयोग हुन्थे । पुनर्निर्माणका नाममा यी पुरातात्त्विक महत्त्व नास गर्न पाइँदैन, मानन्धर भन्छन् । संस्कृतिविद् यज्ञमानपति बज्राचार्यका अनुसार रानीपोखरी तान्त्रिक विधिअनुसार बनाइएको हो । यहाँ पानी भर्न पनि तान्त्रिक विधि अपनाइनुपर्ने उनी बताउँछन् । बज्राचार्यका अनुसार प्रताप मल्ल धार्मिक स्वभावका थिए । उनी सबै धर्मलाई समान महत्त्व दिन्थे । यिनले हिन्दुका मठमन्दिर, देवालय बनाए । बौद्धका चैत्य, गुम्बालगायत निर्माण, जीर्णाेद्धार गर्न लगाए । तर यिनको विशेष झुकावचाहिं हिन्दु र त्यसमा पनि तान्त्रिक परम्परामा बढी थियो । उनले हिन्दु र बौद्ध धर्मका तान्त्रिकलाई विशेष सम्मान गर्थे । उनको दरबारमा शैव, हिन्दु, बौद्ध धर्मका तान्त्रिकलाई सम्मानका साथ राखेका थिए । भारतबाट झिकाइएका तान्त्रिकसमेत थिए उनका दरबारमा । शैव तान्त्रिक गुरु ज्ञानानन्द, बौद्ध तान्त्रिक जामुना गुभाजु उनका दरबारमा सम्मानका साथ राखिएका थिए । जामुना गुभाजुले तान्त्रिक चमत्कार गर्ने गरेका लोकोक्ति नेवारी समुदायमा अझै पाइने इतिहासकार बताउँछन् ।"
लाइसेन्स ओगट्ने होड,"काठमाडौं प्रस्ट कानुन नहुँदा जलविद्युत् आयोजनाका लागि खोला ओगटेजस्तै निजी कम्पनीहरूबीच केबुलकार (रज्जुमार्ग) सञ्चालन गर्ने भन्दै भीरपहरा ओगट्ने होड सुरु भएको छ । कतिपय ठाउँमा त दुईतीनवटा कम्पनीले एउटै ठाउँमा केबुलकार सञ्चालन गर्न दाबी गरेका छन् । त्यति मात्र होइन, कतिपय कम्पनीका प्रस्ताव सुन्दा नै अस्वाभाविक लाग्छन् ।पोखरामुक्तिनाथसम्म सञ्चालन गर्ने गरी ८१ किमि लामो केबुलकार सञ्चालनका लागि परेको आवेदनले पनि त्यसलाई पुष्टि गर्छ । जबकि केबलकारको औसत लागत प्रतिकिलोमिटर २ अर्ब रुपैयाँभन्दा बढी लाग्ने अनुमान गरिन्छ ।यो लागतलाई आधार मान्दा पोखरामुक्तिनाथ केबुलकार निर्माणका लागि करिब डेढ खर्बभन्दा बढी लाग्ने देखिन्छ । त्यति लगानी निजी क्षेत्रबाट जुटाउन तत्काल सम्भव देखिँदैन । त्यसबाहेक प्रस्ट कानुन अभावका कारण केबुलकारको सञ्चालन र अनुगमन कसले गर्ने भन्नेमा पनि अन्योल कायम छ । जसका कारण सेवाको सञ्चालन पनि विवादमा पर्ने गरेका छन्् । हालसम्म भौतिक पूर्वाधार तथा यातायात मन्त्रालयका अनुसार मुलुकका विभिन्न ठाउँमा केबुलकार सञ्चालन गर्न डेढ दर्जन कम्पनीले आवेदन दिएका छन् । तर, केबुलकार सञ्चालनको अनुमति कुन निकायले दिने भन्नेमा अझै अन्योल कायम छ । पर्यटकीय सेवा भएकाले त्यसलाई पर्यटन विभागले आफ्नो क्षेत्राधिकारभित्र दाबी गर्ने गरेको छ भने व्यवसाय तथा उद्योग भएका कारण उद्योग विभागले आफूले नै सञ्चालन अनुमतिदेखि अनुगमनले गर्न पाउनुपर्ने दाबी गर्दै आएको थियो ।यही अन्योलबीच २०७२ सालमा सरकारको कार्यविभाजन नियमावली जारी भएपछि केबलकार भौतिक पूर्वाधार तथा यातायात मन्त्रालयको जिम्मा आएको थियो । त्यसबाहेक केबुलकार सेवा सञ्चालनकासम्बन्धी प्रस्ट कार्यविधि नहुँदा कम्पनीहरूबीच एउटै स्थानमा सेवा सञ्चालनका लागि अस्वस्थ प्रतिस्पर्धासमेत सुरु भएको छ ।प्रस्ट कानुनी व्यवस्था नहुँदा एउटै ठाउँमा चारपाँचवटासम्म कम्पनीहरूले केबलकार सञ्चालनका लागि आवेदन दिने परिस्थिति सिर्जना भएको छ । कतिपय विवाद त सर्वोच्च र अख्तियारसम्म पुगिसकेका छन् । त्यसैको एउटा उदाहरण हो, पाथीभरा मन्दिरमा सञ्चालन गर्ने भनिएको केबुलकार सेवा । उक्त स्थानमा केबुल कार सञ्चालनका लागि पाँचवटा कम्पनीले आवेदन दिएका थिए । कम्पनीहरूबीचको विवाद बढदै गएपछि सञ्चालन अनुमतिको विषय अख्तियार र पछि सर्वोच्चसम्म पुगेको थियो । यो अन्योललाई चिर्न भौतिक पूर्वाधार तथा यातायात मन्त्रालयले एक वर्षअघि नै कार्यविधिको मस्यौदा तर्जुमा गरेको थियो । उक्त कार्यविधि ३ मंसिर २०७३ मै मन्त्रीस्तरबाट पारित गरिएको थियो । त्यसलाई स्वीकृतिका लागि मन्त्रिपरिषद्मा पठाए पनि पारित भएन ।उक्त कार्यविधिमा जलविद्युत् आयोजनाको जस्तै अध्ययन, निर्माण र सञ्चालनका लागि बेग्लाबेग्लै अनुमति लिनुपर्ने र सोहीअनुसार राजस्व तिर्नुपर्ने व्यवस्था गरिएको थियो । उक्त कार्यविधिमा हाल सञ्चालनमा रहेका केबलुकारहरूले समेत नयाँले जस्तै दर्ता प्रक्रिया पूरा गर्नुपर्ने उल्लेख थियो । त्यही व्यवस्थाप्रति यसअघि सञ्चालनमा आइसकेका केबुलकार कम्पनीहरूले आपत्ति जनाएका थिए । कार्यविधिमा भएको उक्त व्यवस्थालाई कम्पनीहरूले कार्यविधि पारित हुन नदिन दबाब दिएको मन्त्रालयका अधिकारीहरू बताउँछन् ।यसैबीच केबुलकारको अनुमति दिने सम्बन्धमा एकपछि अर्को विवाद देखिन थालेपछि करिब तीन महिना सरकारले नै निर्माण, सञ्चालन र हस्तान्तरण (बुट) ऐनअनुसार सञ्चालन अनुमति दिने निर्णय गरेको थियो । सरकारको उक्त निर्णयपछि भौतिक पूर्वाधार मन्त्रालयले बुट ऐनअनुसार नै आशयपत्रलगायतको ढाँचा तयार पारिरहेको मन्त्रालयका सीडीई नीरज शर्माले बताए । कार्यविधिसँगै सरकारको निर्णयअनुसार आवश्यक डकुमेन्ट तयार पार्ने काम भइरहेको छ, शर्माले भने ।यसैबीच गत २९ असोजमा जारी भएको स्थानीय सरकार सञ्चालन ऐन, २०७४ का कारण केबुलकार सञ्चालनका सम्बन्धमा थप जटिलता देखिएको छ । उक्त ऐनले केबुलकार, ट्रेकिङ, बन्जी जम्पिङलगायतका नवीन पर्यटकीय सेवा तथा साहसिक खेलबाट स्थानीय कर, सेवा शुल्क तथा दस्तुर उठाउन अधिकार दिएको छ ।तर, संघीय मामिला तथा स्थानीय विकास मन्त्रालयका अधिकारीहरू स्थानीय सरकारको क्षेत्राधिकारमा उक्त सेवा आउँदा विस्तारमा सघाउ पुग्ने दाबी गर्छन् । ऐनमा भएको त्यही व्यवस्थालाई देखाएर संघीय मामिला तथा स्थानीय विकास मन्त्रालयले भौतिक पूर्वाधार तथा यातायात मन्त्रालयलाई यसअघि तर्जुमा गरिएको कार्यविधिलाई अन्तिम रूप दिएर हस्तान्तरण गर्न अनुरोधसमेत गरिसकेको छ । स्थानीय तहबाटै अनुमति, सञ्चालन, नियमन हुने हो र त्यसले केबुलकारको विस्तारमा सघाउ पुर्याउने संघीय मामिला तथा स्थानीय विकास मन्त्रालयका सचिव दिनेश थपलियाको दाबी छ । यतिका वर्षसम्म दुईवटा केबुलकार मात्र सञ्चालन भएका छन् । स्थानीय तहलाई यस्ता पर्यटकीय सेवा जिम्मा दिने हो भने ८१० वर्षभित्र कम्तीमा पनि दसवटा कम्पनी सञ्चालनमा आउनेछन्, थपलियाले दाबी गरे, यदि त्यो अधिकार पाएर पनि सञ्चालन गर्दैनन् भने त्यो स्थानीय तहको कमजोरी हुनेछ ।"
बनिनसक्दै भत्कियो सडक,"भक्तपुर पर्यटकीय गन्तव्य नगरकोटको मुख्य सडक बनिनसक्दै भत्किएको छ । चार वर्षअघि विस्तार थालिएको कमलविनायक भत्केको पाटीनगरकोट सडकखण्डको करिब १६ किमि मुख्य सडक विस्तारमा ढिलाइसँगै ठेकेदारको लापरबाहीका कारण सडक किनारामा लगाएको नाली पर्खाल भत्किएको छ । विस्तारको नाममा चार वर्षदेखि सडकको बीचबीचमा खाल्डो खनी धराप पारेर छाडिएको छ, चाँगुनारायण नगरपालिका६ नगरकोटका धनबहादुर लामाले भने, ठेकेदारले सडक अलपत्र छाडिदिँदा स्थानीय बासिन्दा तथा नगरकोट आउने पर्यटकहरूले दु:ख पाइरहेका छन् । घाम लागे धूलो, पानी परे हिलो हुँदा आवातजावतमा समस्या परेको उनी बताउँछन् । नगरकोटको सडक विस्तारलाई समयमै निर्माण गर्न र गुणस्तरीय निर्माण सामग्रीको प्रयोगका लागि स्थानीय बासिन्दा, नगरकोट तथा नाल्दुमका पर्यटन व्यवसायीहरूले पटकपटक जिल्ला प्रशासनमा डेलिगेसन दिँदै आएको छ ।एक्जिम बैंक इन्डिया को सहयोगमा करिब २८ करोडको लागतमा विस्तार थालिएको उक्त सडकको निर्माण आर्थिक वर्ष ०७२७३ भित्र सम्पन्न गरिसक्ने लक्ष्य थियो । भूकम्प, नाकाबन्दीको समस्या देखाएर ठेकेदारले २०७४ मंसिरसम्म सम्पन्न गरिसक्ने भन्दै दुईपल्ट म्याद थप गराए पनि हालसम्म ३५ प्रतिशत मात्र काम भएको सडकको कन्सल्ट्यान्ट इन्जिनियर नरेशराम बाबुले बताए । सडक विस्तारको जिम्मा लिएको सैलुङ कन्स्ट्रक्सन कम्पनी प्रालि १६ किमि सडक निर्माण गर्न थप ८ महिना म्याद थपको माग गरेको उनले बताए ।सडक विस्तारको कार्य सन् २०१४ जुनमा सुरु भई दुई वर्षभित्र सकाउने लक्ष्य थियो । हालसम्म रिटेनिङ वाल, नाली बनाउने कार्य भएको छ । अधिकांश स्थानमा नाली भत्किसकेको छ । सडक विस्तारकै क्रममा रोलर चलाउँदा नाली भत्किएको स्विकार्दै ठेकेदारले सोही बजेटमा नाली निर्माण गर्ने कन्सल्ट्यान्ट बाबुले बताए । सडक विस्तारमा बिजुलीको पोल, टेलिफोनको पोल र सडक किनाराको दायाँबायाँको घरटहराको मुआब्जाको कारण दु्रत गतिमा भने जान नसकेको उनी बताउँछन् । सडक किनाराको बिजुलीको पोल हटाउन एक करोड ९० लाख विनियोजन भइसकेको छ तर, प्राधिकरण र टेलिकमले नियम पहिल्यै पैसा चाहिन्थ्यो भन्यो, उनले भने । काम नसकुन्जेलसम्म बजेट भुक्तानी गर्न नपाउने आर्थिक नियमका कारण बजेट भुक्तानी गर्न नसकेको उनले बताए । पर्यटकीय मार्गको मुख्य सडकको दायाँबायाँ पर्खाल लगाउन ठूल्ठूलो खाडल खनेर त्यत्तिकै छोडेकाले दुर्घटना बढ्नुका साथै आन्तरिक तथा बाह्य पर्यटकलाई प्रत्यक्ष असर परेको पर्यटन व्यवसायी गोकुल लामिछानेले बताए । हाल साढे ३ मिटरको सडकलाई बढाएर ७७ मिटर कालोपत्रे गर्ने, नालीढलको व्यवस्थापन गर्ने र मुख्य घुम्तीमा ११ मिटरसम्मको फराकिलो सडक बनाउने योजनासहित आयोजनाले सडक विस्तारको जिम्मा पाएका आरामाली इन्फ्रा पावर लिमिडेट र सैलुङ कन्स्ट्रक्सन कम्पनी प्रालिलाई समयावधिमै कार्य सम्पन्न गर्न निर्देशन दिएको चाँगुनारायण नगरपालिकाले जनाएको छ । पटकपटक ताकेता गर्दा पनि ठेकेदारले बेवास्ता गर्दै आएका छन् प्रमुख सोमप्रसाद मिश्रले भने, सडक निर्माणको जिम्मा लिएको कम्पनीले वैशाखभित्र सडक विस्तारको कार्य सम्पन्न गर्ने जनाएको छ ।"
पाँच कर्मचारी सम्मानित,"काठमाडौं (कास) एकाउन्टेबिलिटी ल्याबले मोरङका सहायक प्रमुख जिल्ला अधिकारी शेषनारायण पौडेललाई २०१७ को इन्ट्याग्रिटी आइडलको उपाधि दिएको छ । राजधानीमा सोमबार आयोजित कार्यक्रममा ल्याबले आइडल घोषित गर्दै सम्मान गरेको हो । ल्याबले हरेक वर्ष सरकारी कर्मचारीबाट छानेर एक आइडलसहित पाँच जनालाई सम्मान गर्दै आएको छ । सम्मानित हुनेमा जिल्ला कृषि विकास कार्यालयका अधिकृत कृष्ण धिताल, वन विभाग काठमाडौंका सहायक वन अधिकृत सवनम पाठक, कालिकोटको पञ्चदेव माविका शिक्षक सबराज बम र सामान्य प्रशासन मन्त्रालयका उपसचिव सृजना तिवारी छन् । लोकसेवा आयोगका माननीय अध्यक्ष उमेशप्रसाद मैनालीले कर्मचारीले सदैव जनताको सेवक भएर काम गर्न आवश्यक छ भन्दै मुस्कानसहितको सेवा कार्यान्वयन गर्नुपर्नेमा जोड दिए ।"
फरार अभियुक्त पक्राउ,काठमाडौं (कास) वैदेशिक रोजगारीमा पठाउने नाममा ठगी गरी फरार रहेका अभियुक्त हरिबहादुर पाण्डे पक्राउ परेका छन् । वैदेशिक रोजगार न्यायाधिकरणले २०७२ कात्तिक ३० मा पाण्डेलाई दुई वर्ष कैद र दुई लाख जरिवाना फैसला गरेको थियो । कैद सजाय भुक्तान नगरी फरार रहेका पाण्डेलाई नेपाल प्रहरीको केन्द्रीय अनुसन्धान ब्युरोले सोमबार राजधानीको बाँसबारीबाट पक्राउ गरेको हो ।
चामलमा पोषक तत्त्व मिलाइने,"काठमाडौं सरकारले चामलमा थप सूक्ष्म पोषक तत्त्व मिलाएर कुपोषणको समस्या कम गर्ने तयारी गरेको छ । सरकारले यसका लागि कार्ययोजना बनाउन लागेको छ । दिनहुँ खाने भातका माध्यमले विभिन्न भिटामिन, आइरन, क्याल्सियमलगायत सूक्ष्म पोषक तत्त्वको कमीलाई पूरा गर्न कार्ययोजना बनाउन लागिएको स्वास्थ्य मन्त्रालयका अधिकारीहरूले जनाएका छन् । आयोडिनको कमीले गलगाँड देखिने समस्या कम गर्न नुनमा अनिवार्य रूपले आयोडिन मिसाएर प्रचलनमा ल्याएजस्तै सरकारले चामलमा फोर्टिफिकेसन अर्थात् सूक्ष्म पोषक तत्त्व मिलाएर उपयोगमा ल्याउने तयारी गरेको हो ।चामलको फोर्टिफिकेसनबारे सोमबार राजधानीमा आयोजित कार्यक्रममा विज्ञहरूले नेपालमा गम्भीर जनस्वास्थ्य समस्याका रूपमा देखिएको पोषक एवं सूक्ष्म पोषक तत्त्वसम्बन्धी कुपोषण कम गर्न नयाँ कार्यक्रम ल्याउन लागिएको जानकारी दिए । दुई दिने कार्यक्रम राष्ट्र्रसंघीय विश्व खाद्य कार्यक्रमको सहयोगमा बाल स्वास्थ्य महाशाखा, खाद्य प्रविधि तथा गुण नियन्त्रण विभाग र नेपाल खाद्य संस्थानले गरेका हुन् । ५ वर्षमुनिका ३६ प्रतिशत बालबालिका कुपोषणले गर्दा पुडको छन्, महिला तथा बालबालिकामा रक्तअल्पताको स्थिति बढदो छ, बाल स्वास्थ्य महाशाखा, पोषण शाखाका प्रमुख राजकुमार पोखरेलले भने, यही उमेरका बालबालिकामा कुपोषणले गर्दा मृत्युदरसमेत बढी देखिएको छ ।हामीले खाइरहेका छौं, पेट भरिरहेका छौं तर हाम्रो शरीरमा पोषक तत्त्वको कमी छ, खाद्य प्रविधि तथा गुण नियन्त्रण विभागका महानिर्देशक सञ्जीवकुमार कर्ण र वरिष्ठ खाद्य अनुसन्धान अधिकृत पूर्ण वस्तीले भने, खाद्य पदार्थको फोर्टिफिकेसन आम जनसंख्यामा पोषक तत्त्वको उपयोग बढाउन प्रभावकारी मात्र नभई लागतप्रभावी हस्तक्षेप आवश्यक छ । महानिर्देशक कर्णका अनुसार आवश्यक भिटामिन, खनिज लगायतका सूक्ष्म पोषक तत्त्वलाई चामलजस्तो बढी उपयोग गरिने खाद्य पदार्थमा अल्पमात्रामा मिसाउँदा उपभोक्ताको खानपानको व्यवहारसमेत परिवर्तन नभई पोषक तत्त्व पनि पुग्छ । उचित रूपमा विज्ञानसम्मत प्रक्रियाले गरिएको यस्तो प्रयासले समुदायमा देखिएको पोषक तत्त्वसम्बन्धी कमी हटाउन प्रभावकारी भूमिका खेल्न सक्छ, उनले भने । आयोडिनको कमी एकताका जनस्वास्थ्य समस्याकै रूपमा देखिएको भए पनि सन् २००५ यता नेपालमा गलगाँडको कुनै नयाँ केस देखिएको छैन । महाशाखाको पोषण शाखा प्रमुख पोखरेल भन्छन्, यो सफलता नुनमा आयोडिन मिसाएर वितरण गर्दा भएको हो भने कुपोषणसँग जुध्न चामल वा अन्य वस्तुमा पोषक तत्त्व मिसाएर उपयोग गर्ने प्रक्रियालाई बढावा दिनुको विकल्प छैन ।तर सबै नेपालीले एकै प्रकारको चामल नखाने लगायतका कुरामा समेत ध्यान लिएर अधिकतम प्रभाव पार्ने गरी चामलको फोर्टिफिकेसन प्रक्रिया अगाडि बढाउनुपर्ने महाशाखाका निर्देशक डाविकास लामिछाने बताउँछन् । फोर्टिफाइड चामलमा स्थिति हेरेर ०५ प्रतिशतदेखि २ प्रतिशतसम्म चामल जस्तै देखिने सूक्ष्म पोषक तत्त्व भएको खाद्य पदार्थ मिसाइएको हुन्छ । आम जनसंख्या वा कुनै खास लक्षित जनसंख्यामा देखिएको पोषक तत्त्वको कमीलाई पूरा गर्न सैद्घान्तिक रूपमा कुनै भिटामिन र खनिजको कुनै पनि संयोजनलाई चामलमा थप्न सकिन्छ । चामलमा हालसम्म पानीमा घुल्ने भिटामिन बी १ (थाइमिन), बी ३ (नियासिन), फलिक एसिड, बी १२, बी ६ र सी एवं बोसोमा घुल्ने भिटामिन ए, ई र डी सफलतापूर्वक हालिएका छन् । यस्तै, मिनरलअन्तर्गत आइरन, जिंक, सेलिनियम एवं क्याल्सियम तथा वेटा क्यारोटिन, लाइजिन, फाइवरजस्ता पोषक तत्त्व पनि मिसाइएका छन् ।"
२ प्रहरीविरुद्ध मुद्दा दायर,काठमाडौं (कास) ५० हजार रुपैयाँ घूससहित पक्राउ परेका गोंगबुका प्रहरी निरीक्षक हरिहर सुनुवारविरुद्ध विशेष अदालतमा मुद्दा दायर भएको छ । अख्तियारले सुनुवारसहित घूस उठाउने काममा संलग्न प्रहरी जवान वीरेन्द्रबहादुर बमविरुद्ध समेत मुद्दा दायर गरेको हो । गोंगबु क्षेत्रका गेस्टहाउस सञ्चालकसँग घूस मागेको उजुरीपछि अख्तियारको टोलीले उनीहरूलाई रंगेहात पक्राउ गरेको हो ।
सांसदले गरे आफ्नै कम्पनीको ठेक्का शिलान्यास,"वीरगन्ज प्रतिनिधिसभाका नवनिर्वाचित एक सांसदले आफ्नै कम्पनीले ठेक्का पाएको सडकखण्डको सोमबार शिलान्यास गरेका छन् । पर्सा ३ का सांसद हरिनारायण रौनियार पप्पु कन्स्ट्रक्सनका सञ्चालक हुन्, जुन कम्पनी ढिलासुस्ती र गुणस्तरहीनताका कारण विभिन्न परियोजनामा कालो सूची मा पर्दै आएको छ । त्यसैले ठेक्का पाएको हुलाकी राजमार्गअन्तर्गत वीरगन्जठोरी ३० किलोमिटर खण्ड स्तरोन्नति गरी कालोपत्रे गर्ने योजना स्वयं रौनियारले शिलान्यास गरेका हुन् । साख गुमाउँदै गएको क वर्गको निर्माण कम्पनी पप्पुले पर्सामा मात्र करिब आधा दर्जन ठेक्का पाएको छ । हालसम्म अधिकांश ठेक्काको निर्माण कार्य निर्धारित मितिभन्दा पछाडि परेको छ । जनता सडक, गर्दौलपोखरिया सडक कालोपत्र गर्ने, तिलावे नदीमाथि पुल निर्माण, वीरगन्ज बसपार्क टर्मिनल निर्माण, ल्यान्डफिल साइट निर्माण, ड्राइपोर्टपरवानीपुर ६ लेन सडक निर्माण लगायतका ठेक्का पप्पुले पाएर ओगटदै आएको छ । तीजस्तै हुलाकी राजमार्ग पनि अलपत्र पर्ने हो कि भन्ने स्थानीयवासीमा चिन्ता बढेको छ । एक अर्ब ३२ करोड ४७ लाख रुपैयाँ लागतमा उक्त सडक ३० महिनाभित्र निर्माण सम्पन्न गर्ने लक्ष्य राखिएको छ । गत १७ नोभेम्बरमा ठेक्का सम्झौता भएको उक्त खण्डको निर्माण कार्य १७ मे २०२० सम्ममा पूरा गर्ने सडक विभागले जनाएको छ । शिलान्यास कार्यक्रममा सांसद एवं ठेकेदार रौनियारले अब जिल्लामा धेरै योजना आउने दाबी गरे । पहिले म ठेकेदार मात्र थिएँ, अब टेबुल ठटाउने ठाउँमा पुगेको छु, उनले भने, निर्माण कार्यमा आउने विभिन्न वाधासँग अवगत पनि छु, अब विकास हुनेछ । जिल्लावासीको जीवनस्तर उकास्ने कार्यमा लाग्ने उनले दाबी गरे । सँगै शिलान्यास गर्न पुगेका पर्सा १ का सांसद प्रदीप यादवले २८ वर्षदेखि कांग्रेस र एमालेले मधेसलाई खेलौनाका रूपमा मात्र लिएकाले विकास हुन नसकेको आरोप लगाए । भारतको आर्थिक सहयोगमा सडक विभागले निर्माण गर्न लागेको वीरगन्जठोरी खण्डअन्तर्गत सेढवासम्मको ३० किलोमिटर सडक कालोपत्रे निर्माणको ठेक्का पप्पु कन्स्ट्रक्सन प्रालि र भारतीय निर्माण कम्पनी एएमआरले संयुक्त रूपमा पाएका छन् । मधेसको मेरुदण्डका रूपमा रहेको राणाकालीन हुलाकी राजमार्ग १५ मिटर चौडा, दुई लेन कालोपत्रे र सडकको दायाँबायाँ २ मिटरको ग्राभेलसमेत ओछ्याइने पप्पुका प्रमुख इन्जिनियर जसुअ अब्राहमले जनाए । निर्माण सामग्रीको उपलब्धता र सबै सरोकारवाला पक्षको समन्वय भए निर्धारित समयमै योजना सम्पन्न हुने उनले दाबी गरे । परियोजनाको प्राविधिक कन्सल्ट्यान्ट भारतीय कम्पनी नेसनल हाइवेज एन्ड इन्फ्रास्ट्रक्चर डेभलपमेन्ट कर्पोरेसन लिमिटेड छ । ठेकेदार कम्पनीका अनुसार ठेक्का सम्झौता भई सोमबार शिलान्यास भए पनि सडक क्षेत्रमा पर्ने विद्युत् पोल अझै हटेको छैन । जग्गाको मुआब्जा पनि वितरण भएको छैन । ठूलो रकमको ठेक्का भए पनि सरकारले हालसम्म २ करोड रुपैयाँमात्र विनियोजन गरेको सञ्चालक रौनियारले गुनासो गरे । उनले भने, बजेट विनियोजन ठेक्काको आवश्यकताबमोजिम भएको छैन । सडक सञ्जालमार्फत मधेसको कृषि, धार्मिक पर्यटन र उद्योगव्यापारको विकास गरी जनताको जीवनस्तर उकास्ने उद्देश्यसहित निर्माण थालिएको हुलाकी राजमार्गको निर्माण कार्य झन्डै चार वर्षदेखि अलपत्र छ । २०६३६४ मा निर्माण सुरु भएको राष्ट्रिय गौरवका आयोजनामा सूचीकृत यो राजमार्ग २०७४७५ मा सम्पन्न गर्ने लक्ष्य राखिएको थियो । झापाको भद्रपुरदेखि महाकालीको दोधाराचाँदनीसम्म करिब एक हजार ५ किलोमिटर लम्बाइको उक्त राजमार्ग भारत सरकारको अनुदानमा निर्माण हुन लागेको थियो । भारतले आफँै बनाउने वचन दिए पनि सम्पन्न हुन नसकेको महत्त्वपूर्ण योजनामध्ये एक हो, हुलाकी राजमार्ग । आफ्नै ठेकेदार राखेर पनि लामो समय अलपत्र परेको हुलाकी राजमार्ग निर्माणका लागि अहिले भारतीय सरकारले आर्थिक सहयोग गर्ने र नेपालले निर्माण गर्ने सम्झौता भएको छ । तराईमधेसका २० जिल्ला छुने राजमार्ग निर्माणपछि यस क्षेत्रका करिब ७५ प्रतिशत गाउँलाई सडक सञ्जालसँग जोड्ने प्राविधिकहरू बताउँछन् । राजमार्गको कुल लम्बाइमध्ये करिब ३० प्रतिशत सडक चालु अवस्थामा रहेकाले ७० प्रतिशत नयाँ सडक निर्माण गर्नुपर्ने छ । चालु अवस्थाका अधिकांश भाग धुलौटे र ग्राभेल छन् । झापाको चन्द्रगढी र कञ्चनपुरको बेलौरीसम्मको यो पुरानो मार्ग अहिलेसम्म स्तरीय बन्न सकेको छैन । तत्कालीन राजा महेन्द्रका पालामा पूर्वपश्चिम राजमार्ग निर्माण भएपछि यसको स्तरोन्नति ओझेलमा परेको हो ।"
नेकपाका कार्यकर्ता थुनामुक्त,दाङ (कास) प्रतिनिधि र प्रदेशसभा चुनाव भाँड्न सक्ने भन्दै नियन्त्रणमा लिएका नेपाल कम्युनिस्ट पार्टीका ३१ नेताकार्यकर्तालाई प्रहरीले सोमबार थुनामुक्त गरेको छ । चुनावविरोधी गतिविधि गर्नसक्ने आशंकामा उनीहरूलाई एक महिनाअघि पक्राउ गरिएको थियो । चुनाव सकिएपछि जिल्ला प्रशासनले सामान्य धरौटीमा छाडेको जिल्ला प्रहरी कार्यालयका प्रहरी निरीक्षक हरिबहादुर बीसीले जानकारी दिए । नेकपाका जिल्ला सेक्रेटरी सविन पोख्रेलले बिनाकारण प्रहरीले आफ्ना नेताकार्यकर्तालाई पक्राउ गरी हिरासतमा यातना दिएको बताएका छन् ।
तापक्रम घट्दै,"काठमाडौं (कास) भारतको राजस्थान, पन्जाब तथा हरियाणाबाट पश्चिम नेपाल हुँदै आएको बाक्लो हुस्सुकुहिरोले तराईको वायुमण्डल ढाकेसँगै केही दिनदेखि शीतलहर सुरु भएको छ । २४ घण्टाभन्दा बढी समयदेखि वायुमण्डल कुहिरोले ढाक्दा पूर्वी र मध्य तराईमा चिसो बढेर शीतलहर सुरु भएको हो । जल तथा मौसम पूर्वानुमान महाशाखाका वरिष्ठ मौसमविद वरुण पौडेलले तराईमा शीतलहर सुरु भएको बताए । नेपालदेखि बंगलादेशसम्मको वायुमण्डल बाक्लो कुहिरोले ढाकेको छ, पौडेलले कान्तिपुरसित भने, त्यसैको असरले तराईमा शीतलहर सुरु भएको हो । बिहानदेखि बेलुकीसम्मै वायुमण्डल कुहिरोले ढाकेपछि सूर्यको किरण जमिनसम्म पुगेको छैन । पूर्वदेखि पश्चिम तराईसम्मै शीतलहरले जनजीवन कष्टकर बन्दै गएको छ । पौडेलले केही दिनमा बाक्लो कुहिरो हट्दै जाने बताए । काठमाडौंसहित देशका अधिकांश भागमा अधिकतम र न्यूनतम तापक्रममा पनि गिरावट आएको छ । काठमाडौंमा केही दिनयता तापक्रम दुई डिग्रीमा झरेको छ । पौडेलले काठमाडौंको तापक्रम अझैं घट्ने क्रममा रहेको बताए । डिसेम्बरजनवरीमा प्राय: काठमाडौंमा तापक्रम शून्यमा झर्ने गरेको छ, उनले भने, तत्कालै पानी पर्ने र हावा चल्ने सम्भावना नभएकाले वायुमण्डलमा यस्तै कुहिरो र तुवाँलो रहने देखिन्छ ।"
शरणार्थी मामिलामा मौनता,"सन् ९० को दशकयता सुरु भएको भुटानी शरणार्थी समस्या समाधानमा पहिलो विकल्पका रूपमा पहिचान गरिएको स्वैच्छिक घरफिर्तीको बुँदामा एक प्रतिशत पनि उपलब्धि हासिल नगरी यो समस्या टुंगिएको सूचना आफैंमा अनौठो सुनिएको छ । नेपालमा रहेका १ लाखभन्दा बढी भुटानी शरणार्थीमध्ये ९० प्रतिशतलाई तेस्रो देशमा पुन:बसोबास गराइएको आधारलाई संयुक्त राष्ट्रसंघीय शरणार्थी आयोगले दुनियाँकै सफल कार्यक्रम भनेर मूल्यांकन सुनाइसकेको छ । पुन:बसोबासमा जान नसकेका अथवा नपाएका झन्डै १० हजार भुटानी शरणार्थीका हकमा के विकल्प सुझाउने र यो समस्यालाई कसरी निक्र्योलमा लैजाने भन्ने टुंगोमा नपुग्दै यही डिसेम्बर महिनाबाट पुन:बसोबासको कार्यक्रम बन्द गरिएको सूचना सार्वजनिक भएको छ । भुटानी शरणार्थी मामिला उब्जिएका दिनदेखि चौतर्फी रूपमा सुरु भएको अन्तर्राष्ट्रियकरणको सरोकार कहिल्यै मान्य हुन सकेन । वर्गीकरणका आधारमा सप्रमाण भुटानी पहिचान हुने शरणार्थीलाई घर फिर्ता गरिने भनेर भएको नेपालभुटान सहमति पनि कहिल्यै कार्यान्वयनमा आउन सकेन । भुटानबाट लखेटिएका र भारतीय मार्ग हँुदै नेपाल छिरेका भुटानी शरणार्थी समस्या समाधानका हकमा कहिल्यै पनि भारतसहितको संवाद वा वार्ता हुनै नसक्नु यो मामिलामा जोडिएको अर्को अनौठो तथ्य हो । बरु दातृ निकायको एकपक्षीय पहल र बलमा सन् २००७ देखि सुरु भएको पुन:बसोबासको विकल्पलाई सकार्दै १ लाखभन्दा बढी भुटानी शरणार्थी आज विभिन्न पश्चिमा मुलुकमा आश्रित भइसकेका छन् । तर, अहिलेको सरोकार भनेको पुन:बसोबासमा जान नसकेका र नचाहेका शरणार्थीलाई अब कुन विकल्प दिने भन्ने हो । शरणार्थी समस्या समाधानको अर्को महत्त्वपूर्ण तर नेपालले कहिल्यै प्रत्यक्षत: नसकारेको पाटो भनेको स्थानीय बसोबास हो । तर, पुन:बसोबास कार्यक्रम रोकिएको घोषणालगत्तै दमक र शनिश्चरेस्थित शिविरमा सेमीपर्मानेन्ट घर बनाइने भन्दै दातृ निकायले निर्माणसामग्री सुरक्षित गर्न थालेको दृष्टान्त अर्को अनौठो काम भएको छ । दमक र शनिश्चरेमा ५ सयभन्दा बढी अर्धपक्की घर बनाइने भनेर सूचना दिइएको र यसका लागि शिविरमा बाँकी रहेको जनसंख्यामाझ आन्तरिक सर्वेक्षणसमेत भइसकेको खबर सरकारी निकायमा भने अझै पुगेको छैन । गृह तथा परराष्ट्र मन्त्रालयका पदाधिकारीहरूले प्रतिक्रिया दिने क्रममा यसो गर्नै पाइँदैन भनेर सस्वर भनिरहे पनि स्थानीय तहमा शरणार्थीको जन्म दर्तासहितको प्रक्रिया थालिनुमा अर्को सन्देह जोडिएको छ । बितेको २५ वर्षमा कहिल्यै नथालिएको र आवश्यक नपरेको नेपाली नागरिकसरह नेपालका सरकारी निकायमा जन्म दर्ता गर्ने प्रक्रिया अहिले आएर किन थाल्नुपरेको हो ? धेरै लामो समयको अन्तरमा निर्वाचित भएर आएको स्थानीय तहले समेत शरणार्थी जन्मदर्ता कार्यान्वयन सुरु गरिसकेको यो अवस्थालाई नेपाल सरकारको निर्देशित प्रक्रिया मान्ने अथवा स्थानीय तहको लहड ?स्वभावत: राजनीतिक संक्रमण र प्राथमिकताका आधारमा यतिखेर सरकारको ध्यान अन्यत्र केन्द्रित भएको हुन सक्छ । तर, शरणार्थी समस्या समाधानका नाममा सरकारलाई समेत पत्तै नदिई भइरहेको स्थानीय बसोबासको पहलकदमी र यसतर्फका संकेत कत्तिको विचारणीय छन् ? पुन:बसोबासका नाममा भुटानी शरणार्थी परिवारमाझ देखिएको विघटन र विचलनको अनुपात जति बढ्दो छ, समस्या समाधानका नाममा देखिएको स्थानीय बसोबासको पहल भविष्यका निम्ति उत्तिकै घातक छ । यो अन्योल र दातृ निकायको मनोमानी प्रवृत्तिमा सरकारको ध्यान जानैपर्छ । भुटानी शरणार्थी मामिलामा सरकारको मौनता टुंगिनु जरुरी छ ।"
मञ्चनमा नदोहोरिऊन् पुुराना दृश्य,"नवनिर्वाचित सांसदहरूले सपथ लिएपछि संसद् सचिवालयले तिनको तस्बिर खिचाउने मेलो मिलाउँछ । सँगै वैयत्तिक विवरण भर्न एकपाने फर्म बुझाउँछ । यो २०४८ यताको नियमित क्रियाकलाप हो । शासनतन्त्र फेरिए पनि फम्र्याटमा एकाध शब्द थप्नेबाहेक तात्त्विक परिवर्तन भएको या गरेको पाइँदैन । त्यति हो, संसदीय कालखण्डभरि त्यो विवरणमा बाबुको नाम उल्लेख हुन्थ्यो । गणतन्त्रसँगै फम्र्याटमा आमाको नाम पनि अंकित हुने अवसर मिलेको छ । पारिवारिक हकमा शब्द परिवर्तन भएका छन्, परिवारको संख्याका ठाउँमा सन्तति विवरण ।त्यो फम्र्याटका संरचनादाताको आँखा या विवेकमा, हाम्रा जनप्रतिनिधिहरू खालि राजनीतिमात्र गर्छन्, कुनै आर्थिक कारोबार या व्यवसाय गर्ने पनि हुन्छन् भन्ने तथ्य घुसेको पाइँदैन । संसद् सचिवालयले कारोबार जोडिएको सन्दर्भमा खुलाएर विवरण नमागेपछि जनप्रतिनिधिहरूले बुझाउने सवाल भएन । कारोबारी विवरणको अभावमा सचिवालयद्वारा प्रकाशित सांसद परिचय अध्ययन गर्ने हो भने जनप्रतिनिधिहरू विशुद्ध राजनीति मात्रै गर्छन् भन्ने बुझाउँछ । त्यो विवरण फर्ममा विगतको पेसा र अनुभवबाट केही तथ्य बटुल्न खोजेको देखिन्छ तर जनप्रतिनिधिहरूले साहित्यिक र पदीय अनुभवबाहेक स्पष्ट किसिमले आर्थिक कारोबारमा संलग्नता या कम्पनीहरू देखाउन खोजेको पाइँदैन ।हो, २०४८ देखि २०५६ सम्म ठूलाखाले आर्थिक कारोबारी र व्यवसायमै संलग्न पात्रहरू सिधै प्रतिनिधिसभामा पुग्दैन थिए । दलका ठूला चन्दा दाताहरूमध्ये एकाध पात्र राष्ट्रिय सभा सदस्यसम्म हुन्थे । त्यतिखेर आर्थिक कारोबार जोडिएका विधेयकमा राष्ट्रियसभा सदस्यहरूले संशोधन गर्न पाउँदैनथे, तिनीहरू केवल सुझाव दिने तहमै सीमित थिए । २०५९ वैशाखमा व्यापारिक स्वार्थ जोडिएका राष्ट्रिय सभा सदस्यहरूको खेललाई प्रतिनिधिहरूले सिधै अस्वीकृत गरेका घटनासमेत संसदीय इतिहासमा दर्ज छन् ।अब दृश्य त्यस्तो छैन । लोकतन्त्र बहालीपछि प्रतिनिधिसभामै प्रत्यक्षतिर सीमित र समानुपातिक पद्धतिबाट अधिक कारोबारी समूहहरू सामेल मात्र भएका छैनन् कि तिनका स्वार्थी खेल छरपस्ट भइसकेको आलो पृष्ठभूमि छ । भर्खरै सकिएको निर्वाचनमा प्रत्यक्षबाट बैंक सञ्चालक, ठेकेदारदेखि अनेक किसिमका वैधअवैध कारोबारमा संलग्न पात्रहरू निर्वाचित भइसकेका छन् । समानुपातिक सूचीमा कारोबारीहरूको अझ ठूलो संख्या छ । दलीय शीर्ष नेताहरूकै चाहनामा तिनीहरू समानुपातिक सूचीमा परेका हुन् । त्यसकारण खाँटी राजनीतिक नेताहरू कटौती हुँदै तिनीहरू नै छनोट हुने सम्भावना प्रबल छ ।अब पनि संसद् सचिवालयले पुरानै शैलीको विवरण भराउनुको कुनै अर्थ छैन । जनप्रतिनिधिमूलक शासन व्यवस्था अपनाएका मुलुकमा स्वार्थ पहिचान गर्ने र तिनको अनुचित स्वार्थ नियन्त्रण गर्ने कानुन नै लागू भइरहेका छन् । हामीकहाँ जनप्रतिनिधिहरूलाई मर्यादित राख्न प्रारम्भमै रणनीतिमूलक योजना लागू गर्नुपर्छ । सांसद परिचयको त्यो पुरानो फम्र्याटमा आमूल परिवर्तन गरिनुपर्छ । तिनीहरूको व्यावसायिक कारोबार, बैंकसहकारीदेखि विद्यालयकलेज हुँदै जलविद्युत् आयोजनासम्म सेयर सार्वजनिक गरिनुपर्छ । त्यस अतिरिक्त साझेदारीका कम्पनीदेखि कारोबारसम्मका तथ्य खुलाउन लगाउनुपर्छ । अझ हाम्रा कतिपय जनप्रतिनिधिहरू गैरसरकारी संस्थाहरूसँग पनि आबद्ध छन् । कानुन निर्माणका बखत गैरसरकारी संस्थाहरूसमेत प्रभावी हुन पुग्छन् । त्यसो हुँदा लगानीदेखि समाज सेवासम्मका सवाल खुलाउन लगाउनुपर्छ । जनप्रतिनिधि मात्र होइन, तिनको परिवार, इष्टमित्र, नातागोताआफन्तको संलग्नता खुलाउनुपर्छ । बाह्य मुलुकमा परिवारका रुचिसमेत खुलाउन लगाउने चलन छ ।यसमा ६० दिनभित्रै गोप्य रूपमा सम्पत्ति विवरण बुझाइसकेपछि किन सबै खाले तथ्य खुलाउने भन्ने कुतर्क जनप्रतिनिधिहरूबाट पनि आउन सक्छ । मन्त्री बाहेक जनप्रतिनिधिका सम्पत्ति विवरण सार्वजनिक गर्ने चलन छैन । सार्वजनिक तथ्यको अभावमा जनप्रतिनिधिहरू कुनैखाले प्रभावमा परेको र प्रभावित गरेको झेली खेल बुझ्न सजिलो हुँदैन । जनप्रतिनिधि भनेका सार्वजनिक जीवनका पात्र हुन्, उनका क्रियाकलाप पारदर्शी हुनुपर्छ । आफ्ना जनप्रतनिधिको संलग्नता र क्रियाकलाप जान्न पाउने आम नागरिकको नैसर्गिक अधिकार हो ।खासमा हामीकहाँ जनप्रतिनिधिमूलक निकाय निम्ति स्वार्थको द्वन्द्व सम्बन्धमा बहससमेत भएको छैन, कानुनी या संवैधानिक प्रावधान त परै जाओस् । कर्मचारीका हकमा सीमित रूपमा भए पनि स्वार्थको खेलमा पर्न नदिने प्रावधान छन्, यद्यपि त्यो पनि व्यावहारिक धरातलमा कार्यान्वयनमा आउन सकेको पाइँदैन । धेरैजसो मुलुकमा निहित स्वार्थको द्वन्द्व निषेध गर्ने गरी संवैधानिक र कानुनी प्रावधान निर्माण गरेका हुन्छन्, जनप्रतिनिधिहरूलाई चोखो पार्न र स्वच्छ राख्न ।अब स्वार्थी खेलबाट सांसदहरूलाई बाहिर राख्दै विगतका जस्तै विगत दृश्य दोहोरिने कर्मबाट जोगाउनुपर्छ । संसद्मा बैंक तथा वित्तीय संस्थासम्बन्धी कानुन संशोधन र एकीकरण गर्न बनेको विधेयक, (बाफिया) २०७२, चिकित्सा शिक्षा, सहकारी विधेयक प्रवेशसँगै मञ्चित खेल बन्द नहुने हो भने लोकतन्त्रलाई खिया लगाउँछ । कतिसम्म भने चरम स्वार्थको खेलमा परेपछि चिकित्सा शिक्षा विधेयक संसद्बाट पारित गर्न सकिएन र अध्यादेशबाट कानुन ल्याउनुपर्ने परिस्थिति बन्यो । अति विवादमा परेपछि बैंकिङ कसुरसम्बन्धी विधेयक संसदीय समितिबाट पारित भइसकेपछि फेरि पुनर्विचार निम्ति त्यहीं फिर्ता गर्नुपर्ने बाध्यता उत्पन्न भयो, जुन संसदीय इतिहासमा अपवादका घटनामध्ये पर्छ ।खासमा बैंक सञ्चालक सांसदहरू विधेयकमा आफू अनुकूलका प्रावधान थप्ने र सजाय सम्बन्धी प्रतिकूलका प्रावधान संशोधन गर्ने खेलमा उत्रिएपछि प्रकरणको रूपधारण गर्यो । संसदीय समितिका अरू सदस्यहरू पनि आफ्ना सहयात्री सांसदहरूको इच्छामा बाधक बन्न चाहेनन् । अर्थात् त्यो प्रकरणमा बैंक सञ्चालक धनी सांसदलाई चिढाउनु हुँदैन भन्ने मान्यताले काम गर्यो ।जनप्रतिनिधिहरू आफ्नो स्वार्थ जोडिएको विधेयक आउँदा कुनै मतबेगर बाहिर रहनुपथ्र्याे । तर उनीहरू जसरी स्वार्थ पूरा गराएर छाड्ने महत्त्वाकांक्षी खेलमा लागिरहे । बैंकिङ पद्धति र उसको दीर्घकालीन भविष्य तलमाथि पार्ने कानुन निर्माण हुँदा उत्ताउलोपन प्रदर्शन भइरहँदा ती सांसदहरूलाई कस्न कतैबाट प्रयत्न भएन । व्यापक जनदबाबप्रति तिनीहरूले चाहेजस्तो कानुन निर्माणमा केही हदसम्म नियन्त्रण भयो, पूर्णरूपमा भने होइन । अकुत धनको रसमा रमेका कारोबारीहरू कानुनी छिद्रबाट भ्वाङ पार्न चाहिरहन्छन् । अझ कानुन बनाउने थलोमै तिनीहरू वैधानिक तवरमै उपस्थित भएपछि तिनले छिद्र होइन, भ्वाङ पार्ने प्रयत्न गरे ।कानुन निर्माणमा खेलवाड गरियो भने मुलुकलाई दीर्घकालीन असर पार्न सक्छ । कानुन सधैंभरि असल पात्रहरूले मात्र प्रयोग गर्ने अस्त्र होइन । छिद्रका रूपमा छाडिएका कानुनी प्रावधान कहिलेकाहीं खराब पात्रहरूका हातमा पनि पुग्न सक्छ । कानुन नै टेकेर कुनै संस्थाको आर्थिक जीवन आफू अनुकूल पार्नेदेखि पद्धतिप्रक्रिया ध्वस्त पार्नेसम्मका क्रियाकलापसमेत हुन सक्छन् । त्यही कारण कानुन कसैको लाभहानिमा आधारित हुन दिनु हुन्न । कारोबारी र व्यवसायी जनप्रतिनिधिहरू आफ्नै हात जगन्नाथ शैलीमा अघि बढ्न खोजेमा लोकतन्त्र नै धरापमा पर्न सक्छ ।चिकित्सा शिक्षा अध्यादेशसँगै डा गोविन्द केसीले अनशन शब्द निकाल्नुपरेको छैन । मेडिकल लगानीकर्ता जनप्रतिनिधिहरूको लफडाका कारण विधेयकले २ वर्षसम्म पनि कानुनको रूप लिन सकेन । सरकारले संसद् अन्त्य भएपछि चुनावी मुखमा डा केसीको अनशन तोड्न अध्यादेश जारी गर्यो । अब त्यो अध्यादेशलाई संसद्ले प्रतिस्थापित गर्नुपर्नेछ । सत्तारूढ दलले अध्यादेशमा उल्लेख प्रावधानविपरीत कानुन ल्याउन खोजे अप्ठ्यारो परिस्थिति उत्पन्न हुन सक्छ । चुनावका मुखमा कांग्रेस उम्मेदवार गगन थापाका हकमा ४० लाख अनुदानको सवाल एकाएक व्यापक पारियो । थापाले कृषि व्यवसायका निम्ति ४० लाख रुपैयाँ अनुदाननिम्ति प्रस्ताव भरेका थिए । तर जब उनी संसद्को कृषि तथा जलस्रोत समितिको सभापति बने, तब उनले निहित स्वार्थ सवाल उठ्न सक्ने ठान्दै अनुदान लिएनन् । उतिबेलै उनले भनेका थिए, निर्णय गर्ने ठाउँमा रहँदा आफ्नो स्वार्थ गाँसिने विषयहरूमा संलग्न हुनुहुँदैन । यो सामान्य नैतिकताको विषयको प्रश्न हो । यद्यपि चुनावका बेला विपक्षीहरूले अनुदान लिएको हल्ला गर्न छाडेनन् । त्यसपछि कृषि मन्त्रालय मातहतको निकायले अनुदान नलिएको विषयमा विज्ञापन नै प्रकाशित गर्नुपरेको थियो ।लोकतान्त्रिक शासन पद्धतिमा स्वार्थ गाँसिएका विषयमा जनप्रतिनिधि बोल्नु या हेर्नुसमेत हुँदैन भन्ने मान्यता सामान्य हो । संसदीय कालखण्ड पार गरी लोकतान्त्रिक कालखण्डमा आइपुग्दा समेत जनप्रतिनिधिहरूले के गर्न हुने र के गर्न नहुने भन्ने सामान्य आचारसंहितासमेत थिएन । बैंकिङ कसुरसम्बन्धी विधेयकमा लफडा भइरहँदाकै अवस्थामा २०७३ असारमा जारी संसदीय नियमावलीमा छोटो आचारसंहिताले ठाउँ पायो । यद्यपि त्यो प्रावधान कार्यान्वयनमा आएको छैन । त्यसमा जनप्रतिनिधिहरूलाई स्वार्थबाट बााहिर राख्न आग्रहमात्र गरिएको छ । नियमावलीमा भनिएको छ, व्यवस्थापिकासंसद्को वा आफू सदस्य भएको समितिमा विचाराधीन रहेको कुनै पनि विषयमा आफ्नो व्यक्तिगत वा निजी स्वार्थ गाँसिएको भएमा स्वेच्छाले त्यस कुराको स्पष्ट रूपमा बुझिनेगरी बैठक वा समितिलाई जानकारी गराई त्यस विषयमा हुने छलफलबाट अलग रहने । सदस्यहरूले सार्वजनिक उद्देश्यलाई महत्त्व दिने तथा निजी स्वार्थ र सार्वजनिक स्वार्थबीच द्वन्द्व हुने स्थिति भएमा स्पष्ट रूपमा सार्वजनिक स्वार्थका लागि उभिने ।नियमावलीमा उल्लिखित यो थोरै प्रावधान अपर्याप्त देखिन्छ । विस्तृत र कानुनी रूपमै स्वार्थ द्वन्द्वलाई अपराध ठान्ने प्रावधान ल्याइनुपर्छ । सांसदहरूमा राष्ट्रियअन्तर्राष्ट्रिय गैरसरकारी संस्थाको मेजमानीमा रम्ने प्रवृत्ति हुर्किएको छ । सांसदहरू तिनको आतिथ्य स्वीकार गर्दै देशविदेशका गोष्ठीसेमिनारमा मोहित भएपछि संसद्भित्र कोरम नपुगेका अनगिन्ती घटना छन् । त्यसकारण आचारसंहितामा स्वार्थी समूहका लगानीमा विदेश भ्रमणमा जान नमिल्ने र सभामुखको स्वीकृति बेगर भ्रमणमा निस्कन नपाइने व्यवस्था गर्नुपर्छ ।तत्कालका निम्ति सांसदपरिचय विवरणमै जनप्रतिनिधि र तिनीहरूसँग जोडिनेहरूको लगानी र सम्बद्धता खुला रूपमै घोषणा गर्नुपर्छ । जनप्रतिनिधिहरूले आफ्नो छवि चोखो राख्ने हो भने स्वार्थ गाँसिने क्षेत्रबाट स्वयं बाहिरिनुपर्छ । त्यस अतिरिक्त संसदीय दलले सांसदको स्वार्थ जोडिएको समिति, कानुन निर्माण र संशोधन प्रक्रियामा सामेल हुनदिनु हुन्न । संसदीय दलले अटेर गरी सिफारिस गरेको खण्डमा सभामुखले तिनलाई समितिमा रहन बन्देज लगाउनुपर्छ । जनप्रतिनिधिका अनुचित क्रियाकलाप न्यूनीकरण गर्न आचरण समिति क्रियाशील तुल्याउनुपर्छ । संसद्लाई मर्यादित तुल्याउन सभामुखको भूमिका महत्त्वपूर्ण हुन्छ । सभामुखले जनप्रतिनिधिहरूलाई मर्यादा र आचरणमा रहन बाध्य पार्नैपर्छ । तिनीहरू पदीय मर्यादाअनुरूप हिँडेनन् भने संसदीय पद्धतिमै जटिलता ल्याउँछ ।कानुन निर्माण या संसदीय समितिबाट सरकारलाई दिने निर्देशनभित्र भ्रष्टाचार लुकेको हुनसक्छ । यस्ता कर्मलाई सधैंभरि सन्देहकै घेरामा राख्नुपर्छ । स्वार्थी खेलमा हुने भ्रष्टाचार पहिचान गर्नु कठिन हुन्छ । त्यही कारण विज्ञहरू स्वार्थको द्वन्द्वबाट उब्जिने अपराध कर्मलाई भ्रष्टाचारको खैरो रूप मान्ने गर्छन् । विश्वभरि नै जनप्रतिनिधिलाई स्वार्थको खेलबाट अलग राख्ने गरिन्छ । प्रारम्भबाटै जनप्रतिनिधिहरूलाई नैतिक र चारित्रिक धरातलमा बाँधी छाडावादमा कुकर्मबाट रोक्नुपर्छ ।"
वाम गठबन्धनप्रतिको अपेक्षा,"संविधान जारी भएपछि संविधान कार्यान्वयनको सिलसिलामा गरिएको निर्वाचनको प्रत्यक्षतर्फको परिणाम आइसकेको छ भने समानुपातिकको अन्तिम चरणमा छ । अहिलेको अभिमत वाम गठबन्धनतिर उर्लिएको छ, करिबकरिब दुई तिहाइका साथ । ठूला दुई दल एकीकरणको कुराले देशमा स्थायित्वको आशा, अनि देशमा नाकाबन्दी हुँदा केपी ओलीमा देखिएको राष्ट्रियताप्रतिको स्वाभिमान, राजनीतिक अडान र ओलीकै नेतृत्वको गठबन्धनप्रति जनताको विश्वास जाहेर भएको छ । एमालेलाई स्थानीय निर्वाचनमा नै राम्रै अभिमत आएको हो । तर यो निर्वाचनमा गठबन्धन गरेर प्रत्यक्षतर्फ माओवादीले बाजी मारेको छ भने कांग्रेसले धेरै नोक्सानी ब्यहोरेको छ । जुन समानुपातिकको नतिजाले प्रस्ट्याउँछ । यसपाली वाम गठबन्धनसँग जनताले धेरै आस गरेका छन् । भ्रष्टाचारले देश आक्रान्त छ । भ्रष्टाचार नियन्त्रण, भूकम्पले गरेको नोक्सानीको पुनर्निर्माण गर्नुछ, कृषिमा यान्त्रीकरण गरी आधुनिक कृषिको विकास, उद्योग कलकारखानाको विस्तार गरी वैदेशिक रोजगारीमा जान बाध्य युवा जनशक्तिलाई स्वदेशमा रोक्नु लगायत घोषणापत्रमा उल्लेखित विषयवस्तुको कार्यान्वयन गर्न सक्नुपर्छ । कृष्णचन्द्र वाग्लेदमौली, तनहुँसंसदीय निर्वाचनले वाम गठबन्धनलाई स्पष्ट बहुमत प्रदान गरेको छ । राजनीतिमा जीवितै रहने ठूलो युटर्न भएन भने निकट भविष्यमा नै प्रधानमन्त्री केपी ओली बन्ने निश्चित छ । ५ वर्षको स्थायी सरकारको जनचाहना पुरा होलानहोला, त्यो त गठबन्धनभित्र शक्ति व्यवस्थापनको कुशलताले निर्धारण गर्ला । तर राजनीतिक धरातल इमानमा टिकेको अवस्था भने होइन । राष्ट्रिय हितमा उत्तर या दक्षिणको इसारालाई लत्याउने हिम्मत गर्ने नेताहरू सायदै नेतृत्व तहमा पुग्दैछन् । स्थायी सरकार, जिम्मेवार प्रतिपक्ष, नीतिगत कुरामा राजनीतिक सहमति र व्यक्तिगत आकांक्षाबाट माथि उठेर राष्ट्रहितमा गरिने निर्णय नै समृद्धिको सूत्र हुन् । समय, परिस्थिति र परिवेश अनुरूप नेतृत्वकर्तामा बदलाव आउनु जरुरी छ । जुन कुरा यसबखत धरातलमा देखिएका छन् । त्यसले सत्ता फेरिए पनि संस्कार फेरिन नसक्ने संकेत गरेको छ । नैतिकता कसैले सिकाउनेभन्दा पनि स्वयंले अनुभूति गर्ने कुरा हो । प्रदेशसभाका गभर्नर नियुक्ति गर्ने कानुनी अधिकार सरकारसँंग छ । तर केपी ओली सरकारले गभर्नर नियुक्ति गरेमा उनीहरूबाट सपथ नलिने उद्घोष गरिरहेका छन् । देशलाई लहडले सञ्चालन गर्छ कि कानुनले ? एकजना जिम्मेवार नेताले यस्तो अभिव्यक्ति दिइरहँदा राजनीतिक स्वेच्छाचारिता बढ्छ भन्ने ख्याल राख्नुपर्छ कि पर्दैन ? नियुक्ति नगर्न अनुरोधसम्म गर्न सकिएला, सपथ नै लिँदैनौं भन्नु कानुनसम्मत होला त ? जहाँसम्म राष्ट्रियसभा गठन सम्बन्धी अध्यादेशको कुरा छ, नेपालको संविधानको धारा ८६ बमोजिम ५९ जना सदस्य रहने व्यवस्था गरेको र यसको गठन सम्बन्धमा संविधान मौन रहेको अवस्थामा गठन प्रक्रियाका लागि सरकारले पेस गरेको अध्यादेशप्रति आपत्ति जनाउने कानुनी आधार के हो त ? देशलाई कानुनले निर्दिष्ट गरेको हुन्छ । जनमतलाई अगाडि तेस्र्याएर कानुनको खिल्ली उडाउन थालियो भने गन्तव्यसम्म कसरी पुग्न सकिएला ? जनादेश एउटाको आएको छ, अनि त्यसलाई ख्याल नगरी आफूखुसी हिँंड्ने ? भन्ने केपी ओलीको प्रश्न नाजायज नहोला । तर सरकारी गतिविधि कानुन बमोजिम हुनुपर्ने होइन र ? राष्ट्रपति समक्ष पेस भएको अध्यादेशबारे कानुन बमोजिम भएनभएको निक्र्योल राष्ट्रपतिले निकाल्ने हो । जनादेशको तर्क प्रस्तुत गर्दै औंला ठड्याइरहँदा आफ्नै नैतिकता र मर्यादाको ख्याल केपी ओलीले राख्नुपर्ने होइन र ? उत्तम पुडासैनी जोरपाटी, काठमाडौं चुनावको मतगणना सम्पन्न भइसके पनि निर्वाचन आयोगले घोषणा नगरिसकेको अवस्थामा वाम गठबन्धनका नेता पुष्पकमल दाहाल प्रचण्ड र केपी ओलीले बारम्बार सरकारको राजीनामा माग्नु नै बहुमतको दम्भ देखाउनु हो । शेरबहादुर देउवा नेतृत्वमा गठित सरकारको मुख्य दायित्व निर्वाचन सम्पन्न गराउनु हो । राष्ट्रपति र उपराष्ट्रपतिको निर्वाचन, सभामुखको चयन, राष्ट्रियसभाको गठन, प्रदेश प्रमुखको नियुक्ति आदि पूरा नभई निर्वाचन सम्पन्न भएको मानिँदैन । यी कुरा पूरा भएपछि देउवा सरकार स्वत: बहिर्गमन हुन्छ । प्रक्रिया नै पूरा नभइकन बारम्बार सरकारको राजीनामा माग्नु र सरकारले पेस गरेको राष्ट्रियसभा गठन सम्बन्धी अध्यादेश जारी नगर्न राष्ट्रपतिलाई उकास्नु नै अधिनायकवादको संकेत हो । राष्ट्रियसभा जस्तो गरिमामय पदमा सबै पक्षको प्रतिनिधित्व हुनु जरुरी छ । तीनै तहको निर्वाचनमा वाम गठबन्धनको बहुमत आएको हँुदा राष्ट्रियसभामा सबै आफ्नो मान्छे लान सकिन्छ भन्ने महसुस गरी बहुमतको आधारमा राष्ट्रियसभाको गठन हुनुपर्ने अडान राख्नु पनि अधिनायकवादकै संकेत हो । राष्ट्रियसभामा सबै पक्षको प्रतिनिधित्व हुनु जरुरी छ । यसको निकास भनेको एकल संक्रमणीय व्यवस्था नै हो । आफू शक्तिशाली भएका बेला दम्भ नदेखाइकन सबै पक्षलाई मिलाएर लान सक्नु नै महानता हो र अहिले समयले खोजेको पनि यही छ । पुरुषोत्तम घोरासैनी बालाजु१६, काठमाडौं"
प्रतिबद्धता र आश्वासनमै सीमित,"संघीय समाजवादी फोरमबाट वीरगन्जका युवा उद्यमी विजयकुमार सरावगी वीरगन्ज महानगरपालिकाको मेयर भएपश्चात ५० वर्षमा नभएको विकास पाँच वर्षमा गरेर देखाउने प्रतिबद्धता गरेको महिनौं भइसक्दा पनि विकासको सामान्य गतिविधि पनि हुनसकेको छैन । ३ महिनाभित्र बिग्रेको सडक र नाला मर्मत इत्यादि गर्ने वीरगन्जवासीलाई वाचा गरेको पनि सेलाउँदै गइरहेको छ । नगरबासीले दिनहुँ झेलेका समस्या ज्युँकात्युँ छन् । सडक अव्यवस्थित छ, नाला भरिएर पानी सडकबाट बगिरहेको छ, फोहोर थुप्रिरहेको छ, इरिक्सा जथाभावी पार्किङ गर्नाले ट्राफिक जाम हुने गरेको छ, सार्वजनिक शौचालय नहँुदा आगन्तुकलाई अप्ठ्यारो परेको छ, मिना बजारको नवनिर्मित भवनका पसलहरू व्यवस्थित नहँुदा माछा, मासुको दुर्गन्ध फैलिरहेको छ, विर्ताको हाट बजारमा माछा बिक्री गरिसकेपछि त्यसबाट निस्किने फोहोर सोही दिन महानगरपालिकाले विसर्जन नगर्दा वरिपरिका बासिन्दाको स्वास्थ्यमा असर परेको छ । ठेलामा राखेर खाजा बिक्री गर्ने व्यापारीले पत्ता, कागज र प्लास्टिक जथाभावी फाल्दा सडक फोहोर हुने गरेको छ । यी सामान्य काम हुन् । यसको लागि महानगरपालिकाले धेरै बजेट खर्चिनु पर्दैन, टेन्डर माग्नु पर्दैन । केवल जनशक्तिलाई व्यवस्थित र मर्यादित गर्नुपर्छ । सधैं अनुगमन गर्नुपर्छ । प्रतिबद्धता गर्दैमा, वाचा गर्दैमा विकास हुने होइन । विकासका लागि काम गरेर देखाउन सक्नुपर्छ । जनताले रोजेर पठाएपछि जनताको सेवकको रूपमा प्रस्तुत हुनुपर्छ । प्रमोद पौडेलश्रीपुर११, वीरगन्ज"
सुन्दर समाज बनाउने आमाहरू,"खुसी गाउँ बनाउँदै आमाहरू समाचार पढेर ज्यादै प्रभावित भएँ । बेलचौर स्वावलम्बन आमा समूहको यो महान कार्यप्रति धन्यवाद दिन चाहन्छु । आमा समूहको खुसियाली घर, खुसियाली गाउँ भन्ने नाराले समाजमा ल्याएका सामाजिक, आर्थिक, न्यायिक र शैक्षिक परिवर्तनले समाजका समस्यालाई शून्यमा पुर्याएको र उक्त कार्यले समाजमा खेलेको सकारात्मक परिवर्तन अतुलनीय छ । बेलचौर आमा समूहको साहसिक तथा सकारात्मक कार्यले हरेक सदस्य व्यवसायमा लागेको, सबै बालबालिका स्कुल भर्ना भएको, महिला हिंसा, जातीय विभेद शून्य भएको र बालविवाह तथा बहुविवाह मुक्त हुनाले विकासको रथ राम्रोसँंग गुडेको देखिन्छ । विगतमा विकास प्रक्रियामा महिलालाई सहभागिता नगराएकै कारण नेपालले विकासमा अपेक्षाकृत फड्को मार्न सकेन । महिलालाई दोस्रो दर्जाको नागरिक मानेका कारण नै विकासमा महिला सहभागिता भएन । आधाभन्दा बढी जनसंख्या ओगटेको महिला विकासको मूलधार बाहिर रहेपछि देश विकासमा पछाडि पर्नु स्वाभाविक हो । त्यसैले स्वावलम्बन आमा समूहको कार्यबाट हामीले पनि धेरै कुरा सिक्न आवश्यक छ । गणेश सिंजालीगुल्मी"
"सके सफा गरौं, नसके फोहोर नगरौं","शनिबार प्रकाशित सके सफा गरौँ, नसके फोहोर नगरौँ लेखमा प्रस्तुत तथ्यले घचघच्यायो । वास्तवमा काठमडौँमा विगत लामो समयदेखि धुलो र धुवाँको सिकार भएर नाजवाफ नागरिक बाँचिरहेका छन् । उनीहरूमा श्वासप्रश्वास, फोक्सो र मुटु सम्बन्धी के कति जटिलता होला भन्नेबारे अनुसन्धान गरिदिने कोही छैन । सरकार यस्तो कुरामा उदासीन छ । नागरिक दिनप्रतिदिन ज्ञातअज्ञात रोगको सिकार भइरहेका छन् । खेम शर्माद्वारा लिखित उक्त लेखमा यो तथ्य उजागर भएको मात्र होइन कि पछिल्लो समय युवाहरू नै हृदयाघातको सिकार हुनुमा हाम्रै फोहोर वातावरण पनि एक हदसम्म जिम्मेवार छ भनिएको छ । यस्तो अवस्थामा अब उनले भनेजस्तै सबै मिलेर सरसफाइ अभियान सञ्चालन गरौँ र पहिले काठमाडौँ र त्यसपछि देशलाई नै सफा र रोगमुक्त गराउँ । कृष्णप्रसाद पोखरेललुभु, ललितपुर"
विश्व बैंकसँग अनुरोध,"पुस २ गते छापिएको विश्व बैंकले वनलाई ३ अर्ब दिने समाचारबारे केही लेख्न मन लाग्यो । वन मन्त्रालयको रेड कार्यान्वयन केन्द्रले १ वर्षको समय खर्चेर यो कार्यक्रमको योजना निर्माण सम्पन्न गरेको छ । यो निकै सराहनीय कार्य हो । समुदायमा आधारित दिगो वन व्यवस्थापन, वनमा आधारित अर्थतन्त्रको विकास, निजी वनको विकास, समुदाय र प्रकृतिमा आधारित पर्यटन लगायत ५ वटा शीर्षकको परियोजना यो कार्यक्रमले पेस गरेको छ र यो कार्यक्रमले १ लाख ५० हजार घरधुरीको जीवनस्तरमा सुधार गर्ने र जलाधार व्यवस्थापनबाट २० हजार घरधुरीको जीविकोपार्जनमा लाभ पुर्याउने लक्ष्य राखेको छ, जुन यो कार्यक्रमको निकै सकारात्मक पक्ष हो । नेपालको वन क्षेत्रमा दातृ निकायले सहयोग गरेको ३० वर्षभन्दा बढी भएको छ । तर पनि अहिलेसम्म पनि नेपालीले विदेशबाटै आयातित काठमा भर भर्नुपर्ने बाध्यता छ । वन पैदावरका लागिसमेत विदेशसँंग भर पर्नुपर्ने बाध्यता छ । कञ्चनपुर जिल्लाको दोधारा र चाँदनी नगरपालिकाका महिलाहरू भारतको झापुझाला भन्ने सिमानापारि गएर घाँस र दाउरा ल्याउनुपर्ने अवस्था छ । यसरी ल्याउँदा त्यस क्षेत्रका भारतीय सुरक्षाकर्मीहरूले दुव्र्यवहार गरेको उनीहरू बताउँछन् । सन् २०११ मा बर्दियाको निकुञ्जबाट आवश्यक पर्ने काउलो टिप्न जाँदा तीनजना दलित महिला बलात्कार र त्यसपश्चात उनीहरूको हत्या भएको थियो । त्यसकारण हरियो वन नेपालको धन भनिरहे पनि गरिब समुदायले हरियो वन नेपालको धन भएको अनुभूति गर्न पाएका छैनन् । विश्व बैंकको २ अर्बको बजेटले यस्ता कार्यक्रम समेट्न सकोस् । सुनिलकुमार परियारव्यास नगरपालिका१४, केशवटार, तनहुँ"
प्रदेशमा सिंहदरबारहरू आवश्यक छैन,"शासकीय खर्च बढेर मुलुकले धान्नै नसक्ने अवस्थामा पुगिरहँदा अब कम्तीमा ५ वर्षसम्म सर्वहारा वर्गका जनप्रतिनिधिहरूले देशको बागडोर सम्हालेपछि खर्चमा भारी कटौती हुने सम्भावना देखिन्छ । तर आइतबार प्रकाशित प्रदेश संरचना खर्चबारे पढ्ने सबैलाई नराम्रोसँग झस्काइदिएको छ । खासगरी प्रदेशसभाका लागि आवश्यक संरचना तयार गर्न सुरु खर्च ४ अर्ब ४५ करोड, स्थायी संरचनासहित ३ वर्षमा सेवा प्रभावकारी बनाउन १ खर्ब १५ अर्बको आधारभूत खर्च नेपालजस्तो गरिब मुलुकको निम्ति अत्यासलाग्दो देखिन्छ । त्यस बाहेक ७ प्रदेशमा कायम गरिने ५५० प्रदेशसभा सदस्य, ११० जनामन्त्री, प्रदेश प्रमुख, मुख्य सचिव र २२ देखि २३ सयको हाराहारीमा आवश्यक पर्ने कर्मचारीको खर्च धान्न निरीह नेपालीले तिरेको करबाट सम्भव होला ? त्यतिमात्र कहाँ हो र ? सुविधा सम्पन्न आवासगृह, पीए, सुरक्षाकर्मी, आसेपासे, अनगिन्ती सवारी साधन, विदेश भ्रमण र देश दौडाहाको निम्ति लाग्ने खर्च कति हो कति ! जम्बो मन्त्रिपरिषद र नसोचेको निर्वाचन खर्चले मुलुक अहिले नै कंगाल बनिसकेको छ । २८ मंसिरसम्ममा सरकारी बजेट घाटा ९६ अर्ब पुगिसकेको, आमदानी खर्चको असन्तुलनका कारण १ खर्ब २ अर्ब झिकिसकिएको अवस्थामा रकमको पहाडै विछ्याउनुपर्ने अवस्था देखिँंदा संघीय राज्य सञ्चालन कसरी सम्भव होला ? यो चासो र चिन्ताको विषय बनेको छ । अब सबै वाम नेताले शासकीय क्षमता प्रदर्शन गर्नुपर्छ, मितव्ययिताको उत्कृष्ट नमुना अघि सार्नुपर्छ । किन चाहियो, सिंहदरबार जस्ता ठूला शासकीय भवन ? नेपाली शैली र कलायुक्त घरटहरामा बसेर शासन चलाउन सकिँंदैन ? गाडीको संख्या नगन्य बनाएर साइकल, मोटरसाइकललाई सवारी साधन बनाउँदा इज्जत जान्छ र ? डा भुवनेश्वर शर्माचन्द्रागिरि२, काठमाडौं"
पर्यटकको कमी,"प्रदेश नंं ७ मा पर्यटक आकर्षण गर्ने धेरै मनमोहक स्थल भए पनि ओझेलमा परेका छन् । प्रचारप्रसारको अभाव तथा राज्यको न्यून लगानीका कारण यस क्षेत्रका पर्यटकीय स्थल ओझेलमा परेका हुन् । यो प्रदेशमा थुप्रै पर्यटक लोभ्याउन सक्ने पर्यटकीय स्थल रहेका छन् । शुक्लाफाँटा राष्ट्रिय निकुञ्ज, खप्तड राष्ट्रिय निकुञ्ज, घोडाघोडी ताल, सूर्मा ताल, बेतकोट ताल, जाखौंर ताल लगायत असंख्य मन आकर्षित गर्ने ताल रहेका छन् । यस्तै दक्षिण एसियाकै दोस्रो लामो झोलुङ्गे पुल, सुदूर पश्चिमलाई जोड्ने चिसापानीस्थित कर्णाली पुल पनि पर्यटकका आकर्षण रहेका छन् । यस्तै विभिन्न मठमन्दिर पनि यो प्रदेशमा छन् । जस्तै उग्रतारा मन्दिर, शैलेश्वरी मन्दिर, त्रिपुरा सुन्दरी मन्दिर यही प्रदेशमा छन् । उत्तर रामेश्वरम ज्यार्तिलिंग र म्युजियम एअर क्राप्ट पनि यही क्षेत्रमा छन् । यो प्रदेशमा असंख्य जडीबुटी पनि पाइन्छन् । बहुमूल्य यार्सागुम्बा, पाँचऔंले, कटुकी, वन लसुन, सर्पगन्धा लगायत जडीबुटीले भरिपूर्ण छ, प्रदेश नं७ । तर यो क्षेत्रमा पर्यटकको आगमन भने न्यून हुने गरेको छ । हिमाल पनि यो प्रदेशमा छन् । पर्यटकीय सम्भावना प्रचुर बोकेको भए पनि यो प्रदेशमा किन पर्यटक आउँदैनन् त ? यो प्रश्नमाथि अब बहस गर्नुपर्ने बेला आएको छ । अन्तर्राष्ट्रिय नाका र विमानस्थल नहुनु, राज्यको लगानीमा कमी, निजी क्षेत्रले ध्यान पुर्याउन नसक्नु लगायत कारणले यो प्रदेशमा पर्यटकको कमी आएको हुनुपर्छ । लोकेश धामीधनगढी५, हसनपुर, कैलाली"
निर्वाचनपछिको कांग्रेस,"प्रतिनिधिसभा र प्रदेशसभाको निर्वाचन वर्तमान संविधान कार्यान्वयनको दिशामा ऐतिहासिक उपलब्धिको कोशेढुङ्गा हो । संघीय लोकतान्त्रिक गणतन्त्रात्मक संविधानलाई संस्थागत, सुदृढ र व्यवस्थापन गर्दै आर्थिक विकास र राष्ट्रिय समृद्धिको ढोका खोल्न यो निर्वाचनले मुलुकलाई दिशानिर्देश गरेको छ । यसलाई सुखद प्रारम्भको साथै आशा र व्यग्रतापूर्ण प्रतीक्षाको अग्निपरीक्षाको रूपमा हेरिएको छ ।१५० भन्दा बढी हिंसात्मक बम विस्फोटन भए । एकजना म्यादी प्रहरीको ज्यान गयो । यसका बाबजुद यो निर्वाचन गराउनु निश्चय नै कांग्रेस नेतृत्वको सरकारको सफलता हो । लोकतन्त्रवादीहरूको लागि जनअभिमत सर्वोपरि र शिरोधार्य पक्ष हो । हामी जनादेशलाई हार्दिकतापूर्वक स्वागत गर्छौँ । यस अघिको निर्वाचनमा जस्तो हारबाट आतङ्कित भएर पराजय नस्वीकार्ने र अनेक अत्तो थाप्ने काम नेपाली कांग्रेसबाट हुँदैन । लोकतन्त्रको आधारभूत मान्यता नै जनअभिमत हो । लोकतन्त्रमा सञ्चालक पक्ष र एजेन्डा असफल हुनसक्छ । पद्धति कहिल्यै असफल हुँदैन, बरु परिमार्जित, सुन्दर र सुधिँ्रदै सर्वग्राह्य हुँदै जान्छ भन्ने ठोस प्रमाण यही निर्वाचनमा संलग्न लोकतन्त्रभन्दा नितान्त भिन्न दर्शन, चिन्तनका यात्राबाट लोकतान्त्रिक यात्रामा संलग्न भएका गठबन्धनहरू नै ताजा साक्षी हुन् । २००७, २०४७ र २०६२६३ सालका परिवर्तनमा मात्र होइन, शान्ति प्रक्रियाको नेतृत्व, वर्तमान संविधान निर्माण र यसलाई कार्यान्वयनको प्रारम्भिक चरण, तीनै तहको निर्वाचन पनि प्रथम चरण बाहेकको नेतृत्व कांग्रेसबाटै भयो । यो ऐतिहासिक योगदानलाई कसैले छेकेर वा भ्रामक प्रोपोगन्डाको जति खेती गरे पनि गलत सावित हुन सक्दैन । राजनीतिक परिवर्तनको नेतृत्वमात्र होइन, ७१ प्रतिशत राष्ट्रिय बजेट ग्रामीण क्षेत्रमा प्रवाहित गर्ने आर्थिक विकासको नयाँ ढाँचा र दिशानिर्देश पनि नेपाली कांग्रेसकै नेतृत्वमा भएको छ ।यो ऐतिहासिक योगदानका बाबजुद हालै भएको निर्वाचन परिणामले समस्त लोकतन्त्रवादी, नेपाली कांग्रेसका कार्यकर्ता, समर्थक र शुभेच्छुकलाई स्तब्ध बनाएको छ । यस निर्वाचनले हामी अभूतपूर्व पराजयसाथ प्रतिपक्षको भूमिकामा पुगेका छौँ । यत्रो ऐतिहासिक योगदान र आर्थिक क्षेत्रमा भएका महत्त्वपूर्ण उपलब्धि पुँजीकृत हुन सकेन । हाम्रा प्रचारप्रसार संयन्त्रहरू किन बोधो र निष्प्रभावी भए, यसबारे हामी प्राय: मौन रह्यौँ, तर प्रचारप्रसार हुन सकेन । यसका प्रमुख कारण र कारक तत्त्वहरू, आग्रहपूर्वाग्रहभन्दा अलग रहेर कसैको मुख नहेरी निर्मम समीक्षा र आत्मालोचनासाथ नग्न सत्यलाई खुलाउनु आज सबैको साझा जिम्मेवारी भएको छ । एकले अर्कालाई दोष थोपरेर आफू चोखो हुन खोज्ने प्रवृत्तिबाट कसैले मुक्ति पाउँदैन । यथार्थपरक सिंहावलोकन, समीक्षा, विश्लेषण र ठोस निष्कर्ष आजको आवश्यकता हो । वैचारिक पुनर्जागरण र पार्टीको पुन:संरचना आजको माग हो ।हामीले यो चुनाव हारेका छौँ, तर लोकतन्त्रले जितेको छ । हिजो विभिन्न, दर्शन र उद्गमस्थलबाट यात्रा सुरु गर्ने राजनीतिक दल वा पक्ष आज कांग्रेसको अविरल यात्रालाई मूलप्रवाह मानेर लोकतन्त्रको महासागरमा सम्मिलित भएका छन् । इतिहासले लोकतन्त्र र नेपाली कांग्रेसलाई एकअर्कासँग जोडेको छ । यो सुखद पक्ष हो । त्यसैले एउटा आवधिक चुनावको परिणाम आफ्नो प्रतिकूल भयो भन्दैमा कुनै लोकतन्त्रवादी निराश हुनुहुँदैन । हारलाई स्वीकार्न नसक्ने लोकतन्त्रवादी हुन सक्दैन भन्ने हेक्का कांग्रेसका प्रत्येक साथीले राख्नुपर्छ । यो पराजयलाई पुन: जितमा परिणत गर्ने संकल्प र दृढता नै हाम्रो अबको नयाँ यात्राको प्रारम्भविन्दु हो । कांग्रेसको जनाधारमा कुनै विचलन आएको छैन, यसलाई समानुपातिक मतपरिणाम र प्रत्यक्ष निर्वाचनको मतान्तरले प्रमाणित गर्छ । तर समयसापेक्ष, नीति, नेतृत्व र संस्थागत प्रक्रिया र अपारदर्शिताबाट नै हामी यो परिस्थितिमा पुगेको यथार्थलाई अब दोहोरिन नदिने संकल्प र सपथ जरुरी छ ।राज्य सञ्चालन प्रक्रियामा भएका काण्ड, स्वतन्त्र न्यायपालिका र सुरक्षा अंगसँग जोडिएका कतिपय संवेदनशील कुरा न संस्थागत निर्णयबाट गरियो, न यसका पक्षमा जनतामा वास्तविकता पुर्याउन सकियो । केही व्यक्तिको संकीर्ण घेरालाई नै पार्टी ठान्ने मनोवृत्ति अपारदर्शी निर्णय प्रक्रिया, विधिविहीनता र संस्थालाई पन्छाउने र यसलाई पूर्णतासमेत नदिएर तदर्थवादी सोचले पार्टीलाई यस्तो विनाशको दिशामा धकेलिएको छ ।पराजित पक्षले पूर्वाग्रह, मोलाहिजा र अतिशयोक्तिबाट मुक्त मानसिकताका साथ परिणाममुखी भएर स्वपक्षको हारका कारण खोज्नु उसको जिम्मेवारी हो । उम्मेदवारीको टिकट दिने कामदेखि नै हाम्रा प्रक्रियागत त्रुटि, कमजोरी र तदर्थवादी कार्यशैली देखापरे । संसदीय समितिको गठन विधान बमोजिम १५ जनाको हुनुपर्नेमा २२ जनाको बनाउनु, समानुपातिक उम्मेदवारको बन्दसूची संसदीय समितिकै सदस्यहरूले देख्न नपाउने जस्ता चरम स्वेच्छाचारी शैली हावी भयो । यस्ता गतिविधिलाई सहनु म पनि आफ्नो कमजोरी ठान्छु । उम्मेदवार निश्चित गर्न ढिलाइ गरिदिँदा उम्मेदवारहरू आआफ्ना क्षेत्रमा ढिलो पुग्नाले कांग्रेसले प्रतिस्पर्धीहरूका लागि मैदान छोडिदिए जस्तो भयो । अर्कातिर प्रभावशाली तथा होनहार युवा नेताहरूलाई उम्मेदवारी दिन सकिएन । लोकतन्त्र विधि, मूल्य, पद्धति र संस्थाहरूबाट परिचालित हुन्छ । यसलाई एकातिर थन्क्याएर नेतृत्व नै नीति, पद्धति, प्रक्रिया र सबै थोक हो भन्ने मनोवृत्ति अत्यन्त धेरै हावी भयो । पार्टीका विभागहरू, जहाँ हजारौँ साथी सम्मिलित र सक्रिय हुनसक्थे, तिनको गठन नै गरिएन । भ्रातृ संस्थाहरू केवल नाममा सीमित र मञ्चका शृङ्गार बने । त्यस बाहेक अत्तोपत्तो रहेन । स्थानीय तहको निर्वाचनका लागि पहिलो र दोस्रो चरणमा एक प्रकारको मापदण्ड तर तेस्रो चरणमा आफूखुसी निर्णय गरियो । ६८ जिल्लाका सभापतिहरू यो प्रक्रियामा पूर्णत: बहिस्कृत रहे भने कतिपय स्थानमा सोझै र अन्तिम घडीमा हस्तक्षेप गरी उम्मेदवार तोकियो । पार्टी भित्रको आन्तरिक प्रतिपक्ष मानिने साथीहरू विधि पालनामा जोड दिने वा प्रतिरोध गर्नुको साटो आन्तरिक भागबन्डामा आफ्ना केही कुरा थपेर चुपचापसँग सौदाबाजी र सम्झौता गर्ने र विधि तथा प्रक्रिया लत्याउनमा संलग्न हुनु र शुभेच्छुक तथा भ्रातृ संस्थाहरूको भागबन्डाका नाममा दर्खास्त परेर म्याद गुज्रेपछि फिर्ता लिने कसरत पनि नगरी सर्वसम्मतिको घोषणाजस्तो अप्रजातान्त्रिक गतिविधिसमेत भयो ।सरकारको आकार र कार्यशैलीलाई लिएर सबैलाई भन्ने ठाउँ दिइयो । ६४ जनाको विशाल मन्त्रिपरिषद छ, तर गृह र परराष्ट्र मन्त्रीको पदचाहिँ खाली छ । यसले पनि नेपाली कांग्रेसको पक्षमा आउनलागेको मत नै भड्काएर घटाउने काम गर्यो । आफ्नै नेतृत्व वा संयोजनको भूमिकाद्वारा निर्मित वर्तमान संविधानका मौलिकताहरूको विरुद्ध नै जिम्मेवार पदाधिकारीको नै पटकपटक अभिव्यक्ति आयो । यसमा केन्द्रीय कार्यसमितिले कहिल्यै प्रस्ट पारेन । म वितरणमुखी अर्थव्यवस्थाको पक्षपाती होइन । राज्यको सीमित स्रोतसाधनलाई जनताका असीमित आवश्यकता र आकांक्षा पूर्ति गर्ने क्रममा प्राथमिकतासाथ परिचालन गर्नुपर्छ भन्ने कांग्रेसको स्थापित मान्यता र नीतिभन्दा म बाहिर छैन । तर राज्यको दायित्वमा समेट्नुपर्ने न्यायोचित कल्याणकारी कार्यक्रम, सामाजिक सुरक्षा र आर्थिक न्यायका पक्षमा हामी किन कमजोर देखियौँ ? पार्टीका लाखौँ कार्यकर्ताको यो साझा प्रश्न आजसम्म अनुत्तरित छ ।पार्टी भित्रको आन्तरिक गुटबाजी सबै ठाउँमा सबै गुटबाट केही न केही असर पुर्याउने काम भयो, जसले गर्दा कार्यकर्ताहरूलाई लाचार बनाएर विलखबन्द र किंकर्तव्यविमुढको अवस्थामा पुर्यायो ।एकातिर प्रथम पार्टी र तेस्रो पार्टीको गठबन्धन नै पराजयको प्रथम कारकतत्त्व बन्यो भने अर्कातिर हाम्रा रणनीतिक सोच र प्रचार संयन्त्र अत्यन्त दुर्बल रह्यो । यी सम्पूर्ण पक्षको विश्लेषण तत्काल केन्द्रीय समितिको बैठकमा छलफल गरी अन्तिम निर्णय र समाधानका लागि पार्टीको महासमिति बैठक वा विशेष अधिवेशनसम्म जानुपर्ने र पार्टीलाई वैचारिक तथा चारित्रिक पुनर्जागरणद्वारा नयाँ जीवन दिनु सबैको कर्तव्य हो । यो पीडादायक पराजयपछि डढेलो लागेको जङ्गलमा नयाँ पालुवा पलाउँछ वा पतझर मौसमपछि फेरि हरियाली आउँछ भन्ने भगवानभरोसावादी सोच लियौँ भने हामी समाप्तिको दिशातिर उन्मुख हुनेछौँ । यसको वास्तविक कारण र जिम्मेवार को कति मात्रामा हुन् भन्ने खोज्नु जरुरी छ । सर्वप्रथम पार्टीको नेतृत्व पदाधिकारी, हामी संसदीय समितिमा रहेकाहरू, केन्द्रीय कार्यसमितिका सदस्यहरू, जिल्ला, क्षेत्र र गाउँनगरसम्मको नेतृत्वको मात्रात्मक फरक होला, तर सबैको जिम्मेवारी पक्कै छ । यसमा नेता, नेतृत्व, नीति र संरचनामा नै कतिपय परिवर्तनको आवश्यकता छ भने पनि गर्नु आवश्यक छ । यसको निम्ति केन्द्रीय कार्यसमितिमा ब्यापक छलफल गरी महासमिति वा विशेष महाधिवेशनबाटै निष्कर्ष निकाल्नुपर्ने आवश्यकता छ । २०१२ सालमा वीरगन्जमा सम्पन्न भएको छैठौँ महाधिवेशनपछि २०१४ सालमा विराटनगरमा विशेष महाधिवेशन भएकै हो । अब टालटुले समाधान, बासी बानी, थोत्रा विचार छिपछिपे ज्ञान होइन, नयाँ उत्साह, नयाँ जाँगर, नयाँ विश्वासका साथ युवाशक्तिको परिचालन र पार्टीको कार्यशैलीलाई जनसमूहमा आधारित रूपबाट कार्यकर्तामा अनुशासित र दृढ संगठन बनाउनतिर लाग्नु अनिवार्य छ । पार्टीको क्रियाशील सदस्यता सम्पूर्ण रूपबाट खारेज गरी निश्चित वैधानिक मापदण्डका आधारमा पार्टीका गतिविधिमा क्रियाशील हुनसक्ने योग्यता, जनताप्रति जिम्मेवार आचरणलाई हेरी नयाँ सदस्यता दिनुपर्ने आवश्यकता भएको छ । यसबाट शिक्षा प्राप्त गर्न र यसलाई जागृतिको आह्वानको रूपमा समयमै ग्रहण गर्न नसके यो पराजय मुलुक र लोकतन्त्रकै लागि दुर्घटना निम्त्याउने कारक नहोला भन्न सकिन्न । पार्टीभित्र परिवर्तन र सुधार गरेमा वर्तमान जेजस्तो भए पनि गौरवमय इतिहास बोकेको नेपाली कांग्रेस तथा लोकतन्त्रको भविष्य फेरि समुन्नत र उज्ज्वल छ भन्ने कुरामा कुनै द्विविधा छैन ।केसी नेपाली कांग्रेसका केन्द्रीय सदस्य हुन् ।"
मुखिया प्रवृत्ति,"कुनै गाउँका मुखियालाई शिखर यात्रामा जान मन लागेछ । सबै गाउँलेले पत्याएका अनि आफ्नो अगुवा मानेका हुनाले उनको कुरामा गाउँलेको असहमति हुने प्रश्नै रहेन । उनको इच्छा र चाहनाको सम्मान गर्दै गाउँलेहरू पनि साथ लागेछन् । यात्रा निकै लामो र चुनौतीपूर्ण थियो, तर अनुभव तथा स्रोतसाधन उनीसँग मात्र । यात्रा थालियो, समय बित्दै गयो, कैयाँै बिसौनी आएगए, दिनरात, हिउँदवर्षा भए, यात्रा रोकिएन । हरेक उचाइमा पुग्दाको सफलताले मुखियाको मनोबल अहम्मा परिणत हुन थाल्यो । सफलताको उन्मादमा उनी अझै माथिमाथि जाने सपना देख्न थाले । यही सपनाले उनलाई उनको वास्तविकता बिर्साइदियो । त्यसैले उनले पछि फर्केर हेर्न चाहेनन् । आफूसँग आएका आफन्त तथा गाउँले कसैलाई पनि सम्झेनन् । निरन्तर उकालो चढिनै रहे । अन्तत: एकदिन सर्वोच्च स्थानमा पुगे अनि आफ्नो जितको खुसी बाँड्न पछाडि फर्केर हात उठाउँदा त त्यहाँ केवल शून्यता भेट्टाए । कोही एकजना पनि उनको साथ थिएन । छाँगाबाट खसेझैँ भएर उनले परपरसम्म नियालेर हेर्न थाले, तर कसैको उपस्थितिको आभाषसम्म उनलाई भएन । आफ्नो खुसी कसैलाई बाँड्न नपाउँदा अनि यात्राको अनुभव साँट्न नपाउँदाको पीडाले छटपटाउँदै उनी जब आफ्नो गाउँमा पुगे, त्यहाँ त केवल आँैलामा गन्न सकिने गाउँलेको उपस्थिति पाए, जो त्यस कठिन यात्राबाट बचेर फर्केका थिए । बाँकी सबै त बीचैमा रोग, भोक तथा प्राकृतिक प्रकोप आदिको सिकार भइसकेका रहेछन् । आफ्नो भुलप्रति लज्जित हुँदै उनले तबमात्र संघको महत्त्वबोध गरेछन् ।एकादेशको यो कथा हालै सम्पन्न निर्वाचनका सन्दर्भमा सान्दर्भिक देखिएको छ । नेपाली कांग्रेसको नेतृत्वमात्र विजयी हुनु तर सङ्गठन पराजयी भएको परिप्रेक्ष्यमा कांग्रेसका विजयी उम्मेदवारहरूमध्ये अधिकांशले फर्केर हेर्दा यही नियति भोग्नुपरेको देखिन्छ । कांग्रेसको यस्तो लज्जास्पद पराजयका पछाडि दृश्य रूपमा विभिन्न पक्ष जिम्मेवार भए पनि अदृश्य रूपमा भने यसको नेतृत्वको उही मुखिया प्रवृत्ति नै जिम्मेवार देखिन्छ । इतिहासलाई फर्केर हेर्ने हो भने नेपाली कांग्रेस जहानियाँ राणाशासन विरुद्ध संघर्ष गर्ने एक्लो दल थियो । प्रजातन्त्रको पुन:स्थापनाका लागि पनि लामो संघर्ष गरेको यसले २०४६ सालको जनआन्दोलनको नेतृत्व गर्दै तत्पश्चात्को निर्वाचनमा २ पटक अग्रस्थानमा आएर पूर्ण बहुमतको सरकार बनाएको थियो । दुर्भाग्यवश, त्यो सरकारले पूर्णकाल उपयोग गर्न त पाएन नै, त्यसपछि आजसम्म पनि कुनै दलले आफ्नो एकमना सरकार बनाउने अवसर पाएका छैनन् । आफ्नै पार्टीको सरकार ढालेर मख्ख परेका कांग्रेसी नेताहरूलाई जनमतको श्राप त लाग्यो नै, त्यसबाट अन्य दलहरू पनि अछुतो रहन सकेनन् । प्रजातन्त्रको पुन:स्थापनापछि पनि राजनीतिक अस्थिरता कायमै रह्यो । आफ्नै दलभित्रको असन्तुष्टि, सत्ता र शक्ति संघर्ष तथा जितको उन्माद आदिजस्ता कारणले कमजोर बन्दै गएको कांग्रेसले जनचाहना बुझ्न नसक्नु तथा संगठन सुधारमा ध्यान नदिनाले हालै सम्पन्न निर्वाचनको यस्तो परिणाममा चित्त बुझाउनुपरेको छ ।जनताबाट पाएको समर्थन र मतलाई आफ्नो अधिकार सम्झने अनि जनअपेक्षाको सम्बोधन गर्नतिर ध्यान नदिने जस्ता प्रवृत्ति कांग्रेसका कमजोरी बने । यसका साथै दलभित्र कहिले फुट अनि कहिले जुट हुँदै चरम गुटबन्दी सिर्जना हुँदै गयो । पुराना र त्यागी कार्यकर्तालाई पाखा लगाएर नवप्रवेशीहरू हावी हुँदै जानु यसका लागि राम्रो लक्षण थिएन भने आमजनता तथा कार्यकर्ताले नरुचाए पनि पटकपटक उही अनुहार पार्टीको नेतृत्व तह र जनप्रतिनिधिको दाबेदार भइरहनु, सङ्गठनलाई भन्दा व्यक्तिलाई महत्त्व दिनु, नेतृत्व वर्गले पार्टीलाई आफ्नो पुस्तौनी विरासत ठान्दै त्यसमा निरन्तर आफ्नो र आफ्नाहरूको प्रभुत्व कायम राख्नका लागि आम कार्यकर्ता असन्तुष्ट हुनेगरी निर्णय लिनु, गत स्थानीय निर्वाचनदेखि राष्ट्रिय निर्वाचनसम्म पनि जिताउने उद्देश्यले नभई गुन लगाएर आफ्नो बनाउने नियतले उम्मेदवार सिफारिस गर्नु आदिजस्ता कमजोरी कांग्रेसको पराजयका भागिदार देखिन्छन् । यसका साथै जनताले पत्याएको दल भएर जनमत पाएपछि जे गरे पनि जनताको समर्थन पाइन्छ भन्ने गलत सोचाइ पनि यसका लागि प्रत्युत्पादक देखिएको छ । हालै समपन्न निर्वाचनको परिणामले जनताका केही अपेक्षाको प्रतिविम्बन गरेको देखिन्छ, ती अपेक्षा हुन् राजनीतिक स्थिरता, दिगो शान्ति एवं विकास र समृद्धि । वर्षौंदेखिको अस्थिर राजनीति र त्यसले उब्जाएको किचलोको निकास खोजिरहेका आम नेपालीले हालैको निर्वाचनमार्फत स्थिर सरकारको चाहना राखेका छन् । निरन्तर खस्किरहेको आर्थिकसामाजिक अवस्था अनि बढिरहेका अनेक विकृतिविसङ्गतिको कारण राजनीतिक अस्थिरता हो भन्ने सुन्दै आएका जनताले स्थिर सरकारका माध्यमबाट उपयुक्त समस्याबाट मुक्ति चाहेका छन् । यसैगरी निर्वाचन परिणामले देखाएको अर्को पक्ष हो, जनताको सचेतता । जनता कुनै व्यक्ति, दल अनि विचारको बन्दी नभएर स्वतन्त्र छन् । उनीहरू जनादेशको पालना गराउन खबरदारी गर्नसमेत सक्षम भइसकेका छन् । विकास निर्माण एवं समृद्धिका दृष्टिले पछि परे तापनि आम जनताको चेतनास्तर निकै माथि पुगिसकेको छ । आफ्नो हकअधिकार तथा सहीगलतबारे आम नागरिक सचेत भइसकेको अवस्थामा अहिलेको वाम गठबन्धनले प्राप्त गरेको बहुमत पनि कम चुनौतीपूर्ण छैन । यो विजय तथा जनताबाट प्राप्त अवसरलाई सदुपयोग गर्न नसक्ने हो भने जनताले पुन: अर्को बाटो रोज्नेछन् । खोलो तर्यो, लौरो बिस्र्यो भन्ने उखान चरितार्थ गर्दै गठबन्धनभित्र किचलो झिक्ने अनि यो जितलाई कुनै दल विशेषले अहम् र उन्मादमा परिणत गर्ने प्रयाससम्म गर्नु पनि उसका लागि प्रत्युत्पादक बन्नेछ । किनभने शिखरमा पुग्नु जति चुनौतीपूर्ण हुन्छ, त्यहाँ टिकिरहनु त्योभन्दा कैयौँ गुणा कठिन र चुनौतीपूर्ण हुन्छ । कुनै पनि दल तथा नेतालाई सफलताको शिखरमा पुर्याउने आम जनताका हात तबसम्म मात्र उसको साथमा रहन्छन्, जबसम्म उनीहरूको समर्थनको मान रहिरहन्छ । माथि पुगेपछि जेजस्ता निर्णय गरे पनि जनसमर्थन पाइहालिन्छ भन्ने गलत सोचको अन्त्य पनि यस निर्वाचनको सन्देश बनेको देखिन्छ । जसरी रुखका हाँगाबिँगाले आफू झाङ्गिनुको जश जरालाई दिन बिर्सने हो भने ती सुकेर झर्न बेर लाग्दैन, त्यसरी नै कुनै पनि राजनीतिक दल तथा नेताले आफ्नो अवस्थितिसँग जनताको सम्बद्धतालाई बिर्सने हो भने ऊ एक्लिन पनि बेर लाग्दैन । त्यसैले हरेक राजनीतिक दलको नेतृत्वले इतिहासको सम्झना गर्दै आफ्नो दौडाहाको बीचबीचबाट फर्केर हेर्दै गर्नुपर्छ, ताकि ऊ एक्लै छ या अरू कोही पनि उसको साथ आइरहेछन् ।विजय या पराजय जे भए पनि सबैमा एउटा अवसर लुकेको हुन्छ । आज हाम्रो राजनीतिक मैदानको अग्रस्थानमा जो रहेका छन्, आफूलाई जनताको मालिक नभई सेवक मानेर निष्कलंक जनसेवा गर्ने अवसर छ, ताकि जनताको मनमा सदा उनीहरूप्रति सम्मान बनिरहोस् । जो पछि परेका छन्, उनीहरूसँग पनि अवसर छ, विगतका कमीकमजोरीको लेखाजोखा गर्दै सङ्गठित भएर पुन: जनताको विश्वास प्राप्त गर्ने वातावरण बनाउने । रात जति नै कालो र कष्टकर किन नहोस्, त्यसको समाप्ति निश्चित छ, अनि सुनौला बिहानीको प्रतीक्षा गर्न सक्नुपर्छ । अत: यो निर्वाचन परिणामले नेपाली कांग्रेसलाई मात्र होइन, अन्य दलहरूलाई पनि आफ्नो विगततर्फ फर्केर हेर्न बाध्य बनाएको छ ।"
नयाँ सरकारसँग नागरिक अपेक्षा,"मतदान प्रक्रिया सकिएसँगै प्रधानमन्त्री शेरबहादुर देउवाले ट्विटरमा जनतालाई मतदान प्रक्रियामा उत्साहपूर्वक सहभागिताका लागि धन्यवाद दिँदै भनेका थिए, आजको रात नै संक्रमणकालको अन्तिम रात हुनेछ । हुन पनि यो वा त्यो नाममा हामी संक्रमणकालबाट जकडिएको निकै भइसकेको छ । प्रजातन्त्र पुन:स्थापनापछि २०४८ र २०५६ सालमा नेपाली कांग्रेसले बहुमत ल्याए पनि कुनै पनि स्थिर सरकार नपाइकन करिब २५ वर्ष बित्यो । यसर्थ शान्ति प्रक्रिया निष्कर्षमा पुगेको, संविधान बनेको अनि त्यही संविधान अनुरुप निर्वाचन भएकाले संक्रमणकालको अन्त्य भई राजनीतिक स्थिरतासहित सुशासनयुक्त, सुसंस्कृत अनि जनउत्तरदायी सरकार बनोस् भन्ने जनाकांक्षा यस पटकको निर्वाचनबाट स्पष्ट प्रतिविम्बित भएको छ । समानुपातिकको व्यवस्थाले खास दललाई ५ वर्षसम्म निश्चिन्त भई सरकार चलाउन चाहिने बहुमत ल्याउन कठिन हुने अवस्थामा पनि पार्टी एकता नै गर्नेगरी गठबन्धन बनाएका एमाले, माओवादी केन्द्रलाई जनताले पूर्ण बहुमत दिएका छन् । आगामी केही दिन तथा हप्तासम्मै किन नेपाली कांग्रेसले हार्न पुग्यो या किन वाम गठबन्धनले जित्यो भनी समीक्षा या विश्लेषण भइरहला । तर यो लेखचाहिँ जनताको प्रस्ट म्यान्डेट पाएको वाम गठबन्धनले सरकार सञ्चालन गर्दा ध्यान दिनुपर्ने प्राथमिकतामा केन्द्रित गरिएको छ । २०५१ सालदेखि वामपन्थीहरू पटकपटक सत्तामा त गए, तर आफंैले बहुमतको सरकार सञ्चालन गर्नचाहिँ पाएका थिएनन् । खासगरी मनमोहन अधिकारी नेतृत्वमा केही लोकप्रिय काम गर्नुका बाबजुद बहुमत नआउँदा त्यो सरकार ९ महिनाभन्दा बढी टिक्न सकेन । त्यसपछि सत्ताको रस्साकसीमा होमिँदा केपी ओलीभन्दा पहिलेका सबैजसो वामपन्थी नेतृत्वका सरकार असफल नै रहे भन्दा फरक पर्दैन । तर जहिले पनि त्यस्तो असफलताको दोष उनीहरूले बहुमतको सरकार सञ्चालन गर्ने अवसर नमिल्नुलाई नै दिइरहे । यस पटकदेखि आफ्नो असफलता ढाक्न त्यस्तो गुनासो गर्ने सुविधा उनीहरूलाई हुने छैन । निर्वाचनमा वाम गठबन्धनले मुख्यतया राजनीतिक स्थिरताका साथै विकास र समृद्धिकै वकालत गरे । अब विगतका अनुभव र विज्ञताको समिश्रण गर्दै उनीहरूले जनतासँग कबुलेका ती वाचा र घोषणापत्रलाई ध्यानमा राखेर यथार्थपरक योजना तर्जुमा गर्नुपर्छ, ताकि सरकार बनेसँगै त्यस्ता कार्यक्रमको सुरुवात हुन सकोस् । थाहा छ, सरकारले कुनै पनि काम जादुगरकै शैलीमा गर्न सक्दैन, तथापि नेतृत्वले इमानदार प्रयास गर्यो या गरेन, पहिलेजस्तै कुशासन, भ्रष्टाचार, ठेकेदार अनि विभिन्न क्षेत्रमा छाएका गिरोहसँगै सम्बन्ध प्रगाढ बनाइराख्यो या त्यसलाई सच्याएर जनताप्रति नजिक रह्यो भन्ने आधारले नै उनीहरूको मूल्याङ्कनको थालनी हुनेछ । यसर्थ स्वच्छ छविकाहरूलाई मन्त्रिपरिषदमा पठाउनु अनि व्यक्तिवादीभन्दा संस्थागत परिपाटीलाई सुदृढ गर्दै पद्धतिको थालनी गर्नु नै जनताप्रति जवाफदेहिताको पहिलो खुड्किलो हुनेछ । त्यसका लागि नागरिकलाई आशावादी, सिर्जनशील र उद्यमशील बनाउँदै कल्याणकारी राज्य बनाउने लक्ष्यमा उनीहरूले तत्कालीन, अल्पकालीन र दीर्घकालीन गरी आफ्ना प्राथमिकता निक्र्योल गर्न सक्नुपर्छ । भ्रष्टाचारको न्यूनीकरण र सुशासनको प्रत्याभूति नै त्यो कामको पहिलो सर्त हुनेछ । उत्तरी युरोपले जसरी आफूलाई कल्याणकारी व्यवस्थामा ढालेको छ, त्यहाँबाट हामीले सिक्न सक्ने कुरा धेरै छन् । राज्यले निजी क्षेत्रको लगानीलाई प्रबद्र्धन गर्ने, काम गर्ने वातावरण तयार पार्ने अनि राम्रो कमाइ भएकाहरूले निर्धक्क कर तिर्ने, आर्थिक हैसियत कमजोर भएकाहरूलाई रोजगारीमा विशेष ध्यान दिने र त्यति गर्दा पनि आत्मनिर्भर बन्न नसक्ने अवस्थाकाहरूलाई संरक्षण गर्नेगरी नेपालले कल्याणकारी मार्गका खाका तयार गर्न सक्छ । कतिपयलाई मुलुक सम्पन्न नहँुदासम्म राज्यले उत्तरी युरोपको सिको गर्न नसक्ने लाग्ला, तर हेक्का के राख्नुपर्छ भने हामीले काम, कर्तव्य अनि सेवा र सुविधाका खाका त्यहाँको जस्तै अंगिकार गरे पनि वितरण र व्यवस्थापनचाहिँ फेरि आफ्नै अर्थतन्त्रको क्षमता अनुरूपै गर्ने हो । उदाहरणका लागि जापानमा शारीरिक रूपले अशक्त अनि निश्चित आम्दानीको मापदण्डभन्दा तल रहेकाहरूका लागि मासिक झन्डै रु ८० हजार राज्यले व्यवस्था गरेको छ । उनीहरूलाई स्वास्थ्य उपचारमा लाग्ने खर्च पनि सरकारकै दायित्व बनेको छ । यसो भन्दैमा हामीले त्यत्तिकै मात्रामा रकम दिनुपर्छ भन्ने होइन । मनमोहन अधिकारी नेतृत्वको सरकारले ७५ रुपैयाँबाट सुरु गरेको वृद्धभत्ता त्यसकै एउटा सांकेतिक प्रयोग थियो । यसले वृद्ध नागरिकहरूमा सापेक्षिक आत्मसम्मानको बोध गराएको छ र परिवारमा पनि उनीहरू थप सम्मानित बनेका छन् । तसर्थ शिक्षा, स्वास्थ्य, रोजगारी, गरिबी अनि कृषि लगायत जनतासँग प्रत्यक्ष सरोकार रहने विषयमा अबको सरकार कसरी बढ्छ, त्यसले नै उनीहरूको आगामी बाटो तय गराउनेछ । संविधानले समानताको हक सबै नेपालीलाई दिएको छ । तथापि पेटभरि खाना, एकसरो नाना अनि सन्तानको शिक्षा र स्वास्थ्यमा देखिनेगरी त्यसको आभाष भएकै छैन । विडम्बना त के छ भने राज्यले नै जिम्मा लिनुपर्ने शिक्षा र स्वास्थ्यजस्ता मौलिक हकको चरम व्यापारीकरण भएको छ । विभिन्न दलको जिम्मेवारीमा रहेका र संसद्मा निर्वाचित भएकाहरू नै तिनको सञ्चालक बनेका छन् । यसरी हेर्दा आफैं सरकारमा पनि रहने र सेवामुखी क्षेत्रहरूलाई पनि व्यक्तिगत रूपमै कब्जा गर्ने प्रवृत्तिले उनीहरूलाई नाफामुखी त बनाउँछ नै, सँगै स्वार्थको द्वन्द्वसहित चरम पदीय दुरुपयोग मौलाउने खतरा उत्तिकै रहन्छ । विगत २५ वर्षमा यस्तै बेथिति रहे । संक्रमणकालकै प्रतिफल मान्ने हो भने पनि अब स्थिर सरकार बनेपछि त्यस्ता विकृत प्रवृत्ति अन्त्य होस् भन्ने जनाकांक्षा स्वाभाविक मानिन्छ । विगतमा मिलिजुली सरकार हुँदा जहिले पनि दलहरू छिटै लोकप्रिय हुनेगरी अर्थतन्त्रको अवस्थालाई ख्यालै नगरी वितरणमुखी र प्रचारमुखी बजेट तयार गर्न ध्यान दिन्थे, वृद्धभत्ता बढाउनेमा होडबाजी चल्थ्यो र बजेटमा आकर्षक नारा कसले समेट्ने भन्नेमा विज्ञता खर्च हुन्थ्यो । तत्कालका लागि त्यो लाभदायी जस्तो देखिए पनि दीर्घकालीन रूपमा तिनको प्रभाव नकारात्मक हुने खतरा रहन्थ्यो । गठबन्धनमा इमानदार हुने हो भने कम्तीमा ५ वर्षका लागि अब बन्ने सरकार यस्ता दबाबबाट मुक्त भई बजेट निर्माण गर्न सक्छ । यो पक्षलाई दृष्टिगत गर्दा दैनिक जनजीविकाका क्षेत्रलाई यथोचित सम्बोधन गर्दै आगामी सरकारले ध्यान दिनुपर्ने चाहिँ ठूलठूला परियोजनाहरूमा नै हो । त्यसो गर्दा एकातिर रोजगारीका अवसर सिर्जना हुनेछन् भने अर्कातिर भौतिक संरचनाको निर्माणले अर्थतन्त्रलाई पनि चलायमान बनाइदिन्छ । हाम्रा दुई छिमेकीमध्ये चीन विश्वकै बलियो अर्थतन्त्र निर्माणमा लागेको छ भने भारतले पनि समृद्धिको बाटोमा आफ्ना सशक्त पाइला चालिरहेकै छ । कतिपय मामिलामा खास कोहीप्रति नजिक हौंला, तर सम्बन्धका हिसाबले यी दुई नै हाम्रालागि उत्तिकै महत्त्वपूर्ण छन् । हामीले दुवै मुलुकसँग बराबरकै पारस्परिक सम्बन्ध कायम गर्दै परनिर्भताबाट मुक्त हुन चीनसँगको नाका र व्यापारलाई प्राथमिकतामा राख्नैपर्छ । आफ्नो स्वार्थलाई सर्वोपरी राख्दै हामीले चीनको महत्त्वाकांक्षी बेल्ट एन्ड रोड इनिसिएटिभ (बीआरआई) मा सक्रिय र सकारात्मक सहभागिता जनाउनुपर्छ । कतिपयलाई रेल गुड्ने कुरा दिवास्वप्न लागे पनि त्यो विलकुल सम्भव र गर्नैपर्ने योजना हो । बेलायतले ७० वर्ष पहिले नै भारतमा त्यसको विस्तार गर्दा अनि अहिले चीनले एक क्षेत्र एक मार्गको महत्त्वाकांक्षी योजनाले विश्वलाई जोड्न खोज्दा हामीले रेलसेवा सम्भव कि असम्भव भन्ने बहसमा उत्रनु अर्थहीन र समयको बर्बादी मात्र हो । साथै सबै काम राज्य एक्लैले गर्न सक्तैन । तर त्यसो भन्दैमा नाफामा चलेका र मित्रराष्ट्रहरूको सहयोगमा खोलिएका उद्योग तथा कलकारखानाको हकमा २०४८ सालतिर हतारमा गरिएको निजीकरणको शृफ्लालाई चाहिँ निरुत्साहित गरी व्यवस्थापकीय सुधारसहित सरकारी तहबाटै सञ्चालन गर्नु उपयुक्त देखिन्छ ।त्यसैगरी ठूला योजनाहरू सरकारी र निजी क्षेत्रको संयुक्त लगानीमा बनाउँदा सकेसम्म नेपालीलाई प्राथमिकता दिने अनि विदेशीहरूका हकमा पनि स्वच्छ प्रतिस्पर्धा गर्दै तटस्थ भएर आफ्नो हितलाई ख्याल गरेर अवसर दिनुपर्छ । कुन परियोजना भारत र कुनचाहिँ चीनलाई दिने भनी विगतमा देखिएका बेथितिबाट मुक्त भई जसले गर्न सक्छ, उसलाई दिनेगरी लगानी बोर्ड लगायतका संयन्त्रलाई सक्रिय बनाउँदै प्रशासनिक झन्झटबाट मुक्त गरिएमा वैदेशिक लगानी भित्र्याउन पनि त्यति कठिन हुने छैन । अहिलेसम्म कसरी योजनालाई अलमल्याउने अनि कसरी कमिसन हात पार्ने भन्नेमा अधिकांश सरोकारवालाको बुद्धि, विवेक र समय खर्च भएको थियो । यी सब संस्थालाई कमजोर बनाउने र ढोकाबाट नभई झ्यालबाट आवतजावत गर्ने प्रवृत्तिलाई मलजल गर्दाका परिणाम हुन् । अब जनताको लागि काम गर्छु भनेका दुई दलले यो प्रवृत्तिबाट आफूलाई अलग्याउन सक्छन् या सक्दैनन्, त्यसले नै आगामी ५ वर्षमा नेपालले कति गर्न सक्छ भन्ने निर्धारण हुनेछ । मुलुकको समृद्धिको कुशल चालक बन्ने अवसर वाम गठबन्धन र त्यसमा पनि केपी ओलीको काँधमा आएको छ । सधैं आफूलाई अरूभन्दा प्रगतिशील दाबी गर्ने वामपन्थीहरूले गत २० वर्षमा आचरणका हिसाबले कांग्रेस र अन्य दलभन्दा तात्त्विक रूपले फरक देखाउन नसकेको यथार्थ हो । बढी आशा गरिएको माओवादीका कार्यकर्ताहरू ठेक्कापट्टालाई मुख्य ठानेर अगाडि बढेको स्वयं त्यसका अध्यक्षले नै यदाकदा नबताएका होइनन् । हिजोका त्यस्ता गल्तीको पुनरावृत्ति नगरी यस अवसरको सदुयोग गर्नसकेमा एकातिर देशले विकासमा फड्को मार्नेछ भने अर्काेतिर उनीहरूप्रति रहेको पश्चिमा मुलुकहरूको भ्रम हटाउन सजिलो हुनेछ ।"
दुर्घटनामा मृत्यु,महोत्तरी (कास) जलेश्वरबर्दिबास सडकको मनरा सिसवा नगरपालिका ७ झिंगास्थानमा आइतबार राति मोटरसाइकल दुर्घटना हँुदा चालककोमृत्यु भएको छ । ना४९प ६४६४ नम्बरको मोटरसाइकलका चालक महोत्तरी गाउँपालिका हरि टोलका २७ वर्षीय राजु मण्डलको उपचारका क्रममा मृत्यु भएको जिल्ला प्रहरीले जनाएको छ ।
कर्मचारीकै अटेरी,"गोरखा (कास) दुर्गमको धार्चे गाउँपालिकाको विकासका लागि प्रमुखसँग योजनाका चाङ छन् । तर, कुनै पनि योजनाले गति लिएका छैनन् । १ सय ५० भन्दा बढी योजना बोकेर गाउँपालिका प्रमुख सन्तोष गुरुङ सदरमुकामदेखि मन्त्रालयसम्म धाइरहेका छन् । विकटको धार्चे साबिकका केरौंजा, उइया, लाप्राक, गुम्दा, काशीगाउँ र लापु मिलेर बनेको हो । सदरमुकामबाट निकै टाढाको यो गाउँपालिका विकास पूर्वाधारमा निकै पछाडि छ । जनप्रतिनिधिसँग विकास निर्माण हाँक्ने योजना र इच्छाशक्ति भए पनि तीन महिनादेखि गाउँपालिका कार्यालयमा कार्यकारी अधिकृत नै नहुँदा समस्या परेको उनको गुनासो छ । चुनाव जितेको दिनदेखि योजना बुन्दै हिँडेको छु, उनले भने, कर्मचारीको साथ अहिलेसम्म पाउन सकिनँ । कार्यकारी अधिकृत नहुँदा स्वास्थ्य चौकीहरूलाई आवश्यक औषधिसमेत खरिद गर्न नसकेको उनले गुनासो गरे । कर्मचारीहरूले तलबसमेत खान पाएका छैनन्, उनले भने । धार्चेमा ७ वटा वडा छन् । ४ वटामा मात्रै वडासचिव छन । दरबन्दीअनुसार कर्मचारी नहुँदा दैनिक कार्यालय सञ्चालनमै सकस भएको उनले बताए । काम गर्न खोजे पनि मन्त्रालयबाट योजना बन्दै छ भनेर रोकिन्छ, उनले भने, नयाँ व्यवस्था, हामी पनि नयाँ छौं, कामको तरिकाबारे मन्त्रालय पनि प्रस्ट छैन । गाउँपालिकाको विकासको गुरुयोजना बनाउन खोज्दा स्थानीय विकास मन्त्रालयले रोकेको उनले बताए । उनी गाविसका पूर्वअध्यक्ष पनि हुन् । स्थानीय तहले शिक्षा, स्वास्थ्य, पर्यटन, खानेपानी र सडकलगायत भौतिक पूर्वाधारको योजना तयार पारेका छन् । अधिकांश योजनाको अध्ययन गर्ने काम सकिएको छ । दुर्गममा पर्ने धार्चेमा विद्यालयहरू समायोजन गरेर आवासीय विद्यालय बनाउन अध्ययन भइरहेको वडाध्यक्ष राज गुरुङले बताए । लाप्राकमा आरोही पार्क, गुम्दाको सिङलामा भीसी पार्क, लापुबेंसीमा ह्यारी हिल प्रवद्र्धन गर्न अध्ययन भइरहेको छ । मन्त्रालयको सहयोग पाएर कर्मचारीको साथ पाए, धेरै योजना ५ वर्षभित्र पूरा गर्न सकिने खालका छन्, प्रमुख गुरुङले भने, योजना कसरी अघि बढाउने भन्नेमा मन्त्रालय प्रस्ट नभएकाले चार महिना हाम्रो दौडधुपमै खेर गयो । प्रतिनिधि र प्रदेशसभा निर्वाचनपछि अब बन्ने सरकारप्रति उनी आशावादी छन् । जिल्ला विकास समिति पनि अब पहिलेको जस्तो रहेन, उनले भने, गाउँपालिकाले बनाउने बजेट र योजनामा प्रस्ट निर्देशन र बजेटको निकासा नभएसम्म जनप्रतिनिधि दौडेर मात्रै काम गर्न सजिलो होइन रहेछ । फ्री वाइफाई गाउँपालिका, जडीबुटी उद्यान, खानीहरूको अध्ययन गर्न भौगर्भिक अध्ययन भइरहेको छ । वडाहरू जोड्न सडक विस्तारका लागि टेन्डर हुने प्रक्रियामा रहेको गाउँपालिकाले जनाएको छ । एक घर एक धारा र एक घर एक चर्पीलगायतका योजना सुरु नै हुन सकेका छैनन् ।"
मुख्यमन्त्री कार्यालय टुंगो,"पोखरा (कास) प्रदेश ४ को मुख्यमन्त्री कार्यालय कास्की जिल्ला समन्वय समिति (जिसस) को कार्यालयमा रहने भएको छ । निवास भने राष्ट्र्र बैंक चोकस्थित क्षेत्रीय सिँचाइको क्वाटरमा रहने सहमति भएको छ । मुख्यमन्त्रीको कार्यालय र निवास तत्कालका लागि अस्थायी रूपमा तोकिएको हो । सीप विकास कार्यालयको भवन निर्माण सकिएपछि मुख्यमन्त्रीको कार्यालय उतै सार्ने गरी हाललाई समन्वय समितिको कार्यालयमा राख्ने सहमति भएको कास्कीका प्रमुख जिल्ला अधिकारी तारानाथ अधिकारीले बताए । सीप विकासको भवन तयार नहुन्जेलसम्मका लागि समन्वय समितिकै भवनका केही कोठा मुख्यमन्त्रीका लागि छुट्याउने सहमति भयो, उनले भने ।मुख्यमन्त्री निवासका लागि क्षेत्रीय सिँचाइ निर्देशनालयको क्वाटर प्रयोगमा ल्याउने सहमति भएको छ । यो निवास पनि अस्थायी प्रकृतिको रहेको र प्रदेशसभा सुरु भएपछि मुख्यमन्त्रीको सुरक्षा, पदको गरिमा र सम्मानका हिसाबले उपयुक्त विकल्प खोज्ने निर्णय भएको प्रजिअ अधिकारीले बताए ।सरकारले प्रदेश सभाबाट निर्णय नभएसम्मका लागि सम्भाव्य स्थानको पहिचानका लागि क्षेत्रीय प्रशासकको अध्यक्षतामा एउटा समिति गठन गरेको थियो । समितिका अध्यक्ष क्षेत्रीय प्रशासक लक्ष्मण अर्यालको अध्यक्षतामा आइतबार बसेको बैठकले नदीपुरस्थित नगर विकास प्रशिक्षण केन्द्रको भवनमा प्रदेशसभा राख्ने सहमति जुटाइसकेको छ । साथै प्रदेशसभा सचिवालय र अन्य प्रादेशिक संरचना पनि सोही स्थानमा रहने गरी स्थानीयस्तरमा सहमति भएको थियो । सभामुख, उपसभामुख, प्रदेश प्रमुख, प्रदेशका मुख्यसचिव, सचिव र विभिन्न मन्त्रालयका लागि भवनको छनोटमा पनि सहमति जुटिसकेको छ । सहक्षेत्रीय प्रशासक बाबुराम गौतमको संयोजकत्वमा गठित एक कार्यदलले तयार पारेको पोखराका भौतिक संरचनाको विवरणका आधारमा प्रादेशिक संरचनाका लागि स्थान तोकिएको हो । कार्यादलले तारागाउँ रिसोर्टमा उपसभामुखको निवास, जिल्ला भूसंरक्षण कार्यालयमा प्रदेशको मुख्य सचिवको निवास प्रस्ताव गरेको छ ।"
योजना बुन्दै जनप्रतिनिधि,"विराटनगर नवनिर्वाचित प्रदेशसभा सदस्यहरूले आफ्नो क्षेत्र र प्रदेशलाई समृद्ध बनाउने योजना बुन्न थालेका छन् । प्रत्यक्ष मतदानबाट प्रदेशसभा सदस्य चुनिएकाहरू आआफ्नै गृहजिल्लामा छन् । प्रदेश बैठक बस्ने टुंगो नभएकाले फुर्सदमा रहेका उनीहरू संसद् बैठक बसेपछि गर्ने कामबारे आपसमा सल्लाहसमेत गर्न थालेका छन् ।चुनिएकामध्ये कमै मात्र संसदीय प्रक्रियाका अनुभवी छन् । समानुपातिकबाट आउने सबैजसो नयाँ हुने निश्चित छ । यसैले पनि कौतूहलसँगै काम गर्दै सिक्दै जाने अवस्था रहेको कतिपय सदस्यले बताएका छन् ।ताप्लेजुङको प्रदेशसभा ख बाट चुनिएका टंक आङबोहाङ योजनाबद्ध विकास गरेर प्रदेशलाई समृद्ध बनाउने काममा आफूहरू लाग्ने बताउँछन् । आर्थिकसामाजिक विकासका साथै सांस्कृतिक विविधताको संरक्षण गर्दै विकास निर्माणका काम तीव्र रूपले अघि बढाउन प्रदेश संसद्ले अगुवाको भूमिका निर्वाह गर्ने उनको भनाइ छ ।खासगरी नीति निर्माणको काम बढी हुनेछ, आङबोहाङले भने, सुरुमा प्रदेशको सीमांकन अनि राजधानी तय गर्ने कुरामा काम हुनेछ । संघीय संरचनाको नयाँ अभ्यास भएकाले कतिपय कुरा गर्दै सिक्दै जाने अवस्था रहेको उनले बताए ।अर्को हिमाली जिल्ला सोलुखुम्बु क बाट चुनिएका प्रदेशसभा सदस्य उत्तम बस्नेत प्रदेशसभा बैठक बसेपछि सबैभन्दा पहिले राजधानी कहाँ रहने भन्ने टुंगो लगाउने बताउँछन् । प्रदेश १ का १४ वटा जिल्लालाई सजिलो हुने गरी राजधानी तोकिने उनले बताए । मुख्य रूपमा कानुन र नीतिनियम बनाउने भए पनि आफूले चुनावका बेला घोषणापत्रमार्फत प्रस्तुत गरेको विकासको योजना आफ्नो क्षेत्रमा पुर्याउने दायित्व पनि रहेको बस्नेतको भनाइ छ ।देशकै सबैभन्दा होचो स्थान झपाको केचनादेखि संसारकै अग्लो सगरमाथा यही प्रदेशमा छ, उनले भने, जैविक विविधताले भरिएको अनि पर्यटनको प्रचुर सम्भावना रहेको हाम्रो प्रदेश समृद्ध हुन धेरै समय लाग्ने छैन । कृषि, पर्यटन, साहसिक खेलको पूर्वाधारजस्ता कुरामा विशेष ध्यान दिइने बस्नेतले बताए । सम्पर्कमा आएका अरू प्रदेशसभा सदस्यसँग अनौपचारिक रूपमा यसबारे कुराकानी भइरहेको उनले सुनाए ।इलाम क्षेत्र १ को प्रदेशसभा क बाट निर्वाचित खिनु लिम्बू कतिपय अधिकार संविधान र कानुनमा उल्लेख भए पनि प्रभावकारी कार्यान्वयन नभएको अवस्थामा अब त्यसलाई तल्लो तहदेखि नै कार्यान्वयन गराउने अवसर आएको बताउँछिन् । महिला हिंसा र कुरीतिले जन्माएका विकृति अन्त्य गर्न आफूले संसदमार्फत पहल गर्ने उनको भनाइ छ । अधिकार लेखेर मात्र नहुने र्हेछ, लिम्बूले भनिन, समान अंश र वंशीय हक अधिकारका कुरा कार्यान्वयनमा आएको छैन, यसलाई व्यवहारमा उतार्न पहल गर्छु ।समृद्धि साझा एजेन्डाप्रदेशसभा सदस्यमा चुनिएपछि एकआपसमा भेट नभए पनि अधिकांशको समान योजना छ प्रदेशलाई समृद्ध बनाउने । मुख्यमन्त्रीको दाबेदारका रूपमा आफूलाई अघि सारेका मोरङ ४ को प्रदेश क का जीवन घिमिरे राजधानी विराटनगरलाई बनाएर सिंगो प्रदेशलाई सुशासन र समृद्ध बनाउन मिहिनेत गर्ने बताउँछन् । चुनावका बेला मतदातासमक्ष गरेका प्रतिबद्धता पूरा गर्न पनि ध्यान केन्द्रित गर्ने उनले सुनाए ।मोरङ क्षेत्र ६ को प्रदेश क र ख बाट विजयी चुमनारायण तवदार र केदार कार्कीको पनि पहिलो मुद्दा विराटनगरलाई राजधानी बनाएर आफ्नो निर्वाचन क्षेत्रको विकासमा ध्यान दिने योजना छ । विराटनगर विमानस्थललाई क्षेत्रीयस्तरमा परिणत गर्ने, सडक सञ्जाल विस्तार गर्ने, निर्माणधीन चक्रपथ पूरा गनेजस्ता योजना उनीहरूको छ । मोरङ १ क बाट चुनिएका कुलप्रसाद साँवा लिम्बू आफ्नो निर्वाचन क्षेत्रमा सडक सञ्जाल विस्तार गरी क्षेत्रलाई धार्मिक र पर्यटकीय स्थलका रूपमा विकास गर्ने योजनामा छन् । भूमिहीनलाई जमिनको धनीपुर्जा दिलाउने र युवा स्वरोजगार, शिक्षा, स्वास्थ्य र खेलकुदमा लगानी गर्ने वातावरण बनाउने उनको योजना छ ।मोरङ क्षेत्र ३ को प्रदेश क का प्रदेशसभा सदस्य सुयर्मा राई र ख का राजकुमार ओझाका योजना समान छन् । क्षेत्रमा रहेका सुकुम्बासीलाई जग्गाको धनीपुर्जा दिलाउने, आदिवासी जनजाति संग्रहालय स्थापना गर्ने, धार्मिक र पर्यटकीय क्षेत्रको विकास गर्ने उनीहरूको लक्ष्य छ । पहिलो अभ्याससंविधानमा व्यवस्था भएअनुसार तीन तहको शासकीय स्वरूपको संरचनाअनुसार पहिलोपटक प्रदेशसभा गठन हुन लागेको हो । एक सदनात्मक हुने प्रदेश संसद्मा बहुमत प्राप्त दलले मन्त्रिपरिषद् गठन गर्नेछ । संविधानको धारा १६३ अनुसार प्रदेशको कार्यकारिणी अधिकार संविधान र कानुनबमोजिम प्रदेश मन्त्रिपरिषदमा निहित हुने व्यवस्था छ ।प्रदेश १ मा वाम गठबन्धनको बहुमत छ । उसका प्रत्यक्षतर्फ ४६ प्रदेश सदस्य चुनिएका छन् । ५६ सिट रहेकामा एमालेले ३६ स्थानमा जित हासिल गरेको छ । माओवादी केन्द्रका १० र कांग्रेसका ८ जना सदस्यमा चुनिएका छन् । संघीय समाजवादी फोरमका एक र स्वतन्त्र उम्मेदवारी दिएका माओवादी केन्द्रका उदयपुरबाट निर्वाचित एक जना सदस्य छन् । प्रदेश १ को सभामा जम्मा जनप्रतिनिधि संख्या ९३ हो । प्रत्यक्षबाट ५६ निर्वाचित भएका छन् भने समानुपातिकबाट प्रतिनिधित्व गर्दै ३७ जना थपिनेछन् । समानुपातिकमा परेको मत संख्यासमेतका आधारमा एमाले, कांग्रेस, माओवादी केन्द्र, राष्ट्रिय प्रजातन्त्र पार्टी र संघीय समाजवादी फोरमले प्रदेशसभामा प्रतिनिधित्व गर्ने भएका छन् । प्रत्यक्षबाट दुई जना मात्र महिला निर्वाचित भएका छन् । इलाम क्षेत्र १ क बाट एमालेकी खिनु लिम्बू र उदयपुर क्षेत्र २ ख बाट एमालेकै कला घले सदस्य चुनिएका हुन् ।महिलाको प्रतिनिधित्व ३३ प्रतिशत अनिवार्य गर्नुपर्ने कानुनी प्रावधानअनुसार समानुपातिकबाट चुनिने महिला सदस्यको सहभागिता बढ्नेछ । प्रदेशसभामा प्रतिनिधित्व गर्ने सबै दलका गरी २८ जना महिलाले समानुपातिकबाट प्रतिनिधित्व पाउने सम्भावना छ ।समानुपातिकतर्फ एमालेका १६, कांग्रेसबाट १३, माओवादीबाट ५, संघीय समाजवादी फोरमबाट २ र राप्रपाबाट एक जनाको प्रतिनिधित्व हुने सम्भावना छ । यसअनुसार समानुपातिकसहित एमालेको ५२ सिट, कांग्रेसको २१, माओवादीको १५, संघीय समाजवादी फोरमको ३, र राप्रपाको एक सिट हुने अनुमान छ ।प्रदेश १ मा पर्ने १४ जिल्लामध्ये प्रत्यक्षमा मोरङबाट १२ जनाले प्रतिनिधित्व गर्दै छन् । झापाबाट १० र सुनसरीबाट ८, इलाम र उदयपुरबाट ४४ जना प्रदेशसभा सदस्य छन् । प्रतिनिधिसभामा एक मात्र क्षेत्र रहेका ताप्लेजुङ, पाँचथर, धनकुटा, खोटाङ, तेह्रथुम, भोजपुर, संखुवासभा, सोलुखुम्बु, ओखलढुंगाबाट २२ जना प्रदेशसभा सदस्य चुनिएका छन् ।प्रदेशसभा निर्वाचनको अन्तिम परिणाम घोषणा भएको मितिले ३० दिनभित्र प्रदेश प्रमुखले बहुमत प्राप्त संसदीय दलको नेतालाई मुख्यमन्त्री नियुक्त गर्ने संवैधानिक व्यवस्था छ । मुख्यमन्त्रीको अध्यक्षतामा प्रदेश मन्त्रिपरिषद् गठन हुनेछ । सरकारले प्रदेशका लागि सातवटा मन्त्रालय राख्न प्रस्ताव गरेको छ । संविधानको धारा १६८ को उपधारा ९ अनुसार भने प्रदेश प्रमुखले मुख्यमन्त्रीको सिफारिसमा प्रदेशसभाका कुल सदस्य संख्याको २० प्रतिशतभन्दा बढी नहुने गरी प्रदेश मन्त्रिपरिषद् गठन गर्न सक्ने व्यवस्था छ ।"
चौकीदारदेखि माननीयसम्म,"डोटी (कास) १४ वर्षको बालापनमै गरिबीका कारण रोजगारी खोज्दै भारत छिरेका थिए, त्रिलोचन भट्ट । प्रवासमा कष्टकर जीवन बिताउँदा अनेकन दु:ख झेले । जवानी उतै बित्यो । त्यहाँ भोगेका र देखेका समस्या निवारण गर्न राजनीतितर्फ आकर्षित उनलाई मुलुकको माननीय बन्छु भन्ने कल्पनासम्म थिएन ।इमान्दारिता र जनताप्रतिको प्रतिबद्धताले अहिले डोटी प्रदेश सभा ख बाट निर्वाचित भएका छन् । माओवादी केन्द्रका तर्फबाट उम्मेदवार बनेका उनलाई निर्वाचनताका विपक्षीहरूले चौकीदार भन्दै चुनावी नारासमेत बनाए । २०४७ मा भारतमा काम गर्दागर्दै अखिल नेपालभारत एकता समाजको सदस्यता लिएका भट्टले त्यहीँ रहेको एउटा कम्पनीमा चौकीदारी गर्दै राजनीति सुरु गरेका थिए । सडकमा अलपत्र नेपालीको उद्धार र मजदुरका हक अधिकारबारे लड्दालड्दै उनी सक्रिय राजनीतिमा प्रवेश गरेका थिए ।पछि सशस्त्र संघर्ष मा भारतबाटै सहभागी भए । सामान्य कार्यकर्ताबाट सुरु भएको राजनीतिक यात्रामा उनी नेपाली एकता समाज महाराष्ट्र समिति कोषाध्यक्षसम्म बने । ०५१०५२ मा आन्तरिक रूपले युद्धको तयारीका लागि प्रवासमा आर्थिक संकलन र व्यवस्थापनको जिम्मेवारी पाए । ०६० मा मुम्बई जिल्ला पार्टी सेक्रेटरीको जिम्मेवारी सम्हाले । ०६१ मंसिरमा प्रवासबाट नेपाल फर्के र यतै सक्रिय भए । ०६२ मा डोटी जिल्ला सेक्रेटरी बने ।बढ्दै गएको राजनीतिक विकृति, पार्टीको बिग्रँदै गएको छवि, निर्वाचनमा गरिने अकुत खर्च र तडकभडकले राजनीति उँभो लाग्लाजस्तो लागेको थिएन, भट्टले भने, तर अभावका बीच गरिएको राजनीतिको जनताले मूल्यांकन गर्ने रहेछन् । निर्वाचन जितिसके पनि उनमा रत्तिभर घमन्ड छैन । शालीन स्वभावका भट्ट विपक्षी उम्मेदवारको सम्मान गर्दै विकासमा जुट्ने बताउँछन् ।"
पुराणबाट निस्केका महादेव,"काठमाडौं महादेवको वाहन साँढे हो । साँढेमा चढेरै महादेवले अनेक काम गरेका कथाहरू सुन्दै हुर्केका बूढानीलकण्ठका मूर्तिकार श्यामकृष्ण श्रेष्ठ निकै वर्ष त्यस्तै दृश्यहरू कल्पना गर्दै बसे । पौराणिक कथाहरूको त्यो प्रभावले अन्तत: मूर्त रूप पायो । २९ वर्षीय श्रेष्ठले आफ्नो यही कल्पनालाई दस महिना लगाएर नौ फिट अग्लो मूर्तिमा उतारे ।महादेव शीर्षक त्यो मूर्ति यति बेला बबरमहलको नेपाल आर्ट काउन्सिलमा हेर्न सकिन्छ, जहाँ शनिबारदेखि श्रेष्ठको एकल प्रदर्शनी अमूल्य थोपा सुरु भएको छ । बच्चैदेखि पुराणहरू सुन्दै हुर्केको हुँ । देवताहरूले आकाशमा उडेर लडाइँ गरेका कथा सुन्दा कस्तो होला भन्ने बालकौतूहल हुन्थ्यो, उनले भने, आफ्नै कल्पनालाई मूर्तिमा उतारेको हुँ ।यसबाहेक प्रदर्शनीमा श्रेष्ठका मूर्त, अर्धमूर्त र अमूर्त तीनै शैलीका २१ मूर्ति राखिएका छन् । प्रदर्शनीमा उनले आमा र छोरासँग सम्बन्धित अर्धमूर्त शैलीका प्रसव र उत्सुकताको पर्खाइ, मेरो देवालय, माया र उत्खनन शीर्षक मूर्तिहरू राखेका छन् ।पुरुष भएर महिलाको आकृति बनाउन गाह्रो भएको उनले सुनाए । प्रसव पीडा कस्तो हुन्छ, पुरुषलाई थाहै छैन, उनले भने, विदेशमा प्रसव पीडा हुँदा पतिसँगै हुने व्यवस्था छ तर हाम्रोमा छैन । मैले पनि देखेको छैन । आफैं आमा कल्पना गरेर मूर्ति बनाएँ । उत्सकुताको पर्खाइ मा उनले आमा बन्न चाहने महिलाको इच्छा र पेटमा बच्चा बन्ने प्रक्रियालाई जोडेर देखाउन खोजेका छन् । मौलिकता शीर्षक मूर्तिमा भने महाकवि देवकोटाको आकृति पाउन सकिन्छ । टाउकोमा कोपिला उम्रिएका देवकोटाको घाँटी रूखको आकृतिमा छ, जराले चाहिँ किताब खाइरहेको देखिन्छ । उनले अथ्र्याए, ज्ञानका भण्डार देवकोटाले छिनमै कोपिला पलाएजस्तै साहित्यिक सिर्जना गरिरहनुहुन्थ्यो भन्ने सुनेको थिएँ । उहाँको परिचयलाई पुस्तकहरू र सिर्जनासँग जोडेर मूर्ति बनाएँ । अमूल्य थोपा शीर्षक मूर्तिमा पछिल्लो समय ढुंगेधाराहरू सुक्ने क्रम बढेकोप्रति तीव्र व्यंग्य गरिएको छ । संस्कृति शीर्षक दुई मूर्तिमध्ये एउटामा धेरै मानिस जोडिएर बाँसुरी बजाइरहेका र अर्काेमा चाहिँ ढाड जोडिएका महिलापुरुष ढोलक र झयाली बजाइरहेका देखिन्छन् । जसरी महिला र पुरुषमा निकटता हुन्छ, ठीक त्यसरी नै संस्कृति पनि हामीसँग नजिक छ, उनले भने ।श्रेष्ठले चार वर्षअघि ललितकलाबाट मूर्तिकलामा स्नातकोत्तर सकेका हुन् । स्नातक सकिएपछि अन्तर्राष्ट्रिय स्तरमा मूर्तिहरू कस्ता बन्दै छन् भनेर अनुसन्धान गरेँ, उनले भने, सिक्दै जाँदा आधुनिक मूर्तिले प्रभाव पार्यो । श्रेष्ठ खासमा गार्डेन डिजाइनको काम गर्छन् । त्यही कामबाट जुटाएको रकमले आफूलाई मन लागेका मूर्तिहरू बनाउँछन् । ढुंगा, काठ, धातुहरू महँगो भएकाले उनले सिर्जनाका लागि फाइबरलाई माध्यम बनाउने गरेका छन् । आफूले भन्न र देखाउन खोजेको कुरा ठूलो हो, उनले तर्क गरे, मटिरियल ठूलो कुरा होइन । फाइबर, मार्बल, टेराकोटा, काठका हाँगाबिँगाको प्रयोग गरेर कलाकृति बनाएको छु । कन्सेप्चुअल कुराहरू कतिले बुझ्दै बुझ्दैनन् । कन्सेप्चुअल रूपमा मूर्ति बनाएर जिन्दगी अगाडि बढाउँछु भन्न गाह्रै छ ।"
"मलाई मन पर्छ  लुनिभा तुलाधर, रंगकर्मी","ग्याजेट छोरोले गर्दा कार्टुन हेर्ने बानी बसेको छ । त्यसका लागि डेस्कटप नै प्रयोग गर्न सजिलो लाग्छ । यता काम गर्छु, उता छोरो कार्टुन हेर्दै रमाउँछ ।"
नातिकाजी पुरस्कार,"काठमाडौं (कास) वरिष्ठ संगीतकार नातिकाजी श्रेष्ठको ९३ औं जन्मजयन्तीको अवसर पारी राजधानीमा सोमबार सम्मान तथा पुरस्कार घोषणा गरिएको छ । नातिकाजी स्मृति समाजले घोषणा गरे अनुसार वरिष्ठ गायक एलपी जोशीलाई २१ हजार रुपैयाँसहित नातिकाजी राष्ट्रिय विशिष्ट स्रष्टा सम्मान दिइनेछ । नातिकाजी राष्ट्रिय विशेष संगीत सम्मानचाहिँ मदनकृष्ण श्रेष्ठ, प्रसाद श्रेष्ठ, रमेश ताम्राकार, प्रेमराजा महत, गीतकार डा भोला रिजाल, डा अरुण सायमी र पुष्करलाल श्रेष्ठलाई सम्मान दिइनेछ । नातिकाजी राष्ट्रिय संगीत पुरस्कार गीतकार सुवासचन्द्र ढुंगेल, गायिका कोमल वली, संगीतकार नारायण वली र गायक राजेशपायल राईले पाउनेछन् । त्यस्तै, संगीतकार लक्ष्मण शेष, गायक प्रमोद खरेल र गायिका मीना निरौलालाई नातिकाजी राष्ट्रिय संगीत प्रतिभा पुरस्कार प्रदान गरिनेछ । संगीत पुरस्कार र प्रतिभा पुरस्कारमा जनही १० हजार रुपैयाँ दिइन्छ ।"
निकितालाई स्वागत,काठमाडौं (कास) नेपाल चलचित्र विकास बोर्डकी नवनियुक्त अध्यक्ष निकिता पौडेललाई फिल्म सम्बद्ध केही संघसंस्थाले नयाँ कार्यकालका लागि बधाई दिँदै स्वागत गरेका छन् । चलचित्र संघमा सोमबार आयोजित कार्यक्रममा संघ अध्यक्ष प्रदीप उदयले लामो समय फिल्म क्षेत्रमा नै सक्रिय परिवारकी एक सदस्य निकिता बोर्ड हाँक्न सक्षम व्यक्ति भएको दाबी गरे । उनले पहिलो पटक महिला बोर्ड अध्यक्ष हुनु गर्वको कुरा रहेको समेत सुनाए । निर्माता तथा फिल्म वितरक उद्धव पौडेलकी छोरीसमेत रहेकी निकिता गोपीकृष्ण टीभी फिल्मकी अध्यक्ष पनि हुन् ।निकिताले आफू फिल्म क्षेत्रको विकासका लागि सदैव लाग्ने बताइन् । निकिता दुई वर्षका लागि अध्यक्ष नियुक्त भएकी हुन् । निर्वाचनलगत्तै सरकारले गरेको पौडेलको नियुक्तिलाई लिएर वाम गठबन्धनले विरोध जनाइसकेको छ भने फिल्म क्षेत्रबाट पनि अध्यक्ष नियुक्त प्रक्रियालाई लिएर विरोध सुनिन थालेको छ ।
धौलागिरि उत्कृष्ट,"काठमाडौं अन्तर्राष्ट्रिय विधाका १४ फिल्ममध्ये अर्जेटिनी निर्देशक गुइलेर्मो ग्लासले बनाएको धौलागिरि : एसेन्ट टु द हाइट माउन्टेन ले १५ औं इन्टरनेसनल माउन्टेन फिल्म फेस्टिभल (किम्फ) मा पहिलो पुरस्कार जितेको छ । जुआना क्रोस्टोन, केसाङ छेतेन र रिना मोहनको निर्णायक टोलीले उक्त फिल्मलाई बेस्ट मान्दै ट्रफीसहित १५ सय अमेरिकी डलर प्रदान गर्यो । यो फिल्ममार्फत हामीले हिमाल चढ्न चाहनेहरू मृत्युका लागि कत्तिको तयार हुन्छन् ? भन्ने प्रश्नको उत्तर पाउन सक्छौंै, जुआनाले भनिन्, यसलाई पर्वतारोहणसम्बन्धीको आध्यात्मिक फिल्म मान्न सकिन्छ । सोही विधामा अमेरिकीनेपाली फिल्म शेर्पा स्टिउ ले दोस्रो र दक्षिण कोरियाको सिंगिङ विद एन्ग्री बर्ड ले तेस्रो प्राइज पाए । तिनलाई क्रमश: १ हजार र ५ सय अमेरिकी डलर दिइयो । अघिल्लोको निर्देशन एन्डि कक्रम र सिंगिङ को येवन जीले गरेका हुन् । फेस्टिभलमा अनुपस्थित उनीहरूको अवार्ड किम्फ प्रतिनिधिले ग्रहण गरे । नेपाली फिल्ममेकरका लागि छुट्याइएको नेपाल पानोरामा विधामा भूकम्पपछि आफ्नै बलबुतामा घर बनाउन थालेकी निमा ग्याल्मोबारेको ग्ल्याल्मोज हाउस ले बेस्ट डकुमेन्ट्रीको अवार्ड पायो । निर्देशक अस्मिता श्रीश र गभिन कार्भरले ५० हजार रुपैयाँ हात पार्दा जालगेडी ले निर्देशक राजेशप्रकाश खत्रीलाई बेस्ट फिक्सन फिल्म को ट्रफीसहित ७५ हजार रुपैयाँ दिलायो । रंगकर्मबाट थाकेर शिक्षण पेसा रोजेको मलाई मीन (बहादुर भाम) ले फेरि सिनेमामा ल्याएका छन्, निर्देशक खत्रीले भने, अवार्ड पनि जितियो । अब फेरि केही गर्नुपर्छ भन्ने लागेको छ । मीन उनको फिल्मका निर्माता हुन् ।किम्फमा देखाइएका ३७ देशका ७० भन्दा बढी फिल्ममध्ये भीर मौरीको सिकार गर्ने सोलुखुम्बुका मौली धन राईबारेको फिल्म द लास्ट हनी हन्टर ले अडियन्स अवार्ड हात पार्यो । स्पेसल जुरी मेन्सन अवार्ड पनि जितेपछि डकुमेन्ट्री निर्माता बेन एरेसले भने, तपार्इंहरूलाई मन पर्ने फिल्म बनाउन सकेकोमा खुसी लाग्यो । १९ वर्षदेखि नेपालमा छु । यो देशले मलाई जति दियो त्यो फिर्ता गर्न खोज्दै छु । सेनाङ ग्याम्जो तामाङ निर्देशित झा लो र वजेक कोजाकिविचको मामा ले पनि स्पेसल जुरी मेन्सन अवार्ड पाएका थिए ।१ हजार अमेरिकी डलरसहितको बेस्ट ईसीमोड माउन्टेन फिल्म अवार्ड चाहिँ कहाँ का रास्ता ले जित्यो । सव्यसाची अञ्जु प्रविर निर्देशित उक्त डकुमेन्ट्रीमा भारतको उत्तराखण्डस्थित एउटा गाउँको कथा समेटिएको छ ।फिल्म समीक्षक समाज नेपाल (फिक्सन) ले ब्लड रोड लाई क्रिटिक्स अवार्ड प्रदान गर्यो । भियतनाम युद्धमा मारिएका पिताको डेथ स्पट को खोजीमा हिँडेकी माउन्टेन बाइक एथलेटको कथा उक्त डकुमेन्ट्रीमा समेटिएको छ ।किम्फले यसपालि नै सुरु गरेको डक ल्याब लाइभ पिच का पाँच सहभागीमध्ये रेवती गुरुङको मंकी बिजनेस लाई जुरीले मन पराए । फिल्म निर्माणका लागि रेवतीले २ हजार अमेरिकी डलर हात पारेकी छन् ।समापन समारोहमा बोल्दै काठमाडौं महानगरपालिकाका मेयर विद्यासुन्दर शाक्यले आफू पनि निर्माता भएको उल्लेख गरे । तर, म फिल्म बनाउने निर्माता होइन, उनले भने, काठमाडौं बनाउने निर्माता हुँ । काठमाडौं राम्रो बनाएर फिल्मले झैं अवार्ड जित्न चाहन्छु । फिल्म बनाउनभन्दा सहर बनाउन अलि बढी समय लाग्छ । गएको बिहीबारदेखि कमलपोखरीको कुमारी हलमा जारी फेस्टिभलको समापन समारोहमा किम्फ अध्यक्ष वसन्त थापाले देशीविदेशी फिल्म मेकर, समर्थक र दर्शकलाई धन्यवाद दिए ।"
शत्रु गते मा नाचे हरिवंशदीपाश्री,"काठमाडौं प्रदीप भट्टराई निर्देशित फिल्म शत्रु गते को आइतबार रातभर गीतको छायांकन गरिएको छ । रूपै मोहनी नारन रूपै मोहनी बोलको गीतका लागि हरिवंश आचार्य र दीपाश्री निरौलाले स्क्रिन सेयर गरेका छन् । छक्का पञ्जा निर्देशक निरौला शत्रु गते मा भने कलाकारका रूपमा रहेकी छन् । चाबहिलस्थित समता अस्पतालमा प्राय: फिल्मका मुख्य कलाकार सबैलाई गीतमा अटाइएको छ कोरियोग्राफर कविराज गहतराजले । टंक बुढाथोकीको संगीत रहेको उक्त गीतमा हरिवंश र दीपाश्रीसहित दीपकराज गिरी र प्रियंका कार्की, पल शाह र आँचल शर्माको जोडीलाई नचाइएको हो । चैत ९ देखि प्रदर्शन थालिने बताइएको उक्त फिल्मको पटकथा पनि निर्देशक स्वयंको हो । वीरगन्ज र काठमाडौंमा गरी ५० दिन लगाएर खिचिएको फिल्मको अब एक गीतबाहेक सबै छायांकन सकिएको निर्देशक भट्टराईले बताए । दीर्घ गुरुङले खिचेको फिल्मलाई महसञ्चारले बनाएको हो । जे भो राम्रै भो पछि झन्डै १२ वर्षपछि महसञ्चार फिल्म निर्माणमा फर्किएको हो । फिल्ममा मदनकृष्ण श्रेष्ठ, शिवहरि पौडेल, मोहित आचार्यलगायतको पनि अभिनय छ ।"
दृश्यांश को दोस्रो संस्करण,"काठमाडौं (कास) केही वर्षअघि सर्वनाम थिएटरले मोबाइल फिल्म प्रतियोगिता दृश्यांश गरेको थियो । यति बेला दोस्रो संस्करणको तयारी भइरहेको छ । सर्वनाम थिएटरमा गरिएको पत्रकार सम्मेलनमा जनाइएअनुसार यसपालि निश्चल बस्नेत, अभिनाश विक्रम शाह, दीपक रौनियार र सुशील पौडेल निर्णायक रहनेछन् ।दृश्यांश संयोजक सम्पदा मल्लले कथा भएर पनि प्रविधिको कारणले खुम्चिएका युवा पुस्तालाई यो प्रतियोगिताले मूलधारमा ल्याउन सघाउने बताइन् । उनले दृश्यांश को पहिलो संस्करणमा करिब ४०० छोटो फिल्म आएको र उत्साहजनक सहभागिता भएका कारण नै दोस्रो संस्करण गर्न हौसिएको बताइन् ।निर्देशक बस्नेतले कुनै बेला आफूले फिल्म बनाउने सोच्दा प्लेटफर्म नपाएको र धेरै भौंतारिरहेको अनुभव सुनाउँदै यस्ता प्रतियोगिताले प्रतिभालाई प्रस्फुटनमा सघाउने बताए । शाहले पहिलो संस्करणमा पनि उत्कृष्ट सिर्जनाहरू आएको बताए । सञ्चारकर्मी पौडेलले यो आफ्नो लागि नयाँ अनुभव भएको बताउँदै विश्वमा सामान्य प्रविधिबाटै धेरै उत्कृष्ट फिल्म बन्ने गरेको सुनाए । सहआयोजक सिनेमाघरको तर्फबाट सागर खरेलले नेपाली फिल्मलाई विश्वव्यापीकरण गर्ने अभियानका साथ एप्लिकेसन सुरु गरिएको बताए ।प्रतियोगितामा भाग लिन चाहनेले मोबाइबाट खिचेको अधिकतम ३ मिनेटको फिल्म पठाउनुपर्नेछ । पहिलोलाई ७५ हजार र दोस्रोलाई स्यामसुङ टयाव ३ भी र तेस्रोलाई टचकन टयाव दिइनेछ । उत्कृष्ट फिल्महरूलाई सिनेमाघर एपमा राखिने र धेरै हेरिएको फिल्मलाई अडियन्स च्वाइस अवार्ड आईप्याड (९७ इन्च) प्रदान गरिने बनाइयो । प्रतियोगीले माघ १७ सम्म सर्वनाम थिएटरमा फिल्म पठाउनुपर्नेछ ।"
सहरमा अलिकति गाउँको मुस्कान,"काठमाडौं तीसको मध्यदशक । खोटाङको बुइपाबाट एउटा ठिटो ताहाचलस्थित महेन्द्ररत्न क्याम्पस पढ्न आइपुगे । खोटाङकै पहिले स्कुल चम्पावती माविमा पढाउँदै गर्दा उनी सहर हानिएका थिए । त्यसपछिका तीन वर्ष उनले सहरमा तीनवटा काम गरे । रेडियो नेपालमा गीत गाए, कविता लेखे अनि २०३६ को आन्दोलनमा भाग लिए । त्यसयता गाउँ पसेर चम्पावतीमै शिक्षण थालेका उनले आफ्ना जीवनका ३६ वटा वसन्त पढाएरै बिताए । रिटायर्ड हुने बेला फेरि उनले सहर सम्झे, अनि काठमाडौंमा आएर कविता किताब निकाले, सुस्केराभित्र अलिकति गाउँको मुस्कान । पूर्वका पुराना स्रष्टा धनराज राईको कृति सार्वजनिक गर्दै गर्दा कवि श्रवण मुकारुङले भनेका थिए, आयामेली कविहरूमा पनि सघन रूपमा विम्बप्रतीकसित खेल्ने कृष्णभूषण बल, मञ्जुल, जसराज किराँती, राजेन्द्र भण्डारी र अविनाश श्रेष्ठकै लहरमा छन् धनराज राई । उमेरले ७० छुनै लागेका यी कवि यति बेला सहर आइपुगेका छन् । कविता लिएर हैन, दुखेको मुटु लिएर । मुटुमा दुखाइ महसुस भएपछि केही दिनअघि काठमाडौं आइपुगेका धनराज यति बेला भक्तपुरस्थित एक निजी अस्पतालमा उपचारत छन् । अब त चुनाव पनि सकियो, साहित्यमा पनि संघीयता आउँछ कि ? भेटघाटको सुरुमै उनले अर्थपूर्ण प्रश्न गरे । यसकारण अर्थपूर्ण कि, केन्द्रभन्दा टाढा रहेर साधनारत उनीजस्ता स्रष्टाका लागि राजधानी कहिल्यै आफ्नो बन्न सकेन । बरु, उनीहरू जहाँ रहे, त्यसैलाई राजधानी ठाने, अनि लेखिरहे । धनराजको लेखन तीसको दशकमै सुरु भएको थियो । त्यतिबेलै उनले जीवन घुम्तीभित्र र पर्दाफास नाट्य कृति लेखे । तिनताक गाउँमै मञ्चनको परम्परा पनि थियो, हार्मोनियम बजाउँदै धनराज आफैं पाश्र्वसंगीत दिन पुग्थे । राजा वीरेन्द्रको धनकुटा यात्राका बेला उनले देखेकाले हुँदैन प्रतियोगितात्मक गीत गाए, जसले उनलाई पुरस्कारबापत ६ हजार रुपैयाँ दिलाएको थियो । यसपछि काठमाडौं आएँ, रेडियो नेपाल धाउन थालें, उनले भने, फूलबारी कार्यक्रममा चाम्लिङ राई भाषाका गीतहरू गाउन थालें । त्यतिबेला उनले गाएकामध्ये आकुङचिचाइसे रिचिबुङ खोलिँदा मिवैङासे(जब वनमा फूलहरू फुल्छ मेरो मन दुख्न थाल्छ) अहिले पनि गाउँघरको मेलापातमा उत्तिकै गुन्जिन्छ । किनभने यो गीतमा गाउँको पीडा छ, उनले भने, टाढा हुनुको पीडा । फूलबारी कार्यक्रममा धाउँदै गरेको बेला उनको कवि परिचय पनि फराकिलो हुँदै थियो । चिनारुहरूले गीत माग्न थाले । उनले नरेन्द्र श्रेष्ठका लागि हिमालमुनि जन्मेको देश, आउँछु भन्दै गएको मायालाई, पार्वती राईका लागि सुवेदारको तीस मुरे खेत लेखिदिए, रेडियो नेपालमा रेकर्ड भएर बज्न थाले । पढाइ सकाएर फर्किंदा गाउँमा उनी गुन्जिसकेका थिए रेडियोमार्फत । गाउँ पुगेर निरन्तर लेखी नै रहे, स्कुलको भानु पुस्तकालय उनकै जिम्मामा थियो । बीचमा आफू उपाध्यक्ष भएर उनले खोटाङबाटै गोरेटो पत्रिका पनि निकाले । त्यहीँ लेख्न थाले । पछिल्लो समय दुइटा कथा संग्रह र दुइटा कविता संग्रह तयार पारेको छु, धनराजले भने, सहरमा भइदिएको भए उहिल्यै छापिइसक्थे । गाउँमा मुस्किल छ । जस्तोसुकै मुस्किल भए पनि यो उमेरमा धनराज थाकेका छैनन् । किरात राई ययोख्खाका रूपाकोट अध्यक्ष यिनी यति बेला गाउँमा यलम्बरको सालिक बनाउने ध्याउन्नमा लागिपरेका छन् । सहर आइपुगे पनि उनी हमेसा सुदूर गाउँकै तिर्खामा हुन्छन् । अस्पताल बसाइ क्रममै उनले गाउँ सम्झेर एकाध कविता लेखेका छन् आफू हुर्केको ढुंगाको आवरणमा जीवनको आलो विम्ब देखेनौ भने जन्मेको माटोभित्र न्यानो ढुकढुकी भेटेनौ भने मलाई कहिल्यै माटो नभन्नू मलाई मेरो देश कहिल्यै नभन्नू"
गुजरात र हिमाचलमा भाजपाको बहुमत,"गुजरात (एजेन्सीहरू) भारतका गुजरातमा भएको विधानसभा निर्वाचनमा भारतीय जनता पार्टी (भाजपा) ले बहुमत प्राप्त गरेको छ । १ सय ८२ सिटको विधानसभामा भाजपा ९९ सिटमा विजयी भएको हो । जितसँगै प्रधानमन्त्री नरेन्द्र मोदीको गृहराज्य गुजरातमा भाजपाले लगातार ५ औं पटक सरकार बनाउने निश्चित भएको छ । गुजरातमा राज्य सरकार गठनका लागि विधानसभामा ९२ सिट आवश्यक पर्छ । बीजेपीलाई यसपालि राहुल गान्धी नेतृत्वको भारतीय राष्ट्रिय कंग्रेसले भने बहुमत प्राप्त गर्नबाट चुकेको छ । तर कंग्रेसले ७७ स्थानसहित पहिलोको भन्दा आफ्नो नतिजा सुधारेको छ । ६ स्थानमा भने अन्य पार्टीका उम्मेदवार विजयी भएका छन् । यसअघि सन् २०१२ को निर्वाचनमा कंग्रेसले ६१ स्थानमा जित दर्ता गरेको थियो । जितपछि भारतीय प्रधानमन्त्री नरेन्द्र मोदीले गुजरात र हिमाचलका जनतालाई बधाई दिएका छन् । उनले विकासका पक्षधरको जित भएको प्रतिक्रिया दिए । गुजरात र हिमाचल प्रदेशका जनताले भाजपाप्रति देखाएको माया र विश्वासका लागि सद्भाव व्यक्त गर्दछु, ट्वीटरमा मोदीले उल्लेख गरेका छन् । मोदी गुजरातमा ३ पटकसम्म मुख्यमन्त्री भएका थिए । तर सन् २०१६ मा मोदीले नोटबन्दी नीति र नयाँ करसम्बन्धी कानुन लागू गरेपछि उनको लोकप्रियता घटेको थियो । भाजपा नेता आर बालाले गुजरातमा हालसम्मकै कठिन चुनावको सामना गरेको बताए । नयाँदिल्लीस्थित पार्टी मुख्यालयमा भएको पत्रकार सम्मेलनमा बोल्दै भाजपा अध्यक्ष अमित शाहले चुनावमा विकासको राजनीति विजयी भएको बताए । यसपालि भाजपाबाट गुजरात खोस्ने अपेक्षा गरेको कंग्रेसलाई उत्तर पश्चिमी राज्य हिमाचलमा धक्का लागेको छ । भारतीय सञ्चारमाध्यमका अनुसार कुल ६५ सिटमध्ये भाजपाले ४४ सीट प्राप्त गरेको छ । कंग्रेसले २१ र अन्य ३ सीटमा विजयी भएका छन् । हिमाचल कंग्रेसले सरकार गठन गरेका थोरै राज्यमध्येमा पर्छ । चुनावी अभियानका क्रममा कंग्रेस अध्यक्ष राहुल गान्धीले गुजरात आगामी २०१९ मा हुने आमनिर्वाचनमार्फत सत्तारोहणका लागि महत्त्वपूर्ण भएको बताएका थिए । तर गत शनिबार मात्रै अध्यक्षको जिम्मेवारी लिएका उनलाई पहिलो गाँसमै ढुंगा लागेको छ । यद्यपि उनको पार्टीले २०१२ को चुनावको तुलनामा भाजपालाई केही खियाउन भने सफल भएको छ । यसअघि भाजपा नेताले आफ्नो दलले कम्तीमा १ सय ५० स्थान जित्ने दाबी गर्दै आएका थिए । तर राहुल गान्धीको आक्रमक चुनावी अभियान र जातीय नेता हार्दिक पटेलसँगको गठबन्धनका कारण कंग्रेसले अपेक्षा गरेभन्दा राम्रो नतिजा ल्याएको हो । गुजरात र हिमाचल प्रदेशमा जित हासिल गरेसँगै मोदी आगामी कार्यकालका लागि पनि प्रधानमन्त्री बन्ने सम्भावना बढेको बताइएको छ । यसअघि भाजपाले उत्तर प्रदेश राज्यमा बहुमतसहित सरकार गठन गरेको थियो । भारतमा सन् २०१९ मा लोकसभाको निर्वाचन हुँदै छ ।"
सेबास्टियन चिलीका राष्ट्रपति,"सान्टियागो (बीबीसी) चिलीमा सम्पन्न दोस्रो चरणको राष्ट्रपतीय चुनावमा अर्बपति सेबास्टियन पिनेरा निर्वाचित भएका छन् । विजयी भएसँगै पिनेरा दोस्रो कार्यकालका लागि राष्ट्रपति बनेका हुन् । उनी सन् २०१० देखि चार वर्ष पहिलो पटक राष्ट्रपति भएका थिए । उनका विपक्षी वामपन्थी धारका एलेखज्यान्ड्रो गुइलियरले हार स्वीकार गर्दै बधाई दिएका छन् । पिनेराले कुल खसेको मतको ५४ प्रतिशतभन्दा बढी मतसहित निर्वाचित भएका हुन् । निर्वाचनको परिणामसँगै देश अब समाजवादी राष्ट्रपति मिच्चेल ब्याचेलेटले नेतृत्व गरिरहेको दक्षिणपन्थी विचारतिर लागेको बीबीसीले जनाएको छ । निर्वाचित भएलगत्तै पिनेराले एकताका लागि आग्रह गरेका छन् । चिलीमा मुठभेठभन्दा पनि सहमति आवश्यक छ, उनले भने, भविष्यका बाटाहरूले हामीलाई एकत्रित गर्नेछन् । पिनेराले सहमतिका बुँदा पहिल्याउन गुइलियरसँग कुराकानी गर्ने चाहना व्यक्त गरेका छन् । पहिलो पटक विदेशमा रहेका चिलीका नागरिकले समेत मतदान गर्न पाउने व्यवस्था गरिएसँगै करिब १ करोड ४० लाख मतदाता भए पनि ४८ दशमलव ५ प्रतिशतले मात्र मतदान गरेका थिए । यदि मतदानको प्रतिशत बढेको भए गुइलियर निर्वाचित हुन सक्ने आँकलन गरिएको थियो । राष्ट्रपति ब्याचेलेटले पिनेरालाई फोनमार्फत बधाई दिएको स्थानीय टेलिभिजनले प्रत्यक्ष प्रसारण गरेको थियो । उनीहरू दुईले सत्ता हस्तान्तरणबारे छलफल गर्न सोमबार भेटघाट गर्ने जनाएका छन् । राष्ट्रपति ब्याचेलेटले भने गुइलियरलाई समर्थन गरेकी थिइन् । अर्बपति व्यापारी पिनेराले पहिलो चरणको मतदान फराकिलो अन्तरले जितेका थिए जसले गर्दा राष्ट्रपतिको उम्मेदवारको संख्या अन्तिम चरणको चुनावममा आठबाट दुईमा झरेको थियो । उनको विजयीसँगै चिलीमा दुई दशक लामो हस्तक्षेपरहित मध्यवामपन्थी शासनको अन्त्य गरेको थियो । कर घटाउने र अर्थतन्त्र उकास्ने वाचा गरेका पिनेरालाई व्यापारिक समुदायले समर्थन गरेका थिए । चुनावी अभियानताका पिनेराले वर्तमान राष्ट्रपतिले पेस गरेका सुधारका कार्यक्रमलाई थप सशक्त पार्ने वाचा गरेका थिए । प्रगतिशील एजेन्डाका कारण ब्याचेलेटको विदेशमा प्रशंसा भए पनि २०१५ को भ्रष्टाचार काण्डमा ज्वाइँको संलग्नतामा प्रमाणित भएपछि उनको देशभित्र लोकप्रियता घटेको थियो । गुइलियरलाई वामपन्थी धारका ६ वटा विभिन्न दलले समर्थन जनाएका थिए । २०१७ को अप्रिलमा भएको मनोनयनमा उनले सोसलिस्ट पार्टीका अध्यक्षलाई पराजित गरेका थिए । एक दशकअघि अर्जेन्टिना, बोलिभिया, ब्राजिक, चिली, क्युबा, इक्वेडर, होन्डुरस, निकारागुवा, उरुग्वे, भेनेजुएलालगायतका अमेरिकी देशमा वामपन्थी नेताहरूले शासन गरेका थिए ।"
आगलागीमा १२ मारिए,मुम्बई (एजेन्सी) भारतको आर्थिक राजधानी मुम्बईको एक मिठाई पसलमा सोमबार भएको आगलागीमा १२ जनाको मृत्यु भएको छ । उनीहरूको उद्धारपछि अस्पताल लैजाने क्रममा मृत्यु भएको बीबीसीले जनाएको छ । साकीनाका क्षेत्रमा पर्ने खैरानी रोडको उक्त पसलमा बिहान सवा ४ बजे आगलागी भएको हो । आगलागी हुँदा १५ जना कामदार पसलभित्रै सुतिरहेका थिए । प्रहरीले घटनाबारे अनुसन्धान जारी रहेको जनाएको छ । उसले विद्युत् सर्किट सर्ट भएर आगलागी भएको हुन सक्ने जनाएको छ । १५ जनामध्ये १२ जना आगोका कारण पसलभित्रै फसेका थिए । उनीहरू ज्यान जोगाउन पसलको पहिलो तलामा पुगेका थिए ।
भागदौडमा १० को मृत्यु,ढाका (एजेन्सी) बंगलादेशको चटगाउँको एक अन्तिम संस्कार कार्यक्रममा सोमबार भागदौड हुँदा कम्तीमा १० जनाको मृत्यु भएको छ । उनीहरूको पूर्वमेयर मोहिउद्दिन चौधरीको दाहसंस्कारपछिको प्रार्थनाका समयमा भएको भागदौडमा ज्यान गएको हो । प्रहरी अधिकारीका अनुसार भागदौडका क्रममा कम्तीमा १५ जना मानिस गम्भीर घाइते भएका छन् । १६ वर्षसम्म चटगाउँका मेयर चौधरीको गतशुक्रबार ७३ वर्षको उमेरमा मृत्यु भएको थियो । स्थानीय अखबार डेली स्टारका अनुसार अल्पसंख्यक हिन्दु समुदायले जमाल खान क्षेत्रमा गरेको शोकसभाका क्रममा घटना भएको हो ।
विद्युत् कटौतीपछि हजार उडान रद्द,एटलान्टा (बीबीसी) अमेरिकाको एटलान्टास्थित हार्टसफिल्ड ज्याकसन अन्तर्राष्ट्रिय विमानस्थलमा सोमबार विद्युत् आपूर्ति बन्द भएपछि आशिंक रूपमा विमानस्थल बन्द भएको छ । उडान प्रभावित भएसँगै दसौं हजार मानिस प्रभावित भएका छन् । विश्वकै सबैभन्दा व्यस्त विमानस्थलले दैनिक झन्डै २५ सय उडानमार्फत २ लाख ५० हजार यात्रु व्यवस्थापन गर्ने गर्छ । बिजुली आपूर्ति बन्द भएलगत्तै यात्रुहरू अन्धकार टर्मिनलमा बस्न बाध्य भएका थिए । अधिकारीका अनुसार कतिपय उड्न ठिक्क परेका विमानसमेत रोकिएका थिए । विमानस्थलमा विद्युत् आपूर्ति सुरु भएको जनाएका छन् । तर एक हजारण्भन्दा बढी उडान रद्द भएको जनाइएको छ । सोमबार पनि कैयौं उडान रद्द हुन सक्ने बताइएको छ ।
साउदीमा ५ महिनादेखि अलपत्र,"काँकडभिट्टा झापा मेचीनगर ७, आयावारीका ४२ वर्षीय हरिप्रसाद न्यौपाने विगत ५ महिनादेखि खाडी मुलुक साउदीमा अलपत्र परेका छन् ।अढाई वर्षअघि काठमाडौंको परदेशी मेनपावरलाई १ लाख २० हजार रुपैयाँ तिरेर साउदी उडेका न्यौपाने दमादस्थित अल रहव निर्माण कम्पनीमा कार्यरत थिए । २ वर्षका लागि आएको २ महिनापछि ३ वर्ष पुग्दै छ, न्यौपानेले भने, घर फर्किन्छु भन्दा कम्पनीले फर्किनै दिएको छैन । दुई महिनापछि यिनको अकमाको म्याद सकिँदै छ । सन् २०१८ पछि अकमा नभएका आप्रवासी कामदारलाई फाँसीको सजाय हुने हल्लाले न्यौपाने थप आतंकित बनेका छन् ।उनी ५ महिनादेखि कामविहीन छन् । काम नहुँदा बेखर्ची पनि बनेका छन् । बस्ने व्यवस्था कम्पनीले उपलब्ध गराए पनि खाने प्रबन्ध नहुँदा भोकभोकै रात बिताइरहेका छन् । न्यौपानेले साउदीबाट फोनमा भने, कम्पनीले पहिला पठाउँछु भन्यो अहिले वास्तै गर्दैन, मेरो त बिजोग भइसक्यो । केही महिनादेखि न्यौपाने शरीरभरि घाउ निस्किएर थलिएका छन् । टाउकोदेखि पैतालासम्मै निस्किएको अनौठो खटिराले उनी थलिएका हुन् । पैसा नभएर घाउको उपचार गर्न पनि सकेको छैन, उनले भने । घर फर्कन अनुरोध गर्दै साउदीस्थित नेपाली दूतावासमा निवेदन दिएको पनि महिनौं बित्यो । तर अहिलेसम्म सुनुवाइ नभएको उनको भनाइ छ । दूतावासमा निवेदन दिएपछि कम्पनीले किन उजुरी हालेको भनेर धम्क्याएको न्यौपाने बताउँछन् । कम्पनीले उजुरी फिर्ता लिन बारम्बार दबाब दिइरहेको छ, उनले भने, तर मैले फिर्ता लिएको छैन । पत्नी दुर्गादेवीले पतिको घरफिर्तीका लागि अनुरोध गर्दै गत कात्तिक ३० मा श्रम विभागमा निवेदन दिएकी थिइन् । निवेदन दिएकै महिनादिन नाघिसक्यो, उनले भनिन्, अहिलेसम्म केही सुनुवाइ भएन ।"
अस्पताल निर्माणमा ढिलाइ,"पर्सा (कास) श्रमिक अस्पताल निर्माणमा ढिलाइ भएको छ । पर्साबारा औद्योगिक करिडोरको राजेश मेटल उद्योगको पछाडि रहेको ८ बिघा ४ कट्ठा ऐलानी जग्गामा अस्पताल निर्माणको प्रस्ताव गरिएको छ । श्रम कार्यालय वीरगन्जका प्रमुख राधेश्याम झाका अनुसार जग्गाको नापनक्सासहितको सर्भे गरी २ महिनाअघि नै कागजात केन्द्रमा पठाइसकिएको छ ।यसबीचमा जितपुरसिमरा उपमहानगरपालिकाका निर्वाचित जनप्रतिनिधि तथा अन्य सरोकारवालासँग पनि अन्तक्र्रिया गरिएको उनले बताए । केन्द्रको टोली पनि अनुगमन गरी फर्किएको छ । त्यसयता अस्पतालको काम कारबाही अघि बढेको छैन, झाले भने, चुनावकै कारण अवरुद्ध भएको रहेछ भने सम्भवत: अब कामले गति लेला ।यहाँस्थित मजदुर संगठनहरूले लामो समयदेखि करिडोरमा श्रमिक अस्पतालको माग गर्दै आएका छन् । करिडोरका उद्योगमा नियमितजसो सानाठूला दुर्घटना भइरहन्छन् । समयमै उपचार नपाउँदा कतिपयले अकालमा ज्यान गुमाउँछन् । करिब २५ किमि लामो करिडोरका कुनै उद्योगमा यस्तो दुर्घटना भए पीडित मजदुरलाई तत्कालै उपचारका लागि वीरगन्ज ल्याउनुपर्ने बाध्यता छ ।श्रम मन्त्रालयले यो करिडोरमा अस्पताल स्थापना गर्ने गृहकार्य थालेको थियो । मन्त्रालयले तत्काललाई पर्साबारा औद्योगिक करिडोर र पूर्वमा मोरङसुनसरी औद्योगिक करिडोरको सुनसरीमा अस्पताल बनाउने योजना बनाएको थियो । मन्त्रालयअन्तर्गतको राष्ट्रियस्तरको कल्याणकारी कोषमा मजदुरका लागि अस्पताल, उनीहरूका लागि चमेनागृहलगायत अन्य सुविधा उपलब्ध गराउने प्रयोजनले जम्मा गरिएको रकम १४ खर्ब पुगेको छ । श्रम ऐनअनुसार उद्योगहरूले आफ्नो उद्योगको मुनाफाबाट कर्मचारी र मजदुरलाई बोनस वितरण गर्न छुट्याएको रकमबाट जोगिएको रकमको ७० प्रतिशत रकम प्रतिष्ठान स्तरको कल्याणकारी कोषमा र ३० प्रतिशत रकम सरकारी कल्याणकारी कोषमा जम्मा हुन्छ । कोषको रकम हालसम्म उपयोगमा आउन नसकेको झा बताउँछन् ।"
बूढीगण्डकी निर्माणका तीन विकल्प पेस,"काठमाडौं १२ सय मेगावाट क्षमताको बहुप्रतीक्षित बूढीगण्डकी जलविद्युत् आयोजना निर्माणका लागि स्वदेशी लगानीकै तीन विकल्पसहितको सुझाव पेस गरिएको छ । मंसिर ८ गते मन्त्रिपरिषद्ले राष्ट्रिय योजना आयोगका उपाध्यक्ष स्वर्णिम वाग्लेको संयोजकत्वमा गठन गरेको बूढीगण्डकी निर्माण लगानीको खाका तयार गर्न गठित समितिले लगानीका तीनवटा स्वदेशी स्रोत औंल्याउँदै सुझाव दिएको हो । समितिको सुझाव प्रतिवेदनमा पहिलो विकल्पका रूपमा माथिल्लो तामाकोसी जलविद्युत्जस्तै विशिष्टीकृत आयोजना कार्यान्वयन इकाईमार्फत गर्ने, दोस्रो विकल्पमा नेपाल विद्युत् प्राधिकरणका आयोजनाहरूजस्तै सरकारको पूर्ण लगानीमा प्राधिकरणमार्फत निर्माण गर्ने र अन्तिम तथा तेस्रो विकल्पका रूपमा प्रतिस्पर्धामार्फत इन्जिनियरिङ, खरिद, निर्माण र लगानी (इपिसिएफ) मोडलमा गर्न सकिने उल्लेख छ । समितिले उपप्रधान तथा ऊर्जामन्त्री कमल थापालाई सोमबार बुझाएको प्रतिवेदनमा उक्त आयोजना ७ देखि १० वर्षमा निर्माण सम्पन्न गर्न सकिने उल्लेख छ ।पहिलो विकल्पमा जोड दिएको समितिले स्वदेशी स्रोत कसरी जुटाउने विवरणसमेत पेस गरेको छ । यो आयोजनाका लागि २ खर्ब ७० अर्ब रुपैयाँ लागत अनुमान गरिएको छ । यसमध्ये निर्माण अवधिमा सरकारको नियमित बजेट र पेट्रोलियम इन्धनमा लगाइएको करसमेत गरी १ खर्ब ४० अर्बदेखि १ खर्ब ६० अर्ब रुपैयाँ जुट्नेछ । प्राधिकरणका आयोजनाहरूको लगानी फिर्ता रकमबाट १० देखि २० अर्ब, कर्मचारी सञ्चय कोषबाट ३० देखि ५० अर्ब, नागरिक लगानी कोषबाट ३० देखि ४० अर्ब, नेपाल टेलिकमबाट १५ देखि २० अर्ब, राष्ट्रिय बिमा संस्थान र बिमा कम्पनीहरूबाट १० देखि २० अर्ब, जलविद्युत् विकास कम्पनीबाट १० देखि १५ अर्ब, माथिल्लो तामाकोसी जलविद्युत् आयोजनाबाट ७ देखि १० अर्ब, चिलिमे जलविद्युत्बाट ३ देखि ५ अर्ब, नेपाली सेना र नेपाल प्रहरीबाट ५ देखि ७ अर्ब र रेमिटयान्ससहित सर्वसाधारणबाट १० देखि २० अर्ब रुपैयाँ उठ्ने अनुमान गरिएको छ । उक्त स्रोतबाट निर्माण अवधिमा २ खर्ब ७० अर्बदेखि ३ खर्ब ६७ अर्ब रुपैयाँसम्म उठ्ने अनुमान गरिएको हो । प्राधिकरणमा विशिष्टीकृत आयोजना कार्यान्वयन इकाईमार्फत निर्माण गर्दा यी स्रोतहरू प्रयोग गर्न सकिनेछ । दोस्रो विकल्प सरकारी लगानीमा निर्माण गर्दा कोष तथा विभिन्न कम्पनीहरूको लगानी समावेश हुनेछैन । पूर्वाधार तथा कार्बन कर, नियमित सरकारी राजस्व, आन्तरिक ऋण, आयोजना विशेष ऋणपत्र, बहुपक्षीय र द्विपक्षीय ऋण, अन्य संस्थाहरूको ऋण र आपूर्तिकर्ताको ऋण लिन सकिने छ । यी स्रोतबाट सरकारले वार्षिक ३३ अर्ब ७५ करोड रुपैयाँ विनियोजन गर्नुपर्ने छ । तेस्रो ईपीसीएफ विकल्पमा निर्माण गर्दा तत्काल सरकारी स्रोतको आवश्यकता पर्नेछैन । यो विधिमा आयोजनाका सम्पूर्ण इन्जिनियरिङ, खरिद र निर्माण गर्नका लागि वित्तीय व्यवस्थासमेत आफैंले गर्ने गरी प्रतिस्पर्धाका माध्यमबाट कुनै एक कम्पनीलाई जिम्मा दिन सकिन्छ, प्रतिवेदनमा भनिएको छ, यसका लगानीका सर्तहरू र आयोजना सम्पन्न भएपछि लगानी किस्ताबन्दीमा फिर्ता हुने विधि एवम् प्रक्रियासमेत स्पष्ट र पारदर्शी रूपमा ठेक्का सम्झौतामा उल्लेख हुन जरुरी छ । यो विधिमा निर्माण गरिए नेपाल विद्युत् प्राधिकरणलाई आयोजना हस्तान्तरण गर्ने वा निश्चित समयसम्म उसैले सञ्चालन गर्ने विकल्प हुनेछ । यसरी निर्माण गरिए सम्बन्धित कम्पनीको लगानी, ऋणको ब्याज र नाफाको हिस्सासमेत जोडी लगानी रकम सम्बन्धित कम्पनीले फिर्ता लिनेछ ।सरकारी अधिकारीका अनुसार अघिल्लो सरकारले चिनियाँ कम्पनी गेजुवा गु्रपसँग ईपीसीएफ मोडलमै सम्झौता गरेको थियो । तर, कानुनी प्रक्रिया छल्दै प्रतिस्पर्धाबिनै सम्झौता गरेको र दुई संसदीय समितिले सम्झौता रद्द गर्न निर्देशनसमेत दिएको भन्दै हालको सरकारले सम्झौता खारेज गरिसकेको छ । संसद्का अर्थ र जलस्रोत समितिले मन्त्रिपरिषद् र ऊर्जा मन्त्रालयबाट बूढीगण्डकीबारे भएका निर्णय प्रचलित नियमकानुनसम्मत नदेखिएको, सार्वजनिक खरिद ऐन उल्लंघन गरेको, खुला प्रतिस्पर्धा नगराएको र नेपालमा जलविद्युत् क्षेत्रमा असफल सावित चिनियाँ गेजुवा ग्रुप कम्पनीसँग हचुवाका भरमा समझदारी गरिएको भन्दै तत्काल खारेज गर्न निर्देशन दिएका थिए ।त्यसलगत्तै सरकारले स्वदेशी लगानीमा निर्माण गर्नेबारे १५ दिनभित्र सुझाव पेस गर्न भन्दै समिति बनाएको हो । तीनवटै विकल्पका फाइदा तथा सम्भावित जोखिमहरूसमेत सुझावमा औंल्याइएको छ । प्रतिवेदनमा विभिन्न तीन विकल्प प्रस्तुत गरिए पनि पहिलो विधि अर्थात् स्वदेशी संघसंस्था तथा सर्वसाधारणसहितको लगानीमा निर्माण सम्पन्न गर्न सकिने निष्कर्ष समितिको छ । यसरी लगानी गर्दा जग्गा प्राप्ति, पुनर्वासलगायत कार्यका लागि करिब ३५ प्रतिशत रकम भने भायवलिटी ग्याप फन्डिङ का रूपमा सरकारले अनुदानमा उपलब्ध गराउनुपर्ने सुझाव छ । यो विधिबाट आयोजना विकास एवं निर्माण गर्दा सरकारले आयोजनाको लागतको करिब ३५ प्रतिशत रकम अनुदानका रूपमा दिनुपर्नेछ । अनुदानको सट्टा सहुलियतपूर्ण ऋण लगानी गर्ने वैकल्पिक व्यवस्थासमेत हुन सक्छ, सुझावमा भनिएको छ । उक्त रकम करिब ९५ अर्ब रुपैयाँ हुन आउँछ ।तर, यो आयोजनाको निर्माणबारे प्रमुख दलहरू विभाजित छन् । प्रधानमन्त्री शेरबहादुर देउवा नेतृत्वको सरकारले गेजुवा गु्रपसँगको सम्झौता खारेज गरेर स्वदेशी लगानीमै निर्माण गर्ने निर्णय गरेको थियो । अबको सरकारको नेतृत्व गर्ने पक्कापक्की भइसकेका एमाले अध्यक्ष केपी ओलीले भने देउवा सरकारको निर्णय उल्टाउने बताउँदै आएका छन् । यस आयोजनाबारे एउटै सरकारबाट समेत फरकफरक क्रियाकलाप भइरहेका छन् । यही सरकारले सम्झौता खारेज गरेको एक महिनाअघि ऊर्जा मन्त्रालयले नै उक्त आयोजना बेल्ट एन्ड रोड इनिसिएटिभ अन्तर्गत राखिदिन भन्दै चीन सरकारलाई पत्राचारसमेत गरेको थियो । गत जेठमा गेजुवा ग्रुपलाई अघिल्ला प्रधानमन्त्री पुष्पकमल दाहाल नेतृत्वको सरकारले इन्जिनियरिङ, खरिद, निर्माण र लगानी (ईपीसीएफ) मोडलमा निर्माणको जिम्मा दिने निर्णय गरेको हो । मन्त्रिपरिषद्को उक्त निर्णयपछि गत जेठ २१ गते तत्कालीन ऊर्जामन्त्री जनार्दन शर्मा र कम्पनीबीच समझदारीपत्रमा हस्ताक्षर (एमओयू) भइसकेको थियो । देउवा नेतृत्वकै मन्त्रिपरिषद्ले यसअघि गेजुवासँगको एमओयू अनुमोदन पनि गरेको थियो । तर संसदीय समितिको निर्देशनपछि देउवा नेतृत्वकै मन्त्रिपरिषद्ले सम्झौता खारेज गर्ने निर्णय गरेको हो । यसबारे गेजुवा ग्रुपले सरकारलाई पत्राचार गर्दै एमओयूको सर्त उल्लंघन गर्दै सरकारले सम्झौता रद्द गरेकामा आपत्ति जनाएको छ । २०७२७३ मा यो आयोजनाको विस्तृत आयोजना प्रतिवेदन (डीपीआर) तयार भइसकेको छ । गोरखा र धादिङमा पर्ने आयोजनाबाट ५८ हजार रोपनी निजी जग्गा डुबानमा पर्नेछ ।"
आइसरको प्रो ८०३१ बजारमा,"काठमाडौं (कास) आइसर कम्पनीले आइसर कन्स्ट्रक्ट २०७४ को आयोजना गर्दै ३३० हर्सपावरको भल्भो टेक्नोलोजीमा निर्मित कम्पनीको नयाँ टिप्पर आइसर प्रो ८०३१ एक्स एम बजारमा ल्याएको छ । नेपाली बजारमा आइसरका बस, ट्रक, टिप्पर आदि इन्धन किफायती, बलियो र पावरफुल मनिँदै आएको कम्पनीको दाबी छ । टिप्पर सार्वजनिक कार्यक्रममा कम्पनीका कार्यकारी निर्देशक शान्तराज बतास र प्रबन्धक निर्देशक तथा प्रमुख कार्यकारी अधिकृत प्रकाश पौडेलले आइसरका उत्पादनहरूमा लाइफ टाइम सेवा प्रदान गरिने बताएको जारी विज्ञप्तिमा छ ।"
आठ ड्राइभिङ सेन्टरमा सिलबन्दी,"काठमाडौं आपूर्ति व्यवस्थापन तथा उपभोक्ता हित संरक्षण विभागले उपत्यकाको ८ ड्राइभिङ सेन्टर सिलबन्दी गरी बन्द गरेको छ । ड्राइभिङ सीप सिकाउने उद्देश्यले खोलिएका ती सेन्टरहरू अवैधानिक पाइएपछि सिलबन्दीकारोबार रोक्का गरेको हो । विभागका महानिर्देशक कुमार दाहालका अनुसार ड्राइभिङ सेन्टरहरूले बिनादर्ता र सञ्चालन अनुमतिबिनै कारोबार गरिरहेको भेटिएपछि सिलबन्दी गरिएको हो । व्यवसायीहरूले अनुमतिबिना जहाँ मन लाग्यो त्यहीँ ड्राइभिङ सेन्टर सञ्चालन गरेको पाइयो । ती सेन्टरहरूले सञ्चालन अनुमतिजस्ता सरकारी मापदण्ड पनि पूरा गरेका थिएनन्, उनले भने, अवैध रूपमा सञ्चालित ८ वटा ड्राइभिङ सेन्टर बन्द गरेका छौं ।सोमबार अनुगमन टोलीले विभिन्न १२ ड्राइभिङ सेन्टरमा अनुगमन गरेको थियो । त्यसक्रममा ३ वटा सिलबन्दीकारोबार रोक्का गरेको विभागले जनाएको छ । उजुरीको आधारमा अनुगमन गरेका थियौं, महानिर्देशक दाहालले भने । उपत्यकामा सञ्चालित करिब ४० प्रशितत ड्राइभिङ सेन्टर सरकारी मापदण्डभित्र नपर्ने उनले दाबी गरे । अनुगमन टोलीले शंखमूलमा रहेको रामेछाप भ्याली ड्राइभिङ इन्स्टिच्युटमा अनुगमन गर्दा उक्त इन्स्टिच्युटले यातायात व्यवस्था विभागबाट सञ्चालन अनुमति नै नलिई कारोबार गरेको पाइएको थियो । एकान्तकुनाको राम युनिक ड्राइभिङ सेन्टरले पनि यातायात व्यवस्था विभागको स्वीकृतिबिना सञ्चालन गरेको पाइएको छ । उक्त सेन्टरमा पनि सिलबन्दी गरेको विभागले जनाएको छ । नयाँ बानेश्वरमा रहेको रेसुंगा मोटर ड्राइभिङ ट्रेनिङ सेन्टरको सम्पूर्ण कागजातहरू नवीकरण नगरिएको पाइएको थियो । उक्त सेन्टरको पनि कारोबार रोक्का गरेको छ । टोलीले आइतबार बिनाअनुमति सञ्चालन गरेको पाइएपछि सानेपामा सञ्चालित युटर्न ड्राइभिङ इन्स्टिच्युट, धोबीघाटको महालक्ष्मी ड्राइभिङ इन्स्टिच्युट र मेगा ड्राइभिङ इन्स्टिच्युटलाई सिलबन्दी गरेको थियो । यस्तै राधेराधे भक्तपुरको पर्फेक्ट भेहिकल्स स्कुल एन्ड इन्टरप्राइजेज र तीनकुनेको एन्जल मोटर ड्राइभिङ ट्रेनिङ सेन्टरको कारोबार रोक्का गरेको विभागका शाखा अधिकृत श्री अधिकारीले बताए । ड्राइभिङ सेन्टर सञ्चालनका लागि यातायात व्यवस्था विभागको स्वीकृति लिनुपर्छ, उनले भने, तर, अनुगमनका क्रममा अधिकांश ड्राइभिङ सेन्टरले अनुमति नलिई सञ्चालन भएको भेटियो । महालक्ष्मी र मेगा ड्राइभिङले पनि दर्ता नै नगरी सञ्चालन गरेका थिए । दुवैको कारोबार रोक्का गरेका छौं, उनले भने । पर्फेक्ट भेहिकल्स स्कुल एन्ड इन्टरप्राइजेजले पनि व्यवसाय दर्ता, प्यान दर्ता, यातायात व्यवस्था विभागबाट सञ्चालनको अनुमति नै नलिएको भेटियो । एन्जल मोटर ड्राइभिङ ट्रेनिङ सेन्टर पनि अनुमतिबिनै सञ्चालन गरेको पाइएपछि सिल गरिएको विभागले जनाएको छ । टोलीले स्मार्ट भेहिकल प्रिटस्ट सेन्टर, इजी ट्रायल सेन्टर प्रालि र ब्लुमुन मोटर ड्राइभिङ सेन्टर प्रालिमा पनि अनुगमन गर्दा पूर्वाधार पर्याप्त नदेखिएपछि आवश्यक सुधारका लागि निर्देशन दिएको शाखा अधिकृत अधिकारीले बताए ।"
सेलेरियो नेपालमा भित्रियो,काठमाडौं (कास) सीजी मोटोकर्पले प्यासेन्जर कार सेलेरियो को नयाँ फेसलिफ्ट भर्जनहरू नेपाली बजारमा भित्र्याएको छ । द पर्फेक्ट फेमिली कार का रूपमा सार्वजनिक गरिएको सेलेरियो मा पारिवारिक आवश्यकतालाई विशेष ध्यान दिइएको कम्पनीले दाबी गरेको छ । कम्पनीका अनुसार सेलेरियो मा परीक्षित तथा प्रमाणित अवार्ड विजेता के१० इन्जिनको प्रयोग गरिएको छ । यो इन्जिनले ६८ पीएसको अधिकतम शक्ति उत्सर्जन गर्दै श्रेणीमै सर्वाधिक दाबी गरिएको २३ दशमलव १ किलोमिटर प्रतिलिटर माइलेज दिने क्षमता रहेको कम्पनीले जनाएको छ । सार्वजनिक नयाँ फेसलिफ्ट (परिस्कृत) कारहरूमा समयसापेक्ष नयाँ फ्रन्ट ग्रिल र स्टाइलिस फ्रन्ट बम्पर एसेम्ब्लीको प्रयोग गरिएको जारी विज्ञप्तिमा उल्लेख छ । चारवर्षे वारेन्टी तथा ८ वटा नि:शुल्क सर्भिसिङ सुविधासहित उपलब्ध हुने कारको सुरुवाती मूल्य कम्पनीले २३ लाख ३९ हजार रुपैयाँ तोकेको जनाएको छ ।
एनआईबीएल क्यापिटललाई अवार्ड,"काठमाडौं (कास) एनआईबीएल क्यापिटल मार्केटले ब्रान्ड एक्सेलेन्स इन बैंकिङ, फाइनान्सिङ सर्भिस र इन्स्योरेन्स शीर्षकमा नेपालको बेस्ट ब्रान्ड अवार्ड २०१७ प्राप्त गरेको छ । राजधानीमा आयोजित कार्यक्रमा कम्पनीलाई उक्त अवार्ड प्रदान गरिएको जारी विज्ञप्तिमा उल्लेख छ । अवार्डले कम्पनीको प्रतिष्ठा बढेको र आगामी दिनहरूमा थप राम्रो काम गर्न हौसला प्राप्त भएको एनआईबीएल क्यापिटलले जनाएको छ ।"
एनआईसी एसियाको डिबेन्चर,काठमाडौं (कास) एनआईसी एसिया बैंकले नेपाल धितोपत्र बोर्डले १ हजार रुपैयाँ अंकित दरका ३० लाख कित्ताले हुन आउने ३ अर्ब बराबरको एनआईसी एसिया डिबेन्चर २०८१८२ निष्कासन गर्ने भएको छ । बैंकका अनुसार उक्त ऋणपत्रको बिक्री प्रबन्धकमा नबिल इन्भेस्टमेन्ट बैंकिङ लिमिटेड रहेको छ । ३ अर्बको ऋणपत्रको ८० प्रतिशत व्यक्तिगत तवरमार्फत र २० प्रतिशत सर्वसाधारण लगानीकर्तालाई सार्वजनिक निष्कासन गरिने जारी विज्ञप्तिमा उल्लेख छ । बैंकका अनुसार ९ प्रतिशत वार्षिक ब्याजदर हुने ऋणपत्रको अर्धवार्षिक रूपमा ब्याज भुक्तानी गरिने र ऋणपत्रको अवधि ७ वर्ष हुनेछ ।
आईएमई र ग्लोबलबीच सम्झौता,काठमाडौं (कास) आईएमई जनरल इन्स्योरेन्सले असोज १० मा सम्पन्न २० औं वार्षिक साधारणसभाको निर्णयानुसार १०:८ अनुपात (१० सेयर बराबर ८) सेयरका दरले हकप्रद सेयर जारी गर्न ग्लोबल आईएमई क्यापिटल लिमिटेडसँग हकप्रद सेयर निष्कासनको सम्झौता गरेको छ । सम्झौतापत्रमा सोमबार कम्पनीका प्रमुख कार्यकारी अधिकृत युगेशभक्त बादे श्रेष्ठ र ग्लोबल आईएमईका प्रमुख कार्यकारी अधिकृत पारसमणि ढकालले हस्ताक्षर गरेको जारी विज्ञप्तिमा उल्लेख छ ।
हिमालयन वनर्स राइड सम्पन्न,"काठमाडौं (कास) एमभी दुगड ग्रुपको विवेक अटोमोबाइल्सले हिमालयन वनर्स राइड काठमाडांैबन्दीपुर २०७४ को आयोजना गरेको छ । उक्त इभेन्ट्स बालाजु सोरुमबाट प्रारम्भ भई स्वयम्भु, कलंकी, मकालु पेट्रोल पम्प, नैकाप, नागढुंगा, नौबिसे, मलेखु, कुरिनटार, मुग्लिन, विमलनगर, डुम्रे हुँदै बन्दीपुर पुगेको जारी विज्ञप्तिमा छ । उक्त राइडमा ५५ जना राइडरले २८० किमि दुईतर्फी यात्रा गरेको कम्पनीले जनाएको छ । उक्त राइडको अवसरमा राइडहरूले बन्दीपुरको टुँडीखेलमा पुगी विभिन्न खेल (डोरी तान्ने, हेलमेट टावर, ल्फ्रिप कप) एवं मनोरञ्जनात्मक सांस्कृतिक कार्यक्रममा समेत सहभागी भएका थिए ।"
सिद्धार्थको शाखा विस्तार,"काठमाडौं (कास) सिद्घार्थ बैंकले काभ्रेको बनेपा बजारमा शाखा कार्यालय विस्तार गरेको छ । यस शाखाबाट सम्पूर्ण बैंकिङ सेवा उपलब्ध हुने बैंकले जनाएको छ । हालै सञ्चालनमा आएको नयाँ शाखासहित बैंकले हाल देशभर रहेका ८१ शाखा, ३ एक्स्टेन्सन काउन्टर, १०४ एटीएम, ९९ शाखारहित बैंकिङ सेवा र ६५० भन्दा बढी पीओएस मेसिनमार्फत बैंकिङ सेवा प्रदान गर्दै जारी विज्ञप्तिमा उल्लेख छ ।"
हिमालयन इन्स्यारेन्स २५ औं वर्षमा,"काठमाडौं (कास) हिमालयन जनरल इन्स्योरेन्स २५ औं वर्षमा प्रवेश गरेको छ । उक्त अवसरमा कम्पनीले अगामी दिनहरूमा भरपर्दो बिमा व्यवसाय र बिमा क्षेत्रमा प्रविधि र सामाजिक कल्याणलाई एकसाथ ल्याउने अग्रगामी प्रयासलाई निरन्तरता दिएको जनाएको छ । सामाजिक क्षेत्रका सुरक्षा, संस्कृति र प्राकृतिक सम्पदाको संरक्षण तथा सामाजिक दायित्वजस्ता तीन मूलभत प्रभावकारी क्षेत्रहरूमा महत्त्वपूर्ण र निरन्तर योगदान पुर्याउन नेतृत्वदायी कार्य गर्ने जारी विज्ञप्तिमा उल्लेख छ ।"
विपन्न वर्गमा एक खर्ब लगानी,"काठमाडौं (कास) वाणिज्य बैंकहरूले हालसम्म विपन्न वर्ग क्षेत्रमा करिब १ खर्ब रुपैयाँ लगानी गरेका छन् । यो बैंकहरूको कुल लगानीको करिब ५९६ प्रतिशत हो । बैंकहरूले कुल लगानीको न्यूनतम ५ प्रतिशत विपन्न वर्गमा प्रवाह गर्नुपर्ने अनिवार्य व्यवस्था छ । यसकारण पछिल्ला वर्षहरूमा यो क्षेत्रमा बैंक लगानी बढदै गएको बैंकरहरू बताउँछन् । गत असारसम्म विपन्न वर्गमा लगानी बैंकहरूको लगानी ९३ अर्ब ९२ करोड रुपैयाँ रहेकामा असोजसम्म बढेर १ खर्ब १ अर्ब रुपैयाँ पुगेको छ । चालु आर्थिक वर्षको पहिलो ३ महिनामा यस्तो लगानी करिब ८ प्रतिशतले बढेको छ । असोजसम्मको विपन्न वर्गमा प्रवाह भएको वाणिज्य बैंकहरूको कुल लगानीमध्ये १७४ प्रतिशत बैंकहरूले सिधै (प्रत्यक्ष रूपमा) र ४ प्रतिशत अप्रत्यक्ष रूपमा प्रवाह भएको राष्ट्र बैंकको तथ्यांक छ । अप्रत्यक्ष लगानी भनेको बैंकहरूले लघुवित्त संस्था, सहकारी र अन्य संघसंस्थामार्फत गरेको लगानी हो । राष्ट्र बैंकले हालै जारी गरेको चालु आर्थिक वर्षको मौद्रिक नीतिको प्रथम त्रैमासिक समीक्षामा यस्तो उल्लेख छ । सोही अवधिमा युवा स्वरोजगार कोषअन्तर्गतको ०२० प्रतिशत लगानीसमेत विपन्न वर्गमा प्रवाह भएको राष्ट्र बैंकको तथ्यांक छ । राष्ट्र बैंकको निर्देशनअनुसार विकास बैंकले कुल लगानीको न्यूनतम ४५ र वित्त कम्पनीले ४ प्रतिशत विपन्न वर्गमा प्रवाह गर्नुपर्छ । उल्लिखित तथ्यांकमा विकास बैंक र वित्त कम्पनीले विपन्न वर्गमा गरेको लगानी समावेश छैन ।विपन्न वर्ग भन्नाले न्यून आय भएका र खासगरी सामाजिक रूपमा पिछडिएका महिला, जनजाति, दलित वर्ग, अन्धा, बहिरा, शारीरिक रूपले अपाङ व्यक्तिहरू, सीमान्तकृत समुदाय तथा साना किसान, कालिगढ, मजदुर र भूमिहीन परिवारलाई जनाउँछ । विपन्न वर्गको आर्थिक तथा सामाजिक उत्थानका लागि सञ्चालन हुने स्वरोजगारमूलक लघु उद्यम सञ्चालन गर्न तोकिएको सीमासम्म प्रवाह हुने लघु कर्जालाई विपन्न वर्ग कर्जा मा गणना गर्ने सुविधा राष्ट्र बैंकले दिएको छ ।साना तथा मझौला उद्योग र व्यावसायिक कृषि परियोजनाको धितोमा बैंक तथा वित्तीय संस्थाबाट प्रवाह हुने १० लाखसम्मको कर्जालाई समेत विपन्न वर्ग कर्जामा गणना गर्ने सुविधा राष्ट्र बैंकले दिएको छ । करिब दुई दशक अघि देखि बैंक तथा वित्तीय संस्थाले आफ्नो कुल लगानीको निश्चत प्रतिशत विपन्न वर्गमा अनिवार्य रूपमा प्रवाह गर्नुपर्ने राष्ट्र बैंकको निर्देशन छ । उक्त व्यवस्था परिमार्जन गर्दै केही वर्षअघिदेखि वाणिज्य बैंकहरूले कुल लगानीको न्यूनतम ५, विकास बैंकले ४५ र वित्त कम्पनीले ४ प्रतिशत विपन्न वर्गमा लगानी गर्नुपर्ने व्यवस्था राष्ट्र बैंकले गरेको छ । गत आर्थिक वर्षको मौद्रिक नीतिमार्फत वाणिज्य बैंकहरूले तोकिएको ५ प्रतिशतमध्ये न्यूनतम २ प्रतिशत सिधै (प्रत्यक्ष) विपन्न वर्गमा लगानी गर्नुपर्ने नीति राष्ट्र बैंकले ल्याएको थियो । उक्त नीतिका सम्बन्धमा बैंकहरूबाट तीव्र विरोध भएको र उनीहरूले कार्यान्वयन गर्न नसक्ने बताएपछि चालु आर्थिक वर्षको मौद्रिक नीतिमार्फत उक्त व्यवस्था हटाएको छ । वाणिज्य बैंकहरूले विपन्न वर्गअन्तर्गत प्रत्यक्ष रूपमा प्रवाह गर्नुपर्ने न्यूनतम २ प्रतिशतको कर्जा अनुपात अनिवार्य नहुने व्यवस्था गरिएको छ, चालु आर्थिक वर्षको मौद्रिक नीतिमा उल्लेख छ ।विपन्न वर्गको आर्थिक तथा सामाजिक उत्थानको लागि बैंक तथा वित्तीय संस्थाले यस्तो कर्जा प्रवाह गर्दै आएको जनाइए पनि अधिकांश यस्तो कर्जा लक्षित समुदायसम्म नपुगेको विज्ञहरू बताउँछन् । विपन्न वर्गको नाममा पहुँचवाला र हुने खानेले मात्र उक्त सुविधा लिँदै आएको उनीहरूको तर्क छ । विपन्न वर्गको नाममा पहुँचवालाको हालीमुहाली छ, एक पूर्वबैंकरले भने । राष्ट्र बैंकले निर्देशन जारी गरे पनि प्रभावकारी रूपमा नियमन गर्न नसकेकै कारण अधिकांश वास्तविक विपन्न वर्गका व्यक्तिहरू उक्त सुविधाबाट वञ्चित रहेको ती अधिकारीले बताए ।राष्ट्र बैंकको निर्देशनअनुसार बैंक तथा वित्तीय संस्थाले विपन्न वा न्यून आय भएका व्यक्तिलाई लघु उद्यम वा व्यवसाय सञ्चालन गर्न प्रतिसमूह सदस्यव्यक्तिलाई सामूहिकव्यक्तिगत जमानतमा प्रदान गरेको बढीमा ३ लाख रुपैयाँसम्मको ऋण प्रवाह गर्न सक्छन् । दुई वर्षदेखि कर्जा उपभोग गरी असल वर्गमा परेका समूह सदस्यव्यक्तिको हकमा ५ लाख रुपैयाँसम्म ऋण प्रवाह गर्न सकिने कानुनी व्यवस्था छ ।"
२० नेपालीको उद्धार,"काठमाडौं कुवेतको खराफी नेसनल कम्पनीमा कार्यरत नेपाली कामदारहरूमध्ये ७ महिनादेखि तलब नपाएका र आवासीय अनुमति नवीकरण नभई जरिवाना तिर्नुपर्ने अवस्थामा पुगेका २ सयमध्ये २० जनाको उद्धार भएको छ । अलपत्र परेका २० जना नेपाली कामदार आइतबार राति १० र सोमबार १० जना स्वदेश आइपुगेका हुन् । उनीहरू एयर अरेबियाको उडानमार्फत त्रिभुवन विमानस्थलमा आइपुगेका हुन् । काम र तलबविहीन भएका खराफीमा झन्डै २ सय नेपाली अलपत्र परेपछि उद्धारका लागि ९४ जना दूतावासको सम्पर्कमा पुगेका छन् । उनीहरूमध्ये प्रथम चरणमा स्वास्थ्य अवस्था कमजोर एवं पारिवारिक समस्या भएकाको उद्धार भएको दूतावासले जनाएको छ । ती कामदारको उद्धारका लागि एसओएस म्यानपावरले दूतावासलाई ९ लाख रुपैयाँ पठाएको थियो । अलपत्र परेकामध्ये धेरैजसो एसओएस म्यानपावरले पठाएका कामदार छन् । पठाइएको रकमबाट २० जनाको जरिवाना तिर्नुको साथै टिकट लिई स्वदेश पठाएको हो, कुवेतका लागि नेपाली राजदूत यज्ञबहादुर हमालले कान्तिपुरलाई भने, बाँकी कामदारलाई स्वदेश पठाउन आवश्यक रकम आएको छैन । राजदूत हमालले समस्यामा परेका पीडित नेपालीलाई उद्धार गर्न जरिवाना र टिकटको व्यवस्था गर्नका लागि परराष्ट्र, श्रम मन्त्रालय र वैदेशिक रोजगार प्रवद्र्धन बोर्डलाई पत्र पठाएको थियो । दूतावासको पत्रको जवाफ सरकारले दिएको छैन । जरिवाना नतिरी कामदारको उद्धार नहुने स्थिति छ । हामीले सम्बन्धित निकाय, म्यानपावर सबैलाई जानकारी दिएका छौं, उनले भने, रकम पाउनासाथ कामदारको उद्धार प्रक्रिया सुरु भइहाल्छ ।स्वदेश आइपुगेका धुरकोट ३ गुल्मीका सुरेश कुँवरले आफूहरू निकै कठिनताका साथ स्वदेश आइपुगेको बताए । उनको दुई वर्षदेखि भिसा नवीकरण भएको थिएन । १ सय २५ दिनदेखि कामविहीन भएर बसेका थिए । उनले क्याम्पमा झन्डै चार सय नेपाली काम नगरी बसेका भए पनि दूतावासको सम्पर्कमा ९४ जना गएको बताए । श्रम मन्त्रालयका प्रवक्ता भुवन आचार्यले कुवेतमा अलपत्र कामदारलाई यथाशक्य उद्धार गर्न मन्त्रालय आन्तरिक तयारीमा जुटिरहेको बताए । हामी अहिले तथ्यांक संकलनमा छौं । कुन म्यानपावरले कति पठाएको भनेर बुझिरहेका छौं । कामदारको उद्धारको खर्च कसले कति व्यहोर्ने विषयमा निर्णय गर्ने तयारीमा छौं, आचार्यले कान्तिपुरलाई भने ।"
सहसचिवलाई सचेत गराइयो,"काठमाडौं निमित्त सचिव भएको मौकामा कालोसूचीमा परेको स्पेनिस कम्पनी सानजोसेलाई अर्बौं रुपैयाँ फाइदा पुग्ने गरी नागरिक उड्डयन प्राधिकरणका महानिर्देशकलाई ११ बुँदे स्पष्टीकरण सोध्ने पर्यटन मन्त्रालयका सहसचिव सुरेश आचार्यलाई सचेत गराइएको छ । उनले स्पष्टीकरणपत्र लेख्न नजानेको आशय व्यक्त गर्दै पर्यटन सचिव महेश्वर न्यौपानेसँग माफी मागेपछि उनलाई सचेत गराइएको हो । कान्तिपुरलाई प्राप्त कागजातअनुसार गत भदौमा पर्यटन सचिव चीन भ्रमणमा गएका बेला प्राधिकरणका महानिर्देशकलाई सन्तोषजनक कार्यसम्पादन गर्न नसकेको विषयबारे स्पष्टीकरण सोधिनुपर्ने थियो । पर्यटनमन्त्री जितेन्द्रनारायण देवले स्पष्टीकरण सोध्ने विषयको निर्णय भदौ २७ गते सदर गरेका थिए । सहसचिव आचार्यले निमित्त सचिव भएको मौकाको दुरुपयोग गर्दै प्राधिकरणका महानिर्देशकलाई थप १० वटा विषय स्पष्टीकरणपत्रमा थपेका थिए । सचिव न्यौपानेले चीनबाट फर्केपछि सहसचिव आचार्यलाई असोज ६ गते स्पष्टीकरण सोधेका थिए । त्यसमा सचिव न्यौपानेले सोधेका छन्, मेरो अनुपस्थितिमा तपाईले निमित्त सचिवको हैसियतले विषय थपेर महानिर्देशकलाई स्पष्टीकरण सोधेको देखिएन आएकाले के भएको हो ? मन्त्रीस्तरीय निर्णयअनुसार यथाशीघ्र स्पष्ट पार्नु । सहसचिव आचार्यले असोज १८ मा क्षमा याचना गर्दै स्पष्टीकरण पेस गरेका छन् । त्यसमा कालोसूचीमा परेको स्पेनिस कम्पनी सानजोसेलाई आर्थिक फाइदा पुग्ने गरी नेपाल सरकारलाई आर्थिक दायित्व सिर्जना गर्ने बदनियत नरहेको उनले जिकिर गरेका छन् । सहसचिव आचार्यले नेपाल सरकारको निर्णयअनुसार कार्यसम्पादन सम्झौतामा केन्द्रित हुनुपर्नेमा अन्य केही विषयहरूसमेत समावेश भएको भन्दै गल्ती स्विकारेका छन् । आफूले थपेका बुँदाहरूलाई पृष्ठभूमिका विषय भएको जिकिर राख्दै स्पष्टीकरणमा लेखेको छन्, नेपाल सकार वा नेपाल सरकारबाट अधिकार प्राप्त निकायहरूले गरेको निर्णयलाई असर वा प्रभाव पार्ने गरी सरकारलाई आर्थिक दायित्व सिर्जना गर्ने बद्नियतका साथ मैले स्पष्टीकरण नसोधेको व्यहोरा स्पष्ट गर्न चाहन्छु । सहसचिव आचार्यले स्पष्टीकरणपत्र लेख्न नजान्दा कालोसूचीमा परेको स्पेनिस कम्पनी सानजोसेलाई अर्बौं रुपैयाँ फाइदा पुग्ने देखिएको भन्दै सञ्चारमाध्यम र नागरिक समाजका तर्फबाट त्यसताका चर्को आलोचना भएको थियो । लगत्तै असोज ८ गते मन्त्रालयले उनलाई उल्टै स्पष्टीकरण सोधेको जनाउँदै प्रेस विज्ञप्ति जारी गर्यो । सहसचिव आचार्यले उक्त विज्ञप्तिमा उल्लेखित व्यहोरामा सहमत भएको जनाउँदै सचिव न्यौपानेलाई पेस गरेको स्पष्टीकरणपत्रमा भनेका छन्, नेपाल सकारले गरेको निर्णय र अन्य अधिकारप्राप्त सरकारी निकायहरूको धारणाप्रति पूर्ण सम्मान व्यक्त गर्दै स्पष्टीकरण पत्रमा समावेश भएका थप विषयहरूप्रति क्षमा याचना गर्दछु । आचार्यले लेखेको स्पष्टीकरण विवादको सतहमा आएपछि अख्तियार दुरुपयोग अनुसन्धान आयोगले पनि हालै मन्त्रालयलाई यसबारे सोधेको थियो । अख्तियारलाई हामीले जवाफ पठाइसक्यौं, मन्त्रालयका एक उच्च अधिकारीले कान्तिपुरसँग भने, सहसचिवले माफी मागे र हामीले पनि सचेत गराएको पत्रसहितको व्यहोरा अख्तियारमा पठाइसक्यौं । अख्यितारलाई मन्त्रालयले गएको साता जवाफ पठाएको थियो । त्यसअघि मंसिर ८ गते सचिव न्यौपानेले सहसचिव आचार्यलाई आइन्दा यस्ता कमजोरी नदोहोर्याउनु भन्दै सचेत गराइसकेका छन् । तपाईले स्पष्टीकरण पत्रमा समावेश भएका थप विषयप्रति क्षमा याचना गर्दै ०७४०६१८ मा स्पष्ट गरी पेस गरेको हुँदा अब आइन्दा यस्ता कमीकमजोरी नदोहोर्याउन निजामती सेवा ऐन २०४९ को दफा ५५ क बमोजिम चेतावनीसहित सचेत गराइएको छ, आचार्यलाई सचेत गराउँदै लेखेको पत्रमा उल्लेख छ । मन्त्रिपरिषद्बाट चार वर्षका लागि प्राधिकरणको महानिर्देशकमा ०७२ जेठमा नियुक्ति पाएका गौतमलाई मन्त्रीस्तरीय निणर्यबाट हटाउन यो प्रपञ्च भएको थियो । तर, निर्वाचन आयोगले आचारसंहिता उल्लंघन भएको जनाउँदै उल्टै पर्यटनमन्त्री देवलाई यसबारे आयोगमै उपस्थित गराउँदै स्पष्टीकरण सोधेको थियो भने उनले गरेका सबै निर्णय बदर नै गरिदिएको थियो । मन्त्रालयले सहसचिव आचार्यलाई महानिर्देशक बनाउन सहमति पनि मागेको थियो । आयोगले यो विषयलाई पनि सदर गरेन ।"
ललितपुरको अपेक्षाअनुरूप प्रदर्शन,आजका खेलचितवनविरुद्ध पोखरा९ बजेविराटनगरविरुद्ध र ललितपुर१२:४५ बजे
एसेज अस्ट्रेलियाको पोल्टामा,"जितका त्रिमूर्तिअस्ट्रेलियाका कप्तान स्टिभ स्मिथले टोलीको जितको श्रेय तीव्र गतिका बलरहरू मिचेल स्टार्क, जोस हेजलउड र प्याट कमिन्सलाई दिए । इंग्ल्यान्डका बलरहरूको तुलनामा तेज गतिमा बलिङ गर्नु खेल जित्नुको मुख्य कारण रहेको उनले बताए । स्मिथका अनुसार बलरहरूले लामो समयदेखि एसेजका लागि तयारी गरेको हुनाले त्यसको प्रतिफल प्राप्त गरेको बताए ।अस्ट्रेलियामा फ्ल्याट विकेट भएको हुनाले बलमा खासै धेरै मुभमेन्ट हुँदैन । त्यसैका कारण तीव्र गतिले निकै मदत पुग्छ । हामीले लामो समयदेखि तीव्र गतिका बलरलाई यसै सिरिजलाई ध्यानमा राख्दै तयार पारेका थियौं, उनले थपे, केही खेलाडीले भारतविरुद्धको वानडे सिरिजमा सहभागिता नजनाएर यसका लागि राखेका थियौं । पछिल्ला तीन टेस्टमा गरेको प्रदर्शन त्यसकै प्रतिफल हो ।पर्थ टेस्टको अन्तिम दिन स्टार्क कुर्कुच्चामा लागेको चोटका बाबजुद मैदानमा उत्रिएका थिए । कप्तान स्मिथ ८ दिनपछि मेलबर्नमा हुने टेस्टमा स्टार्क ठीक हुनेमा आशावादी छन् । मैले स्टार्कसँग कुरा गर्दा उनले फिट हुन्छु भनेका छन् । तर उनले खेल्ने, नखेल्ने उनको फिटनेसको स्थितिले बताउनेछ, स्मिथले भने । डिसेम्बर २६ बाट सुरु हुने चौथो टेस्टका लागि अस्ट्रेलियाले १३ सदस्यीय टोलीमा परिवर्तन गरेको छैन ।"
बार्सिलोना ६ अंक अगाडि,लिभरपुल र युनाइटेडको जित लन्डन इंग्लिस प्रिमियर लिगअन्तर्गत आइतबार लिभरपुलले बर्नमाउथको घरेलु मैदानमा ४० को जित दर्ता गरेको छ । जितसँगै आर्सनल र बर्नलीलाई उछिन्दै चौथो स्थानमा उक्लेको लिभरपुलका लागि फिलिपे कोउटिन्होले २० औं मिनेटमा सुरुआती गोल गरे । त्यसको ६ मिनेटपछि रोबर्टो फिर्मिनोको पासमा डेजान लोभ्रनले गोल गर्दै अग्रता दोब्बर पारे । पहिलो हाफको अन्त्यतिर मोहमद सलाहले गोल गर्दै टोलीलाई ३० ले अगाडि बढाए । दोस्रो हाफमा रोबर्टो फिर्मिनोले गोल गर्दै टोलीको जित पक्का गरे ।आइतबारै म्यानचेस्टर युनाइटेडले वेस्ट ब्रुमबीच आल्बियनलाई पराजित गर्दै उपाधिको झीनो सम्भावना कायम राख्यो । २७ औं मिनेटमा रोमेलु लुकाकुको गोलमा अगाडि बढेको युनाइटेडले आठ मिनेटपछि अग्रता दोब्बर पार्यो । जेसी लिङ्गार्डको प्रहार डिफेन्सलाई लाग्दै गोलमा परिणत भएको थियो । ७७ औं मिनेटमा ग्यारेथ ब्यारीले गोल फर्काउँदै खेलमा घरेलु टोलीलाई फर्काए पनि विजयी बनाउन सकेनन् ।
गाउँमा एथलेटिक्स प्रतियोगिता,"नेपालगन्ज सबैजसो राष्ट्रिय प्रतियोगिता सहरकेन्द्रित हुने गर्छन् तर यस वर्ष दोस्रो राष्ट्रिय जुनियर एथलेटिक्स प्रतियोगिता बाँके खजुरा गाउँपालिका २ सीतापुर गाउँमा हुने भएको छ । १९ वर्षमुनिको पहिलो प्रतियोगिता काठमाडौंमा भएको थियो । सहरकेन्द्रित प्रतियोगिताको नजिर उल्टाउँदै यस वर्ष गाउँमा आयोजना गर्न थालिएको हो । उक्त प्रतियोगितामा मुलुकभरिका हरेक विकास क्षेत्रबाट १६ खेलाडी तथा दुई जना अफिसियल गरी ९० जनाको सहभागिता रहने आयोजकले जनाएको छ । उक्त प्रतियोगिता अन्तर्राष्ट्रिय जगतमा हुने युथ तथा जुनियरतर्फका वल्र्ड च्याम्पियनसिप, युथ एसियन च्याम्पियनसिपलगायत ठूला प्रतियोगिताका लागि छनोट स्पर्धाका रूपमा समेत रहेको छ । त्यस्तै मिसन ८ औं राष्ट्रिय खेलकुदअन्तर्गत खेलकुद गतिविधि र भौतिक पूर्वाधार निर्माण कार्यलाई तीव्र गतिमा अगाडि बढाउन यो प्रतियोगिताले सहयोग गर्ने आयोजकले जनाएको छ । नेपालगन्जमा २०७५ मा आठौं राष्ट्रिय खेलकुद प्रतियोगिता हुँदै छ । मध्यपश्चिम खेलकुद विकास समितिको सम्मन्वय तथा बाँके जिल्ला एथलेटिक्स संघको आयोजनामा पुस १२ गतेदेखि १४ गतेसम्म प्रतियोगिता सञ्चालन हुँदै छ । प्रतियोगिताको पहिलो ट्रयाकतर्फ १ सय मिटर, २ सय मिटर, ४ सय मिटर, ८ सय मिटर, १५ सय मिटर, ५ हजार मिटर र ४ गुणा ४ सय मिटर रिले दौड तथा फिल्डतर्फ लामो दूरीको जम्प, ट्रिपलजम्प, सटपुट र ज्याभलिन रहेको मध्यपश्चिम क्षेत्रीय खेलकुद विकास समिति नेपालगन्जका अध्यक्ष भीम ओलीले बताए । उनले खेलकुद गतिविधि गाउँमा पनि सञ्चालन गर्ने उद्देश्यले सीतापुर गाउँ रोजेको बताए । आठौं राष्ट्रिय खेलकुद प्रतियोगिताका लागि नेपालगन्जको रंगशाला मर्मत हुने क्रममा छ । त्यसैले सीतापुरको शुक्र माविको फिल्डलाई खेल प्राविधिकहरूले छनोट गर्नुभएको हो, उनले पत्रकार सम्मेलनमा भने, यो प्रतियोगिताले गाउँलाई पनि जोड्ने काम गर्नेछ ।"
म्याराथनमा आर्मीको वर्चस्व,"चितवन जिल्लामै पहिलोपटक आयोजना गरिएको नेपो रोटा मिनी म्याराथन प्रतियोगितामा त्रिभुवन आर्मीले वर्चस्व कायम गरेको छ । सोमबार भएको प्रतियोगितामा आर्मीका खेलाडीले पहिलो र तेस्रो स्थान हांसिल गरे । आर्मीका कृष्णबहादुर बस्नेतले निर्धारित दूरी ४४ मिनेट ५३ सेकेन्डमा पार गर्दै पहिलो भए । सशस्त्र प्रहरीका गोपीचन्द्र पार्की ४५ मिनेट ३९ सेकेन्डमा दौड पूरा गर्दै दोस्रो भए । आर्मीकै हेमलाल श्रेष्ठले ४५ मिनेट ४३ सेकेन्डमा दौड पूरा गरी तेस्रो भए । प्रथम, द्वितीय र तृतीयले क्रमश: ५० हजार, २५ हजार र १५ हजार नगदसँगै मेडल हात पारे । रोटरी क्लब अफ नारायणगढको आयोजनामा भएको म्याराथनको दूरी १५ किलोमिटर कायम गरिएको थियो । रत्ननगरको टाँडीबजारबाट सुरु म्याराथन नारायणगढको लीलाचोकमा आएर टुंगिएको थियो । म्याराथनको उद्घाटन रोटरकी क्लबका डिस्ट्रिक गर्भनर सञ्जय गिरी र पूर्वमिस नेपाल अश्मी श्रेष्ठले गरेका थिए । काठमाडौंमा भएको ४२ किलोमिटरको म्याराथनमा प्रथम भएको थिएँ, झापाको दमकमा भएकोमा दोस्रो भएँ, मिनी म्याराथनको उपाधि जितेपछि आर्मीका कृष्णबहादुरले भने, अहिले फेरि पहिलो हुँदा खुसी लागेको छ । रामेछाप घर भएका बस्नेत दौड सुरु भएदेखि नै पछाडि परेनन् । जिल्लाको इतिहासमा सबैभन्दा बढी पुरस्कार राशि राखेर म्याराथन आयोजना गर्न पाउँदा खुसी लागेको छ, आयोजक रोटरी क्लब अफ नारायणगढका अध्यक्ष नारायण प्रधानले भने, यो प्रतियोगिताको सफलताले हाफ म्याराथन गर्ने ऊर्जा मिलेको छ । उनले आगामी वर्ष हाफ म्याराथनको तयारी गर्ने बताए । म्याराथनमा २ सय १७ जनाले नाम दर्ता गराएका थिए । जसमध्ये १ सय ९३ जना मात्र दौडमा सहभागी भए । ७४ जनाले मात्र निर्धारित दूरी पार गर्न सफल भए । निर्धारित दूरी पार गर्नेलाई प्रमाणपत्र प्रदान गरिएको थियो । यो प्रतियोगिताले थप हौसला मिलेको छ, प्रतियोगिताका संयोजक विज्ञानलाल श्रेष्ठले भने, यसलाई पुन: अर्को वर्ष पनि निरन्तरता दिने सोच बनाएका छौं । म्याराथन हेर्न सडकको ठाउँठाउँमा भीड लागेको थियो । ट्राफिक व्यवस्थापनको काम भने ट्राफिक प्रहरीले गरेको थियो ।"
आर्यन क्वाटरफाइनलमा,"काठमाडौं (कास) जयकर मेमोरियल राष्ट्रिय जुनियर लनटेनिस प्रतियोगिताको १५ औं संस्करणको पहिलो दिन यू१४ ब्वाइजतर्फ आर्यन गिरी क्वाटरफाइनलमा प्रवेश गरेका छन् । आर्यनले सफल श्रेष्ठलाई ६१, ६१ को सोझो सेटमा पराजित गरे । अन्य खेलमा आदित अग्रवाल, कुवेहाङ चेम्जोङ र सरोज तामाङले क्वाटरफाइनलमा स्थान सुरक्षित गरे । यू१४ गल्र्सतर्फ स्नेहा यादव, प्रकृति श्रेष्ठ र अजा रेग्मीले क्वाटरफाइनलमा स्थान बनाए । मन जयकर टेनिस एकेडेमीद्वारा आयोजित प्रतियोगिताको यू९ गल्र्स सिंगल्समा जेनी खड्काले साम्राज्ञी लामालाई पराजित गर्दै अन्तिम आठमा पुगिन् । यू९ ब्वाइजतर्फ दर्शिल श्रेष्ठ र बोरिस अधिकारी क्वाटरफाइनलमा स्थान बनाउन सफल रहे । यू१० गल्र्स सिंगल्समा इभा अधिकारी र उत्सा लामाले सेमिफाइनलमा स्थान पक्का गरे ।गल्र्स डबल्समा इशाश्री शाह र सर्भानी श्रेष्ठको जोडी, प्रेरणा कोइराला र सुभांगीलक्ष्मी शाहको जोडी तथा विजिशा श्रेष्ठ र अभिलाषा विष्टको जोडीले अन्तिम चारमा स्थान बनाए ।प्रतियोगितामा ५९ खेलाडी विभिन्न १० स्पर्धामा सहभागी छन् । प्रतियोगिताको कुल पुरस्कार राशि २ लाख ४८ हजार रुपैयाँ रहेको छ ।"
