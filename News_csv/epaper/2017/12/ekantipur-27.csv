शीर्षक,विवरण
रानीपोखरीमा महानगरको खेलाँची,"कंक्रिट प्रयोग गर्न दिएका हौं : पुरातत्व पुरातत्त्व विभागले भने पोखरीमा कंक्रिट प्रयोग गर्न आफूले नै अनुमति दिएको स्विकारेको छ । पोखरी जोगाउन सकिँदैन भनेपछि कंक्रिट प्रयोग गर्न दिएका हौं, पुरातत्त्व विभागका महानिर्देशक भेषनारायण दाहालले भने, सम्पदा जोगाउनै नसकिने अवस्था आएमा आधुनिक निर्माण सामग्री प्रयोग गर्न सकिने कानुनमा व्यवस्था छ । उनले मुक्तिनाथ मन्दिरको जगमा पानीले क्षति पुर्याएपछि कंक्रिट हाल्ने अनुमति दिएको उदाहरण दिए । तर पोखरी साँघुरो बनाउनचाहिँ अनुमति नदिएको उनले दाबी गरे । हामीले दिएको नक्सा र महानगरले पछि परिमार्जन गरेको नक्सा फरक छ, उनले भने । राष्ट्रपतिले शिलान्यास गरेको र पोखरी जोगाउन कंक्रिट हाल्नुपर्छ भन्ने पुरातत्त्वको भनाइप्रति पनि सम्पदाविद्ले आपत्ति जनाएका छन् । सम्पदा मासिने गरी पुनर्निर्माण हुँदैछ भन्ने थाहा पाएको भए राष्ट्रपतिले पनि पक्कै शिलान्यास गर्नु हुँदैनथ्यो होला, पुरातत्त्वविद् तिवारीले भने, कंक्रिट राख्न थालेपछि पोखरी सुकेको हो । त्यसले झन् पानी आउने बाटै थुनिन्छ । ०१३ सालमा बनेको प्राचीन स्मारक संरक्षण ऐनले आधुनिक निर्माण सामग्री प्रयोग गर्न निषेध गरेको छ । भुइँचालोपछि बनेको पोस्ट रिकन्स्ट्रक्स्न गाइड ले पनि आधुनिक निर्माण सामग्री प्रयोग गर्न निषेध गरेको छ । स्थानीयवासीले पनि भुइँचालोले पानी नसुकाएको भन्दै नियोजित रूपमा व्यापार चलाउन महानगरले रानीपोखरी तहसनहस बनाइदिएको प्रतिक्रिया दिएका छन् । भुइँचालोले मन्दिर पो भत्काएको हो, अभियन्ता तुलाधर भन्छन्, पानी त सुकेको थिएन नि । नियतवश पानी सुकाइयो । अब पनि यस्तो पुनर्निर्माण नरोकिए सडकमा ओर्लने र न्यायालयसम्म जाने चेतावनी तुलाधरले दिए ।"
संघीयता कार्यान्वयन खर्च जुटाउन दाता गुहारिँदै,"काठमाडौं राजस्व र आन्तरिक ऋणले धान्न नसकेपछि सरकारले खर्च जुटाउन संघीयता कार्यान्वयनका लागि भन्दै दातृ निकायसँग सहयोग माग्ने भएको छ । चालु खर्च र संघीयता कार्यान्वयनका लागि अनुमानभन्दा धेरै रकम आवश्यक परेपछि स्रोत जुटाउन दातासँग सहयोग माग्न लागिएको हो ।अर्थ मन्त्रालयका अनुसार प्रदेश र स्थानीय तहको पूर्वाधार एवं चालु खर्चका लागि स्रोतको दबाब परेपछि दातृ निकायसँग सहयोगका लागि छलफल थालिएको छ । विश्व बैंकले अन्य दातृ निकायसँग समन्वय गरिदिने बताएको छ, अर्थ मन्त्रालय अन्तर्राष्ट्रिय आर्थिक सहायता समन्वय महाशाखाका प्रमुख वैकुण्ठ अर्यालले भने, सहयोग र समन्वयका लागि सरकारका तर्फबाट विश्व बैंकलाई औपचारिक पत्राचार गर्दै छांै ।सरकारको पत्र पाएपछि विश्व बैंकले समन्वय गरी नेपालका लागि यसअघि सहायता उपलब्ध गराउँदै आएका दातृ निकायसँग स्रोतका लागि आह्वान गर्नेछ । आवश्यकताअनुसार छलफल गर्ने प्रतिबद्धता विश्व बैंकको छ । हामीले पूर्वाधार निर्माण, स्थानीय तहको क्षमता विकासलगायत क्षेत्रमा बजेट सहयोगबारे छलफल सुरु गरेका हांै, उनले भने, विश्व बैंकले समन्वय गर्न तयार रहेको जानकारी गराएको छ । स्थानीय तहलाई सोझै अनुदान, तीन तहको निर्वाचन खर्च, प्रदेश तथा स्थानीय तह पूर्वाधार विकास, भूकम्प र बाढीपहिरोका लागि धेरै बजेट आवश्यक पर्ने भएपछि मन्त्रालयले स्रोत जुटाउन दातृ निकायसँग सहयोग माग्ने गृहकार्य थालेको हो । प्रदेश संरचना निर्माण र स्थानीय तहको समेत व्यवस्थापनका लागि हरेक वर्ष करिब ३ खर्ब ५० अर्ब रुपैयाँ आवश्यक पर्ने अर्थको पछिल्लो अध्ययनले देखाएको छ ।संविधानमा व्यवस्था भएअनुसार सातवटै प्रदेश र सबै स्थानीय तहबाट सेवा सञ्चालनका लागि तत्काल थप ८ खर्ब २० अर्बदेखि १० खर्ब रुपैयाँसम्म बजेट आवश्यक परेको अर्थले जनाएको छ । यसमध्ये अधिकांश पूर्वाधार निर्माणका लागि हो । स्थानीय तहको निर्वाचनपछि खर्च सञ्चालनका लागि आर्थिक वर्षको सुरुमै एक तिहाइ रकम अनुदानका रूपमा दिनुपर्ने संवैधानिक व्यवस्थाले पनि यसै वर्ष सरकारलाई स्रोत जुटाउन दबाब परेको हो । उक्त व्यवस्थाअनुसार पहिलो चौमासिकको साउन १ र दोस्रो चौमासिकको मंसिर १ गते अर्थ मन्त्रालयले ७५७५ अर्ब रुपैयाँका दरले स्थानीय तहलाई बजेट निकासा दिइसकेको छ । स्थानीय तहलाई दिइएको रकम खर्च नभए पनि केन्द्रको खातामा तान्न मिल्दैन । चालु आर्थिक वर्षमा खर्च नगरे फ्रिजसमेत गर्न नपाउने कानुनी व्यवस्था छ ।उक्त व्यवस्थाका कारण खर्च नभए पनि करिब डेढ खर्ब रुपैयाँ ७ सय ५३ स्थानीय तहको खातामा जम्मा भएर बसेको छ । तल्लो तहलाई बजेट जाने तर खर्च नभए केन्द्र सरकारले चलाउन नपाउने व्यवस्था यसअघि थिएन । यहीबीच संघीय राज्यका तीन तहको निर्वाचनका लागि अर्थ मन्त्रालयले करिब ४५ अर्ब रुपैयाँ निर्वाचन आयोगलाई निकासा दिइसकेको छ । ७ प्रदेशका लागि १ अर्ब रुपैयाँका दरले रकम निकासाको तयारी अर्थ मन्त्रालयले गरिरहेको छ । सरकारले प्रदेश प्रमुख र राजधानी तोकेलगत्तै यो रकम निकासाको तयारी अर्थले गरेको छ । समायोजन विधेयकले व्यवस्था गरेको गोल्डेन हयान्डसेक कार्यक्रमका लागि पनि ५० अर्ब रुपैयाँ आवश्यक देखिएको छ । तराईका सहित ३५ जिल्लामा यसै वर्ष गएको बाढीपहिरोको क्षति पुनर्निर्माण गर्न पनि ठूलो बजेट आवश्यक छ ।सरकारलाई यसै वर्ष चौतर्फी रूपमा स्रोतको दबाब बढी परेको हो । सरकारलाई आवश्यक पर्ने खर्चका लागि स्रोत जुटाउने मुख्य चार क्षेत्र हुन् । देशभित्र उठ्ने राजस्व, वैदेशिक अनुदान, वैदेशिक ऋण र आन्तरिक ऋण । वैदेशिक ऋण र अनुदान निश्चित शीर्षकमा तोकिएको सर्तबमोजिम खर्च गर्नुपर्ने हुन्छ । स्रोतको प्रमुख क्षेत्र राजस्व संकलनमा लक्ष्य भेट्टाउन सकिएको छैन । राजस्वले नधानेपछि स्रोतको अर्को क्षेत्र आन्तरिक ऋण १ खर्ब १० अर्ब रुपैयाँ चर्को ब्याजमा उठाइसकिएको छ । उठाइएको रकम वार्षिक लक्ष्य १ खर्ब ४५ अर्ब रुपैयाँको करिब ७५ प्रतिशत हो । यसमध्ये ७२ अर्ब विकास ऋणपत्र र बाँकी ट्रेजरी बिल्सलगायत उपकरणमार्फत उठाइएको हो । यो ऋणको ब्याज ६ प्रतिशतसम्म छ ।प्राय: आर्थिक वर्षको अन्तिममा उठाइने आन्तरिक ऋण यस वर्ष ५ महिनामै धेरै लिइसकिएको छ । विगतमा मुलुकको आर्थिक अवस्था बिग्रिएर स्रोत नै अपुग भएको अवस्थाबाहेकका वर्षहरूमा बजेटमा निर्धारण गरिएको लक्ष्यअनुसारको आन्तरिक ऋण उठाउने गरिएको थिएन । संघ र प्रदेशको निर्वाचनलगत्तै सरकारमाथि पर्ने थप खर्चको दबाबले यो वर्ष पूरै ऋण उठाउने सम्भावना बढेको छ । आन्तरिक ऋणबाट उठाइएको रकममध्ये अधिकांश खर्च भइसकेको छ, अर्थका अर्का एक अधिकारीले भने, राजस्वसमेत कम उठ्न थालेपछि अन्य उपायहरूको खोजी सुरु भएको हो । अब उठाउन पाइने आन्तरिक ऋणको सीमा ३५ अर्ब रुपैयाँ मात्र बाँकी छ । यो रकम हाम्रो नियमित क्यालेन्डरअनुसार उठ्नेछ, राष्ट्र बैंक अनुसन्धान विभागका प्रमुख नरबहादुर थापाले भने । सरकारी खर्चको अर्को स्रोत वैदेशिक सहायता तथा ऋण हालसम्म ३४ अर्बमात्रै आएको छ । थापाका अनुसार मंगलबारसम्म वैदेशिक सहायता १६ अर्ब र वैदेशिक ऋण १८ अर्ब आएको छ । सरकारी खर्च भने ३ खर्ब ५४ अर्ब भइसकेको छ । खर्चमध्ये २ खर्ब ५९ अर्ब मात्रै राजस्वको हिस्सा हो । बाँकी आन्तरिक ऋण, वैदेशिक सहायता र ऋणअन्तर्गतको हो । दैनिक कार्य सञ्चालनमा जाने चालु खर्चका लागि वैदेशिक सहायता वा आन्तरिक ऋणबाट काम चलाउनुलाई अर्थतन्त्रमा जोखिमपूर्ण मानिन्छ । तर, संघीयता कार्यान्वयनका क्रममा ठूलो आर्थिक भार परेपछि आन्तरिक ऋण र वैदेशिक सहायताको सहारा लिन बाध्य हुनुपरेको हो । त्यसले पनि नपुगेर थप रकम जुटाउन दातृ निकायको सहयोग माग्ने तयारी बढाइएको हो ।"
प्रदेशसभामा परराष्ट्र पुर्याउने प्रयास,"काठमाडौं प्रदेशसभा र प्रतिनिधिसभाको निर्वाचनपछि सातै प्रदेशमा कूटनीतिक उपस्थिति हुने कि नहुने भन्ने विषयमा परराष्ट्र मन्त्रालयले बहस सुरु गरेको छ । यसअघि सातै प्रदेशमा सहसचिव राख्ने सुझाव आएका आधारमा परराष्ट्रले यस विषयलाई पुन: बहसमा ल्याएको हो । सातै प्रदेशमा सहसचिवको उपस्थिति अव्यावहारिक र संविधानविपरीत रहेको भए पनि केही विकसित मुलुकको अभ्यास तुलना गर्दै पुन: ब्युँताउन खोजिएको हो । प्रभावकारी कूटनीतिका लागि भन्दै परराष्ट्रले सोमबार पूर्वराजदूतहरूसँग गरेको छलफलमा सहसचिवस्तरका कूटनीतिक कर्मचारी आवश्यक नभएको सुझाव दिइएको थियो । पूर्वराजदूतहरूले संविधानले नै प्रदेशलाई कूटनीतिक अधिकार नदिएकाले त्यो स्तरका कर्मचारी आवश्यक नभएको सुझाव दिएका थिए । प्रदेशले वैदेशिक सहायता लिन सक्ने विषय संविधानमा नै उल्लेख भएकाले त्यो क्षेत्रमा अर्थ मन्त्रालयको वैदेशिक सहायता समन्वय विभागको युनिट भने रहनुपर्ने हुन्छ । पूर्वपरराष्ट्र सचिव एवं प्रधानमन्त्रीका आर्थिक सल्लाहकार ज्ञानचन्द्र आचार्यले हरेक प्रदेशमा कूटनीतिक उपस्थिति भौतिक रूपमा हुनु नपर्ने उल्लेख गर्दै केन्द्रलाई नै प्रभावकारी बनाउनुपर्ने सुझाव दिए । प्रदेश प्रमुख, गभर्नर र मुख्य सचिव भेटमा प्रोटोकलमा सहयोग गर्ने, राहदानी वितरणको निक्र्योल गर्ने र कन्सुलर सेवालाई चुस्त पार्ने भन्दै परराष्ट्रले छलफल अघि बढाएको हो । कूटनीतिक भेटघाटका लागि केन्द्रबाटै व्यवस्थापन गर्ने गरी काम अघि बढाउनुपर्ने सुझाव पनि छ । उच्चस्तरको भ्रमण गर्दा केन्द्रबाट स्वीकृति लिनुपर्ने हुनाले भारतकै मोडलमा अघि बढ्न उपयुक्त हुने सुझाव पनि दिइएको छ । प्रधानमन्त्रीका परराष्ट्र मामिला सल्लाहकार डा दिनेश भट्टराईले केन्द्रलाई बलियो बनाएर अघि बढ्नुपर्ने बताए । कूटनीतिक गतिविधि केन्द्रबाटै हुने र प्रदेशमा प्रभाव नपर्ने हुनाले केन्द्रलाई नै बढी बलियो र परिणाममुखी बनाउनुपर्छ, उनले भने । परराष्ट्रले राष्ट्रपति तथा उपराष्ट्रपति कार्यालय र प्रधानमन्त्री कार्यालयमा सहसचिव नेतृत्वमा टोली राख्ने तयारी गरेको छ । संघबाट प्रदेश मात्र हेर्ने गरी परराष्ट्रमा छुट्टै महाशाखा राख्ने गरी काम अघि बढेको एक अधिकारीले बताए । तीमध्ये राष्ट्रपति कार्यालयमा उपसचिव स्तरका एक अधिकारी पहिलेदेखि नै छन् । उपराष्ट्रपति र प्रधानमन्त्री कार्यालयलाई भने मन्त्रालयले नै हेर्दै आएको छ । उपराष्ट्रपति कार्यालयमा उपसचिव खटाउने र अन्यमा सहसचिव राख्ने गरी कार्ययोजना अघि बढाउने तयारी अहिले भएको हो । प्रदेशसँगै प्रचारप्रसार विभाग तय गर्दै त्यसमा पनि छुट्टै सहसचिव तोक्ने तयारी परराष्ट्रको छ । यसरी काम गर्दा मन्त्रालयमा थप पाँच सहसचिवको दरबन्दी बढ्ने हुनाले सकारात्मक रूपमा काम अघि बढाइएको छ । केही उपसचिवले सातै प्रदेशमा सहसचिव राख्नुपर्ने भन्दै माग गर्दै आएका थिए । तर, परराष्ट्रका उच्च अधिकारी भने भारतीय मोडलअनुसार पनि प्रदेश मुख्यमन्त्रीलाई सहसचिवस्तरको कूटनीतिक कर्मचारी दिने नगरिएको बताउँछन् । यदि मुख्यमन्त्रीलाई त्यो स्तरका कर्मचारी दिन थालियो भने हरेक मन्त्रालय वा उपप्रधानमन्त्री कार्यालयमा समेत परराष्ट्रको अधिकारी राख्नुपर्ने हुन्छ, ती अधिकारी भन्छन्, यस विषयमा पहिल्यै सोचेर काम गर्नुपर्छ । हामीले तीन फरक दृष्टिकोणबाट अहिले सोचिरहेका छौं । प्रदेश प्रमुख, गभर्नर र मुख्य सचिवसँग हुने कूटनीतिक भेटघाटमा शिष्टाचार सहयोग, राहदानी वितरण र कन्सुलर सेवालाई ध्यान दिएर छलफल भइरहेको छ, परराष्ट्र प्रवक्ता भरतराज पौड्यालले कान्तिपुरसँग भने, अहिले नै यो वा त्यो गर्ने भन्ने कुनै निर्णय भएको छैन । हामीले पुराना दरबन्दी पनि अधिकांश स्थानमा मिलाउने काम गरेका छौं । यस विषयमा थप अन्तरक्रिया हुने र लामो बहसछलफलपछि मात्र निर्णयमा पुग्ने उनले बताए । पौड्यालले भएका सबै समस्या सम्बोधन गर्दै जाने र कतिपय स्थानमा भएका गलत अभ्यासलाई सच्याउने काम भइरहेको भन्दै धेरै सुधारको काम पनि बढेको जनाए ।"
सत्ता हस्तान्तरण गर्न आतुर छु : देउवा,"सौराहा प्रधानमन्त्री शेरबहादुर देउवाले संवैधानिक प्रक्रियाबाट सबै बाँकी कार्य पूरा गरी नयाँ सरकारलाई सत्ता हस्तान्तरण गर्न आफू आतुर रहेको बताएका छन् । मंगलबार सौराहामा १४ औं चितवन हात्ती महोत्सवको उद्घाटन गर्दै देउवाले देशमा आन्तरिक रूपमा व्याप्त राजनीतिक प्रतिकूलता, आपसी संशय र शंकाका बीच पनि सरकारले स्थानीय, प्रादेशिक र प्रतिनिधिसभाको निर्वाचन सम्पन्न गर्न सफल भएको बताए । एउटा लामो संक्रमणकाललाई राष्ट्रिय, अन्तर्राष्ट्रियस्तरमै विश्वास हुने किसिमबाट सम्बोधन गर्दै शान्तिपूर्ण र लोकतान्त्रिक मुलुक निर्माण गर्न सरकार सफल भएको छ, उनले भने, नेपालको राजनीतिक इतिहासमा कांग्रेस नेतृत्वको सरकारले नै यस किसिमका संक्रमणलाई समाधान गर्न सफल भएको छ । देशलाई निकास दिन पार्टीलाई के फाइदा र के बेफाइदा हुन्छ भन्ने कुरा नहेरी शान्तिपूर्ण निर्वाचन सम्पन्न गरी संविधानको पूर्ण कार्यान्वयन गर्न आफू नेतृत्वको सरकार निरन्तर तल्लीन भएको उनले बताए । कांग्रेस सत्तामा रहे पनि, नरहे पनि सधैं नेपाल र नेपालीको विकासका लागि प्रतिबद्ध रहने पार्टी हो, उनले लिखित मन्तव्य दिँदै भने, हामी लोकतन्त्र विकासको आधारभूत मान्यता हो भन्ने कुरामा विश्वास राख्दछौं, त्यसैले अबको विकास र समृद्धिको मार्ग संस्थागत भएको लोकतन्त्रसहितको हुनेछ । हामी यसतर्फ सदैव सचेत रहने छौं । प्रधानमन्त्री देउवाले कांग्रेसको विगतदेखिका सरकारले मुलुकको विकासका लागि धेरै पूर्वाधार तयार पारिसकेको बताए । हामीले सडक सञ्जालदेखि शिक्षा, स्वास्थ्य एवं प्रविधियुक्त प्रशासनका लागि धेरै काम गरेका छौं, उनले भने, जो हामी सबैका सामु छर्लंग छ । मुग्लिनको बाटो अझै नबनेको खबर सुन्दा दु:ख लागेको उनले बताए । नेपालमा यही समस्या छ, काम छिटो हुँदैन, म आफैं आएर बाटोको अवस्था बुझेको थिएँ, उनले भने, २३ महिनाभित्र बनाउने आश्वासन दिएका थिए, तर अहिलेसम्म बनेकै छैन, यही बाटोले गर्दा पर्यटक आगमनमा समस्या भएको खबर सुन्दा एकदमै दु:ख लागेको छ, त्यसैले बाटो छिटो बनाउने आश्वासन दिन चाहन्छु । उनले पर्यटकका लागि निकुञ्ज घुम्न एक दिनका लागि काटेको टिकटलाई तीन दिनसम्म प्रयोग गर्न मिल्ने बनाउन पहल गर्ने बताए । उनले ०७२ को भूकम्प र गत सालको बाढीले सौराहाको पर्यटन व्यवसाय मर्कामा परेको उल्लेख गर्दै सुधार हुँदै गएको पर्यटन व्यवसायलाई हात्ती महोत्सवले थप हौसला मिल्ने विश्वास लिएको बताए ।"
कपाल पाल्दैमा कसुरदार हुन्न,"काठमाडौं (कास) राजीखुसीले कपाल पाल्ने, बाट्ने र मुन्द्री लगाउने पुरुषलाई प्रहरीले पक्राउ गरी सास्ती दिन नपाउने भएको छ । यस्ता व्यवहार वैयक्तिक स्वतन्त्रता मा पर्ने भन्दै सर्वोच्च अदालतले जोरजबर्जस्ती नगर्न प्रहरीका नाममा आदेश दिएको हो । प्रहरीले चुल्ठेमुन्द्रे लाई पक्राउ गरी जबर्जस्ती कपाल काटिदिने, मुन्द्री निकालिदिने गर्न थालेपछि त्यसविरुद्ध सर्वोच्चमा मुद्दा परेको थियो । तत्कालीन प्रधानन्यायाधीश कल्याण श्रेष्ठ र ओमप्रकाश मिश्रको संयुक्त इजलासले गरेको फैसलाको पूर्णपाठमा लबज, वेशभूषा र पहिरनका आधारमा मात्रै मानिसलाई अपराधको सम्भावित कसुरदारका रूपमा व्यवहार गर्न नहुने उल्लेख छ । जुँगा, कपाल पालेको वा मुन्द्रा लगाएका आधारमा कुनै व्यक्तिलाई पक्राउ र दुव्र्यवहार गर्नु हुँदैन, फैसलाको पूर्णपाठमा भनिएको छ, त्यस्ता व्यक्तिलाई उनीहरूको आत्मसम्मानमा धक्का पुग्ने गरी कपाल काट्ने, जुँगा काट्ने, मुन्द्रा झिक्न लगाउनेलगायत व्यवहार नगर्ननगराउन मातहत कार्यालयमा समेत लेखी पठाउने गरी आदेश जारी गरिदिएको छ ।महानगरीय प्रहरी परिसरका तत्कालीन प्रमुख एसएसपी विक्रमसिंह थापाले काठमाडौंमा कपाल पाल्ने र मुन्द्री लगाउनेहरूलाई पक्राउ अभियान चलाएका थिए । मातहत कार्यालयमा पनि यस्तै सर्कुलर गरिएको थियो । यस्तो कामले व्यक्तिको स्वतन्त्रता हनन भएको दाबी गर्दै कानुन विद्यार्थी समाजका सदस्य विकल्प राजभण्डारी र अधिवक्ता सुभास लामिछानेले सर्वोच्चमा निवेदन दिएका थिए । उनीहरूले गृह मन्त्रालयसहित प्रहरी प्रधान कार्यालय, महानगरीय प्रहरी आयुक्तको कार्यालय, काठमाडौं प्रहरी परिसरलाई विपक्षी बनाएका थिए । कुनै व्यक्तिलाई पक्राउ गरी उसको स्वीकृति र सहमतिबिना पहिरन फेर्ने काम गरिँदा स्वतन्त्रतापूर्वक जीवन जिउन पाउने हक उल्लंघन हुने सर्वोच्चले ठहर्याएको छ । साथै समाजमा नकारात्मक असर नपर्ने गरी वेशभूषा र शृंगार गर्न पाउने कानुनी अधिकारमा अंकुश लगाउन नमिल्ने उल्लेख छ । मुद्दाका क्रममा प्रहरीले लिखित रूपमा चुल्ठेमुन्द्रे पक्राउ गर्न कुनै परिपत्र र निर्देशन नभएको दाबी गरे पनि त्यसलाई विश्वास गर्न नसकिने भनी सर्वोच्चले निर्णय सुनाएको हो । प्रहरीलगायत निकायले कपाल तथा दारीजुँगा पालेको, मुन्द्रा लगाएका कारण समाजमा नकारात्मक असर परेको दाबीसमेत लिन नसकेको निर्णयमा उल्लेख छ । प्रहरीले अपराध नियन्त्रणका लागि चुल्ठेमुन्द्रे लाई निगरानी गर्नुपरेको जवाफ लेखेको थियो । लामो कपाल पाल्ने, दारीजुँगा मिलाउने, मुन्द्रा लगाउने व्यक्तिले नै अपराध गरेको हुन सक्ने शंका गरी उनीहरूलाई पक्राउ गर्दा संविधानको मौलिक हकको समेत उल्लंघन हुने सर्वोच्चले ठम्याएको छ ।"
सरुवा रोग अस्पतालमा छैन आइसोलेसन वार्ड,"काठमाडौं सरुवा रोग हेर्ने मुलुककै एक मात्र केन्द्रीयस्तरको शुक्रराज ट्रपिकल तथा सरुवा रोग अस्पताल अत्यन्त संक्रामक रोगका बिरामीलाई छुट्टै राखेर उपचार गरिने आइसोलेसन वार्ड विहीन छ । अस्पतालमा करिब ६ वर्षयता आइसोलेसन वार्ड बनाउने चर्चा चलिरहे पनि सरकारले सञ्चालनमा ल्याउन सकेको छैन । इबोला संक्रमणको चर्चापरिचर्चापछि आइसोलेसन वार्ड बनाउने प्रक्रिया चले पनि हालसम्म पूर्णता पाएन, अस्पतालका प्रमुख डा शेरबहादुर पुन भन्छन्, बाहिरी मुलुकबाट द्रुत गतिमा सर्ने प्राणघातक रोग आउन सक्ने जोखिम कायमै छ । वर्षौंदेखि आइसोलेसन वार्डको अभाव खटकिए पनि स्वास्थ्यमन्त्रीलगायत पदाधिकारीले चासो नदेखाउँदा मूर्त रूप लिन नसकेको अस्पतालका कर्मचारीहरूको गुनासो छ । विश्वमा देखिन थालेका विभिन्न संक्रामक रोग जैविक हतियारजस्तै रहेको औँल्याउँदै इपिडिमियोलजी तथा रोग नियन्त्रण महाशाखाका पूर्वनिर्देशक डा जीडी ठाकुर भन्छन्, यस्ता संक्रामक रोग नेपालमा आए रोक्ने, अनुगमन र नियन्त्रण गर्ने प्रभावकारी संरचना छैन, यसबारे सरकारले समयमै सोच्नुपर्छ ।आइसोलेसन वार्ड हावा, शरीरका तरल पदार्थ, स्पर्स, ब्याक्टेरिया, भाइरस आदि माध्यमले बिरामीबाट स्वस्थ व्यक्तिमा रोग संक्रमण हुन नदिने उपयुक्त संरचना र उपकरणले सुसज्जित हुनुपर्छ । यस्तो वार्डमा बिरामीको ज्यान जोगाउन उपयुक्त चिकित्सकीय उपकरण, औषधिसहित २४ घण्टे विशेषज्ञ सेवासमेत हुनुपर्छ । विदेशमा कुनै नयाँ संक्रामक रोग फैलिँदा यहाँ आइसोलेसन वार्ड बनाउने चर्चा चल्दै आए पनि कागजमै सीमित हुने गरेको डा पुनको गुनासो छ ।कथंकदाचित् कुनै कडा प्रकारको सरुवा रोग आए कहाँ राखेर उपचार गर्ने र कसरी अन्य व्यक्तिमा संक्रमण हुन नदिने भन्नेमा जटिल समस्या छ, उनले भने ।"
भारतीय दूतावास पुगे नेताहरू,"काठमाडौं (कास) राष्ट्रिय सभा सदस्य निर्वाचनसम्बन्धी विधेयक टुंगो नलागेर सरकार निर्माणमा ढिलाइ भइरहँदा प्रमुख दलका दोस्रो तहका नेताहरू भारतीय दूतावास पुगेका छन् । उनीहरू दूतावासका राजनीतिक मामिला विङ्स प्रमुख एस गोपालकृष्णनको बिदाइ पार्टीमा सहभागी भएका हुन् । पार्टीमा एमाले, कांग्रेस, माओवादी केन्द्र तथा मधेसकेन्द्रित दलका नेता सहभागी थिए । बिदाइ पार्टी भनिए पनि त्यहाँ मुलुकको पछिल्लो राजनीतिक अवस्थाबारे अनौपचारिक छलफलसमेत भएको स्रोतले जनाएको छ । पूर्वपरराष्ट्र मन्त्रीसमेत रहेका कांग्रेस नेता प्रकाशशरण महतले दूतावासका राजनीतिक मामिला प्रमुखको बिदाइ कार्यक्रमको निमन्त्रणा आएकाले सहभागी भएको बताए । उनले १५ भन्दा बढी नेता पार्टीमा सहभागी भएको जानकारी दिए । कुनै राजनीतिक छलफल भएन, महतले भने । पार्टीमा एमाले नेता राजेन्द्र पाण्डे, कांग्रेस नेता अमरेशकुमार सिंह, माओवादी नेता प्रभु साहसमेत उपस्थित थिए । सबै दलको सहभागिता रहेको उक्त जमघट बिदाइ पार्टीमात्र भएको दाबी नेताहरूको छ ।"
एमालेसँग एकता गरे छुट्टै पार्टी खोल्ने चेतावनी,काठमाडौं (कास) एमालेसँगको एकता प्रक्रियामा असन्तुष्टि जनाउँदै आएका माओवादी केन्द्रका गोपाल किराँतीलगायतका नेताले छुट्टै पार्टी गठनको तयारी गरेका छन् । पार्टी एकतामा जान नहुने र छुट्टै महाधिवेशन आयोजना गर्नुपर्ने माग गर्दै किराँती समूहले आठौं महाधिवेशन आयोजक समूह गठन गरेको छ । उक्त समूहका तर्फबाट मंगलबार अध्यक्ष पुष्पकमल दाहाललाई एमालेसँग एकता गर्न नहुने धारणासहितको ज्ञापनपत्र बुझाएको छ । केही गरी एकता प्रक्रियामा गए सम्बन्धविच्छेद गर्ने समूहले उल्लेख गरेको छ । किराँती समूहमा विश्वभक्त दुवाललगायत नेता छन् ।
एमबीबीएसमा मुस्लिम आरक्षण हटाएकामा विरोध,काठमाडौं (कास) राष्ट्रिय मुस्लिम संघर्ष गठबन्धनले त्रिभुवन विश्वविद्यालयअन्तर्गतको एमबीबीएस छात्रवृत्ति आरक्षणमा मुस्लिम समुदायलाई छुटाएकामा आपत्ति जनाउँदै सरकारलाई ज्ञापनपत्र बुझाएको छ । गठबन्धनका संयोजक समिम अन्सारी नेतृत्वको टोलीले मंगलबार उपप्रधान तथा शिक्षामन्त्री गोपालमान श्रेष्ठसमक्ष ज्ञापनपत्र बुझाएको हो । गठबन्धनले निर्णय सच्याई छात्रवृत्ति आरक्षण प्रदान गर्न माग राखेको छ । मन्त्री श्रेष्ठले मुस्लिम समुदायलाई एमबीबीएसमा आरक्षण दिनेबारे तुरुन्तै निर्णय लिने आश्वासन दिए ।
सशस्त्र मुख्यालयको आगलागी  प्रमाण नष्ट गर्न आगजनी,"नष्ट भएको छैनविशेष अदालतले भने मंगलबार मात्रै सशस्त्र प्रहरीले पठाएको एउटा मिसिल दर्ता गरेको छ । प्रवक्ता नगेन्द्रकेशरी पोखरेलका अनुसार बाइन्डिङ गरी पठाएको फाइल खोलिएको छैन । इजलासको आदेशअनुसार सशस्त्रबाट मिसिल आएको छ, उनले कान्तिपुरसित भने, इजलासले नै हेरेर आवश्यक कागजात आएनआएको निक्र्योल गर्ला । अख्तियार दुरुपयोग अनुसन्धान आयोगका अधिकारीहरूसमेत कुनै सरकारी निकायमा रहेका कागजात नष्ट गर्ने प्रयास गर्दैमा सबै प्रमाण लोप नहुने बताउँछन् । अख्तियारका प्रवक्ता पदम पाण्डेयले सशस्त्र प्रहरी बलका कतिपय कागजात आरोपपत्रसँगै विशेष अदालतमा बुझाइएको बताए । फरकफरक ठाउँमा मिसिल रहने भएकाले प्रमाण लोप भइहाल्दैन, उनले भने, कतिपय कागजात आगोले जलको भए अख्तियार, विशेष अदालत र सरकारी वकिलको कार्यालयमा भेटिन्छ ।"
न्यायिक समिति गठन हुन सकेन,"भक्तपुर करिब दुई दशकपछि सम्पन्न स्थानीय तह निर्वाचनले विकासमा आमूल परिर्वतन हुने सर्वसाधारणको अपेक्षा छ । नवनिर्वाचित जनप्रतिनिधिमा पनि निकै जोस, जाँगर र उत्साह छ । जनप्रतिनिधिले स्थानीय तह नेतृत्व गर्न थालेको पनि ७ महिना बितिसक्यो । तर, संविधानमा उल्लेख भएअनुसार काम भने हुन सकेको छैन । संविधानले प्रत्येक नगरपालिकामा उपप्रमुखको संयोजकत्वमा तीन सदस्यीय न्यायिक समिति गठन गर्नुपर्ने उल्लेख छ । तर, जिल्लाको तीन स्थानीय तह (नगरपालिका) मा हालसम्म न्यायिक समितिसमेत गठन हुन सकेको छैन । मध्यपुर थिमि नगरपालिकामा निर्वाचित जनप्रतिनिधिकै टस्सलकै कारण तीन महिनादेखि बैठकसमेत बस्न सकेको छैन भने न्यायिक समिति गठन हुने परकै कुरा हो । नगरप्रमुख, उपप्रमुखलगायत वडाअध्यक्षहरूको बेमेलका कारण तीन महिनादेखि बैठक बस्न सकेको छैन, उपप्रमुख अञ्जना मधिकर्मीले भनिन्, नगर कार्यपालिकाकै बैठक बस्न नसक्दा न्यायिक समितिको गठन हुन सकेन । जनप्रतिनिधिले स्थानीय तह सञ्चालन गर्दा जग्गाको साँधको विवाद, बाटो, घरेलु हिंसालगायतको उजुरी पर्दा कानुनी अधिकृतको सहायतामा मौखिक मेलमिलाप र परामर्श गर्ने उनले बताइन् । मध्यपुर थिमिका नगरप्रमुख मदनसुन्दर श्रेष्ठले भने उपप्रमुखलगायत वडाअध्यक्षहरूमा बहुमतको दम्भका कारण बैठक बस्न नसकेको बताउँछन् । बैठक बसे पनि एजेन्डामा जान नदिने, बैठकको प्रक्रिया उल्लंघन गर्ने प्रवृत्तिका कारण बैठक बस्न सकेको छैन, उनले भने, छलफल गर्दैन, विवाद मात्र बढाउँछ । सूर्यविनायक र चाँगुनारायण नगरपालिकामा समेत न्यायिक समिति गठन हुन सकेको छैन । जग्गाको विवाद, पारपाचुके, साँध, बाटोको विवादलगायतको उजुरी दर्ता भएका छन् । तर, न्यायिक समिति गठन र इजलास निर्माण गर्न नसक्दा अलमल भएको सूर्यविनायक नगरपालिकाकी उपप्रमुख जुना बस्नेतले बताइन् । सेवाग्राहीलाई फर्काएका छैनौं तर सोचेअनुरूप कामको रफ्तार बढाउन पनि सकेका छैनौं, उनले भनिन्, न्यायका लागि आएका सेवाग्राहीलाई परामर्श दिँदै पठाएका छौं । स्थानीय तहको पहिलो नगर परिषद् हुँदासम्म स्थानीय सरकार सञ्चालन ऐन आइनसकेको, बीचमा निर्वाचन आचारसंहिताका कारण पनि न्यायिक समिति गठनमा ढिलाइ भएको सूर्यविनायक नगरप्रमुख वासुदेव थापाले बताए । नगरपालिका दोस्रो नगरसभाको तयारीमा लागेकाले उक्त नगरसभाले न्यायिक समिति गठनसँगै इजलास निर्माण गर्नेसमेत उनले बताए । स्थानीय तह सञ्चालनका ऐन आए पनि स्पष्ट नियमावली आइनसकेकाको अवस्थामा जनप्रतिनिधि तलबभत्तालगायत सेवासुविधाबाटै वञ्चित हुनुपरेको थापाले जानकारी दिए । राज्यले नतोकेसम्म कसरी आफैं सेवासुविधा लिने ? सूर्यविनायक नगरपालिका प्रमुख वासुदेव थापाले भने, अख्तियारी नआउँदा स्थानीय तहको विकास निर्माणका काम अघि बढाउन पनि समस्या छ । सडक, सिँचाइ, भवन, खानेपानीलगायत भौतिक पूर्वाधार, कृषि, पर्यटन, शिक्षा, स्वास्थ्य, सरसफाइ, पशुपालन, लैंगिक समानता, वैकल्पिक ऊर्जालगायत क्षेत्रलाई महत्त्व दिएर कार्य अघि बढ्नुपर्नेमा अन्योल भएको उनले बताए । जनताको काम रातदिन नभनी गरिरहेका छौं तर तलब सुविधालगायतको अख्तियारी आएकै छैन, उनले भने ।"
चिसो छल्न बेंसी,"जता विद्यार्थी उतै विद्यालयरुकुम पश्चिम (कास) बाँफिकोट गाउँपालिका२ को जनता आधारभूत विद्यालयले १२ वर्षदेखि मौसमी कक्षा सञ्चालन गर्दै आएको छ । अरू बेला कालाखर्कमा सञ्चालन हुने विद्यालय चिसो बढेसँगै लामाचौरमा सरेको छ । मुख्य पठनपाठन कालाखर्कको विद्यालयमा हुन्छ भने मौसमी पठनपाठन लामाचौरमा गरिन्छ । सोही ठाउँको आधारभूत विद्यालय मेलगैरीमा पनि यस्तै तरिकाले पढाइ हुन्छ । उक्त विद्यालयले पनि मेलगैरी र रूखाबाङ गरी दुई ठाउँमा पठनपाठनको व्यवस्था मिलाएको छ । यी दुई विद्यालय अरू कारणले नभई चिसोका कारणले यसरी दुई ठाउँमा पठनपाठन गराउन बाध्य छन् । दुवै विद्यालयका मूल विद्यालय लेकाली बस्तीमा छन् । चिसो बढ्दै गएपछि बस्ती खाली हुन्छन् । मंसिर, पुस र माघ गरी तीन महिना मूल विद्यालय बन्द गरेर बेंसी झारिने जनता आधारभूत विद्यालयकी प्रअ मञ्जु पौडेलले बताइन् । बेंसी झरेका बेला पनि पढाइ रोक्ने कुरा भएन त्यसैले दुई ठाउँमा पठनपाठन गर्दै आएका छौं, उनले भनिन् । यो विद्यालयमा १ सय २३ विद्यार्थी अध्ययन गरिरहेका छन् । आधारभूत विद्यालय मेलगैरीले पनि ८ वर्षदेखि २ ठाउँमा पठनपाठन गर्छ । मेलगैरीमा मूल विद्यालय रहेको उक्त विद्यालयको मौसमी विद्यालय भने खुला चौर हो । रूखाबाङको खुला चौरमा ३ महिना पठनपाठन गरिन्छ । चिसोको कारणले मेलगैरीमै पठनपाठन गर्न नसक्ने र बेंसीमा विद्यालय नभएकाले खुलाचौरमा पठनपाठन भइरहेको शिक्षक अनबहादुर नाथले बताए । बेंसीमा विद्यालय भवन नहुँदा झोलामै कार्यालय राखिन्छ भने जंगलबीचमा रहेको चौरमा पठनपाठन हुन्छ । शौचालय र खानेपानीलगायत आधारभूत सुविधा नहुँदा विद्यार्थीलाई समस्या भइरहेको व्यवस्थापन समिति अध्यक्ष डिलबहादुर नाथले बताए । यो त्यही क्षेत्रमा बस्नेहरूका लागि स्थापना गरिएको विद्यालय हो, अध्यक्ष नाथले भने, चिसोका कारण तीन महिना बेंसी झर्नैपर्ने भएपछि विद्यालय पनि तल र माथि भइराख्छ ।"
चुनाव खर्च बुझाउन आलटाल,"काँकडभिट्टा बिर्तामोड नगरपालिका प्रमुख ध्रुव शिवाकोटी र उपमेयर पवित्रा महतराले निर्वाचन खर्च विवरण पेस गरेकै छैनन् । कन्काई नगरपालिकाका प्रमुखउपप्रमुख राजेन्द्र पोख्रेल र मञ्जु प्रसार्इंले पनि खर्च विवरण पेस गर्न आलटाल गरेका छन् । निर्वाचन कार्यालय झापाले खर्च विवरण बुझाउनेहरूको सूची नै तयार पारेको छ । सूचीमा यीलगायत धेरैको नाम छैन । कतिपय स्थानीय तहका विजयी उम्मेदवारहरूले नै खर्च विवरण पेस गर्न आलटाल गरेको पाइयो, निर्वाचन कार्यालयका प्रमुख गोपाल आचार्यले भने, यो उहाँहरूको हेपाहा प्रवृत्तिजस्तै हो । मतगणना सकिएको ३५ दिनभित्र अनिवार्य रूपमा विवरण बुझाउनुपर्ने नियम छ । तर, गत असारमा सम्पन्न स्थानीय तहको निर्वाचनका अघिकांश उम्मेदवारले त्यो विवरण पेस नगरेका हुन् । निर्वाचन कार्यालयका अनुसार स्थानीय तह निर्वाचनमा ३ हजार ३ सय ४० जना उम्मेदवार थिए । करिब ३३ प्रतिशतले मात्रै विवरण पेस गरेका छन् । कानुनी प्रावधानअनुसार खर्च विवरण पेस नगर्ने उम्मेदवारलाई ५ सय रुपैयाँसम्म जरिवानाका साथै आगामी निर्वाचनमा उम्मेदवार बन्न निषेध गर्ने प्रावधान छ ।सिटौलाको खर्च २२ लाख ६८ हजारप्रतिनिधि तथा प्रदेशसभाका केही उम्मेदवारले खर्च विवरण बुझाएका छन् । निर्वाचन कार्यालयका अनुसरा आइतबारसम्म तीन उम्मेदवारले विवरण बुझाएका हुन् । जसमध्ये पहिलो नम्बरमा छन्, कांग्रेस नेता कृष्ण सिटौला । सिटौलाका निर्वाचन प्रतिनिधि सुरज खत्रीले पुस ४ गते बुझाएको विवरणअनुसार निर्वाचनमा २२ लाख ६८ हजार खर्च गरेको उल्लेख छ । सवारी साधनमा ४ लाख ७० हजार, इन्धनमा १ लाख, प्रचारप्रसार र सामग्री छपाइमा ८० हजार, प्रतिनिधि परिचालन २ लाख, प्रचार सामग्री ढुवानीमा ७० हजार, गोष्ठी तथा अन्तरक्रियामा ६५ हजार खर्च भएको उल्लेख छ । झापा ३ प्रदेश क का भूमि राजवंशीले १२ लाख २६ हजार ८ सय र प्रदेश ख का भगीरथ पोद्धारले १२ लाख ३१ हजार ८ सय रुपैयाँको खर्च विवरण पेस गरेका छन् ।"
पूर्वविद्यार्थीद्वारा एक करोड सहयोग,"म्याग्दी (कास) यहाँको एक विद्यालयमा पूर्वविद्यार्थीले शैक्षिक स्तर वृद्धि गर्न र भौतिक पूर्वाधारका लागि १ करोड ११ लाख रुपैयाँ सहयोग गरेका छन् ।बेनी४ सिंगास्थित धौलागिरि माविमा पढेर विभिन्न पेसा र व्यवसायमा संलग्न भएकाहरूले ११ र १२ कक्षा थप्न तथा भौतिक पूर्वाधार निर्माणमा सहयोग गरेका हुन् । शुक्रबार आयोजित पूर्वविद्यार्थी, शिक्षक र शुभचिन्तकको पुनर्मिलन कार्यक्रममा सहयोग हस्तान्तरण गरियो । ०१८ मा स्थापना भएको उक्त माविबाट हालसम्म तीन हजार विद्यार्थीले एसएलसी उत्तीर्ण गरिसकेका छन् । विद्यालयको स्तरोन्नतिका लागि बेनी४ बास्कुना घर भई न्युजिल्यान्ड बस्ने पूर्वविद्यार्थी लालबहादुर केसीले एक्लै २५ लाख सहयोग गरेका छन् । पुनर्मिलन कार्यक्रममा पूर्वविद्यार्थी डा जीवन बानियाँले ३ लाख ३ हजार, लालबहादुर खत्री र कमलकुमारी भट्टचनले जनही ५ लाख ५५ हजार, लक्ष्मी श्रेष्ठ र परिवारले ३ लाख ३० हजार, जितबहादुर बुढाथोकीले २ लाख २२ हजार र दिलकुमारी सापकोटाले २ लाख सहयोग गरेका थिए । विद्यालयले पूर्वविद्यार्थीसमेत रहेका योजना आयोगका पूर्वअध्यक्ष डा मीनबहादुर श्रेष्ठ, डा टीकाबहादुर कार्की, डा जीवन बानियाँ र डा चक्रबहादुर बुढाथोकीलाई सम्मान पनि गरेको छ । आवश्यकता भए पनि ११ र १२ कक्षा सञ्चालन गर्न सकेका थिएनौं । त्यसैले सहयोग जुटाउन पूर्वविद्यार्थीहरूको पुनर्मिलन कार्यक्रम गरेका हौं, विद्यालय व्यवस्थापन समिति अध्यक्ष अणबहादुर खड्काले भने, अपेक्षित रकम जुटेको छ । धेरै विदेशमा रहेका पूर्वविद्यार्थीले रकम पठाउने वचन दिनुभएको छ । विद्यालयले चालु शैक्षिक सत्रदेखि कक्षा ११ को पठनपाठन सुरु गरेको छ । कक्षा ११ र १२ सञ्चालन गर्न लाग्ने मासिक २ लाख रुपैयाँ थेग्न समस्या भएपछि न्यूनतम २ करोड ५० लाख स्रोत संकलन गरी अक्षयकोषका रूपमा राख्ने र ब्याजबाट शिक्षकको तलबभत्तामा खर्च गर्ने उद्देश्य विद्यालयको छ ।"
प्रदेश प्रमुख छिटो तोक,"प्रदेशसभा सदस्यको निर्वाचन सकिएको तीन साता हुन लाग्दा पनि नेपाल सरकारको प्रतिनिधिका रूपमा रहने प्रदेश प्रमुखको नियुक्ति हुन नसक्नु उदेकलाग्दो छ । प्रदेश निर्धारणसहित संविधान जारी भएयता जुनसुकै समयमा सरकारको सिफारिसमा राष्ट्रपतिले प्रदेश प्रमुख नियुक्ति गर्न सक्ने अवस्था थियो । तर प्रदेशसभाको अधिवेशन आह्वान गर्ने जिम्मेवारी रहेको प्रदेश प्रमुखको नाम सिफारिससमेत अझै हुन सकेको छैन । प्रदेश प्रमुख सिफारिसका लागि सरकारको सुरसारसमेत नदेखिँदा निर्वाचन आयोगले प्रदेशसभा निर्वाचनको परिणाम कानुनले तोकेको समयभित्र बुझाउनै नपाउने जोखिम देखिएको छ । त्यसो भए नवनिर्वाचित जनप्रतिनिधिको शपथ, प्रदेश सरकार गठनलगायतका प्रक्रिया नै धकेलिनेछ । प्रदेशसभाले दुईतिहाइ बहुमतबाट निर्धारण नगरेसम्म प्रदेशको कार्यसञ्चालन हुने ठाउँसमेत सरकारले तोक्न बाँकी छ । प्रदेशसभा सदस्य निर्वाचन ऐनको दफा ६२ अनुसार निर्वाचन आयोगले प्रत्यक्ष र समानुपातिक प्रणालीतर्फको निर्वाचन परिणामसहितको प्रतिवेदन निर्वाचनको नतिजा घोषणा भएको सात दिनभित्र प्रदेश प्रमुखसमक्ष पठाउनुपर्छ । प्रत्यक्ष प्रणालीबाट निर्वाचित प्रदेशसभा सदस्यको छिनोफानो भइसकेको छ भने समानुपातिक प्रणालीबाट प्रतिनिधित्व गर्ने सदस्यहरूको टुंगो केही दिनमै लाग्दै छ । आयोगले प्रदेशसभाको सिट बाँडफाँट गरेर पुस १५ भित्र निर्वाचित उम्मेदवारहरूको नामावली पेस गर्न दलहरूलाई पत्राचार गरिसकेको छ । त्रुटि भए नामावली सच्याउन दलहरूले थप तीन दिन समय पाउन सक्छन् । त्यसपछि आयोगले सूचीमा नाम समावेश भएका उम्मेदवारहरू निर्वाचित भएको घोषणा गर्नुपर्छ र सात दिन प्रदेश प्रमुखलाई बुझाउनुपर्छ । संविधानको धारा १८३ अनुसार प्रदेश प्रमुखले प्रदेशसभा सदस्य निर्वाचनको अन्तिम परिणाम घोषणा भएको मितिले २० दिनभित्र प्रदेशसभाको अधिवेशन आह्वान गर्नुपर्छ । यस्तै, धारा १६८ (८) अनुसार प्रदेशसभा निर्वाचनको अन्तिम परिणाम घोषणा भएको मितिले ३५ दिनभित्र मुख्यमन्त्री नियुक्तिसम्बन्धी प्रक्रिया सम्पन्न गर्नुपर्छ । प्रदेश प्रमुख नियुक्तिका लागि सिफारिसमा देखिएको सरकारको अकर्मण्यताले यी सबै प्रक्रिया प्रभावित हुने संशय बढेको छ । संवैधानिक प्रावधानअनुसार मन्त्रिपरिषद्को सिफारिसमा प्रदेश प्रमुखको नियुक्ति राष्ट्रपतिले गर्नुपर्छ । प्रदेश प्रमुख नियुक्तिमा विलम्ब हुँदै गर्दा शेरबहादुर देउवा नेतृत्वकै सरकारले सिफारिस गर्ने कि अब बन्ने नयाँ सरकारले गर्ने भन्ने विवाद पनि मुख्य राजनीतिक दलहरूबीच उत्पन्न भएको छ । प्रदेशसभाको निर्वाचनअघि नै नियुक्ति गरेको भए यस्तो विवाद नउठ्न सक्थ्यो । निर्वाचनपछि वाम गठबन्धनले प्रदेश प्रमुख नियुक्ति काम चलाउ सरकारले गर्न नमिल्ने तर्क गर्दै नयाँ जनादेशप्राप्त सरकारबाट हुनुपर्ने जिकिर गर्दै आएको छ । तर राष्ट्रियसभा सदस्य निर्वाचनसम्बन्धी अध्यादेश राष्ट्रपति कार्यालयमा अड्किएकाले राष्ट्रियसभा गठन एवं प्रतिनिधिसभा निर्वाचनको घोषणा नै अन्योल बनेको अवस्थामा नयाँ सरकार गठनको पनि टुंगो छैन । नयाँ जनादेश पाएको सरकार पर्खिँदा संवैधानिक र कानुनी जटिलता निम्तिने देखिन्छ । त्यसैले अहिलेकै सरकारले प्रमुख राजनीतिक दलहरूसँग समझदारी र सहमति गरेर अविलम्ब प्रदेश प्रमुख सिफारिस गर्न जरुरी छ । राजनीतिक दलहरूको सहकार्यबाट निर्मित संविधानअनुरूप मुलुक संघीयता कार्यान्वयनको चरणमा रहेकाले समेत संवैधानिक र कानुनी जटिलता निम्तिन नदिन यतिबेला उनीहरूले नै जिम्मेवार र सुझबुझपूर्ण भूमिका निर्वाह गर्न आवश्यक छ । यस्तै, सातै प्रदेशको अस्थायी मुकाम तोक्न ढिलाइ भइरहँदा एकातिर प्रदेशसभा र प्रदेश सरकारका लागि पूर्वाधार तयारी अघि बढ्न सकेको छैन भने अर्कोतिर विभिन्न ठाउँमा राजधानी माग गर्दै आन्दोलन एवम् लबिइङ बढ्न थालेका छन् । प्रदेशसभामा तत्काल कायम रहेको सदस्य संख्याको दुईतिहाइ बहुमतबाट निर्णय भएबमोजिम राजधानी हुने संवैधानिक प्रावधान रहे पनि त्यतिन्जेलसम्म केन्द्र सरकारले तोकेको स्थानबाटै प्रदेशको कार्य सञ्चालन गर्नुपर्छ । त्यसैले सरकारले प्रदेशको अस्थायी केन्द्र पनि जतिसक्दो छिटो तोकेर पूर्वाधारलगायतका तयारी अघि बढाउनुपर्छ ।"
पेचिलो बन्दै भूराजनीति,"आमनिवार्चनको नतिजा धेरैका लागि अपेक्षित थियो । दुइटा ठूला कम्युनिष्ट पार्टीको सहकार्य भएको सन्दर्भमा नेपालको राजनीतिमा वामपन्थीहरूको दबदबा रहन्छ भन्ने विभिन्न विश्लेषण प्रस्तुत भएका थिए । क्षेत्रीय शक्ति सन्तुलनमा देखापरेको फेरबदल र नेपालमा वामपन्थको उदयपछि आन्तरिक राजनीतिमा भूराजनीतिक प्रभाव थप पेचिलो हुने भएको छ । नेपालमा वामशक्तिको उदयले भारतलाई सशंकित बनाएको छ । तर यसका विपरीत अर्को छिमेकी चीनलाई भने उत्साहित बनाएको छ । डोक्लाङ घटनापछि नेपालका निकटतम छिमेकी भारत र चीनको द्विपक्षीय सम्बन्धमा सन् १९६२ को युद्धपछिकै हाराहारीमा अविश्वास पैदा भएको छ । यसका कारण पनि आफ्ना छिमेकी मुलुकहरूमा उनीहरूको पारस्परिक सुरक्षा चासो र चिन्ता चुलिएको छ । यस अर्थमा, वाम नेतृत्वको आगामी सरकारको सबैभन्दा ठूलो चुनौती दुई निकटतम छिमेकी चीन र भारत बीचको भूराजनीतिक जटिलताबीच नेपाली जनताको समृद्धि र विकासको आकांक्षालाई सम्बोधन गर्नु हुनेछ ।भारत सशंकित हुनु र चीन उत्साहित हुनुका मूलत: दुइटा कारण रहेका छन् । पहिलो, विगतमा वर्तमान वाम गठबन्धनका मुख्य नेताहरू केपी शर्मा ओली र पुष्पकमल दाहाल प्रचण्डले क्रमश: सरकारको नेतृत्व गर्दा चीन मैत्री नीतिको अख्तियार गरेका थिए । फलस्वरुप उनीहरूको कार्यकालमा चीनसँग रणनीतिक महत्त्वका सम्झौताहरू पनि भए । जस्तो, ओली नेतृत्व सरकारले चीनसँग पारवहन तथा यातायात सम्झौता गर्यो । यो सम्झौतासँगै नेपालले चीन हुँदै समुद्र र तेस्रो मुलुकसम्म पहुँच विस्तार गर्न सक्छ । यसले नेपालको कुनै एक मुलुकसँगको पारवहन निर्भरतालाई तोड्दै नेपाली अर्थतन्त्रलाई विश्व अर्थतन्त्रसँग जोड्न सैद्धान्तिक आधार प्रदान गरेको छ । प्रचण्ड नेतृत्वको सरकारले चीनको समकालीन विदेश नीतिको अभिन्न अंगका रूपमा समावेश बेल्ट एन्ड रोड इनिसिएटिभ (बीआरआई) जसलाई ओबर पनि भनिन्छमा सहभागी हुनका लागि हस्ताक्षर गर्यो । नेपाल बीआरआईमा सहभागी भएको विषय भारतका लागि गम्भीर सरोकारको विषय बन्दै आएको छ ।दोस्रो, चीन स्वयंले नेपालसहित अन्य छिमेकी मुलुकहरूसँग आर्थिक एवं कनेक्टिभिटीका माध्यमद्वारा द्विपक्षीय एवं बहुपक्षीय सम्बन्धलाई अझ सघन बनाउँदै लगेको छ । जसलाई डोक्लाङ घटनापछि चीनले दक्षिण एसिया हेर्ने नीतिमा आएको ठूलो बदलावको सन्दर्भसँग जोडेर हेरे उपयुक्त हुन्छ । डोक्लाङ घटनाअघि चीनले दक्षिण एसियाली मुलुकसँगको सम्बन्धमा भारतसँग अधिकतम सहकार्य गर्ने नीति लिँदै आएको थियो । दक्षिण एसियामा भारतको परम्परागत प्रभुत्व स्वीकार गर्दै चीन भारतलाई नचिढाई दक्षिण एसियाली मुलुकसँग सम्बन्ध विस्तार गर्ने नीति अपनाउने गथ्र्यो । तर पछिल्ला वर्षहरूमा चीन र भारतबीच द्विपक्षीय एवं बहुपक्षीय सहकार्य त्यति सुखद हुनसकेको छैन । सीमा विवाद थप पेचिलो हुँदै जानुु, चीनद्वारा प्रस्तावित बीआरआई परियोजनामा भारतको गम्भीर असहमति रहनु, अमेरिका र जापानसँग सैन्य एवं आणविक सहकार्यका अलावा अमेरिका, जापान र अष्ट्रेलिया सम्मिलित चौपक्षीय गठबन्धन क्वाडमा साझेदार हुन भारत लालायित हुनु यसका ज्वलन्त उदाहरण हुन् । अझ भारतले बीआरआई परियोजनामा प्रस्तावित चीनपाकिस्तान आर्थिक करिडोरलाई भारत र पाकिस्तान बीचको विवादित भूभाग भएर जाने भन्दै चर्को विरोध जनाउँदै अन्तर्राष्ट्रिय लबिङसमेत गर्दै आएको छ । यसको परिणामस्वरुप बीआरआईप्रति असहमति जनाउँदै आएका अमेरिका र जापान समेतले प्रतिनिधि पठाएको बेइजिङमा आयोजित बीआरआईको अन्तर्राष्ट्रिय सम्मेलनमा भारतले चाहिँ बहिष्कार गर्न पुग्यो । यता नेपालले उक्त अन्तर्राष्ट्रिय सम्मेलनको २ दिनअघि बीआरआईमा सहभागी हुन औपचारिक तवरमा हस्ताक्षर गर्यो । स्थानीय निर्वाचन सम्पन्न गर्ने मूल जिम्मेवारी रहेको बताउँदै तत्कालीन प्रधानमन्त्री प्रचण्डले उपप्रधानमन्त्री कृष्णबहादुर महराको नेतृत्वमा एक उच्चस्तरीय टोलीलाई उक्त अन्तर्राष्ट्रिय सम्मेलनमा सहभागी गराउन पठायो । यस परिघटनाले ओली नेतृत्वको एमालेसँगको सहकार्य तोडी कांग्रेससँग मिली सरकार निर्माण गर्दा उत्पन्न अविश्वासको निवारणमात्र भएन, साथमा माओवादी पार्टीका अध्यक्ष प्रचण्डप्रति चीनको विश्वास पनि थप चुलियो ।भारतले भूराजनीतिक जटिलताको कलेवर दिई चीनद्वारा दक्षिण एसियाली मुलुकसँग सुरु गरेका परियोजनाहरूलाई अवरोध गर्ने नीति अख्तियार गर्न थालेपश्चात चिनियाँ नीति निर्मातामा प्रभाव पार्ने प्रबुद्ध समुदायले भारतसँगको सम्बन्धमा पुनर्विचार गर्न केन्द्रीय नेतृत्वलाई दबाब दिँदै आएका थिए । डोक्लाङ घटना र त्यसपछि चीनको दक्षिण एसिया नीतिमा आएको बदलावका कारण चीन भारतले चाहेको अथवा नचाहेको दुवै स्थितिमा दक्षिण एसियाका मुलुकहरूसँग आर्थिक एवं कनेक्टिभिटीका मुद्दाहरूमा अझ सघन सहकार्य गर्ने नीतिलाई प्रधानता दिनेछ । चीनको यस परिवर्तित दक्षिण एसिया नीतिका कारण दक्षिण एसियामाथिको आफ्नो एकछत्र प्रभुत्व गुम्ने आभास भारतलाई हुनथालेको छ ।नेपालमा वामशक्तिको उदय हुनु र आगामी सरकारले चीन मैत्री नीति अवलम्बन गर्ने आँकलनका आधारमा नेपालमा भूराजनीतिक चुनौती थप पेचिलो बन्नसक्ने देखिन्छ । नेपाल चीनले अगाडि सारेको बीआरआईका माध्यमद्वारा नेपालका ठूला पूर्वाधार निर्माणमा महत्त्वपूर्ण योगदान पुग्नसक्ने सम्भावनाहरू रहेका छन् । चिनियाँ सहयोग र सहकार्यमा नेपालचीन सिमानाबाट काठमाडौं हँुदै लुम्बिनी जोड्ने रेलमार्ग निर्माण गर्ने महत्त्वाकांक्षी योजना वाम गठबन्धनको साझा घोषणापत्रमा समेत समावेश भएको छ । तर विगतका दृष्टान्तलाई नियाल्ने हो भने नेपालमा ठूला पूर्वाधार निर्माणका परियोजनाहरू चीन र भारत बीचको भूराजनीतिक द्वन्द्वको कोपभोजनमा नपर्ने भन्न सकिँंदैन । उदाहरणका लागि, प्रधानमन्त्री प्रचण्डको कार्यकालमा बुढीगण्डकी हाइड्रो पावर चिनियाँ कम्पनीलाई दिने निर्णयलाई वर्तमान देउवा सरकारले उल्टाइदियो । बुढीगण्डकी परियोजना चिनियाँ कम्पनीलाई दिने सवालमा केही प्रक्रियागत त्रुटि भएको हुनसक्छ । तर नेपालको प्राकृतिक स्रोतसाधनमाथि लगानी गर्ने विषयमा उत्पन्न चीन र भारत बीचको अस्वस्थ प्रतिस्पर्धा र भूराजनीतिक प्रभावलाई अलग राखेर हेर्न मिल्दैन । अनि बुढीगण्डकी परियोजनालाई बीआरआईको फ्रेमवर्कभित्र समावेश गर्न नेपालले चीनलाई पत्राचार गरेबाट पनि भारत सशंकित भएको बुझ्न कुनै कठिनाइ छैन ।भारतले नेपालका धेरै जलविद्युत परियोजना र अन्य ठूला पूर्वाधारहरूमा लगानी गर्ने प्रतिबद्धता जनाउँदै आएको छ । तर भारतसँग नेपालमा लगानी गर्ने पर्याप्त सामथ्र्यको अभाव छ । जसका कारण भारतले नेपालका अधिकांश परियोजना ओगटीमात्र राख्न चाहेको छ भन्ने बुझाइ आम नेपालीमा रहेको छ । यसका विपरीत चीन नेपालको जलविद्युत र अन्य पूर्वाधार निर्माणमा आक्रामक हिसाबले प्रवेश गरिरहेको विषय कहीं कतै छिपेको छैन । नेपालका ठूला परियोजनाहरूमा लगानी गर्न चीन र भारतबीच अब उत्पन्न हुनसक्ने अर्थराजनीतिको अस्वस्थ प्रतिस्पर्धाबीच वाम नेतृत्वको सरकारले कसरी सन्तुलन कायम गर्न सक्छ भन्ने विषय एकदमै सोचनीय छ ।वामशक्ति बीचको सहकार्य र गठबन्धन निर्माणमा चीनको सद्भाव र सदाशयता थियो । अब बन्ने वाम गठबन्धन सरकारको विषयले चीनलाई उत्साहित बनाएको हुनुपर्छ । राजतन्त्रको अन्त्यपछि चीन नेपालमा एक भरपर्दो शक्तिको खोजीमा थियो । विगतमा पनि चीनले नेपालका ठूला दुई कम्युनिष्ट पार्टीलाई सहकार्यका लागि उत्प्रेरित गर्दै आएको तथ्य जगजाहेर छ । यतिबेला नेपालमा दुइटा ठूला कम्युनिष्ट पार्टी मिलेर निर्माण भएको गठबन्धन र प्रकारान्तरमा हुने पार्टी एकताको विषयले नेपालको राजनीतिक स्थिरता, आर्थिक समृद्धि र विकासमा महत्त्वपुर्ण योगदान पुग्ने अनुमान चीनले गरेको छ । कम्युनिष्ट विचारधाराको साइनो बाहेक पनि यी दुवै कम्युनिष्ट पार्टीसँग चीनको सामिप्यताको सम्बन्ध छ । यस अर्थमा पनि वाम गठबन्धन नेतृत्वको सरकारसँग सहकार्य गर्न चीनलाई थप सहज हुनेछ । मूलत: नेपाल चीनको एक अभिन्न छिमेकी हुनुका नाताले नेपालको राजनीतिक स्थिरता र आर्थिक समृद्धि भएको खण्डमा चीनको रणनीतिक सुरक्षा चासो, जस्तो तिब्बत मुद्दा सम्बोधन गर्न पर्याप्त साथ प्राप्त हुनेछ भन्ने विश्वास राख्छ । यसका अलावा नेपालको आर्थिक समृद्धि र विकासमा चीनको पनि योगदान हुनसकेमा विश्व समुदायलाई चीनको शान्तिपूर्ण विकासबाट छिमेकी मुलुकहरूले परोक्ष लाभ हासिल गरिरहेको सन्देश प्रवाह गर्न नेपालको सन्दर्भ एक जल्दोबल्दो उदाहरण हुनेछ ।अबको अहम् सवाल, नेपालमा वामशक्तिको उदय र यसको नेतृत्वको सरकारले चीन मैत्री विदेश नीति अख्तियार गरेका स्थितिमा भारत थप सशंकित हुनेछ । यसबाट भारतले आफ्नो रणनीतिक स्वार्थमा धक्का पुग्ने महसुस गर्न सक्छ । माथि उल्लेख गरिएझैं नेपालमा उल्लेख्य चिनियाँ लगानी भित्रिने अवस्थाको सिर्जना हुने आँकलन अधिकांश भारतीयहरूमा छ । त्यसमाथि नेपालद्वारा प्रस्ताव गरिएको नेपालचीन सिमानादेखि काठमाडौं हँुदै लुम्बिनीको रेलमार्ग विस्तार परियोजनालाई भारतले आफ्नो सुरक्षा चुनौतीका रूपमा लिँदै आएको छ । वाम गठबन्धनको सरकारले चीनसँग अन्तरदेशीय रेलमार्ग निर्माण लगायत रणनीतिक परियोजनाहरूमा सम्झौता गर्न सक्छ । भारतलाई आशंका छ, चिनियाँ सहयोग र लागानीमा नेपालमा निर्माण हुने ठूला परियोजनाहरूमा चिनियाँहरूको उल्लेख्य मात्रामा भौतिक उपस्थिति पनि हुनेछ । नेपालमा ठूला परियोजना निर्माणका क्रममा उत्पन्न हुनसक्ने सुरक्षा चुनौती र ठूला परियोजनाहरू निर्माण सम्पन्न भएपछि भारतको राष्ट्रिय सुरक्षामा पैदा हुने चुनौतीलाई भारत मिहिन तवरमा विश्लेषण गरिरहेको छ ।नेपालमा सघन आर्थिक सहकार्यका माध्यमबाट चीनको बलियो उपस्थिति भएमा भारतले आफ्नो राष्ट्रिय सुरक्षामा गम्भीर चुनौती थपिएको महसुस गर्दै नेपालभारत सम्बन्धको पुनरावलोकन गर्न सक्छ । त्यस्तो अवस्थामा, नेपालभारत सम्बन्धका आधारभूत प्रस्तावनाहरूमा नै पुनर्विचार हुन सक्छन् । उदाहरणका लागि नेपालभारत खुल्ला सिमाना बन्द गर्ने, सन् १९५० को सन्धिका मूलभूत प्रस्तावनाहरूको खारेजी गर्ने आदि । यसबाट ठूलो संख्यामा भारतमा विभिन्न प्रयोजनले बसोबास गरिरहेका नेपाली समुदायको समस्या मुखरित हुनसक्छ । सन् १९५० को सन्धिलाई नेपाली पक्षले असमान बताउँदै त्यसलाई खारेज गर्नुपर्ने दलिल पेस गर्दै आएको सन्दर्भमा भारतलाई नेपालभारत सम्बन्धमा पुनरावलोकन गर्न थप सहजता छँदैछ ।तसर्थ भारतले अब नेपालमाथि थप अर्को नाकाबन्दी लगाउनेभन्दा पनि नेपालभारत सम्बन्धको आधारभूत प्रस्तावनालाई नै परिवर्तन गर्ने सोच राख्न सक्छ । परिणामत: भारतसँग नेपालको भौतिक कनेक्टिभिटी स्वत: खुम्चन जान्छ । यस सन्दर्भमा भारत निर्भर नेपालको अर्थतन्त्रलाई विश्व अर्थतन्त्रसँग जोडिनका लागि पर्याप्त भौतिक कनेक्टिभिटी कहाँबाट उपलब्ध हुनसक्छ ? सन् २०१५ को विनाशकारी भूकम्पपछि चीनसँगको मुख्य नाका तातोपानी नाका बन्द छ । अपर्याप्त पूर्वाधार भएको केरुङ नाकामात्र सञ्चालनमा छ । यस बीचमा नेपालले चीनसँग मिलेर छोटो अवधिमा ठूला प्रकृतिका कनेक्टिभिटीका पूर्वाधारहरू निर्माण गर्न सक्छन् ? यस्तो अवस्था आएको खण्डमा वाम गठबन्धन नेतृत्वको सरकारले नेपाली अर्थतन्त्रको विश्वव्यापीकरण कसरी गर्ने भन्ने विषय विहंगम सोच राख्न जरुरी छ ।द राइज एन्ड फल अफ द ग्रेट पावर्समा पाउल केनेडीले ठूला र शक्तिशाली राष्ट्रहरूले सुरुमा आर्थिक आयामद्वारा अन्य मुलुकमा प्रवेश गर्ने र त्यसको विस्तारित आर्थिक स्वार्थको रक्षार्थ राजनीतिक र सैन्य उपस्थितिलाई बलियो बनाउँदै लैजाने गर्छन् भनी जबर्जस्त तर्क गरेका छन् । पाउल केनेडीले विश्लेषण गरेजस्तै एकातिर चीन नेपालमा आर्थिक आयामका माध्यमबाट आफ्नो राजनीतिक उपस्थिति बनाउन खोजिरहेको छ भने अर्काेतर्फ भारत नेपालमा आर्थिक एकाधिकारद्वारा कायम रहँदै आएको आफ्नो परम्परागत राजनीतिक प्रभुत्व खोसिने डरले भयभित छ । वाम गठबन्धनको नेतृत्वमा आफ्ना निकटतम छिमेकीहरूको राजनीतिक महत्त्वाकांक्षाबीच नेपालको राष्ट्रिय स्वार्थको प्रबद्र्धन गर्दै आर्थिक विकास र समृद्धिको मुद्दालाई कसरी मुखरित गर्न सक्छ ? भन्ने चुनौतीपूर्ण छ ।"
सुकुम्बासी समस्या कि भ्रम ?,"राजनीतिक नेताहरूबाट चुनावी दौरान देशभरका सुकुम्बासी भनिएका बस्तीहरूमा सपनाका भारी नै बाँडिएका छन् । सुकुम्बासीलाई लालपुर्जा दिलाइदिने प्रतिबद्धता यत्रतत्र व्यक्त भएका छन् । मात्र भोटको राजनीतिमा चुर्लुम्म नडुबेका कुनै त्यस्तो नेता हामीसँंग छैनन् होला, जसले अनेक प्रकारका सपना नबाँडेका हुन् । यस्ता सपनाहरू प्रत्येक सुकुम्बासी बस्तीमा बग्रेल्ती बाँडिएका छन् । सुकुम्बासीको परिभाषा के हो ? सुकुम्बासीको स्तर र सिमाना के हुन् ? अनि नेताहरू भोटकै लागि किन सोचविचार बिना नै सपनाहरू बाँडिरहेका हुन्छन् ? के नेताहरू सुकुम्बासी भनिएकाहरूलाई लालपुर्जा दिन तयार छन् त ? सुकुम्बासी पहिचान गर्ने आधार के हो ? सरकारी जग्गामा बनेका विशाल भवनहरू सुकुम्बासीको हुनसक्छ कि सक्दैन ? पहाडमा भएका घरजग्गालाई तपसिलमा राखेर राजधानी लगायतका सहरका खाली जग्गामा छाप्रो हाल्नेहरू सुकुम्बासी हुन् कि होइनन् ? आफ्नो घरलाई भाडामा दिएर सार्वजनिक जग्गामा जीवन ब्यतित गर्नेहरू सुकुम्बासी हुन सक्छन् कि सक्दैनन् ? अनि केवल भोटका लागि यस्ता प्रवृत्तिसँंग सम्झौता गर्ने हाम्रा नेताहरूबाट हामीले आशा राख्ने ठाउँ छ कि छैन ? सुकुम्बासी हाम्रो देशका लागि समस्याभन्दा पनि भ्रमका रूपमा स्थापित हुँदै आएको छ । आफूसँंग भएका सम्पत्ति लिलामीमा राखेर सरकारी जमिनमा आश्रय खोज्नेहरू सुकुम्बासी हुन् कि होइनन् ? देशमा अझै पनि अहोरात्र काम गरेर पनि टाउको लुकाउने छाप्रो बनाउन नसक्नेहरूको भिड ठूलो छ । के ती भिडलाई सुकुम्बासीका नाममा न्याय भएको छ त ? सुकुम्बासीका नाममा हुकुम्बासीको बोलवालालाई राजनीतिक शक्तिहरूले प्रश्रय दिइरहेका छन् । उचित पहिचान हुने हो भने सुकुम्बासीको संख्या धेरै न्यून हुनसक्छ, हाम्रो सन्दर्भमा । एकातिर सरकारी जग्गा हडप्ने र अर्कोतिर नियम बमोजिमको राजस्वसमेत बुझाउनु नपर्ने यो कस्तो न्याय हो ? किन पहिचान हुन सक्दैन, वास्तविक सुकुम्बासीको ? उत्तम पुडासैनी जोरपाटी, काठमाडौं"
विदेश पलायनको समस्या,"सरकारले आफ्नै देशमा रोजगारीको व्यवस्था गर्न नसक्दा आज दिनप्रतिदिन युवाहरूको विदेश पलायन हुने प्रवृत्ति बढ्दै जानथालेका छन् । प्रत्येक दिन युवाहरू देश छाडी खाडी मुलुक जाने क्रम बढ्दै गएको छ । कतिपय अवस्थामा सरकारले पढेलेखेकाहरूलाई उनीहरूको योग्यता अनुसारको रोजगारीको व्यवस्था गर्न नसक्दा शिक्षित जनशक्ति नै विदेश पलायन भएको पाइन्छ । नेपाललाई जलसम्पदाको आधारमा ब्राजिलपछि ठूलो धनी देशको रूपमा चिनिन्छ । यहाँ प्रशस्त मात्रामा जलविद्युत आयोजना गर्नसक्ने सम्भावना रहेका छन् । त्यसैगरी यहाँ बिभिन्न किसिमका कच्चा पदार्थ पाइन्छन् । ती कच्चा पदार्थबाट बिभिन्न उद्योगधन्दाको विकास गर्न सकिने प्रचुर सम्भावना रहेको पाइन्छ । तर सरकारले यी कच्चा पदार्थ तथा स्रोतसाधनको उचित ढंगले व्यवस्थापन गर्न नसक्दा कामका लागि युवाहरू हजारौंको संख्यामा विदेश पलायन हुनथालेका छन् । जसकारण देश नै युवाविहीन बन्ने अवस्थामा पुगेको छ । आखिर कहिलेसम्म यस्तो अवस्था रहिरहन्छ नेपालमा ? के हेरेर बसिराखेको छ, सरकार ? यस्तै अवस्था रहिरह्यो भने कहिले हुन्छ देशको विकास ? सरकारले सोच्नुपर्ने बेला आएको छ । दिनेश चौधरीकोटेश्वर, काठमाडौं"
पारदर्शी छानबिन जरुरी,"छोटो समयमा रातारात अर्बपति बनेका व्यापारी अजयराज सुमार्गीको सम्पत्ति अवैध भएको अनुसन्धानबाट खुलस्त भए पनि उनलाई चोख्याउन बिभिन्न बहानाबाजी, ढिलासुस्ती र कम महत्त्व दिनु पनि एक किसिमको भ्रष्टाचार नै हो । नेपालमा अवैध रूपमा आर्जन गरेको सम्पत्ति विदेश पुर्याएर सेतो धन बनाउँदै ११ अर्ब ५० करोड रुपैयाँ नेपाल भित्र्याउन सफल भएका सुमार्गीले पटकपटक नेपालको पैसा विदेश घुमाएर नेपाल भित्र्याउने प्रयास गरिनै रहे । पछिल्लो पटक सुमार्गीले भित्र्याउन लागेको ३ अर्ब रुपैयाँ राष्ट्र बैंकले रोक्का गरिदियो । एउटा व्यापारी घरानाका व्यक्तिको रकम राष्ट्र बंैकले रोक्का गरिदिएको विषयमा प्रमुख राजनीतिक दलका केही नेताले नै चासो राखे र उनका रोक्का रकम छुटाउन धेरै प्रयास पनि गरे । यति मात्र नभई ठूला व्यापारी अजयराज सुमार्गीको सम्पत्ति शुद्धीकरण विभागले समेत उनको सम्पत्तिको विषयमा खासै चासो नदेखाउनुले पनि भ्रष्टाचार प्रकरणमा कति धेरै जनाको संलग्नता छ भनी बुझ्न गाह्रो पर्दैन । अझ पत्रपत्रिका अथवा विभिन्न मिडियाले प्रचारप्रसार गरे अनुसार सुमार्गीको सम्पत्ति धेरै देशसँग जोडिएको विषय भएकोले छानबिनको लागि धेरै वर्ष लाग्छ भनी विभागकै कर्मचारीहरू बताउँछन् भने सुमार्गीको सम्पत्तिको विषयमा छानबिन गर्न र निजलाई कारबाही गर्न सम्बद्ध सबै निकाय अनिच्छुक छन् भनी बुझ्न झनै गाह्रो पर्दैन । अब सुमार्गीलाई मात्र होइन, त्यससँग जोडिएका राजनीति दलका नेता, विभागकै कर्मचारी लगायतमाथि पनि छानबिन गर्नुपर्ने आवश्यकता देखियो । यसको निरुपण भनेकै पारदर्शी छानबिन समिति गठन गर्नुपर्छ । तिलप्रसाद न्यौपानेमाछापोखरी चोक, बालाजु, काठमाडौं"
राजधानीका लागि विवाद नगरौं,"प्रदेशको राजधानी यहाँ राख्ने, उहाँ राख्ने भन्नेबारे राजनीतिक दलहरूबीच नै विवाद देखिएको छ । यस्ता झिनामसिना कुरामा विवाद गरेर समय बरबाद गर्ने बेला होइन यो । यो त काम गरेर देश र जनतालाई देखाउने बेला हो । नवनिर्वाचित प्रदेश प्रमुखहरूको दायित्व भनेको जनताका लागि के गर्दा सजिलो हुन्छ, त्यता सोच्ने हो । अब विवादमा अल्झेर देश र जनताप्रति सोच्दैनन् भने भोलि जनताले माफ गर्ने छैनन् । जनताको विश्वासमा घात गर्ने काम कुनै दलले नगरुन् । देश, जनताको हित जे गर्दा हुन्छ, त्यही काम गर्नुपर्छ । दलहरूले सधंै मैले भनेकै ठिक भनेर तानाशाह लाद्न खोज्नु हुँदैन । प्रदेशको राजधानी त्यो ठाउँमा बनाउन उपयुक्त हुन्छ, जहाँ सबै नागरिकलाई सहज आवतजावत होस् । नेताहरूले आफ्नो स्वार्थभन्दा जनताको हितमा निर्णय गर्न सक्नुपर्छ । प्रदेशको राजधानी कहाँ बनाउनेभन्दा आफ्नो प्रदेशमा कसरी विकासका योजना ल्याउने ? त्यसको खाका बनाएर योजना बनाउन लाग्नुपर्ने नेताहरू सधैं राजधानी कहाँ बनाउने भनेर जुहारी खेलेको देखिन्छ । वाम गठबन्धनलाई जनताले विवाद गरेर समस्या बढाउन् भनी निर्वाचित गरेर पठाएका होइनन् । समस्या हल गर्लान् भनेर पठाएका हुन् । सरकार कसको नेतृत्वमा बनाउने, अध्यक्ष को बन्ने भन्ने विवाद पार्टीभित्र नै मिलाउनुपर्छ, सतहसम्म आउनु राम्रो होइन । हिजो जसरी एक भएर जनताको मत तानेका थिए, आज त्यसरी नै एक भएर जनताको काम गर्न अघि बढ्नुपर्छ । पुरुषोत्तम घिमिरेजोरपाटी, काठमाडांै"
आफ्नै रीतिथिति जोगाउन ध्यान दिऊँ,"क्रिसमस डे ले केही वर्षयता नेपालमा पनि निकै सम्मान पाउँदै आएको छ । हिजोको दिनमा सडकमा पनि धेरै मान्छेले क्रिसमसको टोपी लगाएर हिँडेको देखियो । स्कुल, कलेजमा विद्यार्थीहरूले पनि केक काटे, क्रिसमस ट्री पनि भित्र्याए । टोपी लगाए । मेरी क्रिसमस भनेर शुभकामना पनि साटे । कलेज पढाउने एउटा शिक्षक भएको हुँदा म पनि यी कार्यक्रममा सहभागी भएँ नै । विद्यार्थीको खुसीको लागि र यसलाई बेवास्ता गरिदिँदा कुनै मानिसको अस्तित्व नै नमानेझैँ देखिएला भनेर यसको विरोध गरिन । जिसस् क्राइस्टलाई मैले मान्दिन भनेको होइन । उनलाई सम्झनुपर्छ । महामानव हुन्, मान्नुपर्छ । तर यसरी क्रिसमसको दिन रमाइरहँदा मभित्र एउटा प्रश्न जन्मियो, के हामीले क्रिसमसको दिनलाई जस्तो महत्त्व बुद्ध जयन्तीलाई दिएका छौँ ? हामीले किन बुद्ध जयन्तीको महत्त्व बुझ्न सकेनौँ, बुझाउन सकेनौँ । किन फेरि बुझ्दैनबुझेर क्रिसमस मनाउने संस्कृतिलाई आत्मसात गर्यौं ? हामीले के क्रिसमसको दिन लगाइने जस्तो टोपी बुद्ध जयन्तीको दिन लगाउन सक्दैनौँ ? कृष्ण जन्माष्ठमीमा लगाउन सक्दैनौं ? सरस्वती पूजाको दिन लगाउन सक्दैनौं ? क्रिसमसको रुखभन्दा हाम्रा धुपीसल्लाको रुख कुन अर्थमा राम्रो छैन ? हामीले त्यस भित्रको सुन्दरतालाई किन नदेख्ने ? हामीले हाम्रै संस्कृतिलाई कसरी महत्त्व दिने र जोगाउनेतिर किन कहिल्यै नसोच्ने ? यसरी पनि कहीँ हाम्रो मौलिक संस्कृतिको संरक्षण हुन्छ ? बुद्धिजीवी, शिक्षक, प्राध्यापक सबैले गम्भीर भएर सोच्ने हो कि ? कृष्णप्रसाद शर्मा"
पालमुनिको पीडा,"२ वर्ष चिसो टहरामा नै बिताएका भूकम्प पीडितहरूले यो वर्षको चिसो पनि टहरमा नै बिताउनुपर्ने भएको छ । २०७२ वैशाखको भूकम्पले क्षतविक्षत बनाएको निम्न आय भएका अधिकांश गरिब भूकम्प पीडितहरू भूकम्प गएको ३० महिना बितिसक्दा पनि टहरामै गुजारा गर्दै आएका छन् । गर्मी र वर्षाको समयमा त जेनतेन गुजारा चलाउँदै आएका निम्न स्तरका भूकम्प पीडितहरू फेरि पनि अत्यधिक चिसो हिउँ पर्ने समय आएकाले कसरी गुजारा चलाउने भन्ने चिन्तामा छन् । जाडो अत्यधिक बढ्न थालेपछि ससाना बालबालिका र बुढापाकाहरूलाई निमोनियासमेत हुनथालेको छ । उनीहरू जाडोमा रात कटाउन आगोको सहारा लिने गर्छन् । टहरा र त्रिपालमुनि चिसोमा रात कटाउन निकै गाह्रो छ । घर बनाउनका लागि पाउने पहिलो किस्ता कतिले पए ? कर्मचारीको लापरबाहीले नाम छुट हुनगई आजसम्म कतिपय भूकम्प पीडित पहिलो किस्ता पाउनबाट समेत बञ्चित छन् । किस्ता पाएका भूकम्प पीडितहरूले पनि पहिलो किस्ता बापतको ५० हजार रुपैयाँ पाएर जग त खने, तर दोस्रो किस्ता अहिलेसम्म पाउनसकेका छैनन् । सुगममा समेत जाडोबाट सर्वसाधारण प्रभावित भइरहँदा विकट पहाडतिर अधिकांश भूकम्प पीडित जाडोबाट झनै प्रभावित भएका छन् । अत्यधिक जाडोपछि हिमपातसमेत हुने उच्च पहाडी क्षेत्रका बासिन्दा सरकारले फेरि केही दिने आसमा राहतको बाटो हेर्दै बसिरहेका छन् । भूकम्प प्रभावित ठाउँका पीडितहरू पुनर्निर्माणको आसमै बसे तापनि पुनर्निर्माण प्राधिकरणको कामले गति नलिँंदा भूकम्प पीडित यतिबेला चिन्तित छन् । प्राधिकरणले तीव्र रूपमा काम गर्न नसक्दा तीन वर्षको जाडोयाम भूकम्प पीडितहरूले टहरामा नै बिताउनुपर्यो । जयराम पुडासैनीबौद्ध६, काठमाडौं"
हाम्रो सांस्कृतिक हार,"पुस १० गते इकोनोमिस्टबाट अनुवाद गरी प्रकाशित दक्षिण एसियाली प्रभाव गुमाउँदै भारत पढेपछि केही लेख्न मन लाग्यो । सिकन्दरले भारतमा आक्रमण गर्यो । भारतको सीमावर्ती राजा पुरुबाट नै सिकन्दरले हार खाए । पछि त्यही पुरु सिकन्दरको मित्र बने र सिकन्दरले भारतीय भूमि जित्न थाल्यो । राजा पुरुले यसमा विचार पुर्याएनन् । चाणक्यको सुझबुझ र प्रयासले मात्र सिकन्दर पराजित भएर फक्र्यो । राजा पुरु भारतीय उपमहाद्विपको लागि मिर्जाफरभन्दा कम छैनन् । त्यसबेला भारतमा पचासौं राष्ट्र भए पनि भारत विशाल थियो । ती सबै राज्यलाई चाणक्यले एक सूत्रमा बाँधे । आज पनि भारतका छिमेकी मुलुकहरूले चीनसँंग अर्थात सिकन्दरसंँग मित्रता गर्दैछन् । जसरी पुरुको सिकन्दरसँंगको मित्रता उचित थिएन, त्यस्तै अहिले चीनसँंगको मित्रता भारतको छिमेकी देशहरूका लागि उचित छैन । पहिले युद्ध हुन्थ्यो । आज प्रभाव क्षेत्र बनाइन्छ । प्रभाव क्षेत्र बनाउने कुरा पनि एक प्रकारको युद्ध नै हो । जब चिनियाँ सांस्कतिक अभिव्यञ्जनाहरू यहाँ प्रवेश गर्छन्, तब हाम्रो संस्कृतिको हार हुन्छ । त्यो हार निश्चय पनि कष्टदायी हुनेछ । डा शिवशंकर यादवछपकैया, वीरगन्ज"
सडक गुणस्तरीय बनून्,"देशभित्र निर्माण थाँती रहेका विभिन्न सडकको निर्माण तथा स्तरोन्नति भइरहेको समाचारले हर्षित बनाएको छ । सडक देशको आर्थिक विकासको मुख्य आधार हो । सडकले भौगोलिक रूपले मात्र नभई सांस्कृतिक रूपमा समेत मानिसलाई जोडिरहेको हुन्छ । सडक निर्माणको योजना बनाउँदा दूरगामी असर र भविष्यको परिकल्पना गरेर बनाउँदा राम्रो हुन्छ । हतारमा बनाइएका सडकले तत्काललाई केही राहत दिए पनि पछि दु:ख दिने हुन्छ । उदाहरणका लागि राष्ट्रिय गौरवका आयोजना मध्येको हुलाकी सडकलाई लिन सकिन्छ । धनगढीदेखि पूर्व जाने हुलाकी सडक र त्यसै आयोजना अन्तर्गत निर्माण गरिएको लम्कीखकरौला सडक खण्ड २ वर्ष नपुग्दै क्षतिग्रस्त भइसकेका छन् । अत्यन्त साँघुरो र क्षतिग्रस्त भएको कारण दिनहुँ दुर्घटना हुने गरेका छन् । सडक गुणस्तरीय रूपमा निर्माण होस्, दु:ख दिने नहोस् । महेन्द्रसिंह बमटीकापुर१, कैलाली"
रानीपोखरी,"म हिजो कि सुन्दरी हुँ रानीपोखरीदुनियाँलाई मोहित पार्ने रानीपोखरीकान्तिपुरी नगरीको मनमै गढेकीअप्सराकै रूप हुँ म धर्ती झरेकीतर आज किन यहाँ धमिलो भो पानीरूपै मेरो बिग्रने भो, भन कता जानीविकासका नारा लाग्छ, डोजर कराउँछसम्पदाका झिनो स्वर कतै हराउँछरोगाएर, ओइलाएर म त मर्ने भएँकोलाहलमा नपार भो, अन्तै सर्ने भएँप्रकृतिका उपहार लिलामीमा राखपैसा कमाऊ, धनी बन, नयाँ विकास चाखकुनै जुगमा, सम्झनामा आँसु नपोखकि त आजै विनाशको बिउ नरोप हायलकायल, घाइते आज धुले पोखरीम हिजो कि सुन्दरी हुँ रानीपोखरी । कृष्ण कुम्पुरेधादिङ"
"किन रिसाउँछ, उल्लु मुसहर ?","प्रिय केपी ओलीज्यू ! तपाईलाई अत्यन्तै सानो प्रश्न सोध्न मनलाग्यो । तपाईलाई थाहा छ, किन रिसाउँछ, उल्लु मुसहर ? मैले यो प्रश्न कमरेड प्रचण्डलाई सोधिन । काजी शेरबहादुर देउवालाई सोध्ने त प्रयोजन नै रहेन । कसलाई सम्बोधन गर्ने भन्ने सानो छलफलपछि उल्लु मुसहरले नै भन्यो, केपी ओलीलाई सोध । खासमा उल्लु मुसहरको आज्ञा शिरोपर गर्दै म यो शीर्षप्रश्न ओली महोदय, तपाईको नाममा जाहेर गर्छु । सुरुमै भनिदिन्छु, म तपाईको कार्यकर्ता होइन । म ती दर्जन बुद्धिजीवीभित्र पनि पर्दिन, जसले निर्वाचनमा बाबुराम भट्टराई विरुद्ध वक्तव्य निकाले । म शेरबहादुरको मान्छे त हुँदै होइन । असली कुरा के भने यो चुनावमा मैले तपाईलाई समर्थन गरिन । तपाई अलिक बुझिनसक्नुको हुनुहुन्छ भन्ने लाग्छ । तपाई बर्चस्ववादी मान्छे हो । बर्चस्ववादी मान्छे मलाई निरंकुश साँढेजस्तै लाग्छ, जसले अरू गोरु, बहर, बाछाबाछी र गाईको अस्तित्व मान्दैन । उदाहरण अलिक खराब दिएँ, माफ गर्नुहोला । मान्छे अस्तित्ववादी हुनुपर्छ, तर बर्चस्ववादी हुनु कुनै अर्थमा राम्रो होइन । यद्यपि आफ्नो बर्चस्व स्थापित गर्न तपाई सिपालु हुनुहुन्छ । तपाईका कार्यकर्ताहरू भन्छन्, तपाई रमाइलो हुनुहुन्छ । हो, यो सत्य हो कि तपाई सिधा कुरा गर्नुहुन्छ र सपना देख्नुहुन्छ । मान्छेलाई सपना देख्न उत्प्रेरित गर्ने तपाईसँग कला छ । त्यसैले म पनि तपाईको कुरा मनपराउँछु । यद्यपि म नढाँटी भन्छु, यो चुनावमा मैले तपाईको पार्टी र गठबन्धन कसैलाई पनि भोट हालिन । एकजना शक्तिशाली मान्छेलाई हाकाहाकी यसो भन्न पाउने व्यवस्था हामीले नै ल्याएका हौं । अर्को कुरा पनि सुनाउँछु, यो चुनावमा तपाईलाई उल्लु मुसहरले पनि भोट हालेन । यही कुरा सुनाउन मैले तपाईलाई सम्बोधन गरेको हुँ । कुरा थालौं, उल्लु मुसहरबाट । उल्लु मुसहर, कस्तो हाँसउठ्दो नाम । यो नाम उसलाई सानैमा उसको मालिकले राखिदिएको । उसको भागमा किन यस्तो नाम पर्यो ? कसैलाई थाहा छैन । उल्लुलाई मैले चिनेको १७ वर्ष भयो । १७ वर्षपछि यो चुनावमा मैले उसलाई फेरि भेटेंँ । ऊ सुनसरीको कुनै गाउँमा धान काट्दै थियो । उमेर ५० वर्षजति हुँदो हो । तर निकै बूढो देखिन्थ्यो । अनुहारमा अनगिन्ती मुजा । उसका आँखा सुरुदेखि नै गहिरा थिए । तर ती गहिरा आँखामा कुनै उत्साह, उमंग र सपना थिएन । तपाईले शासन गर्ने देशको सबैभन्दा निर्धो नागरिक हो ऊ । उसको खास विशेषता छ, ऊ रिसाइरहन्छ । यसपाली पनि भेट हुनासाथ ऊ मसँंग झगडा गर्न तम्सियो । मैले भने नरिसाउ उल्लु, अब देश फेरिन्छ । गरिबका दिन आउँछन् । उसले पत्याउनै सकेन । ऊ त जोडले औंला नचाउँदै नेताहरूलाई गाली गर्न पो थाल्यो । त्यसपछि उसले जे भन्यो, कुरा त्यही नै सबैभन्दा महत्त्वपूर्ण छ ।ऊ जन्मजात एमाले । २०४८ सालदेखि निरन्तर एमालेलाई भोट हाल्यो । उसलाई त्यो बेला कम्युनिष्ट भनेपछि त्यसैत्यसै माया लाग्ने । उसको घर नजिकै प्रधानपञ्चको घर थियो, तर पनि उसले एमाले नै रोज्यो । तर ०६४ सालमा उसले एमालेभन्दा पक्का कम्युनिष्ट माओवादीलाई देख्यो । हँसियाहथौडामा भोट हालिदियो । तर यसपाली उसले वाम गठबन्धनलाई भोट हालेन । किनभने ऊ कम्युनिष्टहरूसँंग जोड रिसाएको छ । ऊ भन्छ यसपाली मैले बगावत गरेंँ । एउटा निर्धो नागरिकले बगावत गर्यो त के बिगार्यो ? यसमा रिसाउने कुनै कुरा छैन । ओलीज्यू, कृपया आफूलाई भोट नहाल्नेहरूसँंग नरिसाउनु होला । ऊ भन्छ म सुकुम्बासी । एमालेले भन्यो म धनीपुर्जा दिन्छु । मैले धनीपुर्जा पनि पाएँ । तर नक्कली पर्यो । त्यसलाई मैले पक्का पुर्जा बनाउन अनेक कोसिस गरेंँ । अनेक विन्तीभाउ गरेंँ । मेरो पैसा पनि फोकटमा खर्च भयो । तर काम बनेन । ऊ गुनासो गर्छ कि यस्तो दु:ख किन दियो, एमालेले ? त्यसैले उसको निष्कर्ष छ, कम्युनिष्टहरू चिल्ला कुरा गर्छन्, काम गर्दैनन् । त्यसो त ऊ अझै पनि सुकुम्वासीमा बस्छ । हरेक रात ऊ आफ्नो नाममा घरघडेरी जोडेको सपना देख्छ । तर जब सपना भंग हुन्छ, ऊ भयंकर रिसाउँछ । केही वर्षअघि उसकी आमा बिरामी परिन् । उनी ६० वर्षकी विधवा थिइन् । तर गोल्छाकी आमाले पाउने वृद्धभत्ता नपाई उनी थलिइन् । उनी त्यही वर्ष बिरामी परिन्, जुन वर्ष तपाई बिरामी पर्नुभयो । ठिक त्यही वर्ष विद्या भण्डारी पनि बिरामी परिन् । त्यही वर्ष अनेकौं कमरेडहरू बिरामी परे । मन्त्रीहरू बिरामी परे । हाकिमहरू बिरामी परे । ऊ भन्छ सबैको उपचार भयो । सबै बाँचे । तर मेरी आमा मरिन् । किन ? उस्तै मान्छे कसैले सिटामोल खान नपाउने, कसैले उपचारकै लागि करोडांै राज्यकोष पाउने ? यस्तो पनि हुन्छ ? ऊ चित्तबुझ्दो जवाफ पाउँदैन । त्यसैले रिसाउँछ ।उल्लु मुसहरका चारजना छोराछोरी छन् । ऊ भन्छ भगवानले दिए, मैले हात थापेंँ । तर ऊसँंग बालबच्चा पढाउने पैसा थिएन । जेनतेन अक्षर चिनाउन उसले केटाकेटीलाई प्राथमिक स्कुलमा पठाएकै हो । तर दलित भनेर असाध्यै छोइछिटो गरेकाले ३ वटी छोरी कोही पनि स्कुल जान मानेनन् । मालिकले भने, छोरी पढाएर के काम ? १५ वर्ष पुगेपछि सबैको बिहे गरिदियो । एउटा छोरो छ, जसलाई उसले यताउता गरेर ८ कक्षासम्म पढायो । त्यसपछि उसले पनि पढ्न सकेन । भन्छ कपी, कलम, किताब केकेमा खर्च माग्छ, मसँंग दिने पैसा थिएन । उसलाई भनँे, नपढ । यसरी उसको छोराले पनि स्कुल छोड्यो । स्कुल छोडेपछि छोरो २ वर्ष अर्काको घरमा चरुवा बस्यो । जब १७ वर्षको भयो, ऊ पंजाव गयो । उल्लु भन्छ सबैका छोराछोरीले तरक्की गर्दा मेरामात्र किन अलपत्र परे ? उसको दु:खेसो छ कि उसको बाउ पनि हली, ऊ पनि हली र उसको छोरो पनि हली । तीन पुस्ता हली बन्नुपर्ने उसको भाग्यलाई हाम्रो लोकतन्त्रले किन फेर्न सकेन ? उसले मलाई भन्यो कि यो प्रश्न ओलीलाई सोधिदेऊ । मैले भेट्दा ऊ धान काट्दै थियो । केही छिनपछि हामी उसको घर गयौं । घर के भन्नु सानो झुप्रो । बर्खामा पानी चुहिन्छ । हिउँदमा शीत र सिरेटो पस्छ । न कोठा, न भकारी, न भान्सा । उसले सुनायो, चिसोमा उसलाई हड्डी दुख्ने रोग लागेको छ । उसकी जहानलाई दम छ । भन्छ, वर्ष नकाटिकनै पो मरिन्छ कि के हो ? गतवर्ष असाध्यै बिरामी परेर एकदिन ऊ नजिकैको स्वास्थ्य केन्द्र गयो । त्यही वर्ष, जुन वर्ष ओली कमरेड तपाई प्रधानमन्त्री हुनुहुन्थ्यो । स्वास्थ्य केन्द्रले भन्यो ठूलो अस्पताल जाऊ । ऊसँंग उपचार गर्ने पैसा भए पो अस्पताल जानु । कुरा नबुझ्ने डाक्टर देखेर उसलाई जोड रिस उठ्यो । त्यसो त त्यही दिन हो, उसलाई भगवानसंँग पनि रिस उठेको । नेताहरूसंँग पनि रिस उठेको । सबैभन्दा धेरै त्यो दिन उसलाई कम्युनिष्टहरूसंँग रिस उठ्यो, जसलाई उसले पटकपटक भोट हालेको हो । भन्छ, मैले भोट हालेका नेताहरूसँंग नरिसाएर कोसँंग रिसाऊँ ? पुरानो दिन सम्भँदै उसले भन्यो, यसपाली कसैलाई पनि भोट हाल्दिन । सबका सब ठग । गतवर्ष उल्लु मुसहरको छोरो पंजावबाट आयो । भन्यो पासपोर्ट बनाइदेऊ, अरब जान्छु । पासपोर्ट बनाउन नागरिकता चाहिने, सिफारिस लिनुपर्ने, सीडीयो कार्यालय धाउनुपर्ने, काठमाडौं जानुपर्ने केके हो केके ? उसलाई सरकारी काम भनेपछि त्यसै डर लाग्छ । हाकिमले घुस माग्छ, पुलिसले घुस माग्छ, नेताले खर्च माग्छ । सबैले हेप्छन् । त्यसैले छोरालाई भन्यो, पर्दैन अरब जान । छोरो फेरि पन्जाव नै गयो । उसलाई लाग्छ, यहाँ बरालिएर बस्नुभन्दा त उतै ठिक । त्यसो त उल्लु मुसहरका सपनाहरू ससाना छन् । भन्छ बस, म अलिकति कमाउन चाहन्छु । जहानको उपचार गर्न । ऊ आफ्नी मुसहरनीलाई असाध्यै माया गर्छ । तर कसरी कमाउने उसलाई थाहा छैन । अरूको खेतमा जनबनी गर्नेले कसरी पो कमाउने होला ? उसले सुनेको थियो, भूमिसुधार हुन्छ । किसानले जमिन पाउँछ । ऊ जस्तो पक्का किसानले नै त हो, जमिन पाउने । गम्छ, जमिन भए यसो बैंकमा धितो राखेर पैसा निकाल्न सकिन्थ्यो । त्यो पैसाले छोरो किसानी गथ्र्यो । म उपचार गर्न अस्पताल जान्थेंँ । तर भूमिसुधार भएन । यहींनेर आफ्नो सपनाको हलो अड्किएको उसलाई लाग्छ । त्यसैले ऊ जोडले रिसाउँछ । उसलाई लाग्छ, रिसाउनु उसको अधिकार हो ।ओलीज्यू ! उल्लु मुसहर व्यक्तिगत रूपमा तपाईसंँग अझ धेरै रिसाएको छ । भन्छ, केपी ओली ठूलठूलो विकासको कुरा गर्छन् । घरघरमा ग्यास चुलो । समुद्रमा जहाज । पूर्वपश्चिम रेल । ठूला सडक । हुनेखानेलाई चाहिएको त यस्तै होला । तर त्यस्तो विकास मुसहरलाई के काम ? मलाई त ससानो कुरा चाहिएको छ । मलाई सुकुम्वासीको पुर्जा । खेती गर्न खेत । नातिनातिना पढाउन सस्तो र राम्रो स्कुल । नि:शुल्क उपचार । उसले मलाई भन्यो कि गरिबलाई पहिले न्याय चाहियो हजुर । त्यसपछि रेलको कुरा गरौंला । पहिले जमिनको कुरा गरौं हजुर, पछि चन्द्रमाको कुरा गरौंला । साँच्चै भन्ने हो भने मलाई उसको कुरा मनपर्यो र मैले तपाईलाई सम्बोधन गर्न मञ्जुर गरेँ । ऊ भन्छ, मलाई नेताहरूसँग विश्वास छैन । मलाई केपी ओलीसँग पनि विश्वास छैन । प्रिय ओली महोदय ! यदि उल्लु विनाकारण रिसाउँछ भन्ने तपाईलाई लाग्छ भने ठिक छ, उसलाई सजाय दिनुहोला । तपाईका सेवकहरूले भन्न सक्छन्, एकजना सम्मानित नेतासंँग रिसाएर नाथे मुसहरले जघन्य अपराध गर्यो । त्यसो हो भने हाम्रो लोकतन्त्रले उसलाई जे सजाय तोकेको छ, सजाय दिनुहोला । अन्यथा उसको रिस स्वाभाविक लाग्छ भने उसलाई हँसाउनु होला । तपाई सम्भवत: आगामी सरकारको शक्तिशाली प्रधानमन्त्री पनि हो । अत: अन्त्यमा सानो सुझाव दिन्छु, कुराले चिउरा भिज्दैन हजुर । कृपया काम गर्नुहोला ।"
कांग्रेसको कमजोरी,"भर्खरै सम्पन्न प्रदेश र प्रतिनिधिसभा निर्वाचनमा देशकै सबैभन्दा ठूलो पार्टी नेपाली कांग्रेसले अनपेक्षित पराजय भोग्नुपर्यो । कांग्रेस आफैले प्रतिनिधिसभामा ५० भन्दा बढी सिट जित्ने दाबी गरेको थियो, तर उसले जम्मा २३ सिटमा मात्र चित्त बुझाउँदा कांग्रेसको यस्तो हविगतलाई लिएर विभिन्न टिकाटिप्पणी पार्टीभित्र र बाहिरबाट भइरहेका छन् । कांग्रेसका हस्तीहरू नै निर्वाचनमा पराजय भएपछि त झन् यो बहस थप पेचिलो बनेको छ । देशका दुई ठूला दल गठबन्धन बनाएर निर्वाचनमा गएपछि कांग्रेसको पराजय निश्चितप्राय: थियो । तर यति धेरै कमजोर उपस्थिति होला भन्ने आँकलन स्वयम् कांग्रेसले पनि गरेको थिएन । आखिर किन कमजोर भयो कांग्रेस ? यो भने गम्भीर समीक्षाको विषय बनेको छ ।नेपाली कांग्रेस देशकै अग्रणी र ठूलो लोकतान्त्रिक पार्टी भए तापनि आन्तरिक लोकतान्त्रिक अभ्यासमा भने निकै कमजोर देखिँदै आएको छ । एकातिर समयमै पार्टीको महाधिवेशन हुन नसक्नु कांग्रेसको नियतिजस्तै बनिसकेको छ भने अर्काेतर्फ यसका भ्रातृ संस्थाहरूको हविगत पनि मूल पार्टीको भन्दा फरक छैन भन्दा अतिशयोक्ति नहोला । कांग्रेसको महाधिवेशन सकिएको करिब २ वर्ष पुग्न लाग्यो, तर अझै पनि केन्द्रीय कार्यसमितिले पूर्णता पाएको छैन । पार्टीका जिम्मेवार पदहरू अझै खाली छन् । पार्टी विधान अनुसार २ महिनाभित्र विभागहरू गठन भइसक्नुपर्ने प्रावधान छ । करिब ४ दर्जन पार्टीका महत्त्वपूर्ण विभागहरू गठन नहुँदा हजारौं नेताकार्यकर्ता भूमिकाविहीन हुनपुगेका छन् । यसतर्फ नेतृत्वले कहिल्यै चासो देखाएन । यति मात्र नभई पार्टीका भ्रातृ संस्थाहरूको हविगत फरक छैन । पार्टीको नर्सरीको रूपमा लिइने नेपाल विद्यार्थी संघ र नेपाल तरुण दलका गतिविधि शून्यप्राय: छन् । भ्रातृ संस्थाहरू समग्र पार्टीको हितभन्दा पनि केही मुठ्ठीभर नेताहरूको स्वार्थमा केन्द्रित छन् । निर्वाचनका बेला तल्लो तहसम्म परिचालन गर्न सकिने र समाजलाई कन्भिन्स गर्न सक्ने क्षमता राख्ने भ्रातृ संस्थाहरूको आवश्यकता नत पार्टीले महसुस गर्न सक्यो, न भ्रातृ संस्थाको नेतृत्व तहमा रहेका नेताहरूले यसलाई सोही अनुरुप परिचालन गर्नसके । यसले गर्दा भ्रातृ संस्थाहरूको औचित्यमाथि नै प्रश्न उठेको छ ।निर्वाचनका बेला पार्टी एजेन्डाविहीन जस्तै देखियो । प्रतिस्पर्धी दलको आलोचना गर्नु बाहेक कांग्रेसले आफ्ना एजेन्डालाई मतदातासामु लैजान नसक्नु पनि हारको प्रमुख कारण हो । २००७ सालदेखिका हरेक राजनीतिक परिवर्तनको अगुवाइ गरेको पार्टी, शान्ति प्रक्रिया, संविधान निर्माण र यसको सफल कार्यान्वयनको प्रमुख हिस्सेदार कांग्रेस निर्वाचनमा जाँदा रित्तो हात मतदातासामु गएको भान भयो । आफ्ना भावी योजनाबारे मतदातालाई बुझाउन नसक्नु कमजोरी रह्यो । समय बदलिएको छ । मतदाताहरू बदलिएका छन् । मतदाताहरूको सोच र चेतनास्तर निकै माथि पुगिसकेको छ । मतदाताहरू दलका एजेन्डा खोजिरहेका बेला कांग्रेस भने प्रतिस्पर्धी दलको आलोचनामा मात्र सीमित हुनु विडम्बनाको विषय हो ।नेपाली कांग्रेसले मतदातालाई कन्भिन्स गर्न लोकतन्त्रप्रति आस्थावान र निकटतम सम्बन्ध राख्ने विज्ञहरूलाई भूमिका दिनुपर्ने थियो । उनीहरूलाई निर्वाचनका बेला अधिकतम परिचालन गर्न सक्नुपथ्र्याे । समाजले पनि निकै सम्मान गर्ने र सकारात्मक प्रभाव पार्न सक्ने विज्ञहरूलाई आमसञ्चार माध्यममा लेख्न, बोल्न लगाएर होस् या सार्वजनिक चुनावी कार्यक्रममा उनीहरूलाई परिचालन गर्न सक्नुपथ्र्याे । पार्टी पराजयको अर्काे महत्त्वपूर्ण कारण भनेको टिकट वितरण हो । देशका दुई ठूला वाम घटक गठबन्धन बनाएर चुनावमा गइरहेका बेला कांग्रेस जति जिम्मेवार र सचेत भएर प्रस्तुत हुनुपर्ने थियो, त्यसमा कमी देखियो । टिकट वितरणमा स्थानीय तहमा लोकप्रिय र संगठनमा क्रियाशील व्यक्तिभन्दा नवआगन्तुक र पैसावाललाई प्राथमिकता दिइयो । यति मात्र नभएर केन्द्रीय नेताहरूको प्रभाव र दबाबमा टिकट वितरण गर्ने काम भयो । जिल्लाजिल्लामा गुटबन्दीका आधारमा टिकट दिइनु र कांग्रेस र लोकतन्त्रमाथि वाम गठबन्धनले कडा चुनौती दिने पूर्वानुमान हुँदाहुँदै पनि पार्टीलाई एकताबद्ध बनाउन नेतृत्व तहमा कुनै पहलकदमी भएको पाइएन । धेरै जिल्लामा अन्तरघात भएका खबर बाहिर आउन थालेका छन् । पार्टीकै उम्मेदवारलाई पराजित गरेर रमाउने पुरानै कांग्रेसी प्रवृत्तिको शृंखलाको निरन्तरता यसपटक पनि भयो । फलस्वरुप कांग्रेसले अनपेक्षित हार व्यहोर्नुपरेको हो । नाकाबन्दीका बेला होस् या मधेस आन्दोलनलाई लिएर कांग्रेसले आफ्नो स्पष्ट दृष्टिकोण राख्न सकेन । नाकाबन्दी जायज हो या हाम्रो राष्ट्रिय स्वाधीनता र सार्वभौमसत्ता विपरीत थियो, कांग्रेसले बोल्ने आँटसमेत गरेन । अर्काेतर्फ मधेस आन्दोलनबारे पनि कांग्रेसको दृष्टिकोण ढुलमुले नै देखियो । संविधान संशोधनको माग राखेर ६ महिनाभन्दा लामो समयदेखि सडक आन्दोलनदेखि हडतालसम्म उत्रिएका मधेसी दलहरूको मागबारे कांग्रेसले आफ्नो धारणा राख्न सकेन । जसका कारण नत मधेसी जनताले कांग्रेसलाई विश्वास गर्ने स्थिति रह्यो, न अन्य समुदायले कांग्रेसप्रति सही धारणा बनाउनसके । राष्ट्रियता र देशको सार्वभौमसत्ताको विषयलाई लिएर कांग्रेसमाथि तत्कालीन प्रतिपक्षी दलहरूले कटु आलोचना गरिरहेका बेला कांग्रेसले त्यसको जवाफ दिन आवश्यक नै ठानेन । मानौं कि ती दलहरूको आरोपमा कांग्रेसको समर्थन थियो । पार्टी नेतृत्वका एकपछि अर्का कमजोरीले कांग्रेसको ओरालो यात्रा चलिरह्यो । प्रधानमन्त्री भएकै केही सातामा प्रधानमन्त्रीले बीबीसीको साझा सवालमा दिएको अन्तर्वार्ता होस् या अन्य विभिन्न सार्वजनिक कार्यक्रममा उहाँको प्रस्तुति, एकपछि अर्काे गरी स्वयम् उहाँको व्यक्तित्व र कांग्रेसप्रति नै जनतामा नकारात्मक सोचाइ बन्दै गयो । यति मात्र नभएर प्रहरी महानिरीक्षक नियुक्तिदेखि प्रधानन्यायाधीशलाई महाअभियोग र अख्तियार दुरुपयोग अनुसन्धान आयोगका प्रमुख लोकमानसिंह कार्कीलाई महाअभियोग लगाउने विषयसम्म कांग्रेसको भूमिकाले आम नागरिकममा आक्रोशको स्थिति पैदा गर्यो । वाम गठबन्धन बनिसकेपछि कांग्रेसले बृहत लोकतान्त्रिक गठबन्धन निर्माण गर्न खोजे पनि त्यसलाई सार्थकता दिन नसक्नु अर्को ठूलो कमजोरी रह्यो । तराई मधेसमा राम्रो जनमत भएका दुई ठूला लोकतान्त्रिक दलहरू संघीय समाजवादी फोरम र राष्ट्रिय जनता पार्टीलाई मिलाएर लोकतान्त्रिक गठबन्धन बनाउन पार्टी नेतृत्व असफल बन्यो । लोकतान्त्रिक गठबन्धनभित्र रहेका भनिएका राप्रपा र राप्रपा प्रजातान्त्रिकको जनाधार निकै कमजोर थियो भने यी दलहरूले नै अधिकांश जिल्लामा छुट्टै उम्मेदवारी दिँदासमेत पार्टीले त्यसलाई रोक्न सकेन । सरकारमा रहँदा होस् या प्रमुख प्रतिपक्षमा रहेका बेला कांग्रेसले आफूलाई सशक्त रूपमा प्रस्तुत गर्न नसक्नु पार्टीको कमजोरी रह्यो । कुनै पनि राष्ट्रिय महत्त्वका विषयमा आफ्नो स्पष्ट धारणा नराखी ढुलमुले चरित्रका कारण कांग्रेसप्रति जनविश्वास घट्दै (डिफिसिटी अफ ट्रस्ट) का परिणामस्वरुप लामो राजनीतिक परिवर्तनको नेतृत्व गरेको ऐतिहासिक पार्टी कांग्रेस निकै कमजोर सावित भयो । अब यसलाई चिर्दै नेतृत्वले आफ्नो सोच र कार्यशैली बदल्नु अवश्यम्भावी भइसकेको छ । आजका मतदाताहरू इतिहास हेरेर होइन, वर्तमान र भविष्य हेरेर फैसला गर्ने सामथ्र्य राख्ने भएकाले पार्टीले समय अनुरुप आफूलाई रूपान्तरण गर्न जरुरी छ ।"
कर्मचारी सरूवाको समस्या,"बितेको चार महिना अवधिमा भोजपुरमा तीनजना प्रमुख जिल्ला अधिकारी (सीडीओ) फेरिए । कांग्रेस नेता विमलेन्द्र निधि गृहमन्त्री हँुदा नियुक्त भएर आएकी सीडीओ गोमादेवी चेम्जोङको भदौ पहिलो साता सरुवा भयो । उनी गतवर्ष फागुन ५ गतेदेखि कार्यालयमा हाजिर भएकी थिइन् । माओवादी केन्द्रका नेता जनार्दश शर्मा प्रभाकर गृहमन्त्री हुँदा भदौ दोस्रो साता चेतराज बराल सीडीओ भएर आए । तीन महिना नपुग्दै प्रतिनिधि र प्रदेशसभा निर्वाचनको मुखैमा बराल सरुवा गरिए । त्यसपछि फणिन्द्र दाहाल सीडीओ आए । यस बीचमा डीएसपी र एलडीओसमेत फेरिए । चेम्जोङ सीडीओ हुँदा डीएसपी र एलडीओ क्रमश: काजीकुमार आचार्य र सीता परियार थिए । आचार्यको सरुवा भएपछि दिपेन्द्र पन्जियार थारु र परियारपछि कृष्ण धिताल आए । छोटो समयमा कर्मचारी सरुवाको एक झलकमात्रै हो यो । निजामती सेवा ऐन नियमावली अनुसार कर्मचारीले एक जिल्लामा कम्तीमा दुई वर्ष बस्नुपर्छ । तर भोजपुरमा कर्मचारी छिटोछिटो फेरिँदा शान्ति सुव्यवस्था र विकास निर्माणमै प्रत्यक्ष असर परेको छ । यहाँ कर्मचारीको सुरुवा हुने मुख्य दुई कारण देखिएका छन् । पहिलो, भौगोलिक र भौतिक सुविधाका हिसाबले निकै विकट रहेकाले कर्मचारी स्वयम्ले चाँडै सरुवा चाहन्छन् । दोस्रो, कर्मचारीहरूले कार्यसम्पादन गर्न नसकेर केन्द्रबाटै सरुवा गरिन्छन् भने राजनीतिक प्रभावका आधारमा सरुवा तथा नियुक्ति गर्ने चलनसमेत छ । पछिल्लो समय सीडीओ सरुवाका गतिला कारण कार्यसम्पादन मुख्य कारक देखिए । चेम्जोङ सीडीओ हँुदा स्थानीय तह निर्वाचनताका पूर्वी अरुण गाउँपालिका प्याउलीमा छिमेकी दुई घरका तीन बालबालिकाको रहस्यमय हत्या भयो । असार १० गते शनिबार साँझ हराएका उनीहरू असार १२ गते सोमबार बिहान स्थानीय तोरन कार्कीको माछा पोखरीभित्र डुबेको अवस्थामा फेला परेका थिए । १६ वर्षीय रन्जिव सापकोटा, १४ वर्षीया सुष्मा फुयाल र ८ वर्षीय प्रदिप फुयालको हत्या भएको थियो । रन्जिव रविन्द्र सापकोटा तथा सुष्मा र प्रदिप चेतनाथ फुयालका सन्तान हुन् । म्यादी प्रहरी, नेपाल प्रहरी, सशस्त्र र नेपाली सेनालाई निर्वाचन सुरक्षाका लागि खटाएकै बेला उक्त घटना भएको थियो । त्यस घटनापछि जिल्लाभित्र सुरक्षा दिन नसकेको भन्दै उनी र डीएसपी आचार्य विवादित बने । घटनाको रहस्य पत्ता लाग्न नसकेपछि दुई महिनामै उनीहरूको सरुवा भएको थियो । सामान्यत : गृह मन्त्रालय अन्तर्गतका सीडीओ र डीएसपीको कार्यावधि एक वर्ष हुन्छ ।सीडीओ चेम्जोङ पुगअपुग ६ महिनामै सरुवा भइन् । त्यसपछि आएका सीडीओ बराल र डीएसपी थारुले तीन बालबालिका हत्या प्रकरण टुंगो लगाउने एजेन्डालाई पहिलो प्राथमिकतामा राखेको बताए । सर्वदलीय बैठकमा माइन्युटिङसमेत भयो । घटनाको पार लागेन, तर बराल सरुवा भए । प्रदेश र प्रतिनिधिसभा सदस्य निर्वाचनमा शान्ति सुरक्षा कायम गर्ने चुनौती पनि थियो । तर उनी लामो समय टिक्न सकेनन् । निर्वाचन विरोधी तथा उम्मेदवार लक्षित गतिविधिले जिल्लामा त्रास फैलियो । गत भदौ १४ गते हाजिर भएका प्रजिअ बराल ३ महिना पनि जिल्लामा रहेनन् । प्रधानमन्त्री शेरबहादुर देउवाको ठाडो आदेशमा पहिलो चरणमा निर्वाचन हुने ४ वटा जिल्लामा गरिएको प्रजिअको सरुवामध्ये भोजपुर पनि परेको थियो । नागरिक समाजका संयोजक पर्शुराम तिवारी भन्छन्, भोजपुरलाई केन्द्रबाटै हेपिएको छ, कर्मचारी परीक्षण कालका लागि पठाउने गरिन्छ, कार्यसम्पादन प्रभावकारी हुँदैन, सरुवा चलिरहन्छ । एकको कार्यकालमा थालेको काम अर्को आएपछि डिसमिस बनाउँछन् । तिवारीले भनेझैं निजामती सेवामा प्रवेश गरेका तथा बढुवा भएका कर्मचारी पहिलोपल्ट यसै जिल्लामा नियुक्त हुने गरेका पाइएको छ । ग वर्गमा पर्ने तथा दुर्गम मानिएकाले वार्षिक प्रगति विवरणको उप्रान्त उनीहरूले थप २५ नम्बर प्राप्त गर्छन् । यसो हुँदा बढुवामा सहज हुने अपेक्षासमेत हुने गरेको एक कर्मचारीले भने । भोजपुर देशकै राजनीतिक वृत्तमा उच्च तहको नेतृत्व जन्माउने जिल्लासमेत हो । २००७ सालका क्रान्तियोद्धा नारदमुनी थुलुङदेखि पहिलो महिला राष्ट्रपति विद्यादेवी भण्डारीको जन्मथलो समेत हो । वर्षै पिच्छेजसो मन्त्री र पटकपटक सांसद पाइरहने भाग्यमानी जिल्लाभित्र पर्छ । राजनीतिक नेतृत्व फरिए पनि जिल्लाको मुहार फेरिनसकेको छैन । विकास निर्माणको गति सुस्त छ । २०६२०६३ को जनआन्दोलन पश्चात सुरु भएको विद्युत विस्तार अलपत्र छ । सदरमुकाम जोड्ने भोजपुरलेगुवा ६६ किमि नारदमुनी थुलुङ राजमार्ग तथा भोजपुरचखेवा ४२ किमि मध्यपहाडी लोकमार्ग स्तरोन्नति र कालोपत्रेको काम पूरा हुनसकेको छैन । उत्तरी षडानन्द नगरपालिका र छिमेकी संखुवासभा जोड्ने करिब १४ करोडको पक्की पुल निर्माण अलपत्र छ । यी र यस्ता थुप्रै विकासे गतिविधि कछुवा गतिमा अघि बढ्नु, आपराधिक गतिविधिको अनुसन्धान टुंगो नलाग्नुमा कर्मचारी सरुवा र राजनीतिक स्वार्थ हावी रहने गरेको छ ।"
दिल्लीमा खुमकलाको झिनो स्वर,"उत्तर प्रदेश, नोयडाको सेक्टर२५, जयलायु विहार अपार्टमेन्टमा सन् २००८ को मे १५ मा सुरु भएको एउटा घटनाक्रमले आजसम्म निकास पाएको छैन । अपार्टमेन्टमा १४ वर्षीया आरुषी तलवारको शव भेटिए यताको घटनाक्रममा अनेक चरणमा अनुसन्धान भए, खोजबिन भए । तर भारतको केन्द्रीय अनुसन्धान निकाय सीबीआई यसमा असफल भयो । प्रहरी प्रशासन असफल भयो । आरुषीमाथि मुम्बई मिरर सम्पादक अभिरुक सेनको शोधपरक पुस्तक आयो । निर्देशक मेघना गुल्जारले इरफान खान, कोनकोना सेन शर्मा सहितका कलाकार राखेर फिल्म (तलवार) बनाइन् । यो घटना आधारित समाचार, पुस्तक, फिल्म सबै राम्ररी चले । तर यथार्थ भने अझै खोतलिनसकेको छैन । यी सबै घटनाक्रममा एकपछि अर्को गर्दै तानिएका थिए, एक नेपाली कामदार ४३ वर्षीय हेमराज बन्जाडे । अर्घाखाँची, धारापानी मूलघर भएका हेमराजमाथि आरुषी हत्याको आशंका रहेकै बेला उनको शव पनि त्यही अपार्टमेन्टको छतमा भेटिएको थियो, आरुषी हत्याको दुई दिनपछि । यो घटनामा तत्कालीन अनुसन्धान र प्रहरी प्रशासनको लापरबाहीयुक्त छानबिन आरुषीमाथिका पुस्तक र फिल्ममा समेत उल्लेख भैसकेको छ । तर न्यायिक छानबिनको कुरामा एकपछि अर्को गर्दै फेरिने नजिर र अपनाइने कार्यशैलीका कारण एक निर्दोष कामदारको परिवार कसरी बारम्बार प्रताडित हुनसक्छ भन्ने उदाहरण बनेको छ आरुषी काण्ड ।आरुषी र हेमराज हत्यापछि तलवार परिवार सम्बद्ध घरेलु कामदारहरू कृष्ण थापा, राजकुमार, विजय मण्डलमाथि बिभिन्न चरणमा छानबिन भयो । तर हत्यारा पहिचान हुन सकेन । यी सबै निर्दोष देखिए । अन्तत: ४ वर्ष लामो सीबीआई अनुसन्धान र अदालती प्रक्रियामा स्वयम् आरुषीका पितामाता राजेशनुपुरलाई छोरीको हत्यारा सावित गर्दै आजीवन कारावास सजाय सुनाइएको थियो । फेरि अर्को चरणमा जारी सुनुवाइमा इलाहावाद उच्च न्यायालयले गत अक्टोबर दोस्रो साता तलवार दम्पतीलाई निर्दोष देखाउँदै रिहा गरिदिएको छ । एकैसाथ न्यायालयबाट आरुषी हत्याकाण्डमा घरेलु कामदारहरूमाथि संशय राख्न सकिने आधार सुनाएर फैसला आएको छ । टिकाटिप्पणीको तारो बनिरहेको सीबीआईले लामो केरकार तथा अनुसन्धानमा यसअघि हेमराज सहितका घरेलु कामदारलाई पूर्णतया निर्दोष भनिसकेकामा अहिले फेरि कामदारलाई दोषी देखाइएको विषय (आधार) चर्चामा छ ।आरुषी घटनाको ९ वर्षपछि र आफ्ना श्रीमान हेमराजको हत्यारा पत्ता लगाउने बारेमा कहीं कतैबाट सहयोग नमिलेपछि अर्घाखाँची, धारापानीकी श्रीमती खुमकला बन्जाडे दिल्ली पुगेर न्यायिक निकायमा हारगुहार गर्दै फिरेकी छन् । म न्याय चाहन्छु, न्याय खोज्दै दिल्लीको सर्वोच्च अदालत पुगेर आएकी छु, धारापानी गाउँमा रहेकी खुमकलाले भनिन् । आरुषी काण्डपछि अर्घाखाँचीका हेमराज बन्जाडे परिवारमा छाएको पीडा र प्रताडना न्यायिक फैसलाभन्दा चर्को बनिसकेको छ । न कुनै क्षतिपूर्ति, न कुनै सान्त्वनाको पारिवारिक कठिनाइमाझ एक्ली महिला खुमकलाले कुनै पहुँच र प्रभावबिनै आवाज उठाउन छाडेकी छैनन् । यो आवाज उठाउनमा भारतमा सहयोगी रहेको मूलप्रवाह अखिल भारत नेपाली एकता समाजका प्रतिनिधि ठाकुर खनालले एउटै घटनाका न्यायका नजिरहरू फेरबदल भैरहेको सन्दर्भमा खुमकलाले आफ्ना श्रीमानको हत्यारा पत्ता लागोस् भनेर सर्वोच्चमा अपिल गरेको जानकारी गराएका छन् । फेरि तलवार दम्पतीलाई के आधारमा निर्दोष देखाइयो ? आफ्ना श्रीमानको हत्यारा को हो ? खुमकला यो विषयमा न्यायको आवाज सुन्न चाहन्छिन्, दिल्लीमा रहेका ठाकुरले सुनाए । न्यायालयमा घरेलु कामदारहरू कृष्ण र राजकुमार (हाल नेपालमा छन्) तथा राजकुमारलाई कहिल्यै आरोपी नबनाइएको र आरोप पत्रमा कहीं कतै नाम उल्लेख नभएको अवस्थामा फैसलामा सम्भावित हत्यारा भनेर तोक्नुलाई प्रचलित न्यायको सिद्धान्त विपरीत रहेको बुझाइ नेपाली एकता समाजको छ । आरुषी काण्डको छानबिनमा पहिलो चरणमा गाजियावादको दसना कारागारमा ४ वर्ष थुनामा रहेर गत अक्टोबरमा निस्कँदा राजेशनुपुर तलवार दम्पती मौन रहे । बरु राजेशका भाइ दिनेशले दिएको प्रतिक्रिया निकै अर्थपूर्ण रह्यो, उनले भनेका थिए, आज म भन्न चाहन्छु, आरुषी असल केटी थिइन् । हेमराज (बन्जाडे) पनि खराब थिएनन् । यो तर्कवितर्कका माझ न्यायिक फैसलाका दृष्टिमा अलिक जटिल लाग्न सक्ने मामिला आरुषीहेमराज काण्डमात्रै होइन, अरू पनि छन् । एउटा विमान अपहरण काण्डमा आशंकाका भरमा १४ वर्षभन्दा बढी थुनिएर पंजाव कारागारबाट अन्तत: निर्दोष भन्दै देश फिर्ता पठाइएका भूपालमान दमाइ (युसुफ नेपाली) अहिले बेखबरझैं छन् । १४ वर्ष बिनाकारण जेल परेर निस्किँदा भूपालमानले न १ पैसा क्षतिपूर्ति पाए, न उनको परिवारले बेहोरेको मानसिक प्रताडनाको कतै लेखाजोखा भएको छ । यस्तै आरुषी काण्डमा हत्या गरिएका श्रीमानको हत्यारा खोजिपाउँ भनेर अर्घाखाँची गाउँबाट दिल्ली पुगेकी श्रीमती खुमकला पनि एक्लो अभियन्ता बनेरै लागिपरेकी छन् । मूल प्रवाह अखिल भारत नेपाली एकता समाजजस्तो सही अर्थमा सामाजिक न्यायका लागि बोलिदिने निकायले धन्न हेमराज बन्जाडेको मामिलामा विज्ञप्ति जारी गर्न भ्याएको छ, न्यायको खोजी गर्दै । तर, यस्ता मामिलामा दिल्लीमा रहेको नेपाली दूतावासको कूटनीतिक र अन्य सेवापरामर्शको जिम्मेवारी के हुनसक्छ भनेर प्रश्न गर्ने ठाउँमा न खुमकला छिन्, न भूपालमान । सकेसम्म प्रश्न उठाउने र तर्क गर्ने स्थानमा उभिनै नपाए हुन्थ्यो भन्ने मनोदशामा रहने कूटनीतिक नियोगले खुमकलाले दिल्लीसम्म पुगेर सुनाएको झिनो स्वरलाई साथ दिने हो कि ? कूटनीतिक वरियता र मर्यादाभन्दा पनि यो पद्धतिको कुरा हो । न्यायिक मामला आफैमा संवेदनशील विषय भए पनि खुमकलाले उठाएको सरोकार वा भूपालमानले बेहोरेको अन्यायमा कूटनीतिक निकाय चनाखो हुनसक्छ । तर दिल्ली नियोगले न औपचारिक, न अनौपचारिक तहमै यस्ता मामिलाबारे सरोकार राख्ने गरेको छ । सामान्य र सहज लाग्ने तथा सरोकार उठाउनै मिल्ने मामिलामा पनि दूतावास बेखबर देखिन्छ । वर्षांै बितिसकेको छ न महाराष्ट्र, भिविन्डीको आगजनीमा परेर मरेका नेपाली कामदार परिवारले क्षतिपूर्ति पाएका छन्, न गोवामा निर्माणाधीन भवनमा पुरिएर मरेका नेपाली चौकिदारको नाममा ससर्त दिने भनिएको रकम राज्य सरकारबाट आउनसकेको छ, नत उत्तराखण्डको पहिरोमा परेर मर्ने नेपाली कामदारको रेकर्ड दूतावासले राखेको छ । दिल्ली दूतावासले अहिले फरि बहाना पाएको छ अहिले यहाँ राजदूत पद रिक्त छ, राजदूत पदपूर्ति भएपछि अघि भनिएका ऐजनऐजन मामला उठाउँला, धन्यवाद ।"
नि:शुल्क औषधि अभाव,"ओखलढुंगा (कास) सरकारले उपलब्ध गराउने नि:शुल्क औषधि अभाव भएको छ । औषधि किन्न निजी मेडिकल धाउनुपर्ने बाध्यता छ । जिल्ला अस्पताल रुम्जाटार, प्राथमिक स्वास्थ्य केन्द्र र ५४ स्वास्थ्य चौकीमा अभाव भएको हो । औषधि अभाव भएको दुई महिना भइसक्दा पनि बजेट न्यून भएको र खरिद प्रक्रिया झन्झटिलो भएको भन्दै जिल्लाका सात गाउँपालिका र एक नगरपालिकाकाले खरिद प्रक्रिया अगाडि बढाएका छैनन् । प्रक्रिया बुझ्नै गाह्रो छ । हामीले बजेट पनि पर्याप्त छुट्याउन सकिने अवस्था छैन, खिजीदेम्बा गाउँपालिका प्रमुख वेदबहादुर रोकाले भने, हामीले एक वर्षका लागि २ लाख ५० हजार मात्र छुट्याएका छौं । मोलुङ गाउँपालिकाका स्वास्थ्य शाखा प्रमुख इन्द्र गौतमले प्रक्रियागत झन्झट र बजेट निकासालगायत कारणले खरिदमा समस्या भएको बताए ।"
संरचना निर्माणमा रोक,"कपिलवस्तु लुम्बिनी विकास कोषले पुरातात्त्विक स्थल निग्रोधाराममा थालेको ऐनविपरीत पक्की संरचना निर्माण रोकिएको छ । पुरातत्त्व विभागले कोषलाई पत्र पठाउँदै निर्माण रोक्न निर्देशन दिएको छ । जानकारी पाउनासाथ कोषलाई पत्राचार गर्दै निर्देशन गर्यौं, पुरातत्त्व विभागका प्रवक्ता तथा प्रमुख पुरातत्त्व अधिकृत रामबहादुर कँुवरले भने, निर्माण भइसकेको संरचना हटाएर जानकारी दिन पनि भनेका छौं ।पुरातात्त्विक मूल्यमान्यताविपरीत संचरना निर्माण भइरहेको समाचार गत शनिबार कान्तिपुरमा प्रकाशित भएको थियो । कोषले ठेक्का लगाई निग्रोधारामको मुख्य संरचनासँगै ८ मिटर दूरीमा पर्यटक बस्ने र ध्यान गर्ने संरचना ध्यान केन्द्र बनाइरहेको छ । २ सातादेखि संरचना निर्माण भइरहेको काम रोकियो, लुम्बिनी विकास कोषका तिलौराकोट प्रमुख सञ्जय शर्माले भने, कोषको केन्द्रीय कार्यालयबाट आएको निर्देशनअनुसार रोकेको हुँ । काम छाडेर डकर्मीहरू गइसके । बनेको संरचना हटाउने काम चाहिँ भएको छैन । निग्रोधाराममा आउने पर्यटकलाई ध्यान र आराम गर्न १२ मिटर लामो र ६ मिटर चौडा संरचनाको सेड (ध्यान केन्द्र) बनाउने काम थालिएको थियो । वर्षाका बेला ओतिने ठाउँ थिएन, लुम्बिनी विकास कोषका तिलौराकोट प्रमुख सञ्जय शर्माले भने, अरू बेला पनि बस्न आराम गर्न बनाउन थालिएको थियो । जग र पिलरको काम पूरा भयो । अब माथि टायल राखेर छाना राख्न मात्र बाँकी छ । पत्र आउनासाथ कोषको पुरातत्त्व शाखाले इन्जिनियरिङ शाखालाई संरचना बनाउने काम बन्द गर्न आग्रह गरिसकेको पुरातत्त्व अधिकृत हिमाल उप्रेतीले बताए । विभागको पत्र पाएपछि केही समय काम रोकेका हौं, लुम्बिनी विकास कोषका प्रोजेक्ट म्यानेजर इन्जिनियर सरोज भटराईले भने, विभागसँग संवाद गरी सहमति लिएर काम अघि बढाउँछौं । प्राचीन स्मारक संरक्षण ऐन २०१३ विपरीत थियो, प्रवक्ता कँुवरले भने, जुन ठाउँमा संरचना बनाइएको छ, त्यहाँ पक्की संरचना बनाउनै पाइँदैन । पुरातात्त्विक ठाउँमा सिमेन्ट, इँटा, फलामे छड प्रयोग गरी संरचना बनाउन नपाइने भनेर पुरातत्त्वविद्हरूले विरोध गरेका थिए । नयाँ संरचनाले पुरानोलाई ओझेलमा पार्छ, वरिष्ठ पुरातत्त्वविद् वसन्त विडारीले भने, यसले त्यस ठाउँकै महत्त्व र गरिमालाई नै नराम्रो असर र प्रभाव पार्छ । पुरातत्त्वविद् र इतिहासकारले त्यस्तो कामलाई राम्रो मान्दैनन् । त्यसले मुलुककै बहुमूल्य सम्पदा नासिने डर हुन्छ । उनले बनाउनै नहुने ठाउँमा बनाइएको बताए ।"
विधेयक पारित नहुनु तानाशाही,"मोरङ (कास) कांग्रेस केन्द्रीय सदस्य शेखर कोइरालाले राष्ट्रिय सभा गठन विधेयक पारित नहुनु तानाशाही व्यवस्थाको पहिलो खुड्किलो भएको बताएका छन् । प्रजातान्त्रिक समाज मोरङले विराटनगरमा गरेको गोष्ठीमा उनले दुई ठूला छिमेकी मुलुक एउटा लोकतन्त्रप्रति प्रतिबद्ध र अर्को कम्युनिस्टको बीचमा रहेको नेपालमा एउटाको प्रभाव अस्वाभाविक गतिले बढदै गएको बताए । कोइरालाले एकातिर कांग्रेसले हिमाल, पहाड र तराईलाई जोड्न सकिरहेको छैन भने अर्कोतिर एमालेको उग्र राष्ट्रवादले देश कहाँ जान्छ, ठेगान नभएको बताए ।"
जैविक उद्यान बन्दै,पोखरा (कास) फेवाताल पारिको रानीवनलाई जैविक विविधता उद्यान बनाउन निर्माण कार्य अघि बढाइएको छ । पाँच वर्षयता काम भइरहेको उद्यानका लागि चालू आवमा सरकारले ९ करोड रुपैयाँ विनियोजन गरिसकेको छ । वनस्पति विज्ञानका क्षेत्रमा प्रदेश ४ को अनुसन्धान केन्द्रका रूपमा उद्यानलाई विकास गर्ने उद्देश्यले भौतिक पूर्वाधार निर्माण भइरहेको निर्माण कार्यालयका मुख्य फिल्ड असिस्टेन्ट सुशील लम्सालले बताए ।
राजधानी माग्दै अनशन,"धरान (कास) प्रदेश १ को राजधानी धरान घोषणा गर्न माग गर्दै ५ दिनदेखि जारी रिले अनशन मंगलबार पनि जारी छ । बिहान ६ देखि साँझ ६ बजेसम्म घण्टाघर परिसरको दक्षिणी पेटीमा अनशन बसिएको हो । राजधानी बनाऊँ अभियान स्वतन्त्र समिति अध्यक्ष आइन्द्रविक्रम बेघाकाअनुसार अनशनमा धरानका सबै राजनीतिक दल, सामाजिक संघसंस्थाका पदाधिकारीहरू रिले अनशनमा बसेका छन् ।उनले भने, प्रदेश १ को राजधानी धरानलाई नबनाएसम्म अनशन जारी रहनेछ । अरूतिर पनि राजधानी माग गर्दै बन्द, हड्ताललगायत कार्यक्रम भइरहँदा धरानमा शान्तिपूर्ण रिले अनशनमार्फत सबैको ध्यानाकर्षण गरेका हौं । समाजले प्रदेश सरकारको कार्यालय, वातानुकुलित सभाहल, मुख्यमन्त्री, सभामुख, उपसभामुख, मन्त्रालय, मन्त्री निवासलगायत भवन र भौतिक पूर्वाधारका तस्बिर सार्वजनिक गरेको छ ।"
नेपाल पदयात्रा सम्पन्न,"रसुवा (कास) भूकम्पमा ज्यान गुमाएका व्यक्ति र परिवारको सम्झनामा गरिएको ८ दिने नेपाल पदयात्रा मंगलबार सम्पन्न भएको छ । पुस ४ देखि मैलुङबाट सुरु भएको नेपाल पदयात्रा ठूलो हाकु, नेसिङ, ग्रे, गतलाङ, चिलिमे, थुमन हुँदै स्याफ्रु पुगेर टुंगिएको संयोजक प्रेम योन्जनले बताए ।"
जेसिज अध्यक्षमा बस्याल,"भैरहवा (कास) नेपाल जेसिजको ४४ औं राष्ट्रिय महाधिवेशनले श्रीधर बस्यालको नेतृत्वमा नयाँ कार्यसमिति चयन गरेको छ । एकवर्षे कार्यकालका लागि कार्यकारी ४ उपाध्यक्षमा लक्ष्मी शिल्पाकार, पदमबहादुर सिंह, विकास मानन्धर र अशोक शंकर निर्वाचित भए । यसका अलावा थप १२ पद रहेको उपाध्यक्षमा विजय घिमिरे, अमिश ढकाल, विजय गुरुङ, श्यामसुन्दर पौडेल, टेकराज रेग्मी, रञ्जना चापागाईं, रविन पोख्रेल, सुमता शर्मा, गोविन्द्रप्रसाद देवकोटालगायत छन् ।"
सृष्टिलाई मिस नेपाल यूकेको साथ,"काठमाडौं बेलायतको लन्डनमा मिस नेपाल यूकेको छैटौं संस्करण हुँदै गर्दा यसका सहभागी सुन्दरीहरूले दृष्टिविहीनहरूको समूह ब्लाइन्ड रक्स बारे थाहा पाए । त्यति बेला ब्लाइन्ड रक्स की संस्थापक एवं अध्यक्ष सृष्टि केसी अध्ययनका क्रममा लन्डनमै थिइन्, उनकै जीवनीमा आधारित र मिलन चाम्स निर्देशित ब्लाइन्ड रक्स फिल्मको लन्डन प्रिमियर पनि त्यही बेलै भयो । दृष्टिविहीन र अपंगता भएका व्यक्तिहरूको सशक्तीकरणका लागि ब्लाइन्ड रक्स समूहले देशविदेशमा गरेका काम थाहा पाएर मिस नेपाल यूकेका सहभागीहरू प्रभावित भए । यसपछि उनीहरूले ब्युटी विथ पर्पोस थिम नै बनाएर ब्लाइन्ड रक्सका लागि च्यारिटी कार्यक्रम नै गरे । केही साताअघि लन्डनको नर्थहोल्ट पार्क सोसल क्लबमा भएको च्यारिटीमा सुन्दरीहरूले २५ सय पाउन्ड उठाएका थिए । उनीहरूको अभियान मन पराएर सहयोग गर्नेहरूपछि पनि थपिए । यसरी जम्मा भएको ३ लाख ४९ हजार १ सय ५ रुपैयाँ मंगलबार भक्तपुरको गट्ठाघरस्थित सृष्टिकै घर पुगेर हस्तान्तरण गर्दा मिस नेपाल यूके सिर्जना गुरुङ पुलकित थिइन् ।हाम्रो एउटा अभियान सफल भयो, उनले भनिन्, सृष्टिजीका कामबारे थेरै सुनेको भए पनि भेट भएको थिएन, ट्रेनिङ चलिरहेकोले यूकेमा पनि भेट्न सम्भव भएन । बल्ल आज मौका जुर्यो । ब्लाइन्ड रक्सले डान्स, फेसन, आर्ट र मल्टिमिडियामार्फत शारीरिक रूपले कमजोरहरूको सशक्तीकरणमा पुर्याएको योगदानबाट प्रभावित भएर यूकेमा च्यारिटी गरेको उनले बताइन् । त्यति बेला सिर्जनाकै संयोजकत्वमा आठ प्रतियोगीले ब्युटी विथ पर्पोस थिममा कार्यक्रम गरेका थिए । सिर्जनाबाट सहयोग रकम ग्रहण गरेपछि ब्लाइन्ड रक्सको अभियानमा सहयोगी हातहरू बढदै गएको प्रति सृष्टिले खुसी प्रकट गरिन् । उनै सृष्टिले २०७१ मा आफूजस्तै केही दृष्टिविहीन तथा अपंगता भएका व्यक्ति र सहयोगीहरूलाई लिएर ब्लाइन्ड रक्स समूह बनाएकी थिइन् । त्यसयता डान्स, फेसन, आर्ट र एडभेन्चर्स पर्फमेन्समार्फत यो समूह मुलुकभित्रका थुप्रै थलोमा पुगिसकेको छ भने भारत, हङकङ, फ्रान्स, बेलायत, रूस, पोल्यान्डलगायत एक दर्जन मुलुकमा पनि नेपालका तर्फबाट क्याम्पेनहरू गरिसकेको छ । सृष्टिको यस्तो उदाहरणीय कामबाट प्रभावित भएर मिलनले ब्लाइन्ड रक्स नै बनाए । यो फिल्ममा सृष्टि बनेर खेलेकी छन् अभिनेत्री बेनिशा हमालले । मिस नेपाल यूकेको यो सहयोग अपंगता भएका व्यक्तिहरूकै सशक्तीकरणमा लगाउने छौं, सृष्टिले प्रतिबद्धता जनाइन्, हामी हौसिएका छौं । सिर्जनाले पनि आफूहरूको सहयोग सामाजिक हिसाबले अर्थपूर्ण बनेको भन्दै खुसी प्रकट गरिन् । महिना दिनअघि नेपाल आएकी सिर्जनाले उतिबेलै सृष्टिलाई भेट्न खोजेकी थिइन् । त्यति बेला सृष्टि ब्लाइन्ड रक्सकै अभियानका क्रममा भारतमा थिइन् । केही दिनअघि मात्रै नेपाल आइपुगेको थाहा पाएपछि बुबा यमबहादुर गुरुङ र आमा बिनु कुमारीका साथ सिर्जना सृष्टिको घरा पुगेकी हुन् । यसबीच उनले आफ्नो पुख्र्यौली थलो पर्वतको बच्छा गाउँमा पुगेर जनविकास निमाविलाई २५ हजार र स्टेसनरी सहयोग गर्न भ्याइन् । ब्रिटिस गोर्खा परिवारका उनी २००६ देखि बेलायत बस्दै आएकी छन् ।मिस नेपाल यूकेमार्फत अरू पनि सामाजिक काम गर्न सकिन्छ कि भनेर योजना बनाउँदै छौं, मेडिकल एन्थ्रोपोलजीमा स्नातक उनले भनिन्, समाजसेवामा जोडिन पाउँदाको आनन्द अर्कै हुँदो रहेछ ।"
थारु साहित्य मेला,"गुलरिया (कास) बर्दियाको बढैयातालमा राष्ट्रिय थारू साहित्य मेला हुने भएको छ ।थारू लेखक संघको आयोजना तथा जंग्रार साहित्यिक बखेरी र कर्मशील नेपालको संयोजनमा माघ ४ देखि ६ सम्म नेपाल तथा भारतका साहित्यकार, लेखक, पत्रकार, संस्कृतिविद् लगायत करिब दुई सय जना सहभागी हुनेछन् । संयोजक सुशील चौधरीले सोमबार पत्रकार सम्मेलनमा बताएअनुसार मेलामा थारू भाषासाहित्य, कला, संस्कृति प्रवद्र्धनका विषयमा बढी केन्द्रित हुनेछ । बहुभाषिक कविता वाचन, थारू लोककला दर्शन, सडक नाटक, पुस्तक र फिल्म प्रदर्शनी पनि हुनेछ ।"
गुजरातको मुख्यमन्त्रीमा रूपाणीद्वारा शपथ,"गुजरात (एजेन्सी) भारतको गुजरातमा विजय रूपाणीले मुख्यमन्त्रीको दोस्रो कार्यकालका लागि मंगलबार शपथ लिएका छन् । उनीसँगै उपमुख्यमन्त्रीमा नीतिन पटेल र १८ मन्त्री पनि नियुक्त भएका छन् ।उनलाई गुजरातका गभर्नर ओपी कोल्हीले गान्धीनगरमा आयोजित एक विशेष समारोहमा शपथ खुवाएका हुन् । कार्यक्रममा भारतीय प्रधानमन्त्री नरेन्द्र मोदी, भारतीय जनता पार्टी (भाजपा) का अध्यक्ष अमित शाह र भाजपाले सरकार चलाएका १८ राज्यका मुख्यमन्त्रीसमेत उपस्थित थिए । पञ्चदेभ महादेव मन्दिरको दर्शन गरेर शपथग्रहण समारोहमा पुगेका मुख्यमन्त्री रूपाणीले भाजपा सरकारको मुख्य मुद्दा विकास हुने बताए । यसअघि गुजरात राज्यमा गत साता भएको निर्वाचनमा भाजपा केही कमजोर देखिएपछि उनलाई मुख्यमन्त्री बनाउन नहुने भन्दै आलोचना भएको थियो । तर भाजपा अध्यक्ष अमित शाहका विश्वासपात्र भएकाले उनलाई पुन: जिम्मेवारी दिइएको भारतीय सञ्चारमाध्यमले जनाएका छन् । उपमुख्यमन्त्री नीतिन पटेलले नवनियुक्त मुख्यमन्त्री रूपाणीसँग शपथ लिएका हुन् । दोस्रो कार्यकालका लागि शपथ लिएका रूपाणीले उपमुख्यमन्त्रीसहित १८ मन्त्री नियुक्त गरेका छन् । मन्त्रिपरिषद्मा उपमुख्यमन्त्री नीतिनसहित पटेल समुदायको उल्लेख्य उपस्थिति रहेको छ । नवनियुक्त मन्त्रीहरूमा आरसी फलदू, भूपेन्द्रसिंह चूडासमा, कौशिक जमनादास पटेल, सौरभ पटेल, गणपत वसावा, जयेश रादडिया, दिलीप ठाकोर, ईश्वरभाइ परमार, प्रजिपसिंह जडेजा, परवतभाइ पटेल, पुरुषोत्तमभाइ सोलंकी, बचुभाइ खाबड, जयद्रसिंह परमार, ईश्वर पटेल, बासणभाइ गोपाल आहिर, समनलाल पाटकर र किशोर कनाणी रहेका छन् । नयाँ मन्त्रिपरिषद्मा पटेल समुदाय र पिछडिएका वर्गबाट ६६ जना नियुक्त भएका हुन् । गत डिसेम्बर ७ र १४ मा भएको निर्वाचनमा भाजपाले ९९ सिटसहित सामान्य बहुमत प्राप्त गरेको थियो । सन् २०१२ मा भने भाजपाले १ सय १५ सिटमा विजयी भएको थियो । निर्वाचनमा कंग्रेसले १९९० यताकै बढी अर्थात् ७७ सिट प्राप्त गरेको हो । गुजरातमा विधानसभा निर्वाचनमा १ सय ८२ सिट छन् । भारतीय प्रधानमन्त्री मोदी गुजरातमा यसअघि ३ पटकसम्म मुख्यमन्त्री भएका थिए । तर सन् २०१६ मा मोदीले लागू गरेको नोटबन्दी नीति र नयाँ करसम्बन्धी कानुनका कारण गुजरातमा भाजपाको लोकप्रियता घटेको हो ।"
चिनियाँ मानव अधिकारकर्मीलाई ८ वर्ष जेल सजाय,तियानजिन (बीबीसी) चीनले सरकारविरोधी गतिविधिमा संलग्न भएको आरोपमा एक मानव अधिकारकर्मीलाई मंगलबार ८ वर्षको जेल सजाय तोकेको छ । सुपर भल्गर बुचर का नामले प्रख्यात वु गन सन् २०१५ मा पक्राउ परेका थिए । त्यसयता चिनियाँ अधिकारीले सयौं वकिल र अधिकारकर्मीलाई पक्राउ तथा सोधपुछ गरेका थिए । वु अनलाइनमार्फत अधिकारीहरूलाई लज्जित पार्ने कार्यका लागि चर्चित थिए । उनले आफूलाई दिइएको सजायविरुद्ध पुनरावेदन गर्ने योजना बनाएको जनाए । गानलाई तियानजिनको अदालतले राज्यसत्ताको विरुद्ध कार्य गरेको भन्दै दोषी ठहर गरेको हो । अदालतले उनलाई गलत सूचना सम्प्रेषण गरेको र अनलाइनमार्फत अरूको अपमान गरेको आरोप लगाएको छ । वुले राज्यसत्ताको दुरुपयोग गर्दै गरिएको बलात्कारबारे पीडितका पक्षमा आवाज उठाएका थिए । बीबीसीका अनुसार उनले हत्याको आरोपमा जेल सजाय पाएका चारजना निर्दोष व्यक्तिलाई न्याय दिलाउन लडेका थिए । उनले अधिकारको दुरुपयोग गरेको भन्दै हेनान प्रान्तका तीन अधिकारीको टाउको सुँगुरको ज्यानमा टाँसेर विश्वका सर्वाधिक खोजीका तीन सँुगुरहरू शीर्षकमा अनलाइनमा सार्वजनिक गरेका थिए । चीनमा सन् २०१५ को क्रयाकडाउन ७०९ अन्तर्गत नागरिक अधिकारवादी वकिल र मानव अधिकारकर्मीसहित २ सय जनालाई थुनामा राखेको थियो ।
बैंकरलाई पुरस्कार र विदेश भ्रमणमा कडाइ,"काठमाडौं राष्ट्र बैंकको अनुमतिबिना बैंक तथा वित्तीय संस्थाले विदेशी निकायबाट पुरस्कार वा सम्मान थाप्न नपाइने भएको छ । केही वर्षयता बैंक तथा वित्तीय संस्थाले मनपरी ढंगले विदेशी निकायबाट पुरस्कार र सम्मान थाप्ने क्रम बढेपछि राष्ट्र बैंकले पुरस्कार र विदेश भ्रमणमा कडाइ गरेको हो । राष्ट्र बैंकले मंगलबार परिपत्र जारी गरी यस्तो निर्देशन दिएको हो । बैंक तथा वित्तीय संस्थाले प्रत्यक्ष वा अप्रत्यक्ष रूपमा आर्थिक सहायता, चन्दा वा अन्य कुनै पनि प्रकारको शुल्क वा वित्तीय योगदान गरेको आधारमा मात्र सोको प्रतिफलस्वरूप कुनै पनि विदेशी निकायबाट पुरस्कार वा सम्मान ग्रहण गर्न नपाइने, राष्ट्र बैंकको निर्देशनमा भनिएको छ । पछिल्ला वर्षहरूमा बैंक तथा वित्तीय संस्थाले विदेशी निकायबाट पुरस्कार वा सम्मान लिने र त्यसकै आधारमा उत्कृष्ट बैंकका रूपमा प्रचार गरी व्यवसाय विस्तार गरिरहेकाले नियन्त्रणका लागि राष्ट्र बैंकले नयाँ निर्देशन जारी गरेको हो ।विदेशी निकायबाट पुरस्कार वा सम्मान लिनैपर्ने अवस्था आए राष्ट्र बैंकबाट पूर्वस्वीकृित लिनुपर्ने परिपत्रमा उल्लेख छ । कुनै पनि विदेशी निकायबाट पुरस्कार वा सम्मान ग्रहण गर्नुपर्दा यस बैंकको पूर्वस्वीकृति लिनुपर्नेछ, निर्देशनमा उल्लेख छ, यसरी स्वीकृति लिँदा पुरस्कार वा सम्मान प्रदान गर्ने विदेशी निकायको वैधानिक हैसियत एवं आधिकारिकता पुष्टि हुने कागजात यस बैंकमा पेस गर्नुपर्नेछ । बैंक तथा वित्तीय संस्थाका अध्यक्ष, सदस्य र प्रमुख कार्यकारी अधिकृतको विदेश भ्रमणमा पनि कडाइ गरेको छ । विदेश भ्रमणलाई व्यवस्थित र मितव्ययी बनाउन उक्त निर्देशन जारी भएको राष्ट्र बैंकका प्रवक्ता नारायण पौडेलले बताए । नयाँ निर्देशनअनुसार बैंक तथा वित्तीय संस्थाले आगामी चैतसम्म विदेश भ्रमणसम्बन्धी कार्यविधि बनाई लागू गर्नुपर्नेछ । पुँजी वृद्धिका लागि समय अवधि थप राष्ट्र बैंकले एकजिल्ले विकास बैंक र फाइनान्स कम्पनीका लागि चुक्ता पुँजी वृद्धिको म्याद थप गरेको छ । यसअघि राष्ट्र बैंकले क, ख र ग वर्गका वित्तीय संस्थालाई ०७४ असारभित्र तोकिएको चुक्ता पुँजी पुर्याउन निर्देशन दिएको थियो । तोकिएको समयमा पुजी नपुर्याउने एकजिल्ले विकास बैंक र वित्त कम्पनीलाई राष्ट्र बैंकले ०७६ पुस मसान्तसम्मको समय दिएको हो । राष्ट्र बैंकले मंगलबार परिपत्रमार्फत यस्तो निर्देशन दिएको छ । विगतमा विशेष व्यवस्थाअन्तर्गत अनुमति पाएका ती संस्थाहरूले तोकिएको पुँजी पुर्याउन सकेका थिएनन् । ती संस्थालाई के गर्ने भन्ने विषयमा धेरै छलफल चलेपछि अन्त्यमा समयसीमा बढाइदिने निष्कर्षमा राष्ट्र बैंक पुगेको थियो ।"
असुरक्षित पम्पहरूको अध्ययन गर्न समिति,"काठमाडौं आयल निगमले मुलुकभरि सञ्चालित असुरक्षित पम्पहरूको अध्ययन गर्ने भएको छ । मापदण्डविपरीत सञ्चालित पम्पका कारण उपभोक्ता जोखिममा परेको सामाचार प्रकाशित भएपछि निगमले तत्काल अध्ययन गरी व्यवस्थित गर्ने निर्णय गरेको हो । उपभोक्ता अधिकारकर्मीहरूले पनि प्रधानमन्त्री तथा मन्त्रिपरिषद् कार्यालयमा ज्ञापनपत्र बुझाएपछि सरकारी निकायले चासो दिएका हुन् ।असुरक्षित पम्पको विषयमा निगमले मंगलबार आपूर्ति मन्त्रालय र मुलुकभरिका पेट्रोलियम एसोसिएसनसँग छलफल गरेको थियो । त्यसक्रममा व्यवसायीहरूले पनि अध्ययन प्रतिवेदन बनाउन सहमति जनाएका छन् । छलफलको क्रममा सबै सम्मिलित एउटा कमिटी गठन गर्ने निर्णय भएको छ । कमिटीले मुलुकभरिका पम्पहरूको अवस्थाबारे अध्ययन गर्नेछ, निगमका कार्यबाहक कार्यकारी निर्देशक सुशील भट्टराईले भने, सोही प्रतिवेदनअनुसार हटाउनुपर्नेसार्नुपर्ने पम्पहरू अन्य स्थानमा स्थानान्तरण गर्छौं । कमिटीमा कुनकुन निकायलाई सामेल गर्ने र कार्यविधिबारे बुधबार पुन: बैठक बसेर टुंग्याउने निर्णय भएको छ । निगमका अनुसार केन्द्रमा एउटा छुट्टै टोली गठन हुन्छ । त्यसपश्चात् क्षेत्रक्षेत्रमा अर्को टोली गठन गरिनेछ ।उक्त टोलीले पम्पहरू विनियमावलीअनुसार सञ्चालन भएनभएको प्रतिवेदन बनाउने निगमले जनाएको छ । विवरण संकलनपश्चात् नीतिगत छलफल गर्छौं, उनले भने, सानो क्षेत्रफलमा सञ्चालित पम्पलाई अन्य स्थानमा स्थानान्तरण गर्छौं वा हटाउँछौ ।यससँगै निगमको क्षेत्रीय कार्यालय र एसोसिएसनलाई पत्रचार गरिने निगमले जनाएको छ । वाग्मती पेट्रोलियम डिलर्स एसोसिएसनका अध्यक्ष अच्युत खड्काले पनि अध्ययन प्रतिवेदन बनाउन आफूहरू सहमत भएको बताए । गल्ती गरेकालाई नियन्त्रण लिने गरी छलफल केन्द्रित भएको उनले बताए । बैठकमा मन्त्रालय, आपूर्ति विभाग, निगम र व्यवसायीसहितको अध्ययन कमिटी गठन गर्ने निर्णय भएको छ, अध्यक्ष खड्काले भने, कमिटीले पम्पहरूको छानबिन गर्छ । व्यवसायीसँगै निगम पनि सुध्रिन आवश्यक रहेको उनले बताए ।पेट्रोलियम डिलर्स राष्ट्रिय एसोसिएसनका अध्यक्ष लीलेन्द्र प्रधानले मापदण्डअनुसार अग्नि नियन्त्रण पम्पमा राखेको बताए । कुनैमा अभाव भएको खण्डमा तत्काल राख्न लगाउने उनले बताए । उपभोक्ता हितको कुरामा तत्काल सुधार गर्न तयार भए पनि जग्गाको हकमा तत्काल सम्भाव नभएको उनले बताए । पम्पमा चाहिने आवश्यक उपकरणहरू तत्काल राख्छौं, उनले भने, जग्गाको विषयमा के गर्ने भन्नेमा थप छलफल जरुरी छ । उपभोक्ता, बिक्रेता र ट्रान्सपोर्टरमा पनि चेतना जगाउनु आवश्यक रहेको उनले बताए । छलफलको क्रममा पहिलो चरणमा ३ महिनाभित्र तत्काल अग्नि नियन्त्रण यन्त्रहरू राख्नुपर्ने, दोस्रो चरणमा वृक्षरोपण गर्नुपर्ने सहमति भएको प्रधानले बताए । त्यसपश्चात् तेस्रो चरणमा जग्गाको विषयमा के गर्न सकिन्छ भनेर छलफल गर्छौं, उनले भने । उपभोक्ताकर्मीका अनुसार निगम र सरकारको फितलो नीति, राजनीतिक हस्तक्षेप र व्यापारीको अटेरीको कारण इन्धन क्षेत्रको कुनै पनि व्यवसायको भौतिक र यान्त्रिक संरचना सुरक्षित छैन । व्यवसायीहरू अधिकांशले नियम कानुन नमानेको, सुरक्षा संयन्त्रहरू जडान नगरी सञ्चालन गरेको आरोप उनीहरूले लगाएका छन् । केही पम्पहरू घरभित्रबाटै सञ्चालन हुँदै आएका छन् । केही पम्पहरू सडकपेटीबाटै सञ्चालन भएका छन् । यस्ता पम्पहरूमा आगलागीका दुर्घटना हुने सम्भावना उच्च हुन्छ । सडकपेटीमै पम्प सञ्चालन हुँदा सवारी जाम हुने, अन्य सवारीबाट स्पार्क भई आगलागी हुन सक्ने जानकारहरू बताउँछन् ।पम्पहरूको अनुगमन गर्ने दायित्व नेपाल आयल निगम, गुणस्तर तथा नापतौल विभाग र आपूर्ति व्यवस्थापन तथा उपभोक्ता हित संरक्षण विभागको हो । सडकपेटीमा वर्षौंदेखि सञ्चालन भए पनि अनुगमनकारी निकायहरू भने मौन बसेका छन् । इन्धन क्षेत्रमा प्रभावकारी अनुगमन नहुँदा सर्वसाधारणमा जोखिम बढ्दै गएको हो । अनुगमन प्रभावकारी नभएको भन्नेमा निगमका कार्यकारी निर्देशक भट्टराई पनि स्वीकार्छन् । अनुगमन नाम मात्रकै भएको हामीले पनि स्वीकार गरेका छांै, उनले भने, अब सबै जना सचेत हुनुपर्छ । बिक्रेताले पनि मापदण्ड पूरा गर्नुपर्छ । हाल मुलुकभरि करिब १ हजार २ सय पेट्रोलडिजेल पम्प सञ्चालनमा छन् । गुणस्तर विभागका अनुसार तीमध्ये करिब ५० प्रतिशतपम्प जोखिममा छन् । तीमध्ये उपत्यकामा १ सय १७ छन् । ती अधिकांश पम्पहरू सरकारी मापदण्डभित्र पर्दैनन् । उपत्यकाका अधिकांश पम्पहरू सडकपेटीबाटै सञ्चालन गर्दै आएका छन् । कतिपय स्थानमा सञ्चालित पम्पहरूमा दमकलक पनि जान सक्दैन ।"
सौराहामा हात्ती महोत्सवको रौनक,"सौराहा पर्यटकीय नगरी सौराहामा मंगलबारबाट १४औं चितवन हात्ती महोत्सव सुरु भएको छ । क्षेत्रीय होटल संघ नेपाल सौराहाको आयोजनामा सुरु महोत्सवमा आन्तरिक तथा बाहय पर्यटकको आगमन बढेको छ । बाघमारा मध्यवर्ती सामुदायिक वनको चौरमा महोत्सव आयोजना गरिएको छ । महोत्सवमा घुम्न आउनेमा आन्तरिक पर्यटक बढी छन् । पर्यटक आगमन बढाउने उद्देश्यले अंग्रेजी नयाँ वर्षको पूर्वसन्ध्यामा महोत्सव आयोजना गरिएको हो । महोत्सव उद्घाटनको क्रममा चितवन निकुञ्जका प्रमुख संरक्षण अधिकृत रामचन्द्र कँडेलले हात्ती महोत्सवले वन्यजन्तु संरक्षणका लागि सहयोग पुग्ने बताए । त्यसैगरी होटल संघ नेपालका केन्द्रीय अध्यक्ष अमरमान शाक्यले नेपाललाई विदेशमा र देशभित्रै चिनाउने निरन्तर प्रयासको एउटा राम्रो उदाहरण हात्ती महोत्सव भएको बताए । प्रत्येक वर्ष आयोजना हुँदै आएको यो महोत्सव अन्त्यन्तै चाखलाग्दो र राष्ट्रिय तथा अन्तर्राष्ट्रिय पर्यटकलाई सहभागी गराउने माध्यम बनेको छ, उनले भने, यसले पर्यटक आगमनसमेत बढाएको छ । क्षेत्रीय होटल संघ नेपाल सौराहाका अध्यक्ष सुमन घिमिरेले नारायणगढमुग्लिन सडकको अवस्थाले गर्दा पर्यटन व्यवसायमा असर परेको कुराप्रति महोत्सव उद्घाटन गर्न आएका प्रधानमन्त्री शेरबहादुर देउवाको ध्यानाकर्षण गराए । महोत्सवमा हात्तीका विभिन्न क्रियाकलाप समावेश गरिएको छ । पहिलो दिन हात्ती लम्काइ आयोजना गरियो । महोत्सव अवधिभर हात्ती लम्काइ, हात्तीहरूबीच वनभोज, हात्ती बाथिङ, छावाहरूबीच फुटबल, हात्तीपोलो, हात्ती पेन्टिङजस्ता प्रतियोगिता आयोजना गरिनेछ । हात्ती सुन्दरी प्रतियोगिता सबैभन्दा आकर्षण रहनेछ । हाल सौराहामा टाढाटाढादेखि घुम्न आउने आन्तरिक पर्यटकको संख्या बढेको छ ।"
हाइड्रो एक्स्पो हुने,"काठमाडौं (कास) नेपालमा पहिलोपटक अन्तर्राष्ट्रियस्तरको हाइड्रो एक्स्पो आयोजना हुने भएको छ । स्वतन्त्र ऊर्जा उत्पादकहरूको संस्था नेपाल (इपान) र एक्स्पो एन्ड इभेन्ट म्यानेजमेन्ट सर्भिसले राजधानीको भृकुटीमण्डपमा एक्स्पोको आयोजना गर्ने भएको हो । पुस २१ देखि २३ सम्म हुने एक्स्पोमा हाइड्रोपावर निर्माता, हाइड्रोपावरका सामान उत्पादक, सप्लायर्स, डिजाइनर्स, कन्सल्टयान्ट, इन्स्योरेन्स कम्पनी, लगानीकर्ता र बैंकवित्त कम्पनीहरूलगायत करिब सयवटा स्टल रहने आयोजकले जनाएको छ ।"
बजाजको आरई महाटेस्ट ड्राइभ,काठमाडौं (कास) बजाज आरई महाटेस्ट ड्राइभ मेला पर्साको वीरगन्जमा सम्पन्न भएको छ । बजाज आरईबारे जानकारी दिने र सवारी धनीहरूलाई टेस्ट ड्राइभ र मनोरञ्जन दिने उद्देश्यका साथ पुस ११ मा आयोजना गरिएको मेलामा २० वटा बजाज आरई बुकिङ भएको कम्पनीले जनाएको छ ।
टाटा मोटर्सको सोरुम जनकपुरमा,"काठमाडांै (कास) टाटा मोटर्सले जनकपुरमा नयाँ सोरुम सञ्चालनमा ल्याएको छ । बिक्रेता सिप्रदी ट्ेरडिङले जनकपुरमा गिरिजा अटोमोबाइल इन्टरप्राइजेजमार्फत सोरुम सञ्चालनमा ल्याएको जारी विज्ञप्तिमा उल्लेख छ । नयाँ सोरुमको सञ्चालनले कम्पनीका ग्राहकलाई उच्च सुविधा दिने प्रयत्नलाई उजागर गरेको कम्पनीको दाबी छ । सोरुमले बिक्री, सेवा अनि ग्राहकको सन्तुष्टिमा नयाँ आयाम कायम गर्ने विश्वास लिएको कम्पनीले जनाएको छ ।"
प्राइम कमर्सियलको शाखा विस्तार,"काठमाडौं (कास) प्राइम कमर्सियल बैंकले दोलखाको बैतेश्वरस्थित मैनापोखरीमा शाखा सञ्चालनमा ल्याएको छ । योसहित बैंकका शाखा संख्या ५३ पुगेको जारी विज्ञप्तिमा उल्लेख छ । बैंकले निक्षेपकर्ता तथा ग्राहकहरूलाई प्रदान गरिने सेवालाई गुणस्तरीय बनाउन आफ्नो सेवा थप चुस्त, आत्मीय र ग्राहकमुखी बनाउने जनाएको छ ।"
नेप्से ३ महिनाकै न्यून,"काठमाडौं (कास) लगातार घटिरहेको नेप्से मंगलबार तीन महिनायताकै न्यून विन्दुमा झरेको छ । प्रतिनिधि र प्रदेशसभाको दोस्रो चरणको निर्वाचनपछि एक दिनबाहेक सबै दिन घटेको नेप्से मंगलबार १ हजार ४ सय ४७०४ विन्दुमा ओर्लेको हो । यो पछिल्ला तीन महिनायताकै न्यून हो । यसअघि कात्तिक २३ गते नेप्से १ हजार ४ सय ६०७३ विन्दुमा झरेको थियो । चुनावपछि (मसिंर २४ गते देखि) को कारोबारमा अधिकांश दिन नेप्से घटे पनि मंगलबारको गिरावट इन्ट्रा डे मा कात्तिक १९ यताकै उच्च हो । मंगलबार नेप्से परिसूचक २०६४ अंकले घटेको छ । नयाँ सरकार गठनमा देखिएको अन्योलका कारण लगानीकर्ताको मनोबल बढ्न नसकेकाले नेप्से लगातार घटेको जानकारहरू बताउँछन् । नयाँ सरकारको अन्योल छँदै थियो, फेरि बैंकहरूले ब्याज बढाउन थाले, यसकारण मंगलबार नेप्सेको घट्ने दर बढेको हो, एक धितोपत्र ब्रोकरले भने । बजारमा लगानीकर्ताको उत्साहमा निकै कमी आएकाले त्यो बढाउन राज्यस्तरबाट कुनै सकारात्मक सन्देश आवश्यक रहेको उनको भनाइ छ । ऋणको ब्याज तिर्ने समय नजिकिँदै छ, एक ब्रोकरले भने, सेयर बेचेर ब्याज तिर्नेहरूका कारण बिक्रीतर्फ चाप बढी छ । यसले पनि बजार घटाइरहेको छ । सार्वजनिक बिदाका कारण सोमबार बन्द भएको नेप्से मंगलबार सुरुदेखि नै उच्च दरले ओरालो लागेको थियो । कारोबार सुरु भएको आधा घण्टापछि बजार केही सम्हालिए पनि अन्त्यमा करिब साढे २० अंकले घटेर बन्द भयो ।"
उडान प्रभावित,"काठमाडौं (कास) पाइलट र एयर ट्राफिक कन्ट्रोलर (एटीसी) बीच हुने सञ्चार प्रणालीमा खराबी आएपछि मंगलबार दर्जनौं आन्तरिक उडान स्थगित भए । अन्तर्राष्ट्रिय विमानस्थलको उडान सञ्चालन विभागका प्रमुख सुधीरकुमार चौधरीका अनुसार दिउँसो साढे ३ बजेदेखि भीसीसीएस (भ्वाइस कम्युनिकेसन कन्ट्रोल सिस्टम) मा खराबी आएपछि आन्तरिक उडान प्रभावित भएका थिए । पाइलट र एटीसीबीच सञ्चार हुने प्रविधि बिग्रेपछि आन्तरिक उडानलाई रोक्नुपर्यो, चौधरीले भने । विमानस्थलमा चारवटा फ्रिक्वेन्सीका टावर छन् । जहाजलाई स्टार्ट गर्न अनुमति दिने ग्राउन्ड, ग्राउन्डबाट जहाज उडाउने अनुमति दिने काठमाडौं टावर, २० किलोमिटरभन्दा पर पुगेको जहाजको अनुगमन गर्ने एप्रोच टावर र काठमाडौंबाट १ सय किलोमिटरभन्दा पर पुगिसकेको विमानलाई अर्को विमानस्थलसम्म पुर्याउने एरिया कन्ट्रोल टावर । यी चारमध्ये एप्रोच र एरिया कन्ट्रोलमा समस्या आएको थियो ।हाम्रो जहाज पोखराबाट आउनुपर्ने उतै बस्यो, सिम्रिक एयरलाइन्सका प्रबन्धक प्रज्ज्वल थापाले भने । उनका अनुसार अन्य एयरलाइन्सका पनि बेलुकीपख हुनुपर्ने थुप्रै उडान प्रभावित भए । चौधरीका अनुसार दुइटा टावरको सञ्चारमा समस्या देखिएको समस्याले काठमाडौं टावरमा चाप बढ्न गएकाले बाहिरबाट काठमाडौं आउँदै गरेका र आउने तर्खरमा रहेका उडानहरूलाई उतै रोक्नुपरेको हो । कतिपय आकाशमा उडिरहेका आन्तरिक जहाजलाई उतै फर्काइएको थियो ।"
"आईटीले काम खोस्दैन, दिन्छ","काठमाडौं के मानवनिर्मित बुद्धि भएको कृत्रिम यन्त्रले मान्छेलाई बेरोजगार बनाउन लागेकै हो ? यो प्रश्न पछिल्लो समय चर्चामा छ । डिजिटल युगमा उयभोक्ता व्यवस्थापन र व्यापारलगायतका क्षेत्रमा द्रूतगतिको रूपान्तरण, व्यवसाय सञ्चालनका चुनौती र पछिल्ला प्रविधिबारे अनुसन्धान गर्ने अमेरिकी संस्था कग्नाइज्यान्ट ले सार्वजनिक गरेको प्रतिवेदनमा यन्त्रहरूले मानिसलाई तत्काल कामविहीन नबाउने तर्क प्रस्तुत गरिएको छ । फच्र्युन पत्रिकाको सूचीमा विश्वका प्रमुख ५ सयवटा कम्पनीमध्ये २०५ औं स्थानमा रहेको यो संस्थाले अगामी १० वर्षमा २१ वटा नयाँ रोजगारी क्षेत्रको पहिचान गरेको छ । संस्थाले प्रमुख आर्थिक, राजनीतिक, जानसांख्यिक, सामाजिक, सांस्कृतिक, व्यापारिक र प्राविधिक प्रवृत्तिका आधारमा उक्त निष्कर्ष निकालेको हो । मानिसका लागि कामनोकरी शताब्दीयौंदेखि केन्द्रविन्दुमा रहेकै छ, यसमा तत्कालै कमी हुने कुनै संकेत देखिँदैन, कग्नाइज्यान्टको प्रतिवेदनमा उल्लेख छ, कामको माग सधंै रहिरहने छ । संस्थाले स्थान र समयको मागअनुरूप कामको प्रकृतिमा परिवर्तन भएको तथ्यमाथि जोड दिएको छ । उसले अगामी १० वर्षमा प्रविधिसँग सम्बन्धित व्यापारमा व्यापक रूपान्तरण हुने निश्चित भएको दाबी गरेको छ । खासगरी स्वचालित र कृत्रिम बुद्धि (आर्टिफिसिएल इन्टेलिजेन्स, एआई) को उदयलाई यसअघि कहिल्यै पनि नयाँ रोजगारी सिर्जना गर्न सक्ने कोणबाट विश्लेषण गरिएको थिएन, प्रतिवेदनमा छ, हाम्रा आमाबुबाका लागि अनौठो लाग्ने नोकरीहरू हाम्रा सन्तानका लागि हास्यास्पद हुुन सक्ने, रोजगारीहरूले काम गर्नेहरूका लागि सुनौलो भविष्य लिएर आउँदै छ, समयसँगै यो परिवर्तन पक्कै भएको छ तर बेरोजगारी नै बढाउने खालको छैन । यसलाई आशावादी दृष्टिकोणका रूपमा बुझ्नुपर्ने संस्थाको ठम्याइ छ । मानिसले कार्यालय, पसल र कारखानाहरूमा काम गर्ने क्षमता राख्दै आएको वर्षांै भइसकेको छ । यसको विकल्प कृत्रिम यन्त्रहरू किमार्थ हुन सक्दैन । यी यस्ता क्षेत्रहरू हुन्, जहाँ मानव संसाधनको माग आगामी १० वर्षसम्म कायमै रहनेछ । उसले कामको सूची विभिन्न विषयहरू, बजारहरू, प्राविधिक क्षेत्रहरूको अध्ययन गरिएको जनाएको छ । कग्नाइज्यान्टले प्रशिक्षण, रेखदेख र समन्वय तीनवटा शीर्षकमा विभाजन गरी प्रतिवेदन तयार पारेको हो । यी शीर्षकहरूले नै नयाँ प्रविधिले मानिसलाई विस्थापित नगर्ने जनाउ दिन्छन् । मानिसलाई आफ्नो वित्त क्षेत्रमा राम्रो लाभ मिलोस् भन्ने प्रशिक्षण मानिसले मात्रै दिन सक्छ । मान्छेको स्वास्थ्यको रेखदेख र कल्याणलाई मान्छेले मात्रै सम्बोधन गर्न सक्छ । सम्पर्क तथा समन्वय पनि पारम्परिक भौतिक तथा भच्र्युअल संसार र वाणिज्य तथा नैतिकताबीचमा मानिस र यन्त्रको समायोजनालाई चित्रण गर्छ । यस प्रकार थ्रीसी ले मानिसलाई एउटा खुसी र कुशल जीवन साधनका रूपमा प्रविधिको आवश्यकता किन पर्छ र यसको अन्त्य किन हँुदैन भन्ने व्याख्या पनि गरिदिएको छ । कग्नाइज्यान्ट ले पहिचान गरेको २१ वटा नयाँ कार्यक्षेत्र र नोकरीका अवसरहरू :डेटा डिटेक्टिभ : डेटा डिटेक्टिभ जासुसहरूसँग सम्बन्धित छ । जासुसहरूले ठूलो डेटा हेर्न र बुझ्नका लागि ठूला तथ्यांकहरू प्रयोग गर्छन् । त्यसैले डेटा डिटेक्टिभ का लागि छनोट भएका व्यक्तिले जहाँ डेटा छ, त्यही पुग्ने हैसियत राख्नेछन् । डेटाले के भन्छ र विभिन्न स्रोतहरूको विश्लेषणबाट उत्पन्न हुने सार्थक व्यावसायिक उत्तर र सुुझावलाई उजागर गर्न पनि उसले सहयोग गर्न सक्छ । आईटी स्वरोजगार : आईटीको सुविधा खोज्नेहरूका लागि एउटा कर्मचारीले स्वचालित स्वसेवा प्लेटफर्म बनाएर राम्रो र स्मार्ट काम गर्ने सक्षमता प्रदान गर्न सक्नेछन् । उपयोगकर्ताहरूको एप्लिकेसन छनोट गर्नुका साथै कम्पनीका कर्मचारीहरूमा क्रियाशीलता, उत्पादकत्व र सक्रियता बनाइराख्नका लागि भच्र्युअल सहायक पक्षहरूको निर्माण, डेटा नियन्त्रण, सुरक्षा, शासन र बाध्यताहरूको पहिचान गरी अघि बढ्न सहयोग गर्नेछ । नैतिक सोर्सिङ अधिकारी : यस्ता अधिकारीहरूले नैतिक सोर्सिङ टिमको नेतृत्व गर्नेछन् र आपूर्ति शृंखला र कर्पाेरेटको चाहनालाई सुनिश्चित गर्न आवश्यक अनुबन्धहरू र यसको वास्तविक समयको प्रयोग गर्ने डिजाइन र समीक्षालाई नैतिक अखण्डतासँगै जोड्दै त्यसको परीक्षण गर्नमा सहयोगी हुनेछन् । तिनीहरूले यो पनि सुनिश्चित गर्नेछन् कि कर्पोरेट आयको वितरण सरोकारवाला (उपभोक्ता र कर्मचारी) द्वारा निर्धारित मानकको आधारमा रेखांकित गर्नु पनि हुनेछ, जुन नैतिक पक्षहरूका लागि एउटा आवश्यक विषय पनि हो । एआई व्यापार प्रबन्धक : यस्ता काम पनि छन् जुन कृत्रिम बुद्धिले किमार्थ गर्न सक्तैन । भविष्यमा पनि त्यो सम्भव छैन, त्यो हो एआईको बिक्री । एआई बिक्री गर्न (आफ्ना कच्चा वस्तु या व्यापार सेवाका लागि प्याक गरिएको सामग्री) मानिसको पृष्ठपोषण र प्रयासको आवश्यकता पर्छ । एआई व्यापार विकासमा व्यावसायिक कम्प्युटर विज्ञानमा पोख्त मानिसको आवश्यकता पर्नेछ, जसले व्यापारमा अत्यधिक लाभ प्राप्तिमा सहयोगीको भूमिका निर्वाह गर्न सक्नेछन् । कम्प्युटिङ मास्टर : यो भनेको एउटा प्रविधिविद्ले मात्र कम्प्युटिङको निर्माण र त्यसको मेन्टेन तथा आधारभूत सुविधाहरूको रक्षा र तथ्यांकहरूलाई संग्रह गर्न सक्नु हो । भौगोलिक चुनौतीहरूको सामना कम्प्युटिङको जानकारहरूले मात्रै गर्न सक्छन् । क्रियाशील कार्यकारी : व्यापार वृद्धिका लागि वार्तालापमा संलग्न व्यक्तिहरू (ग्राहकहरू) को चाहना र मान्यताहरूको ठूलो स्रोतलाई पहिचान गरी अघि बढ्न सक्ने कर्मचारीहरूको अगामी दिनमा आवश्यकता पर्नेछ । व्यापारमा ग्राहकलाई आश्वस्त गर्न सक्ने व्यक्तिहरूका लागि श्रम बजार सधैं खुला रहनेछ । चलयमान कर्मचारी र वाक् कलामा निपुण भएकाहरूको खोजी अगामी दिनहरूमा हुनेछ ।स्वस्थ परामर्शदाता : यसलाई रिमोट सल्लाहकारहरूका रूपमा बुझ्न सकिन्छ । रिमोट यो कारणले कि कम्पनीले आफ्नो चाहनाअनुरूप यसको प्रयोग गर्न सक्नेछ । यस्ता सल्लाहकारले ग्राहकको सुविधामा सुधारका लागि सहयोग गर्ने, सक्रिय हुने, व्यक्तिगत तथा प्रविधि प्रवाहमा समर्थन गर्ने, प्रशिक्षण र परामर्श सत्रहरू सञ्चालन गर्नेछन् । विभिन्न रोगीहरूलाई मानसिक रूपमा उसको चाहनाअनुरूप काम गर्न कम्पनीलाई सुझाव दिन पनि यी सल्लाहकार सहयोगी हुनेछन् । एआई सहयोगी स्वास्थ्य प्राविधिक : सही व्यक्तिले मात्र रोगीहरूलाई विश्वासमा लिन सक्छन् । यो क्षेत्रमा काम गर्ने प्राविधिकले डिजिटल निदान उपकरणहरूको उपयोग गर्न र रोगीहरूको पहुँचभन्दा धेरै टाढा रहेका चिकित्सकहरूसँग बिरामीलाई अनुकूलता प्रदान गर्दै त्यसको उपयोग र कुशलताका साथ त्यसका लागि मौका प्रदान गर्न सहयोग गर्नेछन् । साइबर सिटी विश्लेषक : यो भूमिकामा रहेकाहरूले हाम्रा सहरहरूको वरपर स्वस्थ तथ्यांकहरूको स्थिर प्रवाहदेखि नगरपालिकाको डिजिटल प्रणालीको कार्यक्षमता र सुरक्षालाई सुनिश्चित गर्नेछन् । बिनाझन्झट सम्झौताको विभिन्न प्रविधि र ट्रान्समिसन उपकरणहरू निर्वाध रूपमा चलाउन सहयोग पनि गर्नेछन् । जिनोमिक पोर्टफोलिया निर्देशक : यसले जीव विज्ञानका उत्पादनहरूको एउटा पोर्टफोलियो कायम गरी यसको उपादेयता बढाउने रणनीतिहरूको निर्माण र त्यसलाई कार्यान्वयनमा ल्याउन एउटा बलियो व्यावसायिक पृष्ठभूमि तयार पार्नेछ । यस्ता निर्देशकले एउटा अनुभवी व्यापारिक कार्यकारीको भूमिका पनि निर्वाह गर्नेछन् । यो पदका लागि छनोट भएकाहरूले कम्पनीको भविष्यलाई सुनौलो बनाउनुका साथै नयाँ उत्पादन समूहलाई प्रत्यक्ष लाभको सुनिश्चिता गर्नेछन् । मानवयन्त्र टोली निर्देशक :यस्ता निर्देशकहरूले यन्त्र तथा मजदुरहरूलाई एक साथ काममा लगाउने भूमिकाहरू तथा जिम्मेदारीलाई परिभाषित गर्दै कम्पनीलाई अगाडि बढ्न सहयोग गर्नेछन् । यसका लागि निर्देशकले नियम पनि बनाउने भूमिका निर्वाह गर्नेछ । यसको मुख्य जिम्मेवारी एउटा अन्तरक्रियात्मक प्रणालीको विकास गर्नु र अनावश्यक गतिविधिलाई प्रतिबन्धित गर्ने पनि हुनेछ । यस्ता निर्देशकको माध्यमबाट मानिस र यन्त्रको पारस्परिक सञ्चार र उपभोक्ता तथा कर्मचारीको आवश्यकता एवं व्यापारिक रणनीतिहरूलाई यन्त्र कार्यप्रणालीबाट क्रियात्मक अनुवादका विभिन्न तरिका उपयोग गर्न कम्पनीलाई समक्ष बनाउनेछ । वित्त प्रशिक्षक : यसले ग्राहकहरूको लगानीको पोर्टफोलियोलाई यन्त्रले गर्न नसक्ने कामका लागि आफ्नो भूमिका निर्वाह गर्नेछ । खासगरी भावनात्मक वृद्धिका लागि यसको भूमिका रहन सक्छ । प्रशिक्षकले आफ्नो प्राविधिक सहयोगबाट ग्राहकहरूको वित्तीय लक्ष्यहरूको हरेक चरणलाई योजनाबद्ध बनाउनमा सहयोग पुर्याउनेछ ।डिजिटल टेलर : ग्राहकहरूलाई उनीहरूले छनोट गरेको अनलाइन कपडाहरू खरिद गर्न सहयोग र सुविधा प्रदान गर्नेछ । स्टाइलिङ र मन परेको कपडाहरूका लागि सुझाव दिनुका साथ फेसन ट्रेन्डमा भ्यालु एडेड सूचनाहरू प्रस्तुत गर्ने भूमिका डिजिटल टेलर्सको रहनेछ । प्रमुख विश्वास अधिकृत : यी अधिकारीले एउटा सकारात्मक सार्वजनिक छवि बनाउँदै संगठनको वित्तीय र सार्वजनिक अखण्डता कायम गर्न सहयोग गर्न सक्नेछन् । योसँगै डिजिटल मुद्रा र अड्कलबाजी, ब्लकचेन, पारम्परिक मुद्रा व्यापार तथा पीआरमार्केटिङमा महत्त्वपूर्ण भूमिका निर्वाह गर्न सक्नेछन् । क्वान्टम विश्लेषक : क्वान्टम एल्गोरिथमको माध्यमबाट क्वान्टम कम्प्युटिङद्वार कहिले पनि अस्तित्वमा नआउने प्राविधिक कार्यहरूको निर्माण गर्न सहयोग गर्नेछ र विशिष्ट व्यावसायिक समस्याहरूमा सुधार गर्नका लागि परम्परागत यन्त्रहरू चलाउन सिक्ने तरिकाहरूमा सुधार गर्नेछन् । भच्र्युअल स्टोर शेर्पा : यिनले ग्राहक सेवा र वितरण, भच्र्युअल ग्राहक सेवा र सल्लाहका लागि सबैभन्दा राम्रो सेवा प्रदान गर्नुका साथै बचत कसरी गर्न सकिन्छ भन्नेबारे जानकारी दिनेछन् । व्यक्तिगत डेटा ब्रोकर : व्यक्तिगत डेटा दलालले विभिन्न च्यानलहरूद्वारा बनाइएका सबै निजी क्लाइन्ट डेटा को निगरानी गर्नेछन् । ग्राहकहरूबाट प्राप्त डेटा व्यापारलाई व्यवस्थित गर्ने र ग्राहकलाई अधिकतम सुविधा प्रदान गर्ने तरिकाहरूलाई अवलम्बन गर्नमा कम्पनीलाई सहयोग गर्नेछ । व्यक्तिगत मेमोरी क्युरेटर : यिनीहरूले बिरामीहरूलाई उनीहरूको जीवनलाई व्यवस्थित गर्न सहयोग गर्नेछन् । बिरामीका लागि निर्वाध भच्र्युअल वातावरण बनाएर उनीहरूको आनीबानीमा सुधार गर्ने जिम्मेवारी उसको हुनेछ ।औग्मेन्टेट रियल एआर जर्नी बिल्डर :एआर यात्रा विल्डरले व्यक्तिगत एआर अनुभवहरूका लागि सामग्री बनाउन प्रतिभाशाली इन्जिनियर र कलाकारहरूलाई सहयोग गर्नेछन् । यी बिल्डरले सेटिङ, मनोदशा, ऐतिहासिक समय, सूचना, आवाज, चरित्र र सुझावहरूका साथै आफ्ना अनुभवहरूमार्फत ग्राहकहरूले चाहेको गेम, संगीत र अन्य मनोरञ्जनको सामग्री खरिद गर्न सहयोग गर्नेछन् । ग्राहकको चाहनाअनुरूपको मनोरञ्जन प्राप्त गरी सन्तुष्टि प्रदान गर्ने भूमिका पनि जर्नी बिल्डरहरूको हुनेछ । राजमार्ग नियन्त्रक : नयाँ युगका लागि राजमार्ग नियन्त्रक अपरिहार्य झैं बनिसकेको छ । यी नियन्त्रकहरूले सडकलाई व्यवस्थित बनाउने, शान्तिपूर्ण जीवनलाई सुनिश्चित गर्ने तथा स्वचालित यातायातका साधन गुड्ने सडक या वायु सेवाको प्रबन्ध प्रणालीको व्यवस्थापन गर्नेछ । नोकरीका लागि छनोट भएका यस्ता नियन्त्रकले कहिलेकाहीँ उच्च तनाव भएको वातावरणमा सहज यात्रा गर्न सहयोगसमेत पुर्याउनेछन् । साथै परिष्कृत एआई टुल का साथ सक्षम व्यवहारहरू अवलम्बन गर्न सक्षम पनि बनाउनेछन् । समावेशी अनुवंश अधिकृत : यी अधिकारीले पर्यावरणीय आनुवंशिक समावेशिता बढाउनेछन् । कार्याललाई एकीकृत गर्नु पनि यिनको मुख्य काम हुनेछ । संगठनमा, प्याथोलोजिस्ट, कानुन र एचआर टिमका साथ मिलेर काम गर्नु यी अधिकारीको महत्त्वपूर्ण भूमिका रहनेछ । आनुवांशिक समावेशितालाई यी अधिकारीले कम्पनीमा सुनिश्चितता प्रदान गर्नेछन् । यतिका धेरै नोकरीका विकल्प हुँदाहुँदै हामीले चिन्ता किन गर्ने ? स्वचालित, एमआई र बुद्धिमान् यन्त्रहरूले हामीलाई बेरोजगार बनाउनै सक्तैनन् । यसो त बाहिरबाट हेर्दा मानिसहरू कामविहीन पो बन्ने हुन् कि जस्तो देखिन्छन् । तर, सत्य यो होइन । धेरै कुरा यन्त्रले गर्न सक्ने भए पनि यन्त्रले गर्न नसक्ने माथि उल्लेखित कामका लागि मानव संसाधनको आवश्यकता पर्ने निश्चितप्राय: छ । बरु यी पदहरूका लागि आफू सक्षम कसरी बन्नेबारे सोच्नु आजको आवश्यकता हो । (कग्नाज्यान्ट को रिपोर्ट र फोब्र्स इन्डियाको सहयोगमा)"
ईपीएलको प्लेअफ आज,काठमाडौं (कास) टीभीएस एभरेस्ट प्रिमियर लिग (ईपीएल) अन्तर्गत बुधबार प्लेअफ चरणका खेल सुरु हुँदै छन् । लिग चरणको शीर्षस्थानमा रहेको विराटनगर वारियर्स र दोस्रो स्थानको भैरहवा ग्लाडियटर्सले फाइनलमा स्थान बनाउन क्वालिफायरमा भिड्ने छन् । समान ४४ अंक बोकेर तेस्रो र चौथो स्थान ओगटेका ललितपुर प्याट्रियट्स र पोखरा राइनोज एलिमिनेटरमा आमनेसामने भएका छन् । क्वालिफायर पराजित टोली र एलिमिनेटरको विजेता टोलीबीच बिहीबार फाइनलमा प्रवेश गर्न दोस्रो क्वालिफायरमा भिडन्त हुनेछ । मंगलबार लिग चरणको अन्तिम दिन ललितपुर र भैरहवा विजयी रहे । भैरहवाले पहिलो खेलमा चितवन टाइगर्सलाई ४ विकेटले पराजित गर्दै क्वालिफायरमा स्थान पक्का गरेको थियो । भैरहवाका कप्तान शरद भेषावाकरले उत्कृष्ट बलिङ गरेपछि चितवन हारसँगै प्रतियोगिताबाट बाहिरियो । चितवनले ९ विकेट गुमाउँदै ८७ रनमात्र जोड्न सक्यो । भैरहवाले उक्त लक्ष्य १९ औं ओभरमा ६ विकेट गुमाउँदै पूरा गरेको थियो । अर्को खेलमा ललितपुरले पोखरालाई अन्तिम बलमा हरायो । ललितपुरको ६ विकेटको जितमा अर्धशतक बनाएका जयकिशन कोल्सावाला म्यान अफ द म्याच बने । पोखराले छाडेको १ सय ३३ रनको लक्ष्य पछयाउने क्रममा कोल्सावालाले ५६ रन जोडेका थिए । त्यसअघि पोखराका लागि सुनील धमलाले अविजित ७० रनको इनिङ्स खेले । पोखराले ५ विकेट गुमाउँदै १ सय ३२ रनको योगफल खडा गरेको थियो ।
पहिलो दिन विभागीय वर्चस्व,"पोखरा (कास) राखेप च्याम्पियनसिप अन्तर्गत महिला तथा पुरुष भलिबल प्रतियोगिता मंगलबार पोखरा रंगशालामा पुरुषतर्फ तीनवटै विभागीय टोलीले विजय पाएका छन् । डिफेन्डिङ च्याम्पियन त्रिभुवन आर्मीले पूर्वाञ्चललाई २५२०, २५१९, २५१४ ले पराजित गरेको छ । अर्को विभागीय टोली एपीएफले सुदूरपश्चिममाथि २५१६, २५१७, २५१३ को सेटमा विज पायो । मध्यमाञ्चलले घरेलु टोली पश्चिमाञ्चललाई २५२१, २५२२, २५१६ हरायो भने नेपाल पुलिस क्लबले मध्यपश्चिमाञ्चलविरुद्ध २५१६, २५१७, २५१६ को नतिजा निकालेको छ ।यस्तै महिलातर्फ पश्चिमाञ्चलले सुदूरपश्चिमलाई २५२, २५४, २५८ ले र नेपाल पुलिसले त्रिभुवन आर्मीलाई २५१३, २७२५, २५६ ले पराजित गरे । एपीएफले पूर्वाञ्चललाई २५२, २५४, २५७ ले पराजित गर्दा एपीएफबाट स्पाइकर सरस्वती चौधरीले लगातार सर्भिसबाट अंक जोडेकी थिइन् ।स्क्वासमा मध्यमाञ्चल विजेताकाठमाडौं राखेप च्याम्पियनसिपअन्तर्गत १० औं राष्ट्रिय स्क्वासको पुरुष टिम इभेन्टमा मध्यमाञ्चल च्याम्पियन भएको छ । मंगलबार फाइनलमा मध्यमाञ्चलले पश्चिमाञ्चललाई २० गेमले हरायो । सिंगलमा मध्यमाञ्चलका छिरी लामाले पश्चिमाञ्चलका मित्रलाल गुराउलाई ११६, ११३, ११६ र अरहान्तकेशर सिंहले पश्चिमाञ्चलका अमृत थापामगरलाई ११७, १२१०, ११८ ले हराए । च्याम्पियनसिपअन्तर्गत तेस्रो राष्ट्रिय सेपाकताक्रो बुधबार टुँडिखेलमा सुरु हुँदै छ । पुरुषमा ६ र महिलामा ५ टिमले रेगु स्पर्धामा मात्र प्रतिस्पर्धा गर्ने छन् ।"
अष्ट्रेलिया बलियो,मेलबर्न (एएफपी) डेविड वार्नरको शतक र बक्सिङ डेमा लगातार चौथो शतकतर्फ अग्रसर कप्तान स्टिभ स्मिथको प्रदर्शन मदतले अस्ट्ेरलियाले चौथो एसेज टेस्टमा मंगलबार इंग्ल्यान्डविरुद्ध बलियो सुरुआत लिएको छ । १ सय ३ रन बनाउँदै वार्नर २१ औं शतक पूरा गर्न सफल रहे । दिनको खेल सकिँदा अस्ट्ेरलिया २४४३ को स्थितिमा छ । स्मिथ ६६ र शन मार्सले ३१ रन खेलिरहेका छन् ।
उपाध्याय सम्मानित,काठमाडौं (कास) ईपीएल क्रिकेटको आयोजक एभरेस्ट प्रालिले मंगलबार भेट्रान अम्पायर शिरीष उपाध्यायलाई नगदसहित सम्मान गरेको छ । उनलाई ईपीएलका संस्थापक आमिर अख्तरले २५ हजारसहित सम्मान गरे ।
न्युजिल्यान्डको क्लिन स्विप,क्राइस्टचर्च (एएफपी) न्युजिल्यान्डले मंगलबार वेस्ट इन्डिजविरुद्धको वान डे शृंखला क्लिन स्विप गरेको छ । न्युजिल्यान्डले वर्षाले प्रभावित तेस्रो तथा अन्तिम खेल ६६ रनले जितेको हो । प्रत्येक इनिङ्स २३ ओभरमा खुम्च्याइएको खेलमा वेस्ट इन्डिजले जितका लागि १ सय ६६ रनको लक्ष्य पाएको थियो । पाहुना टिम १ सय ३१ रन बनाएर अलआउट भयो ।
जुनियर एथलेटिक्स आज,नेपालगन्ज (कास) खजुरा गाउँपालिका२ सीतापुरमा दोस्रो राष्ट्रिय जुनियर एथलेटिक्स बुधबार सुरु हुँदै छ । स्पर्धामा २० वर्षमुनिका ५ विकास क्षेत्रबाट समान १६ खेलाडीको सहभागिता हुनेछ । नेपाल एथलेटिक्स संघका अध्यक्ष राजीवविक्रम शाहले ग्रामीण क्षेत्रको प्रवद्र्धन गर्न गाउँमा प्रतियोगिता गरिएको बताएका छन् ।
इस्टर्न ओपन गल्फ,धरान (कास) सर्वाधिक पुरस्कार राशिको सूर्य नेपाल इस्टर्न ओपन गल्फ बुधबार धरानको निर्वाणा कन्ट्री क्लब गल्फ मैदानमा हुने भएको छ । सूर्य नेपालको वर्षको यो चौथो प्रतियोगिता हो । पुरस्कार राशि ६ लाख ३० हजार रुपैयाँ रहेको प्रतियोगिता ५४ होलमा खेलाइने छ । ३० प्रो र ३१ एमेच्योर गल्फरले भाग लिने छन् ।
रूपन्देही सेमिफाइनलमा,पाँचथर (कास) अग्नि रूपन्देही ११ टिम नवौं फाल्गुनन्द गोल्डकप फुटबलको सेमिफाइनल पुगेको छ । मंगलबार रूपन्देहीले युके फुटबल क्लब दार्जिलिङलाई ३१ ले पराजित गरेको छ । रूपन्देहीका राजीव सुब्बाले पहिलो हाफको २९ र दोस्रो हाफको १७ औं मिनेटमा दुई र सुनील खड्काले १९ औं मिनेटमा एक गोल गरेका थिए । युके क्लबबाट प्रशान्त गुरुङले ३५ औं मिनेटमा एक गोल गरे । राजीव म्यान अफ द म्याच घोषित भए ।
विज किड्स विजेता,काठमाडौं (कास) विज किड्सले दोस्रो माफ अन्तरस्कुल छात्रा भलिबलको उपाधि जितेको छ । फाइनलमा किड्सले क्याम्ब्रिज पब्लिकलाई २१ को सेटमा हरायो । क्याम्ब्रिजकी सुनैना दाहाल उत्कृष्ट खेलाडी घोषित भइन् । पिस प्वाइन्टकी रेणुका श्रेष्ठ उत्कृष्ट सेटर र विज किड्सकी प्रशंसा तामाङ उत्कृष्ट स्पाइकर चुनिए ।
सीसीआरसी विजयी,काठमाडौं (कास) सीसीआरसीले दोस्रो वीर गणेशमान सिंह अन्तरकलेज छात्र बास्केटबलमा मंगलबार ग्लेसियरलाई ६६३२ स्कोरले हराएको छ । टोलीका छेवाङ नाम्गेल लामाले २२ स्कोर गरे । लुम्बिनी कलेजले दोहोरो जित पायो । लुम्बिनीले नेपाल मेगालाई ३१२९ ले र जय मल्टिपललाई ३२२५ स्कोरले हराए ।
एमबीएमा आकर्षण,"पढाइ कहाँ हुन्छ ? त्रिवि, पोखरा, पूर्वाञ्चल, मध्यपश्चिम विश्वविद्यालयमा यो विषय पढाइ हुन्छ । यीमध्ये पोखरा विश्वविद्यालयको सम्बन्धनमा धेरै कलेजमा यो विषय अध्यापन गराइन्छ । त्रिवि र केयूको आफ्नो स्कुलमा मात्रै पढाइ हुन्छ । विदेशी विश्वविद्यालयको सहकार्यमा पनि काठमाडौंलगायत अन्य सहरका विभिन्न कलेजमा एमबीए कार्यक्रम अध्यापन गराइन्छ । बेलायत, अमेरिका, थाइल्यान्ड र मलेसियाका विश्वविद्यालयको एमबीए कार्यक्रम पढाइ हुने गरेको शिक्षा मन्त्रालयले जनाएको छ । विदेशी विश्वविद्यालयको एमबीएलाई पनि त्रिविले समकक्षता दिने गरेको छ ।"
पढाइसँगै जागिर,"यसको अर्थ एमबीए पास गरेका सबै विद्यार्थीले बैंक र बिमा कम्पनीमै जागिर खानुपर्छ भन्ने पनि होइन । तर, बैंक तथा वित्तीय संस्था र बिमा कम्पनीले एमबीए गरेका विद्यार्थीलाई रेडिमेट प्रोडक्ट का रूपमा लिने गर्छन् । यस कारण ती कम्पनीहरूले कर्मचारी भर्ना गर्दा पहिलो प्राथमिकता एमबीए पास गरेका विद्यार्थीलाई नै दिने गरेकाले यस क्षेत्रमा बढी सम्भावना हुन्छ । एमबीए पढेका विद्यार्थीमा विषयगत र प्रयोगात्मक ज्ञान बढी हुने भएकाले सिधै जिम्मेवारी दिन सकिने बैंकरहरू बताउँछन् । एमबीए पढेकासँग विषयगत ज्ञानका साथै नेतृत्व लिने र प्रस्तुति दिने क्षमता निकै बढी हुन्छ, बैंकर्स संघका उपाध्यक्ष ज्ञानेन्द्र ढुंगानाले भने । ती विद्यार्थीहरूमा बैंकिङ र फाइनान्ससम्बन्धी प्रयोगात्मक तथा विषयगत ज्ञान हुने भएकाले वित्तीय संस्थाका लागि बढी उपयोगी हुने उनले बताए । एमबीए वाणिज्य, व्यवसाय र बिमासँग सम्बन्धित विषय भएकाले बैंक तथा वित्तीय संस्थामा बढी उपयोगी हुन्छन् । बैंक तथा वित्तीय संस्थाका लागि उपयोगी हुने खालको पाठयक्रम र इन्टर्नसिपमा आधारित शिक्षा हुने भएकाले प्रयोगात्मक ज्ञान बढी हुन्छ, उनले भने, ८० प्रतिशतभन्दा बढी विद्यार्थीले अध्ययनकै क्रममा बैंक तथा वित्तीय संस्थामा काम गरेका हुन्छन् । अन्य विषय पढेका विद्यार्थीको तुलनामा एमबीए विद्यार्थी व्यावहारिक र परिपक्व हुने ढुंगानाको दाबी छ । जिम्मेवारी पूरा गर्न सक्ने भएकाले रिजल्ट पनि छिटो र राम्रो आउँछ, उनले भने ।बिमक संघका पूर्व अध्यक्ष विजयबहादुर शाह पनि बिमा कम्पनीहरूका लागि एमबीए विद्यार्थी नै बढी उपयोगी हुने बताउँछन् । जोसिला, कामलाई सम्मान गर्ने, काममा एकाग्रता, जिम्मेवारी राम्रोसँग बहन गर्नेलगायत गुण एमबीएका विद्यार्थीमा पाइन्छ, शाहले भने । नेतृत्व क्षमता र प्रस्तुतीकरण शैलीले कार्यप्रदर्शन (पर्फमेन्स) पनि उच्च तहको हुने उनको भनाइ छ । वाणिज्य र व्यवसायसम्बन्धी जानकारी, कार्यपत्र प्रस्तुतीकरण र क्षमता प्रदर्शन राम्रो गर्न सक्छन्, एमबीए अध्ययन गरेका विद्यार्थीको प्रशंसा गर्दै उनले थपे । पछिल्लो समयमा बैंक तथा वित्तीय संस्था र बिमा कम्पनीमा एमबीए विद्यार्थीहरूको माग बढेको युनिग्लोब कलेजका प्रिन्सिपल नरबहादुर विष्टले बताए । एमबीएमा विद्यार्थीलाई सैद्धान्तिकसँगै प्रयोगात्मक शिक्षा पनि दिइन्छ, उनले भने, बीबीएमा ५० प्रतिशत र एमबीएमा ६० प्रतिशत पाठयक्रम प्रयोगात्मक हुन्छ । एमबीए अध्ययन गरेका विद्यार्थीमा दैनिक कामकाज सञ्चालन, क्रेडिट व्यवस्थापन र वित्तीय व्यवस्थापनको राम्रो ज्ञान हुने विष्टको तर्क छ । एमबीए अध्ययनरत विद्यार्थी तुलनात्मक रूपमा बढी मिहिनेती र पढाइमा रुचि राख्ने खालका हुन्छन् । कम्पनीहरूले एमबीए पढेका विद्यार्थीलाई काममा लगाउँदा थप लगानी गर्नुपर्दैन, उनले भने, यस कारण उत्पादन र उत्पादकत्व दुवै बढ्छ । अन्य विषय अध्ययन गरेका विद्यार्थीलाई काममा लगाउँदा धेरै प्रशिक्षण दिनुपर्ने तर, एमबीए विद्यार्थीमा थप लगानी गर्न नपर्ने विष्टको दाबी छ । बैंक तथा वित्तीय संस्था र बिमा कम्पनीका लागि एमबीए रेडिमेड प्रोडक्ट हो । काममा लगाउनासाथ सिधै जिम्मेवारी दिन सकिन्छ, उनले भने, कर्मचारी प्रशिक्षणमा कम्पनीलाई थप आर्थिक भार पर्दैन । एमबीए विषयको प्रमुख उद्देश्य नै व्यवस्थापक उत्पादन गर्ने भएकाले नेतृत्व विकास र व्यवहार विकासमा जोड दिइने त्रिभुवन विश्वविद्यालय स्कुल अफ म्यानेजमेन्टका पूर्व सहनिर्देशक ध्रुवलाल पाण्डेले बताए । एमबीएको पाठयक्रम नै बढी व्यावहारिक र प्रयोगात्मक हुन्छ, उनले भने, विद्यार्थीको एटिच्युड र लिडरसिप विकासमा ध्यान दिइन्छ । यस कारण बैंक तथा वित्तीय संस्था, बिमालगायत सेवा प्रदायक कम्पनीहरूका लागि बढी उपयोगी हुने उनले बताए । अध्ययनको सिलसिलामा प्रयोगात्मक शिक्षा धेरै हुने भएकाले एमबीए विद्यार्थीहरूमा व्यावहारिक र विषयगत ज्ञान बढी हुने उनको बुझाइ छ । एमबीए छात्रछात्रामा कार्यक्षमता, कार्यप्रदर्शन र प्रयोगात्मक क्षमता बढी हुन्छ, कान्तिपुर कलेजका प्रिन्सिपल नरेन्द्रकुमार श्रेष्ठले भने । विद्यार्थीहरूलाई सैद्धान्तिक कम र प्रयोगात्मक शिक्षा बढी दिइने भएकाले निकै व्यावहारिक रहेको उनको ठहर छ । विद्यार्थीहरूलाई हरेक मुद्दा (केसघटना) को अनुसन्धान गरी सबै पक्ष समेटेर कार्यपत्र तयार पार्न लगाइन्छ, श्रेष्ठले भने, यसले छात्रछात्रामा अनुसन्धान गर्ने, प्रतिवेदन तयार पार्ने, प्रस्तुतीकरण गर्नेलगायत सिपको विकास हुन्छ । एमबीए अध्ययन गरेका विद्यार्थीको एक्स्पोज र पर्फमेन्स राम्रो हुने उनले दाबी गरे । वास्तविक घटनाको उदाहरणसहित प्रयोगात्मक काम दिइन्छ, उनले भने, यस कारण विद्यार्थीहरू आफैं एक्स्पोज हुन सक्छन् । एमबीए तहको पाठयक्रम अन्तर्राष्ट्रिय स्तरको हुनुका साथै स्वदेश तथा विदेश सबै ठाउँमा उपयोगी हुने श्रेष्ठले बताए । यसको कोर्स अभ्यास र ज्ञानअनुसार डिजाइन गरिएको हुन्छ ।एमबीए अध्ययन गरेका विद्यार्थीबाट जागिर पाइएन भन्ने गुनासो नआएको डीएभी कलेज अफ म्यानेजमेन्ट एमबीए कार्यक्रमका संयोजक रुद्रप्रसाद घिमिरेको दाबी छ । एमबीए पास गरेका विद्यार्थीबाट जागिर पाइएन, बेरोजगार भइयो भन्ने गुनासो आजसम्म सुन्नुपरेको छैन, घिमिरेले भने, पासआउट हुनेबित्तिकै केही विद्यार्थीबाट जागिर नपाएको गुनासो आए पनि एकदुई महिनाभित्रै पाएका धेरै उदाहरण छन् । एमबीए विशेष गरी व्यवस्थापन र वित्तीय क्षेत्रकै लागि मानव संसाधन उत्पादन गर्ने उद्देश्यले सञ्चालित कार्यक्रम हो । यहाँको श्रमशक्ति वित्तीय संस्थाका लागि बढी उपयोगी हुने उनको भनाइ छ । एमबीए विद्यार्थीहरूले आफैं फिल्डमै गएर काम गर्ने भएकाले व्यावहारिक ज्ञान बढी हुन्छ, उनले भने, फिल्डमा गएर काम गर्छन । यी विद्यार्थीहरूमा प्रतिवेदन लेखन, प्रस्तुतीकरण, सेमिनार र वर्कसप आयोजना तथा व्यवस्थापनलगायत धेरै विषयको ज्ञान लिएका हुन्छन् । घिमिरेले भने, समग्रमा एमबीए निकै सेलेबल (बिकाउ) छ । एमबीए अध्ययन गरेका जनशक्तिको माग बैंक तथा वित्तीय क्षेत्रमा मात्र नभएर कर्पोरेट क्षेत्रमा पनि रहेको उद्योगी व्यवसायी बताउँछन् । विषयगत ज्ञान भएका विद्यार्थीलाई सोही विषयसँग सम्बन्धित काम दिँदा पर्फमेन्स राम्रो हुने भएकाले वित्तीय व्यवस्थापन, मार्केटिङलगायत काममा एमबीए अध्ययन गरेका श्रमशक्ति बढी उपयोगी हुने उद्योग वाणिज्य महासंघका पूर्व अध्यक्ष पशुपति मुरारकाले बताए । केही तोकिएका कामका लागि एमबीए अध्ययन गरेका श्रमशक्तिको माग प्राथमिक रहने उनले बताए । कर्मचारीको व्यवहार, क्षमतासँगै काम गर्ने रुचि र तत्परता भएमा अन्य विषय अध्ययन गरेका श्रमशक्तिले पनि काम पाउँछन्, मुरारकाले भने, यस्तो अवस्थामा एमबीए नै चाहिन्छ भन्ने हुँदैन । कर्मचारीहरू कामप्रति जिम्मेवार, लगनशील र कर्तव्यनिष्ट हुनुपर्ने उनको सुझाव छ ।"
रोजाइ छात्राको,छात्रछात्राको तुलनाविश्वविद्यालय छात्रा छात्रत्रिभुवन ९६ ४१पूर्वाञ्चल ५२ १६९काठमाडांै १८ १८मध्यपश्चिमाञ्चल २० ५५
"स्वदेशी डिग्री, स्वदेशमै उद्यम","एमबीए गरेर स्वदेशलाई नै कर्मथलो बनाएका अर्का युवा हुन् कुमुद सिंह । ११ वर्षअघि ब्याचलर इन कम्प्युटर एप्लिकेसन सकेर आईटी व्यवसायमा जम्दै गएका काठमाडौंका कुमुदमा एकाएक मास्टर्स गर्ने धुन सवार भयो । सोचविचार गर्दै जाँदा एमबीए उनको छनोटमा पर्यो । काठमाडौं विश्वविद्यालयको काठमाडौं स्कुल अफ म्यानेजमेन्टमा एमबीए अध्ययनका लागि भर्ना भए कुमुद । एमबीए पढ्न थालेपछि मात्र व्यवसाय सुरु गर्नुअघि र सञ्चालनका गर्दा केकस्ता विषयमा पूर्वतयारी गर्नुपर्छ र ध्यान दिनुपर्छ भन्ने थाहा भयो । त्यसअघि शुद्ध प्राविधिक ज्ञान मात्र थियो, आफ्नो प्रोडक्ट राम्रो छ भने जसरी भए पनि बिक्छ भन्ने सोच थियो तर प्रोडक्ट मात्र भएर हुँदो रहेनछ, सिंहले आफ्नो अनुभव सुनाए, एमबीए पढ्न थालेपछि मात्र व्यवसाय कसरी गर्नुपर्दो रहेछ भन्ने थाहा भयो । कलेजको किताबी र व्यावहारिक ज्ञानले उनीभित्र रहेको उद्यमी बन्ने सोच उजागर हुँदै गयो । पढाइ सक्दानसक्दै उनमा त्यो सोच झाँगिसकेको थियो । एमबीए अध्ययन पूरा भएको एक महिनाभित्रै कुमुदले आफ्नै व्यवसाय सुरु गरिहाले । करिब ९ वर्षअघि सुरु भएको त्यो व्यवसायले आज देशभित्रै छुट्टै पहिचान बनाएको छ, काठमाडौं कफी । उनको कम्पनीले कफी खेतीदेखि प्रशोधन हुँदै ब्रान्डिङ गरेर बजारमा पुर्याउने कफी प्रशोधन र बनाउने मेसिनहरूको समेत बिक्रीवितरण गर्दै आएको छ । गुणस्तरसँगै बजारको रणनीति र व्यवस्थापन कुशल भएकाले छोटो समयमै कफी पारखीहरूको पहिलो रोजाइमा पर्ने गरेको छ कफी काठमाडौं । काठमाडौंका ठूला तारे होटलदेखि रेस्टुराँ र क्याफे उनका ग्राहक हुन् । कफी व्यवसाय फस्टाउनुमा सहरियाहरूमाझ हुर्कंदै गएको कफी कल्चरको पनि राम्रो योगदान छ । व्यवसाय सुरु गर्दा नेपालको कफीलाई ब्रान्डिङ गर्दै विदेश निर्यात गर्ने योजना थियो सिंह र उनका साथीहरूको । तर, समय क्रममा स्वदेशी बजारमै पुर्याउन धौधौ पर्न थाल्यो । संयोग नै भन्नुपर्छ हामीले व्यवसाय सुरु गरेदेखि नै नेपालीमाझ कफी संस्कृति विकास हुँदै गयो । त्यस कारण हाम्रो ध्यान विदेशमा भन्दा पनि स्वदेशमै केन्द्रित हुन पुग्यो, सिंहले सुनाए । तर, अब भने विदेशी बजारमा पनि आक्रामक ढंगले मार्केटिङ गर्ने सोचमा छन् कुमुद । त्यसो त उद्यमी कुमुद कफी कम्पनीमै मात्र सीमित छैनन् । उनकै नेतृत्वमा विगत पाँच वर्षदेखि इमेजिङ नामको इभेन्ट म्यानेजमेन्ट कम्पनी पनि सञ्चालनमा छ । यसले कर्पोरेट हाउसका इभेन्ट म्यानेज गर्नेदेखि तिनका उत्पादनहरूको बजारीकरणका लागि आवश्यक रणनीति र योजना बुन्ने गर्छ । एउटा उद्यमीका रुपमा कुमुदले हासिल गरेको उपलब्धि एमबीए अध्ययनबिना सायदै सम्भव थियो । त्यो कुमुद आफैं पनि स्विकार्छन् । पहिले काम त गरिन्थ्यो तर, व्यवस्थापनको सीप थिएन, कुमुद विगत कोट्टयाउँछन्, उत्पादन जतिसुकै राम्रो भए पनि व्यवस्थापन गतिलो छैन भने लक्ष्य हासिल हुँदैन भन्ने एमबीए अध्ययनबाटै थाहा भयो । एमबीए अध्ययनले व्यवस्थापन, बजार, ब्रान्ड निर्माणलगायत व्यवसायका लागि आवश्यक पर्ने समग्र पक्षमा सीप विकास गर्न सघाएको कुमुदको अनुभव छ । त्यसमाथि स्वदेशमै अध्ययन गरेका कारण काम गर्दा आइपर्ने समस्या र चुनौतीहरूलाई हयान्डल गर्ने सीप पनि एमबीएले नै दिएको कुमुदको ठहर छ । स्वदेशी डिग्रीले सफलतातिर डोर्याएको भए पनि पाठयक्रममा केही सुधारको खाँचो भने देख्छन् उनी । कुमुदको भनाइमा साना तथा मझौला उद्योग र स्टार्टअप कम्पनी कसरी सफल गराउनेजस्ता विषयलाई एमबीएको पाठयक्रममा समेटिएको खण्डमा स्वदेशको एमबीए डिग्री अझ बढी प्रभावकारी र गहन बन्नेछ ।"
