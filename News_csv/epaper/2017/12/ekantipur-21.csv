शीर्षक,विवरण
ग्यास कि सिलिन्डर बम ?,"९० प्रतिशत ग्यास उद्योग मापदण्ड बाहिरराजु चौधरीकाठमाडौं मुलुकमा रहेका ५५ ग्यास उद्योगमध्ये ९० प्रतिशतले मापदण्ड पूरा गरेका छैनन् । अनुगमनका क्रममा १० प्रतिशतले मात्रै मापदण्ड पालना गरेको देखिन्छ, गुणस्तर विभागका महानिर्देशक विश्वबाबु पुडासैनीले भने, उद्योगहरू भगवान् भरोसामा चलेका छन् ।सिलिन्डर फुट्ने र ग्यास चुहिएर आगो लाग्ने जस्ता घटना पटकपटक दोहोरिए पनि उद्योगहरूको अनुगमनमा सरकारी निकाय उदासीन छन् । अनुगमन नहुँदा व्यवसायीको लापरबाही झनै चरम भएको छ । बजार अनुगमन, नियमन र मूल्य हस्तक्षेप गर्ने जिम्मा आपूर्ति व्यवस्थापन तथा उपभोक्ता हित संरक्षण विभाग, गुणस्तर विभाग र आयल निगमको हो । विभागले छिटपुट अनुगमन गरे पनि निगमले गरेको छैन । यस क्षेत्रलाई व्यवस्थित बनाउन एलपी ग्यास बोटलिङ प्लान्टका लागि मापदण्ड बनाइएको थियो । उक्त मापदण्ड नेपाल गुणस्तर परिषद्ले २०७० पुसमा अनुमोदन गरेपछि २०७३ कात्तिक २९ मा राजपत्रमा प्रकाशित भएको थियो । मुलुकमा २०४८ देखि ग्यास उद्योग सञ्चालनमा छन् र तिनले धेरै पुराना सिलिन्डर प्रयोग गरिरहेका छन्, उपभोक्ता अधिकार अनुसन्धान मञ्चका अध्यक्ष माधव तिमिल्सिनाले भने, उद्योगीहरू नयाँ संरचनामा नजानु र पुरानो सिलिन्डरमै ग्यास वितरण गरिरहँदा लिक हुने, पड्कने घटना बढेका छन् । अनुगमन नगर्ने सरकारी निकाय र मापदण्ड पूरा नगर्ने उद्योगलाई कानुनी दायरामा नल्याए अझ भयावह दुर्घटना निम्तिन सक्ने उनले बताए । मापदण्डअनुसार ग्यास उद्योगले सिलिन्डरमा अनिवार्य एनएस चिह्न राख्नुपर्छ । तर हालसम्म ४ उद्योगले मात्र यस्तो चिह्न लिएका छन् । आठवटा उद्योग एनएस चिह्न लिने क्रममा छन् । उपभोक्ताको हकहित र सुरक्षालाई ध्यान राखेर एनएस चिह्न लागू गरिएको थियो, तर उद्योगीले धेरै कुरामा खेलबाड गरेका छन्, उनले भने, चिह्न लिन पनि नटेर्नुभन्दा गैरजिम्मेवारी के हुन्छ ? हाल आयल निगमले ग्यासको पीडीओ जारी गरेपछि उद्योगीले आयात गरी रिफिलिङ मात्र गरेर बजारमा पठाउँदै आएका छन् । नेपाल भित्रिएपछि निगमले सुरक्षाका विषयमा अनुगमन नगर्दा पनि समस्या भएको पुडासैनीको भनाइ छ । विभागका अनुसार ग्यास लिकेज हुन नदिन हाइड्रोलिक परीक्षणलगायत सुरक्षाका प्रावधान दैनिक जाँच गर्नुपर्छ । तर अधिकांश उद्योग मनोमानी रूपमा सञ्चालन हुँदै आएका छन् । ग्यास क्षेत्रलाई व्यवस्थित गर्न निगमले एलपी ग्यास विनियमावली २०६५ र एलपी ग्यास ढुवानी विनियमावली २०७३ समेत जारी गरेको छ । तर, उद्योगीले कार्यान्वयन गरेनगरेको अनुगमन गरिएको छैन । निगमका प्रवक्ता वीरेन्द्र गोइतले अस्पष्ट तर्क गरे ।पम्पहरू अनुगमन भएका छन्, उनले भने, ग्यास उद्योग पनि अनुगमन भएको हुनुपर्छ । गोइतले उद्योगमा अनुगमन भएको हुन सक्ने दाबी गरे पनि निगमकै एक अधिकारी भने अनुगमन नभएको बताउँछन् । अनुगमनको नाममा एउटा छुट्टै शाखा छ, ती अधिकारीले भने, तर, अनुगमन भएको कुनै तथ्यांक छैन । विनियमावलीअनुसार निगमसँग आबद्ध भई प्रोडक्ट डेलिभरी अडर (पीडीओ) प्राप्त गरी कारोबार गर्न चाहने उद्योगले सेवा, सुविधा र सुरक्षाको प्रत्याभूतिको ग्यारेन्टी गर्नुपर्ने, उद्योग स्थापना नभएका जिल्लाक्षेत्रमा उद्योग सञ्चालन गर्नुपर्ने, गाउँबस्तीभन्दा ५ किमि दूरीमा स्थापना गर्नुपर्ने उल्लेख छ । प्रस्तावित उद्योग हाल सञ्चालनमा रहेका उद्योगभन्दा कम्तीमा ५ किलोमिटरको दूरीमा भएको हुनुपर्ने उल्लेख छ । तर, संसदीय समितिले समेत थप ग्यास उद्योग नथप्न दिएको निर्देशन उल्लंघन गर्दै निगमले १७ उद्योगलाई शाखा थप्न अनुमति दिएको थियो । एक वर्षको अवधिमा १७ वटा ग्यास उद्योगले शाखाको अनुमति दिइएको थियो । १७ वटामध्ये ८ वटा शाखा धादिङका लागि अनुमति पाएका छन् । विनियमावलीअनुसार उद्योगले प्रयोगमा ल्याउने ग्यास सिलिन्डरको आवश्यक जाँच तथा परीक्षण गराई जाँच पासको प्रमाणपत्र प्राप्त गरेका भल्भसहितको सिलिन्डरमा मात्र ग्यास भर्नुपर्ने उल्लेख छ । कम्पनीले ग्यास लिलिन्डर बिक्री गर्दा हाइड्रोलिक परीक्षण गरेको, सिलिन्डर परीक्षण गरिएको मिति, अर्को पटक पुन: जाँच गराउने मिति उल्लेख गर्नुपर्ने जनाएको छ । मापदण्डमा सिलिन्डर नकुच्चेको, रङ नखुइलेको, सिलिन्डरको मार्किङ लेबल स्पष्ट देखिनुपर्ने, ग्यासको तोकिएको तौल १४ दशमलव २ केजी हुनुपर्नेलगायत बुँदा उल्लेख छ । यी प्रावधान उद्योगीहरूले कार्यान्वयन गरेको पाइँदैन । ग्यासमा समयसमयमा हाइड्रोलिक परीक्षण अनिवार्य गर्नुपर्छ, सिलिन्डरमा सेफ्टी क्याप अनिवार्य हुनुपर्छ । मुख्यत: ग्यास भल्भका कारण जोखिम हुन्छ । ग्यासको भल्भ पुन: प्रयोगले जोखिम बढ्दै जान्छ । ग्यासको भल्भ एक पटक प्रयोग गरेपछि पुन: प्रयोग गर्न हुँदैन । तर, बजारमा सफा गरेर पुन: प्रयोग गरिएको पाइन्छ, भल्भ मर्मत गर्दा जोखिम बढी हुन्छ, अध्यक्ष तिमिल्सिनाले भने । गुणस्तर विभागका अनुसार नयाँ बनेको सिलिन्डरको आयु करिब ४० वर्ष हुन्छ । सिलिन्डर बनेको १० वर्षमा हाइड्रोस्टाटिक टेस्ट गर्नुपर्छ । प्रत्येक ५५ वर्षमा पुुन: गर्नुपर्छ । त्यसपछि ३३ वर्षमा गर्नुपर्छ ।विनियमावलीअनुसार तोकिएको स्ट्यान्डर्ड तौलभन्दा बढी वा घटीमा ग्यास बिक्री गर्नु नहुने र बिक्रेताले चाहेमा हरेक सिलिन्डर तौल गरेर मात्र डेलिभरी दिने व्यवस्था मिलाउनुपर्छ । ग्यास सिलिन्डर स्टोर गर्ने ठाउँलगायत बिक्री स्थलहरूमा सबैले सजिलै देखिने ठाउँमा आफूसित भएको स्टक अनिवार्य रूपमा राख्नुपर्छ । बिक्रीस्थलको वातावरण र प्रदूषण नियन्त्रणका साथै सुरक्षाको समेत व्यवस्था गर्नुपर्छ । उद्योग एवं बिक्रीस्थलको सुरक्षालाई मध्यनजर राखी निर्माताको स्पेसिफिकेसनबमोजिम पर्याप्त संख्यामा अग्नि नियन्त्रण उपकरण चालु अवस्थामा राख्नुपर्ने, उद्योगमा रहेको ट्यांकको क्षमताअनुसार ग्यास र पम्प, ट्यांकबुलेट) को बिमा गराउनुपर्ने उल्लेख छ । आपूर्ति सचिव अनिल ठाकुरले प्राविधिक छानबिन गर्न समिति गठन गरेको बताए । उद्योगले सुरक्षाको मापदण्ड अपनाएका छन् कि छैनन् समितिले अध्ययन गर्छ र सोही अनुरूप कानुनी प्रक्रिया अगाडि बढाइनेछ, उनले भने । निगमका कार्यकारी निर्देशक सुशील भट्टराईले उद्योगीले लापरबाही गरेको बताए । आईओसीले जसरी फिटिङ गरिदियो, त्यसपछि व्यवसायीले कुनै पनि खालेको मेन्टेन गरेका छैनन्, उनले भने, आयात गरेको ग्यास परीक्षणसमेत नगरी रिफिलिङ गरी घरघरमा पुर्याउने काम मात्र भएको छ । त्यो भनेको घरघरमा सिलिन्डर बम पुर्याउनु हो । उनले अनुगमन गरेर लापरबाही गरिरहेका उद्योगलाई सिल गर्न बुधबार नै निगमअन्तर्गतको एलपीजी विभागलाई निर्देशन दिइएको बताए ।"
कान्तिपुर दैनिकको नयाँ वेबसाइट सुरु,"काठमाडौं (कास) कान्तिपुर दैनिकको नयाँ वेबसाइट कान्तिपुरडेली डट कम बुधबार मध्यरातदेखि सुरु भएको छ । नयाँ वेबसाइटसँगै कान्तिपुर दैनिकको नयाँ एप पनि सार्वजनिक भएको छ । एप एन्ड्रोइड र आईओएस एप स्टोरमा उपलब्ध छ ।नयाँ वेबसाइट र एप कान्तिपुर मिडिया ग्रुपको सूचना प्रविधि अंग कान्तिपुर डिजिटल कर्पले तयार पारेको हो, जो प्रयोगकर्ता र डिभाइसमैत्री रहेको छ । कान्तिपुरको नयाँ वेबसाइटलाई प्रयोगकर्तामुखी र अन्तक्र्रियात्मक बनाइएको छ । प्रयोगकर्ताले वेबसाइटमा आफ्नो प्रोफाइल बनाउन सक्छन् । प्रोफाइल आफ्नो फेसबुकबाट पनि बनाउन सकिन्छ । प्रयोगकर्ताले प्रोफाइलमा आफूलाई मन परेको समाचार, विचार वा टिप्पणी संग्रह गरेर राख्न सक्छन् ।प्रोफाइलमा संगृहीत समाचारका साथै अपडेट गरिएका नयाँ समाचार र प्रयोगकर्ताको रुचिअनुसारका प्रस्तावित सामग्रीसमेत समावेश हुनेछन् । प्रयोगकर्ताले आफ्नो प्रोफाइलमार्फत लेख, रचना, टिप्पणी, तस्बिर र भिडियो पठाउन सक्छन् । यसका लागि प्रोफाइलमै लेखरचना खण्ड छ । त्यसमा प्रयोगकर्ताले आफूले लेखेको विचार, फोटो, भिडियो सेभ गरेपछि कान्तिपुरलाई पठाउन मिल्ने सुविधा छ ।"
सिलवालले पेस गरेको फाइल छानबिनमा,"काठमाडौं प्रहरी महानिरीक्षक नियुक्ति विवादका क्रममा सर्वोच्च अदालतमा पेस भएको कार्यसम्पादन मूल्यांकन प्रतिवेदनमाथि छानबिन हुने भएको छ । सर्वोच्च अदालतको सात सदस्यीय इजलासले फैसलाको पूर्ण पाठ तयार गरेको दुई सातापछि प्रहरी परिसर काठमाडौंमा उजुरी दर्ता भएको हो ।मूल्यांकन प्रतिवेदन फरकफरक ढंगले पेस भएको घटनामाथि अदालतको आदेशअनुसार निवेदन दर्ता भएको छ, काठमाडौं प्रहरी परिसरका प्रमुख एसएसपी रवीन्द्र धानुकले बताए । फैसलाको पूर्ण पाठ महान्यायाधिवक्ता कार्यालय हुँदै प्रहरी प्रधान कार्यालय पुगेपछि त्यहाँबाट महानगरीय आयुक्तको कार्यालय हुँदै परिसरमा जाहेरी दर्ता भएको स्रोतले बतायो । उजुरीका आधारमा प्रहरीले फाइल झिकाई प्रारम्भिक अनुसन्धान हुने जनाएको छ । परिसरका प्रवक्ता एसपी रामदत्त जोशीका अनुसार फरक तथ्यांकसहितको कागजातमाथि अध्ययन हुनेछ । फैसलामा उल्लिखित न्यायिक टिप्पणीका आधारमा अनुसन्धान सुरु हुने भएकाले कुनै व्यक्तिविरुद्ध किटानी परेको छैन । फैसलाअनुसार कागजात फरक पारिएको पुष्टि भए सरकारी छाप दस्तखत किर्तेको अभियोगमा कारबाही अघि बढाउनुपर्ने हुन्छ । पदमा बहाल कुनै सरकारी अधिकारी यसमा संलग्न भए आफ्नो पदको दुरुपयोगको अभियोगमा विभागीय कारबाहीको सम्भावनासमेत रहन्छ ।प्रधानन्यायाधीश गोपाल पराजुलीसहित न्यायाधीशहरू ओमप्रकाश मिश्र, केदारप्रसाद चालिसे, शारदाप्रसाद घिमिरे, मीरा खड्का, प्रकाशमानसिंह राउत र पुरुषोत्तम भण्डारीको बृहत् पूर्ण इजलासले कार्यसम्पादन मूल्यांकन प्रतिवेदन फरक ढंगले पेस भएको बारे छानबिन गर्न आदेश दिएको थियो । सिलवाल (तत्कालीन डीआईजी) ले पेस गरेको कार्यसम्पादन मूल्यांकन फाराममा रहेको अंक र लोकसेवा आयोगलगायत निकायबाट प्राप्त अंक भिन्नाभिन्नै रहेको देखिएकाले सर्वोच्चको आदेशमा भनिएको छ, अख्तियार प्राप्त अधिकारीले कानुनबमोजिम मूल्यांकन गरी गोप्य रूपमा राख्नुपर्ने फाराम र निवेदकले पेस गरेको फारामको अंक फरक पार्ने काममा कोकसको संलग्नता रहेको छ भन्नेबारे अनुसन्धान गरी दोषी देखिएका उपर कारबाही चलाउन सम्बन्धित निकायमा लेखी पठाउने ।प्रहरी महानिरीक्षक नियुक्ति विवादका क्रममा सर्वोच्चमा पेस भएका दुई व्यक्तिको फरक कागजातमा एउटै विवरण हुबहु भेटिएको थियो । तत्कालीन डीआईजी नवराज सिलवालले पेस गरेको आर्थिक वर्ष २०७२७३ को कार्यसम्पादन मूल्यांकन फाइलमा उनी र प्रहरी महानिरीक्षक प्रकाश अर्यालको तथ्यांकगत विवरण हुबहु मिलेपछि यो प्रकरण सुरु भएको हो । दुवैमा भएको हस्तलिपिको स्वरूप र शैलीसमेत मिलेको थियो । कार्यसम्पादन मूल्यांकनका लागि आईजीपी अर्यालले ४ र डीआईजी सिलवालले ६ पेज लामो विवरण पेस गरेका थिए । कार्यसम्पादन मूल्यांकन फाइलको अन्तिम दुई पानामा सुपरिवेक्षक, पुनरावलोकनकर्ता र पुनरावलोकन समितिको मूल्यांकन विवरण भर्नुपर्छ । चारवटा तालिकामा हुने विवरण नै हुबहु मिलेको थियो । कतिसम्म भने आर्थिक वर्ष २०७२७३ मा दुवैले समान अंक पाएका छन् भने सुपरिवेक्षक, पुनरावलोकनकर्ता र पुनरावलोकन समितिको मूल्यांकनमा उल्लिखित हस्तलिपि पनि हुबहु छ । घटनाको केही दिनपछि सरकारले तत्कालीन डीआईजी सिलवालले किर्ते कागजात तयार पारेको आरोप लगाएको थियो । सिलवालले चैत १९ मा सर्वोच्चमा रिट निवेदनसाथ पेस गरेको कार्यसम्पादन मूल्यांकन प्रतिवेदनको प्रतिलिपि फर्जी भएको दाबी सरकारको थियो । प्रधानमन्त्री तथा मन्त्रिपरिषद् कार्यालयले महान्यायाधिवक्ता कार्यालयमार्फत सर्वोच्चमा पेस गरेको कागजातमा सिलवालले आफ्नो भनी पेस गरेको प्रतिवेदन फर्जी रहेको दाबी गरेको थियो । आर्थिक वर्ष २०७२७३ को कार्यसम्पादन मूल्यांकनका तीनवटा अंकतालिका रहेको पाना विवादमा परेको थियो । सर्वोच्चले भने महान्यायाधिवक्ताको दाबीअनुसार फर्जीको आरोप स्वीकार गरेन, तर फैसलाको पूर्ण पाठमा भने अनुसन्धान गर्न आदेश दियो । अदालतबाट आफ्नो पक्षमा आदेश नआएपछि डीआईजीबाट राजीनामा दिएर राजनीतिमा होमिएका सिलवाल एमालेबाट ललितपुर १ का प्रतिनिधिसभा सदस्य निर्वाचित भइसकेका छन् ।"
प्रदेशसभाको परिणाम भोलिसम्म,"काठमाडौं (कास) निर्वाचन आयोगले समानुपातिक निर्वाचन अधिकृतको कार्यालयले प्रदेशसभाको समानुपातिकतर्फको परिणाम निकाल्ने कामलाई अन्तिम चरणमा पुर्याएको छ । सातवटै प्रदेशको समानुपातिकतर्फका सम्पूर्ण परिणामको प्रस्ताव बिहीबार साँझसम्म आयोगसमक्ष पेस गर्ने तयारी छ । समानुपातिकतर्फका निर्वाचन अधिकृतसमेत रहेका आयोगका सचिव बेगेन्द्रराज शर्मा पौड्यालले प्रदेशको परिणाम निकाल्ने काम बिहीबारसम्म सकाउने लक्ष्य राखिएको बताए । सकेसम्म बिहीबारै साँझ नभ्याइए शुक्रबार सबै प्रदेशका समानुपातिकतर्फका परिणाम आयोगसमक्ष पेस गर्नेछौं, उनले भने, आयोगको निर्णयपछि थप प्रक्रिया अगाडि बढाइनेछ । आयोगले निर्णय गरेपछि प्रदेशगत रूपमा कुन दलले कति सिट पाएको र त्यसमा समावेशी समूहबाट प्रतिनिधित्व गर्ने संख्या तोकेर दलहरूलाई पठाइनेछ । आयोगसमक्ष पेस गरिने प्रस्तावमा प्रदेशगत रूपमा कुन दलले कति मत पाए, कुल मतको डेढ प्रतिशत थ्रेसहोल्ड कटाएका मध्ये कुन दलले कति सिट पाउने, डेढ प्रतिशत मत नकटाएका दल र तिनले पाएको मतलगायत विवरण समेटिनेछन् । प्रतिनिधिसभातर्फ समानुपातिकको परिणाम दिन संवैधानिक र कानुनी जटिलता आएपछि आयोगले प्रदेशसभाको परिणाम पहिले सार्वजनिक गर्न लागेको हो । राष्ट्रिय सभाको निर्वाचन नभई समानुपातिक सूचीबाट कुन दलले कति महिला पठाउनुपर्ने यकिन संख्या तोक्न आयोगलाई समस्या भएको छ ।संविधानमा संघीय संसद् (राष्ट्रिय सभा र प्रतिनिधिसभा) मा प्रतिनिधित्व प्रत्येक राजनीतिक दलबाट निर्वाचित कुल सदस्य संख्याको कम्तीमा एक तिहाइ महिला हुनुपर्ने प्रावधान छ । प्रतिनिधिसभामा प्रत्यक्षबाट र राष्ट्रिय सभामा निर्वाचित हुने सदस्यहरूमध्येबाट कुनै दलको एक तिहाइ सदस्य महिला निर्वाचित हुन नसके त्यस्तो राजनीतिक दलले प्रतिनिधिसभाको समानुपातिक निर्वाचन प्रणालीबाट सदस्य निर्वाचित गर्दा आफ्नो दलबाट संसद्मा निर्वाचित हुने कुल सदस्यको कम्तीमा एक तिहाइ महिला सदस्य हुने गरी निर्वाचित गर्नुपर्ने संवैधानिक व्यवस्था छ ।राष्ट्रिय सभा गठनका लागि राष्ट्रपतिकहाँ पेस भएको अध्यादेशका सन्दर्भमा दलहरूबीच विवाद चलिरहेको र सहमति जुटे आयोगले प्रतिनिधिसभा निर्वाचन परिणाम दिनुभन्दा पहिले प्रदेशसभालाई प्राथमिकतामा राखेको देखिन्छ । प्रदेशसभातर्फका सम्पूर्ण परिणाम निकाल्न करिब दुई साता लाग्ने र त्यस अवधिमा दलहरूबीच राष्ट्रिय सभालाई लिएर सहमति जुट्ने आयोगले अपेक्षा राखेकाले पनि प्रदेशसभालाई पहिलो प्राथमिकता दिएर परिणाम दिन लागिएको हो । जब कि प्रत्यक्षतर्फको परिणाम निकाल्दा आयोगले प्रतिनिधिसभालाई पहिलो प्राथमिकता दिएको थियो ।सचिव पौड्यालले समानुपातिकतर्फको परिणाम दिन आयोगका तर्फबाट कुनै ढिलासुस्ती नभएको बताए । प्राविधिक रूपले जटिल हो, एकएक डाटा भेरिफाई र म्याच गर्नुपर्ने हुन्छ, उनले भने, प्रत्येक निर्वाचन अधिकृतबाट आएको डाटालाई कम्प्युटर इन्ट्री र भेरिफिकेसन गर्दा समय लाग्छ नै । तर पनि हामीले द्रुत गतिमा काम गरिरहेका छौं । उनले प्रदेशसभाको परिणामको प्रस्ताव आयोगमा बुझाएसँगै प्रतिनिधिसभाको काम थालिने बताए । प्रदेशसभामा ५३ वटा राजनीतिक दलले चुनावी प्रतिस्पर्धा गरेका छन् । प्रदेशअनुसार दलहरूको संख्या भने फरक छ । कुल सदर मतको डेढ प्रतिशत मत ल्याउने राजनीतिक दल मात्रै सम्बन्धित प्रदेशसभामा समानुपातिकतर्फबाट सिट पाउन योग्य मानिन्छन् । तर, डेढ प्रतिशत ल्याउँदैमा सिट पाउने ग्यारेन्टी हुन्न । आयोगले परिणाम स्वीकृत गरेसँगै समानुपातिक निर्वाचन अधिकृतको कार्यालयले सिट पाउने दलहरूलाई उम्मेदवार छनोट गरेर पठाउन निश्चित अवधि तोकेर पत्राचार गर्नेछ । स्रोतका अनुसार आयोगले राजनीतिक दललाई ७ देखि १० दिनको अवधि तोक्ने तयारी छ ।"
राष्ट्रपतिले ओली र दाहाललाई भनिन् अध्यादेशमा सहमति जुटाउनुस्,"काठमाडौं राष्ट्रिय सभा निर्वाचनसम्बन्धी अध्यादेश प्रमाणीकरण गर्ने कि नगर्ने द्विविधामा रहेकी राष्ट्रपति विद्यादेवी भण्डारीले बुधबार वाम गठबन्धनका मुख्य नेता केपी ओली र पुष्पकमल दाहाललाई राजनीतिक सहमति जुटाउने पहल गर्न आग्रह गरेकी छन् । अध्यादेशबारे छलफल गर्न शीलतनिवास पुगेका नेताद्वयलाई राष्ट्रपतिले छिटो विवादको गाँठो फुकाउने पहल गर्न भनेकी हुन् । केही दिनअघि राष्ट्रपति भण्डारीले प्रधानमन्त्री शेरबहादुर देउवालाई पनि बोलाएर अध्यादेशबारे सहमति जुटाउन सुझाएकी थिइन् ।अध्यादेशलाई लिएर दलहरूबीच विवाद छ । सरकारले संविधानअनुरूप अध्यादेश जसरी सिफारिस गरेको छ, त्यहीअनुरूप संवैधानिक राष्ट्रपतिले प्रमाणीकरण गर्नुपर्ने अडान कांग्रेसले राखेको छ । वाम गठबन्धनले भने राष्ट्रिय सभा निर्वाचन प्रक्रिया संविधानविपरीत भएकाले त्यसलाई सच्याउनुपर्ने अडान राखेको छ । एकल संक्रमणीय निर्वाचन प्रणालीसहितको अध्यादेश जारी भए त्यो संविधानविपरीत हुने अडान राख्दै वाम गठबन्धनले राष्ट्रपतिलाई त्यस्तो अध्यादेश प्रमाणीकरण नगर्न आग्रह गर्दै आएको छ ।दुई पक्षबीचको परस्परविरोधी अडानले राष्ट्रपतिको भूमिकामाथि समेत प्रश्न उठ्ने अवस्था आएपछि भण्डारीले समझदारीमा टुंग्याउनेतर्फ लाग्नुपर्नेमा नेताहरूलाई आग्रह गरेकी हुन् । उनले अध्यादेशसम्बन्धी विवाद समझदारीबाटै टुंगो लाग्नेमा आफू विश्वस्त भएको बताएकी थिइन् । संवैधानिक अंग र सम्बद्ध निकायले पनि आफ्नो जिम्मेवारी र भूमिका पूरा निर्वाह गर्नुपर्छ, संवैधानिक र कानुनी बाटोलाई ख्याल गर्नुपर्छ, राष्ट्रपतिले दुई नेतासँग राखेको भनाइ उद्धृत गर्दै उनका प्रमुख स्वकीय सचिव भेषराज अधिकारीले भने ।तर नेताद्वयले सरकारले दुराशय राखी अध्यादेश तयार गरेकाले त्यसलाई स्वीकार नगर्ने बताएका थिए । निर्वाचन आयोगले निर्वाचन परिणामको प्रतिवेदन तयार गरी राष्ट्रपतिसमक्ष बुझाउनुपर्नेमा ढिलाइ भएको प्रसंगसमेत त्यसक्रममा उठेको थियो । मत गणना सकिए पनि राष्ट्रपति कार्यालयसमक्ष प्रतिवेदन पुगेको रहेनछ, भेटमा सहभागी एमाले नेता सुवास नेम्वाङले भने, प्रतिवेदन पुगेपछि बाँकी प्रक्रिया अघि बढ्नेछ । पहिले सहमति भइसकेको निर्वाचन प्रणालीमा सरकारले जानीजानी ढिलाइ गरेको नेताहरूले राष्ट्रपतिलाई अवगत गराएका थिए । संविधानमा नभएको एकल संक्रमणीय चुनावी प्रणाली अध्यादेशमा राखिएको र त्यसलाई कार्यान्वयन गर्नसमेत आयोगलाई प्राविधिक रूपमा कठिनाइ पर्ने भएकाले त्यसको औचित्य नरहेको नेम्वाङले बताए । राष्ट्रपतिले प्रधानमन्त्रीज्यूलाई पनि बोलाएरै समाधन खोज्नुस् भन्नुभएको छ, हामीले त चुनाव जितेका मात्र हौं, औपचारिकता पाइसकेका छैनौं । प्रधानमन्त्रीबाटै समाधनका लागि पहल होस् भन्ने चाहन्छौं, उनले भने ।प्रवक्ताको अभिव्यक्तिप्रति राष्ट्रपति चिन्तितअध्यादेशका विषयमा गम्भीर भई राजनीतिक समाधानको पहल खोजिरहँदा सरकारका प्रवक्ताबाट आफ्नो भूमिकाबारे आएका अभिव्यक्तिप्रति राष्ट्रपति भण्डारीले भेटमा चिन्ता प्रकट गरेकी थिइन् । सरकारका जिम्मेवार पदाधिकारीबाट विवादास्पद अभिव्यक्ति आउनु शोभनीय होइन, अध्यादेशमा उठेका प्रश्नबारे मैले प्रधानमन्त्री स्वयंलाई भेटेरै जानकारी गराएको थिएँ, राष्ट्रपतिको भनाइ उद्धृत गर्दै सहभागी स्रोतले भन्यो, प्रधानमन्त्रीले नै फेरि भेटेर कुरा राख्नुपथ्र्यो । मन्त्रीहरूलाई सडकमा बोल्न लगाउँदा दु:ख लाग्यो । सरकारका प्रवक्ता सूचना तथा सञ्चारमन्त्री मोहनबहादुर बस्नेतले मंगलबार पत्रकार सम्मेलन गरी अध्यादेश रोक्न नहुने धारणा राखेका थिए । राष्ट्रपतिले अनावश्यक रूपमा अध्यादेश रोकेर राखेको उनको भनाइ थियो ।"
नेतृत्वमाथि हस्तक्षेप गर्न युवा अभियान,"थापालाई संसदीय दलको नेता बनाउन जोडबैठकमा युवा नेता गगन थापालाई संसदीय दलको नेता बनाउनुपर्ने माग गरिएको छ । केन्द्रीय सदस्य धनराज गुरुङले थापालाई संसदीय दलको नेता बनाउन सके पार्टीमा आमूल सुधार हुने विश्वास व्यक्त गरे । थापाले भने यसबारे बैठकमा कुनै प्रतिक्रिया दिएनन् । उनले समयमै पार्टीमा आमूल सुधार गर्न नसके संगठनका लागि अझै ठूलो क्षति हुने बताएका थिए । थापालाई संसदीय दलको नेता बनाउनुपर्ने प्रस्तावमा अन्य नेताहरू पनि सकारात्मक देखिएका छन् । पार्टी नयाँ ढंगले सञ्चालन हुन्छ भन्ने सन्देश जान्छ, सँगै नेतृत्वको परिवर्तन र युवा नेताहरूलाई नेतृत्वमा स्थापित गर्ने सन्देश पनि दिन्छ, गुरुङले थपे ।"
अबको सरकारले भ्रष्टाचारी कसैलाई छाड्दैन,"काठमाडौं (कास) एमाले अध्यक्ष केपी ओलीले आगामी सरकारले भ्रष्टाचार गर्नेहरूप्रति कडा रबैया अपनाउने बताएका छन् । उनले राजनीतिक, कर्मचारी र व्यापारिक क्षेत्रमा हुने भ्रष्टाचार किटान गरी त्यसमा कडा नीति अवलम्बन गरिने उल्लेख गरे । भावी सरकारको नेतृत्व गर्ने तयारीमा रहेका ओलीले निकै चुनौतीपूर्ण अवस्था रहेकाले भ्रष्टाचार निर्मूल गरी अघि बढ्ने बताए ।देशमा भ्रष्टाचार नियन्त्रण कसरी हुन्छ, आगामी सरकारले देखाउँछ । कुनै सुनुवाइ हुने छैन, राजधानीबाट निर्वाचित सांसदलाई बधाई तथा शुभकामना दिन वाम गठबन्धनले बुधबार आयोजना गरेको कार्यक्रममा अध्यक्ष ओलीले भने, राजनीति, कर्मचारी र बिजनेस सेक्टरलगायतमा हुने भ्रष्टाचारप्रतिको रबैया कडा हुनेछ । हामी पूर्ण भ्रष्टाचारमुक्त देश बनाउनेछौं । उनले प्रशासन र जनताले पाउने सुविधामा पनि कुनै सम्झौता नगर्ने बताए । प्रशासन चुस्त बनाई जनताको सेवामा समर्पित गराउने उनले उल्लेख गरे । सांसदहरूलाई पार्टीको मर्म र अहिलेको चुनौती बुझेर काम गर्न निर्देशन दिँदै ओलीले भने, इमानमा तलमाथि पाइए, स्वच्छतामा खोट भेटिए, कुनै लापरबाही फेला परे पार्टीलाई सहय हुँदैन । उनले सांसदहरूलाई निर्देशन दिँदै भने, हामी बहुमत चुनौतीपूर्ण अवस्थामा छांै, त्यसैले सबै क्षेत्रमा राम्रो काम गर्नुपर्नेछ ।चुनौतीपूर्ण अवस्था रहे पनि जनताका अगाडि सामना गर्न नसकिने कुनै अप्ठेरा नरहेको उनले उल्लेख गरे । हामी आगामी दिनमा अब समयको आवश्यकता र जनताको चाहना पूरा गर्ने दिशामा अघि बढ्छौं, उनले भने ।उनले समयको मर्म बुझेर एमाले र माओवादी केन्द्रबीच एकता हुन लागेको जानकारी दिए । पार्टी एकता हुन्छ कि हँुदैन भन्ने भ्रम नराख्न उनले आग्रह गरे । कसैले हात समातेर लगेर पार्टी एकताको गुरुमन्त्र दिएर एकता हुन लागेको हो र ? उनले भने, हामीले गरेको प्रयास हो नि । हामीचाहिँ विभाजित हुने अनि अरूले शासन गरिरहने ? यो अवस्थालाई बुझेर हामी एकतामा गएका हौं । उनले एमाले र माओवादी केन्द्र एकजुट भएपछि आम रूपमा कम्युनिस्ट आादोलन एकजुट हुने उल्लेख गरे । कसैले भावना भड्काउन खोज्छन् । कतिपयले माओवादीका साथीलाई गएर भन्छन्, माओवादीलाई त एमालेले निल्छ नि, एमालेमा पनि आएर भड्काउन खोज्ने कोसिस हुन्छ, उनले भने, हो माओवादी केन्द्रले एमालेलाई निल्छ । एमालेले माओवादीलाई निल्छ अनि छुट्टै नयाँ पार्टी नयाँ ढंगले बन्छ ।उनले अब एमाले र र माओवादी खोजेर नपाइने बताए । एकताको कुराले दुवै पार्टीका कार्यकर्तामा आत्मविश्वास बढेको ओलीले उल्लेख गरे । उनले राष्ट्रिय सभाको अध्यादेशका विषयमा पनि कांग्रेसले राखेको अडानप्रति आपत्ति जनाए । यथास्थितिमा अध्यादेश राष्ट्रपतिले जारी गर्न नमिल्ने उनको तर्क थियो ।"
लागूऔषधको बिगबिगी,"काठमाडौं विशेष सूचना पाएपछि लागूऔषध नियन्त्रण ब्युरोका अधिकारीहरू गत सोमबार कलंकी चोकमा बसे । करिब एक घण्टा लामो कुराइपछि उनीहरूले थानकोट हुँदै काठमाडौं भित्रिन लागेको सेतो रंगको भारतीय नम्बर प्लेटको स्कार्पियो गाडी रोके । त्यो त्यही गाडी थियो, जसको पछाडिको सिटमा नियन्त्रित लागूऔषध ब्रुप्रिनर्फिन १२ सय एम्पुल, डाइजेपाम १२ सय एम्पुल र फेनारगन ११ सय एम्पुल लुकाइएको थियो । दुखाइ कम गर्न र सुत्केरी महिलाको उपचारका क्रममा सुईबाट प्रयोग गरिने ब्रुप्रिनर्फिन, डाइजेपाम र फेनारगनलाई लागूऔषध प्रयोगकर्ताहरूले मिसाएर सुईमार्फत प्रयोग गर्छन् । डाक्टरको प्रेस्क्रिप्सनमा मात्रै पाइने यी औषधिहरू लागूऔषधका संगठित कारोबारीहरूले खुला सिमानाको फाइदा उठाउँदै भारतबाट राजधानीसम्म ल्याएर बेच्छन् । प्रहरीले स्कार्पियो गाडीमा लागूऔषध लिएर आउने भारतीय नागरिक रमेश कुमारलाई पनि पक्राउ गरेको छ । प्रहरीका अनुसार भारतीय औषधि उत्पादक कम्पनीहरूको यस्तो उत्पादनलाई लागूऔषधका व्यापारीले सीमावर्ती भारतीय बजारमा दुईदेखि तीन सय रुपैयाँमा खरिद गर्छन् । जसलाई काठमाडौंको लागूऔषध प्रयोगकर्ताहरूले भने एक सेटको एक हजारदेखि १४ सय रुपैयाँसम्म किन्छन् । लागूऔषध प्रयोगकर्ताहरूले ब्रुप्रिनर्फिन, डाइजेपाम र फेनारगन मिसाएर प्रयोग गर्ने भएकाले यी तीनलाई एक सेट भन्छन् । पक्राउ परेका रमेशले लामो समयदेखि भारतीय बजारबाट काठमाडौंसम्म लागू औषध ल्याएर बेच्ने गरेका थिए । ब्युरोका डीआईजी ठूले राईका अनुसार रमेशले काठमाडौं तथा अन्य सहरमा सञ्जाल बनाएर नियन्त्रित लागूऔषधको कारोबार गरिरहेका थिए । प्रहरीको अनुमानमा सोमबार पक्राउ परेको लागूऔषध नसमातिएको भए रमेशकुमारले करिब दस लाख रुपैयाँ आम्दानी गर्ने थिए । नियन्त्रित लागूऔषधका कारोबारी पक्राउको पछिल्लो घटना त एउटा उदाहरणमात्रै हो । असारयताको पाँच महिनामा मात्रै ब्युरोले ब्रुप्रिनर्फिन, डाइजेपाम र फेनारगन कारोबारीका विभिन्न १५ घटना सार्वजनिक गरिसकेको छ । जसमा एक महिलासहित २४ जना पक्राउ परेका छन् । ब्युरोका अनुसार अधिकांश कारोबारीले खुला सिमानाको फाइदा उठाउँदै काठमाडौंसम्म लागूऔषध ल्याएका छन् । काठमाडौं ल्याइएको ठूलो परिमाणको नियन्त्रित लागूऔषध उपत्यकामै खपत भएको छ । सानो हिस्सा भने उपत्यकाका सीमावर्ती जिल्ला नुवाकोट र काभ्रेसम्म पुगेको छ ।ब्युरोको केन्द्रीय कार्यालयले काठमाडौं उपत्यकाबाट मात्रै यो अवधिमा १३ हजार १ सय ४६ सेट ब्रुप्रिनर्फिन, डाइजेपाम र फेनारगन बरामद गरिसकेको छ । औसत बजारमूल्यमा सेटको एक हजार रुपैयाँले मात्रै हिसाब गर्दा पनि पाँच महिनामा ब्युरोले एक करोड ३१ लाख रुपैयाँ बराबरको ब्रुप्रिनर्फिन, डाइजेपाम र फेनारगन बरामद गरिसक्यो । ब्युरोको शाखा कार्यालयहरूबाट भने यही अवधिमा ४ हजार २ सय २६ एम्पुल ब्रुप्रिनर्फिन, डाइजेपाम र फेनारगन बरामद गरेको देखिन्छ । यसको औसत बजारमूल्य करिब पचास लाखको हाराहारीमा छ । ब्युरो प्रमुख डीआईजी राईका अनुसार ब्युरोका अतिरिक्त देशैभरि रहेका प्रहरीका विभिन्न इकाईले बरामद गरेको लागू औषधको परिमाण झनै ठूलो छ । उनले भने, लागूऔषधको गुप्त सञ्जालले नेपाली समाज कसरी आक्रान्त बन्दै छ भन्ने कुराको यो सानो उदाहरण मात्रै हो ।ब्युरोका अनुसार प्लस टु र उच्च शिक्षा अध्ययन गर्ने तन्नेरीहरू ब्रुप्रिनर्फिन, डाइजेपाम र फेनारगनको दुरुपयोगमार्फत लागूऔषध प्रयोगकर्ता बनिरहेका छन् । मुखबाट खाने विभिन्न लागूऔषधका प्रयोगकर्ता नै समय क्रममा सुईमार्फत सोझै रगतमा पुर्याइने ब्रुप्रिनर्फिन, डाइजेपाम र फेनारगनको प्रयोगकर्ता भएको देखिन्छन् । डीआईजी राईले यस्ता धेरै तन्नेरी देखेका छन्, जो सुईमार्फत ब्रुप्रिनर्फिन, डाइजेपाम र फेनारगनको प्रयोग गर्दा गर्दै लागू औषधको कारोबारी भएका छन् । डीआईजी राईले भने, सुरुमा आफूमात्रै दुव्र्यसनी बन्छन् । समयक्रममा पैसाको जोहो गर्न नसकेपछि आफू पनि सानोतिनो कारोबारी बन्छन् र खर्चको जोहो त्यसैबाट पुर्याउँछन् ।डीआईजी राईले ब्रुप्रिनर्फिन, डाइजेपाम र फेनारगनको अम्मली भएर परिवार र प्रतिष्ठा सिध्याएका थुपै तन्नेरी देखेका छन् । उनले केही महिनाअघि कोटेश्वरबाट पक्राउ परेका एक तन्नेरीको कथा सुनाउँदै भने, पक्राउ परेको तीन दिनसम्म पनि उसका अभिभावक लिन आएनन् । पछि पो थाहा भयो, ती तन्नेरीको त सिंगो परिवार नै लागूऔषध प्रयोगकर्ता रहेछन् ।लागूऔषधका कारोबारीहरूले संगठित रूपमा ब्रुप्रिनर्फिन, डाइजेपाम र फेनारगनको सञ्जाल विस्तार गरिरहेको प्रहरीको अनुमान छन् । सीमावर्ती भारतीय बजारमा खरिद गर्ने, सिमा कटाउने र काठमाडौंसम्म ल्याउने काममा समूहका फरकफरक व्यक्ति प्रयोग भएका देखिन्छन् । प्रहरीले गत मंसिर ६ मा गोठाटारबाट विनोद खत्रीलाई ३ सय ८६ एम्पुल ब्रुप्रिनर्फिन, डाइजेपाम र फेनारगनसहित पक्राउ गरेको थियो । खत्रीले एक भारतीय व्यापारीबाट उक्त लागूऔषध फेला पारेको र त्यसलाई बेच्ने योजना बनाएको बताएका थिए । खत्री पक्राउ परेको भोलिपल्टै अर्थात् मंसिर ७ मा झापा गौरादह नगरपालिका७ घर भएका प्रदीप बराइली तारकेश्वर नगरपालिका९ बाट पक्राउ परेका छन् । बराइलीको साथबाट ब्युरोले २ सय ७३ एम्पुल ब्रुप्रिनर्फिन, डाइजेपाम र फेनारगन बरामद भएको थियो । बराइलीको कथा पनि खत्रीको भन्दा फरक थिएन । ब्युरोका प्रमुख डीआईजी राईका अनुसार चिकित्सकको परामर्शमा मात्रै लिनुपर्ने ब्रुप्रिनर्फिन, डाइजेपाम र फेनारगनजस्ता औषधि लागूऔषध प्रयोगकर्ताले उपयोग गर्नु आफैंमा असामान्य हो । यस्ता दुव्र्यसनी पक्राउ पर्ने, सजाय भुक्तान गर्ने तर सामाजिक स्वीकार्यताको अभावमा फेरि दुव्र्यसनकै चंगुलमा पर्ने गरेको देखिन्छ । उनले भने, सामाजिक रूपमै सचेत भइएन भने यो भयावह बन्न सक्छ ।"
रानीपोखरी मिच्दै महानगर,"काठमाडौं काठमाडौं महानगरले रानीपाखरीमा कंक्रिट मात्रै मिसाइरहेको छैन, पोखरी वरपरको सीमा मिचेर पर्खालसमेत लगाइरहेको छ । पोखरीको पूर्व र दक्षिणतिरको भागमा धमाधम पर्खाल लगाउने काम भएको छ । पोखरी छेउको विन्दुबाट झन्डै १५ फिट परसम्म पर्खाल लगाउने काम भइरहेको छ । निर्माण कार्यमा संलग्न ठेकेदार कम्पनी वल्र्डवाइड कँडेल केनकेभी जेभीले अनाधिकृत तवरमा काम गर्दै आएको विषय विवादमा छ । रानीपोखरीमा पहिला पनि यही ठेकेदार कम्पनीले कंक्रिट मिसाएको थियो । विगतमा पनि उसैलाई ठेक्का दिइएको थियो, पुरातत्त्वका एक उच्च अधिकृत भन्छन्, फेरि पनि त्यही कम्पनीलाई काम दिइएको छ । यो कम्पनीले मापदण्डअनुसार काम गर्नेमा शंका छ । पुरातात्त्विक मापदण्डअनुसार पहिलाको संरचनाजस्तो छ, त्यस्तै बनाउनुपर्ने हुन्छ । महानगरले के बनाउन लागेको भनेर सूचना नै नदिएको स्थानीयवासी र सरोकारवालाले गुनासो गरेका छन् । सम्पदा बनाउने नाममा मास्न लागेको छ महानगरले, पुरातत्त्वविद् सुदर्शनराज तिवारी भन्छन्, अहिले रानीपोखरीभित्र के बनाउन लागेको हो ? हामीलाई प्रस्ट भनिएको छैन । पोखरीको बीचतिर कंक्रिटको पर्खाल ठड्याइएको छ । यसो गर्नु भनेको सिधै सम्पदा मास्नु हो ।यो पोखरी स्वदेशी र विदेशी पर्यटकका लागि आकर्षणको केन्द्र थियो । पोखरीमा ४ वटा स्टेप थिए । ती स्टेपमा यसअघि नै महानगरले कंक्रिट प्रयोग गरेर पर्खाल लगाइसकेको छ । पहिल्यै मापदण्ड मिचिएको थियो, सम्पदा जोगाउन अभियान चलाइरहेका आलोकसिद्धि तुलाधर भन्छन्, अब त पोखरी नै मास्न लागेका छन् । छेउमा व्यापारिक भवन बनाएर यहाँ चाहिँ स्विमिङ पुल बनाउन लागेजस्तो छ । सम्पदा बनाउने नाममा यसलाई व्यापारीकरण गर्न खोजेको छ महानगरले । हामी यसो हुन दिँदैनौं । गत वर्ष २०७२ माघ २ मा राष्ट्रिय भूकम्प दिवसको अवसर पारेर राष्ट्रपति विद्यादेवी भण्डारीले रानीपोखरी पुनर्निर्माणको शिलान्यास गरेकी थिइन् । २०७३ सालको तिहारमा निर्माण सम्पन्न गर्ने गरी महानगरले काम थालेको थियो । तर निर्माण क्रममा पुरातात्त्विक मापदण्डविपरीत आधुनिक निर्माण सामग्री प्रयोग गरेपछि त्यसको सर्वसाधारणले विरोध गरेका थिए । त्यसपछि त्यसलाई रोक्न पुरातत्त्व विभागले आदेश दिएको थियो । तत्कालै पोखरीबीचको यमलेश्वर महादेवको मन्दिर निर्माणको जिम्मा पुरातत्त्व विभागले लिएको थियो । गत वर्ष पुरातत्त्वले रानीपोखरीभित्रको बालगोपालेश्वर मन्दिर पुनर्निर्माण गर्ने जिम्मेवारी लिएको थियो । रानीपोखरीबीचको मन्दिर र बाहिरको समेत गरेर दुई भागमा विभाजन गरी काम अघि बढाइएको थियो । मन्दिर बाहिरको काम भने महानगरले नै गर्ने सहमति छ । अहिले पुरातत्त्व विभागले गर्ने मन्दिरको काम रोकिएको छ भने महानगरले थालेको मन्दिरबाहिरको काम गर्दा पोखरी मिच्न थालेको हो । हामी पोखरी मिच्दैनौं, निर्माणको जिम्मा लिएका महानगर भौतिक निर्माण विभागका प्रमुख उत्तरकुमारमा रेग्मी भन्छन्, हामी सम्पदाको मूल्य मान्यता मिच्दैनौं । पानी चुहिन नदिन यी संरचना बनाएका हौं । अरू ठाउँमा पनि पहिल्यै कंक्रिट मिसाएका थिए । त्यसरी बनाएका तीन वटा घर हामीले भत्काएका छौं । हामी स्थानीयवासीसँग वार्ता गरेर समस्या सल्टाउन तयार छौं ।भुइँचालोले मन्दिर भत्काए पनि पोखरी चलाउनुपर्ने अवस्था थिएन । मन्दिर पो भत्काएको हो त, सम्पदामा पीएचडी गरिरहेकी मोनालिसा महर्जन भन्छिन्, कंक्रिट लगाएका तीनवटा संरचना भत्कायौ भन्छ महानगर । तर पोखरीको बीचबाटै मिचेको छ । एकातिर मास्ने अनि अर्काेतिर कंक्रिट भत्काएका छौं भन्छन् ।रानीपोखरीलाई महानगरले म्युजिकल वाटर फाउन्डेसन पार्कका रूपमा विकसित गर्ने योजनासहित काम अघि बढाएको थियो । तर मेयर विद्यासुन्दर शाक्य आएपछि यसको स्वरूपमा परिवर्तन गरिएको रेग्मीले जानकारी दिए । कस्तो परिवर्तन गरेको भनेर चाहिं आफूले भन्न नमिल्ने उनले बताए । म आधिकारिक होइन । आधिकारिक ठाउँबाट सूचना दिनु भनियो भने दिन्छु । नत्र दिन मिल्दैन । यहाँ पुरातात्त्विक मापदण्ड कसरी कायम गर्ने भन्नेमा हामी पनि चिन्तित छौं, रानीपोखरी छेउमा बस्नका लागि पार्क समेत निर्माण गर्ने महानगरको लक्ष्य थियो, यसअघि सार्वजनिक भएको ड्रइङ डिजाइनमा । यहाँ आउने पर्यटकका लागि टिकट काटेर घुम्ने व्यवस्था समेत गरिने महानगरको योजना सार्वजनिक भएको थियो ।"
मुटुको भल्भ फेर्न ६ महिने पालो,"काठमाडौं (कास) बाराकी सविना साहलाई जन्मदै मुटुको समस्या थियो । आर्थिक स्तर कमजोर भएको परिवारमा हुर्किएकी २२ वर्षीया सविनाको खर्च अभावकै कारण मुटुको शल्यक्रिया हुन सकेको थिएन । तीन लाख रुपैयाँ खर्च लाग्छ भनेका थिए, पैसा नभएर अप्रेसन गरेनौं, साहकी आमा बिन्दादेवीले भनिन् । शल्यक्रिया नि:शुल्क हुने थाहा पाएपछि साह बाँसबारीस्थित गंगालाल राष्ट्रिय हृदयरोग केन्द्र पुगिन् । अस्पतालले शल्यक्रिया गर्ने ६ महिनापछिको मिति लेखिदिएपछि उनी उपचारबिनै घर फर्किएकी छन् । अहिले सरकारले बाथ तथा मुटु रोगका लागि भल्भ फेर्न, मर्मत गर्ने या शल्यक्रियासहितको उपचार नि:शुल्क हुने व्यवस्था गरिदिएको छ । मुटुको भल्भ फेर्ने व्यवस्था नि:शुल्क भएपछि अस्पतालमा बिरामीको चाप बढिरहेको केन्द्रका निर्देशक डा जोतिन्द्र शर्माले बताए । पहिले खर्च अभावका कारण बिरामी उपचारै नगरी बस्थे, सेवा नि:शुल्क भएसँगै शल्यक्रियाका लागि लाइन लाग्न थालेको छ, नि:शुल्क सेवा विपन्नका लागि ठूलो राहत हो, शर्माले भने । शल्यक्रिया गर्नका लागि बिरामीलाई कम्तीमा ६ महिना पालो कुर्नुपर्ने अवस्था रहेको शर्माले बताए । आकस्मिक शल्यक्रिया भए तुरुन्तै हुन्छ, अरूलाई औषधि खाएर कुर्नुपर्ने हुन्छ, उनले भने । सरकारले गत वैशाखदेखि मात्रै मुटुको भल्भ फेर्ने व्यवस्था नि:शुल्क गरेको छ । पछिल्लो समय नेपालमा मुटु, मृगौला र क्यान्सरजस्ता नसर्ने रोगबाट मृत्यु हुनेको संख्या बढेपछि सरकारले यस्ता रोगको उपचारमा अनुदानस्वरूप एक लाख रुपैयाँ दिने गरेको हो । पहिले मुटुको सिंगल भल्भ फेर्नुपर्दा २ लाख ७५ हजार रुपैयाँ र डबल भल्भ फेर्नुपर्दा ३ लाख २५ हजार रुपैयाँ खर्च लाग्थ्यो । यसअघि सरकारी अस्पतालबाट १५ वर्षमुनि र ७५ वर्षमाथिका मुटुरोगीका लागि मात्रै नि:शुल्क उपचारको व्यवस्था थियो । शर्मा भन्छन्, मुटुरोग पाँचदेखि १५ वर्षका बालबालिकामा बढी देखापर्छ, शल्यक्रिया गर्नुपर्नेे स्थितिमा पुग्दा उनीहरू वयस्क भइसक्ने हुँदा उनीहरूले नि:शुल्क शल्यक्रिया उपचार पाइरहेका थिएनन् । वैशाखयता मात्रै करिब २३ सय विपन्नले नि:शुल्क रूपमा मुटुको शल्यक्रिया गरेको हृदयरोग केन्द्रको तथ्यांक छ । यसका लागि स्वास्थ्य मन्त्रालयको विपन्न नागरिक कोषबाट २१ करोड ६८ लाख सात हजार खर्च भएको केन्द्रले जनाएको छ । त्यस्तै केन्द्रबाट चार सय ६५ जनाको भने नि:शुल्क मुटुको साँघुरिएको भल्भ खुलाइएको केन्द्रका आर्थिक प्रशासक विमल उप्रेतीले बताए । मुटुको शल्यक्रिया गर्ने, भल्भ फेर्ने र बन्द भएका भल्भमा जाली राख्ने गरी हालसम्म सात हजार ७ सय १५ जनाले नि:शुल्क उपचार लिएको केन्द्रले जनाएको छ ।"
मृगलाई हानेको गोली महिलालाई,"काठमाडौं (कास) शिवपुरी राष्ट्रिय निकुञ्जभित्र पर्ने झोर क्षेत्रमा गोली चलाउने समूहका चार जनालाई प्रहरीले पक्राउ गरेको छ । मृग भनेर स्थानीय सुनील तामाङले गोली चलाउँदा टोखाकै स्थानीय महिला दुर्गा पोख्रेलको पाखुरा र कोखामा गोली लागेको छ । घटनालगत्तै प्रहरीले सुनीलसहित सुशान्त तामाङ, अंकित तामाङ र विजय तामाङलाई एक थान भरुवा बन्दुकसहित पक्राउ गरेको छ । काठमाडौं प्रहरी परिसरका प्रवक्ता एसपी रामदत्त जोशीका अनुसार प्रहरीले चारैतिरबाट घेरा हालेर उनीहरूलाई टोखा नगरपालिका २ महांकालबाट पक्राउ गरेको हो । प्रहरीका अनुसार घाइते दुर्गाको ग्रान्डी इन्टरनेसनल अस्पतालमा उपचार भइरहेको छ । उनको अवस्था खतरामुक्त रहेको चिकित्सकले बताए ।"
चरेससहित रसियन पक्राउ,काठमाडौं (कास) नेपाल प्रहरीको लागूऔषध नियन्त्रण ब्युरोले करिब डेढ केजी चरेस लिएर दुबई उड्न लागेका रसियन नागरिक भिक्टोर स्याङनोभलाई पक्राउ गरेको छ । २९ कात्तिकमा फ्लाई दुबईमार्फत दुबई जान लागेका भिक्टोरको झोला चेकजाँच गर्दा डाबर च्यवनप्राशको डब्बाभित्र लुकाइराखेको अवस्थामा चरेस फेला परेको थियो ।
स्थानीय सरकारप्रति जनअपेक्षा,"स्थानीय तहमा जनप्रतिनिधि चुन्दै गर्दा आम नागरिकमा उत्साहको लहर थियो । डेढ दशकसम्म कर्मचारीका भरमा चलेका स्थानीय निकायलाई पुन:संरचना गरेर अधिकार सम्पन्नसमेत बनाइएकाले अब विकास निर्माणले तीव्रता पाउने र सेवा प्रवाह छिटोछरितो हुने विश्वास पलाएको थियो । गाउँगाउँमा सिंहदरबार भन्ने नाराले समेत उद्वेलित बनाएको थियो । तर स्थानीय सरकार गठन भएको केही महिना बित्दै गर्दा अधिकांश गाउँनगरका बासिन्दाले विकास निर्माण र सेवा प्रवाहमा परिवर्तनको अनुभूति गर्न पाएका छैनन् । स्थानीय सरकारको कार्यशैली सुधार नभए सम्बन्धित जनप्रतिनिधि मात्र नभएर राज्यप्रति नै आम नागरिकमा निराशा पुनरावृत्ति हुने जोखिम देखिएको छ । पहिलो चरणमा वैशाख ३१ गते निर्वाचन भएका प्रदेश ३, ४ र ६ अन्तर्गतका स्थानीय तहमा जनप्रतिनिधिले काम थालेको सात महिना बितेको छ । प्रदेश १, ५ र ७ का गाउँनगरमा जनप्रतिनिधि चुनिएको पनि ६ महिना हुन लागेको छ । प्रदेश नम्बर २ मा भने असोज २ को निर्वाचनपछि छानिएका जनप्रतिनिधिले काम थालेका हुन् । अधिकांश गाउँपालिका र नगरपालिकाको अहिलेसम्मको समय अलमलमै बितेको देखिन्छ । तिनीहरूले नियमित कामबाहेक केही गर्न सकेका छैनन् । कतिपयमा त दलगत खिचातानीका कारण गाउँनगरसभा बैठक नै हुन सकेको छैन । यसको उदाहरण पर्वतको कुश्मा नगरपालिका हो, जहाँ राजनीतिक सहमति जुट्न नसक्दा पहिलो नगरसभा बैठकसमेत हुन सकेको छैन । यस्तै, भोजपुरका नौ स्थानीय तहमध्ये चारवटाको सभा बैठक भएकै छैन । सभाले नै कार्यपालिकाबाट स्वीकृत भएर आएको वार्षिक बजेट तथा कार्यक्रम पारित गर्ने हो । स्थानीय सरकार सञ्चालन ऐनमा पहिलो निर्वाचनबाट गठन भएको गाउँपालिका तथा नगरपालिकाका पदाधिकारीले पद बहाली गरेको दुई महिनाभित्र वार्षिक बजेट पेस र पारित गर्नुपर्ने प्रावधान छ । जनप्रतिनिधिले चालु आर्थिक वर्षको पाँच महिना बित्दासमेत वार्षिक बजेट तथा कार्यक्रम तय गर्नै नसक्नु लज्जाजनक छ । बजेट र कार्यक्रम तर्जुमै नहुनु भनेको विकास निर्माण ठप्पप्राय: हुनु हो ।नागरिकले स्थानीय सरकारबाट तत्कालका लागि उति ठूलो अपेक्षा पनि गरेको देखिँदैन । सडक तथा अन्य भौतिक संरचना मर्मतसम्भार, खानेपानी तथा फोहोरमैला व्यवस्थापन जस्ता सामान्य काममा समेत स्थानीय तहको उदासीनता भने विडम्बनापूर्ण छ । जनप्रतिनिधिहरू दलगत स्वार्थमा रुमल्लिनाले पनि स्थानीय सरकारको काममा सन्तोषजनक प्रगति देखिन नसकेको हो । जनप्रतिनिधिहरूमा सहमति, समझदारी र समन्वयको अभाव देखिन्छ । झापाको गौरादह नगरपालिका र गौरीगन्ज गाउँपालिकामा कांग्रेस र एमाले जनप्रतिनिधिबीच रस्साकसी चल्दा हरेक निर्णय विवादित बन्दै आएको छ । ती दुवैमा सभा बैठक हुनै सकेको छैन । यस्तै समस्यामा मुलुकका अन्य स्थानीय तह पनि गुज्रिरहेका छन् । जनप्रतिनिधिले हरेक विषयलाई दलीय प्रतिष्ठासँग जोडेर हेर्न नछाडेसम्म स्थानीय सरकारले जनअपेक्षाबमोजिम काम गर्न सक्ने देखिँदैन । संविधानले स्थानीय तहलाई कार्यकारिणी, व्यवस्थापकीय र न्यायिक कार्यसम्पादन गर्ने अधिकार दिएको छ । स्थानीय तहले तोकिएको अधिकार क्षेत्रभित्र नियम, कानुन बनाउने, बजेट तथा कार्यक्रम तर्जुमा गर्ने, स्रोत व्यवस्थापन गर्ने लगायतका काम गर्न सक्छन् । राज्य पुन:संरचनापछि मुलुकमा स्थानीय सरकारको अभ्यास पहिलोपटक हुँदै गरेकाले जनप्रतिनिधिहरू अभ्यस्त छैनन् । उनीहरूमा केही अलमल र अन्योल देखिन्छ । स्थानीय तह सञ्चालनसम्बन्धी कानुन असोज अन्तिम सातामात्र बन्यो । त्यसअघि केन्द्रको निर्देशनआदेशका भरमा काम गर्नुपर्ने अवस्था थियो । कर्मचारी व्यवस्थापनमा ढिलाइ तथा कर्मचारीसँग समन्वयको समस्याले पनि कार्यसम्पादन प्रभावित भयो । यस्तै, प्रदेशसभा र प्रतिनिधिसभा सदस्यको निर्वाचनले पनि अलमल्यायो । कतिपय क्षेत्र स्थानीय तह र प्रदेश सरकारको साझा अधिकार सूचीमा छन् । प्रदेश सरकार गठन हुनै बाँकी छ । यति हुँदाहुँदै पनि इच्छाशक्ति भएको अवस्थामा जनप्रतिनिधिले देखिने खालका केही काम गर्न नसक्ने होइनन् । केही स्थानीय तहले राम्रा काम गरिरहेका पनि छन् ।अहिले कार्यरत जनप्रतिनिधिको जिम्मेवारी स्थानीय तहलाई संस्थागत गर्दै लोकतन्त्रलाई सुदृढ पार्नु पनि हो । उनीहरू गैरजिम्मेवार बन्दा आम नागरिकमा असन्तुष्टि बढ्छ र स्थानीय तह कार्यान्वयन असफल बन्ने जोखिम निम्तिन सक्छ । त्यसैले जनप्रतिनिधिहरू दलीय स्वार्थबाट माथि उठ्न जरुरी छ । विभिन्न राजनीतिक पृष्ठभूमिबाट आएका जनप्रतिनिधिहरूले आपसी समझदारी कायम गर्दै अघि बढे मात्रै निर्वाचनताका गरिएका प्रतिबद्धता पनि पूरा हुन्छन् । गाउँनगर समृद्धितर्फ अघि बढ्न सक्छन् । त्यसको लाभ स्वयं जनप्रतिनिधि र तिनले प्रतिनिधित्व गर्ने राजनीतिक दललाई समेत हुनेछ ।"
जनादेश अपव्याख्याको जोखिम,"चुनाव जित्नेहरूले मतपरिणामलाई जनादेश भन्न रुचाउँछन् । हार्नेहरूले त्यही कुरालाई मतादेश भन्न रुचाउने होलान् । कम्तीमा नेपालकै २०७० सालको निर्वाचनपछिका प्रतिक्रिया र अहिलेको चुनावका प्रारम्भिक प्रतिक्रियालाई हेर्दा त्यस्तै भान हुन्छ । जनादेश वा मतादेश जे भए पनि वाम गठबन्धनले आगामी पाँच वर्ष शासन गर्ने म्यानडेट पाएको कुरा विवादरहित हुनुपर्छ । तर चुनावी परिणामको सुरुवाती चरणमै देखिएका केही अति उत्साही व्याख्याहरूका कारण चुनावले दिएको सन्देशलाई अपव्याख्या गरिने जोखिम देखिन थालिसकेको छ । चुनावी परिणाम आसपासको विजयपराजयको चर्चा हुने वातावरणमा जित्नेहरू र हार्नेहरू दुबैबारे अतिरञ्जनापूर्ण व्याख्याहरूको दबदबा नै हुन्छ । यही दबदबापूर्ण स्थितिमा, वास्तवमा यो चुनावले कुनै दलका कुनै सैद्धान्तिक एजेन्डालाई अनुमोदन गरेको हो वा सबै दलहरू उस्तै खाले भएको सन्दर्भमा केवल गठबन्धनले सिर्जना गरेको मतदाता संख्याको अंकगणितले एउटा परिणाम दिएको हो भनेर छलफल गर्नु महत्त्वपूर्ण हुन्छ । अहिले चुनावमा सामेल सानाठूला सबै दलहरूको तुलनात्मक मूल्याङ्कन गर्ने प्रमुख सन्दर्भ २०६४ को संविधानसभाको निर्वाचनपछिको समय नै हुनुपर्छ । अहिलेको राजनीतिक परिदृश्य र चुनावी परिणाम माओवादी र मधेस केन्द्रित दलहरू राजनीतिक शक्तिका रूपमा आएपछि सुरु भएको समय, सन्दर्भ र मुद्दामाथिकै क्रियाप्रतिक्रियाको नियमितता हो । यो निर्वाचनमार्फत जनताले पुराना मुद्दामा एउटा फरक प्रतिक्रिया दिएका जरुर हुन्, तर त्यो प्रतिक्रिया संक्रमणकालकै मुद्दाको वरिपरिको मात्र हो । लोकतान्त्रिक प्रणालीमा दलहरू आउनेजाने, ठूलोसानो हुने एउटा कुरा हो । तर पनि ती परिणामहरूलाई सही दृष्टिकोणबाट हेर्न छुटाउन नहुने बेला चुनाव लगत्तैको परिस्थिति नै हो । यस सन्दर्भमा सबैभन्दा पहिले छलफल गरिनुपर्ने विषय हो आमरूपमा जनता लम्बिँदो संक्रमणकालको उकुसमुकुसबाट बाहिर निस्किन चाहन्थे । जुनसुकै अर्थमा होस् जनताले राष्ट्रवाद पनि सुदृढ भएको हेर्न चाहने नै भए । संक्रमणबाट बाहिर निस्किने चाहना भनेको स्थिरता र समृद्धिको चाहना त हुने नै भयो । मानिलिउँ कि माथिका यी सबै कुराहरूको लागि नै अहिलेको जनताको अभिमत हो । यो बिन्दुसम्म कुरा ठिकै सुनिन्छ, तर यहींनेरबाट जनताको सन्देशलाई बुझ्ने र बुझाउने कुरामा झेली हुने सम्भावना देखिन्छ ।२०७० सालको दोस्रो संविधानसभाको चुनावले संवैधानिक विषयवस्तुका केही पेचिला मुद्दालाई सधैंको लागि सल्टाइदिएको थियो । माओवादी र मधेसी दलहरूले माग गरेजस्तो जातीयता वा एथ्निसिटीमा आधारित संघीयता हुँदैन भन्ने एउटा प्रस्ट म्यानडेट त्यो चुनावले दिएको थियो । त्यसैको आधारमा संविधानसभाले नयाँ संविधान जारी गर्न सफल रह्यो । तर मधेसका दलहरूले माग गरिराखेको तराईमा हुनुपर्ने प्रादेशिक सीमांकनको मुद्दा संविधान जारी भएपश्चात पनि जीवितै रह्यो । २०७४ को चुनावी परिणामले त्यो मुद्दाको बारेमा के सन्देश दियो त भन्ने विषय पनि महत्त्वपूर्ण छँदैछ । तर अहिलेको चुनावको सबैभन्दा महत्त्वको पहिलो सन्देश के हो भने संकीर्ण होस् वा फराकिलो, नेपालमा राष्ट्रवाद एउटा सशक्त संवेदना हो । जनता राष्ट्रिय रूपमा एउटा स्वाभिमानी नेतृत्व चाहन्छन्, जसले स्थिर रूपमा, परेको खण्डमा देशभित्र र बाहिर मुद्दा विशेषमा सशक्त अडान लिन सक्छ । अब एमाले नेतृत्वको राष्ट्रवाद कति साँघुरो छ वा फराकिलो, वाम गठबन्धनले फेरि कस्तो स्थिरता कतिन्जेल दिने हो वा होइन यी विषयमा लेख प्रवेश गरेको छैन । अहिले केवल आम जनमत कतातिर ढल्केको रहेछ मात्र भन्न खोजिएको हो ।यो चुनावको दोस्रो प्रमुख सन्देश के हो भने राजनीतिक दलको अति स्वेच्छाचारिता र अति अयोग्यता वर्जित हुनैपर्छ । अति भन्ने शब्द किन प्रयोग गरिएको हो भने स्वेच्छाचारिता र नेतृत्वको अयोग्यता नेपाली कांग्रेसका एकलौटी गुण होइनन् । अहिले चुनाव जितेकाहरू पनि यी (अव)गुणमा राम्रो प्रतिस्पर्धा गर्न सक्नेहरू नै हुन् । यो प्रतिस्पर्धामा कांग्रेस अहिले अगाडि छ, तसर्थ त्यसको हिसाब जनताले चुनावमा देखाइछाडे । माथिका यी दुई स्पष्ट सन्देश बाहेक अरू जति पनि कुरा जनताले अनुमोदन गरे भनिएको छ, त्यो सरासर म्यानडेटको अपव्याख्या हो ।चुनाव हुनुभन्दा अगाडिका कम्तीमा तीनचार वर्षभित्रका मात्र कुरा गर्ने हो भने पनि यो चुनावी परिणाम कुनै एउटा अति असल र अहिलेसम्म जनताको सेवा गर्ने अवसरै नपाएको दल वा गठबन्धनको जित हुँदै होइन । वामपन्थीहरूको पहिलो बहुमतको सरकार भनिने कुरा पनि सही होइन, किनभने पहिलो संविधानसभामा नै माओवादी र एमालेको बहुमत थियो । भलै त्यतिबेला वाम गठबन्धन थिएन र एउटै घोषणापत्रमार्फत ती दलहरू चुनावमा गएका पनि थिएनन् । नेपाली कांग्रेसजस्तै २०६४ को सन्दर्भबाट हेर्दा एमाले, माओवादी र मधेसी दलसमेत अहिलेका बेथितिका लागि आआºनो औकात अनुसार जिम्मेवार छन् । पंक्तिकार के कुरामा स्पष्ट छ भने लोकतन्त्रमा सबै दलहरूलाई सोलोडोलो एकै ठाउँमा हालेर सबै उस्तै हुन् भन्ने सरलीकृत विश्लेषण यथार्थपरक होइन । दलहरूबीच थोरै नै किन नहोस्, फरक हुन्छ र त्यो फरक जनताले चुनावमार्फत छुट्याउँछन् । तर अहिलेको नेपालको सबभन्दा ठूलो यथार्थ नै के हो भने अहिले जनताले धेरै खराबहरू मध्येबाट कम खराबमात्रै छान्ने अवसर पाएका हुन् । (खराब हुने पनि अवसर नपाएका जो नयाँ दल आएका थिए, उनीहरूको संगठन नै नबनिसकेको कारणले गर्दा यसपटक प्रतिस्पर्धामा आउन सकेनन्) । तसर्थ भर्खर चुनावको परिणाम आएको अहिलेको स्थितिमा यो यथार्थलाई यसरी बंग्याउनु हुँदैन कि मानौँ एमाले र माओवादीले विगत पाँच वर्षमा केही पनि गल्ती नै गरेका थिएनन् । अर्थात अहिले चुनाव जित्ने दलहरूले अहिलेसम्मका गल्तीहरूबारे जफाफदेही हुनुपर्ने नै छैन । कांग्रेसलाई उसका गल्तीका लागि त जनताले यथेष्ठ जवाफ दिइसकेका छन् । तसर्थ बढी छलफल जरुरी त अहिले जितेकाहरूको बारेमा छ, जसले यो जितको मौकालाई आºना सबै गल्तीकमजोरीलाई आममाफी दिने चेष्टा गर्न सक्छन् ।राष्ट्रवाद र राष्ट्रिय स्वाभिमानका सवालमा दह्रो खुट्टा टेकेको देखाउन सक्ने नेतृत्वको खोजीसम्म अहिलेको चुनावले दिएको एउटा नयाँ सन्देश हो । समग्रमा भन्दा तुलनात्मक रूपमा बढता स्वेच्छाचारिता, अयोग्यता र कुनै रूपमा बुझिएको वा नबुझिएको राष्ट्रवादका बारेमा बाहेक अहिलेको चुनावले धेरै सन्देश दिएको छैन । र यसो भन्नुका पछाडि ठोस कारण छन् । एकदुई प्रमुख कारणको चर्चा गरौं । प्रत्येक चुनाव सहमति गरिएको खेलको नियम अनुसार नै खेल्ने हो । तसर्थ चुनावी जितहारको परिणाम अंकगणितकै आधारमा हेर्ने हो । चाहे प्रदीप पौडेलजस्ता युवा नेता तनहुँमा केवल ५ भोटले हारेका हुन् वा अरू कुनै उम्मेदवारले दसौं हजारको अन्तरले, ती सबै हार नै हुन् । जब चुनावले दिएको सन्देशलाई हेरिन्छ, तब अंकगणित फेरि पनि अंकगणित नै हो । तर अंकगणितलाई हेर्ने दृष्टिकोण एउटाभन्दा बढी हुनुपर्छ । त्यस हिसाबमा हेर्दा अहिले वाम गठबन्धनलाई बहुमत त आएको छ, तर कुनै पनि एउटा दलले यो चुनावमा पनि बहुमत ल्याएको छैन । एक्लै बहुमत नल्याएको भए तापनि यो चुनावको विजयी पक्कै एमाले नै हो । तर देशभरिको लोकप्रिय मत हेर्दा कांग्रेस र एमालेमा धेरै फरक छैन । त्यस हिसाबमा जनताले कांग्रेसका नेताहरूलाई उनका अयोग्यता र स्वेच्छाचारिताको लागि दण्डित गर्न चाहेका रहेछन्, तर पार्टीको आम आधारमा एमाले र कांग्रेस उस्तै ठाउँमा छन् । एमाले र माओवादीको पार्टी एकता भयो भने यो हिसाब अर्कै भइनै हाल्छ ।तसर्थ वाम गठबन्धनले बहुमत ल्याएर एउटा स्थिर सरकारको जुन सम्भावना बनेको छ, त्यो देशको लागि राम्रो मौका पक्कै हो । तर वाम गठबन्धनको नेतृत्वले गर्नै नहुने गल्ती यहाँनेर सम्झाउनैपर्छ । धेरै वर्षदेखि प्रमुख राजनीतिक दलहरूको सिन्डिकेटले देशको हालत अहिलेको जस्तो भएको हो भन्ने एउटा जबर्जस्त र वास्तविक न्यारेटिभ जुन स्थापित छ, आम जनमानसमा, त्यो आक्षेपबाट अहिले चुनाव जित्ने गठबन्धनले माफी पायो भन्ने होइन । कांग्रेसले धेरै गल्ती गरेको थियो होला, तर धेरै जसो गल्तीमा ऊ एक्लो कदापि थिएन । अर्को उदाहरण लिऊँ । संसदको पछिल्लो कालखण्डमा पारित गर्न खोजिएको संविधान संशोधनको जुन प्रस्ताव थियो, त्यसको पक्ष भएको माओवादी र विपक्षी भएको एमाले चुनावमा एउटा गठबन्धन बनेर गए र ती दुबै दलले चुनावमा राम्रै गरे । अब यो विषयमा जनताले अभिमत कता दिएको भन्ने ? संशोधन ठिक छ भन्नेले पनि राम्रै मत पाए, संशोधन राष्ट्रघाती छ भन्नेले त देशव्यापी रूपमा झन् धेरै मत पाए । र यस विषयको इपिसेन्टर २ नम्बर प्रदेशमा फेरि मधेसी दलहरूले नै बहुमत पाए । यी सबै कुराले बताउने सन्देश एउटामात्र हो : यो चुनावले यस्ता गहन विषयमा कुनै नयाँ म्यानडेट दिएको छैन । अर्थात् अहिले विजय हासिल गरेका दलहरूले आफूले पाएको अभिमतलाई धेरै उत्साही भएर अर्थ लगाउन खोज्नु उचित हुँदैन ।राष्ट्रघात र राष्ट्रवाद दलहरूले आफू अनुकूल व्याख्या गर्ने विषय त हुँदैहुन् र यस विषयले आगामी दिनमा पनि कुनै खालको निरन्तरता पाउने कुरामा नि:सन्देह हुन सकिन्छ । तर चुनाव जितिसकेको वाम गठबन्धनका दुई प्रमुख शक्ति जो छन् एमाले र माओवादी, उनीहरूले अब कति संकीर्ण वा फराकिलो राष्ट्रवादलाई प्रबद्र्धन गर्ने हुन्, धेरै जनालाई सफाइ दिइरहनु नै पर्दैन । एमालेको राष्ट्रवाद संकीर्ण भनिराखेको माओवादी र माओवादीले जनयुद्ध कालदेखि नै प्रबद्र्धन गर्न खोजेको एथ्निसिटी वाला राष्ट्रियताको र संविधान संशोधनको प्रयास गर्दासम्म बोकेको राष्ट्रवादले मेल कहाँ खान्छ कम्तीमा यसमा सबैले बुझ्नेगरी प्रस्ट पार्नैपर्छ । तसर्थ यो चुनावले राष्ट्रियता वा राष्ट्रवादका सवालमा कुनै दलको अडानलाई अनुमोदन गर्यो भन्नु म्यानडेटको अपव्याख्या हो । किनभने एमाले र माओवादीबीच यस विषयमा अलगअलग अडान र धारणा छँदाछँदै उनीहरूको गठबन्धनले सामुहिक विजय पाएको स्थिति छ । चुनावी तालमेलको घोषणा हुनुभन्दा अघिल्लो दिनसम्म केपी ओलीले पुष्पकमल दाहाललाई लम्पसारवादी भनिरहेकै थिए र प्रचण्डले पनि ओलीलाई संकीर्ण राष्ट्रवादी भनिराखेकै थिए । अब संकीर्णवाला र लम्पसारवाला दुबै मिलेर चुनावमा गएर दुबैले जनमत पाए भने त्यहँँनेर कुनचाहिंँको एजेन्डाले जनमत पाएको भन्ने ? दुबैमध्ये कसैले पनि होइन । यसको एकमात्र अर्थ के हुन्छ भने जनताले यस विषयमा कुनचाहिंँ ठिक र बेठिक भनेर भनेका छैनन् । तसर्थ कसैले यो विषयलाई कुनै खाले राष्ट्रवादको जित वा हार भनेर अर्थ नलगाउँदा हुन्छ । हो, छिमेकीको अन्यायपूर्ण व्यवहारबीच राष्ट्रिय स्वाभिमान कायम राख्न सक्ने नेता जनताले खोजेको र त्यो ओलीमा भेट्न खोजेको त माथि पनि चर्चा गरियो । तर त्यस्तो खालको नेता खोज्नु र एक खालको राष्ट्रवादले म्यानडेट पाएको अर्थ लगाउँदै साँघुरो राष्ट्रवाद प्रबद्र्धन गर्न खोज्नु अलग कुरा हुन् ।निष्कर्षमा, अहिलेको चुनावले दिएको सन्देशलाई सरल रूपमा भन्न सकिने यसरी मात्र हो : तिमीहरू ठूला भनिएका दलहरू सारमा सबै उस्तैउस्तै छौ । तर चुनावमार्फत छान्नु नै पर्नेहुँदा तुलनात्मक रूपमा अहिलेको लागि वाम गठबन्धनको सरकार बन्दा राम्रो हुने देखियो । र केपी ओली नै अहिले भएका मध्येका राम्रा नेता देखिए । तर दलहरू एक्लाएक्लै जनताको विश्वासको लागि कोही पनि लायक नभएको कारणले गठबन्धनलाई चुनिएको छ । तसर्थ एक्लैले ठूलो विजय प्राप्त गरेझैं उन्मादी नभएर, आºना विगतका गल्ती नदोहोर्याई, विनयशील भएर शासन गर्नका लागि फेरि तिनै पुराना असफलमध्यकै केहीलाई एउटा थप मौका मिलेको छ । इति ।"
रेल आउला त रसुवा ?,"भर्खरै सम्पन्न प्रतिनिधिसभा निर्वाचनमा भारी मतले विजयी एमालेका अध्यक्ष केपी ओलीको दलबल सहितको रसुवागढी नाकाको भ्रमण र त्यहाँ उद्गारित सन्देशले छिट्टै नेपालको यातायात, पर्यटन र वैदेशिक व्यापारमा चमत्कारिक परिवर्तन हुने संकेत दिएको छ । स्मरणीय कुरा के छ भने रसुवाबाट एमालेले प्रतिनिधि र प्रदेशसभा दुबै चुनाव जित्नसकेको थिएन । अबको केही वर्षमा रसुवागढी नाकाबाट चिनियाँ रेल नेपाल छिरेर काठमाडौं, पोखरा र लुम्बिनीलाई जोड्ने जानकारी पूर्व प्रधानमन्त्री ओलीले हतारहतार रसुवाबासीलाई गराउनु अर्थपूर्ण रहेको छ । महेन्द्रसिंह बमटीकापुर१, कैलालीरसुवा पुगेर ओलीले भनेछन्, यहीँबाट रेल गुड्छ भन्ने समाचारले सबैको मनमा एक खालको सनसनी मच्चियो । के साँच्चै आउने भो त रेल चीनको केरुङबाट नेपालको रसुवा हुँदै काठमाडौँबाट लुम्बिनीसम्म विस्तारित हुन ? कतै यो रेल चीनबाट नेपाल आएर नेपालीको साँच्चै चाहना पूरा गर्ला त ? २ वर्ष अघिको भारतीय नाकाबन्दीको आहतको पीडालाई यसले मल्हम लगाउला त ? भन्ने पनि सबैका मनमा एकाएक आशाभरि विश्वास पलाएको हुनसक्छ । मेलम्चीको पानी ल्याएर काठमाडौंवासीको तृष्णा निवारण गर्ने आयोजना थालिएको २० वर्ष बितिसक्दा पनि तरर्र यहाँका धारामा पानीको वर्षा हुने मितिको टुङ्गो छैन भने चीनको केरुङबाट गगनचुम्बी पहाड फाँड्दै सम्याउँदै सुरुङ खन्दै आउने रेल नेपाल आइपुग्ने कहिले होला त्यसो भए ? तर नेपालमा केरुङबाट रेलमार्ग बनाएर रसुवा हुँदै रेल ल्याउन ओली प्रधानमन्त्री भएताका चीन भ्रमण क्रममा निकै बल गरेका र चिनियाँ पक्षले पनि नेपालमा रेल भित्र्याउने योजनालाई उच्च महत्त्व दिएकाले यो महत्त्वाकांक्षी योजनाले मूर्तरूप लिने विश्वास बढ्न थालेको देखिन्छ । एकातिर चीनले रसुवा नाकालाई अन्तर्राष्ट्रिय नाकाका रूपमा घोषणा गरिसकेकोले सडक स्तरोन्नति हुने र रेलमार्ग विस्तारका लागि तत्कालबाटै पूर्वाधार तयारका क्रममा आवश्यकीय कार्यले सर्वाधिक महत्त्वले प्रवेश पाउने विषयमा दुईमत छैन भने अब वाम गठबन्धनबाट ओली प्रधानमन्त्री भएपश्चात् यस विषयले प्रथमत: अवसर पाउने कुरामा शंका गरिरहनु नपर्ला । तर के नेपालमा रेल भित्रिने बित्तिकै नेपालीका सबै समस्या निराकरण हुन्छन् त ? श्यामसुन्दर कुइँकेलहाँडीगाउँ, काठमाडौँ"
राष्ट्रपतिमा निर्भर,"संविधान पूर्ण कार्यान्वयन गर्ने सिलसिलामा हालै तीन तहको निर्वाचन सफलतापूर्वक सम्पन्न भइसकेको छ । यस अवस्थामा राष्ट्रियसभा सदस्य निर्वाचनको लागि एकल संक्रमणीय कि बहुमतीय पद्धति रोज्ने कुराको अलमलले जगहँसाइको काममात्र भइरहेछ । संविधानमा प्रस्ट उल्लेख नभएको कुरा राजनीतिक दलहरूका सहमतिबाटै तय हुने हो । तर सरकारले राष्ट्रपतिसमक्ष पेस गरेको राष्ट्रियसभा निर्वाचन ऐन सम्बन्धी अध्यादेशमा प्रमुख विपक्षमा रहेको दलको सहमति जुटेको देखिएन । हालै सम्पन्न प्रतिनिधिसभाको निर्वाचनमा बहुमतको जनादेश पाएका वाम गठबन्धनका दलहरू भने एकल संक्रमणीय पद्धतिको विपक्षमा अडिग छन् । संविधानको पालन र संरक्षण गर्ने प्रमुख कर्तव्य भएको राष्ट्रपतिले सरकारले पेस गरेको अध्यादेशलाई तत्काल स्वीकृत नगरेको कुरालाई अन्यथा भन्नुभन्दा पनि अवसरको रूपमा लिएर जनादेशलाई साक्षी राख्दै प्रमुख राजनीतिक दलहरूको सहमतिबाट यस गतिरोधको अन्त्य हुनसक्यो भने वेश हुनेछ । महेशप्रसाद ढुंगानानयाँबानेश्वर, काठमाडौंअन्तत: जनताले भोट दिने र जनमत लिने चुनावको सम्पूर्ण प्रक्रिया समाप्त भएको छ । मतपरिणाम पनि आइसकेको छ । तर निर्वाचन आयोगले अन्तिम परिणाम घोषणा गर्ने, दलहरूलाई सिट बाँडफाँड गर्ने र संसदलाई पूर्णता दिने काम त बाँकी नै छ । त्यस्तै राष्ट्रियसभाको लागि हुने निर्वाचन प्रक्रिया पनि बाँकी नै छ । कानुनको अभावमा राष्ट्रियसभा निर्वाचन अन्योलमा परेको खबर पनि दिनदिनै आइरहेका छन् । उता कांग्रेसले निर्वाचनमा नराम्रो पराजय भोगेको, जनताबाट सजाय पाएको हुँदा प्रधानमन्त्रीले नैतिकताको आधारमा राजीनामा दिनुुपर्ने भनी वाम गठबन्धनले अहिले चर्का कुरा उठाइरहेका छन् । जबकि प्रधानमन्त्रीले चुनाव गराउँदैनन् भनेर खबरदारी गर्न बसेको भन्ने माओवादी केन्द्रका डेढ दर्जन बिना विभागीय मन्त्रीहरू अहिले चुनाव सम्पन्न भएपछि पनि सत्ता छोड्न तयार छैनन्, किन ? प्रधानमन्त्रीलाई नैतिकता सिकाउँदै गर्दा आफूहरूको भूमिकामाथि उठ्ने प्रश्नबारे किन सोच्दैनन्, उनीहरू ? संवैधानिक व्यवस्था बमोजिम लोकतान्त्रिक संस्कारमा प्रक्रियागत रूपमा प्रधानमन्त्री विस्थापित हुने हो । त्यो प्रक्रिया भनेको संसदको बैठकले नयाँ प्रधानमन्त्री चयन गरेपछि स्वत: वर्तमान प्रधानमन्त्री निवर्तमान भई विस्थापित हुने होइन र ? अहिले प्रधानमन्त्रीले राजीनामा दिए पनि त्यो प्रक्रिया पूरा नभई प्रधानमन्त्रीले छोडेर जाने त पक्कै होइन होला ? राजीनामा नै दिए पनि अर्को व्यवस्था नभएसम्म दैनिक कामकाज चलाउने जिम्मेवारी त फेरि उनैलाई हुने होला । संसदको बैठक बस्न निर्वाचनको परिणाम पूर्णरूपमा आउनुपरेन ? निर्वाचन आयोगलाई छिटो निर्वाचन परिणाम घोषणा गर्न र समानुपातिक सांसद निर्वाचित गर्न प्रक्रिया अगाडि बढाउन किन दबाब दिइँदैन ? नोदनाथ त्रितालचौबिसे गाउँपालिका३, धनकुटा"
"नेता काठमाडौं, युवा भारततिर","नेताहरू काठमाडौं, युवाहरू काम खोज्न भारत समाचारले मन तान्यो । हालै नेपालमा प्रतिनिधिसभा, प्रदेशसभा र स्थानीय तह गरी तीनै तहको निर्वाचन सम्पन्न भएको छ । नेपाली जनताले अमूल्य मतदानद्वारा दलहरूलाई आआफ्नो स्थानमा उभ्याइसकेका छन् । चुनावको सेट आफ्नो पक्षमा पार्न दलहरूले तयार गरेका पार्टीका घोषणापत्रमा हामी विजयी भएमा यति युवालाई रोजगारी दिनेछांै भनी भोट मागे । ठूलो युवा जमातलाई भोट पाउने आशामा हामीले जितेमा यो दिन्छांै र ऊ दिन्छौं भनी लोभ देखाई आफ्नो अघिपछि हिडायौं पनि ।२०४६ सालमा बहुदलीय प्रजातन्त्र आए पछिदेखि नै देशमा सुशासन आउला, देश समृद्धिको बाटोमा हिँड्ला, आफ्नै देशमा रोजगारी सिर्जना होला, हामी कुनै पनि देशको गुलाम बनेर बस्नु पर्दैन होला भन्ने आकांक्षा युवाहरूमा थियो । यो अवधिमा वागमतीमा धेरै पानी बगिसकेको छ । त्यतिबेलाका युवा आज वृद्ध हुनलागिसके, तर यो हालत ज्युकात्युँ छ । आज युवाहरूले खाडीमा दु:ख गरेर कमाएको रेमिटेन्सको पैसाले देश चलेको छ । खाडी मुलुक होस् वा छिमेकी देशमा यसरी दु:ख गर्नुपर्दा उनीहरूमा आफ्नो देशप्रति पक्कै पनि वितृष्णा पैदा हुन्छ । आफ्नै देशमा भएका कैयौं उद्योगधन्दा बन्द भएका कारण पनि यसरी युवा अन्य मुलुकमा श्रम बेच्न बाध्य भएका छन् । यी युवालाई बेलैमा व्यवस्थापन गर्न र आफ्नो देशको श्रमशक्ति बाहिर जानबाट रोक्न अब आउने सरकारले बेलैमा सोच्न जरुरी छ । उद्धव सापकोटापनौती१, रयाले, काभ्रे"
निर्वाचन आयोगको त्रृटि,"यतिखेर रेशम चौधरीको विवाद चुलिएको छ । प्रतिनिधिसभाका लागि वारेसमार्फत मनोनय दर्ता गराएका चौधरी ठूलै मतले कैलाली क्षेत्र नं १ बाट निर्वाचित भए, तर आजसम्म निर्वाचन आयोगले निर्वाचित भएको प्रमाण पत्रसमेत दिनसकेको छैन । टिकापुर घटनाका मुख्य दोषी (अदालतबाट दोषी नठहराएका) को आरोप लगाउँदा चौधरी फरार सूँचीमा रहेका थिए । अब सवाल उठ्छ, फौजदारी वा अन्य मुद्दा खेपेका वा फरार रहेका व्यक्तिलाई वारेसमार्फत प्रतिनिधित्व गर्न किन दिइयो ? यदि निर्वाचन आयोगको ऐनले यस्ता व्यक्तिलाई निर्वाचनमा उठन मिल्छ भने निर्वाचन भइसकेपछि उसलाई प्रमाणपत्र किन नदिएको ? निर्दोष सावित गर्ने वातावरण चौधरीलाई किन सरकारले नबनाएको ? जनताले उसलाई भारी मतले जिताउनु जनताको नजरमा ऊ निर्दोष होला, तर ऊ पीडक वा पीडित भएको फैसला अदालतले गर्ने भएको हुनाले रेशम चौधरीलाई सार्वजनिक रूपमा उपस्थित हुने वातावरण मिलाउन अत्यावश्यक छ । यदि ऊ दोषी हो भने सजाय पाउनेछ र निर्दोष हो भने सफाइ पाउनेछ । तर निर्वाचन आयोगले जघन्य अपराधमा आरोप लागेका वा फरार रहेका व्यक्तिलाई निर्वाचनबाट टाढै राख्नु सम्भावित विवादबाट आयोग नमुछिनु हो । प्रमोद पौडेलश्रीपुर११, वीरगन्ज"
ओलीको कुर्सीमोह,"एमाले अध्यक्ष केपी शर्मा ओलीले निर्वाचनताका मलाई छोरा पाल्नु छैन, छोरी पाल्नु छैन, म जति काम गर्छु, देशका लागि गर्छु भन्थे । तर चुनावको नतिजा नै आउन नपाई कुर्सीमोह बढेको देख्दा जोकोही पनि छक्क पर्छन् । सामान्यतया सत्ता हस्तान्तरण भनेको चुनाव जितेको भोलिपल्टै प्राप्त हुने चिज होइन । अमेरिकाजस्तो देशमा पनि जुन पार्टीले जितेको हो, त्यसले सत्तारोहण हुन १ वर्ष कुर्नुपर्छ । रसिया या भारतमा पनि २ महिनाजति पछिमात्र पद हस्तान्तरण हुने गरेको देखिएकै हो । चुनावी सरकारले राजीनामा दिए पनि नदिए पनि केही फरक पर्दैन । तैपनि प्रजातान्त्रिक मूल्यमान्यताका आधारमा हार्ने पार्टी प्रमुखले नैतिकताका कारण स्वेच्छाले पार्टीबाट राजीनामा गर्ने चलन छ । तर यो बाध्यकारी नियमचाहिँ होइन । त्यस्तो राजीनामा गर्नेगराउने सम्बन्धित पार्टीका कार्यकर्ताको काम हो । तर यहाँ त ओलीले नै कांग्रेसको कार्यकर्ता भएजस्तो गरेर आजै राजीनामा दे भन्दै पाखुरा सुर्कनु मर्यादित काम होइन । फेरि २ महिनाअघि राष्ट्रपतिसमक्ष बुझाइएको अध्यादेश हार्ने पार्टीले आफ्नो अनुकूल गरेको छ भन्नु आक्षेपमात्र हो । त्यतिखेर चुनावै भएको थिएन भने कसरी हारेको पार्टी भन्न मिल्छ ? फेरि सरकारले जे पठाए पनि राष्ट्रपतिले स्वीकृत गर्नैपर्छ । आफूलाई सन्देह लागेको कुरा भए कानुनी परामर्श लिन सकिन्छ । तर २३ महिनासम्म अध्यादेश अड्काएर राख्नु राष्ट्रपतिको मर्यादा होइन । हुन्छ वा हुन्न भन्ने निर्णय गर्नुपर्नेमा राष्ट्रपतिका सल्लाहकारको पनि कमजोरी रहेको प्रस्ट हुन्छ । राष्ट्रपति कार्यकारी नभएर आलंकारिकमात्र हो भन्ने कुरा बुझेको देखिएन । २ महिनासम्म अध्यादेशजस्तो कुरा गुपचुप राख्नु राष्ट्रपति कार्यालयको हेलचेक्रयाइँ हो । यसबाट राष्ट्रपतिको हैसियत र योग्यता प्रस्ट हुन्छ । यति सानो काम पनि निर्णय गर्न सकिँदैन भने कसरी संविधानको संरक्षक बन्न सकिन्छ ? यसपल्ट भने प्रचण्ड निकै सन्तुलित र जिम्मेवार रहेको देखियो । अन्तर्वार्ता र निर्वाचनपछिको विभिन्न अभिव्यक्तिहरू हेर्दा उनमा राजनीतिक परिपक्वता विकसित हुँदैआएको आभास भयो । पहिलो प्रधानमन्त्रीको प्रचण्डभन्दा दोस्रो प्रधानमन्त्रीकालको निकै फरक महसुस भयो भने अहिले त बडो तौलेर मात्र काम गर्ने शैली अपनाएको पाइयो । जे भए पनि प्रचण्ड र देउवाले चुनाव गराएर सराहनीय काम गरे । ज्यो रत्ननिधि रेग्मी शुक्राचार्यमहाकवि देवकोटा आश्रम, काठमाडौं"
सफलता धेरै टिक्दैन,"मंसिर ४ गते प्रकाशित डा कमल लामिछानेको नयाँ सरकारसँंग नागरिक अपेक्षा पढेंँ । लेखकले युरोपको जनकल्याणकारी राज्यको अपेक्षा वाम सरकार र खासगरी ओली सरकारसंँग गरेका छन् । आजसम्म ओलीको छवि अरूको खेदो खन्नेको रूपमा नै बनेको छ । अब उनी कति परिवर्तन हुनेछन्, त्यसले नै उनको मूल्यांकन हुनेछ । हुन त एनजीओ, आईएनजीओबाट सञ्चालित पार्टी अध्यक्ष त्यसबाट मुक्त हुने सम्भावना कमै देखिन्छ । भ्रष्टाचारको जुन नांगो नाच देशभित्र देखिएको छ, त्यो निर्मूल हुनेछ भन्ने अलिकति पनि मलाई विश्वास छैन । शिक्षा र स्वास्थ्यमा त ओली खुलेर माफियाहरूको वकालत गर्दै हिँडेका छन् । चीनले अघि सारेको बीआरआई योजनामा समावेश त हुनुस्, तर त्यसको फाइदा भारत सकारात्मक नभएसम्म हुँदैन । रेलको कुरा पनि दुवै छिमेकीको प्रतिस्पर्धामा आउने नै छ । तर ओलीबाट मधेसको नागरिकको अपेक्षा भिन्न छ । उनले मधेसको अस्तित्व र पहिचानलाई स्वीकार गरिदिए मात्र सफल हुनेछन् । अन्यथा उनको सफलता धेरै टाढासम्म जान सक्दैन । डा शिवशंकर यादव छपकैया, वीरगन्ज"
नेवानि माथिको भरोसा,"शनिबार रामबहादुर लामाको नामबाट छापिएको नेवानि भित्रका विसंगति पढ्ने अवसर पाइयो । अघिल्लो मंगलबार यसै दैनिकमा प्रकाशित सम्पादकीयको प्रतिक्रिया स्वरूप आएको उक्त लेखमा वायुसेवा निगमले उसैबेला मिल्काइसकेका कतिपय रद्दी कथाहरूको पुनव्र्याख्या छ । केही तत्कालीन घटनाको चियोचर्चाे र खोजिनितीसमेत त्यहाँ रहेछ । तर नेवानिको पूरातन व्याख्या अब न सान्दर्भिक छ, न आवश्यक । गत २ वर्षमा यो संस्थालाई अझ भरपर्दो बनाउन निकै पाइला चालिसकिएको सम्भवत: सबैले देखेकै हुनुपर्छ । जस्तो स्पष्ट दृष्टिकोण र कार्यक्रम सहितको सबल नेतृत्वमार्फत पूर्वाधार व्यवस्थापन र दीर्घकालीन सुधार योजना लागू गरिएको, अपरेसन्स र इन्जिनियरिङमा चाहिने मुख्य पूर्वाधारका काम सुरु भइसकेका, मेन्टिनेन्समा सुरक्षा, विश्वसनीयता र उत्पादकत्व उच्च विन्दुमा पुगेका, आर्थिक समृद्धिको लक्ष्यसहित निगमका लागि धेरै हदसम्म प्रगतिको आधार तयार भइसकेको, सर्वस्वीकार्य आधुनिक प्रविधि भित्रिएका, यात्रुका आवश्यकता बुझ्ने र व्याख्या गर्ने, लक्षित बजार छुट्याउने तथा रचनात्मक बजार योजना र व्यवस्थापन एवं नेतृत्व कलामा सुधार गरी निगम आक्रामक भूमिकामा पुगेको आदि । यस अतिरिक्त, आधुनिक जेट ए३२०, ए३३० बाट सेवा बढाउँदै, सुदृढ व्यवस्थापन नीति अपनाउँदै अन्तर्राष्ट्रिय उडानबाट अझ बढी नाफा निकालेर मुलुकको कठिन भौगोलिक गन्तव्यमा जान नमान्ने निजी विमानलाई उछिनेर सेवा पुर्याउने उद्देश्यले आउँदा वर्ष ठूला र साना जहाज थप्ने कार्यक्रमसाथ निगम अगाडि लम्केको छ । यस्तो बेला निगमको कुनै पनि निर्णय वा क्रियाकलापमा संगति नभएको देख्ने तथा यो संस्थालाई नि:सार र निरर्थक ठान्ने निराश दृष्टिकोण वा धारणा कसैले पनि पालिराख्नु अब आवश्यक नहोला कि ? माधवराज लोहनी वरिष्ठ अधिकृत, नेपाल वायुसेवा निगम, काठमाडौं"
सच्याइएको,बुधबार प्रकाशित रानीपोखरीको मौलिकता जोगाऊ सम्पादकीयमा २०७२ वैशाखको भूकम्पले हुनुपर्नेमा अन्यथा भएकाले सच्याइएको छ । प्रधान सम्पादक
संवैधानिक उल्झन,"निष्कर्षराष्ट्रिय सभा निर्वाचनसम्बन्धी विधेयक राजनीतिक प्रकृतिको भए पनि राष्ट्रपतिको स्वविवेकीय कारणबाट ढिलो हुनु संविधानको प्रतिकूल हुन्छ । अहिलेसम्ममा राष्ट्रपतिले महान्यायाधिवक्तासँग कानुनी परामर्श गरिसकेको हुनुपर्छ । निकटतम सल्लाहकार प्रधानमन्त्रीसमक्ष आफ्नो चासो राखिसकेकै हुनुपर्छ । नेकपा एमालेसँगको राजनीतिक भावनात्मक नजदिकीपन अध्यादेश ढिलाइका कारण हुन दिनु राष्ट्रपतिका लागि प्रत्युत्पादक हुने सम्भावना पर्याप्त छ । संवैधानिक दृष्टिबाट प्रधानमन्त्रीबाट पर्याप्त राजनीतिक एवं कानुनी परामर्शको अवसर गुज्रिसकेकाले अध्यादेश जारी भएबाट हुने प्रतिकूल राजनीतिक परिणाम सरकारसँग जोडिएका दलले नै भोग्ने कुरा हो । निर्वाचनबाट बढी मत ल्याउनुको अर्थ सरकारले दुई महिना अघिदेखि प्रस्तुत गरेको अध्यादेश रोक्ने अधिकार स्वत: असहमत पक्षलगायत राष्ट्रपतिसमेतलाई हँुदैन । आफ्नो सरकार गठन भएपछि प्रक्रियात्मक सुधारको मौका नयाँ सरकारले पाउने नै हुन्छ । अहिले नेपाल संवैधानिक व्याख्याको अराजकता तथा अन्योलको स्थितिबाट गुज्रँदै छ । राजनीतिक विषयसँग जोडिएको विषयलाई समाधान नजिक पुर्याउन कानुन व्यवसायीहरूको जमात पनि आन्तरिक राजनीति विभाजनका कारणबाट पूर्ण विश्वसनीय हुन सकेको देखिँदैन । राजनीतिज्ञहरूको विश्वसनीयता सँगसँगै विज्ञहरूको विश्वसनीयतामाथि पनि प्रश्न उठ्दै छ । यस्ता महत्त्वपूर्ण राजनीतिक विषय गम्भीर तथा स्तरीय राजनीतिक संवाद र छलफलबाटै समाधान हुनुपर्छ । अन्यथा अमेरिकी राजनीतिक प्रणालीका कटु आलोचक नोम चोमेस्कीको अविश्वसनीय राजनीतिक नेताहरूबाट शासित हुने बाध्यताबाट विश्वभरिकै लोकतन्त्र ग्रसित हुँदै गएको छ, साधारण जनतालाई यसबाट कसरी मुक्ति दिलाउने, यो विश्वकै ठूलो समस्या हो भन्ने भनाइलाई पुष्टि गर्ने दिशातर्फ नेपालको नयाँ संविधान पनि उन्मुख हुने डर बढ्दै गएको छ ।प्राध्यापक ढुंगेल वरिष्ठ अधिवक्ता तथा संविधानका ज्ञाता हुन् ।"
आफ्नो प्रदेश आफैं बनाऊँ,"संघ र प्रदेशको निर्वाचन एकैपटक हुँदा प्रदेशको निर्वाचन ओझेलमा पर्यो । केन्द्रीय संरचनाको अगाडि प्रादेशिक संरचनाले आफ्नो अस्तित्व समाजमा प्रमाणित गर्न अनुकूल वातावरण नै पाएन । यसबाट सहज बुझ्न सकिन्छ, राजनीतिक दलहरूले प्रादेशिक संरचनाको महत्त्व कम देखे । निर्वाचनको आँखा संघतिर अर्थात् केन्द्रतिर नै बढी सोझियो । नयाँ संविधानको सन्दर्भमा कुरा गर्ने हो भने प्रादेशिक संरचनाको अधिक महत्त्व छ । काठमाडौंमा एउटा विचारधारा अझै पनि जीवित छ कि प्रदेशको धेरै महत्त्व र अर्थ छैन । यो विचारधाराले प्रदेशले कतै स्थानीय तहको अधिकार कटौती गर्ने त होइन ? अलिकति स्थानीयको अधिकार र अलिकति केन्द्रको अधिकार लिएर प्रदेश उभिँदैछ भन्ने मान्यता राख्छ । तर प्रदेश स्थानीय र केन्द्रको अधिकारको सन्तुलनको लागिमात्रै होइन, यसका अरू आयामहरू छायामा परेका छन् । निर्वाचनको बेलाभन्दा निर्वाचनपछि मुख्य मन्त्रीको चर्चाले प्रदेश थोरै भए पनि चर्चामा आएको छ । यसलाई सकारात्मक रूपमै लिनुपर्छ । लामो समय एकात्मक राजनीतिले घर गरेको हाम्रो अभ्यास र मानसिकताले प्रदेशलाई फराकिलोसँग सोच्नै सकेन । पहिचानका विपक्षीहरू खालि यो पहिचानको आन्दोलनलाई सम्बोधन गर्नमात्रै प्रदेशको जरुरत भएको ठान्छन् । यो पहिचानको आन्दोलनलाई सम्बोधन गर्नमात्रै होइन, प्रदेशको धेरै आयाममध्ये एउटा आयाम हो, पहिचानको आन्दोलनलाई सम्बोधन गर्नु । संघीयताको सीमा विभाजन सांस्कृतिक, भाषिक हिसाबले गर्ने हो भने जातीय आन्दोलन स्वत: कमजोर भएर जान्छन् । २ नं प्रदेशमा मधेसवादी दलहरूको सरकार बन्दैछ । अब मधेसवादी दलहरू अधिकारको आन्दोलनबाट कर्तव्यको ढोकामा पुग्दैछन् । सीमा विभाजनको यथोचित मिलाइले मधेसवादी दलहरूलाई अब वकालत गर्ने संस्थाभन्दा २ नं प्रदेशको नेतृत्व गर्ने परिस्थितिमा पुर्याइसकेको छ । यद्यपि उनीहरूका वकालतका केही मुद्दा होलान् । तर अब वकालतमात्रै गरेर उनीहरूको शक्ति आर्जन हुने छैन । उनीहरूले अब मधेसवादीकै नेतृत्वमा मधेसी समुदायलाई शासनसत्ताको स्वाद चखाउनुछ । हिजोसम्म काठमाडौंलाई दोष दिएर सहज उम्कन मिल्ने मधेसवादी दलहरू अब आफू जवाफदेही हुनेछन्, सरकार बनेको खण्डमा । मधेसी दलितका लागि उनीहरूको योजना के हुन्छ ? भूमिहीन र सुकुम्वासीका लागि कसरी सम्बोधन गर्छन् ? ज्यालामा शोषणमा परेका र समुदायका लागि उनीहरूको कार्यक्रम के हुन्छ ? छोटकरीमा भन्दा मधेसी आम उत्पीडित समुदायले काठमाडौंको शासनभन्दा मधेसवादी दलको नेतृत्वको शासनलाई कसरी छुट्याउँछन् ? लामो समयपछि परीक्षाको परिस्थितिमा छन्, मधेसवादी दलहरू । यदि हामीले संघीयतालाई पहिचानको आधारमा व्यवस्थापन गर्नसकेको भए सबै समुदायको आआफ्नो राजनीतिक ठाउँ हुन्थ्यो र विद्रोही आवाज कम हुन जान्थ्यो । तर संघीयतामा हामीले प्रशस्त सैद्धान्तिक ज्ञानमा टेकेर प्रदेश निर्माण नगरेको हुनाले केही असन्तुष्टि राजनीतिक प्वालबाट निस्कन सक्छन् । प्रदेश सरकारको अर्काे महत्त्व हो, प्रादेशिक योजना निर्माण गर्नु । लामो समयदेखि कर्णाली परनिर्भर बनाइएको छ । अनिकाल टार्न चामल उडाएर वा गुडाएर लगिएको छ । स्थानीय उत्पादन र स्थानीय संस्कृति लथालिंग छ । ३० वर्ष अघिदेखि मधेसका बाढी पीडित क्षेत्रहरू पहिचित छन्, कहिले बाढीका कारणले, कहिले डुबानका कारणले । यस्ता समस्याको सूची धेरै लामो बनाउन सकिन्छ । केन्द्रीय योजनाहरूले यस्ता समस्या सम्बोधन गर्न सकेनन् । यदि सकेको भए मधेस बाढी वा डुबानबाट सुरक्षित भइसक्थ्यो । कर्णाली आत्मनिर्भर भइसक्थ्यो । तसर्थ यसलाई प्रादेशिक योजनाहरूको खाँचो छ । प्रदेशको सान्दर्भिकता यहाँ कसरी छ भने केन्द्रीय योजनाहरूले यस्तो सवाललाई प्राथमिकतामा पार्न सकेनन्, रुचि देखाएनन् । स्थानीय सरकारले यस्ता योजनाहरू निर्माण गर्नै सक्दैन । स्थानीय सरकारले नसक्ने, केन्द्रीय सरकारले रुचि नदेखाउने वा उपेक्षाभाव प्रकट गर्ने प्रशस्त ठाउँ छ । जहाँ प्रदेश सरकार सांसदले आफ्नो प्रभावकारी उपस्थिति देखाउन सक्छ । वन व्यवस्थापनको विविधतामा होस् वा स्थानीय कृषिलाई प्रबद्र्धन गर्न गरिने कार्यक्रमहरू हुन्, प्रदेश सरकारको अधिक धेरै महत्त्व छ । तर प्रदेश सरकारले स्थानीय सरकारको अधिकार कटौती गर्ने सोच्यो भने त्यो प्रतिगमन हुन्छ । स्थानीय सरकारको सबलीकरण र सहकार्य गर्दै आफ्नो उपस्थिति देखाउने बाटो उसका लागि सकारात्मक हो ।राजनीतिक दलले निर्वाचनका बेला विकासका स्वर्णीम सपना बाँडेका छन् । अहिले राजनीतिक व्यवस्थापनमा समय दिने बेला हो । धेरै ऐन, कानुन र नियमावली निर्माण गर्नु पर्नेछ, जुन नयाँ संविधानको लयसँग मिलाएर । पुराना ऐन, नियम, कानुन संघीयताको सन्दर्भमा स्वत: खारेज भएर पनि चलिरहेका छन्, नयाँ बनाउन नसकेर । तर राजनीतिक दलको प्राथमिकतामा संरचनागत व्यवस्थापनको कुरा धेरै परेको छैन । विकासका सपना बिक्री गरेर मत आउँछ भन्ने भ्रमले नेताहरू निर्देशित भए । विकासका लागि आधारभूत पूर्वाधार के हो ? संरचनागत व्यवस्थापन कस्तो हो ? जस्ता विषय छायामा पारिएका छन् । मानौं व्यक्तिले चाहेर मात्रै हुन्छ । विकास नेतृत्वले चाहँदा हुने र नहुने कुरा हो, तर विकासको लागि आवश्यक राजनीतिक पूर्वाधारको छलफल नगरिकन विकासको सपना पूरा हुन सक्दैन । प्रदेशको ऐन, नियम, कानुनको त कुरै छाडौं, प्रदेशको सदरमुकाम कहाँ ? मुख्यमन्त्रीलाई कसले सपथ दिलाउने जस्ता प्रश्नमा त छलफल गर्न भ्याएनौं भने प्रदेश सरकारको राजनीतिक व्यवस्थापनको काम कसरी हाम्रो प्राथमिकतामा पर्ला ? केन्द्र, प्रदेश र स्थानीय सरकारका लागि आवश्यक ऐन, नियम र कानुन, नियमावली व्यवस्थित नहुन्जेल विकासे रथ धेरै अगाडि जान सक्दैन । विकासको रथलाई नेतृत्वले ठेलेर मात्रै पनि हुँदैन । उपयुक्त सैद्धान्तिक मान्यता, उक्त मान्यतामा आधारित नीति, नीतिमा आधारित रणनीति र रणनीतिमा आधारित क्रियाकलापलाई सँगै जोडेर हेर्न सक्नुपर्छ । अन्यथा विकासे सपना पूरा हुन सक्दैनन् । लामो समयदेखि राज्य पुन:संरचनाको एउटा अंग कर्मचारीतन्त्रको पुन:संरचना हो । हामीले राजनीतिक रूपमा निर्वाचनपछि पुन:संरचित कामलाई एक ढंगले सफलतापूर्वक अगाडि बढायौं । तर कर्मचारी पुन:संरचनाको कुरा फेरि पनि छायामा परेको छ । अहिले नै उपयुक्त अवसर हो, स्थानीय सरकारको लागि कस्तो जनशक्ति चाहिन्छ ? प्रदेश सरकारको लागि कस्तो जनशक्ति जरुरी छ ? कस्ता संरचनाहरू जरुरी छन् ? उदाहरणका लागि अबको प्रादेशिक योजना आयोगको काम कर्तव्य र अधिकार के हुन्छ ? कि यो सरकारको कामलाई तथ्यांक मिलाउने संस्थामात्रै बनाइन्छ ? कृषि अनुसन्धान र प्रचारका लागि प्रदेश सरकारलाई कस्ता संरचना जरुरी पर्छ ? चाहे कृषिका लागि होस् वा पर्यटनका लागि, कस्तो संरचना तयार पारियो भने प्रदेश सरकारलाई मद्दत पुग्छ ? भन्ने कुरा हामीले धेरै छलफल गरेका छैनौं । यो प्रदेशको विविधतामा आधारित हुन्छ, चाहे संरचनाको कुरा होस् वा जनशक्तिको । हिजो हामीले धेरै कृषियोग्य जमिन भएको ठाउँमा पनि एउटा कृषि कार्यालय र एउटा हाकिम राख्यौं । कृषि भूमि कम र जडिबुटी धेरै भएको हुम्लाजस्तो जिल्लामा पनि एउटा कृषि कार्यालय खोल्यौं र एउटा हाकिमको व्यवस्था गर्यौं, यो केन्द्रीय मानसिकता थियो । तर अब हाम्रो संरचनागत र मानव व्यवस्थापनको हिसाबले त्यो छुट हामीलाई छैन । परिस्थिति र सन्दर्भ अनुसार नीति, नियम, संरचना र मानवीय स्रोतसाधनको व्यवस्थापन गर्नुपर्छ । तर यस्तो कुराको अवरोध भने हाम्रो राजनीतिक दलको मानसिकतामा छ । संघीयता स्वीकार गरेर तीनै तहको निर्वाचन भइसक्दा पनि दलहरूको सोच्ने केन्द्रविन्दु एकात्मक नै छ भन्ने कुरा दलहरूको घोषणापत्रबाट प्रस्ट बुझिन्छ । घोषणापत्रमा विविधतालाई स्वीकार गरेर प्रादेशिक संरचना निर्माण गरिने कुरा, मानव स्रोतसाधनको व्यवस्थापन गरिने कुरा उल्लेख छैन । अहिले दलहरूलाई विकासको कुराले धेरै लखेटिरहेको छ । नागरिकले विकास आफ्नो आँगनमा खोज्नु ठिकै हो, तर विकासका लागि चाहिने राजनीतिक प्रतिबद्धता के हो ? संस्थागत संरचनाहरू के हुन् ? विकेन्द्रित अवधारणा के हो ? मानवीय स्रोतको व्यवस्थापन कसरी गर्ने हो ? तत्काल ऐन, नियम, कानुनलाई कसरी व्यवस्थापन गर्ने हो भन्ने काम दलहरूको हो । यस्तो काममा दलहरूले विज्ञ समूहको सहयोग लिन सक्छन् वा विज्ञ टोली बनाएर व्यवस्थापन गर्न सक्छन् । तर विज्ञ समूह र टोली निर्माण नगर्ने हाम्रो संस्कृति अहिले दलहरूका लागि निकै महंँगो छ । लामो समयपछि संघीयताको एक चरण सकिएको छ । स्थानीय सरकार, प्रदेश सरकार, केन्द्रीय सरकारको आवश्यक संयोजन कसरी हुन्छ ? यी बेग्लाबेग्लै हुन् । स्वीकारिएको छ, प्रत्येक तह सरकार हो भनेर तर यी तीनै तहका सरकारको शक्ति एक ठाउँमा संगठित भएर समाजमा पुग्नुपर्छ अर्थात् तीनवटै शक्ति संगठित हुन जरुरी छ, केही विषयका लागि । केही त बेग्लाबेग्लै गर्ने काम छँदैछन् । दलहरूले सर्वप्रथम राजनीतिक व्यवस्थापनमा नै ध्यान दिनुपर्छ । राजनीतिक व्यवस्थापन भनेको विकासको पूर्वाधार हो । विकासको पूर्वाधार तयार नगरिकन विकासे रथ जति बल गरे पनि अगाडि जाँदैन । राजनीतिक व्यवस्थापन भन्नुको अर्थ ऐन, नियम, कानुन, आवश्यक संरचनाहरूको स्थापना, संरचनाहरूको स्वायत्तता, अनुसन्धान प्रक्रिया, मानवीय स्रोतको व्यवस्थापन नै हो । केन्द्रले धेरै ध्यान देला र प्रदेश संसद र सरकार बलियो होला भन्ने सोचाइ प्रदेशमा रह्यो भने त्यसले कहीं पुर्याउँदैन । प्रदेश आफै आफ्नो राजनीतिक व्यवस्थापनको लागि सक्रिय हुने हो ।"
प्रादेशिक मनोविज्ञानको आधार,"संघीय नेपालको प्रस्तावनालाई लिएर विचार गर्दा अहिलेका पीडा, कठिनाइ र अभावको चिन्ताका साथै भावी दिनको पनि मार्गचित्र निर्धारण गर्नुपर्ने अवसर आएको छ । नेपालमा संघीय संरचना किन पहिले हुन सकेन ? त्यसको लेखाजोखा हुँदै गर्ला, तर बहुतहको निर्वाचन सम्पन्न भइसकेर जेजस्तो स्वरुप भए पनि प्रादेशिक संरचनाले आकार ग्रहण गरिसकेको छ । तर जुन रूपमा अहिलेको राजनीतिक सीमांकन गरिएको छ, ती माझको वासिन्दाबीच एकीकृत मनोविज्ञानको विकास हुनसकेको छैन । मधेसको कोणबाट कतिपयले अहिले पनि प्रादेशिक सीमांकनका रेखाहरूलाई नक्कली रेखा मान्छन् र उनीहरूलाई विश्वास छ, अहिलेको संरचना परिस्कृत हुन्छ नै । ७ वटै प्रदेशको निर्वाचन भइसकेपश्चात नागरिक जीवनमा अब नयाँ बनोट अनुसारको सोचाइ र गराइको थालनी हुनुपर्नेमा ढिलो हुँदै गएको छ । संविधान घोषणापश्चात कतिपय पक्षबाट त्यसप्रतिको असहमति रह्यो, तर जब सबै पक्ष निर्वाचनका लागि तयार भए, त्यतिखेरसम्मको पनि यथार्थ के हो भने सबै राजनीतिक शक्ति केन्द्रीकृत सोचमै छन् । प्रदेशको निर्वाचनमा केही भएका राजनीतिक दलका प्रादेशिक संगठनहरूले समेत आफ्नो अस्तित्व जोगाउन गार्हो पर्यो, तिनीहरूको अस्मिता केन्द्रकै बन्धकीमा पर्दै गयो । भारतमा स्वतन्त्रतापश्चात संविधान जब घोषणा भयो, त्यतिखेर राजनीतिको प्रादेशिक स्वरुपले आकार लिइसकेको थियो । अस्तित्वमा रहेका प्रदेशहरूको राजधानी सहरले एउटा परम्परा बनाइसकेको थियो । त्यसले गर्दा पनि संघीय मनोविज्ञान परिपक्व हुन निकै सबल आधार तिनीहरूले उत्तराधिकारमा प्राप्त गरे । हो, केही ठाउँ विशेषमा त्यहाँ पनि प्रदेशको राजधानी तोक्ने सवालमा छिटपुट विवाद भएकै हो । कतिपय ठाउँमा पुराना राजधानी सहरको ठाउँमा नयाँ सुव्यवस्थित सहर पनि बसाइयो । हामीकहाँ पहिला नेपाललाई संघीय राज्य घोषणा गर्ने कुरामा अवरोध गरियो । जब मधेस आन्दोलनको पृष्ठभूमिमा त्यसले संवैधानिकता पायो र अन्य शक्ति अर्थात दलित, महिला, आदिवासी जनजाति सबैले भावी संघीय नेपालमा आआफ्नो राजनीतिक भूमिका सुनिश्चित गर्ने चाहना राख्न थाले, त्यसपछि झन् अल्झाउने खेलहरू सुरु भए । प्रदेशहरूको सीमांकनको जुन खाका अहिले अस्तित्वमा छ, त्यो सर्वथा नवीन थियो । सीमांकनको सवालमा नेपाली समाजमा देखापरेको ध्रुवीकरण यसकारणले पनि देखियो । आदिवासी, जनजाति, थारु, मधेसी लगायतले संघीयताको आवश्यकता राज्य पुन:संरचनाको औचित्यसँंग जोडेर हेर्ने आधारका पछाडि विगतमा जाति, भाषा र क्षेत्रको आधारमा रहेको विभेदपूर्ण नेपाली राज्यलाई अन्त्य गरी समावेशी राज्य बनाउनु थियो । आफ्नो जनसांख्यिक बनोटका आधारमा प्रतिनिधित्व, पहिचान र पहुँच प्रादेशिक स्वायत्ततामा खोज्नु थियो । त्यसैले अहिले पनि कतिपय कोणबाट यो भन्ने गरिन्छ, संघीयताको खाका निर्माण गर्ने कुरामा सामाजिक सम्झौता हुनसकेको छैन र राजनीतिक सहमति पनि बन्नसकेको छैन । तर निर्वाचनपश्चात प्रदेशको जुन स्वरुप विकसित भएको छ, त्यो पनि एउटा राजनीतिक यथार्थ हो । अब हिजोका जिल्लागत पहिचानभन्दा माथि उठेर प्रादेशिक अवधारणाको विकास गर्न र त्यसमा ऐक्यबद्धता नगरिकन संघीयताको सफल कार्यान्वयन हुन सक्दैन । अहिलेको प्रादेशिक स्वरुपमात्र होइन, सीमांकनले खडा गरेको नयाँ सामाजिक धरातलमाझ पनि अन्तरघुलन गराउनुपर्ने कार्यभार छ । यसले नै राजनीतिक संस्कार र राज्यको चरित्र परिवर्तनका आधारहरू निर्माण गर्दै जान्छ । संघीय नेपालको उन्मुक्त तर व्यवस्थित भइनसकेको वातावरणले उत्पन्न गरेका परिस्थितिलाई पनि व्यवस्थापन गर्दै प्रादेशिक पहिचान र सोचको विकास गर्नेछ । दैनिक जीवनमा केन्द्रीयताले हाम्रो मानसलाई यतिविघ्न प्रभाव गरेको छ कि कुनै जिल्लामा एउटा अर्को जिल्लाबाट कुनै विज्ञ पुग्यो भने उसले आफू काठमाडांै बाहिरको बताएपछि तिनलाई हेर्ने दृष्टि र राजधानी सहरबाट आएको बताउनेप्रतिको नजरियामा भिन्नता पाइन्छ । त्यसैगरी एउटा जिल्लाबाट अर्को जिल्लामा गई क्रियाशील रहँदा उसको आफ्नो जिल्लामा के बुझिन्छ भने ऊ त अचेल काठमाडांैमै बस्छ । अर्थात आफ्नो जिल्ला बाहिर हुनुको गन्तव्य काठमाडौं नै हो । जबकि काठमाडौं बाहिर पनि नेपालको ठूलो हिस्सा छ । यस्तो मानसको निर्माण एकाएक भएको होइन, नत यो रातारात तुहिन सक्छ । संघीय प्रणाली कष्टसाध्य र जटिल प्रणाली हो । यस अनुसारको मानस निर्माण हुनमा केही समय लाग्छ । जसरी बहुतहको संरचना खडा भएर पनि राज्यको एकात्मक र केन्द्रीकृत ढाँचाका अवशेषहरू छँदैछन्, त्यसैगरी प्रादेशिक मानस निर्माण हुनमा समय लाग्छ । तर अब यस दिशामा विमर्शको थालनी नगरिकन राजनीतिक र संवैधानिक प्रतिबद्धता अनुसारको यात्रा सम्भव पनि हुन सक्दैन । दलप्रतिको आकर्षण हाम्रो समाजमा तीव्र छ, त्यही तीव्रताले नागरिक समाजलाई पनि गाँजेको छ । अब प्रादेशिक स्तरमा पनि नागरिक विमर्श र क्रियाशीलताका स्वरुपलाई पहिल्याउँदै ल्याउनुपर्छ । लोकतन्त्रले विविधताको व्यवस्थापन अहिंसात्मक तरिकाले गर्छ । असहमतिहरूमाझ सहमति खोज्ने प्रणाली पनि हो, लोकतन्त्र । आम जनताले आफ्नो प्रतिनिधित्व छान्न पाउने व्यवस्थाका साथै बहिष्करणमा पारिएका समुदायले राज्य सञ्चालनमा सहभागी हुनपाउने अधिकारको सुनिश्चित गर्ने व्यवस्था पनि हो । प्रादेशिक मनोविज्ञानको कुरा गर्दा तीनवटा कुरा जोडिएर आउँछ । सीमांकनले निर्धारण गरेको भूमि, त्यो भूमिमा बस्ने जनता र तिनको संस्कृति । जुनसुकै प्रदेशको बनोट हेर्दा त्यहाँ विविधता छ । हो, कतै कुनै समुदाय बहुसंख्यक छन् त कतै अल्पसंख्यक । नेपालका जुनसुकै बृहत पहिचानभित्र पनि उपपहिचानहरू छन् अर्थात नेपाल विविधताहरूको महाविविधता हो । त्यसैले नेपाल विशाल हो । प्रदेश २ कै कुरा गरौं । हिजो मधेस आन्दोलनको क्रममा नाका छेउको वीरगन्ज र चुरे छेउको सिमरा दुई फरक मनोविज्ञानको प्रतीक थियो । तर आज सगोलमै नयाँ प्रादेशिक ढाँचाभित्र साझा स्वार्थ र साझा सूत्रहरूको खोजी गर्दै अगाडि बढ्नुपरेको छ । प्रादेशिक संरचना केवल राजनीतिक अस्तित्व होइन, यसभित्र त सामाजिक, आर्थिक र सांस्कृतिक स्वतन्त्रताको सुनिश्चितता र सामाजिक न्यायको प्रत्याभूतिसमेत अनिवार्य हुन्छ । तसर्थ व्यावहारिक कार्यान्वयनमा गइराखेको प्रदेशभित्र लोकतान्त्रिक मूल्य पद्धतिप्रति सबै वासिन्दाको साझा सहमति आवश्यक छ । यसप्रति नागरिक अगुवाइको पहल त्यतिकै जरुरी छ । विगतमा विभिन्न कारणले काठमाडौं केन्द्रित अन्य संस्थाजस्तै स्वयं नागरिक समाज पनि त्यही थातथलोबाट ब्रान्डेड भयो । अब प्रादेशिक संरचनाले आकार लिइसकेपछि प्रदेशस्तरीय नागरिक समाज र मिडियाहरू अस्तित्वमा आउँदै जान्छ । कतिपय कोणबाट मत्थर गतिमै सही यस्ता प्रयत्न गरिने हौसला देखिन थालेको छ । बहुतहमा राज्यको चरित्रलाई लोककल्याणकारी बनाउँदै शिक्षा, स्वास्थ्य, रोजगारी, खाद्य सुरक्षा, आवास, वातावरण, विपद् व्यवस्थापन, सामाजिक सद्भाव, कनेक्टिभिटीजस्ता क्षेत्रमा काम गर्नुपरेको छ । अन्तरप्रदेश सम्बन्ध विकासका लागि पक्षपोषण गर्ने र तिनका आधारहरूको खोजी तर्कपूर्ण ढंगले गर्दै प्रतिस्पर्धात्मक एवं समन्वयात्मक प्रादेशिक प्रणालीलाई जीवन्त बनाउँदै जानुछ । त्यसैले पो प्रादेशिक संरचना निर्माण गर्नु आफैमा एउटा राजनीतिक कार्य भए पनि त्यस अनुसारको महादृष्टि निर्माण गर्नु समाजको सबै पक्षको साझा दायित्व हो । प्रादेशिक मनोविज्ञान निर्माण गर्नु भनेको वर्तमान र भविष्यको आचरण तथा व्यवहारलाई नियमित र व्यवस्थित गर्न सार्वजनिक सोचमा नयाँ प्रक्रियाको तर्जुमा गर्नु हो । नागरिक हकअधिकार सुरक्षित गरी समाजमा विधिको शासनको सभ्यता कायम गर्ने तथा सबै नागरिकलाई समान रूपमा अवसर प्रदान गर्नु पनि हो । व्यक्ति जस्तै सहर विशेषको पनि आफ्नै सम्भावनाहरू हुन्छ, तीसँंग गाँसिएर तिनको पहिचान पनि निर्मित भएको हुन्छ । अहिलेको विभिन्न प्रादेशिक भूगोलभित्रका एउटा सहरको अर्को सहरसंँग इष्र्या वा द्वेष खडा गरेर होइन, एउटा सहर र अर्को सहर माझको तादात्म्यता कायम गराउनु नै अहिलेको जिम्मेवारी हो । यसको अभावमा नयाँनयाँ खाले द्वन्द्व खडा हुन्छ र आखिर केन्द्रको स्वेच्छाचारिता, निरंकुशता र मनपरितन्त्र नै दोहोरिने हो । प्रादेशिक सवालमा सजग, सबल र उत्तरदायी नागरिक अभियानका लागि प्रशस्त काम गर्नुपर्ने ठाउँ छन् । केन्द्रले चुट्कीमात्र बजाउनुपर्छ र प्रदेशका नागरिक अभियन्ताहरू पुच्छर हल्लाउँदै तिनका पछाडिपछाडि लाग्छन्, त्यस्तो सोचप्रति असहमति देखाउने क्षण पनि हो, अहिले । बेलायती पत्रकार तथा इतिहासकार ईएच कारले (पुस्तक ह्वाट इज हिस्ट्रीमा) भनेका छन्, इतिहासको सबैभन्दा उपयुक्त व्याख्या कुनै समाजको भविष्यलाई नजरमा राखेर नै गर्न सकिन्छ । जसले यस्तो गर्दैन, उसले जर्ज बर्नाड शाको कथनलाई पुष्टि गर्छ इतिहासबाट हामी यही सिक्छौं कि हामीले इतिहासबाट केही सिकेनौं । प्रदेशहरूको भूगोलमा आआफ्नै तरिकाले स्थानीय स्तरका विकास प्रयास विशेषगरी शिक्षा, स्वास्थ्य, सरसफाइ, वातावरण, सामुदायिक विकास, महिला सशक्तीकरण, मानवअधिकार, परिवार नियोजन लगायतका विभिन्न क्षेत्रमा सामाजिक अभियन्ताहरूको क्रियाशीलता नरहेको होइन । तर अब प्रादेशिक रूपमा समन्वीकृत प्रयत्न र पहलको माग हुनआएको छ । प्रादेशिक मनोविज्ञानको निर्माणले प्रादेशिक संरचनाप्रतिको स्वामित्व र भरोसा निर्माण गर्छ, संँगसँंगै साझा पहिचानसँंग जोडिएर आउने प्रतिस्पर्धाको भावना पनि विकसित गर्छ । यस्तो प्रादेशिक मनोविज्ञान चाहिएको छ, जहाँ अतित वर्तमानका लागि गह्रँुगो नहोस्, जहाँ भूतले वर्तमानलाई बाँधेर राख्न चाहिरहेको नहोस्, बरु आफ्नो वरदानले अझ पुष्ट गरेर अगाडि बढाउन चाहोस् । यस्तो प्रदेशको कामना प्रत्येक प्रदेशका वासिन्दामा हुनुपछ्र्र । आज प्रदेशको उपभोग गर्ने पुस्तालाई भविष्यप्रति आश्वस्त पार्नु आवश्यक छ । परम्परागत पृष्ठभूमिको नेपाली समाजले बहुतहमार्फत परिवर्तन खोजिरहेको बेला आमनागरिक पनि नयाँ भूमिकामा आएको छ । प्रदेशहरूको भविष्यलाई लिएर निराशा पोखिराख्नुभन्दा पनि सहअस्तित्वसँंगै वासिन्दालाई स्थापित प्रादेशिक पद्धतिसँंग एकाकार गराउँदै जानुछ । भनिन्छ, संँगै आउँछन् संकट र सम्भावना तर हरेश नखाऊ, नभाग । संघीय संरचनाको जरा रोपी सकियो, नागरिक निगरानी, खबरदारी र सहयोगको मलजलले नै यो पल्लवित, पुष्पित र सुवासित हुन्छ ।"
संस्थाको नाममा ठगी,"राजविराज (कास) यहाँका गाउँबस्तीमा शौचालय निर्माणका नाममा लाखौंको ठगी भएको छ । साउदी अरबको अल बिन सुल्तान संस्थाको नाममा तिनका प्रतिनिधिले प्रतिपरिवार १० देखि १३ हजार रुपैयाँसम्म असुल गरी सम्पर्कविहीन भएका छन् ।संस्थाका प्रतिनिधि बताउने सप्तरी बलियाका मो आसिनले तोपा, कजौली, सडेपार, मंसापुर, अकबरपुर, भगवतपुर, बथनाहालगायत गाउँका सयौंबाट रकम असुलेका छन् । १३ हजार देऊ । संस्थाले थप रकम थपेर ट्युबबेल, चौतारोसहितको शौचालय निर्माण गरिदिन्छु, विदेशी संस्था हो फरक पर्दैन भन्दै गाउँकै कौसलकिशोर मण्डल र मो आसिनलाई रकम दियौं, तोपाका गंगाराम मण्डलले भने, गत वर्षको जेठपछि आसिनको नाकमुख देखेका छैनौं ।उनले खुला दिसामुक्त क्षेत्र घोषणा गर्ने समय नजिकिएसँगै घरमा शौचालय बनाउन दबाब आइरहेको तर आफ्नो १३ हजार रुपैयाँ डुबेको बताए । सन् २०१७ भित्रै जिल्लालाई खुलादिसामुक्त क्षेत्र घोषणा गर्ने अभियानअन्तर्गत विभिन्न सरोकारवालाको टोलीले गाउँमा शौचालय निर्माण गर्न आग्रह गर्दै आएका छन् । तोपा टोलका मात्रै ५० जनाबाट उनीहरूले रकम उठाएका छन् । स्रोतका अनुसार आसिनसहितको समूहले सप्तरीबाट मात्रै ३० लाख रुपैयाँभन्दा बढी उठाएका छन् । मोआसिनले सर्वसाधारणबाट १० देखि १३ हजार रुपैयाँसम्म लिएको स्विकारे । छिट्टै बनाइदिने दाबी गरे ।प्रजिअ भागीरथ पाण्डेले साउदीको अल बिन सुल्तान नामक संस्थाले जिल्लामा काम गर्न अनुमति नलिएको बताए । सरकारी निकायबाट अनुमति नलिई कुनै पनि नाममा रकम लिन नपाउने बताउँदै अनुसन्धान थालिएको बताए ।"
४९ को आँखा शल्यक्रिया,"सिन्धुपाल्चोक (कास) भूकम्पमा पुरिएलगत्तै एकाएक आँखा नदेख्ने भएका बाह्रबीसे नगरपालिका गातीका मीनबहादुर बस्नेतले दृष्टि पाएका छन् । आर्थिक समस्या र सहारा दिने कोही नहुँदा उपचारबाट वञ्चित उनले गाउँमा सञ्चालन भएको स्वास्थ्य शिविरबाट गुमेको दृष्टि पाएका हुन् । अप्रेसनपछि आँखा देखें, खुसी लागेको छ, उनले भने, यो मेरा लागि वरदान भयो । उपचारका लागि लिसंखुपाखर गाउँपालिका ककलिङ हरिसिद्धि माविमा आएका उनले आफूले संसार देख्न पाएको भन्दै मुस्कुराए । ठूलोपाखरकी ६० वर्षीया सानी मगरले ४ महिनापछि संसार देखिन् । ३० वर्षदेखि हाडजोर्नीको समस्या लिएर थलिइरहेकी उनी शिविरबाट फूर्तिलो भएर निस्किन । आँखाको उपचार गराउन आएकी उनले हाडजोर्नीको उपचार पनि पाएकी थिइन् । उनले औषधि देखाउँदै भनिन्, डाक्टरले औषधि पनि दिएका छन् निको हुन्छु । जेठलका मित्रबहादुर नेपालीले आँखा देखेलगत्तै सबै चिकित्सकलाई धन्यवाद दिए । शिविरमा उनीजस्तै ४९ जनाले दृष्टि पाए । विपन्नवर्ग लक्षित शिविरमा विभिन्न प्रकृतिका १७ सय ८६ बिरामी लाभान्वित भएका छन् । १ सय ८७ जना दाँतका बिरामीले पनि उपचार पाए । सुनकोसी इन्द्रावती समाजका अध्यक्ष भूपेन्द्रबहादुर थापाका अनुसार शिविरमा बीपी नेत्र अध्ययन केन्द्रबाट १३ जना आँखा विशेषज्ञ र त्रिविबाट २६ डाक्टर खटिएका थिए ।"
सुत्केरीले भत्ता पाएनन्,"मुगु (कास) जिल्ला अस्पतालमा प्रसूति भएकाहरूले सुत्केरी भत्ता पाउन सकेका छैनन् ।साउनदेखि मंसिरसम्म जिल्ला अस्पतालमा सुत्केरी भएका ८८ जना भत्ता पाउनबाट वञ्चित भएका हुन् । चालु आवको मंसिरसम्म १ सय १५ सुत्केरी भए पनि २७ जनाले मात्र भत्ता पाए । सरकारले हिमाली जिल्लामा प्रसूति हुन आउनेलाई १ हजार ५ सय रुपैयाँ दिने व्यवस्था गरेको छ । सुत्केरीले पाउनुपर्ने भत्ताबापतको रकम नयाँ संरचनाअनुसार मन्त्रालयबाट सीधै छायानाथ रारा नगरपालिकामा निकासा हुने भए पनि हालसम्म निकासा भएको छैन । सुत्केरी भत्ता माग्न आए पनि महिलाहरु रित्तो हात फर्कने गरेको अस्पतालकी अनमी रामदेवी केसी बताउँछिन् ।सुत्केरीलाई उपलब्ध गराउने भत्ताबापत मन्त्रालयबाट एकमुष्ट १७ लाख रुपैयाँ नगरपालिकामै आएको निमित्त जिल्ला स्वास्थ्य प्रमुख नीरक शर्मा बताउँछन् । उनका अनुसार नगरपालिकाले निकासामा ध्यान नदिएपछि सुत्केरीले भत्ता पाउन नसकेका हुन् । नवजात शिशुका लागि वितरण गरिँदै आएको न्यानो झोलासमेत वितरण हुन नसकेको उनको भनाइ छ । न्यानो झोला खरिदको बजेट पनि नगरकै खातामा गएको शर्माको भनाइ छ ।सुत्केरी भत्ताको बजेट नगरपालिकामा आएनआएको आफूलाई थाहा नभएको नगर प्रमुख हरिजंग शाही बताउँछन् । अस्पताल र नगरपालिकाबीचको द्वन्द्वले सेवा प्रभावित भएको स्वास्थ्यकर्मीहरूको भनाइ छ । सोरू, खत्याड र मुगुम कार्मारोङ गाउँपालिकाका बर्थिङ सेन्टरमा सुत्केरी हुनेले पनि भत्ता पाउन सकेका छैनन् । घरमै सुत्केरी हुँदा आमा र शिशुको स्वास्थ्य जोखिममा पर्न थालेपछि सरकारले प्रोत्साहनका लागि भत्ता उपलब्ध गराउँदै आएको थियो । ढिलासुस्तीले भत्ता नपाएको उनीहरूको गुनासो छ ।"
मजदुर र आसपासका बस्ती जोखिममा,"धादिङ राजधानीलगायत मुख्य सहरलाई आफ्नो बजार बनाएका पृथ्वी राजमार्ग आसपासका ग्यास उद्योगले सुरक्षाको न्यूनतम मापदण्ड पनि पूरा गरेका छैनन् । मुग्लिननौबिसे खण्डको आसपासमा सञ्चालित १९ वटा खाना पकाउने ग्यास र प्लास्टिक उद्योगले सुरक्षाका उपाय नअपनाएका हुन् । यसबाट आसपासका बस्ती र उद्योगमा काम गर्ने मजदुरको सुरक्षा चुनौती थपिँदै गएको छ । जोखिमयुक्त उद्योगले सञ्चालन अनुमति लिँदा गरेका लिखित सर्तसमेत पालना गरेका छैनन् । राजमार्ग आसपास १९ ग्यास उद्योग, ३० पेट्रोल पम्प, प्लास्टिक बनाउने कारखानाजस्ता जोखिमयुक्त उद्योग सञ्चालित छन् । भएकै उद्योग मापदण्डविपरीत सञ्चालन भइरहेका बेला आयल निगमले जिल्लामा थप ६ वटा ग्यास उद्योग सञ्चालनको स्वीकृति दिएको छ । मुख्यतया राजधानीलगायत पोखरा, तनहुँ, गोरखा, लमजुङ, म्याग्दी, बागलुङ, नुवाकोट र रसुवामा ग्यास आपूर्ति गर्दै आएका ठूला उद्योगले सुरक्षाप्रति चासो दिएका छैनन् । धमाधम बस्ती विकास भइरहेका राजमार्ग वरपरका क्षेत्रमै हचुवामा उद्योग सञ्चालन अनुमति दिइएको प्रशासनकै कर्मचारी स्वीकार्छन् । प्रमुख राजमार्ग, मानवीय बस्ती, विद्यालय, होटल, अस्पताललगायत सार्वजनिक स्थल, सामुदायिक वनबाट निश्चित दूरीमा रहने सर्तमा ग्यास भर्ने प्लान्ट र पेट्रोलियम पदार्थ बेच्ने पम्पलाई सञ्चालन अनुमति दिने कानुनी प्रावधान छ । तर यहाँ धेरै वटा प्लान्ट र पम्प सय मिटरकै आसपासमा छन् । हो कतिपय पेट्रोलपम्प र ग्यास प्लान्टको दूरी ५० मिटर पनि छैन, जिल्ला प्रशासनका शाखा अधिकृत राममणि मिश्रले भने । गर्मी मौसममा उद्योगमा रहेका ग्यास बुलेटलाई पानीका फोहरा दिएर चिसो बनाउने, हरेक उद्योगमा अग्नि नियन्त्रणका उपकरण जडान गर्ने, बाहै्र महिना जतिबेला पनि पानीको पर्याप्त व्यवस्था हुनुपर्ने, आगो नियन्त्रण उपकरण जडान गर्नुपर्ने नीतिगत व्यवस्था छ । तर अधिकांश उद्योगमा पर्याप्त पानीसमेत छैन । मिश्र भन्छन्, बस्तीको सुरक्षा त परै, प्लान्टका कर्मचारी र मजदुरको सुरक्षासमेत छैन । धेरै प्लान्टसँग ग्यास भर्ने पुराना सिलिन्डरको सुरक्षा परीक्षण उपकरण पनि छैनन् । बेनीघाटस्थित श्रीकृष्ण ग्यास उद्योगका प्रबन्धक ऋषि विसुरालले सामान्य सुरक्षा व्यवस्था भएको दाबी गरे । प्लान्ट स्थापना गर्दा बस्ती थिएनन्, उनले भने, पछि बस्ती बढदा समस्या देखिएको हो । अघिल्लो वर्ष चैतमा भारतीय नाकाबन्दीका बेला अनुगमनमा आएका तत्कालीन आपूर्तिमन्त्री गणेशमान पुनले धार्केका २ वटा ग्यास उद्योग सिल गरेका थिए । राजमार्गका प्लान्टका लागि प्रतिदिन ५० भन्दा बढी बुलेटले ग्यास ओसार्ने गरेका छन् । सदरमुकामको नगरपालिकाबाहेक राजमार्गका कुनै पनि स्थानीय तहले अग्नि नियन्त्रण उपकरण खरिद गरेका छैनन् । हरेक घटनामा राजधानीबाटै दमकल बोलाउनुपर्ने बाध्यता छ । टाढा भएकाले समयमा दमकल आइपुग्दैन, राजधानीसँग जोडिएको धुनीबेंसी नगरपालिकाका प्रमुख बालकृष्ण आचार्यले भने । सदरमुकामबाट भन्दा काठमाडौंबाट दमकल बोलाउनु ६० किमि दूरी कम पर्छ ।"
प्रदेश ४ र ६ का सभास्थल टुंगिए,"काठमाडौं प्रधानमन्त्री तथा मन्त्रिपरिषद् कार्यालयले प्रदेश ४ र ६ को सभास्थलदेखि प्रदेश प्रमुख, मुख्यमन्त्री, मन्त्रीहरूका कार्यालय र निवास राखिने भवन टुंगो लगाएको छ । स्रोतका अनुसार प्रदेश ४ को सम्भावित राजधानी पोखराको नगर विकास प्रशिक्षण केन्द्रमा प्रदेशसभा र त्यसको सचिवालय रहनेछ । त्यसैगरी हालको क्षेत्रीय अध्यागमन र क्षेत्रीय प्रशासक कार्यालयमा प्रदेश प्रमुखको कार्यालय र निवास रहनेछन् । मुख्यमन्त्रीको कार्यालय तत्कालका लागि जिल्ला समन्वय समितिको भवनमा रहने छ । स्थायी रूपमा भने सीप विकास तालिम केन्द्र भवनलाई मुख्यमन्त्रीको कार्यालय बनाउने तयारी छ । मुख्यमन्त्रीको निवासका लागि हेमा गृह प्रस्ताव गरिएकोमा स्थानीयको विरोधपछि क्षेत्रीय सिँचाइ निर्देशनालय भवन छनोट गरिएको छ ।प्रदेश प्रमुख सचिवका लागि वन तथा भूसंरक्षण कार्यालय छुट्याइएको छ । मन्त्रालयहरू भने सिँचाइ, खानेपानी, भवन तथा सहरी, स्वास्थ्य, शिक्षा, सडकका क्षेत्रीय कार्यालय भवनमा रहनेछन् । स्थायी रूपमा मन्त्री निवास कृषि तालिम केन्द्रको खाली रहेको २ सय रोपनी जग्गामा निर्माण गर्ने प्रस्ताव अघि बढेको छ । प्रदेश ६ को राजधानी सुर्खेतमा क्षेत्रीय अनुगमन तथा सुपरिवेक्षण कार्यालयको हलमा प्रदेशसभाको पहिलो बैठक बस्ने करिब टुंगो लागेको छ । प्रदेश प्रमुखको कार्यालय र निवास क्षेत्रीय वन निर्देशनालय र क्षेत्रीय वन तालिम केन्द्रको भवनमा रहनेछ । मुख्यमन्त्रीले हालको क्षेत्रीय प्रशासन कार्यालयबाटै प्रदेश सरकार चलाउने छन् भने उनको निवास क्षेत्रीय हुलाक कार्यालयको भवनमा रहनेछ । मन्त्रालयका लागि जिल्ला कृषि विकास कार्यालयमा गृह र क्षेत्रीय शिक्षा निर्देशनालयमा अर्थ रहनेछन् । कृषि, भूमिसुधार, सहकारी तथा पशुसेवा मन्त्रालय कृषि, पशु र पशुरोग अन्वेषणका क्षेत्रीय कार्यालयमा राखिनेछन् । प्रदेश पूर्वाधार विकास मन्त्रालयले सडक, सिँचाइ र जलउत्पन्न प्रकोप नियन्त्रणका क्षेत्रीय कार्यालयका भवन प्रयोग गर्नेछ । वन, विज्ञान, प्रविधि तथा वातावरण मन्त्रालय भने क्षेत्रीय सिँचाइ निर्देशनालय र खानेपानी विभागअन्तर्गतको अनुगमन तथा सुपरिवेक्षण कार्यालयको भवनमा बस्ने टुंगो लागेको छ । स्वास्थ्य, शिक्षा तथा सामाजिक विकास मन्त्रालय जिल्ला जनस्वास्थ्य कार्यालयको भवनमा रहनेछ ।प्रदेश ४ र ६ बाहेकमा भने राजधानी कहाँ रहने भन्नेसमेत टुंगो लागेको छैन । ती प्रदेशको प्रदेशसभाको पहिलो बैठक बस्ने सम्भावित स्थानका लागि विभिन्न विकल्पमाथि छलफल भइरहेको एक सरकारी अधिकारीले बताए । प्रदेश केन्द्र स्थल र त्यसका लागि आवश्यक संघीय प्रशासनिक संरचनाबारे अध्ययन गर्न सरकारले २१ वैशाखमा तत्कालीन सामान्य प्रशासनमन्त्री टेकबहादुर बस्नेतको संयोजकत्वमा संघीय प्रशासनिक पुनर्संरचना समिति गठन गरेको थियो । समितिले विभिन्न विकल्पसहित अस्थायी केन्द्रहरू सुझाएको थियो । प्रदेश १ को विराटनगर, धनकुटा वा इटहरी, प्रदेश २ को जनकपुर, प्रदेश ३ को बनेपा, धुलिखेल, काठमाडौं वा हेटौंडा, प्रदेश ४ को पोखरा, प्रदेश ५ को दाङ वा बुटवल, प्रदेश ६ को सुर्खेत र प्रदेश ७ को दिपायल वा धनगढीलाई अस्थायी राजधानी प्रस्ताव गरेको थियो ।अझै पनि टुंगोमा पुगिएको छैन, विभिन्न विकल्पमाथि अध्ययन र छलफल भइरहेको छ, प्रधानमन्त्री तथा मन्त्रिपरिषद् कार्यालयका सचिव खगराज बरालले भने, विकल्पसहित पेस हुनेछ, अन्तिम निर्णय मन्त्रिपरिषद्ले नै गर्ने हो ।"
दुई आयोगसँग विवरण माग,"काठमाडौं (कास) राष्ट्रिय मानव अधिकार आयोगले सत्य निरूपण तथा मेलमिलाप आयोग (टीआरसी) तथा बेपत्ता छानबिन आयोगले हालसम्म गरेको कामको विवरण माग गरेको छ । आयोगका अध्यक्ष अनुपराज शर्माले संक्रमणकालीन न्याय व्यवस्थापनका लागि बनेका दुवै आयोगका अध्यक्षलाई बुधबार कार्यकक्षमै बोलाएर विवरण लिखित रूपमै माग गरेका हुन् । माघ २६ गते दुवै आयोगको म्याद सकिँदै छ, आयोगका अध्यक्ष शर्माले भने, त्यसअघि सत्य निरूपण तथा मेलमिलाप आयोग तथा बेपत्ता छानबिन आयोगले के गर्दैछन् ? हालसम्म के गरे ? त्यसको विवरण हामीले माग गरेका हौं ।मेलमिलाप आयोगका अध्यक्ष सूर्यकिरण गुरुङ र बेपत्ता आयोगका अध्यक्ष लोकेन्द्र मल्लिकसँग शर्माले गरेको बैठकमा आयोगका तर्फबाट अर्का आयुक्त सुदीप पाठक पनि थिए । शर्माका अनुसार अर्काे साता दुवै आयोगले हालसम्म गरेका कामका विवरण मानव अधिकार आयोगमा बुझाउने छन् । बुधबारको बैठक अनौपचारिक स्तरको थियो, मल्लिकले भने, अर्काे बैठक तिनै आयोगका सबै पदाधिकारीसहितको हुनेछ र आउने दिनमा के कसो गर्ने भनेर छलफल परामर्श गरिनेछ । दुवै आयोगमा गरी ६० हजारभन्दा बढी पीडितले उजुरी दिएका छन् । त्यसमाथि के कति छानबिन र अनुसन्धान भयो भन्ने चासो शर्माले राखेका थिए । आयोगको म्याद सकिएपछि ती फाइल कहाँ राखिन्छन् भन्ने विषय निकै संवेदनशील हो, मानव अधिकार आयोगका आयुक्त पाठकले भने, किनभने त्यसमा पीडितको गोप्यभन्दा गोप्य विवरण समावेश छन् जो सार्वजनिक भयो भने उनीहरूको सुरक्षामा ठूलो खतरा आइलाग्नेछ । दुवै आयोगका अध्यक्षले म्याद सकिएपछि आफूहरूले निरन्तरता पाउन नसके आफूले संकलन गरेका उजुरीका फाइल शान्ति मन्त्रालयमा बुझाउने आफ्नो तयारीबारे आयोगलाई जानकारी गराएका थिए । त्यसो भयो भने ठूलो जोखिम उत्पन्न हुनेछ किनभने त्यसको गोपनीयता नष्ट हुनेछ, पाठकले भने, त्यसो हुन नदिन के गर्न सकिन्छ भन्नेतर्फ हामीले सोच्नुपर्नेछ ।पीडितका उजुरी गोप्य रहने संयन्त्र तयार पारेर लामो समय जोगाउन सकिने प्रविधिमा सुरक्षितसाथ आयोगले राख्नुपर्ने निष्कर्ष अधिकारवादीहरूको छ । आयोगले त्यसमाथि चासो दिनुले ती फाइल सरकारको सट्टा आफैंले राख्दा बढी सुरक्षित र पीडितको सम्मान हुने निष्कर्षमा आयोग पुगेको छ । टीआरसी र बेपत्ता आयोग दुवैको म्याद सकिन लागेकाले संक्रमणकालीन न्याय असफल हुन लागेको टिप्पणी आयोगले हालै सार्वजनिक गरेको आफ्नो वार्षिक प्रतिवेदनमा गरेको छ ।"
दाहाल सेक्टर कमान्डर,"काठमाडौं (कास) नेपाली सेनाका सहायक रथीले दक्षिण सुडानको सेक्टर कमान्ड नेतृत्व गर्न पाउने भएका छन् । नेपाली सेनाका प्रवक्तासमेत रहेका सहायक रथी नैनराज दाहालले यो अवसर पाएका हुन् । उपरथीको लाइनमा रहेका उनी अर्को साता त्यसतर्फ जानेछन् । सुडानका चार सेक्टरमध्ये एक सेक्टरको नेतृत्व गर्न दाहाल जाँदैछन् । उक्त चार सेक्टरमा नेपाल, बंगलादेश चीनका गरी १७ हजार सेना तथा अन्य सुरक्षा निकाय छन् ।तर, कूटनीतिक लबिइङ बलियो नहँुदा नेपालले उच्च तहमा नेतृत्व गर्ने अवसर न्यून पाएको छ । सुरक्षा परिषदका स्थायी सदस्यहरू अमेरिका, रुस, चीन, बेलायत र फ्रान्स एवं उनीहरू निकट मुलुकबाट नै त्यस्तो पदमा छनोट हुने गरेको छ । राष्ट्रसंघ सकारात्मक हुन नसकेको भए पनि विभिन्न मुलुकका सरकार प्रमुख, सेना प्रमुख र उच्च अधिकारीहरूले नेपाललाई सेनाको योगदानको अनुपातमा उच्च तहमा सहभागिता दिनुपर्ने बताउँदै आएका छन् । अहिले औंलामा गन्न सक्ने हैसियतमा नेपाली सेनाका अधिकारीले त्यहाँ अवसर पाएका छन् । विश्व शान्तिमा अधिकतम योगदान दिने मुलुकको सूचीमा नेपाल छैटौं स्थानमा छ । यतिबेला नेपालका तर्फबाट फोर्स कमान्डरसमेत छैनन् ।"
कुकुरप्रेमी मराया,"क्रिसमस नजिकिँदै गर्दा अमेरिकी गायिका मराया क्यारी सर्वत्र छाउन थालेकी छन् । अल आई वान्ट फर क्रिसमम बोलको गीतले उनलाई सर्वव्यापी बनाइदिएको हो । उनी हरेक साल आफ्नै गीतमा नाचेर चाड मनाउँछिन् । यसपालि चाहिँ चाड मात्र होइन, उनले अरू सफलताहरू पनि मनाउनुपर्ने भएको छ ।मरायालाई पशुपक्षीको हितमा काम गर्ने, पीपल फर दी इथिकल ट्रिटमेन्ट अफ एनिमल्स (पेटा) नामक संस्थाले एन्जल फर एनिमल्स अवार्ड प्रदान गरेको छ । आश्रय नपाएका जनावरलाई एडप्ट गर्न प्रेरणा दिएको भन्दै पेटाले उनलाई हिरो उपाधिसमेत दिएको छ । जनावरको रेखदेख गर्नु सोख मात्र होइन, हाम्रो कर्तव्य पनि हो भन्ने कुरा मरियाको कामले प्रमाणित गरेको छ, पेटाकी वरिष्ठ उपाध्यक्ष्य लिजा लन्जले भनेकी छन्, त्यस कारण हामी उनलाई हिरो मान्छौं ।मरायाले सन् २०१७ मा आफ्नै गीत अल आई वान्ट फर क्रिसमस इज यु शीर्षकमा फिल्म निर्माण गरेकी थिइन् । यसमा पप्पी पाल्न चाहने एउटी बच्चीको कथा समेटिएको छ । सोख पूरा गर्दा कस्ताकस्ता कर्तव्य पालना गर्नुपर्छ भन्नेबारे फिल्ममा बताइएको छ । यही फिल्मका लागि उनलाई यसै साता सम्मान गरिएको हो ।अभिनेत्रीसमेत रहेकी मराया भयानक पेट लभर हुन् । उनीसँग ज्याक रसेल्स, चाचा, ज्याकी ल्याम्बचप्स, मट्ली, जील ई बिन्स नामका कुकुरहरू छन् । ती कति भाग्यमानी छन् भने तिनका आआफ्नै सुसारे छन्, विदेश जाँदा तिनलाई प्लेनको फस्र्ट क्लास सिट उपलब्ध गराइन्छ । ज्याक र जिलचाहिँ उनका अझ प्रिय छन् । तर, ती दुई पप्पी एकअर्कासँग नमिल्ने भएकाले उनीहरूलाई छुट्टाछुट्टै खोर बनाइएको छ ।"
गुप्तेश्वरमा सेन्चुरीका मूर्ति,"मूर्तिकलामा भारतीय कलाकारले धेरै अघिदेखि काम गर्दै आएका हुन् । सेन्चुरीले अब भने छिमेकी मुलुकबाट कलाकार बोलाउनैपर्ने आवश्यकता नभएको बताए । अझै पनि हाम्रा धार्मिक स्थलमा मूर्ति आदि बनाउन इन्डियाबाटै कालिगढ ल्याइन्छन्, उनले भने, मैले मूर्तिको काम गर्छु, मजस्ता अरू पनि नेपाली हातहरू छन् । देशभित्रै मूर्तिकार खोज्दा नेपाली नै भेटिन्छन् भन्ने अझै धेरैले थाहा पाएका छैनन् ।सेन्चुरीको मूर्तिकलाबाट प्रभावित गुप्तेश्वर गुफा व्यवस्थापन समिति अझै उनीबाट आकर्षक कलाकृति थप्न लगाउने योजनामा रहेको अध्यक्ष विष्णुप्रसाद पौडेलले बताए ।"
८० लाखका पुस्तक बिक्री,"नेपालगन्ज युद्धदेखि धर्मसम्म र बालबालिकादेखि वृद्धसम्म । यी सबै समूह र वर्गले खोजेका र पढ्न चाहेका पुस्तकहरू एकै थलोमा थिए । आफ्ना कृतिको प्रचारका लागि लेखक, संगीतकार र साहित्यकारबीच भेटघाट र अन्तरक्रियाको केन्द्र पनि प्रदर्शनीस्थल बन्यो ।७० वर्षीय इन्द्रप्रसाद दाहालले तिमोथी अर्यालको रिस र चिन्ता माथि विजय पाउने उपाय तथा दिनेश न्यौपाने र राजेश प्रजापतीको व्यावहारिक परामर्श किने । बालबालिका प्रारम्भिक सिकाइ स्टलमा झुम्मिए । कतिपय युवाले प्रेम गर्ने सूत्रात्मक किताबहरू किने । नयाँ प्रविधिले सबै उमेर समूूहलाई तान्यो ।जीवनमा धेरै किताब पढियो । यो उमेरसम्म आइपुग्दा चिन्तामाथि विजय र व्यावहारिक परामर्शको किताब रोजाइमा पर्यो, कोहलपुर नगरपालिका१० का दाहालले भने, यस्ता कितावहरू जहाँतहीँ पाइँदैनन् । त्यसैले यो पुस्तक किन्नैका लागि प्रदर्शनीमा आएको हुँ ।नेपाल पुस्तक तथा स्टेसनरी व्यवसायी महासंघ, बाँकेले नेपालगन्जमा पहिलोपल्ट पुस्तक मेला गरेको हो । यसले मध्यपश्चिम क्षेत्रमा पढ्ने बानीको विकास गराएको विश्वास गरिएको छ । महोत्सवमा स्थानीयदेखि राष्ट्रियस्तरका प्रकाशन गृहका पुस्तक तथा मसलन्द सामग्रीका डेढ सय स्टल थिए । महोत्सवले शैक्षिक जागरण ल्याएको आयोजकको दाबी छ । नेपाल प्रज्ञा प्रतिष्ठानका प्रतिनिधि सुधीर खड्काले यस्ता महोत्सवले पढ्ने संस्कृतिको विकास गराएको बताए । यो महोत्सवले पुस्तक किनेर पढ्ने बानीको विकास यसले गराएको छ, उनले भने, पहिले ठूलो उमेर समूहले मात्रै किनेर पढ्ने चलन थियो । हाल बालबालिका पनि पाठ्यपुस्तक बाहेकका उपयोगी ज्ञान सिक्न किताब किन्ने गरेका छन् ।मदन पुरस्कार विजेता महेशविक्रम शाहले आफ्नो कथा संग्रह छापामारको छोरा प्रदर्शनीमा सार्वधिक बिक्री भएको दाबी गरे । महोत्सवले साहित्यिक साधनामा लागेका स्रष्टाहरूलाई जोड्ने काम गरेको उनले बताए । यस्तो महोत्सवमा आफूले रोजेखोजेका किताब किन्न पाइने भएकाले यसको महत्त्व हुने नै भयो, उनले भने, पुस्तक मेलाले साहित्यिक क्षेत्रमा पनि ऊर्जा थपेको छ ।आठ दिनसम्म चलेको महोत्सवमा करिब ८० लाखको किताब बिक्री भएको आयोजकले जनाएको छ ।"
शब्दहरूको याक्सा परिचर्चा,"धरान मुनाराज शेर्मा पेसाले शिक्षक हुन् । तर उनी तर्क कविता मा आफ्नो खुबी बढी व्यक्त गर्न खप्पिस छन् । र, समालोचनामा दख्खल राख्छन् । विमल स्मृति पुस्तकालयले धरानमा मंगलबार पोएट्री पार्टी आयोजना गर्दै उनको कविता संग्रह शब्दहरूको याक्सा माथि परिचर्चा चलायो ।आफ्नो कविता संग्रहमाथि अरूको मुखबाट आलोचना सुन्न झापाको बर्नेबाट आएका उनले आफ्नै कविता पढेर आफैं पटकपटक रोएको सुनाइरहँदा इटहरीका कवि हेमन यात्रीले शेर्माका कतिपय लामा कविताभित्र छिर्न नसकेर आँसु नै आएको बताए । उनले भने, शेर्माको लामा कविता बोझिलो भएकाले जति पटक पढ्न सुरु गर्छु अनि पटकपटक रुन्छु, नबुझेर ।हेमनले शेर्माका कविता नौ पेजसम्म लामा भएको र त्यो आम कविताप्रेमी पाठकका लागि निकै भारी बनेको बताउँदै बरु छोटा कविताले मन छोएको सुनाएर सन्तुलित बन्ने प्रयास गरे । हेमन यात्रीको प्रहारलाई शेर्माले सहज रूपमा लिँदै भने, हुन त छोटा कवितामार्फत पनि धेरै कुरा भन्न सकिन्छ । मेरा लामा कविताले गर्दा कतिपय वाचन कार्यक्रममा मैले अरू १० कविको समय र पालो खाइदिएको आरोप पनि लागेको छ । मैले सुध्रिने धेरै प्रयास गरें तर मेरो मनबाट कविता निस्कन थालेपछि रोक्नै सक्दिनँ ।भयवाद अध्ययन केन्द्रका उपाध्यक्षसमेत रहेका शेर्माको कवितामा कला पक्षभन्दा बढी तर्कशक्ति भएको अर्का कवि मनु मञ्जिलले बताए । उनले भने, तर्कसहितको कविता विरलै पढ्न पाइन्छ । तर कवि शेर्माका अधिकांश कवितामा तर्क ऊर्जाको विस्फोट भएको छ । उनका कवितालाई छुट्टै कित्तामा राखेर हेर्न बाध्य भइन्छ ।शेर्माले पनि आफूले तर्कसहितको कविता लेख्नमा आफ्नै भोगाइले सिकाएको स्विकारे । भने, म सानैमा आमाबाट विमुख भएँ । कक्षा १० सम्म च्यातिएका सर्टपेन्ट लगाएर स्कुल गएँ । जुत्ता त लाउने कल्पना मात्र गर्न सक्थें । सुकुम्बासी बसाइ, चरम अभावका बीच मैले जीवन र समाजलाई नजिकैबाट भोगें । सायद त्यसैको परिणाम हो, तर्कसहितको कविता सिर्जना ।विराटनगरकी कवि सीमा आभासले शेर्माका कवितामा प्रत्येक लाइनपछि हुनुपर्ने संगतिको गाँठो फुस्केको मात्र पाएको बताइन् । उनले भनिन्, यो संग्रहमा समावेश गरिएका कविताले स्थापित सौन्दर्यलाई हरफैपिच्छे पटकपटक भत्काएको पाएँ । कुनै भीरबाट पहिरो गइरहेको जस्तो कविता छ । यो पनि उनको शैली हो ।"
प्रोल्लासका पक्षमा फैसला,"काठमाडौं (कास) नेपाल प्रज्ञा प्रतिष्ठानको राष्ट्रिय कविता महोत्सव, २०७२ मा कवि प्रोल्लास सिन्धुलीयको गाउँको वृद्धालय शीर्षक कविता पहिलो घोषित भयो । पुरस्कृत भएसँगै सिन्धुलीयलाई बधाईको ओइरो लाग्यो । तर, त्यो खुसी लामो समय टिक्न सकेन । सिन्धुलीयको कविता २०७२ कात्तिकको मधुपर्क मा छापिएको भन्दै प्रतिष्ठानले पुरस्कार प्रदान नगर्ने निर्णयसहितको पत्र पठायो । त्यसपछि प्रोल्लासले अदालतको ढोका ढकढकाए । त्यस सम्बन्धी फैसला मंगलबार आएको छ ।काठमाडौं जिल्ला अदालतमा न्यायाधीश ऋषिराम निरौलाको इजलासले प्रतिष्ठानको निर्णय गलत भएको फैसला दिएको छ ।भूकम्प र नाकाबन्दीका कारण २०७२ मा असार ९ गते हुनुपर्ने कार्यक्रम चैत १४ गते भएको थियो । असार ९ गतेका लागि पठाइएको कविता सो मितिपश्चात् छाप्न नहुने कुनै नियम नरहेको प्रोल्लासको दाबी थियो । उनले हुँदै नभएको नियम आफूमाथि लादेको भन्दै काठमाडौं जिल्ला अदालतमा प्रतिष्ठानविरुद्ध मुद्दा दायर गरेका थिए ।यो लडाइँ पुरस्कारको लागि हैन, उनले भने, यो स्रष्टाको प्रतिष्ठाको लडाइँ हो । एउटा कविलाई अपमानित गरिएको थियो । लिखित स्पष्टीकरण नै नमागी प्रतिष्ठानले पुरस्कार नदिने निर्णय गरेको थियो । त्यसैले अदालतको ढोका ढकढकाएँ । यो फैसला नेपाली कविता र राष्ट्रिय कविता महोत्सवको इतिहासमा नौलो घटना वा नजिर भएको उनले दाबी गरे ।प्रतिष्ठानले उक्त प्रतियोगितामा दोस्रो भएकी कवि सरस्वती दुमी राईलाई पनि सोही आरोपमा पुरस्कार दिएको थिएन । उनको कविता सोही वर्ष कात्तिकमै पुस्तकमा छापिएको थियो ।"
बुबाको काखै प्यारो,मन नपर्ने बानीबढी नै फ्रयांक हुनेचञ्चले स्वभावसधंै बोलिरहने
धुर्मुससुन्तलीलाई अस्ट्रेलियाबाट ३२ लाख,अस्ट्रेलिया (कास) नेपालमा एकीकृत नमुना सन्तपुर बस्ती निर्माणमा लागिपरेका कलाकार जोडी सीताराम कट्टेल (धुर्मुस) र कुञ्जना घिमिरे (सुन्तली) लाई अस्ट्रेलियाको पर्थबाट वी केयर नेपाल पर्थ संस्थाको पहलमा ४० हजार डलर (करिब ३२ लाख रुपैयाँ) सहयोग जुटेको छ ।अहिले अस्ट्रेलियामा रहेको नेपाल आइडल टोलीको प्रस्तुतिबाट १५ हजार डलर र संस्थाकै विभिन्न कार्यक्रमबाट संकलित २५ हजार डलर गरी ४० हजार डलर उनीहरूलाई सहयोग दिइएको हो । कार्यक्रममा नेपाल आइडलका तीन गायक जनासहित धुर्मससुन्तलीले समेत प्रस्तुति दिएका थिए । आफ्नो नमुना बस्तीकै लागि रकम संकलन गर्ने कार्यक्रममा सहभागी बन्न धुर्मुससुन्तली अस्ट्रेलिया आएका हुन् । संस्थाका कमल सिलवालले सहयोग रकम संकलनको कार्य अझै जारी रहेकाले सहयोग अझ बढ्ने सक्ने जानकारी दिए ।
बेलायतमा आरकेको एकल,"लन्डन (कास) गुरुङ भाषाका डेढ दर्जन फिल्ममा गीत गाएका रामकुमार (आरके) गुरुङ सप्ताहान्त अल्डरसटस्थित निरमाया रोदीघर झुल्किए । क्होला परिवार यूकेद्वारा आयोजित एकल साँझमा उनले थुप्रै भेराइटीका गीत गाए । कौरा, सालैजो, लाइभ दोहोरीसँगै गम गुरुङद्वारा निर्मित गुरुङ फिल्म गोरेबाजे को नयाँ गीत पनि उनले सुनाए ।यही क्रममा उनले आफ्ना शिक्षक एकेन्द्र गुरुङ र फोटोपत्रकार मिलन तमूलाई सम्झे, उनीहरूले नै लेखेका गीत गाए । उनलाई नेपालबाट आएकी लोकगायिका रूपा घर्तीमगर र स्थानीय गायिका ममता गुरुङले साथ दिए । आरकेले धेरैजसो आफ्नै शब्द र संगीतका तमू गीत गाएर दर्शकश्रोतालाई नचाए ।तमू प्ये ल्हु संघ यूकेको निम्तोमा पहिलोपटक बेलायत आएका आरकेले आफ्नो बेलायत बसाइ सार्थक र रमाइलो भइरहेको बताए । आफन्त भेटघाट, घुमघाम र विभिन्न संघसंस्थाको सम्मानले यस क्षेत्रमा थप प्रोत्साहन मिलेको उनले सुनाए । जनवरी अन्तिमसम्म बेलायत बस्ने योजना बनाएका उनले यसअघि फार्नबोरो, ननिटन, अल्डरसट र वेल्समा पनि कन्सर्ट गरिसकेका छन् । फेल्थाम, लन्डन हयारो, बेजिङस्टोक, अल्डरसटलगायत सहरमा सोको तयारी छ ।गोरखाको सुलिकोट, बान्चोकका आरके झन्डै डेढ दशकदेखि गायन क्षेत्रमा सक्रिय छन् । गुरुङ फिल्मबाहेक उनले नेपाली भाषाको कर्मरेखा मा पनि स्वर र संगीत दिएका छन् । उनले सालैजो, कौडा र झयाउरे लोकभाकामा थुप्रै गीत गाएका छन्, संगीत भरेका छन् ।"
हलिउड अभिनय यात्रामा नेपाली,"काठमाडौं (कास) संसारकै प्रख्यात अभिनय कलायात्रा मानिने प्रिमियर२०१७ डिसेम्बर प्रोगाममा सहभागी हुन नेपाली समुदायका १४ वर्षीय सम्बन्ध भण्डारी हलिउड पुगेका छन् ।विश्वभरका प्रतिभावान् बालबालिका छनोट प्रक्रियाको यो स्थापित प्रतियोगिता डिसेम्बर अन्तिम सातामा अमेरिकाको वाल्ट डिज्ने वल्र्ड, ओरल्यान्डोमा हुँदै छ । टीकापुर, कैलाली मूलघर भएका सम्बन्ध आफ्ना अभिभावकका साथमा डेनमार्कको कोपनहेगन बस्दै आएका र त्यहींबाट प्रिमियर२०१७ को अडिसनमा छानिएका हुन् । सम्बन्धका पिता पूर्ण बन्धनका अनुसार अडिसनमा आएका २ हजार प्रतिस्पर्धीमा उत्कृष्ट१० मा छानिएर ९ कक्षामा अध्ययनरत सम्बन्ध हलिउड पुगेका हुन् ।हलिउडकै महँगा प्रशिक्षकका रूपमा चिनिएका माइकल डेभिडसहितले अभिनय तालिम दिने र विश्वका ५ सयभन्दा बढी प्रतियोगी प्रिमियर२०१७ मा सहभागी हुने जनाइएको छ । यो प्रतियोगितामा अब्बल उत्रने प्रतियोगीले डिज्ने च्यानल, एबीसी, सीबीएसमा समेत काम पाउने गरेका छन् ।"
सकियो केसाङ्ला को सुटिङ,"दमक (कास) लिम्बू भाषाको फिल्म केसाङ्ला को छायांकन सकिएको छ । लोकेन साम्बाको कथा र निर्देशन रहेको फिल्ममा लिम्बू समुदायमा प्रचलित सलुक्पा मेखिम (चोरीविवाह) लाई मुख्य विषयवस्तु बनाइएको छ । ९० मिनेटको फिल्मका लागि ताप्लेजुङको उच्च हिमाली क्षेत्रसम्म पुगेर छायांकन गरिएको निर्देशक साम्बाले जनाए । लिम्बू समुदायमा लोप हुँदै गएको चोरीविवाह संस्कृति संरक्षणको प्रयास फिल्ममा हुनेछ, उनले भने ।उनका अनुसार दुई दशकअघिसम्म चोरीविवाहको संस्कार थियो, अहिले भने हराएको छ । फिल्ममा प्रयोग गरिएका ख्याली र पालामजस्ता मौलिक भाकाहरूले पनि दर्शकलाई थप मनोरञ्जन दिने अभिनेता विशाल सेनेहाङले बताए ।फिल्मले नयाँ पुस्तालाई आफ्नो संस्कृतिप्रति आकर्षित गर्ने उनको दाबी छ । चोकफुङ इन्टरटेन्टमेन्टको ब्यानरमा निर्मित फिल्मका निर्माता भीम तुम्बाफो हुन् । फिल्ममा भीमसँगै विशाल, लक्ष्मी योङहाङ, मेनुका साउदेन, सनम पहाङबु लगायतले अभिनय गरेका छन् ।"
चिसोले रित्तिए हिमाली बस्ती,"मुस्ताङलमजुङ चिसो बढेपछि हिमाली जिल्ला मुस्ताङका अधिकांश बस्ती रित्तिएका छन् । पर्यटक आउजाउ पातलिएको छ । सदरमुकाम जोमसोमकै ७० प्रतिशत होटल बन्द छन् । स्थानीय बासिन्दा पनि चिसो छल्न अन्यत्र जाँदा जिल्ला सुनसान भएको छ । उपल्लो मुस्ताङका अधिकांश घरमा ताला लागेको छ । चौंरी, भेडा र च्यांग्राको रेखदेख गर्न स्थानीयले पालो मिलाएका छन् । सबैजना जाडोमा कठ्यांग्रिएर बस्न नपरोस् भनेर पालो लगाउने व्यवस्था मिलाइएको हो । स्थानीयले बस्तुभाउ हेर्ने गोठाला अन्यत्रबाट ल्याउने चलन छ । ५७ घर मिलेर गोठालो राख्ने र सामूहिक तलब दिएर जाडो छल्न बाहिरिएका छन् । माथिल्लो भेगमा बाक्लो हिउँ परेपछि चौंरी गाई बेंसी झारेर चरनको व्यवस्था मिलाइएको छ । चुनावसम्म जेनतेन चिसो सहेर बसेकाहरू आफ्नो घरको व्यवस्था मिलाएर बाहिरिएका छन् । हामी घर कुर्न केही मान्छे बसेका छौं, धेरैजसो बाहिर गइसके, छोन्हुप गाउँकी तेन्जिन गुरुङले भनिन्, सातादेखि हिउँ झरिरहेको छ । घरबाहिर निस्कन सकिन्न, भित्रै आगो तापेर बसेका छौं । यसपालि धेरै हिउँ परेको उनले बताइन् । चिसोले मंसिर १५ देखि नै सबै स्कुल बन्द छन् । पोखरा, बेनी र राजधानीकै केही स्थानमा विद्यार्थीलाई सामूहिक रूपमा राखेर अतिरिक्त कक्षा सञ्चालन गरेर पढाउने व्यवस्था मिलाइएको छ । जाडोयाममा पढाइ नबिग्रियोस् भनेर कक्षा सञ्चालन गरिएको शिक्षा कार्यालयले जनाएको छ । फागुनसम्म यहाँका सबै स्कुल बन्द हुनेछन् । सदरमुकाम जोमसोममा रहेका अधिकांश सरकारी कार्यालय खालीजस्तै छन् । केही कार्यालय पियनले रुँगेका छन् । ४५ वटा सरकारी कार्यालयमा ८ वटामा मात्र प्रमुख छन् । जाडो छल्नकै लागि कर्मचारीहरू हरेक महिनाको ३ गते हुने कार्यालय प्रमुखहरूको नियमित बैठकमा उपस्थित हुने र लगत्तै पोखरा, काठमाडौंलगायत ठाउँमा फर्कने गर्छन् । कार्यालयमा कामको चाप शून्यजस्तै छ । स्थानीय नै जिल्लामा नभएपछि सेवाग्राहीको उपस्थिति छैन । चिसो निकै बढेको छ, कामको बोझ पनि छैन, निमित्त प्रजिअ रामसुन्दर शर्माले भने, आवश्यक कर्मचारी सबै कार्यालयमा छन्, सेवाग्राही आएमा काम रोकिने अवस्था छैन । जाडोले पालो मिलाएर बिदामा बस्नु स्वाभाविक भएको उनले बताए । लोमान्थाङ, चराङ, झुसाङ, मुक्तिनाथ, जोमसोम, मार्फा, टुकुचेलगायत ठाउँमा रहेका साधारण होटल बन्द छन् । केही स्तरीय होटलले तातोको प्रबन्ध गरेर सञ्चालन गरिरहेका छन् । हिउँ हेर्न आउने पर्यटकलाई स्तरीय होटलले आवासको प्रबन्ध मिलाएका छन् । जोमसोममा मात्र करिब २ दर्जन स्तरीय होटल सञ्चालनमा छन् । आन्तरिक पर्यटक शून्य भए पनि तेस्रो मुलुकबाट आउनेहरूमा कुनै कमी छैन । तेस्रो मुलुकका पर्यटक हिउँमा खेल्न मनपराउने भएकाले यही मौसममा आउने होटल व्यवसायीले बताए । पर्यटकलाई आउजाउमा समस्या नहोस् भनेर जोमसोम विमानस्थलमा जहाज उडान नियमित छ । चिसो अत्यधिक बढे पनि उडान नरोकिएको र दैनिक २३ उडान भइरहेको विमानस्थल कार्यालयले जनाएको छ । खासगरी युरोप, अमेरिका र चीनबाट पर्यटक आएका छन्, उडान सेवा रोकेका छैनौं, विमानस्थल प्रमुख विष्णु अधिकारीले भने, मौसम प्रतिकूल भएको भए उडान बन्द गर्नुपथ्र्यो । तर, अहिलेसम्म उडानमा समस्या छैन । सदरमुकाम जोमसोमको तापक्रम अहिले माइनस ४ डिग्रीमा झरेको छ । विमानस्थल कार्यालयका अनुसार, न्यूनतम तापक्रम माइनस ४ र अधिकतम ७ डिग्री सेन्टिग्रेड छ । मुक्तिनाथ र लोमान्थाङ क्षेत्रमा माइनस ६ डिग्रीसम्म पुगेको छ । घाम नलाग्दा स्थानीय बाहिर निस्किन सकेका छैनन् । चिसोले गर्दा विकास निर्माणका काम रोकिएका छन् । जोमसोम र उपल्लो मुस्ताङ क्षेत्रमा निर्माणका कुनै पनि काम नभएका हुन् । फागुनबाट मात्र निर्माणका काम सुरु हुने प्राविधिक कार्यालयका प्रमुख रवीन्द्र तिवारीले जानकारी दिए । माथिल्लो क्षेत्रमा भन्दा तल्लो मुस्ताङमा कम जाडो हुने भएकाले लेते तल सडक निर्माण भइरहेको कालीगण्डकी करिडोर सडक कार्यालयले जनाएको छ ।"
कार्यालय सुनसान,"मनाङमा भने बिहानीपखको तापक्रम माइनस ८ डिग्री सेल्सियससम्म झरेको छ । दिउँसो समेत माइनस २ छ । चिसो अत्यधिक बढेपछि कार्यालय प्रमुखले जिल्ला छाडेका छन् । चुनावसम्म जसोतसो बसेका प्रमुखले चुनाव सकिएलगत्तै सहरबजार तथा घरको बाटो तताएका हुन् । बाँकी रहेका ४५ कार्यालयका प्रमुख पनि बेंसी झर्ने तर्खरमा छन् । सुरक्षामा खटिएकाबाहेक कार्यालयका कर्मचारी बिदा मिलाउँदै धमाधम झर्न थालेका हुन् । दोस्रो तहका कर्मचारीलाई निमित्त दिएर प्रमुख बिदा मिलाएर हिँड्न थालेका छन् । कतिपय कार्यालय भने तेस्रो तहका कर्मचारीले धानिरहेका छन् । सेवाग्राही भने मर्कामा परेको गुनासो गर्छन् । हरेक महिनाको ५ गते कार्यालय प्रमुखको बैठक बस्छ । बुधबारको बैठकमा अधिकांश कार्यालयबाट निमित्त प्रमुखको उपस्थिति रहेको बैठकमा सहभागी एक कार्यालयका निमित्त प्रमुखले बताए । उनका अनुसार जिल्लामा ४५ वटा कार्यालयबाहेक अरूमा प्रमुख छैनन् । निमित्तको मात्रै उपस्थिति भएपछि बैठक औपचारिकतामा सीमित बनेको ती अधिकारीले बताए ।जिल्ला न्यायाधीश दीपक ढकाल बुधबारमात्रै निर्वाचन आयोगमा कागजपत्र बुझाउने भन्दै हिँडेको स्रोतले बतायो । जिल्ला प्रशासन कार्यालय, जिल्ला समन्वय समिति, जिल्ला प्रहरी कार्यालय, मालपोत, प्राविधिक, महिला तथा बालबालिका, हुलाक, नापी, आयुर्वेद, शिक्षा, दूरसञ्चार, राष्ट्रिय अनुसन्धानलगायत कार्यालयका प्रमुखले जिल्ला छाडेका छन् । कृषि, पशु सेवा, सिँचाइ सब डिभिजन, कोष तथा लेखा नियन्त्रक, निर्वाचन र घरेलु कार्यालयमा भने प्रमुख छन् । उनीहरू पनि जिल्ला छाड्ने तर्खरमा रहेको स्रोतले बतायो । निमित्त प्रमुख जिल्ला अधिकारी धीरेन्द्रराज पन्तले बुधबारको कार्यालय प्रमुख बैठकमा प्राय: निमित्त प्रमुखको उपस्थिति रहेको स्वीकारे । निमित्त भए पनि कार्यालय प्रमुख नै हो । हामीले सेवाग्राहीलाई मर्का नपर्ने गरी सेवा प्रवाह गरेका छौं, उनले भने । उनले हिमपातको समय भएकाले स्वास्थ्य समस्या देखिने भन्दै सबैलाई सतर्क रहन निर्देशन दिएको बताए । हिमपातको बेला कार्यालयको व्यवस्थापन पनि राम्रो गर्नुपर्ने हुन्छ । नत्र कार्यालयलाई नै क्षति पुर्याउन सक्छ, उनले भने । कार्यालय प्रमुख काज, बिदा तथा तालिम गोष्ठीको निहुँ पारेर जिल्लाबाहिर गएका हुन् । मंसिर २१ गतेको चुनावमा भोट हाल्न गएका कतिपय कर्मचारी अझै फर्केका छैनन् । जिल्ला शिक्षा अधिकारी टुकराज अधिकारीले अफिसियल कामको लागि काठमाडौंमै रहेको बताए । प्रमुख जिल्ला अधिकारी हरिप्रसाद पन्तले विभागको स्वीकृति लिएर काममै राजधानी गएको बताए । सेवा प्रवाह रोकिएको छैन । कसैले बदमासी नै गरे कडा कारबाही गरिन्छ, उनले भने, म पनि मंगलबारसम्म फर्किन्छु ।"
रियादलक्षित मिसाइल प्रहार,रियाद (बीबीसी) साउदी अरब र अमेरिकाले मंगलबार रियादलाई लक्षित गर्दै यमनका हुथी विद्रोहीहरूले प्रहार गरेको मिसाइलका लागि इरान जिम्मेवार रहेको बताएका छन् । साउदी राजा सलमान बजेट प्रस्तुत गर्न लागेको अवस्थामा राजदरबारलाई लक्षित गर्दै मंगलबार मिसाइल प्रहार गरिएको थियो । तर उक्त मिसाइल निसानामा पुग्नुअघि नै खसालिएको थियो । साउदी अरबले यमनका हुथी विद्रोहीहरूले मिसाइल प्रहार गरे पनि त्यसको रिमोट इरानको राजधानी तेहरानमा रहेको दाबी गरेको छ । इरान लामो समयदेखि साउदी अरबको सबैभन्दा ठूलो शत्रु मानिन्छ । साउदी अरबसहित विश्वका मुलुकहरूले यमनका सिया हुथी विद्रोहीलाई इरानको समर्थन रहेको आरोप लगाउँदै आएका छन् । हुथी विद्रोहीहरूले अहिलेसहित ३ पटक साउदी अरबमा मिसाइल प्रहार गरिसकेका छन् ।इरानले भने साउदीको आरोप अस्वीकार गरेको छ । इरानी विदेश मन्त्रालयका प्रवक्ताले आफ्नो मुलुकले यमनलाई कुनै पनि हतियार नदिएको उल्लेख गर्दै यमनमा लगाइएको नाकाबन्दीलाई हेर्दै यसको सम्भावना नरहेको बताएका छन् । साउदी सेनाका अनुसार उक्त मिसाइल रियादको दक्षिणी भेगबाट प्रहार गरिएको थियो । यद्यपि त्यसबाट जनधनको क्षति भने हुन पाएन । हुथी विद्रोहीहरूले रियादको यमामा दरबारलाई निसाना बनाएको जनाएका छन् । सोही स्थानमा साउदीका शीर्ष नेताहरूको बैठक हुँदै थियो । विद्रोहरूले मंगलबार नै यमनी नागरिकविरुद्ध अमेरिका तथा साउदी गठबन्धनले गरेको अत्याचारको जवाफ स्वरूप रियादको यमामा दरबारमा मिसाइल प्रहार गरेको दाबी गरेका छन् । राष्ट्रसंघका लागि अमेरिकी स्थायी प्रतिनिधि निकी हलीले अन्तर्राष्ट्रिय समुदाय मिलेर इरानको षड्यन्त्रको पर्दाफास गर्नुपर्ने बताएकी छन् । यस्तो सन्देश इरानसमक्ष पुर्याउन सबैखालका तरिका अपनाउनुपर्ने उनको भनाइ छ ।
ट्रम्प बेलायत जाने,ह्वाइटहाउस (सिन्हवा) अमेरिकी राष्ट्रपति डोनाल्ड ट्रम्प बेलायत जाने भएका छन् । ट्रम्पले बेलायती प्रधानमन्त्री टेरेजा मेको निम्तो स्विकारेको राष्ट्रपति कार्यालयले जनाएको छ । ट्वीटरको विषयमा विवाद भएयता पहिलोपटक मंगलबार बिहान यी दुई नेताबीच वार्ता भएको पनि ह्वाइट हाउसले जनाएको छ । उनीहरूले क्रिसमस र नयाँ वर्षको शुभकामना आदानप्रदान गर्दै मध्यपूर्वमा शान्ति स्थापनाका लागि आगामी दिनमा चाल्ने कदमका बारेमा पनि छलफल गर्ने ह्वाइटहाउसले जनाएको छ । ह्वाइटहाउसका प्रवक्ताले भ्रमणका लागि मेले दिएको निमन्त्रणालाई स्वाभाविक र अपेक्षित भनेका छन् ।
आप्रवासी ३ वर्ष सरकारी कोषबाट वञ्चित हुने,"अस्ट्रेलिया अस्ट्रेलिया सरकारले यहाँ आएका आप्रवासीहरूले ३ वर्षसम्म सरकारी सुविधा नपाउने कानुन घोषणा गरेको छ । अस्ट्रेलियाका अर्थमन्त्री स्कट मरिसनले सोमबार अर्धवार्षिक बजेट प्रस्तुत गर्ने क्रममा उक्त घोषणा गरेका हुन् । उनका अनुसार अस्ट्रेलिया आएका आप्रवासीहरू सरकारले प्रदान गर्ने विभिन्न सुविधाबाट ३ वर्षसम्म वञ्चित हुनेछन् । यो नियम सन् २०१८ को जुलाईदेखि लागू गरिनेछ । नियम कार्यान्वयनमा आउन कानुन निर्माण हुनुपर्नेछ । यो नयाँ नियमबाट यहाँको सरकारले १ दशमलब ३ मिलियन डलर बचत गर्ने लक्ष्य राखेको छ । अस्ट्रेलिया सरकारको यो घोषणाबाट यहाँ रहेका नेपाली आप्रवासीसमेत प्रभावित हुनेछन् । नयाँ नियमअनुसार सर्वसाधारणलाई सरकारले दिने विभिन्न किसिमका सुविधाबाट वञ्चित गरिएको छ । बेरोजगार भत्ता, परिवारलाई टयाक्समा दिइने सुविधा, काम नपाएका नयाँ कामदारलाई दिइने सुविधा, अभिभावकलाई दिइने बिमाबापत्को भत्ता र परिवारलाई हेरचाह गर्दा पाइने सुविधा छन् । अस्ट्रेलिया आउने हरेक आप्रवासीले देशका सामाजिक र आर्थिक योगदान पुर्याउन सकून् भन्ने उद्देश्यले यो नियम सुरु गरिएको सामाजिक सेवा मन्त्री क्रिस्टियन पोर्टरले बताएका छन् । अस्ट्रेलियामा सानो संख्यामा मात्र स्थायी बसोबासको अनुमति पाएका नेपाली भए पनि यस नियमबाट उनीहरू पनि प्रत्यक्ष प्रभावित हुनेछन् । अध्यागमनको क्षेत्रमा एक दशकदेखि काम गरिरहेका सञ्जीव पाण्डे नेपालीहरू मिहिनेती भएको र प्राय: सरकारी कल्याणकारी कोषमा भर नपर्ने भएकाले यो नियमले खासै असर नगर्ने दाबी गर्छन् । अर्काेतिर सिनेटमा सरकारको बहुमत नभएकाले हालै घोषणा गरिएका अन्य महत्त्वाकांक्षी विधेयक असफल भएजस्तै यो पनि सफल नहुने सम्भावना बढी रहेको उनी सुनाउँछन् । अस्ट्रेलिया सरकारले सुविधा लिन योग्यता पुगेका सबै नागरिकलाई प्रत्येक दुई सातामा सरकारी कोषबाट सहयोग गर्ने गरेको छ ।"
प्रदेश ६ र २ का आधा जनता गरिब,"काठमाडौ प्रदेश ६ र २ मा करिब आधा जनसंख्या गरिब रहेको एक अध्ययनले देखाएको छ । राष्ट्रिय योजना आयोग र अक्सफोर्ड विश्वविद्यालले सार्वजनिक गरेको बहुआयामिक गरिबीको सूचकांक (एमपीआई) अनुसार प्रदेश ६ मा ५१ दशमलव २२ प्रतिशत र २ मा ४७ दशमलव ८९ प्रतिशत जनसंख्या गरिब छन् । प्रदेश ३, ४ र १ मा गरिबी अनुपात तुलनात्मक रूपमा कम रहेको उक्त प्रतिवेदनमा छ । पूर्वी रुकुम, सल्यान, सुर्खेत, दैलेख, जाजरकोट, कालिकोट, जुम्ला, डोल्पा, मुगु र हुम्ला जिल्ला समेटिएको ६ नम्बर प्रदेशको कुल जनसंख्या करिब १४ लाख छ । यसमध्ये ७ लाख १७ हजारभन्दा बढी जनसंख्या गरिब रहेको उक्त अध्ययनले देखाएको हो । दुई नम्बर प्रदेशमा करिब ५१ लाख ५० हजार जनसंख्या रहेकामा २४ लाख ६६ हजारजना गरिब छन् । यी दुई प्रदेशमा लगभग आधा मानिस बहुआयामिक रूपले गरिब छन्, प्रतिवेदन सार्वजनिक गर्दै अक्सफोर्ड पोभर्टी एन्ड हयुमन डेभलपमेन्ट इनिसियटिभकी निर्देशक सबिना अल्किरेले भनिन्, नेपालभर २८ दशमलव ६ प्रतिशत नेपालीहरू बहुआयामिक गरिब छन् ।यसपछि क्रमश: प्रदेश ७ मा ३३ दशमलव ५६ प्रतिशत, प्रदेश ५ मा २९ दशमलव ९२, प्रदेश १ मा १९ दशमलव ६७, प्रदेश ४ मा १४ दशमलव १९ र ३ मा १२ दशमलव २४ प्रतिशत गरिब छन् । उमेरअनुसार ९ वर्षभन्दा कम र ५७ वर्षपछिको समूहमा गरिबी बढी रहेको अध्ययनले देखाएको छ । ९ वर्ष उमेरसम्मका बालबालिकामा ४१ दशमलव ६ प्रतिशत गरिब छन् । तर, पनि गरिबीको दर साढे २८ प्रतिशतमा सीमित हुन नेपालका लागि खुसीको खबर रहेको अल्किरेले बताइन् । गरिबी नाटकीय र उत्साहजनक रूपमा घटिरहेको छ, उनले भनिन् । यसअघि अक्सफोर्डले यही विधिबाट गरेको अध्ययनमा गरिबी दर उच्च रहेको थियो । यो नेपालले परम्परागत रूपमा गरिआएको गरिबी मापनको विधिभन्दा फरक छ । एकल आयामिक विधिको गरिबी पनि घटदो क्रममा छ, प्रतिवेदन सार्वजनिक समारोहमा योजना आयोगका उपाध्यक्ष स्वर्णिम वाग्लेले भने । एकल आयामिक विधि अर्थात् सर्वसाधारणको दैनिक क्यालोरी खपतको आधारमा सरकारले गरिबीको दर मापन गरी सार्वजनिक गर्ने गरेको छ । यो विधिअनुसार नेपालमा २१ दशमलव ६ प्रतिशत जनता गरिब छन् । भूकम्प र नाकाबन्दीपछि यो प्रतिशत करिब २५ पुगेको अनुमान गरिएको छ । हाल यी दुवै विधिबाट गरिबी मापन गर्दा घटदै जानुलाई सुखद मान्नुपर्ने वाग्लेको भनाइ छ । अब यो विधिबाट राष्ट्रिय योजना आयोग गरिबीको मापन गर्नेछ, उनले भने, यो विधि नेपालका लागि एउटा कोसेढुंगा हो ।बहुआयामिक विधिमा तीनवटा आयामका १० वटा सूचकहरूको अध्ययन गरी गरिबीको मापन गरिन्छ । स्वास्थ्यसम्बन्धी दुई, शिक्षाका दुई र जीवनस्तरका ६ वटा सूचकहरू समावेश गरी तिनको निचोड प्रतिवेदनमा समावेश गरिएको हो । यसमध्ये कुपोषण र न्यून विद्यालय अवधि गरिबीमा सबैभन्दा बढी योगदान पुर्याउने सूचक रहेको जनाइएको छ । अन्य दस सूचकमा समेत उल्लेख्य प्रगति भइरहेको प्रतिवेदनमा उल्लेख छ ।प्रदेशको संरचनाअनुसार सातवटै प्रदेशमा समेत गरिबीको दर सार्वजनिक भएकाले यसले अबको बजेट निर्माणका क्रममा स्रोत बाँडफाँटमा सहज हुने आयोगका उपाध्यक्ष वाग्लेले बताए । अघिल्लो वर्ष विद्युत् पहुँच, साक्षरता, जनसंख्या, भौगोलिक बनावट हेरेर स्रोतको विनियोजन गरिएको थियो, उनले भने, योपटक प्रदेशअनुसार गरिबीको तथ्यांक सार्वजनिक भएकाले स्रोतको विनियोजनलाई सघाउ पुर्याउनेछ । यस्तो अध्ययन ७ सय ५३ वटै स्थानीय तहमा आवश्यक रहेको बताउँदै जनशक्तिको विकासमा ध्यान दिनुपर्ने तथ्यांक विभागका महानिर्देशक सुमनराज अर्यालले बताए । निर्वाचन सकिएर नयाँ सरकार आउने क्रममा छ । यो आधारभूत तथ्यांकले सरकारलाई केही न केही सहयोग पुर्याउनेछ, उनले भने ।"
ठूला राष्ट्रबाट १२ प्रतिशत मात्र रेमिटयान्स,"काठमाडौं अर्थतन्त्रका हिसाबले ठूला र धेरै कमाइ हुने राष्ट्र्बाट करिब १२ प्रतिशत मात्र रेमिटयान्स मुलुक भित्रिँदै आएको छ । खाडी राष्ट्रहरूको तुलनामा ती मुलुकमा नेपाली कामदारको संख्या कम भए पनि आम्दानी निकै धेरै हुन्छ । त्यो आम्दानीको ठूलो हिस्सा देशमा आउने भए पनि वैधानिक बाटोबाट ल्याउन सकिएको छैन । यसले एकातिर नेपालमा अनौपचारिक अर्थतन्त्रले प्रश्रय पाइरहेको छ भने अर्कातिर रेमिटयान्सको वास्तविक अवस्था र योगदानको सही मूल्यांकन हुन नपाएको विज्ञ बताउँछन् ।राष्ट्र बैंकको तथ्यांकअनुसार चालु आर्थिक वर्षको पहिलो तीन महिनामा नेपाल भित्रिएको कुल रेमिटयान्समध्ये जापान, दक्षिण कोरिया, अस्ट्रेलिया, क्यानडालगायत राष्ट्रको हिस्सा करिब ११८६ प्रतिशत मात्र छ । असोजसम्म मुलुकमा १ खर्ब ७६ अर्ब ३२ करोड रेमिटयान्स नेपाल भित्रिएको छ । गत आर्थिक वर्षको सोही अवधिको तुलनामा रेमिटयान्स वृद्धिदर २६ प्रतिशतले बढेको छ । अघिल्लो वर्षको सोही अवधिमा यस्तो वृद्धिदर ३२ प्रतिशत थियो ।वार्षिक रूपमा नेपाल भित्रने रेमिटयान्समा पनि उल्लिखित ठूला राष्ट्रहरूको हिस्सा ११९८ प्रतिशत मात्रै छ । गएको वर्ष ६ खर्ब ९५ अर्ब ४३ करोड रुपैयाँ रेमिटयान्स मुलुक भित्रिएको छ । जसमध्ये जापान, दक्षिण कोरिया, अस्ट्रेलिया, क्यानडालगायत ठूला राष्ट्रबाट कुल ८३ अर्ब ३७ करोड रुपैयाँ रेमिटयान्स आएको राष्ट्र बैंकको तथ्यांक छ ।अनेक प्रयास गर्दा पनि ठूला र विकसित मानिएका अमेरिका, जापान, दक्षिण कोरिया, अस्ट्रेलिया, क्यानडालगायत राष्ट्रबाट ठूलो मात्रामा रेमिटयान्स नेपाल आउन नसकेको राष्ट्र बैंकका उच्च अधिकारीहरूले सार्वजनिक रूपमै स्वीकार गर्दै आएका छन् । ठूला भनिएका राष्ट्रहरूमा बैंक र रेमिटयान्स कम्पनीहरूको सम्पर्क कार्यालय खोल्नका लागि जटिल कानुनी व्यवस्था रहेकाले पनि अपेक्षित रूपमा रेमिटयान्स भित्र्याउन समस्या भएको उनीहरूको भनाइ छ । राष्ट्र बैंक अनुसन्धान विभाग प्रमुख नरबहादुर थापाले रेमिटयान्स आउने वैधानिक प्रणाली (बंैक र रेमिटयान्स कम्पनीहरू) सक्षम हुन नसक्दा हुन्डीलगायत अवैधानिक माध्यम लोकप्रिय बन्दै गएको बताउँछन् । ठूला तथा विकसित राष्ट्रहरूमा बैंक र रेमिटयान्स कम्पनीहरूको उपस्थिति छैन, उनले भने, उपस्थिति भएका राष्ट्रमा पनि रेमिटयान्स पठाउँदा लाग्ने खर्च (लागत) महँगो र प्रक्रिया झन्झटिलो छ । यसकारण ठूला राष्ट्रहरूबाट अपेक्षित रूपमा रेमिटयान्स भित्र्याउन नसकिएको र हुन्डीलगायत अवैधानिक माध्यमले प्रश्रय पाइरहेको उनको भनाइ छ । थापाका अनुसार ती राष्ट्रबाट ठूलो मात्रामा रेमिटयान्स भित्र्याउन लागत (शुल्क) घटाउनुका साथै बैंक र रेमिटयान्स कम्पनीहरूको सञ्जाल विस्तार गर्नुपर्छ । बैंक र रेमिटयान्स कम्पनीहरूले शुल्क घटाउन नमाने सरकारले अनुदानको व्यवस्था पनि गर्न सक्छ, उनले थपे, स्वदेशमा बैंक र रेमिटयान्स सेवा प्रदायक कम्पनीहरूले एजेन्ट नियुक्त गरी सेवा सुविधालाई चुस्त र दुरुस्त बनाउनुपर्छ । यी कुरामा सुधार हुन सके हुन्डीलगायत अनौपचारिक माध्यम हतोत्साहित हुने र वैधानिक प्रणाली लोकप्रिय बन्दै जाने उनको सुझाव छ । केही वर्षयता नेपाल सरकारले ईपीएसमार्फत दक्षिण कोरियामा कामदार पठाउँदै आएको छ । खाडीलगायत अन्य अधिकांश मुलुकहरूको तुलनामा कोरियामा कामदारहरूको तलबभत्ता आकर्षक हुन्छ । त्यहाँ जाने कामदारमध्ये औसतमा ९० देखि ९५ प्रतिशतले नेपालमै पैसा पठाउँछन् । तर, त्यो राष्ट्रबाट वैधानिक प्रणालीमार्फत नेपाल आएको रकम कुल रेमिटयान्सको एक प्रतिशत पनि छैन । अघिका वर्षहरूमा कोरिया सरकारले रेमिटयान्स कम्पनीलाई सञ्चालन अनुमति दिएको थिएन भने नेपाली बैंकहरू त्यहाँ जान सकेका थिएनन् । हाल त्यहाँको सरकारले रेमिटयान्स कम्पनीहरूलाई पनि अनुमति दिइसकेकाले पछिल्ला महिनाहरूमा वैधानिक प्रणालीबाट रेमिटयान्स आउने क्रम बढ्न थालेको जानकारहरू बताउँछन् । नेपाल भित्रने रेमिटयान्समध्ये अधिकांश हिस्सा खाडी मुलुक र मलेसियाबाट आउने गरेको थियो । खाडी राष्ट्रहरूमध्ये पनि साउदी अरब, कतार, कुवेत, युनाइटेड अरब इमिरेट्स (दुबई) र बहराइनबाट मात्र उक्त रकम नेपाल भित्रिँदै आएको थियो । हाल परिस्थिति बदलिएको छ । पछिल्ला एकडेढ वर्षयता साउदी र कतारको हिस्सा घटदै छ भने, मलेसियाको अंश बढ्न थालेको विज्ञहरू बताउँछन् । केही वर्षयता वर्षहरूमा दक्षिण कोरिया, जापानलगायत ठूला राष्ट्रहरूबाट आउने रेमिटयान्स बढदै गएको नेपाल रेमिटर्स एसोसिएसनका महासचिव सुमन पोखरेलले बताए । कोरिया र जापानबाट नेपाल भित्रने रेमिटयान्स आशातीत रूपमा बढेको छ, उनले भने, आउँदा दिनमा ती राष्ट्रबाट रेमिटयान्समार्फत ठूलो रकम भित्रने सम्भावना छ । केही बैंक र रेमिटयान्स कम्पनीले कोरियामै शाखा स्थापना गरी रेमिटयान्स पठाउन सुरु गरिसकेको उनले बताए । आउँदा दिनमा ठूला भनिएका राष्ट्रहरू (अमेरिका, जापान, दक्षिण कोरियाआदि) बाट आउने रेमिटयान्स उल्लेख्य रूपमा बढ्ने नेपाल रेमिटर्स एसोसिएसनका सचिव चन्द्र टण्डनको भनाइ छ । विगतको तुलनामा अहिले धेरै सुधार भएको छ, उनले भने, केही वर्षअघिसम्म थोरै रकम पनि वैधानिक प्रणालीबाट आउन नसकेको राष्ट्रहरूबाट अहिले थोरै धेरै आउन थालिसकेको छ । आउँदा दिनमा यो अझै बढ्नेछ । सरकारी तथ्यांकअनुसार वैदेशिक रोजगारीमा जाने नेपालीको संख्या (पुन: श्रम स्वीकृतिबाहेक) मा कमी आएको छ । श्रम स्वीकृतिका आधारमा वैदेशिक रोजगारीमा जाने नेपालीको संख्या गत असोजसम्म २६ प्रतिशतले घटेको सरकारी तथ्यांक छ । अघिल्लो वर्षको सोही अवधिमा यस्तो संख्या १६१ प्रतिशतले घटेको थियो । चालु आर्थिक वर्षको पहिलो तीन महिनामा मलेसिया जाने कामदारको संख्यामा उच्च वृद्धि भएको तर साउदी अरेबिया र कतार जानेको संख्यामा गिरावट आएको जनाइएको छ ।हाल नेपालमा करिब ३६ वटा राष्ट्रबाट रेमिटयान्स नेपाल भित्रँदै आएको छ । तीमध्ये खाडी मुलुकबाट धेरै रेमिटयान्स नेपाल आउँछ । अस्ट्रेलिया, भियतनाम, क्यानडा, अमेरिका, भारतलगायत राष्ट्रबाट निकै थोरै मात्र रेमिटयान्स आउने गरेको विभिन्न दातृ निकायका अध्ययनहरूमा पनि देखिएको छ । ती राष्ट्रहरूबाट नेपाल भित्रने रेमिटयान्स हुन्डीलगायत अन्य गैरकानुनी मार्गबाट आउने गरेको पनि यसले पुष्टि गर्छ ।"
देउरालीदेखि रुम्जाटारसम्म प्याराग्लाइडिङ,"ओखलढुंगा रुम्जाटारको आकाशबाट प्याराग्लाइडिङबाट चरा झै दुई युवा झरे । स्थानीयले अचम्म मान्दै ती युवालाई हेर्न नजिकै पुगे । उनीहरू थिए, बिग स्माइल प्याराग्लाइडिङ नेपालका सिनियर पाइलट सागर क्षेत्री र स्थानीय युवा जिन्दल श्रेष्ठ ।ती दुई युवाले सिद्धिचरण नगरपालिकाभित्रै पर्ने देउराली डाँडाबाट प्याराग्लाइडिङ गरेका थिए । पर्यटकीय रूपले समेत सुन्दर रुम्जाटारमा पर्यटक भित्र्याउने खासै काम हुन सकेको छैन । यही विषयलाई ध्यान दिएर परीक्षणका रूपमा प्याराग्लाइडिङ गरिएको हो ।प्याराग्लाइडिङका लागि कत्तिको सम्भावना छ भनेर परीक्षण उडान गरिएको हो, क्षेत्रीले भने, यहाँको मौसम, हावाको बेग र प्याराग्लाइडिङका लागि आवश्यक दूरी सबै ठीक रहेछ । यहाँ व्यावसायिक प्याराग्लाइडिङको सम्भावना प्रचुर देखियो । याराग्लाइडिङलाई व्यावसायिक बनाउनसमेत स्थानीय युवाले पहल गरिरहेको जिन्दल श्रेष्ठले बताए । यसलाई व्यावसायिक बनाउने र पर्यटक भित्र्याउने उद्देश्यले हामीले काम थालेका छौं, श्रेष्ठले भने, आन्तरिक र बाहय पर्यटक दुवै भित्र्याउन सकिने सम्भावना छ । त्यसका लागि आवश्यक पूर्वाधारहरू पहिले निर्माण गर्नुपर्ने देखिन्छ । त्यसो त जिल्लामा प्याराग्लाइडिङ गरिएको यो नै पहिलो भने होइन । यसअघि पनि विभिन्न स्थानहरूमा परीक्षण गरिएका थिए । हालसम्म कतै पनि व्यावसायिक रूपमा सुरुवात गरिएको छैन । भौगोलिक दृष्टिकोणले पनि देउरालीदेखि रुम्जाटार सबैभन्दा उपयुक्त हुन सक्ने अनुमान गरिएको छ ।"
किवीको बजार सहज बन्दै,"इलाम घरबारीमा लटरम्मै फलेको किवी बिक्री गर्न योपटक इलाम नगरपालिका १ साँखेजुङका गंगा विष्टलाई कुनै समस्या भएन । आफ्नो उत्पादन लिएर राजधानी र पोखरासम्म चाहार्ने विष्टले फोनमार्फत नै सबै उत्पादन बिक्री गरिसके । योपटक अलि उत्पादन घटेर पनि ४० क्विन्टलभन्दा धेरै किवी बिनाहैरानी बिक्री गरेको उनको भनाइ छ । जिल्लामा किवी खेती भित्र्याउन योगदान पुर्याएका तारामणि खतिवडाले पनि योपटक बजार खोज्न उति दौडधुप गर्नु नपरेको सुनाए । यसअघि नौलो र अन्य फलफूलभन्दा महँगो पनि भएकाले उपभोक्ताको रुचिमा खासै परेको थिएन, उनले भने, तर यसका फाइदाबारे बुझदै गएपछि बजारमा कठिनाइ देखिएन । अधिकांश उत्पादन झापामा बिक्री गरेका खतिवडा अब धेरै दिनसम्म किवीको माग थेग्न नसकिने बताउँछन् ।व्यावसायिक रूपमा कृषकले घरबारीमा लगाउँदै आएको किवीको बजार विस्तार हुँदै गएको छ । अघिल्ला वर्षमा उत्पादन बेच्न समस्या भोगेका कृषकले योपटक भने घरघरबाटै उत्पादन बिक्री हुन थालेको जनाए । कृषकस्तरबाटै बजार विस्तारको पहल भइरहेको हो । स्वास्थ्यको हिसाबले अब्बल मानिएको यो फलको फाइदाबारे चेतना विस्तार भएसँगै बजारीकरण पनि सहज भएको हो ।माइपातल र साँखेजुङमा ५ सय हाराहारी बोट किवी रोपेका देउबहादुर राईलाई पनि योपटक किबी बेच्न उति कष्ट गर्नुपरेन । माग बढी भएकाले १० क्विन्टल किवी सहज ढंगले बेचेको उनले जानकारी दिए । पछिल्लो सयम किवी उत्पादन हुने क्षेत्रलाई लक्षित गरी किवी जोन कार्यक्रम आउने भएपछि कृषकमा थप उत्साह पलाएको छ । यो कार्यक्रम लागू भएपछि सम्भाव्य क्षेत्र र उत्सुक कृषकले सहज ढंगले खेती विस्तार गर्दै बजारीकरणमा पनि सहजता पाउनेछन् । यो वर्ष माग बढेसँगै उत्पादन घटेकाले अधिकांश कृषकसँग किवी रित्तिएको छ । बजार पर्खिएर टिप्ने कतिपय कृषकको मंसिर दोस्रो सातातिरै बगान रित्तिएको छ । तर, किवीको क्षेत्रफल अत्यधिक विस्तार भएकाले आगामी वर्षमा उत्पादनमा उल्लेख्य सुधार हुनेछ । यो वर्ष डेढ लाख किलो हाराहारी मात्र किवी उत्पादन भएको छ । कात्तिक र मंसिर महिनामा किवी टिपाई भएपछि तत्काल बजार पुर्याउनुपर्ने बाध्यताले पनि कृषकलाई समस्यामा पारेको छ । भण्डारण गरेर वर्षभरि किवी उत्पादन गर्न जिल्लामा समस्या छ । प्रतिकिलो २ सयदेखि ३ सय रुपैयाँसम्ममा किवी फलको किनबेच भइरहेको छ । कतिपय कृषकले टिप्ने सिजन अगावै बजारमा पुर्याउने गरेकाले पनि उपभोक्तामा नकारात्मक असर पुग्ने गरेको छ । असोजमा नै टिप्दा किवी फल राम्ररी पाकेको हुँदैन, कृषक गंगा विष्टले भने, उपभोक्ताले त्यही खरिद गरेर खाँदा अमिलो हुने र वास्तविक स्वाद नआउने भएकाले बजारमा गम्भीर असर पर्ने गरेको छ । किवी फलको प्रयोग नौलो हो । धेरैले प्रयोग नगरेको भएकाले पहिलोपटक नै स्वाद नमिठो भए पनि पुन: प्रयोग नहुने उनको भनाइ छ । इलाम पाँचथर सीमावर्ती राँकलगायत मेची राजमार्ग आसपासका बजारमा सिजन अगावै राम्ररी नपाकेको किवी निकालेर बिक्री गर्ने क्रम बढ्दो छ ।उत्पादन घटयोअघिल्लो वर्ष २ लाख किलो हाराहारीमा उत्पादन भएको किवी यसपटक आधा मात्र उत्पादन भयो । क्षेत्रफल बढे पनि फूल फुल्न थालेपछि असिना र हावाहुरी चलेकाले उत्पादन घटेको हो । चैतवैशाखमा फूल खेल्न थालेपछि चिचिला लाग्दासम्म किवी जोगाउन मुस्किल हुन्छ ।"
झापामा सुपारी र रबर जोन पनि,"दमक झापामा सुपारी र रबर जोन लागू भएको छ । सरकारले प्रधानमन्त्री कृषि आधुनिकीकरण परियोजनाअन्तर्गत जिल्लामा सुपारी र रबर जोन थप गरेको हो । जिल्लामा गत वर्षदेखि धान सुपर जोन ब्लक र पकेट क्षेत्रको कार्यक्रम सञ्चालित छ । कृषिराज्यमन्त्री सरिता प्रसाईको पहलमा सुपारी र रबर जोन कार्यक्रम पारित भएको हो । प्रतिनिधि तथा प्रदेशसभा चुनाव अघि निर्णय भएका यी दुवै कार्यक्रमको दुई दिनअघि जिल्लामा कार्यालय स्थापना भएको छ । सुपारी जोनको कार्यालय चारआलीमा तथा रबर जोनको कार्यालय भद्रपुरमा स्थापना भएको छ । दुवै कार्यक्रम यसै वर्षदेखि कार्यान्वयन गर्ने गरी प्रक्रिया अघि बढाएको राज्यमन्त्री प्रसाईले जानकारी दिइन् । उनले झापामा धान र चियापछि सुपारी र रबर खेतीमा ठूलो सम्भावना रहेकाले यी दुवै खेतीको जोन लागू गरेको बताइन् । जिल्लामा राम्रो सम्भावना भएर पनि सुपारी किसानले सबैभन्दा बढी मार खेप्दै आउनुपरेको छ, उनले भनिन्, यो कार्यक्रमले उनीहरूलाई व्यावसायिक रूपमा खेती गर्न प्रोत्साहित गर्छ । उनले जोन कार्यक्रम सुरु भएपछि परम्परागत खेती गर्दै आएका किसानलाई आधुनिक प्रणाली सिकाउने, सहुलियतमा बीउ, मल एवं बजार प्रवद्र्धनमा सहयोग पुग्ने बताइन् । कृषि मन्त्रालयका प्रवक्ता योगेन्द्र कार्कीका अनुसार यस वर्ष यी दुई जोनको प्रारम्भिक चरणका सबै कामहरू गरिनेछ । कार्यक्रम पारित गरेर जिल्लामा कार्यालय स्थापनाको काम सकिएको छ । बजेट निकासा भने आगामी फागुनसम्म भइसक्ने प्रवक्ता कार्कीले बताए । सुपारी र रबर जोनको प्रारम्भिक चरणका सबै काम हामी यसै वर्ष गरिसक्ने गरी लागेका छौं, उनले भने, फागुनसम्म पहिलो चरणको बजेटसहित आवश्यक कर्मचारी फिल्डमा पुगिसक्छन् । हाललाई जिल्ला कृषि विकास कार्यालयका प्रमुखलाई नै थप जिम्मेवारी दिइएको छ । जामुनखाडी सामुदायिक वन, आदर्श सामुदायिक वन र कालिका सामुदायिक वनसहित साविकका अर्जुनधारा, शनिश्चरे, शान्तिगर, बुधबारे, धाइजन, महेशपुर, पृथ्वीनगर, घेराबारी, राजगढ, खुदुनाबारी र सुरुंगाका कृषकले व्यावसायिक रबर खेती गर्दै आएका छन् । जिल्लामा ७ सय हेक्टर क्षेत्रफलमा रबरको व्यावसायिक खेती हुँदै आएको साना किसान प्राकृतिक रबर उत्पादक संघका अध्यक्ष पुष्पप्रसाद रेग्मीले बताए । उनका अनुसार रबरको बिरुवाले रोपेको ७ वर्षपछि कच्चा पदार्थ (ल्याक्टस) को उत्पादन दिन थाल्छ । एउटा बिरुवाबाट २५ वर्षसम्म निरन्तर आम्दानी लिन सकिने कृषकको भनाइ छ । बिरुवाबाट दिन बिराएर चोप निकाल्न सकिन्छ । एउटा रूखबाट वार्षिक ८ देखि १० लिटरसम्म ल्याक्टस निकाल्न सकिन्छ । रबरको ल्याक्टस हाल प्रतिलिटर २ सय २० रुपैयाँमा बिक्री हुने गरेको छ ।जिल्लामा मासिक १० टन रबरको ल्याक्टस उत्पादन हुने गरेको छ । उत्पादित रबर स्थानीय बजारमै खपत हुँदै आएको छ । नेपालमा वार्षिक १५ अर्बभन्दा बढीको रबरको माग छ । मुलुकभित्र उत्पादित रबरले ५ प्रतिशत हिस्सा मात्रै ओगट्ने गरेको छ । जोन कार्यक्रमले गुणस्तरीय रबर उत्पादनमा सहयोग पुग्नेमा स्थानीय आशावादी छन् ।"
कुलो सुकेपछि कोदो र दाल खेती,"हिलिहाङ (पाँचथर) (कास) वर्षायाममा सुक्खा खडेरीका कारण कुलो सुकेपछि पाँचथरको हिलिहाङ गाउँपालिकास्थित अमरपुरका किसानले खेतमा कोदो रोपेका छन् । कोदोसँगै रहरी दालको खेती लगाएका छन् । सुख्खा खडेरीले पानीको मुहान सुकेर कुलोमा पानी नआएपछि बाँझिएको खेतमा रोपेको कोदो र दाल पाक्नै आँटेको छ । पोषिलो खाद्यान्न भए पनि पछिल्लो समय मासिँदै गएको कोदो बाँझो खेतबारीमा स्थानीय किसान कवीन्द्र बानियाँले खेती गरेका हुन् । रहरीको दाल भने सन्तबहादुर तामाङले रोपेका हुन् । गाउँघरमा आदिबासी जनजाति समुदायले कोदोलाई रक्सी बनाउने, पिसेर ढिँडो, रोटीलगायत विभिन्न परिकार बनाएर खाने गरेका छन् ।बर्सेनि ४० मुरी धान उत्पादन हुने खेतबारी बाँझो राख्नुभन्दा मासिन लागेको कोदो रोपेर अन्न उत्पादन गर्ने उद्देश्यले यस वर्ष कोदो रोपेको किसान बानियाँले बताए । तामाङले धान रोप्न नसकेपछि खोंच बेंसीमा हुने रहरी दाल रोपेको बताए । रहरी दाल तरकारीका रूपमा खान सकिने भएकाले बेचेर आयआर्जनका लागि खेती गरेको तामाङले बताए । पछिल्लो समय मकै र कोदोलाई खाद्यान्नका रूपमा उपभोग घट्दै गएकाले खेती गर्नेको संख्यासमेत घट्दै गएको छ । पाँचथरमा हरेक वर्ष ५ हजार हेक्टर जमिनमा कोदो खेती हुने गरेकामा केही वर्षदेखि घट्दै गएको जिल्ला कृषि विकास कार्यालयले जनाएको छ । कार्यालयका अनुसार अघिल्लो वर्ष ५ हजार हेक्टरमा जमिनमा ९ हजार ३ सय टन कोदो उत्पादन भएको थियो ।गत वर्ष ४ हजार ८ सय ३९ हेक्टर जमिनमा गरिएको कोदो खेतीबाट ९ हजार ४६ टन र यस वर्ष ४ हजार ८ सय २५ हेक्टर क्षेत्रफलमा खेती गरिएकामा ८ हजार ९ सय टन मात्र उत्पादन हुने अनुमान गरिएको जिल्ला कृषि विकास कार्यालयले जनाएको छ । रहरी दालको उत्पादनको तथ्यांक कृषि कार्यालयसित छैन ।"
सिभिल बैंक सम्मानित,काठमाडौं (कास) सिभिल बैंक उत्कृष्ट रोजगारदाता ब्रान्ड र एक्सिलेन्स एन्ड लिडरसिप अवार्डद्वारा सम्मानित भएको छ । राजधानीमा आयोजित कार्यक्रममा बैंकलाई सोमबार सीएचआर ओ एसियाद्वारा सम्मान गरिएको विज्ञप्तिमा जनाइएको छ ।
एनआईसी एसियालाई अवार्ड,"काठमाडौं (कास) एनआईसी एसिया बैंकले बैंकिङ क्षेत्रको बेस्ट ब्रान्ड र बेस्ट इम्प्लोएर ब्रान्ड अवार्ड पाएको छ । बैंकले वल्र्ड एचआरडी कंग्रेस, इप्लोएर ब्रान्डिङ इन्स्टिच्युट एन्ड स्टार्स अफ दि इन्ड्रस्ट्री गु्रपद्वारा आयोजित कार्यक्रममा दुई अवार्ड प्राप्त गरेको विज्ञप्तिमा उल्लेख छ ।"
ग्लोबल आईएमईको शाखारहित बैंकिङ सेवा,काठमाडौं (कास) ग्लोबल आईएमई बैंकले संखुवासभा चैनपुरको याखा चोकमा शाखारहित बैंकिङ सेवा सुरु गरेको छ । बैंकले यो ५५ औं शाखारहित बैंकिङ सेवा भएको जनाएको छ । उक्त स्थानमा खोलिएको सेवाका लागि स्थानीय अनिरुद्र सिंह लिङखालाई व्यावसायिक प्रतिनिधि नियुक्त गरिएको जारी विज्ञप्तिमा छ ।
ज्योति लाइफ र एनएमबीबीच सम्झौता,काठमाडौं (कास) ज्योति लाइफ इन्स्योरेन्स कम्पनी र एनएमबी बैंकबीच बैंकासुरेन्स सेवा उपलब्ध गराउनेसम्बन्धी सम्झौता भएको छ । सम्झौतापत्रमा ज्योति लाइफ इन्स्योरेन्सका कार्यकारी उपप्रमुख प्रकाशविक्रम खत्री र एनएमबी बैंकका सीईओ सुनील केसीले हस्ताक्षर गरेको विज्ञप्तिमा उल्लेख छ । यस सम्झौतापश्चात् ज्योति लाइफ इन्स्योरेन्सको जीवन बिमा सेवा एनएमबी बैंकका शाखाबाट समेत हुने जनाइएको छ ।
पूर्वबाट थपिँदै बिजुली,"प्रसारण लाइनमा ढिलाइप्रसारण लाइन पूरा नहुँदा भने मेची पहाडका जिल्लामा उत्पादित बिजुली केन्द्रीय प्रसारणमा जोड्न विलम्ब भइरहेको छ । समयमा काम नसकिएको अवस्थामा काबेली करिडोरको काम पूरा हुन सकेको छैन । १ सय ५० मेगावाट क्षमताको १ सय ३२ केभी प्रसारण लाइन आयोजनामा ढिलाइ भएको हो ।आयोजना प्रमुख दीपेन्द्रराज द्विवेदीका अनुसार चालु आर्थिक वर्षमा सरकारले उपलब्ध गराएको रकमले निर्माण कार्य पूरा गर्न कठिन हुने भएकाले थप सहयोग आवश्यक देखिएको छ । सरकारसँग ३५ करोड रुपैयाँ मागिएकामा चालु आर्थिक वर्षमा १३ करोड मात्र आएकाले अपुग भएको आयोजनाले जनाएको छ । आवश्यकताअनुसार बजेट आएर विवाद नहुने हो भने आगामी वैशाखसम्म काम पूरा हुनेछ, द्विवेदीले भने, स्थापना गर्न बाँकी ३१ टावरमध्ये १८ वटाको काम भइरहेको छ । स्थानीय उपभोक्ताको असन्तोषका कारण अवरोध भएपछि इलामको सिद्धिथुम्का र चमैतामा बनाउनुपर्ने १३ वटा टावर बन्न सकेको छैन ।विश्व वैंकको २ अर्ब ५८ करोड ४० लाख रुपैयाँ सहयोगमा सुरु भएको आयोजना पटकपटक म्याद थप्दा पनि समयमा निर्माण पूरा हुन नसकेपछि दाता सहयोगी विश्व बैंकले गत वर्ष आयोजना निर्माणबाट हात झिकेको थियो ।झापाको दमकदेखि पाँचथरको अमरपुरसम्म ९० किलोमिटरमा १ सय ३२ केभी डबल सर्किट लाइन निर्माण गर्नुपर्नेमा इलामको गोदकसम्म मात्र प्रसारण लाइन बनाइसकिएको छ । गोदकमा रहेको सबस्टेसनमार्फत इलाममा उत्पादित विभिन्न आयोजनाको ६३ मेगावाट विद्युत् राष्ट्रिय प्रसारणमा जोडिएको छ ।प्रसारण लाइनको अभावमा पाँचथर र ताप्लेजुङमा निर्माण सम्पन्न भएका र निर्माण सम्पन्न हुन लागेका विद्युत् आयोजनालाई राष्ट्रिय प्रसारणमा जडान गर्न समस्या देखिएको छ । प्रसारण लाइनको अभावमा पाँचथरका विद्युत्गृहबाट उत्पादित विद्युत् पुरानै ३३ केभी प्रसारण लाइनमार्फत इलाम सबस्टेशनमा ल्याइएको छ ।"
नेपालको प्रचार गर्न हलिउडका कलाकार ल्याइने,"काठमाडौं भूकम्प र नाकाबन्दीका कारण नेपालबारे विश्व पर्यटन बजारमा परेको नकारात्मक सन्देशलाई न्य्ूनीकरण गर्ने उद्देश्यले हलिउडका कलाकारलाई यही फागुनमा नेपाल ल्याइने भएको छ । बुधबार पर्यटन बोर्डले आयोजना गरेको पत्रकार सम्मेलनमा प्रमुख कार्यकारी अधिकृत दीपकराज जोशीले यस अभियानलाई फायरट्रक एक्सपिडिसन नेपाल नाम दिइएको जानकारी दिए । सगरमाथाको ढुंगालाई घडीमा प्रयोग गर्ने अमेरिकी आरोही तथा पर्यटन बोर्डका ब्रान्ड एम्बेस्डर माइकल कोबोल्ड यस अभियानका मुख्य आयोजक हुन् । उनले यसबारे हालै पुस्तक पनि लेखेर सार्वजनिक गरिसकेका छन् । उनले यस अभियानमा विश्वभर कहलिएका सेलिब्रेटी ल्याइने बताए । उनले यस अभियानमा अमेरिकी नायक टम हार्डी, कोलिन फयारल, अस्कर बिजेता नायकद्वय मालकम म्याकडोयल, स्कट ग्ल्यान, गिटारिस्ट नुनो बेटनकर्ट, संगीतकार स्टिङ, गिनिजमा नाम लेखाउने साहसिक रानुलफ टिस्लेटन, नेश्सनल जियोग्राफीका लागि फोटोग्राफी गर्ने चर्चित फोटोग्राफर मार्टिन हार्टली, पूर्वअमेरिकी राजदूत स्कट एच डेलेसीलगायत रहने जानकारी दिए । करोडौं रुपैयाँ पारिश्रमिक लिने चर्चित सेलिब्रेटीहरूलाई पारिश्रमिक भने दिइने छैन । उनीहरूले नेपालमा आई सित्तैमा प्रचार गरिदिनेछन् । नेपालजस्तो सुन्दर मुलुकबारे प्रचार गर्न हाम्रो अनुरोधमा करिब २५ जना विश्वभर कहलिएका सेलिब्रेटी र चर्चित व्यक्तित्वहरूले नेपाल आउने बाचा गरेका छन्, यिनलाई पारिश्रमिक भने दिइने छैन, दुईपटक सगरमाथा आरोहण गरेका माइकलले पत्रकार सम्मेलनमा भने, ट्विटरमा साढे ७ करोड फयान फलोइङ भएकी लेडी गागासँग पनि कुरा भएको छ । उनी नेपाल आउन सकिन भने पनि आफ्नो ट्विटर हयान्डलमार्फत फायर ट्रक एक्सपिडिसनबारे लेखिदिनेछिन् । हलिउडका साथै बलिउडका केही कलाकारलाई पनि यस अभियानमा सहभागी गराइने प्रयास जारी रहेको जोशीले दाबी गरे । अभियानमा नेपाली कलाकारहरू मनीषा कोइराला, राजेश हमाल, सृष्टि श्रेष्ठ, सुनील थापा पनि सहभागी हुनेछन् । कार्यक्रममा अमेरिकाबाट १० वटा दमकल ल्याइनेछन् । ती आधुनिक तर सेकेन्ड हयान्ड दमकल झिकाउने अनुमति नेपाल सरकारबाट प्राप्त गरिसकेको माइकलले बताए । नेपाललाई सहयोग गर्ने उद्देश्यले विभिन्न दाताहरूको आर्थिक सहयोगमा खरिद गरिएका दमकल भारतको कोलकातासम्म पानीजहाजमा ल्याइनेछन् । त्यहाँबाट वीरगन्ज ल्याइएपछि फायरट्रक एक्सपिडिसन सुरु हुनेछ । यो अभियान चारदेखि पाँच दिनको हुनेछ । वीरगन्जबाट सडक मार्ग हुँदै ती दमकल चितवन, पोखरा, गोर्खा हुँदै काठमाडौं ल्याइनेछन् । ती कलाकारको दमकल यात्रामाथि ९० मिनेटको डकुमेन्ट्री बनाइनेछ । उक्त डकुमेन्ट्रीलाई बीबीसीलगायतका चर्चित मिडियामार्फत अमेरिका र युरोपमा प्रसारण गरिनेछ । यो अभियानका लागि पर्यटन बोर्डले २ करोड रुपैयाँ बजेट विनियोजन गरेको बोर्डका सीईओ जोशीले बताए । यसमा टर्किस एयरलाइन्सले हलिउड कलाकारहरूलाई नेपाल आउनेजाने यात्राको बिजनेस श्रेणीको टिकट प्रायोजन गर्ने सम्झौता गरेको छ । यो अभियानबाट नेपालले २ अर्ब ५० करोड रुपैयाँभन्दा बढी मूल्यको ख्याति (माइलेज) पाउने बोर्डले दाबी गरेको छ । यो अभियानका लागि नेपाल सरकारसँग धेरै वर्षदेखि लबिङ गरिरहेका माइकलले अबको फागुनमा यो अभियान निश्चय नै हुने बताउँदै चाँडै दिन पनि तय गरिने बताए ।"
नेप्से १४ सय ८० नजिक ओर्लियो,"काठमाडौं (कास) सेयर बजार ओरालो लाग्ने क्रम नरोकिएपछि बुधबारसम्म नेप्से परिसूिचक १ हजार ४ सय ८० नजिक ओर्लेको छ । अघिल्लो दिनको तुलनामा करिब ९ अंकले घटेको नेप्से बुधबार १ हजार ४ सय ८४४७ विन्दुमा झरेको हो । बजार खुल्दा १ हजार ४ सय ९३७४ विन्दुबाट कारोबार सुरु भएको नेप्से पहिलो १५ मिनेटमै १ हजार ४ सय ८३ विन्दुमा झरिसकेको थियो । त्यसपछि सम्हालिँदै उकालो लागेको बजार करिब १ घण्टामा १ हजार ४ सय ९२ मा पुग्यो । त्यो वृद्धि टिक्न नसकेपछि बजार फेरि घट्न थाल्यो । अन्त्यमा समग्र नेप्से ९२९ अंकले ऋणात्मक रहयो ।उक्त दिन परिसूचकसँगै कारोबार पनि घटेको छ । दिनभरको कारोबारमा ४२ करोड ४३ लाख रुपैयाँ परिचालन भएको छ । करिब ४ हजार ३ सय कारोबारबाट १ सय ५५ कम्पनीका ९ लाख ८३ हजार १ सय ८ कित्ता सेयर किनबेच भए । कुल बजार पुँजीकरण ०६२ प्रतिशतले खुम्चिएर १७ खर्ब २६ अर्ब रुपैयाँ कायम भएको छ । कारोबारमा आएकामध्ये ४३ कम्पनीको सेयर मूल्य बढयो, ९२ कम्पनीको सेयर मूल्य घटयो र बाँकी २० कम्पनीको सेयर मूल्य स्थिर छ ।बुधबार सबै समूहका परिसूचक घटे । तीमध्ये बिमा, जलविद्युत्, उत्पादन तथा प्रशोधन, अन्य, बंैकिङ र लघुवित्त समूहका परिसूचक केही बढीले घटे । उक्त दिन बिमा समूहको परिसूचक ०५६, जलविद्युत्को १३१, उत्पादन तथा प्रशोधनको १४, अन्य को १२४, बैंकिङको ०५२ र लघुवित्त समूहका परिसूचक ०४२ प्रतिशतले ऋणात्मक रहे ।"
सुपरका ग्राहकलाई अन्यबाट ग्यास,"काठमाडौं सुपर ग्यास उद्योगमा आगलागी भएपछि उक्त ग्यास कम्पनीको सिलिन्डर तराई क्षेत्रमै रहेका अन्य ५ ग्यास उद्योगले भर्ने भएका छन् । आयल निगम सञ्चालक समितिको बुधबार भएको बैठकले मनोज, लियो, नारायणी, एनएललगायतबाट भराउने निर्णय गरेको हो । सुपर ग्यासमा आगलागीपश्चात् उद्योग तत्काल सञ्चालनमा आउन सक्दैन, निगम कार्यबाहक कार्यकारी निर्देशक सुशील भट्टराईले भने, उक्त ग्यासका उपभोक्तालाई ग्यास उपलब्ध गराउन तराईमै रहेका ५ उद्योगबाट रिफिलिङ गराउने निर्णय भएको छ । एलपी ग्यास सिलिन्डर प्रमाणीकरण समितिको प्रतिवेदन २०७२ अनुसार उक्त कम्पनीको बजारमा ४१ हजार ५ सय ९५ सिलिन्डर थिए । चालु आर्थिक वर्षसम्म सिलिन्डर सख्या बढेर करिब ५० हजार पुगेको निगमले जनाएको छ । तत्काल सर्वसाधारणलाई ग्यास दिन नसके धेरै समस्या उत्पन्न हुन सक्छ, उनले भने, त्यसैले विकल्पका रूपमा अन्य उद्योगबाट रिफिलिङ गराउनेछौं । निगमको तथ्यांकअनुसार सुपर ग्यासले मासिक ५ सय १५ टन ग्यास आयात गर्दै आएको छ । जसअनुसार मासिक करिब ३० हजार सिलिन्डरमा भर्न सकिने भट्टराइको भनाइ छ । निगम सञ्चालक समिति र ग्यास उद्योग संघले छुट्टाछुट्टै अध्ययन कमिटी गठन गरेको छ । निगमले निर्देशक करुणा क्षेत्रीको संयोजत्कमा कमिटी गठन गरेको छ भने ग्यास व्यवसायीले पूर्वअध्यक्ष शिवप्रसाद घिमिरेको संयोजकत्वमा ५ सदस्य टोली गठन गरेको छ । दुवै टोलीले १५ दिनभित्र प्रतिवेदन पेस गर्ने जनाइएको छ ।"
युरियाको अभाव,"गुलरिया गहुँ र तोरी खेतीका लागि चाहिने रासायनिक मलको हाहाकार भएपछि जिल्लाका किसान चिन्तित छन् । गहुँले मलजल पाउने समय जिल्लामा युरिया मलको अभाव छ । कृषि सामग्रीलगायत बजारमा समेत मल नपाएको किसानले कृषि प्राविधिकसँग गुनासो पोख्दै आएका छन् । मलको अभावमा छिमेकी जिल्लामा समेत पुगेका किसान त्यहाँ पनि नपाएपछि रित्तै फर्कन थालेका छन् ।कृषि विकास कार्यालयका अनुसार करिब २२ हजार ५ सय हेक्टर क्षेत्रफलमा लगाइएको गहुँका लागि युरिया ३ हजार ४ सय १७ टन आवश्यक छ । यसैगरी डीएपी १ हजार ६० र पोटास ८ सय टन आवश्यक रहेको बाली विकास अधिकृत जयबहादुर महाताराले भने, मलको अभावमा झन्डै ४० प्रतिशत किसान प्रभावित भएका छन् । मल आपूर्तिका लागि कृषि सामग्री कम्पनीको क्षेत्रीय कार्यालय भैरहवाबाट ल्याउन माग गरिए पनि उपलब्ध हुन सकेको छैन । मलका लागि भैरहवास्थित क्षेत्रीय कार्यालयमा सम्पर्क भइरहेको कृषि सामग्री कम्पनी गुलरियाले जनाएको छ । जिल्लामा बर्सेनि युरिया १४ हजार टन आवश्यक रहेको कम्पनीका प्रमुख नरहरि पोखरेलले बताए । यसैगरी डीएपी १० हजार टन र पोटास ५ हजार टनको आवश्यकता रहेको उनले भने, भैरहवास्थित सामग्री कम्पनीको डिपोबाट एक दुई दिनभित्र गुलरियामा आपूर्ति हुने विश्वास गरिएको छ । गहुँका लागि तत्काल १२ हजार र तोरीका लागि ६ हजार टन युरिया आवश्यक रहेको कम्पनीले जनाएको छ । जिल्लामा रासायनिक मलको अभावले किसान समस्यामा परेका छन् ।गुलरिया १२ का विष्णु चौधरीले किसानलाई मल र बीउमा अनुदान दिनु त टाढैको कुरा भएको बताए । पैसा तिरेर समयमा मल नपाउँदा वर्षभरि मिहिनेत गरी खेती गरेको फल नपाउनु कस्तो विडम्बना हो, उनले भने, कहिले समयमा वर्षा हुँदैन त कहिले बीउ र मल पाइन्न, खेती कसरी गर्न सकिन्छ ? स्थानीय किसानका अनुसार गहुँ खेतीका लागि तीनपटकसम्म मल राख्नुपर्ने हुन्छ । एकपटक पनि गहुँमा मल राख्न नपाएको किसानको गुनासो छ । युरिया मल नपाएका किसानले भारतीय सीमावर्ती गाउँबाट लुकाएर गुणस्तरहीन मल भित्र्याउन थालेको कृषि प्राविधिकले बताए ।"
बर्सेनि स्वरूप फेर्दै हात्ती महोत्सव,सौराहा (कास) पर्यटकीय नगरी सौराहामा गत वर्ष झैं यो वर्ष पनि हात्ती महोत्सव हुँदै छ । महोत्सवलाई सफल बनाउन पर्यटन व्यवसायी एकजुट भएर लागिपरेका छन् । क्रिसमस र अंग्रेजी नयाँ वर्षलाई लक्षित गरेर गर्न लागिएको महोत्सव बर्सेनि स्वरूप फेर्दै आयोजना गर्ने गरिएको छ । यही पुस ११ देखि १५ गतेसम्म १४ औं संस्करणको रूपमा चितवन हात्ती महोत्सव हुँदै छ । लोप हुँदै गएको हात्तीको संरक्षण र यसको महत्त्वबारे जानकारी दिने उद्देश्यले महोत्सव आयोजना गर्ने गरिएको छ । महोत्सव अवधिभर सौराहाको बाघमारा मध्यवर्ती सामुदायिक वनको चौरमा सर्वसाधारणको भीड लाग्नेछ । पहिलोपटक महोत्सवमा आउनेहरू दंग पर्ने गर्छन् । महोत्सवमा अजंगको हात्तीको प्रतिभा देखेर दर्शक आश्चर्यमा पर्छन् । महोत्सवको समय नजिकिँदै जाँदा सौराहामा चहलपहल सुरु छ । क्षेत्रीय होटल संघ नेपाल सौराहाको आयोजनामा हुन लागेको महोत्सव अवधिभर सौराहाले बेहुलीको रूप लिने गर्छ ।
प्रेरणा फाइनलमा,"काठमाडौं (कास) प्रेरणा कोइराला १५ औं जयकर स्मृति राष्ट्रिय जुनियर लनटेनिसको यू१८ गल्र्स सिंगल्समा बुधबार फाइनलमा प्रवेश गरेकी छन् । पहिलो सेमिफाइनलमा प्रेरणाले विजिशा श्रेष्ठलाई ६२ र ७६ को सोझो सेटमा पराजित गरिन् । फाइनलमा प्रेरणा कोइरालाको भेट जुम्ल्याहा दिदीबहिनी मायांका र माहिका राणाबीचको विजेतासँग हुनेछ । मायांका र माहिकाबीचको दोस्रो सेमिफाइनल ११ सेटको बराबरीमा सकिएको छ । खराब प्रकाशका कारण स्थगित गरिएको छ । सकिएकै अवस्थाबाट बिहीबार उक्त खेल खेलाइनेछ । यू१८ ब्वाइज सिंगल्समा निन्वाम राई र सम्यकभूषण वज्राचार्य सेमिफाइनलमा पुगे । निन्वामले श्रृयश अग्रवाललाई ६४ र ७५ तथा सम्यकले आकाश मानन्धरलाई ६० र ६० को सीधा सेटमा हराए । यू१४ ब्वाइज सिंगल्समा आदित सुवेदीले कुवेहाङ राईलाई ६३ र ६०, आर्यन गिरीले निश्चल अधिकारीलाई ६३ र ६१ तथा निशान श्रेष्ठले आदित अग्रवाललाई ६० र ६१ को सोझो सेटमा हराएर सेमिफाइनलमा पुगे । सरोज तामाङ पनि आदित सुवेदीबाट वाकओभर पाएर अन्तिम चारमा पुग्न सफल भए । यू१४ गल्र्स सिंगल्समा अभिलाषा विष्टले रायना शाहलाई ४६, ६१ र ६१ तथा इशाश्री शाहले सर्भानी श्रेष्ठलाई ६२, ३६ र ६३ को सेटमा पन्छाउँदै उपाधि भिडन्त पक्का गरे । यू१० गल्र्स सिंगल्समा इभा अधिकारीले प्रशंसा मोक्तानलाई ६२ र ६१ तथा सुनिरा थापाले उत्सा लामालाई ६३ र ६१ ले पराजित गर्दै फाइनलमा स्थान बनाए ।"
काठमाडौंमाथि भैरहवाको रवाफ,"काठमाडौं (कास) काठमाडौं किंग्स ११ को टोलीमा घरेलु टी२० खेल्ने ठूला नाम छन् । सम्भवत: सबैभन्दा अनुभवी विदेशी खेलाडी पनि यसै टोलीमा छन् । तर बुधबार एभरेस्ट प्रिमियर लिग (ईपीएल) मा आफ्नो पहिलो खेल खेलिरहेको भैरहवा ग्लाडियट्सले फरवेज महारुफको कप्तानीमा रहेको काठमाडौंलाई हरायो । कप्तान शरद भेषावकरको अलराउन्ड प्रदर्शनमा भैरहवा ७ विकेटले विजयी रह्यो ।टस जितेर पहिले ब्याटिङ रोजेको काठमाडौंले निर्धारित २० ओभरमा ८ विकेट गुमाउँदै १ सय १८ रनको सामान्य योगफल खडा गर्यो । पछिल्लो खेलमा टोलीका लागि सर्वाधिक रन बटुलेका अमित श्रेष्ठले यस खेलमा पनि २९ रन जोड्दै सर्वाधिक रन बटुले । अर्का ओपनर सागर पुन १५ रन जोड्दै क्याचआउट हुँदा चौथो नम्बरमा आएका सिद्धान्त लोहनीलाई पहिलो बलमै शरदले बोल्ड गरे ।मध्यक्रमका सागर कुमार र राजु रिजालले इनिङ्स सम्हाल्दै टोलीलाई १ सय रनको आँकडा पार गराएका थिए । सागर कुमारले २८ र राजुले २२ रन योगदान दिए । फरवेज महारुफले फेरि पनि १ छक्कासहितको ७ रन जोड्दै समर्थकलाई निराश पारे । भैरहवाका लागि दीपेश श्रेष्ठले ३ तथा शरद भेषावकरले २ विकेट लिँदा पुनित मेहरा र आरिफ शेखले ११ विकेट बाँडे ।जवाफी ब्याटिङमा आएको भैरहवाले राम्रो सुरुआत लिन सकेन । छैटौं ओभरमा २४ रनको स्थितिमा दुवै ओपनर गुमाएको टोलीलाई तेस्रो विकेटको साझेदारीले उकास्यो । पुनित विष्ट र कप्तान शरदले ६० रनको साझेदारी गर्दै टोलीलाई अगाडि बढाए । शरदले ३२ रनको स्थितिमा छँदा सुशील कँडेललाई उनकै हातमा सहज क्याच दिए । त्यसपछि आएका आरिफले आक्रामक ब्याटिङ गर्दै ११ बलमा २३ रन जोडेका थिए । उनले ३ चौका र १ छक्का प्रहार गरेका थिए । पुनितले २८ बलमा अविजित ४२ रनको उत्कृष्ट इनिङ्स खेले । उनको इनिङ्समा ६ चौका सामेल थिए ।१७ औं ओभरमै हारको सामना गरेका कप्तान महारुफले घरेलु खेलाडीले क्षमताअनुसार प्रदर्शन गर्न नसक्दा हार्नुपरेको बताए । हामीले पहिले ब्याटिङमा राम्रो योगफल खडा गर्न सकेनौं । बलिङमा राम्रो सुरुआत पाए पनि स्पिनरले मध्यओभरमा लय कायम राख्न सकेनन् । टोलीमा परिवर्तन गरे पनि अपेक्षा राखेका खेलाडीले सोचेअनुरूप प्रदर्शन गर्न सकेनन्, उनले भने । सुरुआती दुई खेलमा पराजित भए पनि महारुफले बाँकी रहेको तीन खेलमा राम्रो प्रदर्शन गर्दै अगाडि बढ्ने आशा रहेको बताए ।विजयी टोलीका कप्तान शरद भेषावकरले टोलीको राम्रो प्रदर्शन जितको मुख्य कारण रहेको बताए । हामीले सुरुमा उनीहरूलाई सामान्य स्कोरमा समेट्न सक्यौं । त्यसपछि लक्ष्य पछ्याउन सम्हालिएर ब्याटिङ गर्नु आवश्यक थियो । विदेशी खेलाडीले आफ्नो अनुभव प्रयोग गर्दै अन्त्यसम्म ब्याटिङ गर्दा जित सहज भयो, उनले भने । कप्तान भेषावकरले टोलीले पाएको राम्रो सुरुआतलाई निरन्तरता दिँदै अगाडि बढ्ने लक्ष्य रहेको बताए ।"
एसोसिएट खेलाडीको महत्त्व,"ईपीएल जस्तो प्रतियोगिता नेपालमा हुँदा यसले खेलाडीको प्रतिभालाई अगाडि ल्याउँछ र विदेशी खेलाडीसँग खेल्दा उसले आफ्नो स्तर थाहा पाउँछ । आफूभन्दा राम्रो खेलाडीसँग खेलेपछि खेलको स्तर बढिहाल्छ । नेपाल टिमले राम्रो प्रतिद्वन्द्वीसँग खेल्न पाउँदा उनीहरूको पनि स्तरमा परिवर्तन आउँछ । विदेशी खेलाडी ल्याएर घरेलु प्रतियोगितामा खेलाउँदा त्यसले मुख्य प्रभाव पार्ने त्यही हो । अहिले ईपीएलले त्यही गरिरहेको छ । विदेश खेलाडी खेलाउने सवालमा नेपालका लागि एसोसिएट राष्ट्रका खेलाडी सुहाउँदा हुन्छन् । बाबर मैले खेल्ने क्लबबाट खेलेका हुन्, अंशुमन मैले सिकाएका खेलाडी हुन् । मेरो क्लबमा खेल्दा बाबरले मौका पाए । भेगाबन्स क्रिकेट क्लबमा खेल्दा उनले मौका पाएका थिए, त्यसमा उनले आफ्नो खेल सुधार्दै अगाडि बढेका थिए । २३ वटा शतक नै बनाएपछि उनी हङकङको टिममा परेका हुन् । अंशुमन क्षमतावान खेलाडी हुन् भन्ने उनले विश्व क्रिकेट लिग च्याम्पियनसिपमा सर्वाधिक रन बनाएर देखाइसकेका छन् । मैले भन्न खोजेको यही हो, एसोसिएट राष्ट्रमा पनि राम्रा खेलाडी छन् । भारत, पाकिस्तान, श्रीलंकालगायत देशका खेलाडी बोलाउँदा धेरै पैसा दिनुपर्छ सायद । एसोसिएटका खेलाडीहरू यस्ता प्रतियोगिताको खोजीमा हुन्छन् । यो प्रतियोगितामा राम्रो गरेमा उनीहरूलाई अरू ढोका पनि खुल्ने गर्छ । टेस्ट राष्ट्रका हेरी एसोसिएटका खेलाडीलाई त्यत्रो पैसा दिनुपर्दैन । किनभने एसोसिएटका खेलाडीलाई प्लेटफर्म चाहिएको छ, म्याच खेल्नुपरेको छ । तुलनात्मक रूपमा हेर्ने हो भने नेपाली खेलाडीभन्दा अरू एसोसिएट राष्ट्रका खेलाडी धेरै राम्रा छन् । आफूभन्दा राम्रोसँग खेलेपछि निश्चय नै स्तर माथि उठ्छ । तीन विदेशी खेलाडीमा एक खेलाडी टेस्ट राष्ट्रको नाम चलेको बोलाउँदा केही समस्या छैन । उनीहरूबाट नेपालले सिक्ने अवसर पाउँछ । ईपीएल जस्तै हङकङमा पनि हङकङ ब्लिज प्रतियोगिता हँुदै आएको छ । त्यो निकै ठूलो कमर्सियल प्रतियोगिता हो, पैसा निकै छ । त्यही भएर त्यहाँ माइकल क्लार्कदेखि डारेन सामीसम्मका टेस्ट राष्ट्रका खेलाडी आएर खेलेका छन् । ईपीएल अझै त्यो स्तरमा पुग्न बाँकी छ । तर ईपीएल पनि खराब छैन, लक्ष्य बनाएर हिंड्यो भने त्यहाँ पुग्न सक्छ । नेपालका लागि राम्रो सुरुआत हो यो । भोलिका दिनमा ईपीएलका टोलीले पनि ठूला ठूला खेलाडी किन्ने क्षमता बनाउन सक्छन् । एसोसिएट राष्ट्रमा ईपीएल जस्तो प्रतियोगिता एउटा उदाहरण बन्न सक्छ । नेपालमा यस्तो प्रतियोगिता भइरहेको छ भनेर पछ्याउने धेरै हुन्छन् । यसले उनीहरूलाई पनि खेल्ने उत्सुकता बढाउँछ । अन्तर्राष्ट्रिय क्रिकेट परिषद्को मान्यता पाएकाले पनि यसप्रति अरू देशका खेलाडी सकारात्मक हुन्छन् । बाबर र अंशुमन जस्ता अहिलेको वर्तमान फर्ममा रहेका खेलाडीको प्रदर्शन हेर्ने हो भने एसोसिएट राष्ट्रका खेलाडी नै ल्याउँदा राम्रो हुन्छ । हङकङ र नेपाली खेलाडी लगभग उस्तै हुन्, मैले देखेको भिन्नता भनेको नेपाली खेलाडीको मेन्टल एप्रोच ठीक छैन । यो खेल कसरी जित्ने भनेर बाटो पत्ता लगाउन सक्दैनन् । मैले ईपीएलमा राम्रो गरें भने नेपाली टिममा पर्छु भन्नेमात्र छ । त्यस्तो भावनाले खेलेर हँुदैन । प्रत्येक दिन खेलको स्थिति बुझेर खेल्नुपर्छ । सिद्धान्त लोहनी राम्रा खेलाडी हुन्, तर ललितपुर प्याट्रियट्ससँगको पहिलो खेलमा उनले एउटा चौका हानेपछि अर्को बलमा रिभर्स स्विप हान्दा आउट भए, जबकि अझै केही ओभर खेल हुन बाँकी थियो । त्यो कमजोर मानसिकताका कारण हो । त्यत्तिखेर टिमलाई उनको खाँचो थियो । नेपाली खेलाडीले आफ्नो क्षमताअनुसार खेल्न सकिरहेका छैनन् । बाबर र अंशुमनले मजासँग स्ट्राइक रोटेड गरेर खेल्छन् । अंशुमनले पोखरासँग खेल जिताउने हिसाबले खेलेका थिए, दुर्भाग्य रन आउट हुन पुगे । नेपाली खेलाडीले १२ बल डट खेलेपछि बाउन्ड्री हान्न गइहाल्छन् । क्रिकेट भनेको १२ रन पनि हो । हङकङमा नेपालले दुई महिनाअघि खेल्दा पनि यही भएको थियो, फरवार्ड डिफेन्समा जाने अनि अर्को बलमा बाउन्ड्री हान्न खोज्दा आउट हुने ।"
प्रिन्स तेस्रो चरणमा,"काठमाडौं (कास) प्रिन्स दाहाल एक जित र अर्कोमा वाकओभर पाउँदै बुधबार योनेक्स सनराइज इन्टरनेसनल सिरिज ब्याडमिन्टनमा मेन्स सिंगल्सतर्फ तेस्रो चरणमा प्रवेश गरेका छन् ।राष्ट्रिय खेलकुद परिषद्को त्रिपुरेश्वरस्थित कभर्डहलमा भएको पहिलो दिनको प्रतिस्पर्धामा प्रिन्सले पहिलो चरणमा भारतका शुभमविरुद्ध एक सेटले पछाडि परेको स्थिति उल्टाएर जित हात पारेका थिए । पहिलो सेट १३२१ ले गुमाएका उनले त्यसपछि २११२ र २११५ को जित निकाल्दै दोस्रो चरणको यात्रा तय गरेका थिए । दोस्रो चरणमा बंगलादेशका अरिफुल इस्लाम तुहिन अनुपस्थित रहेपछि वाकओभर पाउँदै उनले तेस्रो चरणको यात्रा तय गरेका हुन् ।वुमेन्स सिंगल्सतर्फ जेसिका गुरुङले पहिलो चरणमा भुटानकी थिन्ले वाङ्मालाई २१७, २१८ ले पराजित गर्दै दोस्रो चरणमा स्थान पक्का गरिन् । नेपाल इन्टरनेसनल सिरिजको तेस्रो संस्करण पाँच दिनसम्म चल्नेछ र यसमा आयोजक नेपालसहित १९ देशका २ सय २५ खेलाडी सहभागी छन् । त्यसमा नेपालका २१ पुरुष र ११ महिला खेलाडी छन् । नेपाल सिरिजको पहिलो संस्करण सन् २००८ मा भएको थियो । गत वर्ष भएको दोस्रो संस्करणमा ११ देशका खेलाडीले प्रतिस्पर्धा गरेका थिए ।"
दक्षिण एसियाली सेभेन ए साइड फुटबल पोखरामा,"काठमाडौं (कास) दक्षिण एसियाली सेभेन ए साइड फुटबलको १२ औं संस्करण पुस २९ देखि माघ ४ सम्म पोखरा रंगशालामा हुने भएको छ ।दोस्रोपल्ट नेपालमा हुन लागेको प्रतियोगितामा आयोजकसहित दक्षिण एसियाका सातै टिम (भारत, बंगलादेश, श्रीलंका, माल्दिभ्स, भुटान र पाकिस्तान) सहभागी हुने जनाइएको छ । विजेताले २ हजार अमेरिकी डलर र उपविजेताले १ हजार डलर पाउनेछन्, आयोजक नेपाल सेभेन ए साइड फुटबल महासंघका अध्यक्ष नवीन पुनले भने । लिगकम नकआउटका आधारमा हुने प्रतियोगितामा करिब १९ लाख ५० हजार रुपैयाँ खर्च हुने महासंघले जनाएको छ ।गत वर्ष बंगलादेशमा भएको ११ औं संस्करणमा चार देशका टिममात्र सहभागी भएका थिए । नेपाली टिम सहभागी नभएको त्यस संस्करणमा बंगलादेश च्याम्पियन भएको थियो । नेपाली टिम दक्षिण एसियाली प्रतियोगितामा तीनपल्ट सहभागी भएको छ, अध्यक्ष पुनले भने, हामी सन् २००६ (छत्तीसगढ) र २०१० (कोलम्बो) मा च्याम्पियन भएका थियौं ।यसपालि नेपाली टिमको तयारी पोखरामा भइरहेको पनि अध्यक्ष पुनले बताए । नेपाली खेलाडीलाई प्रशिक्षक राजेन्द्र तामाङले प्रशिक्षण दिइरहेका छन् । नेपाली टिममा ए डिभिजन लिग खेलेका १२ खेलाडीलाई पनि समेट्नेछौं, उनले भने, खासमा फुटबल संघले सेभेन ए साइड पनि हेरोस् भन्ने चाहन्छौं । हामी फरक क्षमता भएका (शारीरिक रूपमा) प्रति केन्द्रित हुने योजनामा छौं ।"
सिटी र आर्सनल सेमिफाइनलमा,लन्डन (एएफपी) नयाँ टिम संरचनासहित मैदानमा उत्रेको म्यानचेस्टर सिटी लेस्टरको बलियो चुनौती पार लगाउँदै मंगलबार लिगकपको सेमिफाइनल पुगेको छ । आर्सनल पनि अन्तिम चारमा पुग्न सफल भएको छ । म्यानचेस्टर सिटीको जित नाटकीय टाइब्रेकरमा सम्भव भएको हो । पेप ग्वार्डिओलाले लिगको शीर्षस्थानमा रहेको टिममा ९ लाई परिवर्तन गरेका थिए र यही टिम लेस्टरमाथि ४३ को रोमाञ्चक जित निकाल्न सफल रह्यो । निर्धारित र अतिरिक्त समयसम्म दुवै टिम ११ को बराबरीमा थिए । आर्सनलले भने वेस्ट ह्यामलाई १० ले हरायो ।
