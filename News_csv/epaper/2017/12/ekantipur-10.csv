शीर्षक,विवरण
वाम गठबन्धनको एकलौटी,"काठमाडौं मतपरिणाम घोषणा भइसकेकामध्ये २१ जिल्लाका सबै क्षेत्रमा वाम गठबन्धनले एकलौटी वर्चस्व कायम गरेको छ । ती जिल्लामा प्रतिनिधिसभाका साथै प्रदेशसभातर्फ सबै सिटमा वाम गठबन्धनले जित हासिल गरेको हो । गणना जारी रहेका केही जिल्लामा पनि एकल जित हुने गरी अग्रता देखिएको छ । विगतका चुनावमा पटकपटक जित्दै आएका क्षेत्रमा समेत कांग्रेस पराजित भएको छ । परिणाम घोषणा भइसकेका हिमाली र पहाडी जिल्लाहरू अधिकांशमा वाम गठबन्धनका उम्मेदवार विजयी भएका छन् ।ताप्लेजुङ, सोलुखुम्बु, ओखलढुंगा, दोलखा, धादिङ, लमजुङ, मुस्ताङ, म्याग्दी, बागलुङ, डोल्पा, रुकुम पूर्व, रुकुम पश्चिम, जाजरकोट, जुम्ला, कालिकोट, मुगु, बाजुरा, बझाङ, दार्चुला, बैतडी, खोटाङका प्रतिनिधिसभा र प्रदेशसभा सिटमा कांग्रेसका एक जनाले पनि जित्न सकेनन् । यिनमा गठबन्धनका तर्फबाट रुकुम पूर्व र पश्चिममा माओवादीका मात्र उम्मेदवार थिए भने बाजुरामा एमालेका मात्र उम्मेदवार थिए ।२०६४ को चुनावबाहेक अन्य सबै चुनावमा कांग्रेसले जित्दै आएको मनाङ र सोलुमा यस पटक प्रदेशसभामा समेत कांग्रेस आउन सकेन । बागलुङमा एमाले र माओवादीसँग राष्ट्रिय जनमोर्चा पनि मिलेको थियो । त्यहाँका प्रतिनिधिसभा र प्रदेशसभाका सबै क्षेत्रमा तीन पार्टीका उम्मेदवार विजयी भएका छन् । राष्ट्रिय जनमोर्चाबाट दुई जनाले प्रदेशसभामा जितेका छन् । विगतको कर्णाली अञ्चलका ५ जिल्लाबाट प्रतिनिधिसभाका ५ र प्रदेशसभाका १० वटा सिटमध्ये हुम्लाको प्रदेशसभाको एक सिटमा जीवनबहादुर शाहीले मात्र कांग्रेसबाट विजय हासिल गरेका छन् । अन्य सबै स्थानमा वाम गठबन्धनले जितेको छ । अघिल्लो चुनावमा ८० मतमा चित्त बुझाएको एमालेले यस पटक मनाङमा विजयी झन्डा फहराएको छ । सबै मतपरिणाम आएका जिल्लामध्ये रसुवामा मात्र वाम गठबन्धनले कुनै विजय हासिल गर्न सकेन ।केही स्थानमा भने निकै फराकिलो मतान्तरमा वाम गठबन्धनका उम्मेदवारले जितेका छन् । सबैभन्दा बढी मतान्तरमा विजयी हुनेमा दोलखाबाट एमालेका पार्वत गुरुङ रहेका छन् । उनले निकटतम प्रतिद्वन्द्वी कांग्रेसका रुद्र खड्काभन्दा ३० हजार ६ सय ४४ बढी मतको अन्तरमा जिते । गुरुङले ५५ हजार ४ सय ५७ मत ल्याए । धादिङ१ मा एमालेका भूमि त्रिपाठीले पनि २७ हजारभन्दा बढी मतको अन्तरमा कांग्रेसका विश्वप्रसाद अर्याललाई हराए । रुकुम पश्चिममा माओवादीका जनार्दन शर्माले १८ हजार ७ सय ४३ मतको अन्तरमा दोब्बर बढी मतसहित जितेका छन् । हुम्लामा धनबहादुर बुढाले झन्डै चौब्बर बढी मत ल्याएर जितेका छन् । ११ हजार ७ सय ६१ मतले बुढा विजय हुँदा उनका प्रतिद्वन्द्वीको ३ हजार १ सय ६७ मत मात्र आएको थियो । १० हजार बढीको अन्तरमा धेरै उम्मेदवारले जितेका छन् । दाङ२ मा माओवादीका कृष्णबहादुर महरा, सिन्धुपाल्चोकमा अग्नि सापकोटा र जुम्लाबाट गजेन्द्रबहादुर महत विजय भएका छन् । एमालेबाट काठमाडौं२ मा माधव नेपाल, ताप्लेजुङमा योगेश भट्टराई, ललितपुरमा कृष्णलाल महर्जन, बागलुङमा सूर्य पाठकले १० हजारभन्दा बढी मतको अन्तरमा हराएका छन् । गठबन्धनका तर्फबाट हालसम्म रुकुम पूर्वमा कमला रोका र ललितपुर३ मा पम्फा भुसाल गरी दुई महिलाले जितेका छन् । प्रतिनिधिसभातर्फ मात्रको नतिजा हेर्दा सिन्धुपाल्चोकका दुवै र ललितपुरका तीनवटै क्षेत्रमा गठबन्धनका उम्मेदवार विजयी भएका छन् । हेभिवेट र राष्ट्रिय चासोका रूपमा हेरिएका केही क्षेत्रमा समेत वाम गठबन्धनका उम्मेदवारले जितेका छन् । सिन्धुपाल्चोक२ मा राप्रपा प्रजातान्त्रिकतर्फबाट अध्यक्ष पशुपतिशमशेर राणा उम्मेदवार थिए, त्यहाँ एमालेका शेरबहादुर तामाङले उनलाई हराए । एमालेका रवीन्द्र अधिकारीले कास्कीमा, माओवादीका जनार्दन शर्माले रुकुममा लगातार तेस्रो पटक विजय हासिल गरे । ललितपुर१ बाट पूर्वडीआईजी नवराज सिलवालले जितेका छन् । आईजीपी नियुक्ति प्रकरणमा असन्तुष्टि जनाउँदै राजीनामा दिएर एमाले प्रवेश गरेका सिलवालले लगत्तै टिकट मात्र पाएनन्, अर्थ राज्यमन्त्रीसमेत रहेका कांग्रेसका उदयशमशेर राणालाई हराए । चार पटकसम्म लगातार पराजय व्यहोर्दै आएका एमालेका कृष्णगोपाल श्रेष्ठले यस पटक काठमाडौं९ बाट जिते । दुई पटकको काठमाडौंको पराजयपछि गृहजिल्ला पुगेका एमालेका योगेश भट्टराईले ताप्लेजुङबाट जिते । काठमाडौं र मोरङको प्रतिनिधिसभाको परिणाम पनि रोचक बनेको छ । कांग्रेसले निकै आशा गरेको मोरङका ६ वटामध्ये पाँच सिट वाम गठबन्धन जित्यो । कांग्रेसका मीनेन्द्र रिजालले मात्र मोरङ२ मा पार्टीको विरासत जोगाए । सरकारी कर्मचारीलाई डीभीपीआरमा रोक लगाउने निर्णयबाट चर्चित बनेका एमालेका लालबाबु पण्डितले मोरङ६ मा शेखर कोइरालालाई हराए । त्यस्तै मोरङ४ मा कांग्रेसका महेश आचार्यमाथि माओवादीका अमनलाल मोदीले विजय हासिल गरे । काठमाडौंका १० मध्ये ५ सिट एमालेले जित्यो । काठमाडौं५ को मतगणना जारी छ । गठबन्धनका तर्फबाट काठमाडौंमा माओवादी तीन जना उम्मेदवार थिए । काठमाडौं १, ६ र १० मा उम्मेदवारी दिएका माओवादीका तीनै जनाले हारे । काठमाडौं४ मा भने एमालेका राजन भट्टराई कांग्रेसका गगन थापासँग पराजित भए । प्रदेश २ मा तुलनात्मक कमजोर अन्य ६ वटा प्रदेशमा रोचक विजय हासिल र अग्रता कायम गरिरहेको वामपन्थी गठबन्धन प्रारम्भिक गणनामा प्रदेश २ मा भने केही कमजोर देखिएको छ । यस प्रदेशमा ३२ वटा प्रतिनिधिसभा र ६४ वटा प्रदेशसभाका सिट छन् । अधिकांश स्थानमा एमाले र माओवादीका उम्मेवार पछि छन् । कांग्रेस, संघीय समाजवादी फोरम र राजपा अग्रस्थानमा देखिएका छन् । पछिल्लो परिणामअनुसार ३२ मध्ये ८ स्थानमा मात्र वाम गठबन्धनका उम्मेदवारको अग्रता छ । त्यसमध्ये बाराका दुई र सिरहाको गरी तीन क्षेत्रमा एमालेको अग्रता छ भने अन्य ५ स्थानमा माओवादी अगाडि छ । बाँकी २४ सिटमध्ये सप्तरी२ मा फोरमका अध्यक्ष उपेन्द्र यादव निर्वाचित भइसकेका छन् । अन्य २३ मा कांग्रेस र राजपा ८८ र फोरम ७ सिटमा अग्रस्थानमा छन् । प्रदेशसभामा गणना भएका स्थानमध्ये १६ सिटमा मात्र वाम गठबन्धनका उम्मेदवारको अग्रता छ । अन्यत्र स्थानमा राजपा, फोरम र कांग्रेसको अग्रता छ ।"
"राष्ट्रसंघको बधाई, पर्यवेक्षकद्वारा प्रशंसा","काठमाडौं (कास) प्रतिनिधिसभा एवं प्रदेशसभा निर्वाचन शान्त र सफलतापूर्वक सम्पन्न भएकोमा संयुक्त राष्ट्रसंघले नेपाली जनतालाई बधाई दिएको छ । दोस्रो चरणको निर्वाचन सम्पन्न भएको पर्सिपल्ट महासचिव एन्टोनीओ गुटेरसले शनिबार वक्तव्य जारी गर्दै सम्पन्न निर्वाचनप्रति खुसी व्यक्त गरेका हुन् । उनले शान्तिपूर्ण निर्वाचन सम्पन्न गरेकोमा सबै पक्षलाई बधाई दिँदै यो सद्भाव कायम राख्न आग्रहसमेत गरेका छन् । निर्वाचनमा जसरी दलहरूले एकअर्कामा शान्त, सक्रिय र सद्भाव देखाए, त्यही सद्भाव आगामी दिनमा हुने निर्वाचनमा समेत राख्ने आशा राष्ट्रसंघले गरेको पनि गुटेरसको वक्तव्यमा उल्लेख छ । २०७२ असोजमा जारी संविधानले तय गरेको नयाँ संघीय ढाँचालाई कार्यान्वयनमा लैजान यो निर्वाचन एक ऐतिहासिक पलको रूपमा रहनेसमेत महासचिवले उल्लेख गरेका छन् । यसैगरी, प्रतिनिधिसभा र प्रदेशसभाको दुवै चरणको निर्वाचन पर्यवेक्षण गरेकामा अन्तर्राष्ट्रिय पर्यवेक्षकहरूले प्रशंसा गरेका छन् । उनीहरूले छोटो समयसीमा र कठिन अवस्थामा शान्तिपूर्ण निर्वाचन सम्पन्न हुनुलाई मुलुकको उपलब्धिका रूपमा व्याख्या गरेका छन् । नेपालीले लोकतन्त्र र स्थायित्वप्रति देखाएको सद्भावको उनीहरूले प्रशंसा गरेका छन् । युरोपेली महासंघ (ईयू) र कार्टर सेन्टरले निर्वाचनको अवलोकनबारे शनिबार पत्रकार सम्मेलन गर्दै भने, चुनौतीपूर्ण सुरक्षा वातावरणमा समेत प्रभावकारी तवरले निर्वाचन सम्पन्न गरेकामा नेपाल सरकार, निर्वाचन आयोग र राजनीतिक दल सबैलाई धन्यवाद ।ईयूले निर्वाचन पर्यवेक्षणको प्रारम्भिक प्रतिवेदन नै सार्वजनिक गरेको थियो । प्रतिवेदनमा छोटो समयमा निर्वाचनसम्बन्धी बन्दोबस्त राम्रो र सबल बनाएकामा निर्वाचन आयोग र जनताको उत्साहको प्रशंसा गरिएको छ । दुवै पर्यवेक्षकले मतदानमा खटिएका कर्मचारी र सुरक्षाकर्मीलाई मताधिकार नदिनु बुद्धिमानी नभएको बताउँदै आउँदा दिनमा यसमा सुधार हुने अपेक्षा गरेका छन् । मतदाता शिक्षा प्रभावकारी नभएको उनीहरूको निष्कर्ष छ । कार्टर सेन्टरका तर्फबाट पर्यवेक्षणको नेतृत्व थाइल्यान्डका पूर्वउपप्रधानमन्त्री सुराकियार्त साथिरथाईले र ईयूका तर्फबाट जेल्जना जोभ्कोले गरेका थिए ।"
कांग्रेसका हस्तीहरू नै पराजित,"काठमाडौं कांग्रेसका थुप्रै केन्द्रीय हस्तीहरूले चुनावमा पराजय व्यहोर्नुपरेको छ । केन्द्रीय नेताहरू शेखर कोइराला, महेश आचार्य, रामशरण महत, अर्जुननरसिंह केसी, बलबहादुर केसी, नवीन्द्रराज जोशीलगायत पराजित भइसकेका छन् भने अन्य केही हारको नजिक पुगेका छन् । शनिबार रातिसम्मको मतपरिणामअनुसार वरिष्ठ नेता रामचन्द्र पौडेलले समेत जित्ने सम्भावना करिब टरेको छ । २०४८ सालदेखि निरन्तर चुनाव जित्दै आएका पौडेलले योपल्ट आफ्नो क्षेत्रलाई सुरक्षित गर्न नसक्ने देखिएको छ । धनुषा३ मा कांग्रेस नेता विमलेन्द्र निधिको अवस्था पनि सुरक्षित छैन । उनी राजपा नेता राजेन्द्र महतोभन्दा धेरै पछाडि पर्दै गएका छन् । सुर्खेतमा पूर्वसहमहामन्त्री पूर्णबहादुर खड्का पनि संकटमै छन् । कांग्रेसका प्रभावशाली मानिएका पूर्वमहामन्त्री कृष्णप्रसाद सिटौला राप्रपा महामन्त्री राजेन्द्र लिङ्देनसँगको प्रतिस्पर्धामा धेरै पछाडि धकेलिएका छन् । शीर्ष नेतामध्ये पूर्वमहामन्त्री प्रकाशमान सिंहमात्रै विजयी भएका छन् । कांग्रेससँंग पार्टी एकता गरी चुनावमा होमिएका विजय गच्छदारसमेत संकटमै छन् । गच्छदारलाई सुनसरी३ मा वाम गठबन्धनबाट एमालेकी भगवती चौधरीले टक्कर मात्रै दिएकी छैनन्, मतान्तर बढाउँदै लगेकी छन् । ०४८ देखि निरन्तर चुनाव जित्दै आएका गच्छदारले आफू नेतृत्वको फोरम लोकतान्त्रिकलाई चुनावको मुखमै कांग्रेसमा मिसाएर मैदानमा उत्रिए पनि जित सुनिश्चित गर्न सकेनन् । पार्टी सभापति शेरबहादुर देउवा, महामन्त्री शशांक कोइराला, अर्थमन्त्री ज्ञानेन्द्रबहादुर कार्की, केन्द्रीय सदस्य प्रदीप गिरिलगायत केही नेताको स्थिति सुदृढ छ । कांग्रेसको पकड रहँदै आएको मोरङमा केन्द्रीय सदस्य मीनेन्द्र रिजाल मात्रै निर्वाचित भएका छन् । युवा नेता गगन थापाले काठमाडौं४ मा जितेका छन् । केन्द्रीय सदस्यहरू रमेश लेखक, एनपी सावद, फरमुल्लाह मन्सुर, प्रधानमन्त्री पत्नी आरजु राणालगायत पनि कडा प्रतिस्पर्धामा छन् । शनिबार अबेरसम्मको मतपरिणामले कांग्रेस प्रत्यक्षतर्फ तेस्रो स्थानमा खुम्चिएको छ । कांग्रेसनिकट विश्लेषक र पार्टीभित्रकै नेताले यसलाई अनपेक्षित परिणामका रूपमा लिँदै पार्टीकै संगठनमा पुन:संरचनाको आवश्यकता औंल्याएका छन् । उनीहरूले नेतृत्व हस्तान्तरणको माग गरेको बताए । समानुपातिकको गणना भइसकेपछि मात्रै कांग्रेसको मत घटेको हो या एमाले र माओवादी केन्द्रको मत जोडिएकाले यस्तो परिणाम आएको हो भन्ने यकिन हुनेछ, कांग्रेस युवा नेता गगन थापाले भने । तर पनि प्रत्यक्षतर्फको नतिजामा पार्टी नेतृत्वको असफलता जोडिएको उनले बताए । थापाका अनुसार तत्काल कांग्रेसले सुधारको दिशा नलिए अझै ठूलो मूल्य चुकाउनुपर्ने छ । सुधारको कार्यसूचीमध्ये पहिलो नम्बरमा अहिलेको पुस्ताले नेतृत्वबाट विश्राम लिनुपर्ने नै हो, उनले भने, यतिले मात्रै पुग्दैन, तत्कालीन पार्टी सभापति सुशील कोइरालाले संविधान जारीपछि प्रधानमन्त्री पदमा गरेको प्रतिस्पर्धादेखि यो निर्वाचनसम्म आइपुग्दा कांग्रेस कहाँकहाँ चुक्यो भन्ने समीक्षा गरिनुपर्छ । कांग्रेस नेतृत्वमा शान्ति प्रक्रियालाई निष्कर्षमा पुर्याउने, संविधान निर्माण र जारी गर्नेजस्ता महत्त्वपूर्ण उपलब्धिलाई प्रभावकारी रूपमा जनतामा लैजान नसक्नु कांग्रेस नेतृत्वको कमजोरी भएको उनले बताए । कांग्रेस नेतृत्वमा भएका उपलब्धिबाट हामीले पुरस्कार पाउनुपर्दथ्यो, तर दण्ड पाएका छौं, उनले भने, नेतृत्वको गलत कार्यशैलीले यस्तो भएको हो भन्ने सावित भइसकेको छ ।कांग्रेसनिकट विश्लेषकहरू ७० कटेका नेताहरूबाट अब पार्टीको पुनर्जागरण सम्भव नभएको निष्कर्ष सुनाउँछन् । प्रधानमन्त्रीसमेत रहेका कांग्रेस सभापति देउवा, वरिष्ठ नेता पौडेललगायत पुस्ताबाट कांग्रेसमा पुनर्जागरण असम्भव रहेको उनीहरूको भनाइ छ । कांग्रेस अग्रगामी एजेन्डाबाट स्थापित भएको पार्टी हो, जुन बेला कांग्रेस अग्रगामी एजेन्डाबाट पछि पर्छ या नीतिगत रूपमा विचलित हुन्छ, त्यतिबेला कमजोर भएको छ, अहिलेको अवस्था पनि ठीक त्यही हो, विश्लेषक एवं कानुनविद् विपिन अधिकारीले भने, यसबीचमा कांग्रेस पछि फर्कने शक्तिका रूपमा देखा पर्यो । कार्यक्रम र नीतिमा विचलन आउँदा संकटमा धकेलियो । उनले क्षमतावान् युवालाई नेतृत्वमा स्थापित गराउन सक्नुपर्ने बताए । राष्ट्रिय योजना आयोगका पूर्वउपाध्यक्ष एवं कांग्रेसनिकट विश्लेषक जगदीशचन्द्र पोखरेलले पनि नेतृत्वकै कमजोरीले अहिलेको नतिजा आएको बताए । वाम गठबन्धनका नेताहरूले पार्टीलाई अभियानका रूपमा देशव्यापी बनाइरहेका बेला कांग्रेस नेतृत्वले त्यस्तो अभियान अघि बढाउन नसक्नु ठूलो कमजोरी थियो, उनले भने, कांग्रेसका उम्मेदवारले पार्टीको अभियानमा भन्दा व्यक्तिगत प्रभावका आधारमा चुनावमा प्रतिस्पर्धा गरेको देखियो ।नेतृत्वमा सैद्धान्तिक विचलन आउनु पनि चुनावी हारको प्रमुख कारण रहेको पोखरेलले ठानेका छन् । कहिले माओवादी केन्द्रसँग तालमेल गर्ने त कहिले राप्रपासँग तालमेल गर्ने काम भयो, यो कुनै सैद्धान्तिक आधारमा नभएर नेतृत्वको सत्ता स्वार्थ र लहडबाजीमा भयो, उनले भने ।सभापति देउवा पार्टी संगठनमा भन्दा सत्तामा रमाउने व्यक्ति भएका कारण कांग्रेस कमजोर बन्दै गएको निष्कर्ष पनि विश्लेषकहरूको छ । देउवा दुई वर्षअघि १३ औं महाधिवेशनबाट पार्टी नेतृत्वमा आइपुगेका हुन् । यसबीचमा उनले पार्टीका महामन्त्री र विभागहरूसमेत बनाउन सकेका छैनन् । सरकारमा रहँदा पनि उनले जनभावनालाई केन्द्रमा राखेनन्, जसका कारण उनी सबभन्दा बढी आलोचक प्रधानमन्त्रीकै रूपमा रहे । उनले पार्टीलाई सत्तामा जाने भर्याङ मात्रै बनाए र कांग्रेसलाई आफ्नो र पत्नी आरजुको निजी सम्पत्तिजस्तो बनाए, एक विश्लेषकले भने, देउवाको यही कार्यशैलीमा पार्टी रहिरहे कांग्रेस अझै कमजोर हुनेछ ।देउवाको कार्यशैलीलाई लिएर पार्टीभित्रै असन्तुष्टि चुलिन थालेको छ । निर्वाचनको समीक्षा गरी पार्टीलाई पुन:संरचना गर्नका लागि वरिष्ठ नेता पौडेल पक्षले तत्काल महासमितिको बैठक बोलाउन दबाब दिने तयारी गरेको छ । यही तदर्थवादमा पार्टी सञ्चालन गर्न दिने हो भने कांग्रेस अझै कमजोर हुन्छ, पौडेलनिकट एक केन्द्रीय सदस्यले भने, पार्टी र सरकार सञ्चालनको कार्यशैली नै अहिलेको नतिजाको प्रमुख जिम्मेवार छ ।"
मन्त्रीहरू पनि पराजित,"काठमाडौं सत्तारूढ दल कांग्रेस र राप्रपाका बहालवाला अधिकांश मन्त्री र राज्यमन्त्रीले हार व्यहोरेका छन् । सूचना तथा सञ्चारमन्त्री मोहनबहादुर बस्नेत (कांग्रेस) ले सिन्धुपाल्चोक१ मा वाम गठबन्धनका उम्मेदवार पूर्वमन्त्री अग्निप्रसाद सापकोटासँग १० हजार ७ सय ६ मतान्तरले हार व्यहोर्नुपरेको छ । सहरी तथा गरिबी निवारणमन्त्री अम्बिका बस्नेत (कांग्रेस) काठमाडौं३ मा ४ हजार २ सय ८५ मतले एमाले उम्मेदवार कृष्ण राईसँग पराजित भएकी छन् । महिला तथा बालबालिका मन्त्री राप्रपाका विक्रमबहादुर थापा पनि काठमाडौं७ मा पराजित भएका छन् । एमालेका रामवीर मानन्धरले उनलाई ८ हजार २३ मतान्तरले हराएका हुन् । मानन्धरले २०७० को दोस्रो संविधानसभा चुनाव पनि यही क्षेत्रबाट जितेका थिए । वाणिज्य राज्यमन्त्री कांग्रेसका नरबहादुर चन्द बैतडीमा एमाले उम्मेदवार दामोदर भण्डारीसँग ११ हजार २ सय ३३ मतको अन्तरमा हारेका छन् । सहकारी तथा गरिबी निवारण राज्यमन्त्री कांग्रेसकी चम्पादेवी खड्का बागलुङ१ मा एमाले उम्मेदवार सूर्यप्रसाद पाठकसँग १२ हजार ७ सय ४१ मतको फरकमा पराजित भएकी छन् । कानुन राज्यमन्त्री कांग्रेसका दिलमान पाख्रिनलाई धादिङ२ मा एमालेका खेम लोहनीले ६ सय ३९ मतले पराजित गरेका छन् । यस्तै अर्थ राज्यमन्त्री कांग्रेसका उदयशमशेर राणा पनि ललितपुर१ मा एमालेका नवराज सिलवालसँग पराजित भएका छन् । ०७० को दोस्रो संविधानसभा चुनावमा आफूले जितेको क्षेत्रलाई राणाले योपल्ट जोगाउन सकेनन् । उपप्रधानमन्त्रीहरूको स्थितिउपप्रधानमन्त्री एवं माओवादी केन्द्रका कृष्णबहादुर महरा भने दाङ२ बाट निर्वाचित भएका छन् । सुनसरी३ मा उपप्रधान एवं स्थानीय विकासमन्त्री विजयकुमार गच्छदार र मकवानपुर१ मा उपप्रधान तथा ऊर्जामन्त्री कमल थापा मतगणनामा प्रतिस्पर्धीभन्दा पछाडि छन् । ०४८ पछिका सबै चुनाव जितेका गच्छदारलाई एमाले उम्मेदवार भगवती चौधरीले पछि पारेकी हुन् । थापालाई एमाले उम्मेदवार कृष्णप्रसाद दाहालले पछि पारेका छन् । उपप्रधान एवं शिक्षामन्त्री गोपालमान श्रेष्ठको क्षेत्र स्याङ्जा२ मा मतगणना सुरु नै भएको छैन । रूपन्देही३ मा राप्रपा (प्रजातान्त्रिक) का उम्मेदवार एवं स्वास्थ्यमन्त्री दीपक बोहरा, चितवन३ मा राप्रपा (प्रजातान्त्रिक) का उम्मेदवार एवं वनमन्त्री विक्रम पाण्डे, धनकुटामा राप्रपा (प्रजातान्त्रिक) का उम्मेदवार तथा उद्योगमन्त्री सुनीलबहादुर थापा प्रतिस्पर्धीभन्दा पछाडि छन् । तीनै जनालाई वाम गठबन्धनका उम्मेदवारले उछिनिरहेका छन् । बारा३ मा श्रममन्त्री एवं कांग्रेस उम्मेदवार फरमुल्लाह मन्सुर, डोटीमा भौतिक पूर्वाधारमन्त्री एवं कांग्रेस उम्मेदवार वीरबहादुर बलायर, धनुषा२ मा कृषि विकासमन्त्री एवं कांग्रेस उम्मेदवार रामकृष्ण यादव र धनुषा४ मा खानेपानी तथा सरसफाइमन्त्री एवं कांग्रेस उम्मेदवार महेन्द्र यादव, सर्लाही१ मा कांग्रेस उम्मेदवार एवं पशुपन्छी विकास राज्यमन्त्री शम्भुलाल श्रेष्ठ, चितवन२ मा शिक्षा राज्यमन्त्री एवं कांग्रेस उम्मेदवार शेषनाथ अधिकारी र रूपन्देही१ मा कांग्रेस उम्मेदवार एवं खानेपानी राज्यमन्त्री अब्दुल रज्जाक गद्दी पछि परेका छन् । तेह्रथुममा कांग्रेस उम्मेदवार एवं भौतिक पूर्वाधार राज्यमन्त्री सीता गुरुङलाई एमाले उम्मेदवार भवानीप्रसाद खापुङले पछि पारेका छन् । बर्दिया२ मा कांग्रेस उम्मेदवार एवं भूमिसुधारमन्त्री गोपाल दहित पछि परेका छन् । दहितलाई माओवादी उम्मेदवार एवं बिनाविभागीय राज्यमन्त्री सन्तकुमार थारूले उछिनेका छन् । बर्दिया१ मा सिँचाइमन्त्री सञ्जयकुमार गौतमलाई एमाले उम्मेदवार पूर्वउपप्रधानमन्त्री वामदेव गौतमले पछि पारेका छन् । सिँचाइ राज्यमन्त्री एवं कांग्रेस उम्मेदवार अमरसिंह पुनलाई रोल्पामा वाम गठबन्धनका उम्मेदवार पूर्वमन्त्री वर्षमान पुनले पछि पारेका छन् । अग्रस्थानका मन्त्रीहरूसल्यानमा बिनाविभागीय मन्त्री एवं गठबन्धनका उम्मेदवार टेकबहादुर बस्नेत, महोत्तरी१ मा बिनाविभागीय मन्त्री एवं गठबन्धनका उम्मेदवार गिरिराजमणि पोखरेल, रौतहट३ मा बिनाविभागीय मन्त्री एवं माओवादी उम्मेदवार प्रभु साह प्रतिस्पर्धीभन्दा अघि देखिएका छन् । सुनसरी४ मा अर्थमन्त्री ज्ञानेन्द्रबहादुर कार्की अग्रस्थानमा छन् । तनहुँ२ को (क) मा वाम गठबन्धनकी उम्मेदवार एवं महिला, बालबालिकामन्त्री आशा कोइराला पनि अगाडि नै छिन् । बिनाविभागीय मन्त्री वाम गठबन्धनका उम्मेदवार श्यामकुमार श्रेष्ठ रामेछापमा र कांग्रेसका श्रम राज्यमन्त्री डिल्लीबहादुर चौधरी दाङ ३ (क) मा अगाडि छन् । जित्ने मन्त्रीबिनाविभागीय मन्त्री एवं वाम गठबन्धनका जनार्दन शर्माले रुकुम पश्चिम, रक्षामन्त्री एवं कांग्रेस उम्मेदवार भीमसेनदास प्रधानले काठमाडौं६, युवा तथा खेलकुदमन्त्री एवं कांग्रेस उम्मेदवार राजेन्द्रकुमार केसीले काठमाडौं१० र बिनाविभागीय मन्त्री वाम गठबन्धनका शिवकुमार मण्डलले मोरङ५ बाट चुनाव जितेका छन् । कालिकोट१ को (ख) मा बिनाविभागीय मन्त्री वाम गठबन्धनका महेन्द्र शाहीले जितेका छन् ।"
नयाँ घेराबन्दी मा देउवा,"यहीबीच सत्ता सहयात्री माओवादी केन्द्रले विश्वास तोडदै विपक्षी एमालेसँग गठबन्धन गर्यो । यो अफ्ठेरोमा देउवा चुनावबाट पछि हट्ने अड्कलबाजी पनि गरिए । तर, वाम गठबन्धनका आगाडि अपेक्षाकृत परिणाम नआउने बुझेर पनि उनले आफ्नो पुरानो छवि बदल्ने प्रयत्न छाडेनन् । उनीमाथि विपक्षी नेता केपी ओलीले चुनाव नगराउने षड्यन्त्र र तानाबुना बुनेको आरोप लगाइरहे । चुनावपूर्व विस्फोटका घटना बढे । गृहमन्त्रीको जिम्मेवारीमा समेत रहेका देउवाले त्यसलाई न्यूनीकरण गर्न प्रयत्न गरिरहे । सरकार र सुरक्षा निकायले भरपूर सहयोग नगरिदिएको भए निर्वाचन आयोगले मात्रै गराउन सम्भव थिएन । सरकार सम्हालेको ७ महिनाभित्र देउवाले असार १४ तथा असोज २ मा स्थानीय निर्वाचन तथा मंसिर ७ र मंसिर २१ मा प्रदेशसभा र प्रतिनिधिसभा निर्वाचन गराएका छन् । कांग्रेसकै तत्कालीन प्रधानमन्त्री गिरिजाप्रसाद कोइरालाले प्रारम्भ गरेको शान्ति र संविधानको यात्रालाई देउवाले करिबकरिब टुंग्याएका छन् । कांग्रेसकै अर्का प्रधानमन्त्री सुशील कोइराला नेतृत्वको सरकारका पालामा आएको संविधानलाई पूर्ण कार्यान्वयनको दिशामा लग्न उनी सफल भएका छन् । संविधान र संघीयतासहितको राज्य पुन:संरचना कार्यान्वयनको जससमेत उनले पाएका छन् । २०५९ जेठ ८ मा संसद् विघटन गर्ने उनको राजनीतिक कदमले मुलुकको लोकतन्त्रले बाटो बिराएको थियो । त्यसपछि तत्कालीन राजाले शासन सत्ता आफ्नो हातमा लिएर निरंकुश शासन लादेका मात्रै थिएनन्, स्वयं देउवाको राजनीतिक जीवन नै समाप्त हुने गरी अक्षमको पगरी दिएका थिए । तिनै देउवाको यतिबेलाको सत्तायात्रा चुनावमय भएको छ । संविधानले लिएको संघीय लोकतान्त्रिक गणतन्त्रको बाटोलाई सही दिशामा डोर्याउने, संक्रमणकाल अन्त्य गर्ने जस्ता जिम्मेवारी पूरा गर्न देउवा सफल भएका छन् । चुनाव गराएर विगतमा लागेको अक्षमको आरोप र आफूमाथिको अविश्वासको भूमरीबाट व्यक्तिगत रूपमा त उनी बाहिरिए । तर, आफू पार्टी सभापति र सरकारको समेत नेतृत्वमा रहेका बेला पार्टीलाई जीवन्त भने बनाउन सकेनन् । स्थानीय तह निर्वाचनमा दोस्रो स्थानमा झरेको दललाई प्रदेशसभा र प्रतिनिधिसभा निर्वाचनसम्म आउँदा थप ओरालो लाग्नबाट उनले बचाउन सकेनन् । समग्रमा चौथोपटक प्रधानमन्त्री बनेका देउवाको गणतान्त्रिक कार्यकालको कार्य सञ्चालन पनि पुरानै शैलीको रह्यो । चुनाव नजिकिएपछि पनि उनले आफ्नो मन्त्रिपरिषद् विस्तारलाई रोकेनन् । आफ्नो पुरानो रेकर्ड तोडदै ६४ सदस्यीय मन्त्रिमण्डल बनाए । जबकि संविधानले २५ भन्दा बढी मन्त्री बनाउन नपाउने परिकल्पना गरेको छ । त्यति मात्र होइन, अख्तियार दुरुपयोग अनुसन्धान आयोगका तत्कालीन प्रमुख लोकमानसिंह कार्कीमाथि विपक्षी एमाले र आफ्नै सत्ता सहयात्री माओवादी मिलेर महाअभियोग लगाउँदा आफू चुप रहे, आफ्नो दल कांग्रेसलाई पनि त्यसबेला सही बाटोमा लग्न सकेनन् । त्यसविपरीत केही महिनापछि पहिलो महिला प्रधानन्यायाधीश सुशीला कार्कीमाथि महाअभियोग लगाउन उनी तम्सिए । कार्कीकै निर्णयले लोकमानसिंह बर्खास्त भएका थिए । हक्की स्वभावकी कार्कीको कार्यकालमा भ्रष्टाचारसम्बन्धी मुद्दाले प्राथमिकता पाएका थिए । प्रहरी प्रमुख नियुक्ति प्रकरणमा आफ्नो स्वार्थविपरीत फैसला आउन सक्ने अनुमानका आधारमा कार्कीमाथि महाअभियोग लगाइएको थियो । स्थानीय निर्वाचनको मुखमै कांग्रेसबाट गरिएको उक्त गल्ती पछि सच्याइए पनि त्यसको मूल्य पार्टीले चुनावमा चुकाउनुपरेको छ । पुरानो आक्षेपबाट बाहिरिन नपाउँदै देउवा धेरैखाले आरोपको चक्रब्युहमा परेका छन् । यतिबेलाका आरोप चिर्न उनले फेरि अर्को एकडेढ दशक लगाउने हुन् वा पार्टीलाई जीवन्तता दिन अर्को महत्त्वपूर्ण निर्णय लिनेछन्, त्यो उनको व्यक्तिगत निर्णय र कार्यशैलीमा भर पर्नेछ ।"
ललितपुरका तीनै क्षेत्रमा वाम गठबन्धन,"ललितपुर जिल्लाको तीनै वटा निर्वाचन क्षेत्रको प्रतिनिधिसभा सदस्यमा वाम गठबन्धन विजयी भएको छ । निर्वाचन क्षेत्र १ का प्रतिनिधिसभा सदस्यमा एमालेका उम्मेदवार नवराज सिलवालले २६ हजार ९ सय ५१ मत ल्याएर कांग्रेसका उम्मेदवार उदयशमशेर राणालाई ६ हजार २ सय २२ मत अन्तरले हराए । कांग्रेस राणाले २० हजार ७ सय २९ मत मात्र ल्याएका छन् । यो क्षेत्रको प्रदेशसभा सदस्य क तर्फ माओवादी केन्द्रकी उम्मेदवार लालकुमारी पुनले १० हजार एक सय ८२ मत ल्याउदा कांग्रेस उम्मेदवार ऋषिराम घिमिरेले ७ हजार ७ हजार ४५ मत मात्र ल्याएका थिए । ख तर्फ कांग्रेसका उम्मेदवार मीनकृष्ण महर्जन र एमालेका चेतनाथ सञ्जेलको भने मतगणना जारी छ । १ नं क्षेत्रमा ६५ हजार ९ सय १८ मतदाता छन् ।निर्वाचन क्षेत्र नं २ मा एमालेका कृष्णलाल महर्जनले २७ हजार ७ सय १३ मत प्राप्त गरेर कांग्रेस उम्मेदवार चन्द्र महर्जनलाई १० हजार ७ सय ६८ मतान्तरले हराए । कांग्रेसका महर्जनले १६ हजार ९ सय ४५ मात्र मत पाए । कृष्णलाल २०५६ को चुनावमा पनि यही क्षेत्रबाट निर्वाचित भएका थिए । यस क्षेत्रको प्रदेशसभा सदस्य क तर्फ वाम गठबन्धनबाट एमालेका माधवप्रसाद पौडेल १४ हजार ५ सय ६१ मत ल्याएर विजयी भए । कांग्रेसका उम्मेदवार पवन विक्रम थापाले ८ हजार एक सय ४४ मात्र मत ल्याए । ख तर्फ १२ हजार ६२ मत ल्याएर एमालेका ज्ञानेन्द्र शाक्य विजयी भएका छन् । उनका प्रतिद्वन्द्वी प्रेमकृष्ण महर्जनले ९ हजार ४ सय १७ मत ल्याएका छन् । २ नं क्षेत्रमा ७५ हजार ९ सय ८१ मतदाता छन् । ५४ हजार ५ सय ११ मत खसेकोमा एक हजार ७ सय ४ मत बदर भएको छ ।निर्वाचन क्षेत्र नं ३ प्रतिनिधिसभा सदस्यमा वाम गठबन्धनको तर्फबाटै माओवादी केन्द्रकी उम्मेदवार पम्फा भुसालले २४ हजार ३६ मत प्राप्त गरेर कांग्रेसका मदनबहादुर अमात्यलाई एक हजार ७ सय ८ मत अन्तरले हराइन् । कांग्रेसका महर्जनले २२ हजार ३ सय २८ मत मात्र प्राप्त गरेका छन् । माओवादी केन्द्रकी प्रवक्तासमेत रहेकी भुसाल २०६४ मा यसै निर्वाचन क्षेत्रबाट पहिलो संविधानसभामा निर्वाचित भएकी थिइन् । ३ नं क्षेत्र क प्रदेशसभा सदस्यतर्फ माओवादी केन्द्रका उम्मेदवार राजकाजी महर्जनले १४ हजार ६ सय २४ मत प्राप्त गरेर कांग्रेसका नवराज महतलाई ४ हजार ५ सय ६ मत अन्तरले हराए । कांग्रेसका महतले १० हजार १ सय १८ मत पाए । राजकाजी २०६४ को निर्वाचनमा क्षेत्र नं २ बाट निर्वाचित सांसद थिए । ख को प्रदेशसभा सदस्यतर्फ ११ हजार ७ सय १ मत ल्याएर एमालेका जीवन खड्का विजयी भए । खड्काले कांग्रेसका उम्मेदवार शिवराम बानियाँलाई ३ हजार १० मत अन्तरले हराए । बानियाँले ८ हजार ६ सय ९१ मत ल्याए । क्षेत्र नं ३ मा ८६ हजार ४ सय ३९ मतदाता छन् । ५९ हजार ८ सय ७३ मत खसेकोमा ५ सय ५९ मत बदर भएको छ ।विजयपश्चात् क्षेत्र नं २ एमालेका उम्मेदवार महर्जनले ललितपुरलाई सांस्कृतिक राजधानी बनाउने पुन: प्रतिबद्धता व्यक्त गरे । भूकम्पले क्षतिग्रस्त सांस्कृतिक सम्पदालगायत सर्वसाधारणको घर पुनर्निर्माण छिटो गर्नेछु, उनले भने, खानेपानी, ढल, धूवाँधूलो र ट्राफिक जामको समस्याबाट नगरवासीलाई मुक्त गर्नेछु । उनले ग्वार्कोलुभुलामाटार हुँदै तराई जोड्ने मार्ग स्तरोन्नति गरिने बताए । माओवादी केन्द्रकी भुसालले ५ वर्षमा आर्थिक समृद्धितिर मुलुकलाई अगाडि लैजाने बताइन् । जनताको अहिलेको भन्दा जीवनस्तर उच्च राख्न इमानदारिता एवं निष्ठापूर्वक काम गर्नेछु, उनले भनिन् । सिलवालले दक्षिणतर्फको दुर्गम पहाडी भेगको कृषि र पर्यटनमा आधुनिकीकरणमार्फत विकासमा जोड दिने बताए ।"
दैलेखमा पनि वर्चस्व,"दैलेख (कास) प्रतिनिधिसभाका दुई र प्रदेशसभाका चार निर्वाचन क्षेत्र रहेको जिल्लामा वाम गठबन्धनले वर्चस्व जमाएको छ । प्रतिनिधिसभा १ मा एमालेका रवीन्द्रराज शर्मा विजयी भएका छन् । क्षेत्र १ तर्फ प्रदेशसभा क मा माओवादी केन्द्रका धर्मराज रेग्मी, ख मा एमालेका अम्मरबहादुर थापा, २ क मा एमालेका सुशील थापा, ख मा एमालेकै राजबहादुर शाही चुनिएका छन् । प्रतिनिधिसभा क्षेत्र २ को गणना जारी छ । शर्मा २३ हजार ७ सय ७३ मत प्राप्त गरी विजयी भएका हुन । उनले प्रतिद्वन्द्वी राप्रपाका दीपककुमार शाहीलाई ६ हजार ५ सय २१ मतान्तरले हराए । एमाले जिल्ला अध्यक्षसमेत रहेका शर्माले दैलेखको विकास नै मूल एजेन्डा रहेको बताएका छन् । सबै पूर्वाधारयुक्त जिल्ला बनाउने र दिगो विकासमा जोड दिने उनको भनाइ छ । क्षेत्र १ प्रदेश क मा विजयी रेग्मीले १० हजार ३ सय ६१ मत पाए । उनका प्रतिद्वन्द्वी कांग्रेसका कृष्णकुमार बीसीले ८ हजार ७ सय ६५ मतमै चित्त बुझाए । रेग्मी कानुन व्यवसायी हुन् । प्रदेश ख मा विजयी एमालेका थापाले १२ हजार ५ सय ६७ मत ल्याए । उनले कांग्रेसका जगतजंग थापालाई १९ सय ८३ मतले पछि पारेका हुन् । थापा संविधानसभा निर्वाचनमा पनि विजयी भए । क्षेत्र २ को प्रदेश क मा निर्वाचित थापाले २ हजार ७ सय ८६ मतान्तरले कांग्रेसका मधुविक्रम खनाललाई पछि पारे । थापाले ११ हजार ८४ मत ल्याए । उक्त क्षेत्रको प्रदेशसभा ख मा राजबहादुरले कांग्रेसका दिक्पालकुमार शाहीलाई २ हजार ९ सय ८९ मतले पछि पारे । राजबहादुरले ११ हजार ४ सय ४५ मत ल्याएका छन् । गठबन्धनको विजय सभा डोल्पा डोल्पाका तीनवटै सिटमा जित दर्ता गराएको वाम गठबन्धनले बाजागाजासहित विजय र्याली र सभा गरेको छ । प्रतिनिधिसभामा विजयी एमालेका धनबहादुर बुढा, प्रदेश सभा क मा विजयी एमालेका नन्दसिंह बुढा र ख मा विजयी माओवादी केन्द्रका वीरबहादुर शाहीलगायतको सहगागितामा र्याली निकालिएको थियो ।"
कांग्रेसको गढमा वाम,सोलुखुम्बुमा पनि वाम०४८ पछि लगातार सांसदको टिकट पाएका कांग्रेस नेता तथा पूर्वमन्त्री बलबहादुर केसी २०६४ मा माओवादी केन्द्रका गोपाल किरातीसँग पराजित भएका थिए । तर ०७० को संविधानसभा चुनावमा पुन: विजयी भएका उनी फेरि वाम गठबन्धनका उम्मेदवार माओवादी केन्द्रकै हेमकुमार राईसँग पराजित भएका छन् ।राईले २० हजार ७ सय ४७ मत प्राप्त गर्दा केसीले १७ हजार २ सय ९४ मत मात्र पाए । दुईवटै प्रदेशसभामा पनि वाम गठबन्धनका तर्फबाट उम्मेदवार बनेका एमाले विजयी भएका छन् । प्रदेशसभा क मा एमालेका उत्तमकुमार बस्नेत १० हजार ६ सय ६७ मत ल्याएर विजयी भए । उनका निकटतम प्रतिद्वन्द्वी कांग्रेसका प्रकाशसिंह कार्कीले ८ हजार ८ सय ४६ मत ल्याए । प्रदेशसभा ख मा एमालेका बुद्धिकुमार राजभण्डारीले १० हजार ३ सय ८७ मतसहित विजय हासिल गरे । उनका निकटतम प्रतिद्वन्द्वी कांग्रेसका आङगेलु शेर्पाले ७ हजार ९ सय २९ मत मात्र पाए ।
दाङ२ मा महरा विजयी,"दाङ क्षेत्र २ बाट प्रतिनिधिसभा सदस्यमा माओवादी केन्द्रका नेता उपप्रधानमन्त्री कृष्णबहादुर महरा १४ हजार १ सय ४५ मत अन्तरले विजयी भएका छन् । महराले ४० हजार ४२ मत प्राप्त गरेका छन् भने उनका निकटतम प्रतिद्वन्द्वी कांग्रेसका राजु खनालले २५ हजार ८ सय ९७ मत प्राप्त गरेका छन् । ७३ हजार ७ सय ६९ मत खसेकोमा ४ हजार २ सय ८४ मत बदर भएको मुख्य निर्वाचन अधिकृत हेमन्त रावलले बताएका छन् ।महरा २०६४ को संविधानसभा निर्वाचनमा कांग्रेसकी अनिता देवकोटालाई पराजित गरी यही क्षेत्रबाट विजयी भएका थिए । कांग्रेसका खनालले ०७० को संविधानसभा निर्वाचनमा माओवादीका निर्मल आचार्यलाई यही क्षेत्रमा पराजित गरेका थिए । अहिले महरा र खनाल उही क्षेत्रमा पहिलो पटक आपसी प्रतिस्पर्धामा थिए । महरा चौथो पटक चुनावी प्रतिस्पर्धामा भाग लिएर चारै पटक विजयी भए । उनले अहिलेसम्म हार व्यहोर्नुपरेको छैन । उनी ०४८ को संसदीय निर्वाचनमा रोल्पा क्षेत्र २, ०६४ को संविधानसभा निर्वाचनमा दाङ क्षेत्र ३ र ०७० को संविधानसभा निर्वाचनमा रोल्पा क्षेत्र १ बाट निर्वाचित भएका थिए ।शिक्षण पृष्ठभूमिबाट राजनीतिमा आएका महरा शालीन र बौद्धिक नेता मानिन्छन् । रोल्पाको लिवाङ७ धारापानीमा जन्मेका महराले शिक्षा शास्त्रमा स्नातक गरेका छन् । ०३५ सालदेखि विद्यार्थी आन्दोलनमा सहभागी भएर राजनीतिमा लागेका महरा राष्ट्रिय शिक्षक संगठन रोल्पाको सचिव र केन्द्रीय प्रतिनिधि भए । ०३७ मा नेकपा चौमको पार्टी सदस्यता प्राप्त गरी पार्टीको जिल्ला सदस्य भएका थिए । अनेरास्ववियूको केन्द्रीय सदस्य र उपाध्यक्ष भए ।उनले ०३६ देखि ०४८ सम्म रोल्पामा शिक्षण गरेका थिए । ०५० मा संयुक्त जनमोर्चाको संसदीय दलका नेता भए । ०५२ मा माओवादीको भूमिगत राजनीतिमा रहेका महरा ०५३ मा पार्टीको केन्द्रीय सदस्य भए । पार्टीको पोलिटब्युरो सदस्य भएका बेला उनी ०५८ मा सरकारसँगको पहिलो वार्ता टोलीका संयोजक थिए । ०६० को वार्ता टोलीका सदस्य तथा प्रवक्ता भएका थिए । शान्ति प्रक्रियापछि महरा विभिन्न समयमा सरकारमा सहभागी भएका छन् । उनी दुई पटक सूचना तथा सञ्चार मन्त्री, दुई पटक उपप्रधानमन्त्री, परराष्ट्रमन्त्री, गृहमन्त्री, अर्थमन्त्री भइसकेका छन् । महरा पार्टीको केन्द्रीय संगठन विभाग प्रमुख र महासचिव भइसकेका छन् ।विजयी भएपछि महराले देशलाई आर्थिक समृद्धितर्फ लैजान अग्रसर हुने बताए । दाङलाई प्रदेशको राजधानी बनाई यस क्षेत्रको विकासमा नेतृत्वदायी भूमिका खेल्ने उनले बताए । दाङलाई प्रदेशको राजधानी बनाउन म सक्रियताका साथ लाग्छु, उनले भने, प्रदेशको विकास र जनताको आर्थिकस्तर वृद्धि गर्ने मेरो प्राथमिकता हुनेछ । स्थानीय तह निर्वाचनमा यस क्षेत्रका सबै तह एमाले र माओवादीले जितेका थिए ।"
गोरखामा भट्टराईको ह्याट्रिक,गोरखा १ मा वाम गठबन्धनगोरखा १ मा माओवादीका हरिराज अधिकारी विजयी भएका छन् । ३ हजार २ सय १७ मतान्तरसहित उनी विजयी भएका हुन् । उनले २९ हजार ८ सय ६० मत प्राप्त गरे । उनका प्रतिद्वन्द्वी कांग्रेस उम्मेदवार चीनकाजी श्रेष्ठले २६ हजार ६ सय ४३ मत प्राप्त गरे । ६३ हजार ६ सय १९ मत खसेकामा ४ हजार ३ सय ३५ मत बदर भएको निर्वाचन अधिकृतको कार्यालयले जनाएको छ ।स्नातक गरेका ४९ वर्षीय अधिकारी प्रतिनिधिसभा सदस्यमा विजयी भएका हुन् । उनका निकटतम प्रतिस्पर्धी श्रेष्ठलाई नयाँ शक्तिसहित लोकतान्त्रिक गठबन्धनले सघाएको थियो । माओवादी केन्द्रका प्रदेश ४ इन्चार्ज उनको गण्डकी गाउँपालिका दर्बुङ जन्मथलो हो । उनी खरो र प्रस्ट वक्ताका रूपमा परिचित छन् । त्यस्तै क्षेत्र १ को प्रदेश (क) र (ख) प्रदेशमा वाम गठबन्धनका उम्मेदवार लेखबहादुर थापा र रामशरण बस्नेत विजयी भएका छन् । थापाले १६ हजार ५ सय ५८ मत प्राप्त गरे भने उनका प्रतिद्वन्द्वी धीरन थापाले १४ हजार १९ मत पाए । माओवादी जिल्ला अध्यक्षसमेत रहेका ४२ वर्षीय थापा गोरखा नगरपालिका ताप्ले निवासी हुन् । प्रदेश (ख) मा एमाले वैकल्पिक केन्द्रीय सदस्य बस्नेत विजयी भएका हुन् । उनले १६ हजार ६ सय ५६ मत प्राप्त गरे । उनका प्रतिद्वन्द्वी कांग्रेस उम्मेदवार राजेन्द्र बजगाईंले १३ हजार एक मत पाए । अनेरास्ववियुबाट राजनीतिमा प्रवेश गरेका उनी स्थानीय निकायको पूर्वप्रतिनिधि र एमालेको पूर्वजिल्ला अध्यक्षसमेत हुन् । उनको जन्मथलो प्रदेश (क) को गोरखा नगरपालिका नारेश्वर भए पनि (ख) बाट विजयी भएका हुन् ।
जनादेश : २०७४,"प्रतिनिधिसभा र प्रदेशसभा सदस्य निर्वाचनको मतपरिणाम आउने क्रम जारी छ । प्रत्यक्ष र समानुपातिक प्रणाली दुवैको अन्तिम मत परिणाम सार्वजनिक हुन अझै केही दिन लाग्नेछ तर अहिले सार्वजनिक भइरहेको मतपरिणामको प्रवृत्तिले भने केन्द्र र अधिकांश प्रदेशमा एमालेमाओवादी सम्मिलित वाम गठबन्धनले स्पष्ट बहुमतका साथ सरकार बनाउने देखाएको छ । चुनावको सम्मुख बनेको यो गठबन्धनको दिगोपन वा पूर्वघोषणाबमोजिम एकता भए बहुदलीय व्यवस्था पुनर्बहालीपछि जारी अस्थिर सरकारको निरन्तरता क्रमभंग हुने सम्भावनासमेत छ तर त्यो चुनौतीमुक्त भने छैन । मुलुकको विकास, निर्माणले गति लिन नसक्नुमा अस्थिर सरकारलाई मुख्य कारकका रूपमा औंल्याउने गरिएको पृष्ठभूमिमा वाम गठबन्धन बहुमतमा पुग्ने हैसियत देखिनुले निश्चय नै मतदाताहरूको स्थिर सरकार र समृद्धिको चाहनालाई प्रतिबिम्बित गर्छ । जनआकांक्षालाई कसरी र कुन हदसम्म वाम गठबन्धनले पूरा गर्न सक्छ, त्यसैमा उसको लोकप्रियता र दिगोपन भर पर्नेछ । स्थापनाकालदेखि नै हरेक लोकतान्त्रिक आन्दोलनमा अगुवाइ गर्दै आएको नेपाली कांग्रेसका लागि भने यो निर्वाचन सुखद देखिएन । शीर्ष नेताहरू पराजितपराजयउन्मुख हुँदै गर्दा संसद्मा कांग्रेसको उपस्थिति संख्यात्मक रूपमा अहिलेसम्मकै कमजोर हुने देखिँदै छ । कांग्रेसलाई यो निर्वाचनको मतादेश प्रतिपक्षी दलको भूमिकाका लागि हो । प्रतिपक्षमा रहेर पनि प्रभावकारी र रचनात्मक भूमिका निर्वाह गर्दै यो पार्टीले संविधान कार्यान्वयन एवं संघीय लोकतान्त्रिक गणतन्त्र सुदृढीकरणमा महत्त्वपूर्ण भूमिका निर्वाह गर्न सक्छ । राजनीतिक दलहरूबीचको सहकार्यलाई यो निर्वाचनले टुटाएको होइन, टुटाउनु पनि हुँदैन । अहिलेसम्म जेजति उपलब्धि हासिल भएका छन्, ती सबै वैचारिक धारका राजनीतिक दलहरूको सहकार्यबाटै सम्भव भएका हुन् र उपलब्धि रक्षा पनि सहकार्यबाटै हुनुपर्छ । निर्वाचनले कांग्रेसमा नेतृत्व, नीति र शैली परिवर्तनको खाँचो औंल्याइदिएको छ । अहिलेको मतपरिणामबाट पाठ सिकेर संगठन सुदृढीकरणमा केन्द्रित हुन सक्यो भने कांग्रेस फेरि नयाँ ऊर्जाका साथ पुन:स्थापित हुन सक्ने पर्याप्त सम्भावना छँदै छ । तसर्थ कांग्रेस वृत्त हतास हुनु पर्दैन, तर कमजोरीको कारण नेतृत्वसँग खोज्नुपर्छ । स्थानीय, प्रदेश र केन्द्र तीनै तहमा भएका निर्वाचनमा क्षेत्रीय पार्टीहरूको उपस्थिति भने कमजोर देखिएको छ । दुई ठूला दल एमाले र माओवादीले वाम गठबन्धन बनाउनाले तथा कांग्रेसले केही दलसँग तालमेल गर्नाले पनि क्षेत्रीय स्तरका पार्टी निरीह बन्न पुगेका छन् । पुरानै दलप्रति मतदाताको रोजाइ वा विश्वास देखिनुको कारण वैकल्पिक शक्तिको तत्काल आवश्यकता नदेख्नु वा अहिले आफूलाई वैकल्पिक शक्तिका रूपमा दाबी गर्दै आएका दलहरूप्रति भरोसा नहुनु हुन सक्छ । राजधानी उपत्यकामा स्थानीय तह र प्रतिनिधिसभा निर्वाचनमा उल्लेख्य मत बटुलेको विवेकशीलसाझा पार्टीले पनि आफूलाई वैकल्पिक राजनीतिक शक्तिका रूपमा स्थापित गर्न अझै निकै मिहिनेत गर्नुपर्ने देखिएको छ । हिन्दु राष्ट्र र संवैधानिक राजतन्त्रको वकालत गर्दै आएका पूर्वपञ्चहरूका पार्टी राप्रपा र राप्रपा प्रजातान्त्रिक पनि कमजोर देखिएका छन् । यो भनेको धर्मनिरपेक्षता र गणतन्त्रको स्वीकार्यता वृद्धि हो । अबको संसद्मा राजनीतिक दलहरूको संख्या भने थोरै हुनेछ । गठबन्धनतालमेलका आडमा संसद्मा केही साना दल पुग्न सके पनि राष्ट्रिय पार्टीको हैसियत पाउने सम्भावना देखिँदैन । राष्ट्रिय पार्टीको हैसियत पाउन प्रत्यक्षतर्फ एक सिट र समानुपातिकमा तीन प्रतिशत मत पाउनैपर्छ । न्यूनतम तीन प्रतिशत मत नल्याउने दलले प्रतिनिधिसभामा समानुपातिक सिट पनि पाउँदैन । राष्ट्रिय पार्टी र समानुपातिक सिट प्राप्तिका लागि मापदण्ड निर्धारणले साना दलहरूलाई पार्टी एकता वा गठबन्धन निर्माणमा प्रेरित गर्नेछ, जुन क्रम यसअगावै सुरु भइसकेको छ । स्थानीय सरकारमा पनि अहिले वाम गठबन्धनमा आबद्ध दलहरूकै बाहुल्य छ । त्यसैले संविधान कार्यान्वयन गराउँदै लोकतान्त्रिक गणतन्त्रलाई सुदृढ पार्ने प्रमुख दायित्व यही गठबन्धनको हो । आन्तरिक गुटउपगुटको प्रभाव सरकार (तीनै तहको) सञ्चालनमा परेन भने पाँच वर्षसम्म स्थिर सरकार बन्ने ढोका खुल्नेछ । वाम गठबन्धनले विजयको उन्माद र अहम् प्रदर्शन गर्ने होइन, सबै पक्षलाई समेट्ने र नेतृत्वदायी उदारता प्रकट गर्ने गरी अगाडि बढ्नुपर्छ । त्यसो भए मात्र स्थायित्व र आर्थिक विकासको उसको नाराको कार्यान्वयन सहज हुनेछ, अन्यथा त्यो नाराकै रूपमा मात्र रहनेछ ।"
कांग्रेस हार्नुका कारण,"२०१५ सालको आम निर्वाचनमा नेपाली कांग्रेसले १०९ सिटमा ७४ सिट आफू एक्लैले जितेको थियो । हिजोका दिनसम्म नेपाली कांग्रेस मुलुककै सबैभन्दा ठूलो पार्टी थियो तर आज ऊ कमजोर पार्टीका रूपमा देखा परेको छ । मत गणनाको प्रारम्भिक नतिजाले अब नेपाली कांग्रेस आउँदो ५ वर्षका लागि प्रमुख प्रतिपक्षमा बस्ने प्राय: निश्चित छ । निर्वाचनको मत परिणामले शेरबहादुर देउवाको नेतृत्व कांग्रेसका लागि पूर्णत: असफलसिद्ध गरेको छ । देउवाकै नेतृत्वमा स्थानीय चुनाव र प्रदेश र प्रतिनिधिसभा चुनावमा कांग्रेस पराजित हुन पुग्यो । यो हारको नैतिक जिम्मेवारी लिँदै उनले पार्टी सभापति पद त्याग गर्नु उपयुक्त हुन्छ । सरकारमा बसेका बेला कांग्रेस नेतृत्वले लिएका जनभावनाविपरीतका निणर्य, नेतृत्वको अदूरदर्शी सोचाइ र वामपन्थीहरूको गठबन्धन कांग्रेस हार्नुका प्रमुख कारण हुन् । अन्य कारण निम्न छन् :१) निर्वाचनको मुखमा कार्यकर्तालाइ राज्यकोषबाट करोडौं रकम बाँड्नु जसबाट आम मतदाता रुष्ट हुनु । २) मुख्य चुनावी एजेन्डा अघि सार्न नसक्नु । सबै नेतालाई मिलाएर धेरै ठाउँमा ठूल्ठूला आमसभा गर्न नसक्नु । शीर्ष नेतृत्वमा एकता छ भन्ने सन्देश दिन नसक्नु ।३) लोकतान्त्रिक गठबन्धन भनेर राप्रपा, राप्रपा प्रजातान्त्रिकसँग मात्र गठबन्धन गरिनु । अरू पार्टीलाई सामेल गर्न नसक्नु । ४) जनभावनामा ठेस पुग्ने गरी इमानदार प्रधानन्यायाधीश सुशीला कार्कीमाथि महाअभियोग प्रस्ताव ल्याउनु तर लोकमानसिंह कार्कीजस्तो भ्रष्टलाई महाअभियोग लगाउन उदासीन बन्नु ।५) कनिष्ठ प्रहरी अधिकृतलाई महानिरीक्षक बनाउन खोज्नु ।६) भारतले नेपालमा नाकाबन्दी लगाउँदा विरोध नगरी मौन बस्नु । भारत भ्रमणमा रहेका बेला उल्टै शेरबहादुर देउवाले नेपालको संविधान जसरी भए पनि संशोधन गर्छौं भन्नु । ७) चीनलाई बनाउन दिइएको बुढीगण्डकी जलविद्युत् आयोजनाको सम्झौता एकतर्फी रूपमा खारेज गर्नु । चीनसँग पारवहन र इन्धन ल्याउने कार्यमा उदासीन बस्नु । ८) कांग्रेस पार्टीलाई नीतिगत छलफलको थलो नबनाई सामूहिक निणर्यको सट्टा व्यक्तिगत र खल्तीको पार्टी बनाउनु । जनभावनाको ख्याल नगरी भ्रष्ट खुमबहादुर खड्कालाई संसदीय समितिमा राख्नु, गुन्डानाइके भनेर चिनिएका गणेश लामाजस्तालाई टिकट दिइनु पनि कांग्रेस हारको कारण हो । गोपाल देवकोटागोकर्णेश्वर८ जोरपाटी, काठमाडांै देशको राजनीतिक आन्दोलनमा महत्त्वपूर्ण भूमिका खेलेको, संविधान जारी गर्न सफल र तिनै तहको निर्वाचन सम्पन्न गरी संक्रमण काल अन्त्य गर्ने लोकतान्त्रिक पार्टी भनेर चिनिएको नेपाली कांग्रेस संघ र प्रदेशको निर्वाचनमा नराम्रोसँग हार खाएको छ । कांग्रेस हार्नुका केही कारण छन् । भारतले नेपालमाथि लगाएको नाकाबन्दीमा स्पष्ट धारणा राख्न नसक्नु, कहिले प्रचण्डसँग मिलेर हँसिया हथौडामा भोट हाल्न लगाउनु त कहिले राप्रपा र राप्रपा प्रजातान्त्रिकसँग मिलेर गाई र हलोमा भोट हाल्न लगाउनु, प्रधानन्यायाधीश सुशीला कार्कीमाथि महाअभियोगको प्रस्ताव ल्याउनु, लोकमानसिंह कार्की प्रकरणमा स्पष्ट धारणा राख्न नसक्नुलगायतका कारणले अहिलेको निर्वाचनमा कांग्रेसले पराजय भोगेको हो । नेतृत्वको गलत कार्यशैली, मनोमानी पार्टी सञ्चालनले पनि कांग्रेस पराजित हुनुपरेको हो । कांग्रेसले सरकारमा रहेका बेला जनतालाई राहत पुग्ने काम पनि खासै गर्न सकेन । यो निर्वाचन सधैंका लागि होइन । यो आवधिक निर्वाचन हो । कांग्रेसले गल्तीलाई सुधार गर्दै लाने हो भने आगामी निर्वाचन उसकै पक्षमा हुन सक्छ । यसर्थ हारको कारण पहिचान गर्दै सुधारको बाटोतर्फ प्रस्थान गर्नुमै कांग्रेसलगायत समग्र राष्ट्रको पनि हित हुने देखिन्छ । पुरुषोत्तम घोरासैनी बालाजु १६, काठमाडौंनेपाली कांग्रेस निर्वाचनको परिणामबाट हतोत्साही बनेको छ । सत्ताको उन्मादमा जनताभन्दा माथि व्यक्तिलाई राखेर स्वार्थसिद्ध गरिनुको परिणाम हो पराजय । वाम गठबन्धनका कारण मात्र कांग्रेस पराजित भएको होइन । भारतले नाकाबन्दी गर्दा नाकाबन्दी हो सम्म भन्न नसक्ने कांग्रेसका लागि अबको बाटो कठिन छ । पार्टीका जिम्मेवार व्यक्तिहरू पदमा मात्र सीमित भए । बन्द कोठामा संगठनभन्दा पनि कसरी खुट्टा तान्ने भन्ने खुराफात गर्नमै व्यस्त भए । माल पाएर चाल पाएन कांग्रेसले । शिक्षा, स्वास्थ्य रोजगारी, भ्रष्टाचारमुक्त समाज निर्माणमा कांग्रेसको नेतृत्व सक्षम भएन । भूकम्पपीडित र बाढीपीडितका लागि सिन्को भाँचेन कांग्रेसले । जनताका लागि देखिने गरी कुनै काम नगरेको परिणाम हो यो । सत्तामा रहेका बेला सर्वसाधारणका जनजीविकाका सवालमा किन कांग्रेस जिम्मेवार बनेन ? डा गोविन्द केसी किन पटक पटक अनशन बस्ने वातावरण बनाइयो ? नेपाली कांग्रेसको हालत भारतीय कांग्रेस आईको र वाम गठबन्धनको हालत भारतीय जनता पार्टीको जस्तो हुने देखिएको छ । अब कांग्रेसले आफूलाई सुधार्ने र जनतासँगै रहने काम गर्नुपर्छ, रचनात्मक प्रतिपक्षको भूमिका निर्वाह गर्नुपर्छ । कुसुम न्यौपाने मध्यविन्दु ११, नवलपरासी"
निगममा सुधार यसरी,"मंसिर १९ गते कान्तिपुरमा निगममा व्यापक सुधार आवश्यक सम्पादकीय पढ्न पाइयो । ६० वर्षे जीवनकालमा वायुसेवा निगमले बाध्यतावश विस्तार गर्न नभ्याएका कतिपय लाचारीको तर्कसंगत बयान त्यसमा छ । निगमभित्र सल्टिसकेका केही गुह्य कुरा कोट्याएर समग्र सुधारको सारांश पनि त्यहाँ उतारिएको रहेछ तर यो संस्थाको विकासखातिर जागरुक तवरले दिलोज्यान सुम्पेका सचेत कर्मचारीको बुझाइमा यसपछिको उन्नतिका लागि निगमसँगक) स्पष्ट दृष्टिकोण र योजनासहितको सबल नेतृत्व चाहिन्छ, जसले साझा लक्ष्य प्राप्तिका निम्ति ठूलो समूह तयार पार्न सकोस् । ख) उच्च शिक्षित, गुणात्मक कर्मचारी वर्ग हुनैपर्छ, जो जिज्ञासु, ज्ञानविवेकसम्पन्न र सदा अभिप्रेरित रहन सकून् । र, ग) सर्वस्वीकार्य आधुनिक प्रविधि भित्रिनैपर्छ, जसमा डाटा, नेटवर्क, एप्लिकेसन र स्ट्रक्चर समावेस होऊन् अनि त्यसभित्र निगम सजिलै पस्न सकोस् ।यी ती मूल आधार रूप हुन्, जसलाई निगमले दुई वर्षअगाडि नै पूर्ण आत्मसात् गरिसकेकै हो । यस अतिरिक्त, विश्वस्तरीय सुरक्षित हवाईसेवा, जसमा यात्रु र सामानको सुरक्षा, यात्रुमैत्री व्यवहार, उडान कनेक्सन र ब्यागेज सर्भिसमा तत्काल सम्बोधन, उत्पादनवितरणमा तालमेल र लचकता, समयको परिपालना (ब्लक टाइम नीति), मुनाफा व्यवस्थापन एवं आर्थिक सबलीकरण (खर्च कटौती र मूल्य नियन्त्रण) आदिलाई आफ्ना नीति कार्यक्रममा निगमले पहिल्यै मिलाइसकेको जानकारी नै छ । यसबाहेक, सुरु गरिएका सुधार कार्यक्रममा अझ बढी ध्यान दिएर, व्यवस्थापनमा आधुनिक टुल्स भित्र्याएर अनि विश्वका ठूल्ठूला सहरहरूमा सेवा विस्तारका लागि आधुनिक जहाज थपेरै वायुसेवा निगममा सुधार ल्याउने हो कि ? माधवराज लोहनीवरिष्ठ अधिकृत, नेपाल वायुसेवा निगम, काठमाडौं"
चुनाव सफल हुनु सुखद,"प्रदेश र प्रतिनिधिसभा सदस्य निर्वाचनको उल्लासपूर्ण सफलताले देशैभर उल्लास, उमंग र आशाभरोसा छताछुल्ल पोखिएको छ । पहिलो चरणको निर्वाचनले जगाएको उत्साहले दोस्रो चरणसम्म आइपुग्दा ठूलै खैलाबैला र आँधीबेहरी ल्यायो । स्थानीय तहको निर्वाचनले दिएको जनमतको झल्कोलाई वाम गठबन्धन आफ्नो पोल्टातिर खन्याउन सफल भयो । यो चुनावले पाँच वर्षका लागि अन्तत: म्यादी विश्राम लियो । चुनाव चाहने शक्तिहरूको जित भयो । देशमा चुनाव हुन नसकेको भए यसको फाइदा लिँदै कुनै तेस्रो वैकल्पिक शक्ति हावी हुन सक्थ्यो । प्रतिक्रान्तिको दबदबा बढ्न सक्थ्यो । गणतन्त्रवादीहरू रक्षात्मक धारतिर एकत्रित हुन पुग्थे । कसैको बहकाव वा आफ्नो अन्तष्करणको उत्कट इच्छाबाट जुन शक्तिले जे सोचेर आफ्नो भएभरको क्षमता लगाएर यसपटकको चुनावलाई बमका धमाकाले धम्क्याउन खोज्यो तर ऊ स्वयम् उठ्नै नसक्ने गरी भौतिक र नैतिक रूपमा थला बस्यो । न देशमा निर्वाचन हुँदा त्यो शक्तिलाई नोक्सान हुन्थ्यो न त निर्वाचन नहँुदा जित, तैपनि बिनसित्तिमा परालको क्षणिक आगोको मुस्लोलाई रक्तक्रान्तिको ज्वालामुखी ठान्ने भ्रममा दिग्भ्रमित बन्न पुग्यो । ऐतिहासिक चुनावका पक्षमा रहेको जनशक्तिले त्यस्ता अस्थिरतावादीका दुस्वप्नाहरू विग्रहित बनाइदियो । नेपाली माटोमै जन्मिएकाहरूबाटै यही माटोकै उपहास हुन सक्ने गरी चुनावमा बमबारुद र माइनले भाँजो हालेर लोक हँसाएको पनि यसपटक रामै्र देखियो । निर्वाचनमा कुनै दलले जित्छन्, कोही पराजित हुन्छन् । यो नियमित आकस्मिकता नै हो । जितेर उन्मत्त हुने अनि हारेर विक्षिप्त हुने दलगत चिन्तन एवम् प्रवृत्तिले मुलुक माथि उठन सक्दैन । जितेर उदाहरणीय कार्य गर्ने, हार बेहोर्दा आफूलाई सच्याउने संयमित र परिष्कृत शैली अवलम्बन गर्दा राजनीतिशास्त्रले व्याख्या गरेझंै राजनीतिक गरिमाको गहिराइसम्म पुग्न सहयोगी द्रष्टव्य हुन सक्छ । श्यामसुन्दर कुइँकेलहाँडीगाउँ, काठमाडौं"
मतगणनास्थलमा तारजाली,"प्रदेश तथा प्रतिनिधिसभाको ऐतिहासिक निर्वाचन सफलतापूर्वक सकिएको छ । विभिन्न ठाउँका मतगणनास्थल हेर्ने हो भने विश्वासको कमी र निकै सुरक्षा चुनौतीको अवस्था छ । मतपत्र च्यातिने घटना र मतपत्र च्यातिएपछि पुन: चुनाव गर्ने अदालती आदेशको नजिर चितवनमा भएको स्थानीय चुनावमा बसेका कारण यस्तो अवस्था आएको हो । मतगणनास्थलमा तीन तहका सुरक्षा निकाय, उच्च सुरक्षा सतर्कताको व्यवस्था हँुदाहुँदै फेरि कोठाभित्र जाली लगाएर मत गन्ने काम भइरहेको छ । हुन त, मतपत्रको सुरक्षाका लागि हदैसम्मका उपाय अपनाउने क्रममा र अनावश्यक लफडा हुनबाट बचाउन यस्ता उपाय अपनाउनु सराहनीय कार्य हो तर पनि त्यस्ता खालका दृश्य टेलिभिजनका पर्दामा देखिँदा निकै लाज मर्नु भएको छ । कुनै पनि स्वाभिमानी नेपालीलाई यी दृश्य पचेका छैनन् । देश विदेशमा कस्तो प्रतिक्रिया होला यसरी तारजालीभित्र बसेर मतगणना गरिरहनु र यस्ता दृश्य पटक पटक देखिनुबाट राजनीतिक दलहरूकै बेइज्जत भएको छ, किनकि राजनीतिक दलका प्रतिनिधि वा उम्मेदवारहरूबीचको आपसी विश्वास कत्तिको छ भन्ने कुराको मापन पनि यसले गरेको छ । नरनाथ पाण्डेकावासोती८, नवलपरासी"
मतदाता शिक्षाको समीक्षा,"तीनै तहको निर्वाचन सम्पन्न गराएकामा निर्वाचन आयोगलगायत सरोकारवालालाई साधुवाद अब नेपाल लामो अवधिको संकटकालको भुमरीबाट उम्किएको छ, जुन सुखद हो तर निर्वाचन आयोगको जानकारीअनुसार कम्तीमा ५ प्रतिशत मत बदर भएको पाइन्छ, जुन अत्यन्त दु:खलाग्दो हो । किनभने हरेक मतदातालाई आफूले दिएको मत खेर नजाओस् भन्ने चाहना हुन्छ भने खेर जाने मतसंख्या कमभन्दा कममा ल्याउन महत्त्वपूर्ण भूमिका निर्वाचन आयोग र राजनीतिक दलले निर्वाह गर्नुपर्छ । निर्वाचन सम्पन्न हुँदैमा सफल र प्रभावकारी निर्वाचन बन्न सक्दैन । सफल तथा प्रभावकारी निर्वाचन भन्नाले तोकिएका सामग्रीको व्यवस्था, प्रभावकारी मतदान हुने वातावरण तथा सामग्री तथा मतदानको वातावरणको व्यवस्थापनलाई बुझाउँछ जस्तो लाग्छ तर विगतका तीन तहकै निर्वाचनमा प्रभावकारी निर्वाचनको वातावरणभित्र पर्ने अधिकांश मतदातालाई निर्धक्कसाथ आफ्नो अमूल्य मतदान गर्न धेरै अलमलिनुपरेको गुनासो र समाचारले छापा रंगिए तर यस्ता गुनासा र समाचारप्रति न त निर्वाचन आयोग न त राजनीतिकर्मीको दृष्टि पुगेन, फलस्वरूप नहुने धरै मत बदर भए ।आखिर के भयो त्यस्तो ? किन भयो त ? मत बदर नहुने एक मात्र उपाय मतदाता शिक्षा, जसका लागि निर्वाचन आयोगले अरबौं रकम खर्च गरेको हल्ला पनि नचलेको होइन । हल्ला साँचो हो भने कसरी खर्च गरियो ? अर्थात मतदाता शिक्षा दिन उपयुक्त जनशक्ति परिचालन गर्यो ? १९ मंसिर २०७४ को कान्तिपुर दैनिकको समाचारलाई लिने हो भने स्वास्थ्य स्वयंसेविकालाई परिचालन गरिएको रहेछ, जुन काम सरासर गल्ती भयो । धेरै स्वास्थ्यसेविका निरक्षर छन् । मतदाता शिक्षाका लागि स्थानीय शिक्षक तथा अन्य क्लबका युवा, बेरोजगार युवायुवती, सेवा निवृत्त कर्मचारी आदिलाई जिम्मा दिएको भए यस्तो गुनासो आउने नै थिएन होला । फेरि मतदाता शिक्षा नपुगेको, सिकाउन नसकेका कुराका बारेमा धेरै पहिलेदेखि पाठकहरूले छापामार्फत् नऔंल्याएका होइनन् । सुझाव त सानाको पनि त लिन सकिन्थ्यो नि तर कुनै कसैको गुनासो किन सुनिएन ? गंगाराज अर्याल,पाणिनी८, पाली अर्घाखाँची"
बंगलादेशम्यानमार वार्ता जरुरी,"कान्तिपुरमा ध्रुवकुमारको लेख रोहिंग्या, राज्य र राजनीति पढें । लेखकले रोहिंग्या शरणार्थीको तुलना भुटानी शरणार्थीसँग गरेका छन् । सवाल उठ्छ कि रोहिंग्याहरू वास्तवमा आप्रवासी हुन् कि होइनन् ? म्यानमारले १९९५ मा उनीहरूलाई अस्थायी अप्रवासीको प्रमाणपत्र किन दियो र उनीहरूले त्यसलाई किन माने ? बंगलादेशबाट आएका थिएनन् भने उनीहरूले आफ्नो अस्थायी प्रमाणपत्रलाई किन स्वीकार गरे ? उनीहरू बंगाली आप्रवासी नै हुन् । अत: बंगलादेश र म्यानमारबीच वार्ता हुनु नितान्त आवश्यक छ । मानवीयताका नाताले म रोहिंग्याहरूको साथमा छु तर बंगलादेशी आप्रवासी साबित भएपछि बंगलादेशले उनीहरूलाई स्विकार्नुपर्छ । यो घटना भुटानी शरणार्थीभन्दा भिन्न छ । भुटानी शरणार्थी आप्रवासी होइनन्, त्यहाँका नागरिक थिए । उनीहरूसँग राज्यले दिएको नागरिकता थियो । सम्भवत: त्यसैले रोहिंग्याका विषयमा राष्ट्रसंघ, ट्रम्प वा मोदी कसैले यसमा रुचि लिएका छैनन् । चीनको रुचि रोहिंग्याभन्दा बढी आफ्नो व्यापारमा छ । यसको राजनीतिक समाधान बंगलादेश र म्यानमारको द्विपक्षीय वार्ताले हुनेछ । डा शिवशंकर यादववीरगन्ज, पर्सा"
आवधिक जनादेशको अर्थ,"दोस्रो चरणको निर्वाचनको मौन अवधि सुरु हुनु ठीक अघि गत शनिबार बिहान कान्तिपुरले तीन शीर्ष नेताको अन्तर्वार्ता लिएको थियो एकै समय धनगढी, दमक र काठमाडौंमा । अन्तर्वार्ताका क्रममा कांग्रेस सभापति शेरबहादुर देउवाले आफ्नो पार्टीको सकभर बहुमत आउने बताएका थिए । सकभर भन्नुको अर्थ उनी स्वयं अनिश्चित थिए भन्ने जनाउँथ्यो । आखिर नेतृत्व नै धुकचुकमा छँदा समग्र पार्टीले चुनावीअक्सिजन पाएन । एमाले अध्यक्ष केपी शर्मा ओलीको बोलीमा आत्मविश्वास झल्कन्थ्यो । उनले दुई तिहाइकै आसपास मत ल्याउने दाबी अन्तर्वार्तामा दोहोर्याए । त्यो निश्चिन्तताले एमालेलाई चुनाव जित्ने पार्टीका रूपमा स्थापित गर्यो । ओलीको अभिव्यक्तिलाई बल पुर्याउने काम माओवादी अध्यक्ष पुष्पकमल दाहाल प्रचण्डले गरे । उनले वामपन्थी गठबन्धनले जित्ने दाबी मात्र गरेनन्, भावी प्रधानमन्त्री ओली नै भएको घोषणासमेत गरिदिए । त्यस्तो आत्मविश्वासपूर्ण अभियान चलाउने अवस्थामा देउवा देखिएनन् । मतदाताको मनोविज्ञान त्यसैअनुरूप तयार हुँदै गयो ।सामान्य अंकगणितअनुसार पनि तीनवटा शक्तिमध्ये दोस्रो र तेस्रो मिल्दा पहिलो कमजोर हुने स्वयंसिद्ध थियो, तर कांग्रेसले वाम गठबन्धनलाई विशुद्ध चुनावी तालमेलमा सीमित राखेर हेर्यो । भन्नलाई त एमाले र माओवादीले पार्टी एकीकरण नै गर्ने भनेका थिए, र त्यसैअनुसार एकता समितिसमेत बनाइसकेका थिए, तर कांग्रेस नेतृत्व फेरि पनि के विश्वासमा थियोछ भने प्रधानमन्त्री बन्ने प्रस्ताव राखेपछि प्रचण्ड पग्लिहाल्नेछन् । सम्भवत: अब त्यो त्यति सहज विषय रहेन दुइटा कारणले । एउटा, प्राप्त सिटका आधारमा पनि अब गैरएमाले सरकारको निर्माण असम्भवप्राय: देखिँदै छ । अर्को, एमालेसँगको सहकार्यमा प्रचण्डले जुन स्तरको हैसियत पुन:स्थापित गरेका छन्, त्यो धरातल र हिजोको समझदारीलाई चटक्कै बिर्सेर अर्को मार्गचित्रमा हाम्फाल्न उनलाई अब सजिलो हुनेछैन । नेपाली राजनीतिमा अचानक यस्तो मोड कसरी आयो ? यसको अन्तर्य केलाउन वर्तमान चुनावी परिणामको आधारनिर्माण कसरी भयो भन्नेतर्फ फर्कनुपर्ने हुन्छ । सरसर्ती हेर्दा पाँचवटा कारण देखिन्छन्, जसले वामपन्थी गठबन्धनलाई जिततर्फ अभिमुख गरायो स्थिरता र विकासको नारा, एमालेमाओवादी एकताको सन्देश, राष्ट्रवादी अडान, ओलीको आक्रामक अभियान र प्रधानमन्त्री देउवाको कमजोर कार्यकाल । १) स्थायित्व र विकासको सपना : मैले चुनाव जितेका एक कांग्रेस नेतालाई सोधें तपाईंहरूको त्रुटि कहाँनेर भएजस्तो लाग्छ ? उनले फ्याट्ट भनिहाले, हाम्रो चुनावी नारा नै गलत र प्रतिरक्षात्मक भइदियो ।वामपन्थी गठबन्धनले स्थिर सरकार दिने, मुलुकमा स्थायित्व ल्याउने र विकास गर्ने कुरालाई जबरजस्त नाराका रूपमा अगाडि सारेको थियो । हुन पनि कुनै पनि सरकार पाँचवर्षे अवधि चल्नै नसक्ने, सरकार गठनविघटनका खेलकुद पाँचसात महिनामा चलिरहने, अनि यो राजनीतिक अस्थिरताले मुलुकलाई सदैव अविकासमा जकडिरहने अवस्थाले सबैलाई आजित बनाएकै हो । यस्तो अवस्थामा हामीलाई मत दिनुस्, स्थिर सरकार दिन्छौं र विकास गर्छौं भन्ने प्रतिपक्षी नाराले निकै काम गर्यो । सत्तारूढ कांग्रेसले सरकार सञ्चालन राम्रैसँग गरिरहेको भए सायद यो नारा उति आकर्षक बन्ने थिएन, तर प्रधानमन्त्री देउवाको कार्यकाल आफैंमा आलोच्य छँदैथ्यो । त्यस्तो अवस्थामा आएको एमालेमाओवादीको संयुक्त विकल्पले मतदातालाई तान्यो । त्यसको कांग्रेसले जसरी प्रतिवाद गर्यो, त्यो पनि प्रभावकारी भएन । मैले माथि उल्लेख गरेका कांग्रेस नेताकै शब्दमा, हामीले आफू के गर्छौं, कस्तो कार्यक्रम ल्याउँछौं भनेनौं, कम्युनिस्ट अधिनायकवाद आउँछ मात्र भनिरह्यौं, त्यसलाई जनताले पत्याएनन् । उल्टो कम्युनिस्टहरूको सरकार बन्दैरहेछ भन्ने रूपमा बुझे । नजानेर हामी उनीहरूकै प्रचारको गोटीजस्तो बन्यौंं । कम्युनिस्ट अधिनायकवाद आउँदै छ भन्ने कुरालाई प्रधानमन्त्री देउवाले एकसूत्रीय चुनावी नारा बनाएका थिए । झन्डै तीन दशकदेखि कांग्रेससँगै संसदीय अभ्यास गर्दै आएको र लोकतान्त्रिक आन्दोलनको अभिन्न हिस्सा बनेको एमालेले साम्यवादी शासन ल्याउँछ भन्ने तर्क आफैंमा कमजोर जगमा आधारित थियो । अनि हतियार बुझाएर संसदीय मूलधारमा सामेल भएर थुप्रै चोला फेरिसकेको माओवादी फेरि अतिवादी राजनीतिमा फर्कन्छ भन्ने भनाइलाई पनि मानिसहरूले पत्याएको देखिएन । बरु त्यस्तो प्रचारबाजीले वामपन्थी सरकार बन्ने सम्भावना रहेको बुझाइ बढायो । त्यसले स्थिर सरकार दिने गठबन्धनको नारालाई नै अप्रत्यक्षत: बल पुर्यायो । २) वाम एकताको सन्देश : स्थायित्वको वामपन्थी नारालाई जनताले पत्याउनुको आधार बन्यो एमाले र माओवादीको गठबन्धन । त्यो चुनावी तालमेल मात्र नरहेको, आफूहरूले दुई पार्टीबीच एकीकरण नै गर्न लागेको सन्देश पनि ओली र प्रचण्डले स्पष्टसँग दिए । त्यसअनुरूप ६०४० प्रतिशतको हाराहारीमा विवादरहित ढंगले उम्मेदवारी मात्र दिइएन, साझा घोषणापत्रसमेत जारी गरियो । यस्तो प्रतिबद्धता आएपछि यी दुई वामपन्थी दल लामै समय मिलेर जाने रहेछन् भन्ने विश्वास बढ्यो । यो वैचारिक एकताले वर्षौंदेखि विभाजित र विशृंखलित रहँदै आएको वामपन्थी वृत्तलाई निकै उत्साहित तुल्यायो भने स्थायी सरकार दिने सन्देशले तटस्थ मतदातालाई समेत तान्यो । वास्तवमा विगतमा वामपन्थी जनाधार विभाजित भइआउँदा कांग्रेसलाई लाभ मिल्दै आएको तथ्यले देखाउँछ । २०४८ सालको चुनावमा कांग्रेसले ३७७ प्रतिशत मत पाएको थियो, जो उसबेला वामपन्थीहरू मिलेका भए झन्डै त्यति नै मत (३६५ प्रतिशत) पाउन सक्थे । ०५१ को मध्यावधि निर्वाचनमा पनि वाम मत नछरिएको भए कांग्रेसकै बराबरी (३३ प्रतिशत) पुग्न सक्थ्यो, जुनबेला सिटका आधारमा एमाले सबभन्दा ठूलो पार्टीका रूपमा उदाएको थियो । ०५६ को चुनावमा चाहिं कांग्रेसको मत बढेर ३७२ प्रतिशत पुगेको थियो भने एमाले र राष्ट्रिय जनमोर्चाको मिलाउँदा ३३ प्रतिशत पुग्ने देखिन्थ्यो । एउटा स्पष्ट चित्र के देखापर्छ भने ०४८ यता कांग्रेसको लोकप्रिय मत क्रमश: खस्कँदै गएको छ । दुइटा संविधानसभा निर्वाचनमा त्यो क्रम अझ ह्वात्त बढ्यो । पहिलो संविधानसभा (२०६४) मा उसले समानुपातिकतर्फ २११ प्रतिशतमात्र पायो भने दोस्रो (२०७०) मा २५५ प्रतिशत । पहिलो र दोस्रो संविधानसभामा एमालेमाओवादीको मत जोड्दा क्रमश: ४९५ र ३८८ प्रतिशत पुग्ने देखिन्छ, जो कांग्रेसले पाएको भन्दा धेरै माथि हो । गएको स्थानीय निर्वाचनमा पनि यस्तै परिदृश्य देखापर्यो । सम्भवत: यही अंकगणितले हालको संसदीय एवम् प्रादेशिक निर्वाचनमा दुई वाम पार्टीलाई एकसाथ उभिने र पार्टी एकीकरणसमेत गरेर जाने जग प्रदान गर्यो । यता कांग्रेसको त्रुटि के भयो भने उसले एमाले र माओवादीको भोट एकअर्कालाई नजाने अन्दाज मात्र गरिरह्यो, आफैंले कुनै स्वतन्त्र पहलकदमी लिएन । ३) राष्ट्रवादको राग : बरु अर्को पहल ओलीले नै लिए राष्ट्रवादको । निर्वाचित संविधानसभाले २०७२ सालमा जारी गरेको नयाँ संविधानलाई विफल तुल्याउने उद्देश्यबाट भारतले लगाएको नाकाबन्दी उसबेला नेपालमाथि आइपरेको राष्ट्रिय संकट थियो । जनताले त्यो संकटको सामना गर्ने र बाह्य ज्यादतीको प्रतिवाद गर्ने दह्रो नेतृत्व चाहेका थिए । नाकाबन्दीको विरोध त थुप्रै नेताहरूले गरे, तर अन्तिम घडीसम्म टिकिरहने सामथ्र्य थोरैले मात्र देखाउन सके । तीमध्ये अग्रपंक्तिमा ओली देखापरेका थिए । २० वर्षअघि भारतसँग महाकाली सन्धि गर्दाताकाका नरम ओली र यसबेलाका गरम ओलीबीचका विरोधाभासको व्याख्या अनेक कोणबाट भइआएको छ, सायद पछिसम्मै भइरहनेछ । तर पछिल्ला अडानहरूबाट उनले आफ्नै विवादास्पद विगतलाई पनि प्रस्ट्याउने या सच्याउने काम गरेका छन् । उनको चुनावी स्कोर बढाउने एउटा महत्त्वपूर्ण कारक सम्भवत: यो पनि बन्यो । हामीकहाँ ठूला छिमेकबाट घेरिएको देशमा स्व:स्फूर्त फैलने राष्ट्रवादी राग मात्र छैन, विदेशी हस्तक्षेपको कडा प्रतिवाद गर्नुपर्छ भन्ने देशभक्तिपूर्ण भावना पनि उत्तिकै छ । यसलाई कतिपयले घरेलु राजनीतिमा भारतविरोधको कार्ड प्रयोग गर्ने अवसरवादी प्रवृत्ति भन्दै उडाउन पनि खोज्छन्, नियतवश: । तर प्रश्न के भने यदि छिमेकबाट ज्यादती भइरहेको छ भने राजनीतिक नेतृत्वले त्यसको विरोध गर्दै राष्ट्रिय हितका पक्षमा बोल्ने कि नबोल्ने ? जसले यसमा आँट देखाउँछ, जनमत त्यसैका पक्षमा हुन्छ । प्रश्न भारतको मात्र होइन, हालसम्म मैत्रीपूर्ण भूमिकामा देखिएको अर्को छिमेकी चीनबाट पनि भोलि ज्यादती हुन थाल्यो भने नेतृत्वले बोल्नैपर्ने हुन्छ । नाकाबन्दीका बेला कांग्रेस नेतृत्वले गल्ती के गर्यो भने त्यसविरुद्ध ऊ जसरी उभिनुपथ्र्यो, त्यहाँनेर चुक्यो । कांग्रेस पार्टीले नाकाबन्दी शब्दसमेत उच्चारण गर्न चाहेन । त्यो अस्पष्टता या हिच्किचाहटको राजनीतिक लाभ चर्को स्वर निकालिरहेको एमालेलाई स्वत: मिल्यो । कांग्रेसले वर्तमान पराजयको समीक्षा गर्दा नाकाबन्दी प्रकरणलाई सम्झन चाहेन भने फेरि पनि गल्ती गरेको ठहर्नेछ । ४) ओलीअग्रसरता : चुनावमा मुख्य संवाहक को हो र कस्तो छ भन्ने कुराले पनि हारजितमा निर्णायक भूमिका खेल्छ । वाम गठबन्धनका दुई प्रमुख नेतामध्ये प्रचण्ड मूलत: आफ्नै चुनौतीपूर्ण चितवन निर्वाचन क्षेत्रमा बढी केन्द्रित भए, बीचमा पुत्रशोकमा पनि परे । ओलीको चुनावी दौडाहा गिरिजाप्रसाद कोइरालालाई पनि बिर्साउने किसिमको देखियो । कोइराला वृद्धावस्थामा पनि कति ऊर्जावान् र गतिशील थिए, उनका तुफानी चुनावी भ्रमणहरूमा त्यो देखिन्थ्यो । लामो अस्वस्थताबाट तंग्रिएका ओलीले पनि बढीभन्दा बढी मतदातामाझ पुग्ने र आफ्ना कुरा राख्ने शैली अपनाए । नेताहरूसँगको निकटता या आगमनले तात्त्विक अर्थ राख्छ नेपालका चुनावी अभियानमा । त्यसमाथि ओलीको वाकपटुता आफैंमा चर्चित छँदै छ । भलै यही उनको दुर्बल पक्ष पनि हो । ओलीले त जे पनि बोलिहाल्छन् भन्ने छवि यसअघि सरकार चलाउँदा जसरी बन्यो, त्यसलाई मेटाउन उनले यसबीचमा निकै मिहिनेत गर्नुपरेको छ । धन्य, चीनसँग व्यापार तथा पारवहन सम्झौता, नेपालचीन रेलमार्गको अध्ययन, चीनबाट इन्धन झिकाउनेलगायत थुप्रै कोसेढुंगा समझदारीहरू गर्न आँट गरेपछि उनका कमजोर पक्ष ओझेलमा पर्दै गए । भारतीय नाकाबन्दीपछि चीनतर्फ सम्भावनाको ढोका खोल्नुपर्छ भन्ने जनमतअनुरूप ओली चलेका थिए, उनीसँगै उभिए प्रचण्ड पनि, जसले ओलीपछि प्रधानमन्त्री बन्दा चीनसँग बेल्ट एन्ड रोड इनिसिएटिभ (बीआरआई) मा हस्ताक्षर गरेर त्यो सम्भावनालाई अझ मूर्तरूप दिन खोजे । यिनीहरू आए भने चीनसँग रेल जोडिन्छ भन्ने आम बुझाइले पनि यसपालि वाम गठबन्धनलाई बल पुर्यायो । त्यो किनभने प्रधानमन्त्री बनेलगत्तै देउवाले भारतको गोवामा आयोजित एक कार्यक्रममा तिब्बती निर्वासित नेतासँगै भाग लिएको घटनाले उनको चीनसँगको सम्बन्ध कसरी जान्छ भन्नेमा संशय पैदा गरेको थियो । अझ बीआरआई परियोजनामा सूचीकृत बुढीगण्डकी जलविद्युत् परियोजना बनाउन चिनियाँ कम्पनीसँग गरिएको समझदारीपत्र नै देउवा सरकारले चुनावको मुखमा हठात् रद्द गरिदिएपछि त्यसले एउटा ठूलो जनमतलाई भड्काउने काम गर्यो । तथापि चीनसँग रेल जोड्ने आम अपेक्षाको तत्काल कार्यान्वयन वाम गठबन्धनका निम्ति पनि फलामे च्युरा चपाउनुसरह हुनेछ । त्यससँगै खेलिने भूराजनीतिक खेलबाट नेताद्वय कति प्रभावित हुन्छन्, यो पनि प्रतीक्षाको रोचक विषय रहेको छ । केही वर्षयता ओलीले सत्ता र शक्तिआर्जनका निम्ति गरिने पावर पोलिटिक्स भन्दा माथि उठेर इतिहासमा छवि निर्माण गर्ने लिगेसी पोलिटिक्स लाई पछ्याउन खोजेजस्तो देखिन्छ । उनले लिएको बाटोप्रति हामी सहमत या असहमत जे भए पनि एउटा प्रभावशाली राजनीतिज्ञले लिएको महत्त्वाकांक्षी मार्गचित्रले मुलुकमा ल्याउन सक्ने तरंगलाई भने बेवास्ता गर्न सकिन्न । हिजो आफैंले चर्को आलोचना गरिआएको माओवादी पार्टीसँग चुनावी तालमेल र पार्टी एकता गरेर एकीकृत वामपन्थी पार्टी बनाएको जस लिने र फेरि सरकारको नेतृत्व गरेर विगतका अधुरा कार्यहरू पूरा गर्ने ओलीका लक्ष्यहरू लिगेसी पोलिटिक्स तर्फै परिलक्षित देखिन्छन् । आफ्ना स्पष्ट कार्ययोजनाले उनलाई चुनावी अभियानमा अग्रसरता लिन पनि सजिलो पारेको थियो । तर प्रश्न उठ्छ, के ओली आफ्नो लक्ष्यमा सफल होलान् ?५) देउवाद्विविधा : वाम गठबन्धनसँग तुलना गर्दा कांग्रेसमा चुनावीसंवाहककै कमी खट्कियो । कांग्रेसको एकीकृत र संगठित चुनावी अभियान पनि भएन । प्राय: सबै नेता आआफ्नै निर्वाचन क्षेत्रमा केन्द्रित भए । गगन थापालगायत प्रभावशाली युवा नेताहरूको समूहै बनाएर देशव्यापी दौडाहामा पठाउने योजना बालुवाटारको किचन क्याबिनेटले खारेज गरिदियो । देउवा भनेका कांग्रेस, कांग्रेस भनेका देउवा भनेझैं उनलाई प्रस्तुत गरियो । अन्तत: उनी एक्लो चुनावी अभियानकर्ता बन्न पुगे । र, कतिपय शुभेच्छुकको सुझावपश्चात् पहिलो चरणको चुनाव सकिएपछि मात्र बल्लतल्ल केही सीमित ठाउँमा सम्बोधन गर्न गए । त्यसमा पनि नयाँपन देखिएन, कम्युनिस्ट अधिनायकवाद आउँछ भन्ने उही नारा दोहोर्याउनेबाहेक । पार्टी नेताहरूलाई एकीकृत रूपमा चुनावी अभियानमा होम्न नसक्नु र पार्टीबाहिर प्रभावकारी तालमेल या चुनावी गठबन्धन बनाउन नसक्नु कांग्रेस नेतृत्वको ठूलो कमजोरी साबित भयो । लोकतान्त्रिक गठबन्धन भनिए पनि राप्रपासँग सीमित तालमेलबाहेक त्यसले विस्तारित आकार लिनै सकेन । कम्तीमा प्रदेश नम्बर २ मा संघीय फोरम र राजपासँगै भिड्नुपर्ने अवस्थामा कांग्रेस नपुगेको भए पनि परिदृश्य थोरै फरक हुन सक्थ्यो । यसबाहेक सत्तामा रहँदा स्वभावत: निम्तिने अपजसको भार पनि देउवा एक्लैले बोक्नुपर्यो, सँगै रहेको माओवादी सरक्क शिविर फेर्दै प्रतिपक्षी एमालेसँग मिलेर बदनामीबाट पन्छियो । यता प्रधानमन्त्री देउवा विशाल मन्त्रिपरिषद् बनाएको, जथाभावी रकम बाँडेको, विवादास्पद अख्तियार प्रमुखविरुद्ध दर्ता महाअभियोगलाई नसघाएको तर इमानदार प्रधानन्यायाधीशविरुद्ध महाअभियोग ल्याउन अग्रसर भएको लगायत थुप्रै प्रकरणबाट क्रमश: अलोकप्रिय हुँदै गए, त्यसमाथि फेरि आफैं प्रधानमन्त्री बन्ने उद्घोष गरेपछि थप नकारात्मक टिप्पणीको पात्र बने । नेपाली राजनीतिको पुरानै प्रवृत्ति हो सत्तामा रहुन्जेल देवत्वकरण गर्ने, शक्तिसमीकरण फेरिनासाथ खोइरो खन्ने । सायद अब केही समय देउवा पछिल्लो चरणबाट गुज्रनुपर्ने हुन्छ । यो चुनावमा कांग्रेसका थुप्रै दिग्गज नेताले हारेका छन्, जसको जिम्मेवारी तत्तत् नेताहरूको भागमा पनि जान्छ । तर, मूल नेतृत्व सम्हालेकाले असफलताको ठूलो अंश देउवाकै भागमा पर्नु स्वाभाविकै हो । पहिलो संविधानसभा निर्वाचनमा हारेपछि एमाले नेता माधवकुमार नेपालले नैतिकताका आधारमा पार्टी महासचिव पदबाट राजीनामा दिएका थिए, जुन दृष्टान्त देउवाले पछ्याउलान् कि पर्खलान्, त्यो नितान्त उनको व्यक्तिगत निर्णयमा भर पर्ला । जहाँसम्म राष्ट्रिय राजनीतिको कुरा छ, संविधानसभानिर्मित संविधानलाई संस्थागत गर्ने चुनावको सफल आयोजना र बाह्रवर्षे संक्रमणकालको विधिवत अन्त्य गराएको जस उनैलाई जान्छ । अब कांग्रेसलाई अत्र्तीउपदेश दिनेको बाढी नै आउन थाल्नेछ । त्यसलाई जुन रूपमा लिए पनि कांग्रेसले आफ्नो आत्मसमीक्षा त गर्नैपर्ने हुन्छ । कहाँकेकसरीकस्ता गल्तीत्रुटि भए, त्यसलाई केलाएरसच्याएर मात्र मुलुकको यो पुरानो पार्टी नयाँ परिवेशमा तंग्रिन सक्छ । त्यसको पहिलो सर्त, हालको चुनावी जनादेशको सम्मान हो । त्यो भनेको सबल प्रतिपक्षको भूमिकाका निम्ति आफूलाई तयार पार्नु हो । त्यससँगै कांग्रेसले नयाँ पुस्तामा नेतृत्व हस्तान्तरण हुँदै जाने गरी आफूलाई पुन:संगठित गर्नुपर्ने हुन्छ । असफलतालाई निराशा या आक्रोशका रूपमा होइन, सुध्रने अवसरका रूपमा लिँदा नै जोकसैको हित हुन्छ । अहिले वाम गठबन्धनलाई मत दिनेहरू सबै वामपन्थी होइनन्, न त नदिनेहरू सबै कांग्रेस हुन् । यी त सर्वशक्तिमान जनताजनार्दन हुन्, जसको जगमा लोकतन्त्रको रथ चल्छ । कहिलेकाहीं नेतृत्व गणले बाटो बिराउन थाल्दा झकझक्याउने काम यिनैले गर्छन् । तर कहिल्यै आग्रहीपूर्वाग्रही देखिँदैनन् । २०४८ यताका छवटा चुनावी जितशृंखलाले पनि त्यही देखाउँछ : कांग्रेसएमालेकांग्रेसमाओवादीकांग्रेसएमाले ! आशा गरौं हालको मत परिणाम पनि स्थायी होइन, काम गर्नुपर्ने सर्तसहित आएको आवधिक जनादेश हो भन्ने कुरा वाम गठबन्धन र कांग्रेस दुवै पक्षले बुझ्ने नै छन् । जय जनता !ट्वीटर :"
निभेको मैनबत्ती,"सन् १९४८ डिसेम्बर १० का दिन संयुक्त राष्ट्रसंघ महासभाले मानव अधिकारको विश्वव्यापी घोषणापत्र जारी गरेको थियो । त्यही दिन अर्थात् १० डिसेम्बरलाई मानव अधिकार दिवसका रूपमा विश्वभरि मनाइन्छ । त्यसपछिका ६९ वर्षमा राष्ट्रसंघकै पहलमा मानव अधिकारसम्बन्धी अनेक प्रतिज्ञापत्र, अनुबन्ध, उपलेख र घोषणापत्र जारी भइसकेका छन् । मानव अधिकारको विश्वव्यापी घोषणापत्रको धारा १ मा भ्रातृत्वको भावना लिएर एकअर्काप्रति व्यवहार गर्नुपर्ने उल्लेख छ । त्यसको अर्थ शत्रुत्व र घृणालाई खारेज गर्नु हो । संक्षेपमा भन्नुपर्दा शान्तिको आधार सद्भाव हो भने मानव अधिकारको आधार अहिंसा हो । जब घृणाको मलजल बढ्छ, हिंसाको बाली सपँ्रदै जान्छ । हिंसा मच्चाउनेहरूलाई दण्डित गर्न नसक्दा मानव अधिकार झनै खण्डित हुन पुग्छ । भ्रातृत्वले मानव अधिकार संस्कृतिलाई बढावा दिन्छ भने शत्रुत्वले मानव अधिकार उल्लंघनलाई बढावा दिन्छ र दण्डहीनताले मानव अधिकार उल्लंघनकर्तालाई प्रोत्साहन र प्रश्रय दिन्छ । समग्र विश्वकै लागि विश्वव्यापी घोषणापत्र ऐतिहासिक दस्ताबेज त हो नै, मानव अधिकार व्याख्याको स्रोत पनि हो । त्यसैलाई आधार मानेर मानव अधिकार संस्थाहरूले कार्य गर्छन् र नवीन मान्यताहरूको सूत्रपात पनि तर नयाँ मान्यताको खोजी गर्दा वा फरक धारलाई स्थापित गर्न खोज्दा कतिपयले घृणा, हिंसा र विखण्डनलाई बढावा दिन पनि पुगेका छन्, जुन मानव अधिकारकै शाश्वत मान्यताविपरीत छ । यहाँ चर्चा मूलभूत रूपमा एक अन्तर्राष्ट्रिय मानव अधिकार संस्था एमनेस्टी इन्टरनेसनलले धरातल छाडेको विषयमा केन्द्रित छ, जुन संस्थासँग २६ वर्षसम्म मेरो नाम जोडिएको थियो । सन् २०१४ को अन्त्यतिर एमनेस्टी इन्टरनेसनलको अन्तर्राष्ट्रिय सचिवालय, लन्डनमा काम गर्ने एकजना कर्मचारीले थकित आवाजमा सुनाए, नेपाल आमालाई गाली गर्ने एकजना व्यक्तिलाई आस्थाको बन्दी घोषणा गरी रिहाइका लागि दबाब दिन यहाँ एमनेस्टी लन्डनमा प्रयास तीव्र छ । आस्थाको बन्दी भन्ने शब्द एमनेस्टीको उपज हो । हिंसा र घृणाको वकालत वा अवलम्बन गर्ने मान्छे आस्थाको बन्दी बन्न सक्दैन । ती व्यक्तिले विखण्डनको अभियानका लागि घृणाको औजार प्रयोग गरेको हँदा एमनेस्टी लन्डनले आस्थाको बन्दी घोषणा गर्न सकेन तर आस्थाको बन्दीसरह तत्काल रिहाइको माग गर्दै २०१४ सेप्टेम्बर १८ मा नेपालका गृहमन्त्रीलाई पत्र लेख्यो भने अक्टोबर १७ मा बिनासर्त तत्काल रिहाइको माग गर्दै सार्वजनिक वक्तव्य नै जारी गर्यो । नेल्सन मन्डेला र बीपी कोइरालाका बारेमा केही घटनालाई जोडेर रिहाइको माग नगर्ने एमनेस्टीले घृणामार्फत विखण्डनको सपना देख्ने व्यक्तिका पक्षमा किन धरातल छाड्यो, म स्तब्ध भएँ ।सन् १९९१ देखि पाँच वर्ष म स्वयंसेवी तवरले एमनेस्टी नेपाल शाखाको सभापति थिएँ । त्यही दौरान १९९३ मा नेपाल शाखाले पूर्ण शाखाको मान्यता पाएको थियो । यद्यपि विगत २० वर्षदेखि म एमनेस्टीको सदस्य छैन । एमनेस्टी छाडेपछि मैले शान्ति समाजको स्थापना गरेँ भने २०६२६३ मा लोकतान्त्रिक गणतन्त्र स्थापनार्थ नागरिक आन्दोलनको एक नेतृत्वकर्ताको रूपमा रहेँ । तथापि मेरो नाम एमेनस्टीसँग निरन्तर जोडिँदै आउनुमा चाहे एमनेस्टी लन्डन होस् वा नेपाल, उनीहरूले मलाई नेपालमा एमनेस्टीको १९९० पछिको संस्थापकसूत्रधारका रूपमा चित्रित गरिरहे । एमनेस्टी नेपालको वेबसाइटबाट अझै पनि त्यही आशयको सामग्री हटाएका छैनन् । सन् २०१२ नोभेम्बरमा एमनेस्टी लन्डनस्थित अन्तर्राष्ट्रिय सचिवालयमा कार्यरत कर्मचारीहरूले महासचिव सलिल सेट्ठीको कार्यशैलीप्रति असन्तुष्टि प्रकट गर्दै हडताल गरेका थिए भने तत्पश्चात् झन्डै सात सयभन्दा बढी कर्मचारी कार्यरत अन्तर्राष्ट्रिय सचिवालयको कर्मचारी युनियनले महासचिव सेट्ठी र वरिष्ठ व्यवस्थापकीय समूहको योग्यता र क्षमतामाथि प्रश्न उठाउँदै सर्वसम्मतिबाट अविश्वासको प्रस्ताव नै पारित गरेको थियो । सन् १९६१ मा स्थापित एमनेस्टी इन्टरनेसनल मूलत: एक स्वयंसेवी अभियानका रूपमा चिनिन्थ्यो तर सन् २०१० मा लन्डनस्थित प्रधान कार्यालयको महासचिव र उपमहासचिवले झन्डै १३ करोड नेपाली रुपैयाँ अतिरिक्त कुम्ल्याएर बिदा भएपछि त्यहाँभित्र ठूलो विवाद उत्पन्न भएको थियो । एमनेस्टी नेतृत्वले त्यति ठूलो रकम दुई कर्मचारीलाई गोप्य रूपले दिनुपर्ने बाध्यताका पछाडि, संस्थाको आवरणमा भएका कतिपय अवैध र अनैतिक क्रियाकलाप भन्डाफोर नहोस् भन्ने नियत रहेको विज्ञहरूको बुझाइ छ । यसरी हेर्दा द्रव्यका लागि जे पनि गर्ने प्रवृत्ति एमनेस्टी लन्डनमा हुर्केको सत्य हो ।एमनेस्टी लन्डनले सन् २०१४ डिसेम्बर ५ का दिन सार्वजनिक वक्तव्य जारी गर्दै घृणा र विखण्डनका पक्षमा खुलेआम समर्थन गर्न पुग्यो, जसमा घृणा र विखण्डनको वकालत गर्दै आएका व्यक्तिले बोल्न, संगठन गर्न पाउनुपर्छ, निजमाथि लागेका सबै मुद्दा फिर्ता गर्नुपर्छ र निजको आवाजलाई नेपालको राजनीतिक बहसमा समावेश गर्नुपर्छ भनेर खुला रूपमा एमनेस्टी प्रस्तुत भयो । घृणात्मक अभिव्यक्तिलाई संसारभरि नै अपराध मानिन्छ तर घृणात्मक अभिव्यक्तिलाई अभिव्यक्ति स्वतन्त्रताका रूपमा चित्रित गर्न र विखण्डनलाई मानव अधिकारका कित्तामा पार्ने कुत्सित नियतले एमनेस्टी लन्डनले जारी गरेको उक्त विज्ञप्ति भनौं वा प्रतिवेदनको पृष्ठभूमि बुझ्दै जाँदा तिनै व्यक्तिका सहयोगीले तयार गरेको दस्ताबेज नै पहिले एउटा हावादारी संस्थाले प्रकाशित गरेको र हुबहु त्यही दस्ताबेजलाई एमनेस्टीले ग्रहण गरेको तथ्य फेला पर्यो ।यो के भएको हो, एमनेस्टीप्रति मेरो आपत्तिको सिलसिला सुरु भयो । एमनेस्टी लन्डनमा काम गर्ने एकजना कर्मचारी आफैंले फोन गरेर मलाई गुनासो पोखे, सर, म कस्तो संस्थामा काम गर्दै छु जुन संस्था नेपाल विखण्डन गर्नुपर्छ भन्नेलाई बोक्न थालेको छ । संस्थाको नीतिविपरीत घृणाको पक्षमा अभियान र दस्ताबेज, दुवै एकसाथ प्रकट भएपछि एमनेस्टीले धरातल छोडिसकेको स्पष्ट भइसकेको थियो । काँढेतारले घेरिएको बलिरहेको मैनबत्ती एमनेस्टीको प्रतीक चिह्न थियो तर घृणा र विखण्डनको सारथि बन्न थालेपछि त्यो मैनबत्ती निभ्यो । २०१४ डिसेम्बर अन्त्यमा एमनेस्टी लन्डनका एकजना वरिष्ठ निर्देशक नेपाल आएका थिए । उनको मिसन थियो नेपालमा एमनेस्टीको दक्षिण एसिया कार्यालय खोल्न चाँजोपाँजो मिलाउनु । तसर्थ तिनले एमनेस्टी नेपालका पदाधिकारीसँग बैठक राखेका रहेछन् । एमनेस्टी नेपालका तत्कालीन पदाधिकारीहरूलाई मैले एमनेस्टी लन्डनले सुरु गरेको घृणा र विखण्डनको वकालतप्रति आपत्ति जनाउन भनेँ । नभन्दै एमनेस्टी लन्डनले पछिल्लो चरणमा अवलम्बन गरेको अभियान र नीतिप्रति आपत्ति जनाउँदै त्यसको कारण एमनेस्टी नेपालका सदस्यहरूको सुरक्षासमेत नभएको एमनेस्टी नेपालका पदाधिकारीहरूको धारणा त्यो बैठकको माइन्युटमा समेत उल्लेख भएको पाइयो । सन् २०१४ सेप्टेम्बर २३ मा न्यायका लागि एक वर्षदेखि अन्न त्याग गरी संघर्षरत नन्दप्रसाद अधिकारीको अस्पतालको शय्यामा मृत्यु भयो । त्यही बेला एक दुराग्रहीको रिहाइको माग गर्ने एमनेस्टी लन्डनले सत्याग्रही नन्दप्रसादको मृत्युमा एक शब्द बोल्नु आवश्यक ठानेन किनभने उसको प्राथमिकता दुराग्रहको सिंढी चढेर विखण्डनलाई मलजल गर्नु थियो । नेपालबाट निरन्तर विरोधका बाबजुद २०१५ फेब्रुवरीमा एमनेस्टी लन्डनले जारी गरेको विश्वव्यापी प्रतिवेदनमा फेरि एकपटक विखण्डन र घृणाको वकालत गर्ने पात्रलाई एमनेस्टीले बोकेको घटना यसको प्रस्ट प्रमाण थियो । यसका पछाडिको नियत बुझ्दै जाँदा आत्मनिर्णयको अधिकारको टेको टेक्दै अलग देशका लागि जनमतसंग्रह गर्न दबाब दिने प्रारूपमा काम भइरहेको बुझियो । तिनै व्यक्तिलाई काठमाडौंस्थित युरोपेली कूटनीतिज्ञहरूले मानव अधिकारको हवाला दिँदै माथि २०१५ मा भेटेको प्रसंग पनि यहाँनेर स्मरणीय छ । एमनेस्टीले निरन्तर घृणा र विखण्डनको पृष्ठपोषण गर्न थालेपछि त्यसविरुद्ध उचित कदम चाल्ने निष्कर्षमा म पुगेँ र मसँग निकट रहेका एमनेस्टी नेपाल कार्यसमितिका केही पदाधिकारीलाई थप कदम चाल्न भनेँ । २०७२ वैशाखमा एमनेस्टी नेपाल राष्ट्रिय कार्यसमितिको बैठकले एमनेस्टी लन्डनले सिलसिलेबार तवरमा लिएका गलत नीति र अभियानबारे आपत्ति प्रकट गर्दै महासचिवबाट जवाफ माग्ने निर्णय गर्यो । त्यसको जवाफ महासचिव सलिल सेट्ठी वा अन्तर्राष्ट्रिय सचिवालयले दिएन । २०७२ वैशाख १२ गते नेपालमा गएको विनाशकारी भूकम्पले जनधनको ठूलो क्षति भयो । यत्रो संकटका बेला सबैले सक्दो सहयोग गर्नुपर्छ भन्ने मेरो भावना रह्यो । म संस्थापक रहेको मानव अधिकार तथा शान्ति समाजले प्रधानमन्त्री राहतकोषमा २ लाख नगद सहयोग गर्यो भने २३ लाखको राहत वितरण गर्यो । एमनेस्टी नेपालका तर्फबाट राहत कार्यमा सहयोग गर्न मैले सुझाव दिएँ । त्यही बेला एमनेस्टी लन्डनबाट एकजना वरिष्ठ कर्मचारी नेपाल आएका रहेछन् । तिनले एमनेस्टी लन्डनमा कार्यरत कर्मचारीहरूको एक दिनको तलब नेपालका भूकम्पपीडितको सहयोगार्थ दिने योजना (झूटो) बताएछन् । त्यही कुरा मलाई सुनाइयो । प्राकृतिक विपत्तिबाट थलिएको त्यो बेला २०१५ जुन २५ मा नेपालमा दाताहरूको सम्मेलन हुँदै थियो । तत्कालीन सरकारको योजना सात खर्बभन्दा बढी आर्थिक सहयोग जुटाउने रहेछ तर त्यसमा भाँजो हाल्दै सहयोग नआओस् भन्ने नियतले एमनेस्टी लन्डनले २०१५ जुन १ का दिन सीमा नाघ्दै एउटा हावादारी विज्ञप्ति निकाल्यो, जसमा जनजातिहरूमाथि राहत वितरणमा विभेद भएको झूटो विवरण लेखिएको थियो । त्यसका पछाडि न त अनुसन्धान थियो, न त ठोस प्रमाण । पर्यटकको भेसमा आएका एमनेस्टी लन्डनका कर्मचारीले सुनाएजस्तो न त एमनेस्टी लन्डनका कर्मचारीले राहतमा कुनै सहयोग गरे न त पीडितप्रति सहानुभूति व्यक्त गरे । मानवीय भावना नभएकाहरू मानव अधिकारवादी हुन सक्दैनन् भन्ने मेरो मान्यता छ । विपतका बेला नेपाल र नेपालीलाई ङ्याक्ने गरी अर्को अभियान थाल्न खोजेको थाहा पाएपछि एमनेस्टीले घृणा र विखण्डनको एजेन्डालाई बोकेका विषयहरूमा चुनौतीसहित मैले एमनेस्टी लन्डनका महासचिव सेट्ठीलाई प्रश्न गर्दै ६ दिनभित्र जवाफ दिन आग्रहसहित पत्र लेखेँ । त्यसको प्रस्टीकरण दिने ह्याउ सायद उनीहरूको थिएन । त्यसैले पछि जवाफ पठाइनेछ भनेर एकजना उपनिर्देशकमार्फत इमेल पठाए । एमनेस्टीले मेरो देशकै सार्वभौमसत्तामाथि प्रहार गरेको मलाई कदापि स्वीकार्य थिएन, तसर्थ एमनेस्टी लन्डनले बाटो बिराएको निष्कर्षसहित भविष्यमा एमनेस्टीका कुनै पनि अभियान तथा कार्यक्रममा आफ्नो संलग्नता नरहने उद्घोषसहित २०१५ जुन दोस्रो साता मैले वक्तव्य जारी गरेँ । त्यसलगत्तै मेरा मित्र एमनेस्टी नेपालका पूर्वसभापति कृष्ण कँडेलले पनि एमनेस्टी न्यायको विरोधमा र हिंसाको समर्थनमा गएको निष्कर्षसहित एमनेस्टी त्याग गर्नुभयो । लगत्तै बसेको एमनेस्टी नेपाल राष्ट्रिय कार्यसमितिको बैठकमा त्यही निष्कर्षसहित ११ जनामध्ये आठजना सदस्यले एमनेस्टीबाट राजीनामा दिए । २०६२६३ को जनआन्दोलनमा जो मसँग नजिक थिए, ती सबैले त्यसपछि एमनेस्टी छाडे । यसबाट तिलमिलाएको एमनेस्टी लन्डनले भविष्यमा पनि यो मुद्दामा यसरी नै बोलिरहने भनेर धम्कीका भाषामा विज्ञप्ति जारी गरेको थियो ।एमनेस्टी लन्डनले धरातल छाडेको यो नै पहिलो घटना भने होइन । भारतीय पूर्वप्रधानमन्त्री जवाहरलाल नेहरूकी नातिनी पर्ने (नेहरूकी बहिनी विजयालक्ष्मी पण्डितकी नातिनी) एमनेस्टी लन्डनमा कार्यरत गीता सहगलले बेलायतमा तालिवान समर्थकका रूपमा चिनिएका इस्लामिक समूहका एक कुपात्रसँग एमनेस्टीको उच्च घनिष्ठ सम्बन्धको भन्डाफोर गरेकी थिइन् । एमनेस्टीको लंैगिक एकाइकी प्रमुख सहगललाई तत्पश्चात् लन्डनले निलम्बन गर्यो भने उनले एमनेस्टीको जागिर छाडिन् । सहगलको आरोप त्यसबेला सत्य साबित भयो, जब केही वर्षपछि एमनेस्टीले सहगलले औंल्याएको व्यक्ति र समूहसँग कुनै पनि प्लाटफर्म साझेदारी नगर्ने र त्यस्ता व्यक्ति समूह बसेको संरचनामा एमनेस्टी नबस्नेसम्मको निर्णय गर्न बाध्य भयो ।पछिल्ला वर्षहरूमा एमनेस्टीको प्रधान कार्यालय रहेको बेलायतकै सञ्चार माध्यमहरूले एमनेस्टी मानव अधिकार संस्था नभएर त्यसको मलवा अर्थात अवशेष मात्र रहेको टिप्पणी गर्न थालेका छन् । नेपालका सन्दर्भमा घृणात्मक अभिव्यक्तिलाई अभिव्यक्ति स्वतन्त्रताका रूपमा चित्रित गर्दै विखण्डनलाई मानव अधिकारको कित्तामा पार्ने नियतले नियोजित रूपमा थालिएको अभियानको एउटा पुर्जा बन्न पुग्यो एमनेस्टी । विखण्डनको राग अलाप्ने मुसो प्रवृत्तिलाई तह लगाउन नेपाली जनता सक्षम छन् तर त्यो मुसो प्रवृत्तिलाई काँधमा बोक्ने बाह्य बाघहरूसँग भने होसियार हुन जरुरी छ । त्यसैले त्यो षड्यन्त्रलाई पर्दाफास गर्नु मैले आवश्यक ठानेँ र त्यसविरुद्ध उभिएँ । आज पनि म हिंसा, घृणा र विखण्डनविरुद्ध हुंकार गर्छु र त्यसका पृष्ठपोषकहरूविरुद्ध आजीवन लडिरहने प्रण गर्छु ।"
पोखरेलको पुनरागमन,"दाङ प्रदेश ५ को मुख्यमन्त्रीका रूपमा प्रचार गरिएका शंकर पोखरेलले २३ वर्षपछि जिल्लाको राजनीतिमा सुखद पुनरागमन गरेका छन् । २०५१ को संसदीय निर्वाचनमा विजयी भएयता उनले प्रत्यक्ष चुनावमा जितको स्वाद चाख्न पाएका थिएनन् । एमाले स्थायी कमिटी सदस्यसमेत रहेका पोखरेलले २३ वर्षपछि कमब्याक गरेका हुन् ।निर्वाचन क्षेत्र २ अन्तर्गत प्रदेशसभा (क) बाट २० हजार ७ सय २३ मत प्राप्त गरी उनी विजयी भए । उनका निकटतम प्रतिद्वन्द्वी कांग्रेसका कमलकिशोर घिमिरेले ११ हजार १ सय ७२ मत पाए । ५१ हजार ७ सय मतदाता रहेको क्षेत्रमा ३६ हजार ९ सय ३८ मत खसेका थिए । पोखरेल २०५१ मा तत्कालीन क्षेत्र नम्बर २ बाट विजयी भएका थिए । उनले कांग्रेसका दीपक गिरीलाई पराजित गरेका थिए । २०५६ को निर्वाचनमा उक्त क्षेत्रमा कांग्रेसका कृष्णकिशोर घिमिरेसँग पराजित भए । २०६४ को संविधानसभा निर्वाचनमा समानुपातिक सभासद भएका थिए । त्यतिबेला सूचना तथा सञ्चारमन्त्री बने ।दोस्रो संविधानसभा निर्वाचनमा क्षेत्र ४ बाट कांग्रेस उम्मेदवार बुद्धिराम भण्डारीसँग पराजित भए । उनले प्रदेशको मुख्यमन्त्री दाबी गरिरहेका छन् । वाम गठबन्धनका तर्फबाट एमाले अध्यक्ष केपी शर्मा ओली र माओवादी अध्यक्ष पुष्पकमल दाहालले प्रदेश प्रमुखको प्रस्तावसहित प्रदेशसभा सदस्यमा चुनाव लड्न पठाएको उनले दाबी गरे । प्रदेशको नेतृत्व गरेर मुलुकलाई समृद्ध बनाउन लागि पर्ने उनले बताए । प्रदेशलाई समृद्ध बनाउने पहिलो एजेण्डा छ । अब राजनीतिक आन्दोलन सकिएको छ, विजयी भएपछि उनले भने, अब आर्थिक विकासमा जोड दिन लाग्नुपर्छ । म जनताको मतको सम्मान हुनेगरी काम गर्नेछु ।पार्टीभित्र जनताको बहुदलीय जनवादबारे बहस चलाउने, संविधानसभा, गणतन्त्र जस्ता मुद्दामा चर्को बहस गर्नुका साथै राष्ट्रिय अर्थतन्त्रको खाका तयार गर्ने जस्ता बौद्धिक काममा उनको अगुवा भूमिका देखिन्छ । तुलसीपुरस्थित महेन्द्र हाइस्कुल पढ्दै गर्दा विद्यार्थी राजनीतिमा लागेका पोखरेल दाङमा असहज भएपछि भारतको बनारस गएर अखिल भारतीय नेपाली स्वतन्त्र विद्यार्थी युनियनको पहिलो अध्यक्ष भएका थिए । त्यसपछि दाङ आएर माक्र्सवादी अध्ययन समूह बनाएर सैद्धान्तिक बहसमा जुटे । २०४२ मा तीन महिना प्यूठान गएर छुटेका पार्टीका सम्पर्कहरू जोड्ने काम गरे । २०४३ मा दाङका जनपक्षीय उम्मेदवारका पक्षमा जिल्लाभर उद्घोषण र भाषण गर्दै हिँडे ।काठमाडांै गएपछि विद्यार्थीको वाग्मती अञ्चल अध्यक्ष भएर काम गरे । अनेरास्ववियुको केन्द्रीय कोषाध्यक्ष, उपाध्यक्ष हुँदै अध्यक्ष भए । उपाध्यक्ष भएकै बेला त्रिभुवन विश्वविद्यालय केन्द्रीय क्याम्पस कीर्तिपुरको स्ववियु सभापति भए । स्ववियु काउन्सिल बनाएर त्यसको पनि अध्यक्ष भए । पार्टीको केन्द्रीय सदस्य नहुँदै प्रचार विभाग प्रमुख र मुखपत्र नवयुग को सम्पादक भएका थिए । पछि पार्टीको केन्द्रीय सदस्य, सचिव हुँदै स्थायी समिति सदस्य भएका थिए ।बदर मत धेरैयस्तै ५ प्रतिशत बढी मत बदर भइरहेको निर्वाचन आयोगले जनाएको छ । बदरमध्ये ७५ प्रतिशत मत एकभन्दा धेरै चुनाव चिह्नमा संकेत गरिएको पाइएको मुख्य निर्वाचन अधिकृत हेमन्त रावलले बताए ।जिल्लाका सबै मतदान केन्द्रमा एकएकजना मतदाता शिक्षा कार्यकर्तालाई तालिम दिएर पठाइएको थियो । लाखौं खर्च भए पनि उपलब्धि नदेखिएको हो ।"
सबै सिटमा वाम,"बझाङमा उदाए सिंहवसन्तप्रताप सिंह बझाङ एमालेका तत्कालीन महासचिव मदन भण्डारीले भनेका थिए, राजनीतिमा थकाइ भन्ने शब्दावली हँुदैन । यही भनाइ बझाङका नव निर्वाचित सांसद भैरवबहादुर सिंहको जीवनमा पनि मेल खान्छ । ३ पटक प्रतिनिधिसभा र एकपटक राष्ट्रिय सभाको चुनावमा पराजित सिंह राजनीतिमा थाकेनन् । प्रयत्न गरिरहे । पाँचौंपटकमा उनले जित आत्मसात् गरेका छन्, गणतन्त्र नेपालको संविधान कार्यान्वयन गर्ने पहिलो संघीय संसद्को सदस्य निर्वाचित भएर ।उनी आफ्ना प्रतिद्वन्द्वी कांग्रेस उम्मेदवार पृथ्वीबहादुर सिंहलाई ७ हजार ७ सय २ मतले पराजित गर्दै प्रतिनिधिसभामा निर्वाचित भए । २०४८ यताका निर्वाचनमध्ये जिल्लामा सबैभन्दा धेरै मत अन्तरले जित्ने पहिलो नेतासमेत हुन पुगे । भैरवबहादुर यसअघि तत्कालीन क्षेत्र नम्बर २ बाट २०४८, ०५१ र ०५६ को प्रतिनिधिसभा निर्वाचनमा कांग्रेस उम्मेदवारसँग लगातार पराजित भएका थिए । लगत्तै २०५८ मा भएको राष्ट्रिय सभाको सदस्य निर्वाचनमा पनि उनी पराजित भए ।जिल्लाको दुर्गम सैनपसेला गाउँको विपन्न परिवारमा जन्मिएर एमालेको केन्द्रीय सदस्यसम्म भएका भैरवबहादुरले विगत सम्झँदै भने, मैले हार्दा धेरैपटक मेरा शुभचिन्तकले आँसु बगाएको सम्झना छ, अबका दिनमा सबैको अनुहारमा हाँसो ल्याउने गरी काम गर्नेछु । मेरो कामबाट मेरा मतदाताले शिर झुकाउने अवस्था आउन दिने छैन । सदरमुकामको खुलामञ्चमा आयोजित विजय उत्सवमा यसो भनिरहँदा उनी भावुक भएका थिए । उनको भाषण सुनिरहेका कतिपयका आँखा रसाएका थिए ।१८ वर्षको उमेरमा २०३३ बाट कम्युनिस्ट राजनीतिमा प्रवेश गरेका भैरवबहादुरले पार्टीका मोर्चा, संगठनमा थुप्रै जिम्मेवारीपूर्ण भूमिका निर्वाह गर्ने अवसर पाए पनि संसदीय अभ्यास गर्ने अवसरबाट भने पटकपटक वञ्चित हँुदै आएका थिए । निडर र प्रस्ट वक्ताको छवि हुँदाहँुदै पनि आफ्नै पार्टीभित्र समेत उनलाई सदावहार हरूवा नेता भनेर कतिपयले घोचपेच गर्थे । उनी आफू जुन अवस्थामा भए पनि जनताकै काम गरिरहेको र राजनीतिमा हारजित स्वाभाविक भएको प्रतिक्रिया दिन्छन । जेजस्तो अवस्थामा पनि आफूले जनताको हितलाई केन्द्रमा राखेर काम गरेको उनको भनाइ छ । मेरा लागि जनताको निर्देशन सबैभन्दा ठूलो कुरा हो, उनले भने, जितिसकेपछि जिल्ला नफर्कने भनेर नेतालाई लाग्दै आएको आरोप मेरो पालाबाट अन्त्य हुनेछ ।"
जनार्दनको ह्याट्रिक,प्रदेशसभामा पनि माओवादी पश्चिम रुकुमका दुईवटै प्रदेशसभा सदस्यमा माओवादी केन्द्रले नै जितेको छ । प्रदेशसभा (क) मा रातो कामी निर्वाचित भए । कामी १६ हजार ८ सय १० मतसहित विजयी बनेका हुन् । उनले कांग्रेसका कृष्णबहादुर रोकायलाई ८ हजार २ सय ३३ मतान्तरले पराजित गरे । रोकायले ८ हजार ५ सय ७५ मत पाएका थिए । उक्त निर्वाचन क्षेत्रमा २७ हजार १ सय ७४ मत खसेकामा २५ हजार ८ सय ६९ मत सदर भएको थियो । एक हजार ३ सय १५ मत बदर भयो ।(ख) निर्वाचन क्षेत्रमा पनि माओवादीले नै जित हात पार्यो । जिल्ला इन्चार्ज गोपाल शर्मा उक्त क्षेत्रबाट प्रदेशसभा सदस्यमा निर्वाचित भएका हुन् । शर्माले १८ हजार ६ सय ३७ मत ल्याएर कांग्रेसका खड्कबहादुर डाँगीलाई हराए । डाँगीले ८ हजार १ सय २७ मत पाएका छन् । २८ हजार ३ सय २७ मत खसेकामा २७ हजार २ सय ५६ मत सदर भएको छ भने १ हजार ५१ मत बदर भएको छ ।
बस्नेत विजयी,"जुम्लामा पनि वाम गठबन्धनजुम्लाको एक प्रतिनिधि र २ प्रदेशसभा सदस्यमा वाम गठबन्धनका उम्मेदवारहरू विजयी भएका छन् । प्रतिनिधिसभामा माओवादी केन्द्रका गजेन्द्रबहादुर महत, प्रदेशसभा क मा माओवादीका नरेश भण्डारी र प्रदेश ख मा एमालेका पदम रोकाया विजयी भएका हुन् ।प्रतिनिधिसभा सदस्यमा विजयी महतले २२ हजार १ सय ७३ मत पाएका थिए भने निकटतम प्रतिद्वन्द्वी कांग्रेसका देवेन्द्रबहादुर शाहीले १४ हजार १ सय ४९ मत प्राप्त गरे । ४९ वर्षीय महतले २०४५ देखि नेमकिपाबाट राजनीति यात्रा सुरु गरेका हुन् । उनी २०७० को संविधानसभा चुनावमा कांग्रेसका ललितजंग शाहीसँग पराजित भएका थिए । प्रदेश सभा क मा विजयी माओवादी केन्द्रका भण्डारीले १२ हजार ५ सय ७४ मत प्राप्त गरे । उनका निकटतम प्रतिद्वन्द्वी कांग्रेसका राजुसिंह कठायतले ८ हजार ५ सय ३४ मत प्राप्त गरे । भण्डारीले २०६४ को संविधानसभा चुनावमा जित हात पारेका थिए ।"
पीपलबोटछेउ शून्यवाद,"काठमाडौं हरेक दिन वरिपरिका गुम्बाहरूबाट प्रार्थनासभाको मधुर संगीत आइरहेको बेला बौद्ध पीपलबोट छेवैको एउटा घरमा भने आचार्य नोर्बु शेर्पा र लोपेन ङिमा सेङगे मगरको समूह प्रज्ञा पारमिताको पहेंला पानाहरू पल्टाइरहेका हुन्छन् । छेवैमा टीका शेर्पा र सम्पूर्णकुमार लामा कलम लिएर सफेद कागजमा केही लेखिरहेका हुन्छन् । भरिभराउ पाना एकैछिनमा कम्प्युटरमा रूममा पुग्छ, जहाँ धमाधम टाइपिङ भइरहेको छ । केही दिनयता आचार्य नोर्बु, ङिमा सेङगे, टीका र सम्पूर्णको मात्रै हैन, चारचारजना विज्ञ सहभागी चारैवटा समूह २५ सय वर्ष पुरानो मानिने बौद्ध ग्रन्थ प्रज्ञा पारमिताको नेपाली अनुवादमा यसरी संलग्न छन् । सबै समूहले आआफ्नो पायक पर्ने थलोलाई केन्द्र बनाएर काम गरिरहेका छन् । हरेक वस्तु, पदार्थ या परिस्थितिको आफ्नो बेग्लै र स्वतन्त्र सत्ता हुँदैन, बौद्ध पीपलबोट छेउको एउटा घरको तेस्रो तलालाई केन्द्र बनाएर काम गरिरहेका आचार्य नोर्बुको टोलीसँग भेट हुँदा उनी भन्दै थिए, सबै एकअर्काप्रति परनिर्भर हुन्छ । यही परनिर्भताको सिद्धान्तबाटै बुद्धको शून्यवाद जन्मिएको हो । २५ सय वर्ष अगाडि शून्यताको यही ज्ञान बुद्धले सुभूति नामक चेलालाई भारतको ग्रिद्धकुट पर्वत (राजगिरि) मा दिएका थिए । त्यसको ३ सय वर्षपछि मात्रै आचार्य नागार्जुनले यसलाई संस्कृतमा लिपिबद्ध गरे । आठांै शताब्दीपछि यो ज्ञान सम्भोटा लिपिको ढाड चढेर तिब्बत पुग्यो । नेपालीमा भने छिटफुट सार संग्रह र केही पाटो अनुवादबाहेक सिंगो बौद्ध ज्ञानको मुख्य स्रोत मानिने यो प्रज्ञा पारमिता अनुवाद हुन सकेको थिएन । अघिल्लो साताबाट यो कामको पनि थालनी भएको छ । केही बौद्ध विद्धान्, आचार्य, प्राध्यापक र लेखकहरूले बुद्ध वचन अनुवाद समिति बनाएर यो कामको सुरुवात गरेका हुन् । आठौं शताब्दीमै तिब्बत पुगेको यो ज्ञान नेपालीमा आउनचाहिँ किन सयौं वर्ष लाग्यो ? अनुवाद समितिका अध्यक्ष टीका शेर्पा एकछिन् मौन भए । आचार्य नोर्बुको अनुहार पुलुक्क हेरे अनि भने, प्रयत्न भएकै हो । तर पहिलो समस्या भाषाको रह्यो । सम्भोटा बुझ्नेले नेपाली नबुझ्ने, नेपाली बुझ्नेले सम्भोटा नबुझ्ने । दुवै भाषामा दख्खल हुनेहरूको टिम निर्माण हुनै सकेन । अर्को समस्या आर्थिक पक्षको थियो । १६ वटा ठेलीमा विभक्त यो कृति अनुवादका लागि थुप्रै वर्ष र करोडभन्दा माथिको लागत लाग्छ । त्यही भएर हिम्मत हुन सकेन । यसपटक भने जनस्तरबाटै आर्थिक सहयोग जुटाएर समितिले कार्य प्रारम्भ गरेको हो । झन्डै ३ करोड रुपैयाँ लाग्ने अनुमान गरिएको यो कार्यका लागि १६ जनाको समूहलाई तीन वर्ष लाग्ने अनुमान गरिएको छ । आचार्य नोर्बुको समूहलाई भने प्रज्ञा पारमिताको भाग ख परेको छ, जहाँ २० प्रकारको शून्यतासम्बन्धी विस्तृत व्याख्या छ । यहीभित्र दान पारमिता, शील पारमिता, क्षान्ती (सहनशीलता) पारमिता, वीर्य (प्रयत्नशील) पारमिता, ध्यान पारमिता र प्रज्ञा पारमिता रहेको लोपोन ङिमा सेङगेले बताए । पाँच पारमिता उत्तीर्णपछि मात्रै छैटौं पारमिताको रूपमा प्रज्ञा (ज्ञान) उत्पत्ति हुने हो, उनले भने, यो चरणमा पुगेपछि मान्छेमा ज्ञान चक्षु (आँखा) खुल्छ र सकारात्मक ऊर्जा निर्माण हुन्छ । आचार्य नोर्बुले आफ्नो समूहको भाग परेको ठेलीमा बौद्ध धर्मको माध्यमिक ज्ञान रहेको बताए । बुद्धले ज्ञानको वस्तुवादी धारा (वहिभाषिक) र विज्ञानवादी धारा (मनबाहेक अरू कुनै भिन्न सत्ता छैन भन्ने मत) लाई चिरेर मध्यमार्ग (शून्यवाद) प्रतिपादन गरेको बताउँदै उनले यस्तो गम्भीर दर्शन नेपाली आउँदा अहिले समाजमा भइरहेको बेमेल, वैमनष्यता र अन्तरविरोध हल गर्न चेतनाको ढोका खुल्ने दाबी गरे । भाषाको समस्याको कारण यो ज्ञान नेपाली समाजमा भिज्न पाएको थिएन, निश्चित समुदायमा खुम्चिएको थियो, उनले भने, अब यो मासमा जानेछ । व्यक्ति र सिंगो समाजकै सकारात्मक रूपान्तरणमा यसले ठूलो भूमिका खेल्न सक्छ । नेपाल बौद्ध महासंघका उपाध्यक्षसमेत रहेका सोलुखुम्बुका आचार्य नोर्बुले यसअघि यो ज्ञान सम्भोटा लिपिमा थुप्रै थलोमा बाँड्दै हिँडे । भारतको सम्पूर्णानन्द संस्कृत विश्वविद्यालयबाट आचार्य गरेका उनले गुम्बाको चौघेराबाट यो ज्ञान बाहिर आउनु लाग्नु नै निकै ठूलो उपलब्धि मानेका छन् । पहिले लामा खोज्दै हिँड्नुपथ्र्यो, उनले भने, अब हरेक व्यक्ति आफैंले स्वतन्त्र रूपमा यो ज्ञान हासिल गर्न सक्छ । रिसर्चलाई पनि निकै सजिलो हुन्छ । डोल्पामा जन्मिहुर्केका र हाल बौद्धस्थित सेचेन गुम्बामा पढाउने लोपेन ङिमा सेङगे यही ज्ञान बाँडदै नेपाल र भारतका अनेक थलो हुँदै बेलायतसम्म पुगेका छन् । उनका अनुसार त्रिपिटकका एक सय ठेलीमध्ये १६ ठेलीको प्रज्ञा पारमिता सम्भोटा लिपिमा वाचनका लागि मात्रै एक महिना लाग्छ । नेपालीमा आएपछि यो सहज हुनेमा उनी पनि ढुक्क छन् । तर, यो समय तीन वर्षपछि मात्रै आउनेछ । नियमित काम हुने सक्यो र आर्थिक पक्षबाट रोकावट आएन भने तीन वर्ष नलाग्दै अनुवाद सकिन सक्ने समितिका कोषाध्यक्ष सम्पूर्णकुमार लामाको अनुमान छ । बौद्धनाथ क्षेत्र विकास समितिका पूर्वअध्यक्ष लामा तिनै हुन्, जसको नेतृत्वमा भूकम्पले क्षतिग्रस्त बौद्धनाथ महाचैत्यको जनस्तरबाटै पुनर्निर्माण सम्पन्न भएको थियो । झन्डै ३३ करोड रुपैयाँको लागतमा पुनर्निर्माण सम्पन्न बौद्धनाथ महाचैत्य नै २०७२ को भूकम्पपछि ठडिएको पहिलो नेपाली विश्व सम्पदा मानिन्छ । प्रज्ञा पारमिता पनि ज्ञानको विश्व सम्पदा हो, बुद्ध नेपालमा जन्मेको हिसाबले यसलाई राष्ट्रिय दस्तावेजको रूपमा लिइनुपर्छ, उनले भने, नेपाली संस्करणका लागि भने हामी हर तरहले लागिपरेका छौं । अनुवाद टोलीमा गेसे थेप्तेन शेरव, आचार्य कर्मा रिन्छेन, गेसे थुप्तेन जिन्पा, गेसे लोब्साङ शेरव, आचार्य सर्वजित गोले, आचार्य तेन्जिन लामा, लोत्सवा पुण्यप्रसाद पराजुली, कर्मा वाङचुक शेर्पा, प्रा मिलन शाक्य, प्रा नारायणप्रसाद रिजाल, प्रा भोजराज लामिछाने, थुप्तेन काल्साङलगायत छन् भने सम्पादन समितिमा खेन्पोहरू ज्यार्देन, ज्याम्पा लोसल, कर्मा गेन्दुन, छयोङी रङडोल, कर्मा लेग्शे, निमा दोर्जे, कुन्छे रिन्पोछे, चिप्री लोपोन टुल्कु रिन्पोछेलगायत छन् ।"
लाहुरेको कथा मेम साहेब,"लेखनाथ सन् १९४५ मा दोस्रो विश्वयुद्ध चलिरहेको थियो । अंग्रेज शासित तत्कालीन भारतको एबोटाबादमा थियो बेलायती फौजको क्याम्प । त्यहीं क्याम्पमा गोर्खा सैनिक दम्पतीको कोखबाट एक बालक जन्मिए । १९४७ अगस्टमा भारत स्वतन्त्र भएसँगै विभाजनको चपेटामा पर्यो । पाकिस्तान बन्यो । एबोटाबाद पाकिस्तानपट्टि पर्यो । एबोटाबाद त्यही सहर हो, जहाँ कुख्यात आतंककारी ओसामा विन लादेनलाई अमेरिकी सैनिकले मारेको थियो । ती बालक भारतीय सेनामा भर्ती भए । उनी सन् १९६५ मा आफैं जन्मेको थलोबिरुद्धको युद्धमा सामेल हुनुपर्यो । उनै भूतपूर्व गोर्खा सैनिक डाचन्द्रबहादुर गुरुङ अक्राङेले मेम साहेब कथा संग्रह प्रकाशनमा ल्याएका छन् । उक्त कथा संग्रहमाथि र्यान्डम रिडर्स सोसाइटीले पोखरामा शनिबार छलफल चलाएको छ । र्यान्डमको ७९औं शृंखलामा प्राध्यापक पीताम्बर शर्मा नेपाली ले कथा संग्रहको परिचर्चा गरे । उनले कथा संग्रह गोर्खा सैनिकको अँध्यारो पक्षलाई खोतल्ने दस्तावेज भएको बताए । बेलायत र भारतमा कार्यरत गोर्खा सैनिकका बारेमा छिटपुट रचना मात्रै आएको बेला कथाकारले आफ्नै भोगाइलाई संग्रहमा उतारेको उनले सुनाए । यो मूलत: सैनिक जीवनसँग सम्बन्धित कथा संग्रह हो, उनले भने, कथा संग्रह मात्रै नभएर चन्द्रबहादुरले देखे भोगेको संस्मरणको संग्रह पनि हो । संग्रहमा गोर्खा सैनिकको अवस्थासँगै चन्द्रशम्शेर कालको न्याय व्यवस्था, पञ्चायती व्यवस्था, राजनीति, सशस्त्र क्रान्तिसँग सम्बन्धित कथा पनि रहेको उनले बताए । ७२ वर्षीय कथाकार गुरुङले जीवनको उत्तराद्र्धमा गोर्खा आन्दोलनले घच्घच्याएर कथा संग्रह जन्मिएको बताए । उनले गोर्खा सैनिक हुँदा पाएको पीडाले आफूलाई साहित्यकार बनाएको बताए । उनले शीर्ष कथा मेम साहेब मा हृष्टपुष्ट गोर्खा सैनिकलाई यौनसुखका लागि प्रयोग गरिने सन्दर्भ समेटिएको सुनाए । भने, बेलायती सेनाका उपल्लो दर्जाका अधिकृतका श्रीमतीले कसरी यौनसुख प्राप्तिको गोर्खा सैनिकलाई प्रयोग गर्छन् भन्ने यो कथामा छ । नेपाली साहित्यमा आजसम्म उत्खनन् नभएको विषय आफूले लेखेको उनको दाबी थियो । त्यसो त उनी भारतीय सेनामा जम्मा ३० महिना बसे । पछि नेपाल आएर अर्थशास्त्रमा स्नातकोत्तर गरी पृथ्वीनारायण क्याम्पसमा १० वर्ष प्राध्यापन पनि गरे । त्यसपछि भने उनले बेलायतबाट गोर्खा सैनिकको इतिहासमा विद्यावारिधि गरे । उनी बेलायती भूतपूर्व सैनिक र तिनका आश्रित परिवारलाई अधिकार दिलाउन गेसो आन्दोलनमा सहभागी भए । स्याङ्जाको साल्मेडाँडामा निर्माणाधीन गोर्खा सैनिकको समाधि स्मारक सम्पन्न गर्ने कार्यमा उनी सक्रियतापूर्वक लागि परिरहेका छन् । र्यान्डमका उपाध्यक्ष रूपीन्द्र प्रभावी ले आगामी महिनाको अन्तिम शनिबार यज्ञशको भुइँया माथि सुरेश ढकालले अवधारणापत्र प्रस्तुत गर्ने बताए ।"
पन्चुका अनेक स्टाइल,"काठमाडौं हालै अमेरिकामा सम्पन्न अभिनेता राजबल्लभ कोइरालाको विहेमा अभिनेत्री नन्दिता केसीलाई केही विशेष देखिनु थियो । त्यसका लागि दसैंदेखि नै उनले तयारी गर्दै थिइन् । के लगाउने ? बजारमा आइरहेका ट्रेन्डभन्दा फरक लुक्समा देखिनुपर्छ भन्ने नन्दिताको सोच थियो । त्यसैअनुरूप उनले दसैंमा नेपाल आएको बेला डिजाइनर सविना महर्जनलाई भेटिन् । सारी र ब्लाउज त सबै लगाउँछन । तर, त्यसमा के नौलोपन देखाउने त ? नन्दिताको मुडलाई ठयाक्कै बुझेर सविनाले ब्लाउजमा पन्चु जोडिन् । जाडो महिनामा फेसनेबल देखिनुका साथै न्यानो अनुभव गराउन पछिल्लो समय पन्चुको प्रयोग बढदै आइरहेको त थियो नै, नन्दितालाई कलेजी रंगको ब्लाउजमा र पन्चुको जडान नयाँ र फरक लाग्यो । यही पहिरन लाएर उनी राजबल्लभको विवाह पार्टीमा गइन्, जहाँ उनी साँच्चिकै फरक देखिइन् । डिजाइनर सविनाका अनुसार नेपाली फेसन बजारमा दुई वर्ष पहिलेदेखि नै पस्मिना सल मोडिफाई भएर पन्चुको रूपमा देखा परेको हो । त्यस बेला उनले विन्टरमा पार्टी वेयर गर्दा पन्चुको स्टाइल दिन सकिने धारणा बुनेकी थिइन् । फलस्वरूप उनले नन्दितालाई पन्चुसहितको ब्लाउज बनाएको बताइन् । ग्ल्यामरस देखिन पन्चु प्रभावकारी हुन्छ, सविना भन्छिन्, युनिकनेसचाहिँ चाहिन्छ । फेसन डिजाइनर रोजिना श्रेष्ठ भने पन्चुको प्रयोग नौलो नभएको बताउँछिन् । उनले पछिल्लो समय पार्टी वेयरमा स्टाइल दिनका लागि पन्चु फेसन अपनाउने जमात भने बढेको दाबी गरिन् । हरेक ड्रेसमा पन्चु लगाउन सकिने उनको धारणा छ । तर, ड्रेसअनुसार त्यही पन्चु फरकफरक स्टाइलको हुनुपर्ने रोजिनाको मत छ । पन्चु स्टाइल फलो गर्न उमेर र शरीरको तौलले खासै फरक नपार्ने रोजिना बताउँछिन् । अभिनेत्री रूपा रानादेखि नयाँपुस्तासम्मले पन्चु परिहेको देख्न सकिन्छ । पेन्टटिर्सट, कुर्था, टप्सदेखि सारी, वानपिस, गाउन, पार्टी वेयर जस्तोसुकै पहिरनमा पन्चु जोडेर स्टाइलिस्ट लुक्स दिन सकिने उनले बताइन् । रोजिनाले गाउन र लेहेंगामा समेत पन्चु जोडेकी छन् । फेसन डिजाइनर आस्तिक शेरचन भने लेहेंगा डिजाइनमा प्रख्यात मानिन्छन् । युवाहरूमाझ उनी चर्चाको लिस्टमा छन् । वेडिङ लेहेंगा होस् या पार्टी । यी सबैमा केही न केही नयाँ लुक्स दिने प्रयास गरिरहेका हुन्छन् आस्तिक । एक साताअघि थाइल्यान्डमा बिहेका लागि तयार पारेको लेहेंगा भन्दै पन्चु लेहेंगा लगाएकी युवतीको तस्बिर उनले इन्स्टाग्राममा पोस्ट गरेका थिए । पिंक कलरको उक्त पहिरनमा सलको सट्टा जालीवाला पन्चु प्रयोग गरिएको छ । अनावश्यक सल सम्हाल्न झन्झट मान्नेहरूलाई पन्चु स्टाइल अपनाउँदा सहिजो पनि हुने गर्छ । डिजाइनरहरू भने छालालाई घामबाट जोगाउन चाहने पन्चु स्टाइल उपयुक्त हुने सल्लाह दिन्छन् । गर्मी र जाडो दुवै महिनामा यो स्टाइल सदावहार हुने उनीहरूको दाबी छ ।"
मानव अधिकारको पक्षमा कविता,"काठमाडौं (कास) ६९ औं विश्व मानव अधिकार दिवसको पूर्वसन्ध्यामा शनिबार राजधानीको वसन्तपुर डबलीमा दुई दर्जनभन्दा बढी कविहरू गुन्जिए । नोबेल शान्ति पुरस्कार विजेता संस्था एम्नेस्टीको शाखा नेपालमा हुनु र त्यसको मानार्थ सदस्य हुन पाएकोमा खुसी लागेको वाङ्मय शताब्दी पुरुष सत्यमोहन जोशीले बताए । जोशीले संस्कृतमा रचिएको सर्वे: भवन्तु सुखिन पाठ समेत गरे । उनले भने, कसैलाई दु:ख हुन भएन । विश्वमा शान्ति हुनुपर्छ र मानव अधिकारको रक्षा हुनुपर्छ । कविले लेख्ने कविता मान्छेसँग सम्बन्धित हुने उल्लेख गर्दै वरिष्ठ कवि एवं संस्कृतिविद तुलसी दिवसले कविले नारा भन्दा पनि कलात्मक रूपले मानव अधिकारको वकालत गर्ने जनाए । यसपछि उनले रूख, पुस्तक र मान्छे र दसैंमा नजरबन्द म कविता सुनाए । प्राडा बेञ्जु शर्माले अँध्यारो र दण्डहिनता, प्राडा अभि सुवेदीले आजका मान्छेका कविता, तोया गुरुङले दिलरुवा सुनाइन् । कार्यक्रममा पाँच स्रष्टालाई मानार्थ सदस्यको प्रमाणपत्रसमेत दिइएको थियो । डा नवराज लम्सालले आफ्नो पछिल्लो महाकाव्य धरा बाट देशको मुहार, हरिमाया भेटवालले देश र उसको मानव अधिकार, कवि स्वप्निल स्मृतिले हराएकाहरू, अभय श्रेष्ठले गोली दागिएको बालकको सम्झनामा, छाउगोठमा बस्नुपर्ने बाध्यतामा रहेका महिलाबारे ज्योति जंगलले नयाँ आदेश, फूलमान वलले एउटा बाँदरको प्रश्न, पुरुषोत्तम दाहालले आजको जनता, कलानिधि दाहालले के फुल्दैन सुनाखरी, नगेन्द्रकुमार नगरकोटीले रापिलो कवितासँगै अनुपम रोशी, प्रणिका कोयू, निर्भिकजंग रायमाझी र विष्णु संन्यासले पनि कविता सुनाए । वासुदेव काफ्लेले प्रत्याधिमानमा बाज ब्वाँसा र साँढेहरू, सुरज सुवेदीले एउटा हलुका प्रश्न, प्रियंवदा काफ्लेले छन्दमा नेपाली भन्न पाइयोस्, एम्नेस्टी आबद्ध केयू युथ नेटवर्कका नवीन भुसालले बधशाला, अपार निरौलाले अकालमा मृत्यु, सृष्टि पौडेलले मिस्टर अफगानिस्तान, करनसिं अैरीले हेल्लो सर, फयुजन युथ नेटवर्कका विजया लक्ष्मीले परजीवी होइन, म मानव हुँ, किशोर खड्काले मानवता, पूजा पन्थीले छोरीको जन्मघर, डाइनामिक युथ नेटवर्कका अज्ञात लुइँटेलले चक्रपथ परिक्रमाबाट बनेपा युथ नेटवर्कबाट प्रतिउत्तर, रूपक घिमिरेले अधिकारमाथि एकाधिकार र नेपाल हाइकास्ट युथ नेटवर्कका लोकेन्द्रराज बस्नेतले अनपढ सुनाए ।"
बलिउडका चर्चित हल्लाहरु,"बबलिउडलाई बाहिरबाट जति ग्ल्यामरस र चमकधमक देखिन्छ, यहाँ टिकिरहन भने निकै कठिन मानिन्छ । कति चर्चित कलाकारहरू मरेको, गरिबीको कारणले सडकमा माग्दै गरेको खबरहरू बेलाबेला आइरहन्छन् । बलिउड सेलेब्रिटीबारे यस्ता समाचारहरू हल्ला मात्र हुने गरेको प्रमाणित भएको पनि छ । बाहुबली २ मा प्रभास र अनुष्का सेट्टीको जोडीले निकै तारिफ बटुलेको थियो । त्यो सँगै उनीहरूबीचको सम्बन्धबारेको खबर पनि एकाएक फैलियो । यसबारे उनीहरूले केही प्रतिक्रिया पनि जनाएनन् । यो मौनताले झन् खबरलाई जोडतोडले फैलिन सघायो । यही डिसेम्बरमै प्रभास र अनुष्काले विवाह हुने र त्यसैको लागि प्रभासले तौल घटाएको हल्ला फैलिएपछि भने प्रभासले यसबारे मुख खोले । अनुष्का र म राम्रो साथी मात्र हौँ, हामी नौ वर्षदेखि फयामिली फ्रेन्ड्सको रूपमा छौँ । तर जब यस्तो हल्ला चल्छ, कहिलेकाहीं मलाई पनि हामीबीच केही छ कि भन्नेमा अचम्म लाग्छ, प्रभासले भनेका छन्, हामीलाई थाहा छ कि हामीबीच केही छैन । कुनै अभिनेत्रीले धेरै फिल्ममा एउटै अभिनेतासँग जोडी बनेर काम गर्दा यस्तो हल्ला चल्नु स्वाभाविक हो । यस वर्ष अनुभवी अभिनेता कादर खान पनि हल्लाबाट अछुतो रहेनन् । ७९ वर्षीय उनी केही महिनादेखि जेठा छोरा सर्फराजसँग क्यानाडामा बस्दै आएका छन् । मिडियामा उनी आफ्नो घुँडाको अप्रेसनका लागि गएको र मृत्यु भएको झूटो खबर फैलिने क्रम बढेपछि कादरले कालो धर्के सट र ट्राउजर लगाएको रिसेन्ट फोटो इन्स्टाग्राममा पोस्ट गरेर सकुशल रहेको बताउनुपर्यो । सन् २०१३ मा पनि उनको मृत्युको झूटो खबर फैलिएको थियो । त्यति बेला उनले भनेका थिए, मेरो परिवार अत्यन्तै दु:खी छन् । यसले मेरो पूरै परिवारलाई हल्लाइदिएको छ । जसले यो खबर फैलाएको हो, प्लिज बन्द गर । एक दिन त सबै जानु नै छ । म सबैको आशिर्वाद लिएर जान चाहन्छु । अहिले म बिल्कुल ठीक छु । दबंग गर्ल सोनाक्षी सिन्हा अभिनेता शत्रुघ्न र पुनमकी छोरी हुन् । तर बलिउड प्रवेशसँगै सोनाक्षीको तुलना १९८० को दशककी चर्चित अभिनेत्री रिना रोयसँग मिल्ने र उनैको छोरी रहेको खबर फैलिएको थियो । हालै रिनासँग अनुहार मिलेको प्रसंगमा सोनाक्षीले मुख खोलिन्, म मेरी आमाजस्तो देखिन्छु । पछिल्लो पटकचाहिँ सोनाक्षीको व्यवसायी बन्टी सज्देहसँग जोडिएर थुप्रै खबरहरू चर्चामा आइरहेका छन् । यसबारे भने उनले केही बोलेकी छैन । अभिनेत्री श्रीदेवीकी कान्छी छोरी खुसीले कोरियोग्राफर र फिल्ममेकर रेमो डिसुजाको डान्स सोमा अडिसन दिनेबारे पनि हल्ला चलेको थियो । तर श्रीदेवीले यो गलत समाचार भएको बताएकी थिइन् । खुसीको कुनै डान्स क्लास वा सो मा भाग लिनेबारे सोच छैन, उनले भनेकी छन्, हामी यो हल्ला सम्झेर हामी खुब हाँस्यौं । शाहरूख खानको कान्छा छोरा हुन् अब्राहम । तर बलिउडमा अब्राहम शाहरूख खानको छोरा नभई शाहरूखको जेठा छोरा आर्यनको भएको निकृष्ट समाचार आएको थियो । यस हल्लाबारे बोल्दै शाहरूख खानले भनेका थिए, चार वर्षअघि गौरी र मैले तेस्रो सन्तान जन्माउने निर्णय गरेको थियौँ । त्यति बेला आर्यन १५ वर्ष मात्रै थियो । रोमानियामा आर्यनले कारमा एउटी केटीलाई राखेर घुमाएको फेक भिडियोको सहारा लिएर अब्राहमलाई आर्यनको छोरा भनियो । यसले हाम्रो परिवार निकै डिस्टर्व भयो । १९ वर्षमा टेकेका आर्यन अहिले पनि कसैले हेल्लो के छ भनेर सोधे मसँग युरोपियन ड्राइभिङ लाइसेन्स छैन भन्ने गरेको शाहरूखले सुनाए ।"
निर्देशक कथामा भिज्नुपर्छ,"काठमाडौं कसैले फिल्मका लागि कथा खोज्दै छु भनेको सुन्दा सेतो सूर्य निर्देशक दीपक रौनियारलाई अप्ठयारो महसुस हुन्छ । उनलाई यो कुरा चित्तै बुझदैन । भन्छन्, कथा खोजेर फिल्म बनाउने होइन । भएकै कथामा बनाउने हो । उनी त सकेसम्म आफूले भोगेकै कथा फिल्ममा उतार्नु उत्तम मान्छन् । तर, आफ्नै अनुभवहरूमा मात्रै आधारित फिल्म बनाइरहन सम्भव नहोला । त्यसैले, अरूका अनुभवमाथि फिल्म बनाउँदा निर्देशकले कथालाई कसरी पर्सनलाइज्ड गर्ने ? अरूका अनुभव आफ्नो बनाउन जरुरी छ ? यी प्रश्नका उत्तर थिए, दीपकसँग । उनले भने, आफ्नै अनुभव भयो भने फिल्म अथेन्टिक देखिन्छ । अरूकै अनुभव हुन् भने पनि ठीकै छ । तर, निर्देशकले त्यो विषयसँग समय बिताउने, रिसर्च गर्ने, जानकारी बढाउने गर्नुपर्छ । यही प्रसंगमा अर्का निर्देशक मीनबहादुर भामले थपे, अरूको अनुभव तपाईंलाई फिल्ममा किन उतार्न मन लाग्यो ? केले छोयो ? के कुरा देखाउन मन लाग्यो ? यहीबारे खोज्न थालेपछि अरूको अनुभव आफ्नो बनिहाल्छ । दीपक र मीनलाई शनिबार फिल्मको कथा, विषय, मेकिङ आदिबारे थुप्रै प्रश्न सोधिए । एकादेशमा फिल्म ल्याबको सब्जेक्ट म्याटर्स शृंखलामा निर्देशकद्वयले आफ्ना अनुभव र विचार साझा गरेका थिए । भृकुटीमण्डपस्थित पर्यटन बोर्डमा भेला भएका युवा फिल्म निर्माता र विद्यार्थीमाझ दीपकले फिल्मको कथा र विषयबीचको फरक सुनाए ।कथा भनेको फिल्मको संरचना हो, उनले भने, फिल्मले के एक्स्प्लोर गर्छ ? के देखाउन खोजिएको हो ? भन्ने कुराचाहिँ त्यसको विषय हो । विषयमा प्रस्ट भइयो भने फिल्म प्रस्तुतिको तरिका फुर्दै जाने मीनको अनुभव छ । ती तरिका सांकेतिक, सरल, प्रत्यक्ष, परोक्षजस्ता पनि हुन सक्ने उनले बताए । आफू जुन चेतना स्तरको हो, दर्शकलाई पनि त्यही लेभलको सोचेर फिल्म बनायो भने सिम्पल कि सिम्बोलिक भन्ने प्रश्नै उठ्दैन, उनले भने, निर्देशकले अनुशासित भएर उद्देश्य प्रस्ट हुनेगरी फिल्म बनाए पुग्छ । दर्शक र आफूबीच सम्बन्ध स्थापित गर्न कथाको महत्त्वसम्बन्धीको तीनघण्टे कार्याशालामा पटकथा लेखक अविनाशविक्रम शाहले पनि आफ्नो अनुभव सुनाएका थिए । मीनको कालो पोथी र दीपकको हाइवे का लागि पटकथा लेखेका अविनाश अहिले झ्यालिञ्चा फिल्ममा दिमाग खियाइरहेका छन् । हाम्रो समाजमा व्याप्त पितृ सत्तात्मक सोचको असरलाई मैले विषय बनाउन खोजिरहेको छु, उनले भने, मेरै दिदीले भोगेको एउटा घटनाले मलाई यो लेख्न बाध्य बनाइरहेको छ ।दीपकले फिल्म बनाउनुअघि निर्देशक दुईचारवटा कुरामा स्पष्ट हुनुपर्ने बताए । उनका अनुसार फिल्म किनकसका लागि बनाउने ? बनाउनुपर्ने आवश्यकता के ? त्यसको महत्त्व के हुन सक्छ ? प्रस्पेक्टिभ के हो ? र, कस्ता टुल प्रयोग गर्ने ? भन्नेबारे छर्लङ हुनुपर्छ । कसले कसरी सोच्ला भनेर पीर लिनु पर्दैन, उनले भने, हामी त व्यवस्थापनविरुद्ध हुन्छौं । मिडियाले समेत देखाउनभन्न नसकेको कुरा फिल्मले पनि देखाएन भने अरू कसले देखाउने ?सेतो सूर्य मा दीपकले किन फयाक्चुअल एरर प्रस्तुत गरेको भन्ने खालका प्रश्नमा उनले निर्देशकीय स्वतन्त्रता प्रयोग गरेको बताए । मीनले चाहिँ नेपालमा कथानक फिल्मलाई पनि डकुमेन्ट्रीको एप्रोचबाट हेरिदिने चलन रहेकोमा आश्चर्य जनाए । यस गर्दा न्यारेटिभ फिल्मको विषय असन्तुलित देखिने उनको भनाइ थियो । कथानक फिल्ममा पशुपतिनाथ, फेवा ताल र माछापुच्छ्रे एकै ठाउँमा देखिन सक्छ, उनले भने, यसलाई फयाक्चुअल एरर मान्नु त भएन ।"
यस्ता छन् मोरङका विजयी,नेम्बाङको तेस्रो जितपाँचथर (कास) जिल्लामा प्रतिनिधिसभातर्फ वाम गठबन्धनबाट एमाले उम्मेदवार वसन्तकुमार नेम्बाङ विजयी भएका छन् । उनले निकटतम प्रतिस्पर्धी लोकतान्त्रिक गठबन्धनका कांग्रेस उम्मेदवार भीष्मराज आङदेम्बेलाई १० हजार ६ सय १६ मत अन्तरले पछि पारेका हुन् । नेम्वाङ ३८ हजार ६ सय ४१ मत पाए । प्रतिनिधिसभामा उनको यो तेस्रो जित हो । फिदिम नगरपालिका१ फिदिमबजारमा २०१८ चैत ८ गते जन्मिएका नेम्बाङ यसअघि २०४८ र २०५६ का आमनिर्वाचनबाट सांसद चुनिएका थिए । २०५१ को मध्यावधि निर्बाचनमा भने काग्रेसका दिपक प्रकाश बास्कोटासित पराजित भए । सांसद हुदा ऊर्जा विकास समितिको सदस्य भइ अनुभव हासिल गरेका नेम्बाङ एमाले केन्द्रीय ऊर्जा विभाग सचिव पनि हुन् ।
निरन्तर रवीन्द्र,"समानुपातिकमा पनि एमालेमुस्ताङ (कास) एमालेले जिल्लामा समानुपातिकतर्फ पनि पहिलो स्थान प्राप्त गरेको छ । समानुपातिकमा प्रतिनिधिसभातर्फ एमालेले ३ हजार २ सय ९४, कांग्रेसले २ हजार ८ सय ९६, माओवादी केन्द्रले १ सय २९, राप्रपाले १ सय ७०, विवेकशील साझा पार्टीले ५८ र कांग्रेस बीपीले २८ मत पाएका छन् ।"
शान्ति प्रक्रिया टर्यो,"वासिङ्टन (बीबीसी) राष्ट्रसंघका लागि अमेरिकी राजदूत निक्की हलीले राष्ट्रसंघका कारण इजरायल प्यालेस्टाइन शान्ति सम्भावना टरेको आरोप लगाएकी छन् । राष्ट्रपति डोनाल्ड ट्रम्पले अमेरिकी दूतावास जेरुसेलममा सार्ने निर्णयपछि बसेको राष्ट्रसंघको आपत्कालीन बैठकमा हलीले अमेरिका मध्यपूर्वको शान्तिप्रक्रियाका लागि इमानदार रहेको दाबी गरिन् । उनले राष्ट्रसंघ इजरायलप्रति शत्रुता प्रकट गर्ने संस्थामध्ये सबभन्दा अगाडि रहेको बताइन् । राष्ट्रपति डोनाल्ड ट्रम्पको अमेरिकी दूतावास तेलअभिभबाट जेरुसेलम सार्ने निर्णयको व्यापक भत्र्सना भएको छ । वेस्ट ब्यांक, गाजा स्ट्रिप र रमल्लाहमा झडप भएका छन् । प्यालेस्टाइनी लडाकुहरूले इजरायली क्षेत्रमा रकेट प्रहार गरेपछि इजरायलले गरेको कारबाहीमा गाजा स्ट्रिपमा कम्तीमा दुई जना प्यालेस्टाइनीको मृत्यु भएको छ । अधिकारीका अनुसार २ सय १७ जना प्यालेस्टाइनी घाइते भएका छन् । इजरायलले वेस्ट ब्यांक क्षेत्रमा थप सुरक्षाकर्मी परिचालन गरेको छ । जेरुसेलमप्रति लामो समयसम्मको अमेरिकी तटस्थताविपरीत ट्रम्पले बिहीबार जेरुसेलमलाई इजरायलको राजधानी घोषणा गरेपछि मध्यपूर्वमा तनाव चुलिएको हो । हमास नेता फाथी हम्मादले जेरुसेलममा दूतावास सार्ने जोसुकै प्यालेस्टाइनीहरूको शत्रु भएको बताए । बीबीसीका अनुसार प्यालेस्टाइन समर्थित प्रदर्शनकारीले जोर्डन, इजिप्ट, इराक, टर्की, टयुनिसिया र इरानमा हजारौं मानिसले प्रदर्शन गरेका छन् । त्यसैगरी मलेसिया, बंगलादेश, पाकिस्तान, अफगानिस्तान, इन्डोनेसिया र भारत प्रशासित कश्मीरमा पनि विरोधमा र्यालीहरूको आयोजना गरिएका छन् । इजरायलले जेरुसेलमलाई आफ्नो राजधानी दाबी गर्दै आएको छ । प्यालेस्टाइनीहरूले सन् १९६७ युद्धपछि इजरायलले नियन्त्रणमा लिएको पूर्वी जेरुसेलमलाई भावी राजधानी बताउने गर्छन् । प्यालेस्टाइनी प्रतिनिधि रियाद मन्सुरले ट्रम्पको कदमपछि अमेरिकालाई शान्ति मध्यस्थकर्ताका रूपमा हेर्न नसकिने बताए । इजरायली प्रतिनिधि डयानी डयाननले अमेरिकालाई धन्यवाद दिँदै ट्रम्पको कदम इजरायलका लागि, शान्तिका लागि र विश्वका लागि कोसेढुंगा भएको बताए ।"
इराकमा आईएसविरुद्धको कारबाही अन्त्य,"बग्दाद (बीबीसी) इराकले इस्लामिक स्टेट (आईएस) विरुद्धको आन्दोलन सकिएको घोषणा गरेको छ । प्रधानमन्त्री हैदर अलअवादीले शनिबार बग्दादमा बोल्दै सरकारी फौजद्वारा इराकसिरिया सीमाक्षेत्रमा पूर्ण नियन्त्रण कायम भएको जनाए । उनले भने, हाम्रा दुश्मनहरूले हाम्रो सभ्यतालाई खतम पार्न चाहन्थे । तर हामीले हाम्रो एकता र दृढसंकल्पका कारण छोटो समयमा नै उनीहरूलाई परास्त गर्यौं । इराकी सेनाले विज्ञप्ति जारी गर्दै इराक आईएसबाट पूर्णरूपमा मुक्त भएको जनाएको छ । इराकको सिरियाली सीमा आईएसको प्रमुख प्रभावित क्षेत्र हो । उक्त क्षेत्रमा आईएसका कम्तीमा पाँच पकड क्षेत्र थिए ।"
क्यालिफोर्नियाको डढेलोमा ३ मारिए,क्यालिफोर्निया (बीबीसी) अमेरिकाको क्यालिफोर्निया राज्यमा पाँच दिनदेखि फैलिएको डढेलोका कारण कम्तीमा ३ जनाको मृत्यु भएको छ । अधिकारीले ४ हजार १ सय एकड क्षेत्रमा फैलिएको आगलागीका ५ सयभन्दा बढी घर ध्वस्त भएका छन् । कम्तीमा २ लाख सर्वसाधारणलाई सुरक्षित स्थानमा सारिएको छ । अधिकारीले आगलागीका कारण सयौं एकड क्षेत्रफलमा लगाइएको एभोकार्डो नष्ट भएको छ । गभर्नर जेरी ब्राउनले सान डियागो क्षेत्रमा आपत्कालीन अवस्थाको घोषणा गरेका छन् । उनले उद्धारमा संलग्न कम्तीमा ३ अग्नि नियन्त्रक घाइते भएको जनाए ।
कोरियाली द्वन्द्व समाधान गर्न इच्छुक,सोल (रोयटर्स) संयुक्त राष्ट्रसंघीय राजनीतिक मामिला प्रमुख जेफ्री फेल्टमेनले प्योङयाङ भ्रमणका क्रममा आफूले कोरियाली प्रायद्वीपमा जारी द्वन्द्व समाधान गर्न इच्छा जनाएको उत्तर कोरियाले जनाएको छ । सरकारी समाचार संस्था केसीएनएले विज्ञप्तिमार्फत राष्ट्रसंघीय दूतले उत्तर कोरियाविरुद्धको नाकाबन्दीले पारेको मानवीय असरबारे चासो व्यक्त गरे । फेल्टम्यानले चारदिने उत्तर कोरियाको भ्रमण पूरा गरी बेइजिङ पुगेका छन् । उनी २०१२ यता उत्तर कोरिया पुग्ने उच्च राष्ट्रसंघीय अधिकारी हुन् । राष्ट्रसंघमा कार्यरत वरिष्ठ अमेरिकी कर्मचारी फेल्टमेनले भने यसबारे कुनै प्रतिक्रिया दिइसकेका छैनन् ।
दोलखामा वामको एकलौटी,गठबन्धन विजयीसिन्धुपाल्चोक (कास) जिल्लामा प्रतिनिधिसभाका दुवै क्षेत्रमा वाम गठबन्धन विजयी भएको छ । क्षेत्र नम्बर १ मा माओवादी केन्द्रका अग्निप्रसाद सापकोटा र २ मा एमालेका शेरबहादुर तामाङ चुनिएका हुन् । सापकोटाले ४० हजार ५ सय ४ मत ल्याउँदा निकटतम प्रतिद्वन्द्वी लोकतान्त्रिक गठबन्धनबाट कांग्रेस उम्मेदवार मोहनबहादुर बस्नेतले २९ हजार ७ सय ९८ मत मात्र पाए । क्षेत्र २ मा तामाङले राप्रपा (प्रजातान्त्रिक) का अध्यक्ष पशुपतिशमशेर राणालाई पछि पारेका हुन् । तामाङले ३८ हजार ४ सय १ मत ल्याउँदा राणाले ३० हजार ३ सय ६९ मत पाए । तामाङले २०७० को संविधानसभा निर्वाचनमा साबिक क्षेत्र ३ बाट जितेका थिए । त्यतिबेला पनि उनका निकटतम प्रतिस्पर्धी राणा नै थिए । क्षेत्र १ मा विजयी माओवादी केन्द्रका सापकोटाले २०६४ को संविधानसभा निर्वाचनयता लगातार जित्दै आएका छन् । प्रदेशसभाका चार क्षेत्रको मतगणना जारी छ । निर्वाचन कार्यालयका अनुसार जिल्लामा २ लाख २६ हजार ५ सय ४० मतदाता रहेकामा १ लाख ५६ हजार ७ सय ४३ मत खसेको थियो ।
उपेन्द्र तेस्रोपटक संसद्मा,"राजविराज (कास) सप्तरी क्षेत्र नम्बर २ बाट प्रतिनिधिसभा सदस्य पदमा संघीय समाजवादी फोरम नेपालका अध्यक्ष उपेन्द्र यादव विजयी भएका छन् । निकटतम प्रतिद्वन्द्वी माओवादी केन्द्रका उमेशकुमार यादवलाई १० हजार ४० मतले पछि पारेका उनले २१ हजार ६ सय २० मत ल्याए । उमेशकुमारले ११ हजार ५ सय ८० मत प्राप्त गरे । तेस्रो स्थानमा स्वतन्त्र उम्मेदवार जयप्रकाश ठाकुरले ९ हजार ४ सय ५८ मत पाए । संघीय समाजवादी र राष्ट्रिय जनता पार्टी नेपाल गठबन्धनका संयुक्त उम्मेदवार उपेन्द्रलाई नेपाली कांग्रेसले पनि समर्थन गरेको थियो । प्राविधिक रूपमा मात्र कायम रहेका कांग्रेस उम्मेदवार सकलदेव सुतिहारले १ हजार ८ सय ४० मत मात्र ल्याए । यो जितसँगै उपेन्द्रले तेस्रोपटक संसद्को यात्रा तय गरेका छन् । उनी पहिलो संविधानसभामा मोरङ र सुनसरी तथा दोस्रो संविधानसभामा सुनसरीबाट निर्वाचित भएका थिए । प्रतिनिधिसभाका बाँकी तीनवटा क्षेत्र र प्रदेशसभाका आठवटा क्षेत्रको मतगणना जारी छ ।सिरहामा वाम गठबन्धनको विजयी सुरुवात सिरहा सिरहामा वाम गठबन्धनबाट माओवादी केन्द्रले प्रदेशसभामा जित हासिल गरी खाता खोलेको छ । निर्वाचन क्षेत्र नं ३ (क) मा वाम गठबन्धनबाट माओवादी केन्द्रका रामकुमार यादव ९३३ मत अन्तरले विजय भएपछि वाम गठबन्धनको विजयी सुरुवात भएको हो । शनिबार सम्पन्न मतगणना परिणाममा विजयी यादवले ११ हजार ८ सय ६६ मत हासिल गरे । निकटतम प्रतिद्वन्द्वी संघीय समाजवादी फोरमका मनोजकुमार सिंहले १० हजार ९ सय ३३ मत प्राप्त गरे । माओवादी केन्द्रबाट यादव यसअघि २०६४ सालको पहिलो संविधानसभा निर्वाचनमा समानुपातिक सभासद भए । २०६९ मा बाबुराम भट्टराई नेतृत्वको सरकारमा उनी ६ महिना सामान्य प्रशासनमन्त्री बने ।मतगणना भएको स्थल चन्द्र माविबाट २०२८ सालमा एसएलसी उत्तीर्ण यादवले त्यही भवनबाट जितको प्रमाणपत्र लिए । एसएलसी उत्तीर्णपछि २०२८ सालमा निर्मल लामा, मोहनविक्रम सिंह र जयगोविन्द साहबाट चौमको सदस्यता लिई राजनीतिमा होमिएका यादव २०३४ मा जिल्ला सेक्रेटरी, २०३९ मा वैकल्पिक केन्द्रीय सदस्य, २०४७ मा मसालसँग पार्टी एकीकरणपछि केन्द्रीय सदस्य बने ।२०४२ मा राष्ट्रिय पञ्चायत सदस्यमा जनपक्षीय उम्मेदवार हुँदै २०४८ र २०७० को दोस्रो संविधानसभासम्म ३ पटक चुनावमा हार व्यहोराका यादवको यो जित पहिलो हो । २०३१ सालमा जनकपुरको रारा क्याम्पसबाट आईए उत्तीर्ण यादवले जितसँगै जनपक्षीय योजना बनाएर जनताको सेवा गर्ने प्रतिक्रिया दिए ।"
पहिलो त्रैमासमै ४० प्रतिशत आन्तरिक ऋण,"काठमाडौं सरकारले आर्थिक वर्षको पहिलो त्रैमासमै वार्षिक लक्ष्यको ४० प्रतिशत आन्तरिक ऋण उठाएको छ । संघीयता कार्यान्वयनका लागि सरकारी खर्चमा परेको चाप र बैंकहरूमा तरलता व्यवस्थापनको नाममा सरकारले पहिलो त्रैमासमै ४० प्रतिशत आन्तरिक ऋण उठाएको हो । अर्थ मन्त्रालयका अनुसार साउनदेखि असोज मसान्तसम्म ५७ अर्ब ५४ करोड रुपैयाँ आन्तरिक ऋण उठाइसकेको छ । यो वर्षको लक्ष्य भने १ खर्ब ४५ अर्ब रुपैयाँ ऋण उठाउने बजेटमा उल्लेख छ ।विगतका वर्षहरूमा खर्चको चाप बढेपछि तेस्रो र चौथो त्रैमासमा उठाउने गरिएको आन्तरिक ऋण संवैधानिक व्यवस्था कार्यान्वयनका क्रममा रकम अभाव हुन सक्ने सम्भावित जोखिमलाई हेर्दै पहिलो तीन महिनामै आन्तरिक ऋण बढी उठाइएको हो । स्थानीय तहको निर्वाचन भइसकेपछि खर्च सञ्चालनका लागि आर्थिक वर्षको सुरुमै एक तिहाइ रकम अनुदानका रूपमा दिनुपर्ने संवैधानिक व्यवस्था छ । उक्त व्यवस्थाअनुसार पहिलो चौमासिकको साउन एक र दोस्रो चौमासिकको मंसिर १ गते अर्थ मन्त्रालयले ७५७५ अर्ब रुपैयाँका दरले स्थानीय तहलाई निकासा दिइसकेको छ । स्थानीय तहलाई दिइएको रकम खर्च नभए पनि केन्द्रको खातामा तान्न मिल्दैन । चालु आर्थिक वर्षमा खर्च नगरे फ्रिजसमेत गर्न नपाउने कानुनी व्यवस्था छ ।उक्त व्यवस्थाका कारण खर्च नभए पनि करिब डेढ खर्ब रुपैयाँ ७ सय ५३ स्थानीय तहको खातामा जम्मा भएर बसेको छ । यही बीचमा संयीघ राज्यका तीन तहको निर्वाचनका लागि अर्थ मन्त्रालयले करिब ४५ अर्ब रुपैयाँ निर्वाचन आयोगलाई निकासा दिइसकेको छ । ७ प्रदेशका लागि एक अर्ब रुपैयाँका दरले रकम निकासाको तयारी अर्थ मन्त्रालयले गरिरहेको छ । सरकारले प्रदेश प्रमुख र राजधानी तोकेलगत्तै यो रकम निकासाको तयारी अर्थले गरेको हो । उक्त कारणले सरकारलाई बढी रकमको आवश्यकता देखिएको छ । खर्चको दबाब परे पनि समय तालिकाअनुसार नै आन्तरिक ऋण उठाइएको अर्थ मन्त्रालयका प्रवक्ता अर्जुनप्रसाद पोखरेलले बताए । सरकारलाई खर्चको दबाब परेको हो । आन्तरिक ऋणबाट उठेको रकमबाट पनि खर्च चलाइरहेका छौ, उनले भने, तर, खर्चै धान्न नसकेर सुरुमै बढी ऋण उठाएको भने हैन । यो सरकार तथा राष्ट्र बैंकको नियमित समयतालिकाअनुसार नै उठाइएको हो । खर्चको प्रमुख स्रोत राजस्व भने विगतको प्रवृत्ति र लक्ष्यअनुसार नै उठिरहेको छ । अर्थका अर्का एक अधिकारीले ठूलो रकम आर्थिक वर्षको सुरुमै एकैपटक निकासा दिनुपर्ने भएकाले आन्तरिक ऋण सुरुमै लिन बाध्य भएको बताए । राष्ट्र बैंकका पूर्वगभर्नर युवराज खतिवडाले सरकारी खर्चको दबाब भए पनि बैंकको रकम पार्किङ गर्न सुरुमै धेरै आन्तरिक ऋण उठाइएको बताए । खर्चको दबाब त कात्तिकमा परेको हो । असोजमै आन्तरिक ऋण उठाइसकिएको छ, योजना आयोगका पूर्वउपाध्यक्षसमेत रहेका उनले भने, बैंकहरूमा जम्मा हुन आएको अधिक रकमको लगानी अथवा पार्किङ गर्न सरकारले सुरुमै ऋण उठाइएको जस्तो लाग्छ । गत वर्ष तरलता अभाव झेलेका बैंक वित्तीय संस्थामा साउनदेखि कात्तिकसम्म तरलताको अभाव रहेन । बढेको तरलताका कारण ब्याज घट्नुपर्ने थियो । तर बैंकहरूलाई पनि उच्च तहमै ब्याज कायम राखेर नाफा कमाउने वातावरण बनाइराख्न उनीहरूको रकम खिचिएको अर्थविद्हरू बताउँछन् । अन्तर्राष्ट्रिय मुद्रा कोष (आईएमएफ) ले समेत एउटा समयतालिका बनाएर आन्तरिक ऋण उठाउनुपर्छ भन्छ, खतिवडाले भने, खर्चको दबाब परे पनि मेरो पालामा निश्चित समयतालिकाअनुसार ऋणपत्र जारी गरे । खर्चको चाप देखाएर बैंकहरूको रकम लगानी गर्ने वातावरण सरकारले बनाइदिएको उनले बताए । पैसा पार्किङ गरी ब्याजका लागि ढुकुटीमा व्ययभार थपिन्छ, उनले भने, कसरी व्ययभार कम गर्ने भन्ने दृष्टिकोण हुनुपर्ने हो । तर अहिलेको सरकारमा त्यो दृष्टिकोण फरक पर्यो होला । विगतमा मुलुकको आर्थिक अवस्था बिग्रिएर स्रोत नै अपुग भएको अवस्थाबाहेकका वर्षहरूमा बजेटमा निर्धारण गरिएको लक्ष्यअनुसारको आन्तरिक ऋण उठाउने गरिएको थिएन । संघ र प्रदेशको निर्वाचन लगत्तै सरकारमाथि पर्ने थप खर्चको दबाबका कारण यो वर्ष भने पूरै ऋण उठाउने सम्भावना बढ्दै गएको छ । अर्थ मन्त्रालयका अनुसार ७ सय ५३ स्थानीय तह र सात प्रदेशका लागि तत्काल ८ खर्ब २० अर्ब रुपैयाँ बजेट आवश्यक देखिएको छ । यो प्रारम्भिक अध्ययन हो । हामीले तत्कालै विनियोजन गर्ने एक अर्ब रुपैयाँले केही महिना प्रदेश चल्ला, मन्त्रालयका प्रवक्ता पोखरेलले भने, तर तत्कालै अन्य रकम आवश्यक पर्नेछ । उक्त रकम कसरी जुटाउने भन्नेमा अहिले अर्थ मन्त्रालयको ध्यान केन्द्रित छ । संविधानमा व्यवस्था भएअनुसार सातवटै प्रदेश र सबै स्थानीय तहबाट सेवा सञ्चालनका लागि तत्काल ८ खर्ब २० अर्ब बजेट आवश्यक परेको हो । यसमध्ये अघिकांश रकम पूर्वाधार निर्माणका लागि आवश्यक पर्ने हो । हाल धेरैजसो गाउँपालिकाले भाडा तथा पुरानो गाउँ विकास समिति (गाविस) को कार्यालयबाट सेवा सञ्चालन गरिरहेका छन् । प्रदेशका लागि समेत पूर्वाधार तय भइसकेको छैन । समायोजन विधेयकले व्यवस्था गरेको गोल्डेन ह्यान्डसेक कार्यक्रमका लागि नै ५० अर्ब रुपैयाँ आवश्यक देखिन्छ, पोखरेलले भने, तराईको बाढीपीडितका लागि पनि तत्कालै ठूलो रकम आवश्यक पर्छ ।"
विश्व व्यापार संगठनप्रति ट्रम्प उदासीन,"ईयूजापान व्यापार सम्झौता ब्रसेल्स (एएफपी) युरोपेली संघ र जापानले दुई पक्षबीच स्वतन्त्र व्यापार सम्झौता अन्तिममा पुगेको जनाएका छन् । अन्तर्राष्ट्रिय व्यापारमा बढ्दो संरक्षणवाद लाई निरुत्साहित गर्न दुई पक्षबीच सम्झौतालाई टुंगोमा पुर्याइएको समाचारहरूमा जनाइएको छ । युरोपेली संघले सम्झौतालाई हालसम्मकै ठूलो भनेको छ । यो सम्झौता सम्पन्न भएपछि विश्वको कुल गार्हस्थ्य उत्पादनको ३० प्रतिशत र ६० करोड जनसंख्या एउटै आर्थिक क्षेत्रमा एकबद्ध हुनेछन् । जापानी प्रधानमन्त्री सिन्जो अबेले सम्झौतामार्फत सिर्जना हुने ठूलो आर्थिक क्षेत्रले आफूलाई निकै उत्साही बनाएको बताएका छन् । जापान र युरोपेली संघले हात मिलाएपछि खुला र स्वच्छ व्यापार नियममा आधारित आर्थिक क्षेत्र निर्माण हुनेछ, उनले टोकियोमा संवाददाताहरूलाई भने । यसअघि अबे र युरोपेली आयोगका प्रमुख जाँ क्लाउड जन्करले चार वर्षदेखि थालिएको व्यापार वार्तालाई रणनीतिक महत्त्वको बताएका थिए । यसले विश्वलाई खुला अन्तर्राष्ट्रिय व्यापारका क्षेत्रमा जापान र युरोपेली संघ प्रतिबद्ध छन् भन्ने स्पष्ट सन्देश दिएको छ, ब्रसेल्समा जारी गरिएको संयुक्त विज्ञप्तिमा भनिएको छ ।"
सिँचाइ आयोजना अन्तिम चरणमा,"पर्सा (कास) विश्व बैंकको लगानीमा गण्डक नहरअन्तर्गत जिल्लामा झन्डै ३ हजार हेक्टर खेतीयोग्य जग्गा सिञ्चित गर्ने लक्ष्यका साथ सञ्चालित सिँचाइ तथा जलस्रोत व्यवस्थापन आयोजना निर्माणको अन्तिम चरणमा पुगेको छ । बैंकको २० करोड रुपैयाँको लगानीमा नहरको ब्लक नम्बर २ अन्तर्गत साबिकको मुडली, मसिहानी, हरहिरपुरवीर्ता, भेडियाही, लहावरथकरी, सबैठवा, झकडा र वसन्तपुर गरी ८ गाविसका २ हजार ९ सय ९६ हेक्टर जग्गामा सिँचाइ सुविधा उपलब्ध गराउने लक्ष्यका साथ यो आयोजना निर्माण भइरहेको हो । निर्माणाधीन यो आयोजना त्यस भेगका किसानले सिँचाइका लागि भोग्दै आएको समस्या यकिन गरी गण्डक नहरबाट अर्को शाखा पक्की नहर निर्माण, त्यससँगै आवश्यक परेका स्थानमा कल्भर्ट निर्माण, पानी बाँडफाँड गर्ने संरचनाहरू र साइफनलगायत नहर छेउ सर्भिस सडक निर्माणको कामसमेत भई रहेको नारायणी सिँचाइ व्यवस्थापन डिभिजन कार्यालय बहुअरी वीरगन्जका प्रमुख डिभिजनल इन्जिनियर राजेन्द्रप्रसाद साहले जानकारी दिए । काम दु्रत गतिमा भइरहेको छ, उनले भने, यसै गतिमा काम भए आउँदो अढाई महिनाभित्र यो आयोजनाको काम सम्पन्न हुनेछ ।सूचना अधिकृत एवम् इन्जिनियर सुरेश साहका अनुसार, यो आयोजना सम्पन्न गर्न स्थानीय किसानले १ करोड ६० लाख रुपैयाँ बराबरको श्रमदान गरेका छन् । विगतमा रहेका तर जीर्ण भई उपयोगमा नआएका नहरमा पुराना संरचना र थप आवश्यक संरचनासमेत निर्माण गरी यो महात्त्वाकांक्षी आयोजना निर्माण भइरहेको उनले बताए । नहरको पुरानो संरचना पनि थियो तर ती जीर्ण भइसकेका थिए, त्यसले किसानलाई सिँचाइको सुविधा लिन अप्ठेरो भइरहेको थियो, उनले भने, त्यो नहर प्रणालीलाई पुन:स्थापना गरेर स्थानीय जल उपभोक्ता समितिहरूलाई नै सञ्चालनको जिम्मा दिने नीति रहेको छ । जलउपभोक्ता किसानलाई नै नहरको व्यवस्थापन, सेवा शुल्क लिने, आवश्यक मर्मत सम्भार गर्ने, आफै संचालन गर्ने सम्मको अधिकार दिन लागिएको उनले बताए ।"
रोगले सुन्तला मासिँदै,"लमजुङ बेंसीसहर नगरपालिका१ उदिपुरको ठूलो घिमिरे र सानो घिमिरेका किसानको बगैंचामा दशकअघि ४ सय रोपनीमा सुन्तलाका बोट थिए । त्यति बेला गाउँका स्थानीयले डेढ करोड रुपैयाँसम्म आम्दानी गरेका थिए । सुन्तला कति हुन्छ भन्ने हिसाबकिताब थिएन । अगुवा कृषक तिलकराज पन्तका अनुसार अहिले बगैंचाका सबै सुन्तला बोटहरू रोगाएर मासिए । भएका बोटमा सुन्ताला फल्नै छाडे । यति ठूलो बगैंचामा अहिले डेढ सय सुन्तलाका बोट पनि छैनन् । ९ वर्षअघि उनकै बगैंचामा ७ सय सुन्तलाका बोट थिए । अहिले १ सय बोट पनि छैनन् । सस्तो हुँदाताका नै ७ लाख रुपैयाँ आम्दानी गरेका उनले गत वर्ष ५० हजार रुपैयाँको सुन्तला बेचे । सोच्दैमा अचम्म लाग्छ । कहिलेकाहीं सपनाजस्तै लाग्छ, उनले भने, हिजो त्यत्रो सुन्तला फलेको बगैंचामा अहिले छैन । रोगाएर सुन्तलाका बोट सुके, सुन्तला फलेनन्, उनले भने । बेंसीसहर नगरपालिका११ चिती स्याउतका अगुवा कृषक रमेशराज पन्तका अनुसार ७८ वर्षअघिसम्म स्याउत र कोलडाँडाका किसानले १ सय १९ हेक्टरमा सुन्तला खेती गरेका थिए । कोलडाँडामा ५० र स्याउतमा १ सयजना व्यावसायिक सुन्तला कृषकले सुन्तला फलाएका थिए । बोट रोगाएसँगै क्षेत्रफल र उत्पादन घटदै गएको उनले बताए । अहिले करिब ५० हेक्टरमा मात्रै सीमित बनेको छ । सुन्तलाको बोटलाई मल दिने, भिटामिन दिने, विषादी दिने कार्य गर्दै आए पनि सुधार हुन सकेको छैन, उनले भने । कोलडाँडाका योगेन्द्र भण्डारीका परिवारको ८ वर्षअघि डेढ सय रोपनीमा सुन्तलाका बोट थिए । अहिले १५ रोपनी जग्गामा सीमित बनेको छ । योगेन्द्रको निधन भएपछि सुन्तलाको स्यहारसुसार र बिक्री पत्नी टुकुमायाले गर्दै आएकी छन् । पहिले उत्पादन बढी हुन्थ्यो । मूल्य कम थियो । ८ लाख रुपैयाँसम्म बेचेकी हुँ उनले भनिन्, पोहोर ३ लाखजति लिइयो होला । यसपालि त पोहोरको जति छैन । अलिअलि मात्रै छ ।सुन्तलाका बोट हराभरा र सुन्तला लटरम्म फलिरहेको वर्ष कृषि कार्यालयले उदिपुरको धिमिरे साथै चितीको कोलडाँडा र स्याउतलाई पकेट क्षेत्र घोषणा गरेको थियो । सुन्तलाका कार्यक्रमहरू पनि सञ्चालन गरिएका थिए । कृषकहरूका अनुसार सुन्तलाका बोटहरू मर्न थालेपछि खेती गरिएको क्षेत्र र उत्पादन घट्दै गएको छ । सुन्तला बचाउने कार्यक्रमहरू पनि छैन । सुरुमा पातहरू पहेंलो हुने, बोटमा कमिला लाग्ने, दाना सानो साथै पातलो लाग्ने र अन्तमा टुप्पोबाट मर्दै गएर बोट नै सखाप हुने गरेको किसानहरूले बताएका छन् । पछिल्लो समय कलमी गरेर सुन्तलाका बोटहरू रोपिए पनि राम्रो हुन नसकेको उनीहरूको भनाइ छ । कृषि कार्यालयका अनुसार सामान्य वर्षको तुलानामा यस वर्ष उत्पादन करिब २५ प्रतिशतले उत्पादन घटेको अनुमान गरिएको छ । सामान्य वर्षको उत्पादन पछिल्लो ५ वर्षको तथ्यांक हेरिन्छ । कार्यालयका प्राविधिक सहायक लालवीर चौधरीका अनुसार गत वर्ष ४ हजार ३३ मेट्रिक टन सुन्तला उत्पादन भएको थियो । गत आव ०७२७३ मा ४ हजार ३४ मेट्रिक टन सुन्तला उत्पादन भएको थियो । आव ०७१७२ मा ४ हजार मेट्रिक टन सुन्तला उत्पादन भएको थियो । गत वर्ष ५ सय २९ हेक्टरमा सुन्तला खेती गरेकामा ४ सय ९४ दशमलव ५ हेक्टरमा उत्पादन भएको थियो । आव ०७२७३ मा ५ सय ३० हेक्टरमा सुन्तला लगाएकोमा ४ सय ९५ हेक्टरमा उत्पादन भएको थियो । आव ०७१७२ मा सुन्तला खेतीको कुल क्षेत्रफल ५ सय ४० हेक्टर थियो भने ५ सय हेक्टरमा उत्पादन भएको थियो । कृषि कार्यालयको तथ्यांकले त्यति धेरै उत्पादन र क्षेत्रफलमा ह्रास नआएको देखिए पनि किसानले क्षेत्रफल र उत्पादन ह्वात्तै घटेको बताएका छन् । किसानले गत वर्ष सुन्तला उत्पादनबाट २४ करोड २० लाख रुपैयाँ आम्दानी गरेका थिए । वरिष्ठ कृषि विकास अधिकृत कृष्णभद्र अधिकारीका अनुसार सुन्तला बगैंचा र उत्पादन बढाउन सुन्तला बगैंचा सुदृढीकरण अभियान सञ्चालन गरिएको छ । बिरुवा वितरण गर्ने, मल वितरण गर्नेलगायतका काम गर्दै आएका छौं, उनले भने । उनका अनुसार सुन्तलामा भाइरस, जीवाणु र कुपोषणको समस्या देखिएकाले जति संघर्ष गरे पनि सुन्तलाका बोटहरू जोगाउन सकिएको छैन । सुन्तलामा सिँचाइको समेत अभाव रहेको उनले बताए । सुन्तला बगैंचा सुदृढीकरण कार्यक्रमका लागि गत वर्ष १८ लाख ७३ हजार बजेट खर्च गरिएको थियो । कृषि प्राविधिकहरूका अनुसार सिट्रस, ग्रिनिङ भाइरसलगायतले आक्रमण गरेपछि बोटहरू मर्न थालेका छन् । भाइरसजीवाणु लागेपछि बोट जोगाउन नसकिने रहेछ, अधिकारीले भने, कुपोषण भएमा मलले काम गर्छ । नत्र सम्भव छैन ।"
कृषि उत्पादनमा रूपन्देही आत्मनिर्भर,"बुटवल रूपन्देही धान, गहुँ र हरियो तरकारीमा आत्मनिर्भर बनेको छ । व्यावसायिक किसान बढ्दै र उन्नत प्रविधि, बीउ तथा उचित मलको प्रयोगले बर्सेनि उत्पादनमा वृद्धि भएको छ । जनसंख्यामा तीव्र वृद्धि र जग्गाको खण्डीकरणका बाबजुद किसानले धान, गहुँ र तरकारी बाहिरी जिल्लामा समेत पठाउने गरेका छन् । कृषि विकास कार्यालयका अनुसार रूपन्देहीमा उत्पादित धानमध्ये ५० प्रतिशत बाहिरी जिल्लामा जाने गरेको छ । गहुँ २० प्रतिशत र हरियो तरकारी २५ प्रतिशत बाहिरी जिल्लामा पुग्ने गरेको कार्यालयले जनाएको छ । यहाँ उत्पादित खाद्यान्न पहाडी जिल्लामा बढी जाने गरेको छ । रूपन्देही धान उत्पादनमा देशकै दोस्रो स्थानमा र गहुँ उत्पादनमा पहिलो जिल्ला हो । जिल्लामा गत वर्ष साढे ६९ हजार हेक्टर क्षेत्रफलमा धान रोपिएको थियो । यसबाट करिब ३ लाख ५५ हजार टन धान उत्पादन भएको कृषि विकासको तथ्यांक छ । पानी र मलको अभावले धान उत्पादन घट्दै गएपछि पछिल्ला वर्षहरूमा जिल्लामा कम पानी र रूखो जमिनमा पनि फल्ने जातका धानका बीउ रोप्ने लहर चलेको छ । सिँचाइ सुविधा बढाउन सके उत्पादन बढ्ने कृषि विकास कार्यालयका प्रमुख भोजराज सापकोटा बताउँछन् । रूपन्देहीको २९ हजार ४ सय हेक्टर क्षेत्रमा ४० हजार किसान गहुँ खेती गरेका छन् । यसबाट यो वर्ष मात्रै ८३ हजार ३ सय ४९ टन गहुँ उत्पादन भएको छ । गहुँका लागि अनुकूल मौसम र समयमा मलखाद उपलब्ध हँुदा यो वर्ष प्रतिहेक्टर २ दशमलव ८४ टन प्रतिहेक्टर उत्पादन भएको बाली विकास अधिकृत विनोद ज्ञवालीले बताए । यो वर्ष २९ हजार ४ सय हेक्टर क्षेत्रफलमा गहुँ लगाइएको थियो । यहाँका किसानले विजय, आदित्य, गौतम, भृकुटी, एनएल १०७३, एनएल २९७ लगायतका गहुँका बीउ छर्ने गरेका छन् । यो बीउ नमुनाका लागि देशभर निर्यात हुने गरेको छ । यहाँ रहेको राष्ट्रिय गहुँबाली अनुसन्धान केन्द्रले अहिलेसम्म ३७ वटा गहुँका बीउ अनुसन्धानबाट खेती गर्नका कृषकहरूलाई सिफारिस गरेको छ । यहाँका किसानले यिनै बीउको प्रयोग गरेका छन् । जिल्लाको सबै क्षेत्रमा सिँचाइको सुविधा बढाउने र उन्नत बीउ मात्रै प्रयोग गर्ने हो भने गहुँुमा यसको एकतिहाइ उत्पादन बढाउन सकिने बाली विकास अधिकृत ज्ञवालीले बताए । गाउँगाउँमा व्यावसायिक तरकारी खेती सुरु गरेपछि रूपन्देही आलुबाहेक सबै खाले तरकारीमा आत्मनिर्भर बनेको छ । यहाँको करिब २५ प्रतिशत हरियो तरकारी भैरहवा तथा बुटवलको थोक बजार केन्द्र हुँदै बाहिरी जिल्लामा समेत निर्यात हुने गरेको छ । यहाँको करिब ४ हजार ७५ हेक्टर क्षेत्रफलमा व्यावसायिक तरकारी खेती हुन्छ । यसबाट वार्षिक ८५ हजार ७ सय ५५ टन तरकारी उत्पादन हुने गरेको रूपन्देही कृषि विकास कार्यालयको तथ्यांक छ । बाह्रैमासे तरकारी खेती हुने मझगावा, सुर्यपुरा, मानपकडी, धमौली, भगवानपुर, खुदावगर, देवदहलगायतका साविकका १५ गाविस तरकारी खेतीका लागि पकेटको रूपमा अगाडि आएका छन् । चार वर्षयता युवा लक्षित व्यावसायिक तरकारी उत्पादन कार्यक्रमअन्तर्गत अनुदानको समेत व्यवस्था गरेपछि तरकारी उत्पादन र युवा किसानको सहभागितासमेत कृषि कार्यालयले जनाएको छ । रूपन्देही दलहन र तेलहनबाली उत्पादनमा भने निकै पछाडि छ । यी बालीहरूको व्यावसायिक खेती नहुँदा खपतको करिब ६० देखि ८० प्रतिशत दाल र तेल आयात गर्नुपरेको छ । जिल्लामा तेलहन र दलहनको उत्पादकत्व प्रतिहेक्टर एक टनभन्दा कम रहेको कृषिको तथ्यांकमा छ । दलहन बाली सात हजार चार सय ३७ हेक्टरमा छ । उत्पादकत्व भने ० दशमलव ८७ टन प्रतिहेक्टर मात्रै छ । यसले गर्दा ७ वर्षअघिसम्म दाल विदेश पठाउने रूपन्देहीले अहिले खपतको ६० प्रतिशत आपूर्ति गर्दै आएको छ । जिल्लामा करिब दुई हजार पाँच सय हेक्टरमा मात्रै मकै खेती हुने गरेको छ । मकै खेती प्रतिहेक्टर चार टन उत्पादन हुने गरेको छ । दलहन, तेलहन र मकै खेतीको उत्पादन बढाउन अनुदानसहितका कार्यक्रम सञ्चालन भएका छन् । तथ्यांकअनुसार जिल्लाको सात हजार एक सय ३७ हेक्टरमा तेलहन खेती गरिएको छ । उत्पादकत्व भने निकै कम अर्थात् ०८६ टन प्रतिहेक्टर छ ।रूपन्देहीले गत आर्थिक वर्षमा कुल ७३ हजार दुई सय २५ टन खाद्यान्न निर्यात गरेको थियो । खाद्यान्न उत्पादनमा अब्बल बन्दै गए पनि जिल्लाको जनसंख्या वृद्धिदर र जग्गा खण्डीकरण उच्च रहेकाले हालको अनुपातमा उत्पादनले १२ वर्ष मात्रै थेग्न सक्ने कृषि कार्यालयको अनुमान छ । यसका लागि जग्गाको विभाजन गरी खेतीयोग्य जग्गा अन्य प्रयोजनमा नदिने नियम तत्काल लागू गर्नुपर्ने प्रमुख सापकोटाले बताए । सिँचाइका कारण पनि लक्ष्यअनुसारको मल र बीउको प्रयोगअनुसारको उत्पादन भएको छैन । यसैले सिँचाई सुविधासमेत बढाउनु पर्ने उनले बताए ।"
शैक्षिक कर्जा लिने बढे,"काठमाडौं अघिल्लो वर्षको तुलनामा यो वर्ष शैक्षिक कर्जा करिब २८ प्रतिशतले बढेको छ । राष्ट्र बैंकका अनुसार गत असोजसम्म बैंक तथा वित्तीय संस्थाले १३ अर्ब ७८ करोड रुपैयाँ शैक्षिक कर्जा प्रवाह गरेका छन् । अघिल्लो वर्षको सोही अवधिमा यस्तो कर्जा १० अर्ब ७१ करोड रुपैयाँ थियो । अध्ययनका लागि विदेश जाने विद्यार्थीहरूको संख्या बढेसँगै शैक्षिक कर्जा पनि विस्तार भएको एनआईसी एसिया बैंकका प्रमुख कार्यकारी अधिकृत लक्ष्मण रिसालले बताए । अघिल्ला वर्षहरूमा अस्ट्रेलिया अध्ययनका लागि सम्पत्ति मात्र देखाए पुग्ने व्यवस्था थियो, उनले भने, गत वर्षदेखि बैंक ऋण नै देखाउनुपर्ने व्यवस्था छ । यसकारण शैक्षिक कर्जा विस्तार भएको देखिएको हो । विदेशमा अध्ययन गर्नबाहेक स्वदेशका लागि शैक्षिक कर्जाको माग निकै न्यून रहेको रिसालको अनुभव छ । नेपालमा चिकित्साशास्त्र (एमबीबीएसएमडी) अध्ययनका लागि केही ऋण लिएको देखिन्छ, रिसालले भने, यद्यपि त्यस्तो संख्या निकै कम छ । यो प्रवृत्तिले चालु आर्थिक वर्षमा पनि निरन्तरता पाउने सम्भावना रहेको बैंकर बताउँछन् । चालु आवको प्रथम त्रैमासमै शैक्षिक कर्जा ७ प्रतिशतले बढेको छ । अस्ट्रेलियन सरकारको आधिकारिक वेबसाइटको तथ्यांकअनुसार २०१६ को जुलाई १ देखि २०१७ को जुन ३० सम्ममा १० हजार ८ सय ८१ नेपाली विद्यार्थीले भिसा पाएको देखिन्छ । सन् २०१२१३ मा १ हजार ८ सय २०, २०१३१४ मा ४ हजार ९ सय ५६, २०१४१५ मा ३ हजार ८ सय ३, २०१५१६ मा ५ हजार ६ सय ४४ ले अस्ट्रेलिया अध्ययन गर्ने भिसा पाएको देखिन्छ । प्रत्येक वर्ष अस्ट्ेरलियामा जाने नेपाली विद्यार्थीको संख्या बढ्दो छ । यो वर्ष पनि सुरुआतको तीन महिनामा ३ हजार ३ सय ६२ जना विद्यार्थीले भिसा पाइसकेका छन् । यसका आधारमा यस वर्ष पनि १३ हजारभन्दा बढी अस्ट्रेलिया जाने निश्चितजस्तै भएको जानकारहरू बताउँछन् ।पछिल्ला केही वर्षयता अस्ट्रेलिया जाने विद्यार्थी संख्या बढेको छ । खासगरी १२ र स्नातक पूरा गरेर जाने विद्यार्थीको संख्या बढ्दो छ । नेपालीहरू सन् २००५ देखि २००८ सम्म अत्यधिक मात्रामा अस्ट्रेलिया अध्ययन गर्न गए । त्यसपछि अस्ट्रेलियाले विद्यार्थी भिसामा कडाइ गरेपछि त्यहाँ पढ्न जानेको संख्या न्यून हँुदै गयो । सन् २०१२१३ बाट फेरि अस्ट्रेलिया जाने विद्यार्थीका संख्या बढ्न थालेको जनाइएको छ । बैंक तथा वित्तीय संस्थाबाट सहज रूपमा शैक्षिक कर्जा नपाइने भएकाले स्वदेशमा अध्ययनका लागि यस्तो ऋण लिने ग्राहकको संख्या कम रहेको अर्का एक बैंकरले बताए । सरकारले समयसमयमा शैक्षिक प्रमाणपत्रका आधारमा ऋण दिने व्यवस्था सार्वजनिक गरे पनि कार्यान्वयन हुन नसक्दा सर्वसाधारणले सहज रूपमा शैक्षिक कर्जा लिन पाउने अवस्था अझै छैन, ती अधिकारीले भने । गत आर्थिक वर्षको बजेट वक्तव्यमार्फत सरकारले शैक्षिक प्रमाणपत्र धितोमा विद्यार्थीहरूलाई निब्र्याजी ऋण उपलब्ध गराउने नीति ल्यायो । उक्त व्यवस्थाले विद्यार्थी र अभिभावकहरू उत्साहित पनि भए । तर, नीति कार्यान्वयन हुन सकेन । स्नातक वा सोभन्दा माथिको शिक्षा आर्जन गर्न चाहने विद्यार्थीहरूका लागि शैक्षिक प्रमाणपत्रका आधारमा निब्र्याजी ऋण उपलब्ध गराउने व्यवस्था मिलाइनेछ, चालु आर्थिक वर्ष ०७३७४ को बजेट वक्तव्यमा भनिएको थियो । यस्तै, गत आर्थिक वर्षको नीति तथा कार्यक्रममा सरकारले शैक्षिक प्रमाणपत्र वा नागरिकताका आधारमा युवालाई ऋण प्रदान गर्ने नीति ल्याइयो । कार्यक्रम घोषणा गर्दा बढ्दो बेरोजगारीलाई न्यूनीकरण गर्ने उद्देश्यले उक्त नीति ल्याएको बताइएको थियो ।बेरोजगार युवालाई शैक्षिक प्रमाणपत्र वा नागरिकताको प्रमाणपत्र राखी परियोजना प्रस्तावको आधारमा सहुलियतपूर्ण ऋण उपलब्ध गराइनेछ, ०७३ को नीति तथा कार्यक्रममा उल्लेख छ । तर, कार्यक्रम घोषणामा मात्र सीमित छ । कार्यान्वयनको कुनै सुरसार छैन । यसकारण शैक्षिक कर्जामा सर्वसाधारणको पहुँच पुग्न नसकेको विज्ञहरू बताउँछन् ।"
कारोबार रकम ५० प्रतिशत घटयो,"काठमाडौं यो साता नेप्से परिसूचक बढे पनि कारोबार रकममा करिब साढे ५० प्रतिशतले कमी आएको छ । साताभर १६ हजार १ सय ६५ कारोबारबाट ३३ लाख ७० हजार ६ सय ८० कित्ता सेयर खरिदबिक्री भए । ती किनबेचबाट १ अर्ब ८१ करोड २७ लाख ७८ हजार रुपैयाँ परिचालन भयो । कारोबार रकम गत साताको तुलनामा ५०३७ प्रतिशतले कम हो । गत साता करिब साढे ३१ हजार कारोबारबाट १ सय ७६ कम्पनीका ६८ लाख १८ हजार ९ सय १० कित्ता सेयर खरिदबिक्री भए । ती किनबेचबाट ३ अर्ब ६५ करोड २५ लाख १७ हजार रुपैयाँ परिचालन भयो । आइतबार र बिहीबार सार्वजनिक बिदा परेकाले यो साता तीन दिन मात्र सेयर कारोबार भयो । गत साता पाँचै दिन सेयर कारोबार भएको थियो । गत साताको तुलनामा कारोबार दिन घटेपछि कारोबार रकममा पनि उल्लेख्य कमी आएको हो । कारोबारमा रकममा कमी आउनुको कारण यो मात्र पनि होइन । गत साताको तुलनामा यो साता दैनिक कारोबार रकममा पनि कमी आएको थियो । गत साता एकै दिन १ अर्ब रुपैयाँ भन्दा धेरैको सेयर कारोबार भएको थियो । यो साता भने कुनै दिन पनि त्यति ठूलो कारोबार हुन सकेन । गत साताको तुलनामा यो साता समग्र नेप्से परिसूचक ०४२ अंकले सकारात्मक रहयो । तर, साताको पहिलो दिनको तुलनामा नेप्से ९७७ अंकले बढयो । सोमबार १ हजार ५ सय २६७७ विन्दुमा रहेको नेप्से बुधबार १ हजार ५ सय ३६५४ अंकमा पुगेको छ । यो साता सोमबार र मंगलबार घटेको नेप्से बुधबार दोहोरो अंकले बढेको थियो । प्रतिनिधि र प्रदेशसभाको दोस्रो चरणको निर्वाचनको अघिल्लो दिन नेप्से दोहोरो अंकले बढेपछि शुभसंकेतका रूपमा हेरिएको छ । निर्वाचनपछि मुलुकले स्थायी सरकार पाउनेछ । स्थिर सरकार बनेपछि लामो समयदेखिको राजनीतिक संक्रमणको अन्त्य हुने भएकाले मुलुक आर्थिक विकासको बाटोमा लाग्ने आँकलन गरिएको छ । यसले बजारमा सकारात्मक प्रभाव पार्ने भएकाले पछिल्ला दिनहरूमा लगानीकर्ताको आत्मबल बढ्दै गएको देखिएको छ ।साप्ताहिक कारोबारमा होटल, जलविद्युत् र बिमा समूहअन्तर्गतका कम्पनीको सेयरधनीको सम्पत्ति बढयो । तीन दिनको कारोबारमा होटल समूहको परिसूचक ५५२५, जलविद्युत्को ३९१८, बिमाको ११८१ र उत्पादन तथा प्रशोधन समूहको परिसूचक ०७१ अंकले उकालो लागे । बाँकी समूहका लगानीकर्ताको सम्पत्ति घटयो । जसमध्ये बैंकिङ समूहको परिसूचक २७४, विकास बैंकको १३, वित्त कम्पनीको ११२, ट्ेरडिङको ३८ र अन्य समूहको परिसूचक ७५२ अंकले ऋणात्मक रहे । उक्त अवधिमा सेन्सेटिभ परिसूचक ०३६ अंकले ऋणात्मक रहयो । तर, फ्लोट परिसूचक ०१ अंकले सकारात्मक बन्यो । साताभरको कुल कारोबारमा सबैभन्दा बढी हिस्सा बैंकिङ र बिमा समूहले ओगटेका छन् । कुल कारोबारमा वाणिज्य बैंकहरू आबद्ध बैकिङ समूहको हिस्सा २९४४ प्रतिशत छ । गत साता यो समूहको कारोबार हिस्सा ३४११ प्रतिशत छ । यसैगरी, बिमा समूहको हिस्सा २४५१ प्रतिशत छ । गत साता यो समूहको हिस्सा १९६४ प्रतिशत थियो । यसैगरी, जलविद्युत्को १४६१, लघुवित्तको ७९, विकास बैंकको ६४४ र अन्य समूहको हिस्सा ३०३ प्रतिशत छ । यो साता पनि सेयर बजारको आकार (बजार पुँजीकरण) करिब १ अर्ब रुपैयाँले बढेको छ । अघिल्ला केही साताहरूमा घट्दो क्रममा रहेको कुल बजार पँुजीकरण गत सातादेखि बढ्दो क्रममा छ । गत बुधबार कुल बजार पुँजीकरण पनि १७ खर्ब ८५ अर्ब रुपैयाँ कायम भएको छ । बजार पुँजीकरणले सेयर बजारको आकार निर्धारण गर्छ । सामान्यतया बजार बढ्दा पुँजीकरण पनि विस्तार हुन्छ र घट्दा साँघुरिन्छ । सूचीकृत कम्पनीहरूको वर्तमान सेयर मूल्यले सेयर संख्यालाई गुणा गरेर बजार पुँजीकरण निकालिन्छ । यो साता कारोबार रकम (१५ करोड १४ लाख ५० हजार रुपैयाँ) का आधारमा बुटवल पावर कम्पनीको सेयर अग्रस्थानमा छ । कारोबार सेयर संख्या (२ लाख ५ हजार कित्ता) का आधारमा बुटवल पावर कम्पनी नै सबैभन्दा अघि छ । कारोबार संख्या (१ हजार २ सय ५ वटा) का आधारमा हिमालयन पावर पार्टनरको सेयर अग्रस्थानमा छ । यो साता नेपाल स्टक एक्सचेन्जको कारोबार कक्ष नियमित कारोबारका लागि तीन दिन खुला रहयो । ऋणपत्रतर्फ संस्थागत तथा सरकारी ऋणपत्रको कारोबार भएन ।"
२० हजार जनाको स्वास्थ्य बिमा गराइँदै,"बागलुङआर्थिक अभावले बिमा गराउन नसकेका यहाँका ४ हजार घरपरिवारका झन्डै २० हजार नागरिकको नि:शुल्क स्वास्थ्य बिमा गराइने भएको छ ।पहिलोपटक बागलुङमा दुई वर्ष अघिदेखि सुरु भएको बिमा कार्यक्रममा लक्षित प्रगति नभएपछि जिल्ला स्वास्थ्यले विपन्न घरपरिवारका सदस्यको नि:शुल्क बिमा गराउने तयारी गरेको कार्यक्रमका व्वयस्थापक जीवलाल खरेलले बताए । राष्ट्रिय योजना आयोगले जिल्ला समन्वय समितिमार्फत गरेको अध्ययनबाट सूचीकृत भएका गरिव घरपरिवारका सदस्यलाई नि:शुल्क बिमा सेवामा आबद्ध गरिने योजना बनाइएको हो ।स्वास्थ्य सेवा विभागले सबै नागरिकलाई नि:शुल्क स्वास्थ्य सेवा दिनेगरी पाइलट प्रोजेक्टको रूपमा बागलुङ, इलाम र कैलालीमा कार्यक्रम थालेको थियो । पहिलो चरणका कार्यक्रम सञ्चालन भएकै स्थानका लाभग्राहीले चाहेजस्तो सेवा नपाएको गुनासो गरेका थिए । विपन्न परिवारले प्रिमियम तिर्न नसक्दा कार्यक्रम प्रभावकारी नभएको पाइएको हो । बढीमा ५ जनाको परिवारले वार्षिक २ हजार ५ सय रुपैयाँ तिरेर बिमा गरेपछि ५० हजार रुपैयाँसम्मको स्वास्थ्य सेवा पाउने व्यवस्था कार्यक्रमले राखेको छ ।गाउँको स्वास्थ्यचौकीदेखि तोकिएका केन्द्रीय अस्पतालसम्म यो सेवा सञ्चालनमा छ । सक्ने परिवारमा दर्ता सहयोगीमार्फत जाने र विपन्न परिवारलाई नि:शुल्क गराउने योजना छ, खरेलले भने, यो अभियानले अतिआवश्यक पर्ने नागरिकले नि:शुल्क स्वास्थ्य सेवा पाउने वातावरण बन्नेछ । बिमाको बारेमा बुझाउन नसकेको र आर्थिक अवस्था कमजोर भएकाहरूलाई ल्याउन नसक्दा सोचेजति विमित पुगेका छैनन् । जिल्ला स्वास्थ्य कार्यालयका अनुसार अहिलेसम्म जिल्लामा १६ हजार ८ सय १६ जनाको बिमा गरिएको छ । तीमध्ये अहिलेसम्म ९ हजारले स्वास्थ्य सेवा लिएको अनुमान छ । धौलागिरी अञ्चल अस्पतालमा अहिलेसम्म ७ हजार १ सय ४ जनाको नाम मात्र दर्ता भैसकेको वरिष्ठ अहेब रामप्रसाद खनालले बताए । दर्ता सहयोगीलाई उचित परिचालन गर्न नसकिएको, जनचेतना अझै नपुगेको र प्रचारप्रसार अभावमा हामीले सफलता पाउन सकेका छैनौं, खनालले भने, हरेक स्वास्थ्य संस्थामा अतिरिक्त स्वास्थ्यकर्मीको व्यवस्था नभएसम्म यो सफल हुँदैन । दर्ता सहयोगीले चासो नराख्दा बिमा गर्न खोज्नेले पनि पाएका थिएनन् । त्यस्तै बिमितले पनि तोकिएका स्वास्थ्य संस्थामा पुग्दा उपचार पाउन नसकेको गुनासो गर्थे । अञ्चल अस्पतालमा समेत विशेषज्ञ सेवा नभएपछि सोझै पोखरा जानुपर्ने भएकोले बिमामा आबद्ध हुन नसकिएको हरिचौरकी दुर्गा हमालले बताइन् । केही बिरामी हुनासाथ पोखरा जानुपर्छ, बिमा गरेर गाउँमै सेवा पाउने व्यवस्था हुनुपर्यो उनले भनिन्, गाउँमै उपचार पाएमा हजारौं खर्चेर किन टाढा जान्थ्यौं र ? जिल्ला स्वास्थ्यले भने सबै प्राथमिक स्वास्थ्य केन्द्रमा ३ जनासम्म डाक्टर खटाएको वरिष्ठ जनस्वास्थ्य अधिकृत दीपकप्रसाद तिवारीले बताए । अञ्चल अस्पतालमा पनि आवश्यक विशेषज्ञ व्यवस्था बन्दै गएको मेडिकल सुपरिटेन्डेन्ट सागरकुमार राजभण्डारीले बताए । जटिल प्रकारका शल्यक्रिया गर्नुपर्ने रोगबाहेकका सबै सेवामा बिमा लागू हुने व्यवस्था छ । बिमितलाई अस्पतालमा उपचार गर्दा टिकट शुल्कसमेत लाग्दैन । एक सय ४० प्रकारका औषधि नि:शुल्कै पाउने व्यवस्था गरिएको तिवारीले बताए । सेवाग्राहीले भने स्वास्थ्य संस्थाले नदिई निजी क्लिनिकमा पुगेर किन्नुपरेको गुनासो गर्छन् ।"
अब औद्योगिक विकासमा ध्यान दिन आग्रह,"विराटनगर प्रतिनिधि र प्रदेशसभा सदस्यको निर्वाचनमा जनताको उत्साहजनक सहभागिताले जनताको शान्ति र स्थायी सरकारको चाहनालाई प्रतिविम्बित गरेको भन्दै यहाँका उद्योग व्यवसायीको अगुवा दुई संस्थाले अब बन्ने सरकारले आर्थिक तथा औद्योगिक विकासमा ध्यान केन्द्रित गर्नुपर्नेमा जोड दिएका छन् ।विभिन्न राजनीतिक दलका उम्मेदवारहरूले निर्वाचनपूर्व आर्थिक एवं औद्योगिक नगरीको नामबाट परिचित विराटनगरलाई एक नम्बर प्रदेशको राजधानी बनाउने भनेर गरेको प्रतिबद्धता पूरा गर्नतिर ध्यान दिनुपर्ने उनीहरूको आग्रह छ । शनिबार संयुक्त विज्ञप्ति जारी गर्दै मोरङ व्यापार संघ र उद्योग संगठन मोरङले यस्तो आग्रह गरेका हुन् ।विराटनगर जुट मिलको स्थापनासँगै औद्योगिक तथा आर्थिक विकासको जग बसाली मुलुकको औद्योगिक नगरीको रूपमा आफ्नो पहिचान बनाउन सफल विराटनगर औद्योगिक, शैक्षिक तथा स्वास्थ्यको क्षेत्रमा पूर्वाञ्चलको हवका रूपमा स्थापित भइरहेको सन्दर्भमा यस क्षेत्रको विकासमा ध्यान दिइनुपर्ने ती संस्थाको भनाइ छ ।मुलुकको राजस्व, रोजगारी र निर्यात व्यापारमा पुर्याउदै आएको योगदानका साथै समग्र विकासमा विराटनगरको अग्रणी भूमिकालाई मध्यनजर गरी विराटनगर महानगरपालिकालाई प्रदेश नं १ को राजधानी बनाउन निजी क्षेत्रका तर्फबाट माग गरिएको छ ।प्रादेशिक कार्यालयहरू, पूर्वाञ्चलकै ठूलो अस्पताल कोसी अञ्चल अस्पताल, उच्च अदालतका साथै विराटनगर विमानस्थलबाट पूर्वका पहाडी जिल्लामा उडानको व्यवस्थालगायतको प्रादेशिक राजधानीका लागि आवश्यक पूर्वाधारहरू विराटनगरमा रहेकाले सरकारलाई आर्थिक व्ययभारसमेत कम हुने उनीहरूको मत छ ।"
दुई रेल्वे र्याक मल भित्रियो,"पर्सा कृषि सामग्री कम्पनी र साल्ट ट्ेरडिङ्ग कर्पोरेसनले खरिद गरेको युरिया र डीएपी मल वीरगन्ज आउन थालेको छ । वीरगन्जस्थित सिर्सिया सुक्खा बन्दरगाहमा सातायता कम्पनीको २ रेल्वे र्याक युरिया मल आइपुगेको छ । कम्पनीको क्षेत्रीय कार्यालय वीरगन्जका प्रमुख अजयकुमार श्रीवास्तवका अनुसार, नेपालले भारत सरकारसँग सोझै खरिद गरेको (जीटुजी प्रक्रियाबाट) युरिया मल भारतबाट यहाँ आइपुगेको हो । त्यसमध्ये एक र्याक मल कम्पनीको भैरहवा क्षेत्रीय कार्यालयको हो । भैरहवा क्षेत्रमा सीमापारि भारतीय रेल्वे सेवामा गडबडी आएकाले भैरहवाको मल पनि वीरगन्ज आएको हो । एक रेलमा २ हजार ५ सय टन मल हुन्छ । हाल युरिया मलको माग डीएपी मलको तुलनामा कम रहेकाले तत्काललाई यसको माग धान्न सहज रहेको श्रीवास्तवले बताए । गहुँबालीका लागि डीएपी मल आवश्यक रहेको र यसको माग पनि बिस्तारै बढ्ने सिजन आइसकेकाले मल भित्रिने क्रम बढेको हो । साता यता २ र्याक डीएपी मल कोलकाताबाट वीरगन्ज आई सकेको श्रीवास्तवले जनाए । दुवै र्याकमा कम्पनी र कर्पोरेसनको आधाआधा मल आएको थियो । दुवै संस्थानको मल आपूर्ति ठेकेदार विल्सन इन्टरनेसनल कम्पनी रहेकाले उसले कोलकातामा करिब ३ महिनादेखि अडकिएको मल धमाधम यहाँ पठाउन थालेको हो । २ र्याकमा गरी कम्पनीको मात्रै २ हजार ५ सय टन डीएपी मल आएको छ । विल्सनले चीनबाट खरिद गरी ल्याएको कम्पनी र कर्पोरेसनको डीएपी मल कोलकाता बन्दरगाहको जामको कारण रेल्वे र्याक उपलब्ध नहुँदा वीरगन्ज ल्याउन सकिरहेको थिएन । २ सातायता कोलकाताबाट रेल्वे र्याक सातामा कम्तीमा २ वटाको अनुपातमा आइरहेको छ, उनले भने, आशा गरौं त्यहाँ अझै अड्किएको दुवै संस्थानका १५ देखि २० हजार टन डीएपी मल क्रमश: आउनेछ ।यसबाहेक कम्पनीकै डीएपी मल बोकेर कोलकाताबाट हिँडेको एउटा रेल बाटोमै रहेको र उक्त र्याक सम्भवत: आइतबारसम्म सुक्खा बन्दरगाहमा आइपुग्ने श्रीवास्तवले बताए । शनिबार पनि कम्पनीको एक र्याक डीएपी मल कोलकाता बन्दरगाहमा लोड भएकाले अब डीएपी मल नियमित रूपमा आउने र गहुँ सिजनका लागि यसको अभाव हुने सम्भावना नरहेको उनले बताए ।"
मुआब्जा ढिलाइले आईसीपी विस्तारमा बाधा,"पर्सा मुआब्जा वितरणमा ढिलाइ हुँदा निर्माणाधीन एकीकृत सुरक्षा जाँचचौकी (आईसीपी) र सिर्सिया सुक्खा बन्दरगाहबीचको सडक अझै विस्तार हुन सकेको छैन । हुलाकी सडकअन्तर्गतको करिब ७ सय मिटर खण्ड विस्तारको काम सुरु नै नगरिएकाले चौकी सञ्चालनपछि ठूलै समस्या हुने देखिन्छ । भारतीय सहयोगमा निर्माणाधीन चौकी बढीमा ३ महिनाभित्र सञ्चालनमा आउने सम्भावना छ । हाल सिर्सिया सुक्खा बन्दरगाहतर्फको मोडदेखि पश्चिम चन्डाल चोकसम्मको सडक चौडा रहे पनि त्यहाँबाट आईसीपी मोडसम्म साँघुरो छ । चौकी सञ्चालनमा आएपछि वीरगन्ज भन्सारको सम्पूर्ण कामकाज त्यहीँबाट हुनेछ । अहिले दैनिक हजारजति मालबाहक सवारीसाधन वीरगन्ज भन्सारबाट बाहिरिन्छन् । आउने पनि उत्तिकै संख्यामा हुन्छन् । यति धेरै सवारी साँघुरो सडकमा पस्दा जाम लाग्न सक्छ । वीरगन्जलाई ग्रामीण भेकसँग जोड्ने जिल्लाकै प्रमुख सडकमा स्थानीयस्तरमा चल्ने सवारीसाधनको चाप पनि अत्यधिक हुने भएकाले सर्वसाधारणले सास्ती खेप्नुपरेको छ । वीरगन्ज उद्योग वाणिज्य संघका पूर्वअध्यक्ष प्रदीप केडिया आईसीपी २३ महिनाभित्र सञ्चालनमा आउने अवस्था रहे पनि ७ सय मिटर सडक विस्तार हुन नसक्नु दु:खद भएको बताउँछन् । उनले सरोकारवाला निकायलाई यसतर्फ गम्भीर हुन आग्रह गरे ।सडक विस्तारको ठेक्का पप्पु र लुम्बिनी कन्स्ट्रक्सनले ज्वाइन्ट भेन्चर मा पाएका छन् । पप्पु कन्स्ट्रक्सनका प्रबन्ध निर्देशक सुमित रौनियारले सरोकारवाला निकायले सडकछेउका जग्गाको मुआब्जा दिने काम नसकेकाले विस्तारअघि बढाउन नसकिएको बताए । सडकको २५२५ मिटर दायाँबायाँ जग्गा उपलब्ध नगराइएसम्म काममा हात हाल्न समस्या पर्छ, उनले भने ।"
भेनेजुयलाले ब्याज तिरेन,काराकास (एएफपी) भेनेजुयलाले जारी गरेका दुई सरकारी ऋणपत्रको ब्याज निर्धारित समयमा तिर्न नसकेको सरकारी अधिकारीले जनाएका छन् । आर्थिक संकटमा फसेको यो मुलुकले ती ऋणपत्रहरूमा शुक्रबार १८ करोड ३० लाख अमेरिकी डलर बराबर ब्याज तिर्नुपथ्र्यो । ब्याज तिर्न नसकेकैले साख मूल्यांकन संस्था एस एन्ड पीले भेनेजुयलाको ऋणयोग्य क्षमता (ग्रेडिङ) स्तर पनि घटाउने जनाएको छ । भेनेजुयलाले २०२३ र २०२८ मा परिपक्व हुने दुई ऋणपत्रको ब्याज शुक्रबार तिर्नुपर्ने थियो । विश्वव्यापी रूपमा जारी गरिएका ती ऋणपत्रको ब्याज तिर्नका लागि ३० दिनको सहुलियत अवधि पनि समाप्त भइसकेको समाचारमा जनाइएको छ । यससंगै एस एन्ड पी भेनेजुयलाको साखयोग्यता डी बाट सीसी मा भार्ने जनाएको छ । सीसी सबैभन्दा साखयोग्यता गणनामा सबैभन्दा तल्लो श्रेणी हो ।
मेटलाइफ ब्रान्ड प्लेटफर्म,"काठमाडौं (कास) मेटलाइफ नेपालले मेटलाइफ तपाईंसँगै जीवनमा अघि बढ्दै भन्ने नारासहित नयाँ विश्वव्यापी ब्रान्ड प्लेटफर्मको सुरुआत गरेको छ । यस ब्रान्डले ग्राहकहरूको जीवनको उतारचढावको सारथि बन्न मेटलाइफलाई विश्वासिलो साझेदारको रूपमा खडा गरेको जारी विज्ञप्तिमा उल्लेख छ । यसमा दृश्यात्मक पहिचान, लोगो र नाराहरूसमेत समावेश गरिएको कम्पनीले जनाएको छ । यसले मेटलाइफको विश्वव्यापी ब्रान्डमा विगत ३० वर्षकै महत्त्वपूर्ण परिवर्तन ल्याउने दाबी पनि कम्पनीको छ ।"
स्यान्टु र नविता च्याम्पियन,"यू१६ मा संयोग र दीक्षा विजेता सोही प्रतियोगिता यू१६ ब्वाइजमा एपीएफका संयोग कपाली र गल्र्समा आर्मीकी दीक्षा दाहाल विजेता भए । ब्वाइज फाइनलमा संयोगले आफ्नै क्लबका एलेक्स महर्जनलाई १३१५, १३११, ११६, ११९, ६११, ११८ ले हराए । याला स्पिनका डिकेन महर्जन आर्मीका बोधित केसीलाई ४३ ले हराउँदै तेस्रो भए ।गल्र्स फाइनलमा दीक्षाले बज्र युनियनकी स्मृति पन्तलाई ११७, ११८, ११७, ११७ ले हराइन् । तेस्रो स्थानमा एपीएफकी अञ्जु सुवालले पिङपोङ सुपरस्टारकी मारिया थापामगरलाई ४१ सेटले पन्छाइन् । दुवैका विजेताले १५ हजार, उपविजेताले १० हजार र तेस्रोले ५ हजार नगद पुरस्कार पाए ।स्पर्धामा अब मिक्स टिम इभेन्टको खेल बाँकी छ । त्यसमा सहभागी सात टिमले राउन्ड रोबिन लिगका आधारमा प्रतिस्पर्धा गर्नेछन् ।"
चर्च ब्वाइज विजयी,"इटहरी (कास) चर्च ब्वाइज काठमाडौंले रमपम झापा ११ लाई टाइब्रेकरमा ५४ ले पराजित गर्दै दोस्रो मनमोहन दुहबी गोल्डकप फुटबलको सेमिफाइनल स्थान सुरक्षित गरेको छ । निर्धारित समयभित्र दुवैले गोल गर्न नसकेपछि खेल टाइब्रेकरमा पुगेको थियो । चर्च ब्वाइजबाट रमेश ढुंगेल, झिरिङ गुरुङ, भूषण लिम्बू, विक्रम लामा, पासाङ लामाले गोल गरेका थिए । झापाको तर्फबाट सुमिन मैनाली, सुमन गुरुङ, रजिन सुब्बा, कर्ण लिम्बूले गोल गरे । तर दिलेन लोक्तामको पेनाल्टी प्रहार गोलकिपर विनय श्रेष्ठले रोकेपछि झापाको यात्रामा पूर्णविराम लाग्यो । म्यान अफ द म्याच चर्च ब्वाइजका विक्रम लामा भए । आइतबार त्रिभुवन आर्मी क्लब र मोरङ ११ बीच खेल हुनेछ । प्रतियोगिता एलेभन एरोज क्लब दुहबी र मनमोहन स्मृति प्रतिष्ठान हात्तीमुडा मोरङको संयुक्त आयोजनामा भएको हो ।"
टासीलाई कतार ओपन गल्फ,"काठमाडौं (कास) टासी दोङले चार बर्डी र एक इगलसहित ३८ अंक जोड्दै कतार ओपन गल्फको उपाधि जितेका छन् । गोकर्ण गल्फ क्लबमा शनिबार दुई ह्यान्डीक्यापका दोङले पहिलो होलमा डबल बोगी खेपे पनि उत्कृष्ट पुनरागमन गर्दै १२, १४, १७ र १८ औं होलमा बर्डी प्रहार गरे । उनले उपाधिसहित कतार एयरवेजको दुईतर्फी टिकट र सर्वाधिक बर्डीको उपाधि पनि हात पारे । स्क्र्याच ह्यान्डीक्यापका पृथ्वी मल्लले ३७ अंकसहित ग्रसतर्फको उपाधि जिते । विजय श्रेष्ठ इनहाउस ३६ जोड्दै उपविजेता बने । उनैले लङगेस्ट ड्राइभको ट्रफी जिते । वाङचेन धोन्दुपले क्लोजेस्ट टु द पिन र विजयबहादुर श्रेष्ठले ३५ अंकसहित सिनियरतर्फको उपाधि जिते ।पहिलो दिन शुक्रबार सद्भाव आचार्यले जुनियरको उपाधि जितेका थिए । महिलाको उपाधि कस्मिरा शाहले जितेकी थिइन् । स्पर्धा ८५ गल्फरले खेलेका थिए ।"
हैसियत पस्कँदै दुई म्यानचेस्टर,"काठमाडौं (एजेन्सी) एक सहर, दुई ठूला टोली अनि एकमात्र विजेता । क्लब फुटबलमा डर्बी खेलको महत्त्व निकै ठूलो हुन्छ । दुई टोली लिगमा जुनसुकै स्थानमा हुन्, यस खेलले समर्थकदेखि खेलाडी सबैमा उत्साह थपेको हुन्छ । म्यानचेस्टर सिटी र म्यानचेस्टर युनाइटेडको खेल पनि यसबाट अछुतो छैन । अझ केही वर्षयता म्यानचेस्टर डर्बीले नयाँ रूप लिएको छ ।कुनै समय प्रिमियर लिगमा केबल औपचारिकता हुने यस डर्बी अहिले निकै प्रतिस्पर्धात्मक हुँदै आएको छ । सर एलेक्स फर्गुसन युनाइटेड प्रशिक्षक हुँदा सिटीले जित हात पार्ने कमै मौका पायो । सन् २०१११२ को प्रिमियर लिग सिजनमा सर्जियो अगुइरोले क्विन्स पार्क रेन्जर्सविरुद्ध अन्तिम मिनेटमा गरेको गोलसँगै सिटीले युनाइटेडको पोल्टाबाट उपाधि खोस्यो । त्यसयता युनाइटेडले फेरि एकपटक लिग उपाधि त जित्यो तर फर्गुसनले छाडेसँगै टोलीको प्रदर्शन भने त्यसै स्तरको हुन सकेको छैन । जोसे मोउरिन्होको आगमनसँगै टोलीले पुराना दिन फेरि फिर्ता ल्याउने जमर्को कसेको छ । तर त्यसमा बाधक बनेको छ छिमेकी टोली, म्यानचेस्टर सिटी ।आइतबार युनाइटेड र सिटी प्रिमियर लिग खेलमा भिडै छन् । पेप ग्वार्डिओलाको प्रशिक्षकत्वमा सिटीले यस सिजन निकै उत्कृष्ट खेल पस्किरहेको छ । लिगमा अपराजित सिटी अंकतालिकाको शीर्षस्थानमा छ । आक्रमणमा विश्वस्तरीय खेलाडीको साथ पाएको सिटीले १५ खेलमा ४६ गोल गरिसकेको छ । दोस्रो स्थानको युनाइटेडभन्दा ८ अंकले अगाडि रहेको सिटीले यस खेलमा जित हात पारे लिगमा ११ अंकको अग्रता लिनेछ ।सिटीको आक्रमण जति बलियो छ, युनाइटेड रक्षात्मक खेल प्रस्तुत गर्न उत्तिकै माहिर मानिन्छ । जारी लिग सिजनमा सबैभन्दा कम गोल खाने टोली पनि युनाइटेड नै हो । गत साता आर्सनलविरुद्धको खेलमा गोलरक्षक डेविड डे हेयाले १४ बचाउ गर्दै युनाइटेडको बलियो पक्षलाई थप प्रस्ट पारिदिए । तर आर्सनलविरुद्ध रातो कार्ड खाएका पाउल पोग्बाको अनुपस्थिति पूर्ति गर्न भने टोलीलाई कठिन हुनेछ ।मोउरिन्हो र ग्वार्डिओला लामो समयदेखि एकअर्काका प्रतिद्वन्द्वी रहँदै आएका छन् । यसअघि यी दुई प्रशिक्षक स्पेनिस लिगमा बार्सिलोना र रियल म्याड्रिडका प्रशिक्षक थिए । मैदानमा नतिजा जस्तो आए पनि दुवै प्रशिक्षक उपाधिका भोका छन् । ग्वार्डिओला आफैं पनि स्विकार्छन् कि मोउरिन्हो र उनमा एकै किसिमको लक्ष्य छ ।सिटीका प्रशिक्षक ग्वार्डिओला मोउरिन्होलाई हराउनेमा विश्वस्त छन् । हामी जित दर्ता गरेर नयाँ कीर्तिमान कायम गर्दै छौं । तर हामी पहिला जितका लागि खेल्छौं, कीर्तिमान आफैं बन्छ, उनले भनेका छन्, यस खेलको नतिजाले हाम्रो उपाधि छिनोफानो हुँदैन । अझै लिगमा थुप्रै खेल बाँकी छ । तर हामीलाई यस खेल जित्नैपर्ने छ । युनाइटेडका प्रशिक्षक मोउरिन्हो ३ अंकसँगै समर्थकलाई खुसी बनाउने धुनमा छन् । वास्तवमै हामी ३ अंकका लागि खेल्दै छौं । तर यो खेल समर्थकका लागि पनि उत्तिकै महत्त्वपूर्ण छ । हामी पछिल्लो सिजनभन्दा राम्रो भएका छौं र सिटी पनि, उनले भने ।यसपल्ट म्यानचेस्टर डर्बीमा ३ मात्र नभएर ६ अंकको प्रतिस्पर्धा हुनेछ । जित हात पारे ३ अंक जोड्ने मात्र हैन, नजिकको प्रतिद्वन्दीबाट ३ अंक चोर्ने अवसर एकै खेलले दिएको छ । यसबाहेक दुवै टोलीलाई तथ्यांकका आधारमा आआफ्नो कीर्तिमान बनाउने अवसर पनि छ । युनाइटेड घरेलु मैदानमा पछिल्ला ४० खेलमा अपराजित छ । सन् १९६६ मा म्याट बस्बीको टोलीले पनि ४० खेल अपराजित रहँदै क्लब कीर्तिमान बनाएको थियो ।यता सिटीले लिगका पछिल्ला १३ खेलमा लगातार जित हासिल गरेको छ । एकै सिजनमा लगातार १३ जितको कीर्तिमान यसअघि सन् १८९१९२ मा प्रेस्टन, २००१०२ मा आर्सनल र सन् २०१६१७ मा चेल्सीले पनि राखेका थिए । आर्सनलले सन् २००२ मा दुई सिजन जोडेर १४ खेल लगातार जितेको थियो । सिटीले लगातार १३ जित हात पार्ने क्रममा चारपल्ट खेलमा पछाडि परेर पुनरागमन गरेको छ । उसले यी चारै खेलमा अन्तिम समयमा गोल गर्दै जित दर्ता गरेको हो ।सिटीले सिजनको उपाधि जित्नेनजित्ने समीकरण यस खेलको नतिजामा टिकेको छ । पहिलो चरणको खेल पूरा नहुँदै ११ अंकको अग्रता उल्टाउन निकै कठिन हुन्छ । लिगमा उत्कृष्ट प्रदर्शन गरेको सिटीले अन्य प्रतियोगितामा पनि दबदबा कायम गरेको छ । तर च्याम्पियन्स लिगमा बुधबार साख्तार डोनेस्कसँग पराजित भएसँगै उसले सिजनमै पहिलो हार बेहोर्यो । यसले युनाइटेडलाई केही हदसम्म सहज भने हुनेछ ।"
कालिकोटमा ह्विलचियर बास्केटबलको रौनक,"कालिकोट दाहाका ६७ वर्षे विष्णुबहादुर शाही जिल्लामा पहिलोपल्ट आयोजित अपाङ्गता भएका व्यक्तिले बास्केटबल खेलेको देखेर अचम्मित भए । उनले सुनाए, मेरा बाबै, अचम्मै पो बनाए । जीवनमा पहिलोपल्ट कालिकोटको मान्मडाँडामा ह्विलचियर बास्केटबल स्पर्धा हेरेका शाहीमात्र होइनन्, ग्रामीण भेगबाट आएका सयौं स्थानीय पनि छक्क परे । दुवै खुट्टा नभएका व्यक्तिले पनि बल खेल्न सक्छन् भनेर पत्यार थिएन, रकु सेरिज्यूलाका नौले कामीले भने मान्ठ (मानिस) ले चाहेपछि नसक्ने भन्ने केही रहेनछ । गाउँघरमा अपाङ्गले केही गर्न सक्दैनन् भनेर गिज्याउने चलन रहेकोमा पछुताउँदै उनले भने, अझै गाउँघरमा हातखुट्टा नहुनेलाई डुडे भन्ने चलन छ, त्यसको अन्त्य गर्नुपर्छ ।काठमाडौं, पोखरा, नेपालगन्जबाट आएका अपाङ्ग खेलाडीको खेल देखेर स्थानीय सबै दंग परे । उनीहरूले बास्केटबल खेलेको हेर्न सयौं स्थानीय सदरमुकाम ओइरिइएका छन् । प्रतियोगिता बीआईए फाउन्डेसन जोरपाटी काठमाडांै र स्थानीय अपांग पुनस्र्थापना केन्द्र कालिकोटले संयुक्त आयोजना गरेका हुन् । खेल हेरेपछि शारीरिक रूपमा अशक्त भए पनि व्यक्तिले खेल खेल्न, ह्विलचियर डुलाएर हिँडन सक्दा रहेछन् भन्ने सन्देश प्रवाह भएको बिना विभागीयमन्त्री महेन्द्रबहादुर शाहीले बताए । परिवर्तन सम्भव छ, आफैंले पहल गर्नुपर्छ, भन्ने अभियानसाथ बीआईए फान्डेसनले कालिकोटजस्तो विकट ठाउँमा पनि अपाङ्गता भएकाहरू ह्विलचियरमा बसेर खेल्न सक्छन् भन्ने सन्देश दिन सफल भएको आयोजकका किशोरबहादुर शाहीले बताए । उनले कालिकोटका ३० हजार अपाङ्गता भएका व्यक्तिलाई यस बास्केटबल स्पर्धाले प्रेरणा दिन सफल हुने आशा राखे । कालिकोट दाहाका शाही ०६३ मा कैलालीको मसुरियामा भएको भिडन्तमा परेर अपाङ्ग भए । उनी नेपाल प्रहरीका प्रहरी नायब निरीक्षक हुन् । उनकै पहलमा कालिकोटमा ०६० मा कालिकोटको मान्म ६ गल्लीडाँडामा माओवादीको एम्बुसमा परेर खुट्टा गुमाएका का लागि ह्विलचियर बास्केटबल प्रतियोगिता सम्भव भएको हो । प्रतियोगितालाई १८ लाख खर्च लाग्ने भए पनि रकम नजुटेकाले समस्या भएको उनले सुनाए । खाडाचक्र नगरपालिकाले ५ लाख, महाबै गाउँपालिकाले २ लाख, सुपर निर्माण सेवाकी ताराकुमारी शाहीले पुरस्कारलाई केही रकम सहयोग गरे । जिल्ला बाहिरका आउनेलाई चन्द्रसूर्य होटल, हाइट गेस्ट हाउसले बस्ने व्यवस्था दिएका थिए । खेलले सरोकारवालालाई अपांगमैत्री भौतिक संरचना निर्माणमा चेतना जगाउन पनि सफल भएको जिल्ला अपाङ्ग समन्वय समितिका पूर्वउपाध्यक्ष पूर्णबहादुर शाहीले बताए । काठमाडौ, पोखरा र नेपालगन्जका ४ टिमले प्रतिस्पर्धा गरेका थिए । यो प्रतियोगिताले इच्छाशक्ति भए कठिन काम पनि गर्न सम्भव छ भन्ने आत्मविश्वास पलाएको भर्ताका नैनबहादुर शाहीले बताए । उनले ०६० सालमा कालिकोटको मान्म ६ गल्लीडाँडामा एम्बुसमा परेर खुट्टा गुमाएका थिए ।०६५ मा पोखराबाट सुरु ह्विलचियर बास्केटबल कालिकोटमा गर्नुु निकै चुनौतीपूर्ण भए पनि सफल भएको संस्थाका सचिव हरिलाल विश्वकर्माले बताए । जिल्ला समन्वय समितिअगाडिको धूले मैदानमा सम्पन्न प्रतियोगितामा जावलाखेल टिम प्रथम भयो । आयोजक बीआईए जोरपाटी दोस्रो, पोखरा तेस्रो र नेपालगन्ज टिमले सान्त्वना स्थान हासिल गरे । जाजरकोट साल्माका प्रेम विश्वकर्माले उत्कृष्ट खेलाडीको पुरस्कार जिते । विजेतालाई खाडाचक्रका नगरप्रमुख जसीप्रसाद पाण्डेले पुरस्कृत गरे । जावलाखेल टिमका कप्तान रत्नबहादुर राईले कालिकोटजस्तो दुर्गम जिल्लामा आएर ह्विलचियर बास्केटबल खेल्न पाइएला भन्ने कल्पनासमेत नभएको बताए । उनले कालिकोटका समुदाय मनकारी पाएको सुनाए । अपाङ्गैत्री शौचालय, बाटोघाटोलगायतका भौतिक संरचना नभएकाले प्रतियोगिता गर्न कठिनाई भएको आयोजकले बतायो । मान्ममा ४ महिलासहित २७ अपाङ्ग खेलाडी ह्विलचियर बोकेर आएका थिए । प्रतियोगिता शुक्रबार सकिएको हो ।"
