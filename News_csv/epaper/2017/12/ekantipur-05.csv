शीर्षक,विवरण
कहाँ चुके सुरक्षा निकाय ?,काठमाडौं राजधानीलगायत मुलुकभरको सुरक्षा व्यवस्था कडा बनाएको सरकारले दाबी गरे पनि शृंखलाबद्ध विस्फोट नरोकिएपछि सुरक्षा प्रणालीमै गम्भीर प्रश्न उब्जिएको छ । शुक्रबारयताका ४ दिनमा मात्रै राजधानीमा झन्डै एक दर्जन विस्फोट भएका छन् । कडा सुरक्षा जाँचबीच कहाँबाट विस्फोटक पदार्थ भित्रिरहेको छ भन्ने प्रश्नसमेत टड्कारो भएको छ ।
मतदाता शिक्षा कमजोर,"जनकपुर चाची, आहा सब भोट गिराब त जाइछिय नै, जनकपुर उपमहानगरपालिका२१ कुर्थाटोलको चौरमा स्वयंसेविका जानकीकुमारी नायक आइतबार मतदाता शिक्षा दिइरहेकी थिइन् । साथमा थिइन्, अर्की स्वयंसेविका प्रमिला महतो । स्थानीय वृद्धा ध्यानपूर्वक मतदान गर्ने तरिका सिकिरहेका थिए । दुई स्वयंसेविकाले मतदातालाई तीनवटा मतपत्रमा चार ठाउँमा भोट गिराउने बारे बताए । रातो रङको मतपत्र रातै बाकस, हरियो हरियोमै र कालो कालो रङको बाकसमै खसाउने तरिका सिकाए । ती दुवै स्वयंसेविकालाई हामीले ती मत्रपत्रको भिन्नताबारे सोध्यौं । उनीहरूले नधकाई भने, थाहा छैन ।कात्तिक २५ बाट मतदाता शिक्षा कार्यक्रममा परिचालन गर्नुअघि जिल्ला निर्वाचन कार्यालयले एक दिन स्वयंसेवक तालिम दिएको थियो । निर्वाचनको तालिम दुई दिन दिनुपर्ने, एक दिनमै सके । झोलासोला, पेपर, पैसाउइसा सबै बाँडेर समय खेर गयो । १० देखि ५ बजेसम्म केही सिक्नै पाइएन, राजर्षिजनक उच्च माविकी बालविकास शिक्षिका नायकले भनिन्, ५०६० जनालाई तालिम दिएको थियो । धेरै कुरा राम्ररी सुनिएन । मनमा लागेको कुरा सोध्न पनि पाइएन ।सिकेको कुरो सिकाउन पनि उनीहरूलाई सहज थिएन । पुरुष मतदाता महिलासँग सिक्नै चाहिरहेका थिएनन् । हामीलाई थाहा छ, सिकाउनुपर्दैन भनेर उहाँहरू पन्छिनुहुन्छ, महिला मात्र भेला हुनुहुन्छ, नायकले सुनाइन्, कतिले त पार्टीबाट आएको, जाऊ भन्दै गाली गर्छ । होइन, काका म यहीं गाउँको हो । फलानाको बुहारी हो, फलानाको श्रीमती भनेर सम्झाउँछौं । तिमीहरूले ढेउवा (पैसा) खाइरहेका छौ, म किन भोट खसाउने, के दिन्छौ पनि भन्छ ।जिल्ला निर्वाचन कार्यालय, धनुषाकी प्रमुख पुष्पाकुमारी झाले पनि तालिम छोटो भएकाले स्वयंसेवकहरूको सिकाइ प्रभावकारी नभएको स्विकारिन् । हो, वास्तवमा दुई दिन तालिम दिनुपथ्र्यो । एक दिनले पुगेन, उनले भनिन्, फेरि जति बेला तालिम दिइयो, दुइटा मतपत्रको निर्णय भएको थियो । पछि तीनवटा बनाइयो । त्यसले पनि स्वयंसेवकहरूलाई अप्ठ्यारो पार्यो । तर पनि विभिन्न माध्यमबाट मतदातालाई जागरुक बनाउन निर्वाचन आयोग लागिपरेको उनले जानकारी दिइन् । मतदाता शिक्षाको अवस्था अवलोकन गर्न नमुनाका रूपमा हामी जनकपुर उपमहानगरपालिका३ स्थित चमारटोल गयौं । त्यहाँ करिब ६० जना जम्मा भए । सबैलाई पालैपालो सोध्दा जम्मा एक जनाले मतपत्र र मतदान गर्ने तरिकाबारे करिबकरिब सही बताउन सके । उनले पनि एउटा बिगारे, कालो मतपत्र प्रदेशको प्रत्यक्ष उम्मेदवारका लागि भन्नुपर्नेमा समावेशीका लागि भने । उनी रहेछन्, चमारटोलका अगुवा जयनाथ महरा । यहाँका सबै पढ्ने अवसर नपाएका छन् । भोट माग्न मात्र आउँछन्, सिकाउन कोही आउँदैन । कसरी थाहा पाउनु ? उनले भने, धेरैको भोट बिग्रिने र उल्टो पर्ने सम्भावना छ । त्यही टोलकी जसियादेवी रविदासलाई कतिवटा मतपत्र हुन्छन्, थाहा छ ? भनेर सोध्दा थाहा छैन भनिन् । केओ सिखैने रहितै तब ने बुझितिऐ, अपने केना क बुझबै ? (कसैले सिकाए पो बुझ्ने, आफैं कसरी बुझ्ने ?) उनले भनिन्, न कोही पढाउन आएको छ, न कतै बोलाएर देखाएको छ । कलसियादेवी महरा, खोलिया महरा कसैले पनि न मतपत्रको संख्याबारे बताउन सके न रङको अर्थ ।त्यहीं भेला भएकी स्थानीय लक्ष्मीदेवी दाहाललाई अहिलेसम्म दिएका मतमध्ये यसपालि अप्ठ्यारो पर्लाजस्तो लागिरहेको छ । कतिवटा कागत हुन्छन्, कतिवटा छाप लगाउने, कुनमा लगाउँदा के हुन्छ, केही थाहा छैन, ६७ वर्षीया दाहालले भनिन्, पढेलेखेको छैन । हेरेर बुझिन्न । पहिलेको सजिलो थियो, एउटा गिराइदिए पुग्थ्यो । यसपालि कसलाई दिन खोजेको कता पर्ला, दिएको नदिएको एकै होलाजस्तो छ । लौरो टेकेर आएकी उनलाई अर्को पनि चिन्ता थियो, हामीजत्तिका त लौरो टेकेर भोट खसाल्न जाम्ला, अझ नसक्नेले कसरी जान्छन् ? मतदानको दिन सवारीसाधन बन्द हुन्छन्, अशक्तलाई मतदान केन्द्रसम्म कसरी लैजाने भन्नेमा पनि धेरैलाई द्विविधा छ ।राजनीतिक दलका नेताकार्यकर्ता पनि आफ्नो चिह्नमा मत दिन भन्छन् तर कुन मतपत्रको अर्थ के हो भनेर खुलाउँदैनन् । धेरैलाई प्रत्यक्ष र समानुपातिकको भिन्नता थाहा छैन । केन्द्र र प्रदेशको फरक पनि उनीहरू छुट्याउन सक्दैनन् । सबै मत एउटै दललाई दिन चाहनेबाहेक मतदाताको मत उल्टो पर्ने सम्भावना बढी छ ।प्रदेश नयाँ संरचना हो । यो के हो, यसले के गर्छ धेरैलाई थाहा छैन । ठूलो (प्रतिनिधिसभा सदस्य) चाहिँ सरकारमा जाने होला, सानो (प्रदेशसभा सदस्य) चाहिँ उसलाई सहयोग गर्ने होला, कृष्ण रविदासले भने, त्यही भएर फोटोमा पनि ठूलासाना छन् नि ।मतपत्रको संख्याबारे सोध्दा चमारटोलकै मन्तोरियादेवी तक्मिनीले ४ वटा भनिन् । साथमै रहेका रवीन्द्र महराले कुरा काटे, होइन, ३ वटा । लालवाला (रातो) मा दुइटा हुन्छन्, त्यो निचा (सानो अर्थात् उनको बुझाइमा प्रदेशसभाको प्रत्यक्ष र समानुपातिकको) हो । हरियो र कालो उँचा । अरूलाई सिकाउन अग्रसर भइरहेका उनले बुझेको पनि उल्टो पर्यो । निर्वाचन आयोगले यसपालिको चुनावमा तीनवटा मतपत्र व्यवस्था गरेको छ । रातो समानुपातिकका लागि हो, जसमा माथि प्रतिनिधिसभा र तल प्रदेशसभाका सदस्य छान्न राजनीतिक दललाई मत दिनुपर्नेछ । हरियो प्रतिनिधिसभा र कालो प्रदेशसभाका प्रत्यक्ष (जसलाई आयोगले पहिलो हुने प्रणाली भनेको छ) उम्मेदवारका लागि मतदान गर्न हो । प्रत्यक्षमा स्वतन्त्र व्यक्ति पनि उठेका हुन सक्छन् भने समानुपातिकमा दलहरू मात्र हुन्छन् । प्रत्यक्षका केन्द्र र प्रदेश दुवैका मतपत्रमा सम्बन्धित क्षेत्रमा उठेका उम्मदेवारका मात्र चिह्न हुन्छन् । निर्वाचन क्षेत्रपिच्छे फरक मतपत्र छापिएका छन् । हामीले यसबारे छर्लङ्ग पारेपछि प्रकाश रविदासले भने, ए, त्यस्तो पो रहेछ ? कसैले भनेको भए पो थाहा पाउनु ? कक्षा ७ सम्म पढेका उनी मिस्त्री काम गर्छन् । पहिलोपल्ट मतदान गर्न लागेका उनलाई कहिले त्यो दिन आउँछ भन्ने उत्साह र खुलदुली दुवै छ । तर, झन्डै उल्टोतिर भोट हालेछु, उनले भने ।जिल्ला निर्वाचन प्रमुख झाले हरेक मतदान केन्द्रमा एक जनाका दरले मतदाता शिक्षा स्वयंसेवक खटाइएको जानकारी इिइन् । उनका अनुसार जिल्लाका ५ सय ४८ मतदान केन्द्रमा त्यति नै स्वयंसेवक परिचालित छन् । एक जनाले बढीमा हजार मतदातालाई साक्षर गर्नुपर्ने दायित्व दिइएको छ । स्वयंसेवकले तीन किसिमले शिक्षा दिइरहेका छन् घरदैलो गरेर, समूहमा अन्तक्र्रिया गराएर र मतदाता परिचयपत्र लिन आउँदा परामर्श दिएर, उनले भनिन्, सडक नाटक देखाएर, पर्चा पम्प्लेट वितरण गरेर र मिडियाबाट सूचना प्रवाह गरेर पनि हामीले मतदाता शिक्षा प्रदान गरिरहेका छौं । एउटालाई दिन चाहेको मत अर्कालाई पर्ने सम्भावना केही भए पनि बदर अत्यन्त कम हुने उनले दाबी गरिन् । सबैले भर्खरै मत हालेका छन् । ७ ठाउँमा दिएका छन्, उनले भनिन्, यो त त्यसभन्दा निकै सजिलो छ । स्थानीय तहकै उदाहरण दिने हो भने पहिलो र दोस्रो चरणभन्दा तेस्रो चरणमा बदर कम भएको थियो । यो पनि सिक्दै जाने कुरा हो । म ढुक्क छु, बदर अत्यन्त कम हुनेछ ।जनकपुर उपमहानगरपालिका २१ कुर्थाटोलका महिलालाई मतदान गराउने तरिका सिकाउँदै निर्वाचन आयोगबाट खटिएकी स्वयंसेविका जानकीकुमारी नायक । प्रतिनिधिसभा र प्रदेशसभाको फरक बुझ्न नपाएकी उनले प्रस्टैसँग भनिन्, छोटो तालिम दिएर पठाउनुभयो, भोट गिराउन सिकाउँछौं । अरू धेरै थाहा छैन ।"
सधैं सुरक्षा संवेदनशील,"दाङ कांग्रेसको चुनावी सभालाई लक्षित गरी तुलसीपुरमा भएको विस्फोटमा म्यादी प्रहरीको मृत्युपछि जिल्लाको सुरक्षा संवेदनशीलता बढेको छ । प्रतिनिधिसभा तथा प्रदेशसभा निर्वाचनका क्रममा मुलुकमै पहिलो मृत्युको घटना दाङमा भएपछि सुरक्षा निकायले यसलाई गम्भीर रूपमा लिएको छ । प्रधानमन्त्री एवं कांग्रेस सभापति शेरबहादुर देउवाले सम्बोधन गर्ने कांग्रेसको चुनावी सभालाई लक्षित गरी बम विस्फोट हुँदा म्यादी प्रहरी तुलसीपुर १२ उरहरीका २३ वर्षीय विनोद चौधरीको मृत्यु भएको थियो । आम मतदातामा पनि यस घटनाले त्रास पैदा गरेको छ । यसअघिका केही निर्वाचनमा भएका घटनाले पनि दाङ सधैं उच्च सुरक्षा जोखिममा पर्ने गरेको छ । ०५१ को संसदीय निर्वाचनमा बिजौरीमा गोली चल्दा तीन एमाले कार्यकर्ताको ज्यान गएको थियो । ०६४ को संविधानसभा निर्वाचनमा लमहीमा गोली चल्दा सात माओवादी कार्यकर्ताको मृत्यु भएको थियो जसका कारण उक्त क्षेत्रका तत्कालीन कांग्रेस उम्मेदवार खुमबहादुर खडका निर्वाचन छाडेको घोषणा गरी जिल्लाबाट बाहिरिन बाध्य भएका थिए । सशस्त्र द्वन्द्वकालमा पनि पहिलो सैनिक ब्यारेक आक्रमण दाङमै भएपछि देशमा संकटकाल घोषणा भएको थियो । यी घटनाक्रमले जिल्ला सधैं सुरक्षाका हिसाबले उच्च जोखिममा देखिने गरेको छ ।खासगरी तुलसीपुर क्षेत्र बढी असुरक्षित मानिन्छ । अन्य समयमा पनि अपहरण, हत्या र लुटपाटका घटना तुलसीपुरमा भइरहन्छन् । यही कारण जिल्ला, प्रदेश र केन्द्रीय तहका सुरक्षा अधिकारीले दाङलाई संवेदनशील क्षेत्रका रूपमा हेरेका छन् । सोमबार मात्रै गृहसचिव, नेपाल प्रहरी, सशस्त्र प्रहरी, राष्ट्रिय अनुसन्धानका प्रमुख र नेपाली सेनाका उपरथीहरू आएर जिल्लास्थित सुरक्षा निकायका प्रमुखलाई भरपर्दो सुरक्षा प्रबन्ध मिलाउन निर्देशन दिएका छन् । गृहसचिव मोहन सापकोटा, नेपाल प्रहरीका प्रहरी महानिरीक्षक प्रकाश अर्याल, सशस्त्र प्रहरी महानिरीक्षक सिंहबहादुर श्रेष्ठ, राष्ट्रिय अनुसन्धान विभागका प्रमुख दिलीपकुमार रेग्मी र नेपाली सेनाका उपरथी शरद गिरीसहितको उच्च सुरक्षा अधिकारीको टोलीले दाङको सुरक्षा अवस्थाबारे जानकारी लिएको छ ।गृहसचिव सापकोटाले आम मतदाता र उम्मेदवारको पूर्ण सुरक्षाको जिम्मा लिँदै अपराधमा संलग्न कुनै पनि समूह वा व्यक्तिलाई कानुनी दायरामा ल्याउन सुरक्षा निकायका प्रमुखलाई निर्देशन दिए । निर्वाचन बिथोल्ने र आपराधिक कार्यमा संलग्न जोकोहीलाई तत्काल पक्राउ गरेर सम्भावित घटना हुन नदिन सजग हुनुपर्नेमा उनले जोड दिए । प्रहरी महानिरीक्षक अर्यालले भरपर्दो सुरक्षा व्यवस्था मिलाई चुनाव शान्तिपूर्ण बनाउन निर्देशन दिए । निर्वाचन बिथोल्नेसँग कुनै पनि अवस्थामा कम्प्रोमाइज नगर्नू, उनले भने, हामी सुरक्षाका विषयमा कुनै पनि हालतमा कसैसँग सम्झौता गर्दैनौं ।निर्वाचन बिथोल्ने र मानवीय क्षति हुने अवस्था आए लाठीदेखि बन्दुकसम्म चलाउन अर्यालले निर्देशन दिएको र त्यसैअनुसार जिल्लामा सुरक्षा व्यवस्था मिलाइएको जिल्ला प्रहरी प्रमुख एसपी दुर्गा सिंहले बताइन् । नेपाली सेनाको हेलिकप्टरबाट आएका सुरक्षा निकाय प्रमुखहरूले घोराहीस्थित सेनाको रिपुमर्दन गणमा सुरक्षा अवस्थाबारे जानकारी लिँदै शान्तिसुरक्षाका लागि आवश्यक निर्देशन दिएका थिए । चुनावलाई भयरहित, स्वतन्त्र, सुरक्षित र मर्यादित बनाउन जिम्मेवार भएर काम गर्न जिल्लास्थित सुरक्षा निकायका प्रमुखलाई निर्देशन दिएको एसपी सिंहले बताइन् । तुलसीपुरमा भएको विस्फोटबाट घाइते आठ जनाको अझै उपचार भइरहेको छ । नेत्रविक्रम चन्द नेतृत्वको नेपाल कम्युनिस्ट पार्टीले बम विस्फोट गराएको आशंका भए पनि हालसम्म जिल्लाका उच्च तहका नेता पक्राउ पर्न सकेका छैनन् । २० भन्दा बढी नेकपाका कार्यकर्ता मात्र पक्राउ गरेको प्रहरीले जनाएको छ । शान्तिसुरक्षाको अवस्थालाई मध्यनजर गर्दै प्रहरीले जिल्लामा निर्वाचन अवधिभर मदिरा उत्पादन र बेचबिखनमा रोक लगाएको छ । यस्तै, सीमा क्षेत्रमा नेपाल र भारतको सशस्त्र बलले संयुक्त गस्ती थालेको छ । सीमा इलाकाबाट निर्वाचन विरोधीको घुसपैठ तथा विस्फोटकजन्य पदार्थको ओसारपसार नियन्त्रण गर्न भारतीय सशस्त्र सीमा बल (एसएसबी) र नेपालको सशस्त्र प्रहरी बलले संयुक्त गस्ती गरिरहेको सशस्त्र प्रहरी बल नेपाल बोर्डर आउट पोस्ट कोइलाबासका प्रमुख प्रहरी निरीक्षक ईश्वर डीसीले जानकारी दिएका छन् ।जिल्लाका कोइलाबास, मुसी, खबरी, सिरिया, पटौली, गुरुङ, खांग्रालगायत सीमा नाकामा सुरक्षा गस्ती तीव्र पारिएको उनले बताए । सशस्त्र प्रहरीले २४ सै घण्टा सीमा क्षेत्रमा सुरक्षा गस्ती गरिरहेको र हालसम्म सुरक्षा अवस्था सामान्य रहेको सशस्त्र प्रहरी बल नेपाल सीमा सुरक्षा कार्यालय दाङका प्रमुख प्रहरी उपरीक्षक दिलीपकुमार शर्माले बताए । जिल्लामा ३१ सीमा नाका रहेको उनले जानकारी दिए ।प्रदेश ५ प्रहरी प्रमुख एआईजी मधुप्रसाद बुढासैनीले ढुक्कसँग मतदान गर्ने वातावरण बनाउन प्रहरी क्रियाशील रहेको बताए । कुनै पनि मतदानस्थलमा सुरक्षाकर्मी ५ देखि १० मिनेटमा पुग्ने गरी तयार गरिएको उनले बताए । मतदातालाई कुनै पनि खतरा छैन । ढुक्कसँग मतदानमा सहभागी हुन सक्छन्, उनले भने, केही भए हामी तत्कालै मतदानस्थल पुग्न सक्छौं । अहिलेदेखि नै सबै क्षेत्रमा सुरक्षा व्यवस्था कडा पारिएको छ । कहींकतैबाट खतरा हुन नदिनेतर्फ हामी सतर्क छौं ।मतदातालाई पनि खानतलासीसर्लाही बम विस्फोटका घटना बढेपछि मतदानका लागि खटिने कर्मचारीले समेत केन्द्र प्रवेशअघि शरीर परीक्षण गराउनुपर्ने भएको छ । लाइनमा बसेका मतदातालाई पनि शरीर तलासी गरेर मात्र मतदान गर्ने ठाउँमा प्रवेश दिइनेछ ।प्रमुख जिल्ला अधिकारी कृष्णबहादुर कटवालले चुनावलाई शान्तिपूर्ण र भयरहित बनाउन विशेष तयारी गरिएको बताए । म जाँदा पनि शरीर तलासी गर्न भनेको छु, उनले भने, निर्वाचनमा कुनै किसिमको बाधा नपरोस् भनेर विशेष तयारी गरिएको हो ।निरन्तर बम विस्फोटका घटना र चुनावविरोधी गतिविधिले सुरक्षाकर्मीलाई चुनौती थपिएको छ । मतपत्र मतदान केन्द्रमा पठाउँदा पनि सुरक्षाकर्मीको विशेष घेरामा मात्र लैजाने गरी व्यवस्था मिलाइएको छ । स्थानीय चुनावमा मतदान अधिकृतले मोटरसाइकलमा मतपेटिका र मतपत्र लगेका थिए ।यस पटक भने कुनै सम्झौता नगरी मतपत्र र मतपेटिकाको सुरक्षालाई उच्च महत्त्व दिइएको हो । अप्रिय घटना हुन सक्ने भएकाले सम्झौता नगरिएको एक सुरक्षा अधिकारीले बताए । परिस्थिति जटिल भएपछि केही कडाइ गर्नुपर्ने अवस्था आएको हो, ती अधिकारीले भने, सुरक्षाका विषयमा कुनै किसिमको सम्झौता हुँदैन ।उम्मेदवारको सुरक्षा, प्रचारमा पुग्ने स्थान, सभा स्थललगायतमा हिंसात्मक घटना हुन नदिन प्रहरीले ठूलो टोली परिचालन गर्दै आएको छ । संवेदनशील स्थानको पहिचान गरी त्यस्ता ठाउँबारे उम्मेदवारलाई जानकारी दिइएको छ । चुनाव बिथोल्ने गतिविधि केही दिनयता निकै बढेको छ । उम्मेदवारको सुरक्षा, मतदानस्थल, मतदान अवधि र गणना हुने स्थानमा मतपेटिका सुरक्षित पुर्याउने गरी विशेष तयारी गरिएको हो । अधिकांश मतदानस्थल अति संवेदनशील सूचीमा छन् ।"
सहर विकासमा दर्जनौं योजना,"काठमाडौं एसियाली बैंक (एडीबी) र नेपाल सरकारबीच १२ मंसिरमा १५ अर्ब रुपैयाँको सहुलियत ऋण सम्झौता भयो । उक्त रकम विभिन्न आठ वटा नगरपालिकाको सडक, ढल, फोहोर व्यवस्थापन र बाढी नियन्त्रण तथा रोकथामजस्ता पूर्वाधारका क्षेत्रमा खर्च गरिने छ । सहरी पूर्वाधार विकासका लागि यो पहिलो परियोजना होइन । सहरी पूर्वाधार विकाससम्बन्धी देशभर एक दर्जनभन्दा बढी योजनामा सञ्चालनमा छन् ती योजनाहरूबाट स्मार्ट सिटी निर्माणदेखि आधारभूत सहरी पूर्वाधार विकाको लक्ष्य राखिएको छ । बढदो सहरीकरणसँगै सरकारमात्र होइन विदेशी दातृ संस्थाहरूले समेत सहरी विकासका आयोजनाहरूलाई आफ्नो प्राथमिकतामा पार्ने गरेका छन् । ती आयोजनाले नयाँ सहर निर्माणदेखि पूर्वाधार विकास तथा अभिवृद्धि गर्ने लक्ष्य राखेका छन् । यी आयोजनामध्ये केही आन्तरिक स्रोतबाट सम्पन्न गर्ने लक्ष्य राखिएको छ भने केहीमा दातृ निकायको ऋण सहयोग रहनेछ । १३ वटा नगरलाई स्मार्ट सिटीका रूपमा विकास गर्न एउटै बेग्लै आयोजना सुरु गरिएको छ । सरकारले स्मार्ट सिटीको अवधारणा पहिलोपटक २०७२७३ को बजेटमार्फत बाहिर ल्याएको थियो । सुरुमा निजगढ, पालुङटार, लुम्बिनी क्षेत्रलाई स्मार्ट सिटीका रूपमा विकास गर्ने लक्ष्य राखिएकोमा त्यसको अर्को वर्ष २०७३७४ मा दुल्लु, वालिङ, अमरगढीलगायतका थप १० वटा स्थानलाई पनि स्मार्ट सिटीका रूपमा विकास गर्ने घोषणा सरकारले गरेको छ । पहिलो तीन वटा नगरका लागि परामर्शदाता नियुक्ति प्रक्रिया अन्तिम चरणमा पुगेको छ । बाँकी दस वटाको गत भदौमा आशयपत्र आहान गरिएको थियो । यी १३ वटा स्मार्ट सहर २०९० सालसम्म सम्पन्न गर्ने लक्ष्य लिइएको छ । प्रत्येक सहरका लागि करिब १३ अर्ब रुपैयाँका हिसाबले खर्च हुने अनुमान छ । त्यसमा नेपाल सरकारले ८ अर्ब र स्थानीय जनताबाटै ५ अर्ब रुपैयाँ स्रोत परिचालन गर्ने योजना छ । सहरी विकास मन्त्रालयले काठमाडौं उपत्यकाभित्रै थप चार वटा स्मार्ट सिटी बनाउने निर्णय गरिसकेको छ । जसअनुसार भक्तपुरको गुन्डु, काठमाडौंको टोखा, ललितपुरको खोकना र साँखु क्षेत्रमा स्मार्ट सिटी निर्माण गरिने भएको छ । मुलुकको आर्थिक समृद्धिका लागि लाइफ लाइन हुने अपेक्षा गरिएका मध्यपहाडी र हुलाकी लोकमार्गका विभिन्न खण्डमा पनि विभिन्न २० वटा सहर विकास हुने छन् । जसअन्तर्गत मध्यपहाडी लोकमार्गमा पर्ने विभिन्न दस स्थानमा योजनाबद्ध सहर विकासको काम सुरु भइसकेको छ । ती सहरमा सडक, आधुनिक बस्ती, तरकारी बजार, औद्योगिक क्षेत्र, खानेपानीलगायतका पूर्वाधार विकास हुनेछन् । करिब एक लाखको जनसंख्या रहने ती सहरमा एकीकृत सरकारी सेवा कार्यालय भवन समेत निर्माण हुनेछन् । ती दस स्थानमध्ये ६ वटाको जग्गा विकास आयोजना स्वीकृत भइसकेको छ भने बाँकीको प्रक्रिया अगाडि बढाइएको नयाँ सहर विकास आयोजनाको प्रमुख पराग कायस्थले बताए । हुलाकी सडकअन्तर्गत पनि दस वटा नयाँ सहर विकास कार्यक्रम पनि सञ्चालनमा छ । जसको विस्तृत परियोजना अध्ययनका लागि परामर्शदाता नियुक्त भइसकेको छ । त्यसैगरी उक्त राजमार्गको नजिक पर्ने थप पाँच वटा नयाँ सहर विकासको पनि प्रक्रिया अघि बढिसकेको कायस्थले बताए । यसबाहेक पनि सरकारले यसै वर्ष प्यूठानको भिङ्ग्री र सुर्खेतको भेरी गंगा उपत्यकालाई पनि नमुना सहर विकास गर्ने थप अर्को योजना पनि अघि सारेको छ । १५ वर्षभित्र मध्य पहाडी र हुलाकी लोकमार्गमा तयार हुने यी सहरहरूका लागि १३ अर्ब रुपैयाँको खर्च लाग्ने प्रारम्भिक अनुमान छ । भारतसँग सीमा जोडिएका बीस वटा नगरपालिकामा यसअघि नै सघन सहरी विकास परियोजना सञ्चालनमा छन् । ती सहरमा पूर्वाधार विकासका लागि वार्षिक ५० करोड रुपैयाँका दरले खर्च गर्ने योजना छ । सरकारले उक्त परियोजनालाई दाङको घोराही उपमहानगरपालिका र चितवनको भरतपुर महानगरपालिकामा पनि विस्तार गरेको छ । त्यसबाहेक नयाँ घोषणा गरिएका ९० वटा नगरपालिकामा आधारभूत सरी पूर्वाधार विकास गर्नका लागि एकीकृत विकास योजना सुरु गर्ने तयारी भइरहेको सहरी विकास तथा भवन निर्माण विभागका महानिर्देशक शिवहरि शर्माले बताए । यी नयाँ घोषणा गरिएका नगरपालिकामा सहरी पूर्वाधार विकासका लागि प्रोजेक्ट बैंक तयार पार्ने काम भइरहेको छ, शर्माले जानकारी दिए । शर्माका अनुसार थप ५० वटा नगरपालिकामा पनि एकीकृत विकास योजना विस्तार गर्नका लागि आवश्यक तयारी पूरा भइसकेको छ ।एसियाली विकास बैंककै सहयोगमा विभिन्न छ ठाउँमा मझौला सहर एकीकृत सहरी वातावरणीय सुधार आयोजना (एसटीआईयूइपी) यसअघि नै सञ्चालनमा छन् । जसअन्तर्गत विराटनगर, वीरगन्ज, बुटवल र काभ्रे उपत्यकाको सहरी सडक, ढलनाला तथा फोहोरमैला प्रशोधन केन्द्र लगायतका सहरी पूर्वाधार निर्माण हुनेछन् । यो परियोजनामा बैंकले १ करोड ६ लाख अमेरिकी डलर ऋण लगानी रहेको छ । त्यसैगरी एडीबीकै ऋण सहयोगमा सञ्चालनमा रहेको एकीकृत सहरी विकास आयोजना (आईयूडीपी) मार्फत धरान, जनकपुर, सिद्धार्थनगर, नेपालगन्जलगायतका नगरमा पनि खानेपानी, ढलनाला, सडक र फोहोरमैला प्रशोधनसम्बन्धी काम जारी छ । यस परियोजनामा एडीबीको ८ करोड ९० लाख डलर ऋण लगानी छ । एसटीआईयूइपी र आईयूडीपी आयोजनाका लागि पूरक लगानी क्षेत्रीय सहरी विकास आयोजना (आरयूडीपी) बाट परिचालन हुनेछ । ७ नम्बर प्रदेशका धनगढी उपमहानगरपालिका, भीमदत्त, गोदावरी र शुक्लाफाँटा नगरपालिकामा सडक र फोहोरमैला व्यवस्थापन केन्द्रलगायतका सहरी पूर्वाधार तथा वातावरणीय सुधारका लागि उक्त परियोजना सञ्चालन हुनेछ । यसबाहेक गोदावरी र शुक्लाफाँटामा नगरपालिका भवन पनि निर्माण हुनेछ । यही आयोजनाका लागि ११ मंसिरमा नेपाल सरकार र एडीबीबीच ऋण सम्झौता भएको थियो । विश्व बैंकको सहयोगमा १६ वटा नगरपालिकामा दोस्रो चरणको सहरी शासकीय सुधार विकास आयोजना सुरु गरिएको छ । ती नगरपालिकाको शासकीय क्षमता र पूर्वाधार विकास गर्ने उद्देश्य रहेको यो आयोजनाअन्तर्गत विस्तृत परियोजना प्रतिवेदन तयारीको चरणमा छ । यसअघि पहिलो चरणमा बागलुङ, लेखनाथ, पाल्पा, इटहरी, धनकुटा र मेची नगरपालिकामा परियोजना सम्पन्न भइसकेको छ । एसियाली पूर्वाधार विकास बैंक (एआईआईबी) ले समेत सहरी पूर्वाधारमा लगानीका लागि चासो देखाएको छ । थप सात वटा नगरपालिकाको पूर्वाधार विकास गर्न प्रारम्भिक अध्ययनका लागि १० लाख डलर ऋण दिन एआईआईबी सहमत भइसकेको छ । ऋण सम्झौता र परियोजनाको मोडालिटी लाई अन्तिम रूप दिन एआईआईबीको प्रतिनिधिमण्डल यही महिना काठमाडौं आउन लागेको मन्त्रालयका एक अधिकारीले बताए । चौधौं त्रिवर्षीय योजनामा समावेश हिमाली सहरी विकास, फुड ग्रिन सिटी र एक सहर एक पहिचान आयोजनाहरू पनि कार्यान्वयनको चरणमा रहेको महानिर्देशक शर्माले बताए । हिमाली सहरी विकास आयोजनाअन्तर्गत लुक्लालगायतका पर्यटकीय क्षेत्रमा सहरी पूर्वाधार विकास गरिनेछ ।"
खानेपानीमा चरम लापरबाही,"ललितपुर पानी सप्लायर्सले मापदण्डअनुसार टयांकरले बोक्ने पानीको वर्गीकरणका आधारमा गाडीमा स्टिकर टाँस गर्नुपर्छ । तर गोदावरी कुण्ड क्षेत्रमा स्टिकर मात्र नभई पानी सप्लायर्सको नामसमेत नलेखिएका टयांकरले पानी ढुवानी गरेका छन् ।बा३ख ११६६ नम्बरको टयांकरको अगाडिपट्टि सिसामा सानो अक्षरले न्यु श्री बटुव भैरव पानी सप्लायर्स लेखिएको छ । काठमाडौं उपत्यका खानेपानी व्यवस्थापन बोर्डबाट जारी निर्देशिका अनुसार टयांकरको दुवै साइड र पछाडिको भागमा सप्लायर्सको नाम, फोन नम्बर, प्रयोजन, अनुमतिपत्र र क्षमता उल्लेख गर्नुपर्छ । तर उक्त टयांकरमा निलो रङले मात्र रंगाएको छ ।उपत्यकामा ५ वटा टयांकर व्यवसायी संघ छन् । उक्त टयांकर खानेपानी उद्यमी तथा व्यवसायी संघ सातदोबाटोमा आवद्ध हो । खानेपानी उद्यमी तथा व्यवसायी संघ सातदोबाटोका अध्यक्ष उज्ज्वल शाक्यले टयांकरमा भर्खर नयाँ पेन्टिङ गरेकाले सप्लायर्सको नामलगायत मापदण्डअनुसार लेख्न पर्ने कुरा नभ्याएको हुन सक्ने दाबी गरे । उक्त टयांकरका सञ्चालकलाई तत्काल मापदण्ड पुर्याउन भन्छु, उनले भने । यसले अधिकांश उपभोक्तामाझ टयांकर व्यवसायीले बिक्री गर्ने पानी पिउनयोग्य छछैन भन्नेबारेमा अन्योल यथावत् छ । गोदावरी कुण्डमा नुहाउनेको संख्या उत्तिकै छ । कुण्डको पानीबाट लामकुण्ड बनेको छ । लामकुण्डमा प्राय: लुगा धुनेको लस्कर देख्न सकिन्छ । बाटोमा फालिएका फोहोर सीधै कुण्डमै मिसिने गरेको छ । कुण्ड लेउले छोप्न मात्र बाँकी छ । पानी वितरण गर्ने स्थानमा पनि साइन बोर्ड राखिएको छैन । पानी फिल्टर नै नगरी कुण्ड छेउमा पाइप जडान गरी सीधै टयांकरमा भर्ने गरेको छ । त्यही पानी टयांकर व्यवसायीले धमाधम सर्वसाधारणको घरघरमा पुर्याउने गरेका छन् । उपभोक्ताले पिउनयोग्य वा घरायसी प्रयोजनको पानी कुन हो भन्ने जान्न व्यवसायीको विश्वास गर्नुपर्ने बाध्यता छ । खानेपानी तथा सरसफाइ मन्त्रालय, काठमाडौं उपत्यका खानेपानी व्यवस्थापन बोर्डले गरेको अनुगमनमा पनि निजी ट्युबवेल तथा टयांकरहरू अवैध भेटिने गरेका छन् । तर कारबाही भने हुने गरेको छैन ।काठमाडौं उपत्यका खानेपानी व्यवस्थापन बोर्डका निर्देशक राजीव जोशीले मापदण्ड नपुर्याउने पानी व्यवसायीका बारेमा उजुरी परेमा कारबाही गरिने बताए । उपत्यकामा सञ्चालित कतिपय खानेपानीका स्रोत दर्ता पनि छैन, उनले भने । बोर्डका अनुसार उपत्यकामा ५ वटा टयांकर व्यवसायी संघ छन् । कुनै पनि व्यवसायीलाई नीलो रङको स्टिकर वितरण गरेका छैनन् । टयांकर सेवा सञ्चालनसम्बन्धी निर्देशिका ०७३ अनुसार पिउनयोग्य खानेपानी राष्ट्रिय खानेपानी गुणस्तर मापदण्ड ०६२ बमोजिम मापदण्ड पूरा गरेकाले हकमा नीलो पाउने व्यवस्था छ । अहिले बोर्डले पानी सप्लायर्सलाई घरायसी प्रयोजनका लागि प्रयोग गर्न मिल्ने गरी हरियो स्टिकर मात्र वितरण गरेको छ । हरियो स्टिकर पनि कतिपय टयांकर व्यवसायीले लिएका छैनन् । बोर्डका प्राविधिक बोधराज दाहालले स्टिकर लिन पटकपटक टयांकर व्यवसायीलाई ध्यान आकर्षण गराइसकेको बताउँछन् । तर उपत्यका खानेपानी स्रोत तथा टयांकर व्यवसायी संघ र उपत्यका खानेपानी टयांकर तथा बोरिङ व्यवसायी संघ कार्यालयमा सम्पर्कमा आए पनि स्टिकर भने लगिनसकेको बोर्डको भनाइ छ ।"
निबन्धका विजेता पुरस्कृत,"काठमाडौं (कास) राजधानीमा आयोजित विकासका लागि शिक्षा विषयक राष्ट्रिय निबन्ध प्रतियोगितामा टाइम्स इन्टरनेसनल उमाविका प्रतीक भण्डारीले पहिलो भएर ५० हजार रुपैयाँ पुरस्कार पाएका छन् । ल्यान्डमार्क एजुकेसन र म्याक्चार विश्वविद्यालय अस्ट्ेरलियाद्वारा आयोजित प्रतियोगितामा द्वितीय सेन्ट जेभियर कलेजका अंकुरसिंह थापाले ३० हजार रुपैयाँ र तृतीय डीएभी कलेकजी क्रृतु थापाले २० हजार रुपैयाँ पुरस्कार पाएकी छन् । एसओएस हर्मन ग्मेनेर चितवनी श्वेता ढकाल र चेल्सी अन्तर्राष्ट्रिय एकेडेमीका आयुष झा उत्कृष्ट पाँचौं भएका छन् । आयोजकका अनुसार प्रतियोगितामा देशभरका ११, १२ कक्षा र ए लेबलमा अध्ययनरत १ सय २० भन्दा बढी विद्यार्थीले भाग लिएका थिए ।"
भूकम्पपीडित भन्छन्एकमुष्ट अनुदान देऊ,"भक्तपुर (कास) २०७२ वैशाखको भूकम्पले चाँगुनारायण नगरपालिका६ डाँडागाउँकी ४७ वर्षीया कान्छीमाया थिङको दुईतले घर भत्कियो । उनको पाँच जनाको परिवार करिब ३१ महिनायता अस्थायी टहरामा बसेको छ । कान्छीमायाका पति सोमबहादुर थिङ डकर्मी काम गर्छन् । भूकम्प प्रतिरोधी घर बनाउने तालिम लिएका सोमबहादुरले कयौं क्षतिग्रस्त घर पुनर्निर्माण गरे । तर, भूकम्पका कारण क्षतिग्रस्त आफ्नो घर भने उभ्याउन सकेका छैनन् । पैसा नभई जग खन्ने आँट नआउँदो रहेछ, कान्छीमायाले भनिन्, एक जनाको कमाइले घर खर्च, बच्चाबच्ची पढाउनै ठिक्क हुन्छ । निजी आवास पुनर्निर्माणका लागि राष्ट्रिय पुनर्निर्माण प्राधिकरणमार्फत प्राप्त पहिलो किस्ताको ५० हजार सहकारीमा जम्मा गरेको उनी बताउँछिन् । ५० हजारले घर ठड्याउन नसकेर त्यसलाई सहकारीमा जम्मा गरेका छौं, उनले भनिन्, अनुदानको रकम एकमुष्ट दिए क्षतिग्रस्त घर उठाउँथ्यौं । डाँडागाउँकै मञ्जु लामाको पीडा पनि उस्तै छ । उनको ८ जनाको परिवार भत्किएको घरको काठ, जस्ताबाट अस्थायी टहरा निर्माण गरी बसोबास गरेको छ । भूकम्पपछिको तेस्रो हिउँद टहरामै बित्नेभयो, उनले भनिन्, आम्दानीको स्रोत केही छैन, ज्यालामजदुरीको कमाइ बिहानसाँझ हातमुख जोड्नुपर्यो । पुनर्निर्माणका लागि पाएको अनुदानको पहिलो किस्ताको रकम नजिकैको सहकारीमा राखेको उनले बताइन् । ढुङ्गा, माटोकै घर थियो, भूकम्पको धक्काले भत्कियो, उनले भनिन्, गाउँमै पाइने ढुङ्गा, माटोको भूकम्प प्रतिरोधी घर बनाउन चाहन्छौं । त्यस्तै, भक्तपुर नगरपालिका८ जेंलाका सुविन बुर्याको इँटा, माटोको जोडाइबाट निर्मित घर भत्कियो । जेंला गल्लीभित्रको क्षतिग्रस्त घरको भग्नावशेष समेत व्यवस्था गर्न नसकेको उनको गुनासो छ । उनको पाँच जनाको परिवार करिब ३१ महिनायता लिवालीस्थित सार्वजनिक जग्गामा जस्ताको अस्थायी टहरामा बसेको छ । सरकारले भूकम्पपीडितलाई किस्ताकिस्तामा वितरण गरेको अनुदान रकमले अधिकांशको घर नबन्ने र एकमुष्ट वितरण गर्न उनले माग गरेका छन् । सरकारले किस्ताकिस्तामा बाँडेको अनुदानले क्षतिग्रस्त घर पुनर्निर्माण गर्न सम्भव नभएको भन्दै पीडितले एकमुष्ट रूपमा अनुदानको रकम उपलब्ध गराउन माग गरेका हुन् । प्रतिनिधि तथा प्रदेशसभा निर्वाचनका उम्मेदवारहरूले भूकम्पका कारण क्षतिग्रस्त संरचनाको सहज रूपमा पुनर्निर्माण गर्ने आश्वासन देखाउँदै मत मागिरहेका छन् ।"
भट्टीलाई कडाइ,"ललितपुर (कास) मादक पदार्थको सेवनबाट चुनाव विरोधी हिंसात्मक गतिविधि हुन सक्ने भन्दै प्रहरीले सुरक्षा व्यवस्था कडा बनाएको छ । ललितपुरका विभिन्न स्थानमा योमरीपुन्ही जात्रा, नवदुर्गा जात्रा, बालकुमारी जात्रा, ब्रम्हायणी, भैरव र गणेशको खट जात्रा भइरहेका छन् । महानगरीय प्रहरी परिसर जावलाखेलका प्रवक्ता नरेन्द्र चन्दले मतदाताले चाडपर्वमा बढी मादक पर्दाथ सेवन गरी झैझगडा र अन्य हिंसात्मक क्रियाकलाप गर्न सक्ने भएकाले सुरक्षा व्यवस्था कडा पारिएको बताए ।"
सरकारले समन्वय गरेन,"काठमाडौ (कास) जनप्रतिनिधि आएपछि सरकारले महानगरसँग कुनै समन्वय नगरेको काठमाडौं महानगरपालिकाले गुनासो गरेको छ । स्थानीय सरकारको कानुन बने पनि सरकारले विकास निर्माण लगायतका काममा समन्वय नगर्दा महानगरको अभियानका बाधा पुगेको महानगरले जनाएको छ । स्थानीय तहको निर्वाचन सम्पन्न भई जनप्रतिधिले पदबहाली गरेपश्चात काठमाडौं महानगरभित्र संचालित विकास निर्माण कार्य महानगरको समन्वय र सहमतिमा गरिनुपर्ने भनेर सरकार विभिन्न निकायमा छलफल भएको हो, महानगरले जारी गरेको विज्ञप्तीमा छ, सरकारले विभिन्न निकायले महानगरसंग समन्वय नगरी आफूखुसी सडक बनाउने, फुटपाथ भत्काउने, लामोसमय सम्म नबनाउने प्रवृत्ति देखिएको छ । सरकारले समन्वय नगर्दा महानगरको ग्रिनसिटी अभियानलाई बाधा पुगेको र जनस्वास्थ्यमा समेत असर गरेको महानगरले बताएको छ ।"
चुनावी तयारी पूरा,"चितवन यहाँ बिहीबार हुने निर्वाचनको तयारी पूरा भएको छ । जिल्ला निर्वाचन कार्यालयका अनुसार कर्मचारी सामग्री लिएर मतदान स्थलतर्फ लागेका छन् । मतदानका लागि आइतबारबाट कर्मचारी र सुरक्षाकर्मी परिचालन सुरु गरिएको हो । निर्वाचनको सबै तयारी पूरा भयो, प्रमुख जिल्ला अधिकारी नारायणप्रसाद भट्टले भने, मतदानका लागि खटिने कर्मचारी हिँडिसकेका छन्, अधिकांश ठाउँमा पुगिसके ।उनका अनुसार इच्छाकामना, कालिका र राप्ती नगरपालिकाका केही बस्ती भौगोलिक रूपमा विकट भएकाले त्यहाँ मंगलबारसम्म कर्मचारी पुग्नेछन् । ठाउँको अवस्था हेरेर सुरक्षाकर्मी परिचालन गरेका छौं, उनले भने, नेपाल प्रहरी, म्यादी, सशस्त्र प्रहरी, सेना र राष्ट्रिय अनुसन्धानको टोली खटिनेछन् । संवेदनशील क्षेत्रमा विशेष सुरक्षा निगरानी बढाइएको उनले बताए । जिल्ला निर्वाचन कार्यालयका प्रमुख हरि ढकालका अनुसार जिल्लाभर ४ सय ८ मतदान केन्द्र छन् । मतदान स्थलको संख्या १ सय ६१ छ । ४ सय ८ मतदान अधिकृत र त्यति नै संख्यामा सहायक मतदान अधिकृत परिचालन भएका छन् । सहायक कर्मचारी १ हजार २ सय १९ छन् भने ८ सय १६ जना कार्यालय सहयोगी छन् । १ हजार ६ सय २७ जना स्वयंसेवक परिचालन हुनेछन् । जिल्लामा ३ वटा निार्वाचन क्षेत्र छन् । क्षेत्र नम्बर १ मा १ लाख १९ हजार ९ सय ९८ मतदाता छन् । क्षेत्र २ मा १ लाख ८ हजार २ सय १५ र क्षेत्र ३ मा १ लाख २५ हजार ८ सय २३ मतदाता छन् । कर्मचारी खटनपटनको काम भइसकेको छ, सहायक अधिकृत गम्भीर घिमिरेले भने, मतदान स्थलमा पुगेर मंगलबार र बुधबार सर्वदलीय बैठकपश्चात् मतदान केन्द्रमा परिचयपत्र वितरण र बुथ निर्माणको काम हुनेछ । जिल्ला प्रहरी प्रमुख एसपी दीपक थापाले सुरक्षा व्यवस्था पनि कडा पारिएको बताए । सोमबार रातिबाट मौन अवधि सुरु भएको छ, उनले भने, त्यसको निगरानीका लागि सुरक्षा संयन्त्र परिचालित छ । उनका अनुसार मतदानको क्रममा पहिलो घेरामा नेपाल प्रहरी, दोस्रोमा सशस्त्र र तेस्रो घेरामा सेना परिचालन हुनेछन् । सीमा जोडिएको ठाउँमा सुरक्षा सतर्कता बढाइएको छ । मंगलबारबाट चुनावलाई मध्यनजर गर्दै ८ बजेपछि होटल तथा रेस्टुरेन्ट बन्द गर्नुपर्ने हुन्छ, उनले भने, चुनावलाई मध्यनजर गर्दै सुरक्षा व्यवस्था कडा बनाएका छौं । निर्वाचन सुरक्षा भरपर्दोपोखरा दोस्रो चरणमा निर्वाचन हुने प्रदेश ४ र ५ का ११ जिल्लामा सुरक्षाको भरपर्दो व्यवस्थापन गरिएको क्षेत्रीय सुरक्षा समितिले जनाएको छ । बिहीबार निर्वाचन हुने ४ नम्बर प्रदेशका कास्की, स्याङ्जा, तनहुँ, पर्वत र पूर्वी नवलपरासीमा १० लाख ५ हजार ८ सय ८ मतदाता छन् । यस्तै प्रदेश नम्बर ५ का पाल्पा, गुल्मी, अर्घाखाँची, कपिलवस्तु, रूपन्देही र पश्चिम नवलपरासीमा १५ लाख ५८ हजार ५ सय ६ मतदाता छन् । ४ नम्बर प्रदेशका ५ जिल्लामा १४ हजार २ सय २८ र ५ नम्बरका ६ जिल्लामा २१ हजार १ सय १९ जना सुरक्षाकर्मी परिचालन गरिएको समितिले जनाएको छ । दुई प्रदेशका विभिन्न जिल्लाबाट निर्वाचनविरोधी गतिविधिमा संलग्नमध्ये हालसम्म १ सय ११ जनालाई नियन्त्रणमा लिइएको सुरक्षा समितिको विज्ञप्तिमा उल्लेख छ । निर्वाचनका लागि सेना, सशस्त्र, प्रहरी, म्यादी र राष्ट्रिय अनुसन्धानका सुरक्षाकर्मी परिचालन गरिएको छ । निर्वाचन आयुक्त ईश्वरीप्रसाद पौडेल नेतृत्वको निर्वाचन र सुरक्षा निकाय पदाधिकारीले सबै जिल्लाको भ्रमण गरी मतदान र सुरक्षा व्यवस्थापनको जानकारी लिएको जारी विज्ञप्तिमा उल्लेख छ ।"
खटिए कर्मचारी,"कञ्चनपुर (कास) चुनावमा खटिएका कर्मचारी सोमबार निर्वाचन सामग्रीसहित मतदान केन्द्रतिर लागेका छन् । मंगलबारदेखि मतदाता परिचयपत्र वितरण र व्यवस्थापनको काम गर्नुपर्ने भएकाले कर्मचारी सम्बन्धित केन्द्रमा पुगिसकेको जिल्ला निर्वाचन कार्यालयले जनाएको छ ।सोमबार बिहानै मुख्य निर्वाचन अधिकृतको कार्यालय र जिल्ला समन्वय समितिको कार्यालय कर्मचारीको भीडले भरिएको थियो । कोही निर्वाचन सामग्रीका लागि लाइन लागेका थिए भने कतिपय निर्वाचन सामग्री मिलाइरहेका देखिन्थे । कोही आफ्नो मतदान केन्द्रतिर हिँड्दै थिए । सबै मतदानस्थलमा कर्मचारी पुगेर आजै सर्वदलीय बैठक गरी व्यवस्थापनमा जुट्नेछन्, जिल्ला निर्वाचन अधिकारी केशव भण्डारीले भने, मंगलबारदेखि मतदाता परिचयपत्र वितरणमा जुट्नेछन् । उनले आवश्यक सम्पूर्ण निर्वाचन सामग्रीसहित कर्मचारी खटिएकाले व्यवस्थापनमा कुनै समस्या नहुने बताए । उनले कतिपय मतदान स्थलमा ठाउँ अभाव भएर समस्या देखिए पनि स्थानीय राजनीतिक दलका नेताहरूको सहयोगमा व्यवस्थापन गरिने बताए । मुख्य निर्वाचन अधिकृतको कार्यालयका अनुसार ३ सय २० मतदान केन्द्र रहेको कञ्चनपुरमा २ हजार ५ सय ६० कर्मचारी जिल्लाभरि खटिएका छन् । प्रतिनिधिसभातर्फ ३ र प्रदेशसभामा ६ निर्वाचन क्षेत्र रहेको यस जिल्लामा २ लाख ६४ हजार मतदाता छन् । कर्मचारीहरू मतदान केन्द्रतर्फ लागेसँगै सुरक्षाकर्मीहरू पनि जिल्लाका सबै मतदानस्थलमा खटिएका छन् । सोमबार बिहानैदेखि म्यादी र नेपाल प्रहरी बोकेका सवारी साधनहरू कर्मचारीकै अघिपछि जिल्लाका विभिन्न क्षेत्रका गइरहेका देखिन्थे । ६ हजार सुरक्षाकर्मी परिचालन बुटवल रूपन्देहीमा प्रतिनिधि र प्रदेशसभा चुनावका लागि पाँचै निर्वाचन क्षेत्रका मतदान केन्द्रमा कर्मचारी पुगेका छन् । मतपत्र, मतपेटिका, छापलगायत सामग्री पनि पुगिसकेका छन् । जिल्लामा २ सय ८ मतदानस्थल छन् भने ५९८ केन्द्र छन् । मतदान केन्द्र र मतदाता सुरक्षाका लागि ६ हजार सुरक्षाकर्मी परिचालन गरिएको प्रजिअ हरिकृष्ण पौडेलले जानकारी दिए । यहाँबाट प्रतिनिधिसभाका लागि ५ र प्रदेशसभाका लागि १० उम्मेदवार चुनिनेछन् । तथ्यांकअनुसार क्षेत्र १ मा १ लाख १२ हजार १ सय ३० मतदाता छन् । २ मा १ लाख ५ हजार २ सय ६, क्षेत्र ३ मा १ लाख ९ हजार २ सय ७८, क्षेत्र ४ मा ८९ हजार ८ सय र क्षेत्र ५ मा १ लाख ६ हजार १ सय ५३ मतदाता छन् ।"
तानिए सीडीओ,उदयपुर (कास) निर्वाचनका बेला जिल्लामा शान्ति सुरक्षा कायम गर्न नसकेको भन्दै प्रमुख जिल्ला अधिकारी चन्द्रमान श्रेष्ठलाई गृहमन्त्रालय तानिएको छ । प्रशासन कार्यालय स्रोतका अनुसार प्रतिनिधि तथा प्रदेशसभा सदस्य निर्वाचनको महत्त्वपूर्ण समयमा जिल्लाको शान्ति सुरक्षाको अवस्था सुदृढ गर्न नसकेको भन्दै मन्त्रालय तानिएको हो । श्रेष्ठको ठाउँमा गृह मन्त्रालयबाट प्रदीपराज कँडेल आउने भएका छन् । श्रेष्ठ करिब ६ महिनाअघि सरुवा भई उदयपुर आएका थिए । निर्वाचनको पूर्वसन्ध्यामा उदयपुरका विभिन्न स्थानमा बम विस्फोटका शृंखलाबद्ध घटना भइरहेको अवस्थामा प्रभावकारी काम गर्न नसकेको भनेर श्रेष्ठको आलोचना भएको छ । दुई दिनअघि दनुवारबेंसीमा क्षेत्र २ का कांग्रेस प्रतिनिधिसभा सदस्यका उम्मेदवार नारायणबहादुर कार्की चढेको गाडी विस्फोटमा परेको थियो । विस्फोटमा उनीसहित ७ जना गम्भीर घाइते भएका थिए । घाइतेलाई राजधानी लगेर उपचार गरिँदै छ ।
निगममा व्यापक सुधार आवश्यक,"थाई एयरवेजले नेपालमा सेवा सुरु गरेको ५० वर्ष पुग्दै गर्दा धेरैले हाम्रै ध्वजावाहक नेपाल वायुसेवा निगमलाई पनि सम्झेको हुनुपर्छ । नेपाल एयरलाइन्सभन्दा पछि सेवा सुरु गरेको थाई एयरलाइन्सको सेवामा गर्व गरिरहेका बेला नेपाल एयरलाइन्सको अवस्थाले घचघच्याएको पनि छ । थाई नेपालसहित ३३ मुलुकका ६४ गन्तव्य निम्ति सक्रिय छ । यता हाम्रो नेपाल एयरलाइन्स दुई जहाजसहित ८ स्थानमा खुम्चिएको छ र सधैंभरि प्रकरणकै घेराबन्दीभित्र पर्दै आएको छ । मुलुकको सान विदेशमा पुर्याउने निगमले फराकिलो आकार लिन नसक्नु र सधैंभरि दुरवस्थामै रहनुमा शक्तिकेन्द्र र दलीय पात्र, निगम व्यवस्थापन, सरकार र नियमन निकाय मुख्य जिम्मेवार हुन् । उनीहरूले दोहोनभूमि बनाएपछि निगम स्थापनापछिबाटै अस्वस्थ बनिरह्यो ।अठार सिटको डेकोटा जहाजबाट सुरु गरेको नेपाल एयरलाइन्स सन् १९७० को दशकमा बोइङका जहाजसहित विश्व बजारमा उपस्थिति जनाउने कसरतमा थियो । विस्तारका क्रममा विभिन्न कालखण्डमा लन्डन, फ्रयांकफर्ट र जापानसम्म सिधा उडान गर्न सक्ने हैसियतमा ध्वजावाहक पुगिसकेको थियो । पञ्चायतकालमै जहाज खरिद प्रकरण घोटालाका सवाल सतहमा आएका थिए, दरबारका शक्तिशाली पात्रहरूको संलग्नताका कारण कसैमाथि कारबाही भएन । दरबार र पर्यटन मन्त्रीहरूको लोभी खेलमा निगम पर्यो । प्रजातन्त्र पुनर्वहालीपछि सुधारको अपेक्षा गरिएको थियो तर झन् राजनीतिक दलहरूको क्रीडास्थल नै बन्न पुग्यो निगम । राजनीतिक दलहरूको तोक आदेशमा कर्मचारीको भर्तीदेखि टिकट बिक्री, जहाज भाडा, मर्मत, सामान खरिदका विषय प्रकरणमा पर्न थाल्यो । धमिजा, लाउडा, चाइना साउथ वेस्ट काण्ड यस्तै भ्रष्टाचारका उपज हुन् । प्रमुख छनोटका लागि दलहरूबीच खिचातानी हुन थाल्यो । नेता र पहुँचवालाहरू आफू मात्रै होइन, परिवारसहित निगमका जहाजमा सित्तैमा सयर गर्न थाले । उदारीकरणसँगै बढेको प्रतिस्पर्धामा निगम अनेकन विकृतिविसंगतिका कारण स्वतन्त्र रूपमा काम गर्न नसक्ने अवस्थामा पुर्याइयो । टिकट हुँदाहँुदै पनि लुकाएर कालोबजारीमा समेत अधिकांश कर्मचारी संलग्न हुन थाले । निगम कार्यरत कर्मचारीहरूको सम्पत्ति छानबिन गर्ने र तिनको सम्पत्तिको वैधानिक स्रोत खोज्ने हो भने तिनीहरूको अस्वाभाविक विलासी जीवन अवैधानिक ठहरिनेछ । राजनीतिक दल सम्बद्ध कर्मचारी संगठनहरू आआफ्नो दलको इसारामा चल्न थाले । काम नगरी तलब मात्रै थाप्ने र विरोध गरिरहने प्रवृत्ति हावी भयो । अनलाइन टिकट बुकिङको सुविधा त ४ महिनाअघि मात्र सुरु भएको छ । अन्य वायुसेवा कम्पनीले दुई दशकअघि सुरु गरेको सेवा दिन पनि यति समय लगाउनुमा कर्मचारीतन्त्रको कमाउने मेलो कारक हो । पुराना ठूला जाहाज थेग्न नसक्ने अवस्थामा पुगे पनि मर्मतका नाममा कमिसन आउने भएकाले धेरैजसो कर्मचारी त्यसैमा रमाए । त्यो प्रवृत्ति अझै पनि कायमै छ तर पुराना दुवै बोइङ अब काम लाग्ने अवस्थामा छैनन् । गत वर्ष दुई जहाज थपिएकाले जेनतेन सेवा दिइरहेको छ । जहाज खरिद प्रकरण पनि विवादमुक्त रहन सकेन । ठूलो छानबिनपछि बल्ल दुई जहाज किन्न सकिएको अवस्था छ र दुईवटा वाइड बडी जहाजका निम्ति बैना पठाएको छ । यी जहाज खरिदका लागि सरकार जमानी बसेर कर्मचारी सञ्चयकोषलगायत निकायबाट ऋण लिइएको छ । ऋणको ब्याजदर तुलनात्मक रूपमा महँगो छ । ठूलो रकम चर्को ब्याजमा लिएर जहाज चलाउँदा व्यवस्थापन चुस्त भएन र विगतकै जस्तो विकृतिको भासमा पर्यो भने निगम झन् ठूलो समस्यामा पर्नेछ । वायु सेवा सञ्चालन सजिलो व्यवसाय होइन । सुरक्षा, प्रविधि, समय व्यवस्थापन, यात्रुको सन्तुष्टि, ग्राउन्ड हयान्डलिङ, अन्तर्राष्ट्रिय नेटवर्कसँगै इन्धनको उपलब्धता र मूल्यको सेवामा प्रत्यक्ष प्रभाव पर्छ । यी सबै विषयमा निगम कमजोर छ । प्रतिस्पर्धामा टिक्न थप जहाज पनि आवश्यक पर्न सक्छ । त्यसैले निगमको व्यवस्थापन चुस्त बनाउनेबारे ध्यान दिइनुपर्छ । यस विषयमा विगतमा धेरै अध्ययन भएका छन । निगमको बलियो पक्ष भनेको यात्रुहरूको उपलब्धता हो । मध्यपूर्व र मलेसियामा नेपाली कामदार निगमका यात्रु हुन सक्छन । मुलुकको शान्ति बहाली र स्थायित्वसँगै पर्यटक आगमन पनि बढ्नेछ । यसका लागि सबैभन्दा पहिले प्रमुख र कर्मचारी नियुक्तिमा सरकारको हस्तक्षेप हुनु हुँदैन । पुराना र काम गर्न नसक्ने वा नचाहने कर्मचारीलाई कुनै योजनबाट अवकाश दिएर नयाँ ल्याइनुपर्छ । निगममा दलीय हस्तक्षेप र प्रभाव कम गर्दै जानुपर्छ । चुस्त व्यवस्थापकीय अनुभव भएको विदेशी साझेदार भित्र्याएर व्यवस्थापन सुधार्न सकिन्छ ।"
प्रदेशहरूको भावी राजनीतिक परिदृश्य,"र अन्त्यमा,संविधानले कुनै प्रदेशमा नेपालको सार्वभौमसत्ता, भौगोलिक अखण्डता, राष्ट्रियता वा स्वाधीनतामा गम्भीर असर पर्ने कार्य भएमा केन्द्र सरकारले प्रदेश मन्त्रिपरिषदलाई आवश्यकता अनुसार सचेत गराउने मन्त्रिपरिषद र प्रदेशसभालाई निलम्बन वा विघटन गर्न पाउने अधिकार दिएको छ । तर यसको प्रयोग केन्द्रले दलगत स्वार्थसिद्ध गर्ने ढंगले गर्न हुँदैन । यो त त्यस्तो औषधी हो, जसको प्रयोग धेरै विचार पुर्याएर गर्न आवश्यक हुन्छ । यसतर्फ भने केन्द्र र प्रदेशहरू दुवैले गम्भीर हुन जरुरी छ ।"
निर्वाचनको संघारमा विस्फोटनका घटना,"कसले गराइरहेको छ, विस्फोट ? सुरक्षा किन फितलो ? भन्ने सन्दर्भका तात्ताता खबर दिनदिनै आइरहँदा दोस्रो चरणको निर्वाचनको संघारैमा धेरै विस्फोटले उम्मेदवार लक्षित गरेपछि सबैको मनमा एक किसिमको सनसनी र आक्रोश पैदा भएको छ कि किन चुनावी माहोल झन्झन् कमजोर, फितलो र आतंकित बन्दै छ ? तर अहिलेसम्म कसैले मुख खोल्न र अनुमान गर्न चाहेको छैन कि विप्लवका नाममा यति धेरै घुसपैठ भएका पनि हुन सक्छन् भनेर । जति पनि चुनावमा गडबड मच्चाएर देशलाई अस्थिरतातिर धकेल्ने तत्त्व विप्लवका नाममा खेल्ने दाउमा तल्लिन छन् र विप्लव पनि दङ्ग देखिन्छन्, भित्रभित्रै । नेतृत्व विप्लवको भजाउँदै भाडाका मान्छेको बगाल भिड छ, प्रहरीको प्रतिवेदनमा बम र विस्फोटका शृङखलामा जोडिएका । लंका जलाउने हनुमान जस लिने ढेडुको शैली भनेको यही हो त ? यति शक्ति विप्लवको भएको भए उनी १६५ स्थानमा उम्मेदवारी दिएर केही सिट हात पार्ने दाउमा रम्थे । तालमेल वा एकताका लागि कुलेलम ठोक्थे । तर अचम्म देशैभरि पड्काउन ल्याइएका विस्फोटक पदार्थ दक्षिणतिरबाट निर्बाध भित्रिरहेको छ र प्रहरीले बम बनाउने पदार्थसहित भारतीयहरू दैनिक पक्राउ गरिरहेका छन् । नेपालमा निर्वाचन भइरहेको छ । प्रभावशाली उम्मेदवार लक्षित विस्फोटन गरिएका छन् तर यसको बीचमा भारतीय निमुखा गरिब भरिया धमाधम पक्राउ पर्नुमा कस्तो अचम्मको संयोग ? उनीहरू पक्रनुमा कहीँ नाता छ त विप्लवको निर्वाचन भाँड्ने रणनीतिमा ? राज्यले यस प्रकारको चुनाव भाँड अभियानमा कहीँबाट सञ्चालित रहेछन् भन्ने केलाईकन सार्वजनिक गर्नुपर्छ कि पर्दैन ? विस्फोटक पदार्थसहित पक्रिएकाहरू विप्लवसँग किन जोडिए, सरकारले खोजी गर्नुपर्ने विषय हो कि होइन ? श्यामसुन्दर कुइँकेलहाँडीगाउँ, काठमाडौं"
दबाबमा मतदान नगरौं,"चुनावमा अधिकांश महिला परिवारका ज्येष्ठ सदस्यले जुन दललाई भोट हाल्नु भन्यो, त्यही दललाई हाल्छन् । यस्ता उदाहरण प्रशस्तै सुन्न पाइन्छन् । धेरै महिला भोट पनि स्वतन्त्रताले हाल्न पाउँदैनन् । परिवारले जुन उम्मेदवारलाई हाल्नु भन्यो, त्यहीलाई नै हाल्नुपर्ने बाध्यता विद्यमान नै छ । श्रीमान तथा परिवारका पाको व्यक्तिकै आग्रहमा अझै पनि धेरै ठाउँका महिला भोट हालिरहेका छन् । २१ गते हुनलागेको चुनावमा त्यस्तो कार्य नदोहोरियोस् । आफ्नो विवेकले मात्रै भोट हाल्नुपर्छ । कसैको आग्रह तथा दबाबमा भोट हाल्नु हँुदैन । राम्रो तथा योग्य व्यक्तिलाई चिनेर मतदान गरौं । सही व्यक्ति निर्वाचित गराएमा देशको भविष्य राम्रो हुनेछ । विगतमा गरेका गल्ती महसुस गर्दै मंसिर २१ गते विवेक पुर्याएर मतदान गरौं । दोस्रो चरण अन्तर्गत २१ गते ४५ जिल्लामा चुनाव हुँदैछ । यो चुनावमा जजसको मतदाता नामावलीमा नाम छ, सबैले सहभागिता जनाउँ । कसैले भन्दैमा भोट नहालौं, आफूलाई सही लागेको उम्मेदवारलाई मनन गरेर मतदान गरौं । लोकेश धामीधनगढी५, हसनपुर, कैलाली"
झोलुंगेमा झुलेको जिन्दगी,"झोलुंगेमा झुलेको जिन्दगीमा प्रयुक्त डोट्याल शब्दले प्रतिक्रिया लेख्न मन लाग्यो । हाम्रो सीमान्त जीवनमा भारतीयहरूले हामी नेपाली जातिलाई जनाउने शब्दको रूपमा डोट्यालको प्रयोग गर्छन् । आधुनिक विकास र सभ्यतामा पछि परेको देश र जनतालाई सम्बोधन गरिने शब्द भारतमा भारतीयहरूका लागि पनि प्रयोग गरिन्छ । अपेक्षाकृत कम विकसित, पिछडिएको र न्यून आय भएकाहरूलाई डोट्याल भनिन्छ । उत्तराखण्डमा अल्मोडाका मानिसले चम्पावतकालाई डोट्याल भन्छन् भने चम्पावतकाहरू पिथौरागढकालाई डोट्याल भन्छन् । पिथौरागढकाहरू महाकाली वारिका नेपाली नागरिकलाई डोट्याल भन्छन् । सम्पूर्ण उत्तराखण्डमा चाहे हिमाञ्चल प्रदेशको स्याउ टिप्ने नेपाली श्रमिक हुन् वा खेतमा काम गर्ने, पर्वतीय क्षेत्रमा मालवस्तु बोक्ने र ढुवानी गर्ने श्रमिक सबैलाई डोट्याल भनिन्छ । यहाँसम्म कि सम्भ्रान्त र नेपाली राष्ट्रियता भएको व्यक्ति पनि डोट्याल नै कहलिन्छ । भारतीयहरू यो शब्दलाई हेपाहा मनोविज्ञानलाई बढावा दिनका लागि प्रयोग गर्छन् । यसबाट मुक्त हुन सीमान्त क्षेत्रमा भारतको भन्दा बढी विकास र सभ्यतामा जोड दिनु नेपाल र नेपालीका आवश्यकता हो । डीडी पन्तपाटन संयुक्त क्याम्पस, ललितपुर"
मौन अवधिको महत्त्व,"संघ र प्रदेशको दोस्रो चरणको निर्वाचनको मिति मंसिर २१ गते नजिकिएसँंगै प्रचारप्रसारको मिति पनि हिजो मंसिर १८ गतेको मध्यराति १२ बजेबाट सकिएको छ । हरेक उम्मेदवारले मत मागिरहँदा र जनतासंँग आफ्नो कुरा राखिरहँदा त्यसबारे जनताले शान्तसँंग सोचविचार गरेर आफ्नो धारणा बनाउन सकुन् भनी नै मौन अवधिको व्यवस्था गरिएको हो । अर्को अर्थमा मौन अवधि उम्मेदवारको लागि होइन, मतदाताको लागि हो । यो अवधिभरि कसैले कुनै पनि प्रकारको प्रचारप्रसार लगायत केही पनि गर्न पाउँदैनन् । मौन अवधिकै समय मिलाएर कतिपय उम्मेदवार तथा राजनीतिक दलले पैसाको चलखेल गर्ने र मतदातालाई प्रभावित पार्ने कोसिस गरेको पनि सुनिने गरिन्छ । मतदाता सचेत हुनुपर्ने मुख्य ठाउँ भनेकै यहींनेर हो । किनभने जहाँ पैसा बोल्छ, त्यहाँ सत्य लुक्छ । आज पैसा खर्च गरेर चुनाव जित्ने नेताको मुख्य उद्देश्य भनेकै आफूले गरेको लगानी छिटो उठाउने हुन्छ । छिटो लगानी उठाउन भ्रष्टाचार लगायतका दुईनम्बरी काम गर्नुपर्ने हुन्छ । भ्रष्टाचार गर्ने र लगानी उठाउनेतिर ध्यान केन्द्रित भएपछि विकास निर्माण र जनताको सुखदु:ख ओझेलमा पर्छन् । तसर्थ असल नेता छान्ने कि खराब भन्ने जटिल मोडमा उभिएको समयमा राम्रोसँग सोचविचार गरेर मतदान गरिएन भने भोलि आफ्नो निर्णय आफैलाई घाँडो नबन्ला भन्न सकिन्न । त्यसकारण मतदाताले ठन्डा दिमागले सोचेर सही निर्णय गर्न सक्दामात्र मौन अवधिको उपयोग गरेको ठहर्छ । पुरुषोत्तम घोरासैनी बालाजु१६, काठमाडौं"
मतदाताहरूको महत्त्वपूर्ण भूमिका,"नेपालमा पहिलोपटक संविधानसभाले जारी गरेको गणतान्त्रिक संविधानअनुसार संघीय राज्यको संरचनाबमोजिम प्रदेश तथा प्रतिनिधिसभाको चुनाव लगभग सम्पन्न हुने चरणमा पुगेको छ । अब मंसिर २१ गतेको दोस्रो चरणको निर्वाचन सम्पन्न भएपछि विधिवत रूपले मतगणना सुरु हुनेछ र करिब १ हप्ताको रस्साकस्सीपछि सबै दलको स्थिति प्रस्ट हुँदैछ । यसपछि कतिपय दल सखापै भई राष्ट्रिय राजनीतिबाट विदा हुनेछन् भने कतिपय दल राष्ट्रिय राजनीतिमा राष्ट्रिय दलका रूपमा प्रभावकारी भई शासनसत्ता सञ्चालन गर्ने जिम्मेवारीसहित देखा पर्नेछन् । यसै बीचमा कतिपय दलका नेताहरूको समेत साइज मापन हुनेछ । कुनै नेताको राजनीतिक यात्रामा विश्राम लाग्नेछ भने कुनै नेता देशमा हालिमुहाली गर्न पाउने कुर्सीमा बस्न पाउनेछन् । लोकतन्त्रको सुन्दर पक्ष भनेको पनि यही हो । अबको ५ वर्षका लागि दल तथा नेताहरूलाई सत्तामा वा देशको कानुन निर्माण गर्ने स्थानमा मतदाताले पुर्याउँदै छन् । अर्को पटक फेरि कसलाई त्यहाँ पठाउने भन्ने कुराको निर्णय गर्ने मौका मतदाताले पुन: ५ वर्षपछि मात्र पाउनेछन् । त्यसकारण सत्तामा गएका व्यक्ति वा दलले के कस्ता भूमिका निर्वाह गर्छन्, त्यसमा मतदाताले एकएक हिसाबकिताब गरेर राख्नेछन् र ५ वर्षपछि हिसाबकिताबको निर्णय सुनाउनेछन् । त्यसैले पनि यो निर्वाचन जनता र जनप्रतिनिधिका लागि निकै महत्त्वपूर्ण छ । अत: यसपटक जनताले आफ्नो मतमार्फत देशको भाग्य र भविष्यको फैसला गर्ने महत्त्वपूर्ण क्षणमा जनता पुगिसकेका हुनाले अहिले नै जनताले राम्रा व्यक्ति तथा राम्रा दलहरूलाई बडो विचार गरी मतदान गर्नु पर्नेछ । किनकि तपाईंहरूको यो मतले कुनै दल वा कुनै व्यक्ति जनतामाथि नै शासन गर्न ५ वर्षको म्यान्डेटसहित जाँदैछन् । यसलाई समयमै विचार गरी जनताले दल वा आफूमाथि शासन गर्ने व्यक्ति राम्रा खालका छनोट गर्ने जिम्मा आफैंमाथि रहेको महत्त्वपूर्ण कुरा बुझ्नु पर्नेछ । अहिलेको सानो गल्तीले भविष्यमा पछुतो मान्नुभन्दा अहिले नै राम्रा प्रतिनिधि छान्नु हाम्रो कर्तव्य र जिम्मेवारी दुवै हो । नरनाथ पाण्डेकावासोती८, नवलपरासी"
भाइचारा बढाउने पर्व बनोस्,"शिक्षाको आडमा आशिक्षित व्यवहार गर्ने शिक्षित भलाद्मीहरूहरूलाई सलाम । चुनावी माहोल नजिकिँदै गर्दाको यो घडीमा शिक्षित मानिसले त सही र राम्रा उम्मेदवार छुट्याउन सक्नुपर्ने जरुरी देखिन्छ । तर यहाँ सबै कुरा ठिक उल्टो भइरहेको छ । आफ्नो सामाजिक सञ्जालभरि विपक्षी पार्टीका उम्मेदवारहरू या भनँु कार्यकर्ताहरूको नकारात्मक टिप्पणी र आलोचना चुलिँदैछ । यी सबै कार्य गर्दा उनीहरूमाथि आफ्नो पार्टीको उचित मूल्यांकन, संरक्षण, कृपा हुने विश्वासले यस्ता कार्य तीव्र गतिमा फस्टाउँदै गइरहेको आमबुझाइ रहेको छ । तर यस्तो भइरहेको अवस्थामा असल राजनीतिक विश्लेषण र संस्कार ओझेलमा पर्दैछ । असल, सकारात्मक सोच राखी निर्वाचनलाई ठूलो पर्व ठानी भाइचारा र सामाजिक सद्भाव बढाउन र मुख्यत: जोगाउननिम्ति प्रयोग गर्नसके वेश हुन्छ । अमितप्रकाश घिमिरे झापा"
जिम्मेवार बन,"अहिले मुलुकको विभिन्न स्थान लगायत काठमाडौंका विभिन्न सडक विस्तार र स्तरोन्नतिका कार्य भइरहेका कारण सर्वसाधारणलाई यातायात अवरोध तथा सवारी जामका कारण आवागमनमा ज्यादै कठिनाइ भइरहेको धैरै समय भइसकेको सर्वविदितै छ । मुलुकको राजधानी सहर भनेको विश्वसामु प्रतिनिधित्व गर्ने नगर हो । यहाँ विभिन्न देशका राजदूत लगायत कूटनीतिक नियोगका व्यक्तित्व रहन्छन् भने विदेशी पर्यटक तथा पाहुनाको आवागमन निरन्तर चलिरहन्छ । निर्वाचनका क्रममा प्रचारप्रसारका लागि राजनीतिक दलहरूले सडक प्रयोग गरी आमसभा लगायतका कार्यक्रम गरेर सडक अवरुद्ध गरेका समाचार प्रकाशित भएका छन् । सार्वजनिक सडक भनेको निर्वाध आवागमनका लागि हो । सार्वजनिक सडक कुनै राजनीतिक दलको बपौती होइन । राजनीतिक दलहरूले चुनावी प्रचारका लागि सडक प्रयोग गर्नु भनेको उपयुक्त होइन । चुनाव प्रचारप्रसारका अवसरमा राजनीतिक दलहरूले उदाहरणीय आचरण प्रदर्शन गर्नु आवश्यक छ । तसर्थ आगामी दिनमा यस किसिमका क्रियाकलापलाई निरुत्साहित र नियन्त्रण गर्न सम्बन्धित निकायको प्रयास आवश्यक भएकोले यस्तो विषयलाई आचारसंहितामा समावेश गरी कडाइसाथ लागु गराउन आवश्यक छ । तर सबैभन्दा महत्त्वपूर्ण तथ्य राजनीतिक दल स्वयम् प्रतिबद्ध हुनु जरुरी छ । तसर्थ यस्तो प्रकारका क्रियाकलापका सम्बन्धमा आगामी दिनमा गम्भीर हुनु जरुरी छ । प्रदीप सुवेदीकलंकीस्थान, काठमाडौं"
सतही लेख !,"सुप्रसिद्ध विद्वान् तथा वरिष्ठ लेखक अभि सुवेदीको कान्तिपुरमा मंसिर १८ गते प्रकाशित चुनाव र देश पढियो । अभि सरका कान्तिपुरमा प्रकाशित लेख पढ्दा उहाँका प्राय: लेखमा देशको अत्यन्त संकटापन्न, संकटग्रस्त र संगीन अवस्थाका विषयमा मौन रहेको लाग्छ । यस देशमा राजपा नामको एक पार्टीले अहिले चुनावी घोषणापत्रमा तराई मधेसलाई अलग राष्ट्र घोषणा नै गरिसकेको छ । अनि यही पार्टीसित चुनावी तालमेल र गठबन्धन गरेर आफूलाई लोकतान्त्रिक भन्ने पार्टी लागिपरेको छ । आनन्दस्वरूप वर्माजस्ता भारतीय वरिष्ठ पत्रकार भारतीय सत्ता र शाषकले नेपालको स्थिरता र आर्थिक समृद्धि चाहँदैन भनेर लेख नै लेखिरहनुभएको देखिन्छ । तर अभि सरजस्ता नेपाली बौद्धिक प्राज्ञिकहरूले यस्ता नेपाल र नेपालीको अस्तित्व नै नरहन सक्ने अवस्थाका विषयमा एक शब्द पनि किन नलेख्नुभएको हो ? यो भने भारी अचम्म र उदेकको विषय हो । यस्ता गुरुका गम्भीर विषयमा नलेखिएका सतही लेखले समाजलाई सकारात्मक सन्देश केचाहिँ देला ? डा बद्रीविशाल पोखरेलइटहरी"
प्रदेशसभा उम्मेदवारका कमजोरी,"के भन्छन्, उम्मेदवार ? मुनि छापिएको काठमाडौंका प्रदेशसभाका उम्मेदवारहरूको अन्तर्वार्तामा देखिएकाहरूको दूरदर्शिताको अभाव र पुरानै शैलीको भाषणले गर्दा दु:ख लागेको छ । हाम्रो देश अहिले ऐतिहासिक मोडमा आइपुगेको छ, सयौं वर्षपछि संघीय व्यवस्थासहितको नयाँ युगमा प्रवेश गर्दैछ । तर प्रदेशसभाका सम्भावित सदस्यहरू मेयर तथा वडा अध्यक्षको परिधिभित्र पर्ने विषयको कुरा गर्दैछन् । प्रदेश स्तरका के कस्ता नीति बनाउनेबारे बोलेका छैनन् । लोकतन्त्रमा जनता सबैभन्दा ठूलो हुन्छ, तर जनताको नागरिक अधिकार तथा सम्पत्तिको हक कसरी सुरक्षित गर्ने भन्ने बारे कुरा गरेका छैनन् । दण्डहीनता अन्त्य गर्न के कस्ता संवैधानिक प्रावधान बनाउने भन्नेबारे कुरा गरेका छैनन् । प्रदेशको कर नीतिबारे कुरा गरेका छैनन् । उम्मेदवारहरूको त्यही पुरानो गफ पढ्दा दु:ख लाग्यो । केआर तुलाधरकाठमाडौं"
ट्रम्पको गाली,"अमेरिकी राष्ट्रपति डोनाल्ड ट्रम्पले भर्खरै दक्षिण एसियाको औपचारिक भ्रमण पूरा गरी स्वदेश फर्केको कुरा सबैलाई थाहा छ । उनी फर्कनुअघि हाम्रो उत्तरको छिमेकी देश चीन गएर उत्तर कोरिया विरुद्ध लाग्न अनुरोध गरे । चीनमै रहँदा उनले उत्तर कोरियाका राष्ट्रपतिलाई निकै गाली गरेको पनि सुन्न पाइयो । ट्रम्पले किमलाई गरेको गाली सुन्दा मलाई बाल्यकालको याद आयो । बाल्यकालमा अलि निम्न वर्गका बालबालिका तेरा बाबुको यस्तो अवगुण, तेरी आमाको यस्तो अवगुण, हामी सबै त गुणैगुणले सम्पन्न भएका भन्नेजस्ता गाली गरेर आफ्नो मनलाई शान्त बनाउने प्रयास गर्थे । यस पटकको गालीमा अमेरिकाजस्तो बाउ देशको सर्वाेच्च व्यक्ति राष्ट्रपति चीन आएर उत्तर कोरियाली शासकको शरीरको बनावटलाई इङ्गित गर्दै मोटो र भद्दा शरीर भएको भनी आलोचना गर्दा मलाई त आफैदेखि शरम लागेर आयो । शारीरिक बनोटको आलोचना गर्नुको साटो उनका खराब व्यवहारको आलोचना गरेर सुधार्ने प्रयास गरेका भए देख्ने र सुन्नेलाई पनि अलि मजा लाग्थ्यो कि ? शरीर प्रकृतिले दिएको हो, बानी आफूले बनाउने हो भन्ने कुरा पनि ट्रम्पलाई सायद थाहा थिएन होला र त उनी केटौले गालीमा उत्रेका होलान् । केशव अधिकारीगोकर्णेश्वर नपा३, काठमाडौं"
हत्याका मुख्य योजनाकार पक्राउ,"सोमबार प्रकाशित गौचन हत्याका मुख्य योजनाकार पक्राउ समाचारअन्तर्गत निर्माण व्यवसायी महासंघका अध्यक्ष शरदकुमार गौचनको हत्याका मुख्य योजनाकार समिरमान बस्नेत पक्राउ पर्नु सुखद विषय हो । पैसाको विषयमा मान्छे मार्न पछि नहट्ने यस्ता अपराधिहरू नेपालमा धेरै छन् । यिनीहरू आफ्नो आम्दानीको रूपमा चन्दा, कमिसन र ठेक्कापट्टाबाट बलको प्रयोग गरी लिने गर्छन् । मुख्य कुरा त यिनीहरू राजनीतिक संरक्षणमा रहन्छन् । विभिन्न दलका नेताहरू आफ्नो दल र व्यक्तिगत स्वार्थका लागि यिनीहरूको प्रयोग गर्छन् । नेपालमा रहेका यस्ता गुन्डाका नाइके अपराधीहरूलाई तह लगाउन प्रहरी प्रशासन र राज्यले सही भूमिका खेल्नुपर्ने देखिन्छ नत्र भने फेरि पनि यस्ता घटना नदोहोरिएलान् भन्न सकिन्न । विकास ढकालकाठमाडौं"
चुनावपछिका विकास एजेन्डा,"२०७४ नेपालको इतिहासमा निर्वाचन वर्ष भएको छ । तीन चरणमा स्थानीय निर्वाचन सम्पन्न भइसकेपछि हाल भइरहेको प्रतिनिधिसभा र प्रदेशसभा निर्वाचनका लागि दलहरूले आफ्ना घोषणापत्र सार्वजनिक गरेका छन् । दलहरूका घोषणापत्रलाई आधार मान्ने हो भने यो वर्ष निर्वाचन वर्षमात्र नभई विकास बहसको वर्ष पनि मान्नुपर्ने हुन्छ । नेपालको विकास एजेन्डाका विषयमा बहस चलाउँदा जल, जंगल, जमिन र जनताजस्ता उपलव्ध प्राकृतिक साधन र तिनको सदुपयोगको विषय अग्रपंक्तिमा आउने हुन्छ । तर यी साधनको दोहन एकांकी रूपमा हुने नभई यिनको उपयोगका लागि पर्याप्त मात्रामा पुँजी आवश्यक पर्ने हुन्छ । हाम्रो विद्यमान आन्तरिक बचतको दर अत्यन्त न्यून छ र नेपालीहरूले विदेशमा काम गर्दै कमाएको रेमिटेन्सका कारणमात्र राष्ट्रिय बचत उच्च देखिएको हो । यस्तो अवस्थामा दलहरूका चुनावी घोषणापत्रमा उल्लिखित विकासका योजनाहरूलाई सार्थक तुल्याउन पनि वैदेशिक पुँजी आवश्यक पर्ने हुन्छ । उदाहरणका लागि आगामी १० वर्षभित्र १५ हजार मेगावाट वा आगामी ५ वर्षभित्र ५ हजार मेगावाट विद्युत उत्पादन गर्ने उद्देश्य हासिल गर्न हाल कार्यान्वयन हुने चरणमा रहेका भनिएका ठूला आयोजनाहरूको अनुमानित लागतलाई नै आधार मान्दा पनि क्रमश: रु ३ हजार अर्ब र रु १ हजार अर्बजति आवश्यक हुन्छ । अझ मूल्य वृद्धिको हिसाब गर्ने हो भने यो रकम बढ्ने नै हुन्छ । यसले के देखाउँछ भने नेपालको तुलनात्मक लाभको प्रमुख क्षेत्र भनिएको जलविद्युत उत्पादनको १० वर्षीय लक्ष्य हासिल गर्नमात्र पनि हाम्रो विद्यमान एक वर्षको कुल गार्हस्थ्य उत्पादनभन्दा ठूलो धनराशि आवश्यक पर्ने देखिन्छ । चुनावपछि नेपालको आर्थिक विकासलाई मूलत: अन्तर्राष्ट्रिय परिस्थिति, स्वार्थ समूहको दबाब र कर्मचारीतन्त्रको व्यवस्थापनले प्रभावित पार्ने देखिन्छ । अर्थशास्त्री नोरिल रुबिनीले राज्यको सम्प्रभुता, प्रजातन्त्र र चरम विश्वव्यापीकरणलाई राजनीतिक अर्थशास्त्रको असम्भव त्रिवेणीको रूपमा व्याख्या गर्दै आएका छन् । उदीयमान छिमेकीहरूको विगत केही दशकको अभ्यासलाई हेर्दा पनि अर्थशास्त्री रुबिनीको व्याख्या सही हो कि जस्तो देखिन्छ । छिमेकी चीनले प्रजातन्त्रसँग सम्झौता गर्दै र राज्यको सम्प्रभुता कायम गर्दै उत्कर्षमा पुगेको विश्वव्यापीकरणबाट प्रचुर फाइदा लिएको देखिन्छ । तर यही मेसोमा प्रजातन्त्र, सम्प्रभुता र विश्वव्यापीकरणलाई सँगसँगै हिँडाइरहेको भारत तुलनात्मक रूपमा आर्थिक विकासमा पछाडि परेको छ । अमेरिका, बेलायत लगायतका विकसित मुलुकहरूमा पछिल्ला केही वर्षयता देखिएको अन्तरमुखी प्रवृत्ति र संरक्षणवादको लहर पनि नोरिल रुबिनीको व्याख्याको नजिक देखिन्छ । अर्थशास्त्री रुबिनीको तर्क नेपालका सन्दर्भमा झनै मननयोग्य छ । उपलव्ध जनसांख्यिक लाभलाई रेमिटेन्समा रूपान्तरण गर्दै त्यसैको भरमा आयात गरिएका वस्तु तथा सेवाबाट नेपाली अर्थतन्त्र चलायमान भइरहेको र यही क्रमले कतिपय वस्तुको आन्तरिक उत्पादनलाई पनि प्रतिस्थापन गर्दै लगेको छ । हाम्रा गाउँघरतिर भट्मास बेचेर चाउचाउ उपभोग गर्ने संस्कृति र हरेक वर्ष नेपालको बढ्दो खाद्यान्न आयात यसैको उपज मान्नुपर्ने हुन्छ । विश्वव्यापीकरणसँगै हाम्रो परनिर्भरताको स्तर बढेको र यस क्रममा राष्ट्रिय सम्प्रभुता जोगाउने विषय चुनौतीपूर्ण बनेको घटना दुई वर्ष अगाडि दक्षिणी सिमानाका अवरोधका बेला पनि देखिएकै हो । रेमिटेन्समा अत्यधिक निर्भर र आर्थिक विकासका लागि वैदेशिक पुँजी आवश्यक हुने नेपालले कतिपय नीतिगत विषयमा आफ्ना अडानहरूबाट पछि हट्नुपर्ने र यसो गर्दा राष्ट्रिय सम्प्रभुतासँग जोडिएका विषयमा समेत सम्झौता गर्नुपर्ने हुन्छ । विश्वव्यापीकरणसँगै फैलिएको प्रविधिको प्रयोगमा देखिन थालेका कमजोरीका कारण विभिन्न अपराधहरू बढ्दै जाँदासमेत राष्ट्रिय सम्प्रभुतामा असहज स्थिति आउने सम्भावना हुन्छ । यसैगरी विश्वव्यापी रूपमा ठूलो चुनौती बन्दै गएको आतंकवादले नेपालको विकास प्रयासमा अप्ठ्यारो सिर्जना गर्ने जोखिम पनि छ । चुनावपछि वाचा गरिएका विकास कार्यक्रमहरूको कार्यान्वयन अन्य कुराका अतिरिक्त राजनीतिक अर्थशास्त्रको असम्भव त्रिवेणीलाई हामी कसरी व्यवस्थापन गर्न सक्छौं भन्ने विषयमा पनि निर्भर हुने भएको छ ।अन्तर्राष्ट्रिय परिस्थिति बाहेक चुनावपछिको आर्थिक विकासलाई नीतिनिर्माण तहमा विभिन्न स्वार्थ समूहको संलग्नताले प्रभावित पार्ने देखिन्छ । शिक्षा, स्वास्थ्य, सहकारी, बिमा, बैंकिङ तथा निर्माण लगायतका क्षेत्रमा ठूलो लगानी भएका समूहहरू राज्य सञ्चालन र नीति निर्माणमा प्रत्यक्ष संलग्न हुने क्रम बढ्दै गएको छ । यस्तो संलग्नताका केही सकारात्मक पक्ष हुनसक्ने भए तापनि नीति निर्माणमा यो समूहले आफ्नो स्वार्थलाई प्राथमिकतामा राख्ने र सार्वजनिक सरोकारका विषयहरू उपेक्षित हुने जोखिम छ । महंँगो हँुदै गएको चुनावको खर्च जुटाउन स्वार्थ समूहको सहयोग लिनुपर्ने र निर्वाचनपश्चात यस्तो समूहको हित संरक्षण गर्ने बाध्यताबीच आम सरोकारका विषयलाई कसरी सम्बोधन गर्ने भन्ने चुनौती निर्वाचनपछिको सरकारलाई हुने हुन्छ । राज्यका सबै अंगहरूमा तीव्रतर गतिमा दलीयकरण बढिरहेको कारणसमेत स्वार्थ समूहको विगविगी बढ्दै गएको छ । तुलनात्मक रूपमा उच्च गरिबी भएको, न्यून प्रतिव्यक्ति आयका कारण निम्न आय भएको मुलुककै सूचीमा रहेको र तथ्यांकीय रूपमा कमै भए पनि सर्वसाधारणले महसुस गर्नेगरी बढी नै आय असमानता भएको नेपालका लागि कम्तीमा पनि तीनचार पटकसम्मको आवधिक चुनावको अभ्यास पूरा नहँुदासम्म स्वार्थ समूहको कव्जाबाट प्रजातन्त्रलाई जोगाउने विषय ठूलो चुनौतीको रूपमा देखापरेको छ । निर्वाचनपछि विकासको गतिलाई अगाडि बढाउने विषय कर्मचारीतन्त्रको सञ्चालनसँग पनि सम्बन्धित छ । कर्मचारीतन्त्रलाई उत्प्रेरित र प्रोत्साहित गर्दै राजनीतिक दलको घोषणापत्रमा उल्लिखित विकास निर्माणका कार्यलाई अगाडि बढाउनुपर्ने आवश्यकता एकातिर छ भने कर्मचारीतन्त्रमा क्रमश: क्षय हँुदै गएको पेसागत इमानदारिता जोगाउनुपर्ने अवस्था पनि छ । नेपालको कर्मचारीतन्त्रमा बढेको राजनीतीकरणको स्तर संसारमै दुर्लभ हुनसक्छ । मर्यादित र पेसेवर बन्नेभन्दा पनि कर्मचारीहरूमा राजनीतिक दलका कार्यकर्ताको रूपमा आफूलाई प्रस्तुत गर्ने संस्कारले व्यापकता पाउँदै गएको छ । कर्मचारी युनियनहरू दलहरूका भ्रातृ संगठनको रूपमा स्थापित भएको अवस्थामा विकासका कार्यक्रमहरूमा राजनीतीकरण हुने र लक्षित वर्गले पाउने सेवा र सुविधामा पनि विभेद हुने अवस्था सिर्जना हुन्छ । अझ उदेकलाग्दो विषय सेवा प्रवेशको एकदुई वर्षमै सेवाको माथिल्लो तहबाट निवृत्त हुनगइरहेका कर्मचारी सरहकै सम्पत्ति र सुविधा जोड्ने लहडमा भर्खरै सेवा प्रवेश गरेकाहरूमा कामभन्दा पनि दामप्रति झुकाव बढ्ने प्रवृत्तिले कर्मचारीतन्त्रको मर्यादा र व्यावसायीकरणमा प्रश्नचिन्ह उठ्ने जोखिम छ । यसर्थ निर्वाचनपछिको विकासको गतिलाई अगाडि बढाउन कर्मचारीतन्त्रलाई पेसेवर बनाउने, सेवा र सुविधामा उल्लेख्य वृद्धि गर्ने, प्रविधिको प्रयोगलाई बढावा दिने तथा संघीयताको नाममा कर्मचारीको संख्या बढाउनेभन्दा पनि चुस्त र छरितो प्रशासनिक संरचना बनाउनेतर्फ लाग्नुपर्ने देखिन्छ ।"
"कुकुर हराए सूचना, छोरी हराए चुप","मायाले पालेको कुकुर घरमा देखिएन भने धमाधम खोजीतलासी सुरु हुनथाल्छ । अझ अलि धनीहरूले त अखबारमा मोटो रकम तिरेर कुकुर हराएको सूचनासमेत दिने गर्छन् । तर मान्छे नै गायब हुँदा खोजीको तीव्रता कति होला ? मानव बेचबिखन विरुद्धको अभियानमा ३ दशक अनुभव बटुलेकी दुर्गा घिमिरे भन्छिन्, कुकुर हराएको सूचना आउँछ, तर छोरी बेपत्ता हुँदा चुप लाग्छ, हाम्रो समाज । उनले यसो भनिरहनुको तात्पर्य थियो। लैंगिक हिंसामा महिलामाथि गरिने अपमान र बेवास्ता अझै उस्तै छ । सिन्धुपाल्चोकको ताजा घटना उनीसँंग छ । चेलीबेटी बेचबिखन विरुद्ध सडक नाटक लिएर त्यहाँ पुगेकी उनले नमिठो अनुभव सुनाइन् । सडक नाटक सकेर बेलुका गाउँ डुल्दा एकजनाले छुस्स कुरो सुनाए, भान्जी हराएकी रहिछन् । अचम्म के थियो भने अरूले थाहा पाए इज्जत जाने डरमा परिवारले छोरी हराएको कुनै सुइँको नै दिन खोजिरहेको थिएन । दिनभरि बेचबिखन सम्बन्धी जनचेतना दिनपुगेको ठाउँमै अज्ञानता देखेर दुर्गा खिन्न भइन् । जनावरभन्दा छोरीको महत्त्व कम मान्ने समाज अझै जिउँदैछ, चाहे त्यो अप्रत्यक्ष होस् या प्रत्यक्ष । लैंगिक हिंसा विरुद्धको अभियानमा यतिबेला देशले मानवअधिकार महाभेला धुमधामले मनाउँदैछ । डिसेम्बर ९, १० र ११ तीन दिनसम्म ९ औं मानवअधिकार राष्ट्रिय महाभेला मनाउन लागिएको छ । यसको उद्देश्य महिला र पुरुष बराबरी मान्नु हो । जुन समाजमा महिलाको अस्तित्व गौण छ त्यहाँ कसरी मानवअधिकारको सुरक्षा हुन्छ ? महाभेलामा सरिक हरेक संघसंस्था र सरोकारवालाले हरेक वर्ष यसै विषयमा गन्थन गर्छन् । परिणामचाहिँ घतलाग्दो पाउँदैनन् ।राष्ट्रिय महिला आयोगले संकलन गरेको मिडिया विवरणमा आधारित २०७२ र ०७३ सालमा सञ्चार माध्यमबाट महिला हिंसासंँग सम्बन्धित जम्मा ८ सय ५२ घटना प्रकाशित भएको देखिन्छ । त्यसमा मानव बेचबिखन सम्बन्धी घटना ७७ थान रेकर्ड छन् । हत्या सम्बन्धी ६४ थान, वैदशिक रोजगारमा पीडित, ठगी, यातना, यौन दुव्र्यवहार, बलात्कार, हत्या गरी जम्मा ६९ घटना, घरेलु हिंसाका घटना ९५ थान, महिला विरुद्ध हुने कुरीतिजन्य हिंसा ७१ थान, बोक्सी आरोपमा २८, बहुविवाहमा १८, बालविवाहमा ३२ र सार्वजनिक स्थलमा हुने हिंसामा ३८ थान रेकर्ड रहेका छन् । आमसञ्चारको पहुँचसम्म समाजका थुप्रै मुद्दा आइपुग्न सक्दैनन् । छोरीको सन्दर्भमा त अझै चुप छ, समाज । मानव अधिकारकर्मीहरू यसको कारण पुरुषप्रधान सोच रहेको उल्लेख गर्छन् । वैदेशिक रोजगारमा विदेशिएका छोरी पनि गुमनाम छन् । कुवेतमा ५ वर्षदेखि घरेलु काम गरिरहेकी मिनाले (नाम परिवर्तन) घर फर्किने सपना बुनेको निकै भयो । तर उनी परिवार र समाजको कारण उतै विलिन हुन बाध्य छिन् । ५ छोरीमध्ये जेठी उनीमाथि घरको ठूलो जिम्मेवारी छ । छोरी उतै बसेर कमाइदिए हुन्थ्यो भन्ने परिवारको आशय बुझेकीले मिना नेपाल फर्किन नचाहेको बताउँछिन् । मिना जस्ता थुप्रै चेली विदेशिएका छन् । तर खोजी भने न परिवारले गर्न चाहन्छ, नत राज्यले नै । चेलीबेटी बेचबिखनबाट बल्लतल्ल उम्किएका महिलाहरू समाजको हेलाकै पात्र बनेका छन् । उनीहरूलाई घरमा गरिने अमानवीय व्यवहारले दैनिक जीवन गुजारा गर्न गाह्रो पर्छ । बेचबिखनबाट रेस्क्यु भएकी सिरहाकी अनिता (नाम परिवर्तन) ले परिवार नभेटेको चार वर्ष पुग्यो । छोरीले नाक काटी भन्दै बुबाआमा र दाजुभाइले गाली गरेपछि उनी घर फर्किने आँट गरिनन् । जीविकोपार्जन गर्न उनी अहिले काठमाडांैमै संघर्ष गर्दैछन् । छोरीको संरक्षण गर्नुको सट्टा उल्टै दोषी ठहर्याएर बहिस्कार गर्नु पनि मानवअधिकारको जघन्य अपराध हो । अपराध गर्नेलाई गल्तीको बोध गराउने कि पीडित उल्टैलाई बहिस्कार गर्ने ? सामाजिक र सांस्कृतिक कुरीतिका कारण छोरी अन्यायमा परेका छन् । छोराको चाहनामा गर्भमै छोरी तुहाउने सोच, बेचिएकी छोरी पुन: समाजमा स्थापित हुन कठिनाइ, सम्बन्धविच्छेद भएकी महिलाप्रति सहज मनसाय नहुनु लगायत हाम्रो समाजको कुविचारले परिवारमा महिला स्थापित हुन नसकेका हुन् । देशको समृद्धि परिवार मिलेपछि हुन्छ । र परिवार महिलापुरुषकै संयोजनले बन्ने हो । तर हामीकहाँ खराब सोचबाट नै समस्या सिर्जना भएको पाइन्छ ।"
जोखिमपूर्ण पृथ्वी राजमार्ग,"भाइलाई च्यापेर पौडिएर किनारामा आएँ, म नि बाँचेँ, भाइलाई नि बचाएँ, तर म सानी हुनाले आमालाई तान्न सकिनँ, १४ वर्षीया निधिता चौधरीले सुनाइन् । उनी कात्तिक १२ गते राजविराजबाट आउँदै गरेको बस पृथ्वी राजमार्ग अन्तर्गत गजुरीको बाङ्गेमोडबाट त्रिशूली नदीमा खसेको बसमा सवार थिइन् । त्यस दुर्घटनामा परी ३३ जनाले ज्यान गुमाएका थिए । १६ जनालाई उद्धार गरिएको थियो १ बालक अझै हराइरहेका छन् । त्यतिबेला एकै परिवारका ८ जनासम्म परे । एक महिनापछि मङ्सिर १३ गते ८ जनाको ज्यान जानेगरी फेरि पनि पृथ्वी राजमार्गमै पर्ने चितवनको फिस्लिङमा बस खसेर त्रिशूलीमा पुग्यो । पृथ्वी राजमार्गमा यस्ता दुर्घटना थुप्रै भएका छन् । ट्राफिक कार्यालय गजुरीका अनुसार ०७० साउनयता मात्र पृथ्वी राजमार्गमा ६ सय ४२ वटा सडक दुर्घटना भए र ४ सय १८ जनाको ज्यान गयो, जसमा पूर्व मन्त्रीदेखि लिएर डाक्टर, इन्जिनियर, व्यापारी, विद्यार्थी, किसान आदि जोजो परे, कुनै न कुनै हिसाबले देशको आर्थिक, सामाजिक, राजनीतिक क्षेत्रमा योगदान पुर्याउने व्यक्तिहरू थिए । यस्ता घटनाबाट आमाबुबाले छोराछोरी गुमाए, बालबालिकाले आफ्ना संरक्षक गुमाए । यस राजमार्गमा दुर्घटना भएर वार्षिक औसत १ सय ८ जना घाइते हुने गरेको देखिएको छ । एउटा परिवारले एकजना सदस्य गुमाउँदा सामान्य अवस्थामा फर्कन निकै समय लाग्छ । पृथ्वी राजमार्ग राजधानी भित्रिनेबाहिरिने मुख्य सडक हो । यो राजमार्गमा दैनिक १० देखि १२ हजारसम्म सवारी गुड्ने गर्छन् । मानिस कैयौं सपना बुन्दै बसको यात्रा गरिरहेका हुन्छन् । थाहा हुन्न, कति बेलाको कुन मोडबाट आफू चढेको बस त्रिशूली नदीमा खस्ने हो वा कुन गाडीमा ठक्कर खाएर दुर्घटनामा पर्ने हो । प्राय: गाडी त्रिशूलीमा खस्दा होस् वा सडकमा आपसमा ठोक्किँदा होस्, दुर्घटना हुनुमा चालकको लापरबाही, अधिक गति, क्षमताभन्दा बढी भारजस्ता कारण देखाइन्छ । एक हदसम्म यी र यस्ता कारण पुष्टियोग्य छन् । तर योभन्दा अन्य कारणप्रति हामी कसैको ध्यान जानसकेको छैन । पृथ्वी राजमार्ग निर्माण २०२४ सालमा राजा महेन्द्रको पालामा भएको हो, जुन बेला देशभरि करिब २ हजारको हाराहारीमा मात्र सवारी साधन थिए । पृथ्वी राजमार्गमा मुस्किलले दिनमा १ हजार गाडी गुड्थे होला । त्यसबेलाको आवश्यकतामा औसत २० फिट चौडाको बाटो पर्याप्त हो । धेरै वर्ष पछिसम्म यस राजमार्गले सडकमा हुने सवारी चापलाई राम्ररी थेग्दै आएको पनि हो । तर १ हजार सवारी साधनबाट बढेर दैनिक १० हजार सवारी आवतजावत गर्ने भइसक्दा पनि सडकको चौडा उही, सडकका भित्तापहरा र घुम्ती उही छ । उल्टै सडकको छेउ भासिने र भित्तो खस्ने कारण पृथ्वी राजमार्ग ठाउँठाउँमा साँघुरिएको छ । पृथ्वी राजमार्ग निर्माणका बेला अहिलेको जस्तो अत्याधुनिक औजार थिएनन् । प्राय: ज्यामी र श्रमदानबाट राजा महेन्द्र आफै उपस्थित हँुदै सडक निर्माण गराइएको थियो । त्यतिबेलाको स्रोतसाधनको उपलब्धता र आवश्यकता साथै केही समयपछि सम्मको हुनसक्ने सडक चापलाई ध्यानमा राखेर पृथ्वी राजमार्ग निर्माण भएको हुनुपर्छ । प्रशस्त गाडी नभएको अवस्थामा यो राजमार्ग पनि पुग्दो नै थियो । २०२४ सालदेखि केही वर्षसम्म यस राजमार्गमा सवारीको त्यस्तो धेरै चाप भएन । दुर्घटनाको जोखिम पनि कम हुन्थ्यो । तर पछिल्लो समय सवारी साधन थपिँदै गए । जति सवारी थपिँदै गए पनि यही राजमार्गले थेग्नुपर्ने स्थितिले जोखिम बढ्यो, दुर्घटना बढ्दै गयो । केही वर्षयता बीपी राजमार्ग हुँदै पूर्वका केही जिल्ला जान सकिने अवस्था बने पनि ठूला बस, ट्रक तथा कन्टेनरका लागि पृथ्वी राजमार्गबाटै आवतजावत गर्नुपर्ने बाध्यात्मक स्थिति छ । पृथ्वी राजमार्गमा दुर्घटना न्यूनीकरण गर्न राज्य गम्भीरतासाथ लाग्न ढिला भइरहेको छ ।"
खटिए २४ हजार सुरक्षाकर्मी,"मोरङ (कास) प्रदेश १ का ७ जिल्लामा चुनावी तयारी पूरा भएको छ । दोस्रो चरणअन्तर्गत बिहीबार उदयपुर, सुनसरी, मोरङ, झापा, धनकुटा, इलाम र तेह्रथुममा निर्वाचन हुँदैछ । सातै जिल्लाका १ हजार १ सय ६५ मतदान स्थलका २ हजार ७ सय १८ केन्द्रमा २१ हजार ७ सय ३६ कर्मचारी चुनावी सामग्रीसहित खटिसकेका छन् ।७ जिल्लाका २२ लाख ७४ हजार ६ सय २३ मतदाता छन् । प्रत्येक मतदान केन्द्रबाट मंगलबार बिहान ७ बजेबाट बुधबारसम्म मतदाता परिचयपत्र वितरण गरिनेछ ।दोस्रो चरण निर्वाचनमा सशस्त्र, नेपाल प्रहरी र म्यादी प्रहरी गरी २३ हजार ९ सय ६५ बढी सुरक्षाकर्मी परिचालन गरिएको छ । सुरक्षाको दृष्टिकोणले १ सय ९१ मतदानस्थल अतिसंवेदनशील, ४ सय ५८ संवेदनशील र ५ सय १६ सामान्य रहेको १ नम्बर प्रदेश प्रहरी कार्यालयले जनाएको छ । सशस्त्र प्रहरी पूर्वक्षेत्रीय मुख्यालय बराह बाहिनी पकलीका प्रमुख सशस्त्र प्रहरी नायब महानिरीक्षक जानकीराज भट्टराईले दोस्रो चरण निर्वाचनमा ४ हजार ४ सय ६५ जना सशस्त्र प्रहरी खटिएको बताए । प्रदेश नम्बर १ का प्रहरी प्रमुख प्रहरी अतिरिक्त महानिरीक्षक पशुपति उपाध्ययले निर्वाचन सुरक्षाका लागि नेपाल प्रहरीका ८ हजार वढी र ११ हजार ५ सय म्यादी गरी करिब २० हजार सुरक्षाकर्मी परिचालन गरिएको बताए । एक नम्बर प्रहरी प्रमुख उपाध्यायले दोस्रो चरणमा निर्वाचन हुने पहाडी जिल्लामा भौगोलिक विकटता र मधेसका जिल्लामा खुला सिमाना चुनावी चुनौती रहेकोले सोही अनुसार निर्वाचन सुरक्षाको व्यवस्था गरिएको बताए ।नेपाल प्रहरी, सशस्त्र, अनुसन्धान र नेपाली सेना गरी चारवटै सुरक्षा निकायको आपसी समन्वयात्मक कार्यले अहिलेसम्म सबैखाले चुनौतीलाई नियन्त्रणमा राख्न करिबकरिब सफल भएका छौं, उनले भने, अनेक रूपमा सुरक्षाकर्मी परिचालन गरेर निगरानी, जाँच, मोबाइल गस्तीले सबैलाई ढुक्क भएर मतदान गर्ने सुरक्षा व्यवस्था मिलाएका छौं । चुनावविरोधी गतिविधि तथा उच्छृंखल गतिविधि गर्ने १ सय ५० जनालाई नियन्त्रणमा लिन सफल भएको उनले बताए । चुनावी सुरक्षाका लागि पहिलो घेरामा प्रहरी, दोस्रोमा सशस्त्र र तेस्रोमा नेपाली सेना रहनेछन् । चुनावलाई सभ्य र शान्तिपूर्ण बनाउन प्रहरी मोबाइल टोली, सशस्त्रको टोली र नेपाली सेनाको संयुक्त टोलीसमेत परिचालन गरिनेछ ।"
एकीकृत सुरक्षा परिचालन,"दोस्रो चरणमा बिहीबार चुनाव हुने प्रदेश ५ का विभिन्न जिल्लामा मतदान तयारी पूरा भएको छ । जिल्लास्थित निर्वाचन कार्यालयले आवश्यक सामग्रीसहित कर्मचारी मतदान केन्द्रमा पठाएको जनाएको छ । सुरक्षा मजबुत तुल्याउन एकीकृत सुरक्षा योजना लागू गरिएको छ । नेपाल प्रहरी, सशस्त्र प्रहरी, नेपाली सेना, म्यादी प्रहरी र राष्ट्रिय अनुसन्धान निकाय एकीकृत ढंगले परिचालन गरिएको छ । रूपन्देहीमा सबै सुरक्षा निकाय परिचालन गरेर सुरक्षा व्यवस्था प्रभावकारी बनाइएको प्रमुख जिल्ला अधिकारी हरिप्रसाद मैनालीले बताए । एकीकृत सुरक्षा योजना लागू गरिएकाले सुरक्षा व्यवस्था सुदृढ छ, उनले भने, निर्वाचनविरोधी गतिविधि र संलग्नलाई तत्काल नियन्त्रण गर्ने व्यवस्था मिलाइएको छ । ५९ दशमलव ७ किलोमिटर भारतसँग खुला सिमाना रहेको जिल्लामा २ सय ८ मतदानस्थल र ५ सय ९८ वटा केन्द्र छन् । यसका लागि ६ हजारभन्दा धेरै सुरक्षाकर्मी परिचालन गरिएको छ । सुरक्षा चुनौती हुने गतिविधि हुन नदिन सचेत छौं, रूपन्देहीका प्रहरी प्रमुख एसपी श्याम ज्ञवालीले भने, यस्ता गतिविधि हुन नदिन दुवै मुलुकका सुरक्षा अधिकारीबीच आपसी सम्पर्क र समन्वयलाई निरन्तरता दिएका छौं । नवलपरासी पश्चिममा पनि मतदानको तयारी सकिएको छ । मतपेटिका, कर्मचारी र मतदातालाई भयरहित वातावरणमा चुनावमा सहभागी हुने वातावरण मिलाउन सुरक्षाकर्मीले गस्ती बढाएका छन् । जिल्लामा २ अति संवेदनशील, ३४ संवेदनशीलसहित २ सय ५७ मतदान केन्द्र छन् ।संवेदनशील मानिएका केन्द्रमा बढी सुरक्षाकर्मी खटाइएको प्रमुख जिल्ला अधिकारी उदयबहादुर रानाले जानकारी दिए । पर्याप्त मात्रामा सुरक्षाकर्मी र कर्मचारी केन्द्रमा पुग्ने क्रम जारी छ, उनले भने, ढुक्क भएर मतदान गर्न आग्रह गर्दछांै । सोमबार निर्वाचन कार्यालयले ७० प्रकारका सामग्रीसहित मतदान अधिकृत र कर्मचारीलाई सम्बन्धित मतदान केन्द्रमा पठाइसकेको छ । सीमावर्ती क्षेत्र भएकाले स्थल तथा हवाई गस्ती बढाइएको छ । कपिलवस्तुमा पनि तयारी पूरा भएको छ । सुरक्षा, निर्वाचन व्यवस्थापन र मतपेटिका संकलनका तयारी पूरा भएका हुन् । मतदान केन्द्रमा कर्मचारी पुगिसकेका छन् । सोमबार बिहानदेखि निर्वाचन कार्यालयबाट सामग्री बुझेर कर्मचारी कार्यक्षेत्र हिंडेका छन् । कार्यालयबाट निर्वाचनका लागि प्रयोग हुने ६४ प्रकारका सामग्री, मतदाता नामावली, मतदाता परिचयपत्र र अनुसूची फारम मतदान केन्द्रका मतदान अधिकृतले बुझेका छन् ।उनीहरू साँझ ५ बजेसम्म मतदान स्थलमा पुगेका थिए । कर्मचारीलाई सुरक्षाका साथ मतदान केन्द्रसम्म पुर्याइएको हो, प्रमुख जिल्ला अधिकारी मदन भुजेलले भने,संवेदनशील कतिपय ठाउँमा आइतबार नै सुरक्षाकर्मी तैनाथ भइसकेका छन् । जिल्लाका १ सय ५३ मतदानस्थल अति संवेदनशील, ६५ संवेदनशील र १५ सामान्य रहेका छन् । म्यादी, नेपाल र सशस्त्र प्रहरी तथा नेपाली सेना गरी ५ हजार ३ सय ४१ सुरक्षाकर्मी परिचालन गरिएको छ । कर्मचारी खटिएदाङमा निर्वाचनको सम्पूर्ण तयारी पूरा भएको मुख्य निर्वाचन अधिकृतको कार्यालयले जनाएको छ । १ सय ५१ मतदान स्थलभित्र रहेका ३ सय ९४ मतदान केन्द्रमा खटिने ३ हजार १ सय ५२ कर्मचारीलाई जिम्मेवारी बाँडफाँड गरी ६४ प्रकारका सामग्रीसहित सम्बन्धित क्षेत्रमा खटाइसकेको मुख्य निर्वाचन अधिकृत हेमन्त रावलले बताएका छन् । एउटा मतदान केन्द्रमा एक जना मतदान अधिकृत, एक जना सहायक मतदान अधिकृत, सहायक कर्मचारी र सहयोगी गरी ८ देखि १२ जनासम्म खटाइएको रावलले जानकारी दिए । मतदान अधिकृत र सहायक मतदान अधिकृतलाई दुईदुई दिन तालिम दिएर आवश्यक सामग्री र कर्मचारीको जिम्मा लगाइएको उनले बताए । चुनावलाई स्वच्छ, मर्यादित, पारदर्शी, सहज बनाई कर्मचारी, सुरक्षा निकाय र राजनीतिक दलका प्रतिनिधिसँग कसरी समन्वय गर्ने भन्नेबारे तालिम दिएर पठाइएको उनले बताए । न्यूनतम ५ देखि ११ दिनसम्म कर्मचारी खटिनेछन् । जिल्लाका तीन निर्वाचन क्षेत्र छन् । निर्वाचन क्षेत्र नं १ मा ५० वटा मतदान स्थल र १ सय २९ मतदान केन्द्र छन् । क्षेत्र नं १ मा १ लाख ११ हजार ९६ मतदाता छन् । क्षेत्र नं २ मा ४८ मतदान स्थल र १ सय २८ मतदान केन्द्र तोकिएको छ । २ नं क्षेत्रमा १ लाख ८ हजार ८ सय ७० मतदाता छन् । क्षेत्र नं ३ मा ५३ मतदान स्थल र १ सय ३७ मतदान केन्द्र छन् । यस क्षेत्रमा १ लाख १८ हजार ९ सय ८७ मतदाता छन् । बर्दियामा मतपेटिका, मतपत्रसहित कर्मचारी गन्तव्यतर्फ प्रस्थान गरेका छन् । जिल्ला निर्वाचन कार्यालयबाट बुझेका सामग्रीसहित सुरक्षाकर्मीको स्कर्टिङ मा गएका छन् । नेपाल प्रहरी र सशस्त्र प्रहरी बलको सहयोगमा कर्मचारीलाई मतदान स्थल पुर्याउने काम सोमबार राति ८ बजेभित्र सकिने कार्यालयले जनाएको छ । जिल्लाका ३ सय २९ मतदान केन्द्र र १ सय ५३ मतदान स्थलमा २ हजार ६ सय बढी कर्मचारी र शिक्षक खटाइएको निर्वाचन अधिकृत हिरण्यप्रसाद भण्डारीले बताए । प्रहरी उपरीक्षक जनक भट्टराईले हरेक मतदान केन्द्रमा आइतबारदेखि सुरक्षाकर्मी खटिसकेको जनाए ।कडा सुरक्षा जाँच बाँके प्रशासनले सुरक्षामा कडाइ गरेको छ । नेत्रविक्रम चन्द (विप्लव) नेतृत्वको नेकपाको चलखेलबारे सूचना संकलन गरी त्यहीअनुसार सुरक्षाकर्मी तैनाथ गरिएको जनाएको छ । खुला सीमाका कारण आपराधिक व्यक्तिको घुसपैठ हुन सक्ने भन्दै कडाइ गरिएको हो ।सीमाका विभिन्न स्थानमा सुरक्षाकर्मीले गस्ती बढाएका छन् । ठाउँठाउँमा सुरक्षा जाँच सुरु गरिएको छ । मोटरसाइकल र ठूला सवारी साधनमा पनि सुरक्षा जाँच बढाइएको छ । प्रमुख जिल्ला अधिकारी रमेश केसीले निर्वाचन सुरक्षाका लागि हरेक दृष्टिकोणले तयारी गरिएको बताए । उनले निर्वाचनविरोधी कार्य हुन नदिन सुरक्षाकर्मीहरूलाई पूरा अधिकार दिएर परिचालन गरिएको बताए । विप्लव समूहबाट पनि सुरक्षा चुनौती भएको महसुस हामीले गरेका छौँ । त्यसका लागि निगरानी पनि बढाएका छौँ, उनले कान्तिपुरसँग भने,कसैले त्रास देखाउने, विस्फोट गराउन खोज्ने र हातहतियार बोकेर हिंड्नेलाई कारबाही गर्ने अधिकार सुरक्षा अधिकारीलाई दिइसकेका छौँ । जिल्लामा कुल १ सय ३६ मध्ये एक सय बढी मतदान स्थललाई अति संवेदनशीलका रूपमा हेरिएको छ । ३६ मतदान स्थललाई कम संवेदनशीलमा सूचीकृत गरिएको छ । बाँकेका सबै मतदान स्थलमा सुरक्षाकर्मीसहित कर्मचारी खटिएका छन् । क्षेत्रीय निर्वाचन अधिकारी वसन्त अधिकारीका अनुसार जिल्लाको विकट मानिने नरैनापुरलगायतका सबै स्थानमा सहायक मतदान अधिकृतको टोली खटिएको हो । ६४ प्रकारका सामग्रीसहित कर्मचारी मतदान स्थलमा पुगेको उनले बताए । सीमा बन्द मतदानलाई मध्यनजर गर्दै सोमबार मध्यरातदेखि बिहीबार मध्यरात १२ बजेसम्मका लागि भारतसँग जोडिएका सीमा नाका बन्द गरिएका छन् । यस अवधिमा कुनै पनि सवारी तथा ढुवानीका साधन र पैदल यात्रुको समेत आउजाउमा रोक लगाइएको छ । तर पुष्टि हुने खालको जरुरी काम भएका व्यक्तिलाई भने प्रतिबन्ध लागू गरिएको छैन । सीमा नाकाबाट आवतजावत गर्ने व्यक्तिलाई सूक्ष्म ढंगले निगरानी गर्ने गरिएको रूपन्देहीका एसपी श्याम ज्ञवालीले बताए । सीमा सुरक्षालाई मध्यनजर गर्दै मतदानभन्दा ७२ घण्टा अगाडि नेपालभारत सीमा बन्द गर्ने र मदिरा बेचबिखनमा प्रतिबन्ध लगाउने जिल्ला सुरक्षा समितिले निर्णय गरेको छ ।"
समस्या सोध्दैनन् उम्मेदवार,"कास्की (कास) साताअघि केही उम्मेदवार क्षेत्र ३ अन्तर्गत पर्ने उत्तरपश्चिमको कास्कीकोट पुगे । उनीहरूले चुनावी सभामा एजेन्डा सुनाए, भोट मागे र त्यहाँबाट फर्किए । उम्मेदवारले न स्थानीयको समस्या बुझे, न उनीहरूसँग अन्तरक्रिया नै गरे । कास्कीकोटमा मात्रै नभई जिल्लाका अन्य भागमा पनि अधिकांश उम्मेदवारले मतदातासँग अन्तरक्रिया गर्दैनन् । हामीलाई के छ, कसो छ भनेर केही सोध्दैनन्, कास्कीकोट भुजेल गाउँका वृद्ध मोतीलाल भुजेलले भने, आफ्नो मात्रै भाषण सुनाउँछन्, जान्छन् । यसअघिका चुनावमा पनि कुनै उम्मेदवारले स्थानीयको समस्या र आवश्यकताबारे नबुझेको उनी बताउँछन् । भुजेल गाउँ छ भन्ने पनि उम्मेदवारलाई थाहा छैन, उनी भन्छन् । चुनाव जितेर जाने सांसद पनि भुजेल गाउँ नआएकामा उनको गुनासो छ । पञ्चायत आउँदा नि हेरेनन्, बहुदल आउँदा नि हेरेनन्, आक्रोश पोख्दै उनी भन्छन्, जो भए पनि जितेपछि कमाउने मात्रै रहेछन् ।"
पेस्तोलसहित ३ पक्राउ,"दमौली (कास) चारवटा पेस्तोल र ३९ राउन्ड गोलीसहित तनहुँको आँबुखैरेनी३ बाट सोमबार तीनजना पक्राउ परेका छन् । पक्राउ पर्नेमा स्थानीय अभियान श्रेष्ठ, विजय गुरुङ र जय गुरुङ रहेको जिल्ला प्रहरीका नायब उपरीक्षक सुनील मल्लले बताए । उनका अनुसार प्रहरी र सेनाको विशेष सुराकीका आधारमा श्रेष्ठको घर खानतलासी गर्दा उनीहरूलाई पक्राउ गरिएको हो ।"
भूकम्पपीडितलाई बास,"नुवाकोट (कास) मनकामना पुरानो गाउँका भूकम्पपीडितहरू सुरक्षित आवासमा बस्न थालेका छन् । मनकामना४, ६ र ९ वडाका २ सय ८२ घरधुरीलाई निजी आवास निर्माणअन्तर्गत बासको व्यवस्था गरिएको हो । ढुंगामाटो, इँटा, सिमेन्ट र कंक्रिटले बनेका घरको पुनर्निर्माण प्राधिकरणका कार्यकारी निर्देशक युवराज भुसालले उद्घाटन गरेका छन् ।"
मतपेटिका रुङ्दै कार्यकर्ता,"बैतडीदार्चुला दशरथचन्द नगरपालिका४ शाहीलेकका दशरथ टमटा नगरपालिका भवनमा बसेको ९ दिन पुग्यो । लोकतान्त्रिक गठबन्धनका तर्फबाट मतपेटिका कुरुवा बसेका राप्रपा कार्यकर्ता टमटाको बासै त्यहीं छ । पार्टीले खटाएकाले आफ्नो काम छाडेर पनि बसेको छु, उनले भने, सुरुको दिन कुर्सीमै बसेर रात बिताए, अहिले ओढ्नेओछ्याउनेको व्यवस्था छ । मंसिर १० मा सम्पन्न पहिलो चरणको प्रतिनिधिसभा र प्रदेशसभा निर्वाचनका मतपेटिकाको सुरक्षामा दलले २४ सै घण्टा कार्यकर्ता खटाएका छन् । उम्मेदवार र अधिकांश नेताकार्यकर्ता दोस्रो चरणको निर्वाचन प्रचारमा हिँडेका छन् । उनीहरूले भ्रातृ संगठनका कार्यकर्ता कुरुवा छाडेका हुन् । कार्यकर्ताले सुरक्षाकर्मीझैं एकछिन नछाडेर मतपेटिका कुर्दै आएका छन् । खाना खानसमेत पालैपालो जाने गरेको उनीहरूले बताए । दशरथचन्द नगरपालिका कार्यालयका ६ वटा कोठामा मतपेटिका थन्क्याएको छ । ताला र सिल लगाएको ढोका बाहिर सुरक्षाकर्मीको टोली खटिएको हुन्छ । छेउको अर्को कोठामा लोकतान्त्रिक र वाम गठबन्धनका कार्यकर्ता बस्ने प्रबन्ध मिलाइएको छ । एउटै कोठामा एक छेउ लोकतान्त्रिक र अर्को छेउ वाम गठबन्धनका कार्यकर्ता सुत्छन् । चिसो बढ्न थालेपछि वाम गठबन्धनले कुरुवा बसेका कार्यकर्ताका लागि हिटरको व्यवस्था गरेको छ । लोकतान्त्रिकका भने सिरककै भरमा छन् । दुवै गठबन्धनका कार्यकर्ता आफ्नै बेडमा सुते पनि एउटै हिटर ताप्छन् । सुरक्षाकर्मीझंै रातभर ड्युटी बस्छौं, राप्रपाकै अर्का कार्यकर्ता मनिदत्त भट्टले भने, चिसो हुँदा एउटै हिटर ताप्छौं, कुरुवा सबै मिलेर बस्छौं । एमाले र माओवादी कार्यकर्ता मिलेर आलोपालो गर्छन् । लोकतान्त्रिक गठबन्धनबाट राप्रपा कार्यकर्ता मात्रै कुरुवा बसेका छन् । कांग्रेस कार्यकर्ता दिउँसो आउजाउ गरे पनि कुरुवा नबस्ने गरेको टमटाले बताए । मतपेटिका सुरक्षामा बस्ने कार्यकर्तालाई खाना र चियाखाजाको व्यवस्था मिलाइएको छ । उम्मेदवारले बेलाबेलामा सुरक्षा अवस्था र व्यवस्थापनबारे सम्पर्क गर्दै आएको कुरुवा बसेका एमाले कार्यकर्ता तर्कसिंह ठगुन्नाले बताए । प्रचारमा खटिएजस्तै पार्टीले कुरुवा राखेकाले मतपेटिका सुरक्षामा बसेका छौं, उनले भने, दुवै दलका कार्यकर्ता मिलाएर पालो फेर्छौं, कोठामा दुवै गठबन्धनका प्रतिनिधि मिलेर बस्छौं । एक निर्वाचन क्षेत्र रहेको बैतडीमा लोकतान्त्रिक र वाम गठबन्धनबीच तीव्र प्रतिस्पर्धा थियो । १ लाख ३२ हजार ३ सय १९ मतदाता रहेको बैतडीमा ६७ हजार ३ सय ४३ मत खसेको थियो । १ सय ८२ मतदान केन्द्रमा ५ सय ४६ मतपेटिका प्रयोग भएका थिए ।चिसो सहेरै पहरादार्चुलामा पनि चिसो सहेरै कार्यकर्ता पहरा दिइरहेका छन् । जिल्ला सदरमुकामस्थित निजामती कर्मचारी आवास भवनमा मतपेटिका संकलन गरिएका छन् । कार्यकर्ता पालैपालो पहरा दिइरहेका छन् । वाम गठबन्धन, कांग्रेस र नयाँ शक्ति लगायत दलका पहरामा कार्यकर्ता खटाएका हुन् । आइतबारदेखि मौसममा बदलि भई चिसो बढेको छ । यस्तोमा पहरा दिन साह्रै अप्ठ्यारो छ । मतगणना नहुन्जेलसम्म चिसोको कुनै प्रवाह नगरी मतपेटिकाको सुरक्षा दिइने कांग्रेस सचिव गोवद्र्धन कोलीले बताए । आइतबारबाट चिसो बढेकाले अप्ठ्यारो भइरहेको छ, उनले भने, पार्टीले खटाएपछि जस्तोसुकै चिसो सहेर पनि मतपेटिकाको निगरानी गर्नैपर्यो । जिल्ला सुरक्षा समितिले पनि मतपेटिकालाई नेपाल प्रहरी, सशस्त्र र सेना गरी तीन सुरक्षा घेरामा राखेको छ । मुख्य निर्वाचन अधिकृतकको कार्यालयले मतगणनालाई व्यवस्थित गर्न र सुरक्षाका लागि मतपेटिका राखिएको ठाउँमा तारजाली गरेको छ । मतगणनालाई व्यवस्थित र मर्यादित बनाउन मदिरा सेवन गर्नेलाई भित्र छिर्न नदिने र उम्मेदवारका प्रतिनिधि, समानुपातिक मतगणनामा दलले तोकेको प्रतिनिधि तथा निर्वाचन आयोगले अनुमति दिएका व्यक्तिबाहेक अन्यलाई मतगणनास्थलमा प्रवेश निषेध गर्ने व्यवस्था मिलाएको मुख्य निर्वाचन अधिकृत राजेन्द्र नेपालले बताए । आफ्नै सुरक्षा घेरारोल्पा मुख्य निर्वाचन अधिकृतको कार्यालयभित्र राखिएका मतपेटिका सुरक्षाका लागि सबैभन्दा बाहिरी घेरामा सेना खटिएको छ । त्यसपछि सशस्त्र र नेपाल प्रहरीको छुट्टाछुट्टै सुरक्षा घेरा छन् । तीबाहेक राजनीतिक दलले समेत आफ्ना कार्यकर्तालाई आफ्नो सुरक्षा घेरा बनाउन दिनरात खटाएका छन् ।गत मंसिर १० मा सम्पन्न प्रतिनिधि र प्रदेशसभा चुनावपछि सदरमुकाममा केन्द्रित गरिएका मतपेटिकाको सुरक्षा गर्न सबै सुरक्षा निकाय खटिएका छन् । तर दलहरूले त्यसको अविश्वासमा आफ्ना कार्यकर्तालाई दिनरात खटाइरहेका छन् । कार्यालय रहेको साना तथा घरेलु विकास शाखाको कम्पाउन्डभित्रै दलका कार्यकर्ता पाल टाँगेर बसेका छन् । चुनाव सकिएको पहिलो दिनबाटै उहाँहरू बस्न थाल्नुभएको हो, मुख्य निर्वाचन अधिकृत वासुदेवलाल श्रेष्ठले भने, मतपेटिकाको सुरक्षा गर्ने मुख्य जिम्मेवारी हाम्रो हो । तर पनि उहाँहरू यहाँ पाल टाँगेरै बस्दै आउनुभएको छ ।कार्यालयको पहिलो तलाका ४ कोठामा जिल्लाका ४ सय ८० मतपेटिका राखिएका छन् । मतपेटिकाको सुरक्षाका लागि तीनै सुरक्षा अंग परिचालित छ । हरेक कोठामा २२ ताला लगाइएको छ । पहिले मुख्य निर्वाचन अधिकृतको कार्यालयले लगाएको तालामाथि दलहरूले समेत ताला लगाएका छन् । हरेक तालामा लाहाछाप लगाइएको छ भने साइरन पनि राखिएको छ । त्यसभन्दा बाहिर रहेका तीन तहका सुरक्षा घेराको समेत विश्वास नगरी दलले आफ्ना कार्यकर्तालाई मतपेटिका कुर्न खटाएका हुन् । दलका कार्यकर्ताहरू आलोपालो बस्दै आएका छन् । दलका कार्यकर्ता आवतजावत गर्ने भएपछि मतपेटिका राखिएको स्थानको सुरक्षा थप व्यवस्थित पारिएको छ ।"
मौन अवधिमा कमैया बस्तीमा नजर,"माछागढ (बर्दिया) चुनाव प्रचारप्रचारको अन्तिम दिन सोमबार उम्मेदवारहरू दिनभरजसो सभा र र्यालीमा व्यस्त भए । मौन अवधि सुरुसँगै उनीहरूले भोटबैंक मा नजर लगाएका छन् । उम्मेदवारका सहयोगीहरू बाँके र बर्दियाका सबैभन्दा ठूला भोटबैंक मुक्त कमैया बस्तीहरूमा छिरिसकेका छन् ।चुनावको अघिल्लो रातसम्म ती सहयोगीहरू मुक्त कमैया बस्तीहरूमा सक्रिय हुन्छन् । केही बस्तीकै अगुवा छन् । उनीहरूको काम जग्गा दिने उम्मेदवारको आश्वासनदेखि खानपिन को व्यवस्था मिलाउनेसम्म हुन्छ । घरघरमा रक्सी र मासु पुग्छ । एउटा नेता आएर जग्गा दिन्छु भन्छ । अर्कोले पनि त्यही दोहोर्याएर जान्छ । यस्तो आश्वासनले कमैयाहरू दोधारमा पर्छन्, कमैया परिवारकी संगीता चौधरी भन्छिन्, जाँडरक्सी र पैसामा भोट लिन खोज्छन् । प्रचारप्रसार सकिएपछि कमैया बस्तीमा नेताहरू अनेक प्रलोभन देखाउन आउने गरेको उनी बताउँछिन् । मुक्त कमैया बस्तीको भोट अस्थिर हुने भएकाले नतिजा तलमाथि पार्न सक्छ । जसले ती बस्तीको राम्रो भोट पाउँछ उसले जित्ने सम्भावना अत्यधिक रहन्छ । त्यसैले उम्मेदवारको ध्यान कमैया बस्तीले सधैं तान्ने गरेको हो । बर्दियाका माछागढ, बैदीगाउँ हुँदै कालिकासम्म फैलिएको लम्की फाँटमा मुक्त कमैयाका आधा दर्जन धेरै बस्ती छन् । प्रतिनिधिसभा क्षेत्र १ मा पर्ने उक्त फाँटमा जनतानगर, टेसनपुर, शक्तिपुर, विजयनगर, माछागढ र नयाँबस्ती पर्छन् । त्यस्तै, प्रतिनिधिसभा क्षेत्र २ अन्तर्गत पर्ने संघर्षनगर, छेडिया, शान्तिपुर र खैरीलगायत कमैया फाँटमा पनि त्यस्तै दृश्य देखिएको छ । चुनावसँगै कमैया बस्तीमा भित्रभित्रै भोटका लागि भोज चलिरहेका छन् । कमैया परिवार पढ्नलेख्न जान्दैनन् । एउटा भोटले के गर्छ भन्ने थाहा छैन । रक्सीमासु दिनेलाई भोट दिने चलन छ, राजापुर चैनपुरकी मुक्त कमैया विष्णी चौधरीले भनिन््, गाउँमा भोजभतेर फेरि सुरु भइसकेको छ । उम्मेदवारले सोझा कमैयाको भोट मासु र रक्सीमा किन्ने रणनीति बनाएका छन् । गरिबी, अशिक्षा र बेरोजगारी मुक्त कमैयाका साझा मुद्दा हुन् । सयांै परिवार अझै राम्रोसँग पुन:स्थापित हुन सकेका छैनन् । गासबासको समस्या उस्तै छ । त्यसैले हरेक चुनावमा उनीहरू मीठा आश्वासन सुन्छन् र विभिन्न प्रलोभनमा परेर भोट हाल्ने प्रवृत्ति देखिएको छ । मुक्त कमैयाको भोट पाउन ५ कट्ठा जग्गा, मुक्त कम्लरीलाई परिचयपत्र दिएर पुन:स्थापनाका लागि ५ लाख रुपैयाँ, घर निर्माणका लागि काठ उपलब्ध गराउनेसम्मका आश्वासन दिइरहेका छन् । बर्दियामा १६ हजार २ सय ६२ घरधुरी मुक्त कमैया रहेको कमैया जागरण केन्द्रले जनाएको छ । तर भूमिसुधार कार्यालय बर्दियामा ११ हजार २ सय ६२ मुक्त कमैया परिवारको तथ्यांक छ । यो हिसाबले औसतमा एक परिवारमा ५ भोट मान्ने हो बर्दियामा ८० हजारभन्दा बढी मुक्त कमैयाको भोट छ । त्यसैले कमैया परिवारको मत हरेक चुनावमा निर्णायक बन्ने गरेको छ । परिणामको छिनोफानो गर्ने यो भोटलाई दलहरू आफ्नो पक्षमा पार्न हरसम्भव प्रयासमा जुटेका छन् । त्यसैले मौन अवधिसँगै कमैया बस्तीमा रात्रिकालीन राजनीतिक गतिविधि बढेको छ । पहिलेको चुनावमा गाउँभर रक्सी र मासु खुवाइन्थ्यो । पहिलेभन्दा अहिले केही परिवर्तन भएर गुपचुप भइरहेको छ, लम्कीफाँट जनतानगरका युवा वीरबहादुर चौधरीले भने, यसपटक भोट किनबेच हुन नदिन युवाहरूले निगरानी बढाएका छौं । रक्सी र मासुमा भोट नदिन समुदायलाई पनि सचेत गराइ रहेका छौं ।बाँकेको कोहलपुरस्थित लोकनगर, राप्ती सोनारी गाउँपालिकाअन्तर्गत पर्ने कमैयाडाँडा, फत्तेपुरलगायत बस्तीमा पनि सपना बाँड्न थालिएको छ । मुक्तिपछि जिल्लाका विभिन्न स्थानका कमैयालाई कोहलपुरमा राखिएको छ । यहाँ ५ सयभन्दा बढी कमैया परिवारको बसोबास छ । यहाँका कमैया परिवारको मुख्य पेसा ज्याला मजदुरी हो । फत्तेपुरमा रहेको गाउँको नाम नै कमैया डाँडा राखिएको छ । यहाँ १ सय ५ कमैया परिवारको बसोबास छ । भोट बैंकका रूपमा रहेका यी गाउँ पनि नेताहरूको नजरमा परेका छन् । नेताहरू हरेक दिन गाउँ आउँछन् । विभिन्न आश्वासन दिइरहेका छन् । अचेल रातिमा पनि कुराकानी गर्न आउँछन्, फत्तेपुरकी माया चौधरीले भनिन्, चुनावको अन्तिम समयमा खानपिन गराउने चलन पुरानै हो । पार्टीपार्टीको लडाइँ हुने डरले केही कम भएको छ तर रोकिएको छैन ।जिल्ला भूमिसुधार कार्यालय बाँकेका २ हजार २ सय ६७ मुक्त कमैया परिवार छन् ।"
शशि कपुरको निधन,उत्कृष्ट फिल्म१ दिवार२ कभी कभी३ काला पत्थर४ न्यु दिल्ली टाइम्स५ शर्मिली६ सुहाग७ सत्यं शिवं सुन्दरम्८ जुनून९ कलियुग१० नमक हलाल११ इन कस्टडी
किम्फ कथा,"स्वयंसेवाको जादु कहिलेसम्म पो चल्ला ? थापा हाँस्छन्, म रहेसम्म त ठीकै छ, मेरै पो ठेगान छैन । उनी किम्फको एउटा स्थायी समूह बनाउन चाहिरहेका छन् । आफू भूतपूर्व अध्यक्ष बन्ने चाह उनमा पलाउन थालेको छ । यतिन्जेलको उपलब्धि के त ? उनलाई लाग्छ, किम्फले नेपाली दर्शकलाई नयाँ स्वादका थुप्रै उत्कृष्ट फिल्म देखाएको छ । स्थानीय फिल्मलाई मलजल गर्न यसले कन्जुस्याइँ गरेन । नयाँ आइडिया सिक्न पाइयोस् भनेर महोत्सव सुरु गरेका थियौँ, उनी भन्छन्, दर्शकले नयाँ फिल्म हेरुन्, फिल्म मेकरले नयाँ शैली सिकुन् भन्ने चाहना थियो । डिसेम्बर ११ मा पर्ने इन्टरनेसनल माउन्टेन डे को छेउछाउमा हुँदै आएको फेस्टिभल यसपालि १४ देखि १८ तारिखमा हुँदैछ । ३७ देशका ७० भन्दा बढी फिल्म छानिएका छन् । प्रतिस्पर्धी विधामा १५, गैरप्रतिस्पर्धातर्फ ४८, नेपाल पनोरमामा १५ र स्पेसल स्क्रिनिङ विधाअन्तर्गत केही फिल्म देखाइनेछन् । महोत्सवमा भाग लिन तीन दर्जनजति विदेशी फिल्म मेकर नेपाल आउन लागेको अध्यक्ष थापाले जानकारी दिए ।यसपाीलको किम्फको रौनक के हो भने यसमा लाइभ स्टोरी पिचिङ हुँदैन । यसमा चारपाँच जना निर्णायकसामु निर्देशकले आफ्नो फिल्मको कन्सेप्ट बयान गर्नुका साथै केही भिडियो क्लिप्स देखाउनुपर्नेछ । उनीहरूमध्ये उत्कृष्ट मानिएको डकुमेन्ट्री, फिल्मलाई पुरस्कृत गरिनेछ ।यो नयाँ कन्सेप्ट होइन, थापा सुनाउँछन्, विदेशी फेस्टिभलमा गरिने अभ्यास हामीले पहिलो पटक नेपाल अवलम्बन गर्न जाँदैछौं ।समारोहको उद्घाटन द लास्ट हनिहन्टर बाट गरिनेछ । हेमा हेमा : सिङ मि अ सङ ह्वाइल आई वेट, चिन्ड्ेरन अफ द स्नो ल्यान्ड जस्ता फिल्मको स्पेसल स्क्रिनिङ हुँदैछ । स्विस भूगर्भविद् टोनी हेगनको सम्झनामा उनले खिचेका पुरानो नेपालका तस्बिर फेस्टिभल हुने कुमारी हलमा सजाइनेछन् ।पन्ध्रौं संस्करण भएकाले केही विशेष गर्ने योजना थियो, थापा भन्छन्, भनेजस्तो भइरहेको छैन, तैपनि राम्रो हुनेमा विश्वस्त छौं ।"
डिसेम्बर सङ्स,ब्याक टु डिसेम्बर पछिल्लो समय बनेका डिसेम्बर सङमा गायिका टेलर स्विफ्टको यो कम्पोजिसन बढी लोकप्रिय छ । यसमा टेलरले आफ्ना पूर्वप्रेमीसँग माफी मागेकी छन् । आफूले पहिलो पटक गीतबाटै कसैसँग माफी मागेको बताउने गरेकी छन् । झन्डै पाँच मिनेट लामो यो कन्ट्री पप सङमा अर्केस्ट्रा फ्लेभर आउने संगीत समीक्षकहरूको भनाइ छ ।
अजित र शहनाज भए मिस्टर एन्ड मिस कल्चर एन्ड टुरिज्म,दमौली (कास) पहिलोपटक यहाँ आयोजित मिस्टर एन्ड मिस कल्चर एन्ड टुरिज्म प्रतिस्पर्धामा अजित घर्तीमगर र सहनाज शेख विजेता भएका छन् । संस्कृति संरक्षणसँगै पर्यटन प्रवद्र्धनका लागि भन्दै आयोजित प्रतिस्पर्धामा उल्लेख्य संख्यामा तन्नेरीहरू सहभागी भए । मिस कल्चरको उपाधि विजेता शेखले पर्यटन क्षेत्रमा लाग्ने चाहना रहेको बताइन् । ११ कक्षाकी विद्यार्थीले पुरस्कारबापत ३० हजार रुपैयाँ प्राप्त गरिन् । उनलाई मिस पोखरा ममता जोशीले ताज लगाइदिएकी थिइन् । मिसतर्फ नै कञ्चन दुरा फस्र्ट रनरअप र शिल्पा थापामगर सेकेन्ड रनरअप भए । उनीहरूले क्रमश: १५ हजार र १० हजार रुपैयाँ पाए । मिस्टरतर्फका विजेता घर्तीमगरले जिल्लामा जातजातिको संस्कृति संरक्षणका लागि काम गर्ने रहर भएको बताए । यसमा मनोज आलेमगर फस्र्ट रनरअप र मनोज थापा सेकेन्ड रनरअप भए ।
ज्योति बनिन् मिस क्विन लेखनाथ,"लेखनाथ (कास) तेस्रो मिस क्विन लेखनाथ को उपाधि ज्योति खत्रीले जितेकी छन् । यहाँ शनिबार भएको फाइनलमा उनले सात प्रतिस्पर्धीलाई पछि पारिन् । फस्ट रनरअप सब्रिना ओली र सेकेन्ड रनरअप दीपा आचार्य भए । ज्योतिले पुरस्कारबापत स्कुटर पाइन् । फस्ट र सेकेन्ड रनरअपले क्रमश: ५० हजार र ३० हजार रुपैयाँ प्राप्त गरे ।लेखनाथ क्षेत्रकै एक मात्र ब्युटी कन्टेस्टमा १६२५ वर्षका युवतीले भाग लिन पाउने प्रावधान छ । देखावटी सुन्दरता मात्र नभएर व्यक्तित्वसहितको सुन्दरतामा निखारता ल्याउने उद्देश्यले प्रतियोगिता गरेको संयोजक सन्दीप पौडेलले बताए । लेखनाथ मिडिया हाउसको आयोजना, फोटोमण्डलको सहआयोजना र सेभेन मिडिया नेटवर्कको इभेन्ट व्यवस्थापनमा प्रतियोगिता भएको हो । प्रतियोगितामा पूर्वमिस पोखरा रजनी केसी, जंक्सन डटकमका प्रबन्ध निर्देशक भूपाल गुरुङ, कलाकार अम्बर सुवेदी, प्रा जितेन्द्र थापा निर्णायक थिए ।"
सातलाई बुद्ध शान्ति,"काठमाडौं (कास) बुद्ध शान्ति फाउन्डेसनले सात जनालाई बुद्ध शान्ति विमला रेग्मी समाजसेवा पुरस्कार २०७४ बाट सम्मानित गरेको छ । फाउन्डेसनले मेरुदण्डमा चोट लागेका पाँच जना प्रतिभाशाली कलाकार तथा खेलाडी र दुई जना काठमाडौं विश्वविद्यालय धुलिखेल अस्पतालका वरिष्ठ परिचारिकाहरूलाई ७० हजार रुपैयाँसहित सम्मान गरेको हो । सम्मानित हुनेमा लेखिका एवं नेपाल स्पाइनल कोर्ड इन्जुरी खेलकुद संघकी अध्यक्ष गायत्री दाहाल, थाङका कलाकार ङवाङ् छिरी शेर्पा, खेलाडी तथा पौडीबाजद्वय सोनिका ढकाल र लक्ष्मी कुँवर, राष्ट्रिय कीर्तिमान कायम गर्ने ह्वीलचियर धावक रामबहादुर तामाङ, काठमाडौं विश्वविद्यालय धुलिखेल अस्पतालका वरिष्ठ परिचारिकाद्वय रुक्मनी सन्द्याङ र विष्णु सिंह धर्ती रहेका छन् । कार्यक्रममा नेपाल स्पाइनल कोर्ड इन्जुरी खेलकुद संघका ३० जना ह्वीलचियर खेलाडीहरूलाई बुद्ध शान्ति सम्मान २०७४ प्रदान गरेको छ । अखिल नेपाल भिक्षु महासंघका महासचिव भिक्षु कोण्डन्य महास्तवीरले सम्मानपत्र र पुरस्कार हस्तान्तरण गरे । त्यस्तै संघले स्पाइनल इन्जुरी पछिको जीवन शीर्षकमा अन्तक्र्रियासमेत गरेको थियो । बुद्धको शान्तिप्रतिको अनुरागलाई सिर्जनासँग जोडेर भाषा सहित्य, ललितकला, संगीत, ज्ञान विज्ञानको विविध सिर्जनात्मक विधाहरूको विकास, संवद्र्धन र प्रवद्र्धन गर्न पुरस्कारको स्थापना गरेको फाउन्डेसनकी अध्यक्ष साहित्यकार एवं चित्रकार सन्ध्या रेग्मीले बताइन् ।"
वाम्बुले राई भाषाको कविताकृति,"ललितपुर (कास) कविकोशकार अविनाथ राई वाम्बुले राई भाषाको कविता संग्रहसहित आएका छन् । क्वाल खातिर (एउटा विस्मात) राजधानीमा हालै वाम्बुले राई समाज र लिब्जुभुम्जु त्रिभाषीय त्रैमासिक पत्रिकाद्वारा आयोजित समारोहमा लोकार्पण गरियो । ओखलढुंगाको हिलेपानीका राईको यो तेस्रो कृति हो । आदिवासी जनजाति उत्थान राष्ट्रिय प्रतिष्ठानले छापेको पुस्तकमा १९ कविता छन् । सँगै तिनको नेपाली अनुवाद पनि छ । राईकै संकलन तथा सम्पादनमा २०५७ मा वाम्बुले राई शब्दकोश र किरात वाम्बुले राई जाति र द्वार्वाङा वंशावली प्रकाशित छन् । कार्यक्रममा वाम्बुले भाषाका युवा कवि अप्सन क्याम्पालाई लिब्जुभुम्जु पुरस्कार, २०७३ प्रदान गरियो । लिब्जुभुम्जु पत्रिकामा वर्षभरिमा छापिएका कवितामध्ये उत्कृष्टलाई २ हजार रुपैयाँ सहितको पुरस्कार प्रदान गरिएको हो । यो पुरस्कार गीतकारपत्रकार पुष्पहरि क्याम्पा राईले स्थापना गरेका हुन् ।कार्यक्रममा कवि व्याकुल माइला, समाज अध्यक्ष तथा पत्रकार गजुरधन राई, महासचिव जीवन हाताचो राई, पुष्पहरि, लिब्जुभुम्जु का सम्पादक गणेश राईले वाम्बुले भाषा साहित्यको वर्तमान अवस्थाबारे बोलेका थिए ।"
अब प्याचअप,"नरगिस फाखरी र उदय चोपडाको सम्बन्ध साउनेझरी जस्तो छ । प्याचअप र ब्रेकअपको कुनै टुंगो हुँदैन । कहिले मिलिरहेका हुन्छन् त कहिले बाझिरहेका । केही अघि मात्रै उदयले विवाह गर्न नमानेकाले दुईबीच मनमुटाव भएको खबर बाहिरिएको थियो । त्यही बेला अभिनेत्री नरगिस झोलाझ्याम्टा कसेर एकाएक अमेरिका फाल हानेकी थिइन् ।अहिले फेरि उनीहरू एकजुट भएको बताइन्छ । दुवै एकअर्काको विशिष्ट साथ पाइरहेका छन् । यहाँसम्म कि, नरगिस उदय र उनकी आमासँग मुम्बईमै बस्न थालेकी छन् । उनीहरूको विवाहसम्बन्धी खबर पनि मिडियामा आउन थालेका छन् । यद्यपि, यो हल्ला हो वा यथार्थ भन्ने चाहिँ छुट्याउन सकिएको छैन । नरगिस र उदय आफूहरूको सम्बन्धका मामिलामा निकै गुपचुप रहने गरेकाले वास्तविकता पत्ता लगाउन गाह्रो परेको भारतीय सञ्चार माध्यमले उल्लेख गरेका छन् ।"
वीरबहादुरको राजधानी यात्रा,"पहिचान झल्किने गीतवीरबहादुर सिन्धुपाल्चोकमा मात्रै सीमित रहेनन् । उनको वादन र गायन कला युट्युबले मनग्गे प्रचार गरेको छ । लाइभ प्रोग्राम हेर्नेहरूले उनको भिडियो खिचेर अपलोड गरिदिएका छन् । खाली खुट्टा भुइँमा टुक्रुक्क बसेर यतिमा राम्रो यो लाली जोवन फेरिफेरि फर्केर आउँदैन गाएको भिडियो हेर्नेहरूले उनलाई असली कलाकार, लुकेको प्रतिभा जस्ता उपमा दिने गरेका छन् । अहिले युट्युबमा उनका प्रशस्तै भिडियो छन् । यसबारे ३३ वर्षे वाद्यवादक तथा गायकलाई अलिअलि थाहा छ । गाउँठाउँ र जीवनका भोगाइ उतार्ने भएकाले आफ्ना गीत श्रोताले मन पराउने गरेको उनी बताउँछन् । पहिचान झल्किने गीत गाउँछु । पक्लक्क मरेर गए पनि नाम त रहन्छ नि, उनी भन्छन्, आफ्नै विशेषताको गीत गाउनुपर्छ भन्ने लाग्छ । तिब्बती, शेर्पा र तामाङ भाका गाउन सक्छु ।युट्युबकै कारण उनी कुटुम्बसम्म पुगेका थिए । ब्यान्डले गत वर्ष उनलाई काठमाडौं बोलायो । पाँच दिन रिहर्सल गरेपछि पाटन दरबार संग्रहालयको प्रांगणमा कार्यक्रम गरियो । उनले कुटुम्बको वाद्यवादनमा कलकत्ते काइँयो गाए । अनि एकल टुङनावादनमा गुन्जिए : यो संसार त नराम्रो थिएनहेर्न मलाई आँखाले दिएनघिम्फेको गामैमाभेटघाट हाम्रो हुन्छ कि हुँदैनघुम्न जाऊँ लिस्ती मैदानमा उनसँग अहिले तीन वटा टुङना छन् । एउटाको टाउको भाँच्चिएको छ । दुइटा राम्रो अवस्थामा नै भएको बताए । तीमध्ये लामा गुरुसँग किनेको टुङना प्रिय लाग्छ । कार्यक्रममा जाँदा त्यही बोक्छन् । चारतारे यो बाजा अहिले लोपोन्मुख छ । बनाउने मान्छे छैनन् । यही भएर उनको टुङ्ना किन्न खोज्ने प्रशस्त छन् । एक जनाले त ३० हजार रुपैयाँ दिन्छु भन्नुभएको थियो, वीरबहादुर भन्छन्, बेच्नेबारे सोच्नै सक्दिनँ । यही कलाले मलाई बचाइरहेको छ ।"
बेलायतले ५० अर्ब युरो तिर्ने,"लन्डन बेलायतको युरोपेली संघ (ईयू) बाट बाहिरिनका लागि भएको पहिलो चरणको वार्ता सफलताउन्मुख भएको छ । विगतका ब्रेक्जिट वार्तामा खासै प्रगति नभएपछि यसलाई थप गतिशीलता दिन बेलायती प्रधानमन्त्री टेरेजा मेले सोमबार बेल्जियमको राजधानी ब्रसेल्समा युरोपेली संघका उच्च अधिकारीहरूसँग भेटवार्ता गरेकी छन् । ईयूका आप्रवासीको कानुनी अधिकार, ईयूसँगको सम्बन्ध विच्छेदका लागि बेलायतले तिर्नुपर्ने शुल्क तथा आयरल्यान्डको सीमा व्यवस्थापनमा सहमति भएपछि मात्र दोस्रो चरणमा व्यापार तथा भविष्यको सम्बन्धबारे वार्ता गरिने ईयूले बताउँदै आएको थियो । आयरल्यान्डको सीमा व्यवस्थापनबाहेक अरू दुईमा सहमति भएको छ । बेलायतले पारपाचुके शुल्क ५० अर्ब युरो (४४ अर्ब पाउण्ड) तिर्न सहमति जनाएको बेलायती सञ्चार माध्यमले जनाएका छन् । ईयूलाई बेलायतले ४४ अर्ब पारपाचुके शुल्क बुझाउने सहमतिप्रति ईयू विरोधीले भने आलोचना गरेका छन् । प्रधानमन्त्री मेलाई पत्र लेख्दै आफ्नो पार्टीका ईयू आलोचक सांसदहरूले ईयूको ब्ल्याकमेलमा नफसी बेलायत कडा रूपमा प्रस्तुत हुनुपर्ने सुझाव दिएका छन् । उनीहरूले बेलायत ईयूको न्यायालयबाट पनि पूर्णरूपले हट्नुपर्ने माग गर्दै आएका छन् ।बेलायतसँग जोडिएको आयरल्यान्डको सीमा व्यवस्थापन कसरी गर्ने भन्नेमा स्पष्ट भइसकेको छैन । बेलायत सरकारले कुनै बोर्डर पोस्ट तथा मानिसको आवतजावतको जाँच नगर्ने जनाए पनि आयरल्यान्डले अरू पारदर्शी हुनुपर्ने जिकिर गर्दै आएको छ । सन् १९९८ मा दुई देशबीच भएको शान्ति सम्झौताअनुरूप सीमा खुला राख्नुपर्ने व्यवस्था छ ।बेलायतको शासन रहेको उत्तरी आयरल्यान्ड पनि आइरिस रिपब्लिकमा नै गाभिनुपर्छ भन्ने मागसहित आइरिस रिपब्लिकन आर्मी (आईआरए) ले हिंसात्मक आन्दोलन चलाएको थियो । लामो समयदेखि बेलायतले राज्य गर्दै आएको आयरल्यान्डमा सन् १९२० मा जनमत संग्रह घोषणा भएको थियो । बहुमत क्याथोलिक रहेको दक्षिण आयरल्यान्ड बेलायतबाट अलग हुने जनमत भएपछि सन् १९२३ देखि स्वतन्त्र देश रहँदै आएको छ भने बहुसंख्यक प्रोटुस्टन्ट क्रिश्चियन रहेको उत्तरी आयरल्यान्ड बेलायतको अधीनमा छ ।बेलायत सन् २०१९ को मार्च महिनामा आधिकारिक रूपले ईयूबाट बाहिरिने समय तालिका छ । अध्यागमन विषयलाई मूल मुद्दा बनाई गत वर्षको जनमत संग्रहमा ईयू विरोधीले बहुमत ल्याउन सफल भएबाट आप्रवासीको नियम के कसो हुने भन्ने निक्र्यौल गर्नुपर्ने हुन्छ । दोस्रो विश्वयुद्धपछि सायद सबैभन्दा बढी विभाजित बेलायती समाजलाई सफल नेतृत्व दिन अनेक चुनौतीको सामना गर्नुपर्नेछ । ईयूबाट बहिर्गमन हुँदा गर्नुपर्ने सम्झौता तथा कार्यान्वयन गर्ने दक्षता र नेतृत्वको ठूलो परीक्षण हुनेछ ।सन् १९७५ मा भएको जनमत संग्रहमा ६७ प्रतिशतले मतदान गरेपछि ईयूको सदस्य भएको बेलायत ४० वर्षपछि अलग हुन लागेको हो । अर्थतन्त्र, रोजगार, कानुन, आप्रवासी, व्यापार, सुरक्षालगायतमा घनिष्ट रहेको बेलायतमा ईयू बहिर्गमन कुन हिसाबले हुने हो भन्नेमा चर्को विवाद रहँदै आएको छ । बेलायती प्रधानमन्त्री मेले सन् २०१९ को मार्च २९ मा बेलायत ईयूबाट अधिकारिक रूपले बहिर्गमन हुने मितिको घोषणा यसअघि नै गरिसकेकी छन् । त्यसकारण उक्त समयसीमाभित्रै ईयूसँगको व्यापार सम्झौता, भविष्यमा ईयूबेलायत सम्बन्ध, सुरक्षा, कानुन, कृषि, पर्यावरणलगायत थुप्रै मुद्दामा सहमति हुन जरुरी छ ।"
अमेरिकालाई जोर्डनको चेतावनी,"वासिङ्टन (बीबीसी) जोर्डनले जेरुसलेमलाई इजरायलको राजधानीका रूपमा मान्यता दिए अमेरिकाले खतरनाक परिणाम भोग्नुपर्ने चेतावनी दिएको छ । विदेशमन्त्री अयमान सफादीले त्यस्तो घोषणाले अरब र मुस्लिम जगत्मा ठूलो आक्रोश निम्त्याउने भन्दै चेतावनी दिएका हुन् । चुनावी अभियानका क्रममा गरेको प्रतिबद्धता कार्यान्वयन गर्ने क्रममा राष्ट्रपति डोनाल्ड ट्रम्पले त्यस्तो घोषणा गर्न सक्ने अड्कलबाजी बढेपछि जोर्डन आक्रोशित भएको हो । ट्रम्पका ज्वाइँ जरेद कुश्नरले अहिलेसम्म त्यस्तो निर्णय भइनसकेको बताएका छन् । विदेशमन्त्री सफादीले ट्वीटरमार्फत इजरायलको राजधानीका रूपमा जेरुसलेमलाई मान्यता दिँदा त्यसले निम्त्याउने खतरनाक परिणामबारे अमेरिकी विदेशमन्त्री टिलर्सनसँग कुराकानी गरेको उल्लेख गरेका छन् । उनले ट्वीटरमा लेखेका छन्, त्यस्तो निर्णयले अरब र मुस्लिम जगतमा आक्रोश निम्त्याउनेछ, तनाव बढाउने र शान्ति प्रयासलाई जोखिममा पुर्याउनेछ । यस विषयमा अमेरिकी विदेश मन्त्रालयले भने हालसम्म सार्वजनिक रूपमा कुनै प्रतिक्रिया दिएको छैन । प्यालेस्टिनी राष्ट्रपति महमुद अब्बासले त्यस्तो घोषणा हुन नदिन ट्रम्पलाई फकाउन अन्तर्राष्ट्रिय समर्थन जुटाउने प्रयास गरिरहेको बताइएको छ । अब्बासको कार्यालयका अनुसार आइतबार उनले फ्रान्सका राष्ट्रपति इमानुएल म्याक्रों र टर्कीका राष्ट्रपति रेसेप तैयप एर्दोगान लगायतका विश्व नेतासँग टेलिफोन वार्ता गरेका थिए । अब्बासका सल्लाहकार माज्दी अलखालिदीले अमेरिकी दूतावास जेरुसलेममा सार्ने वा इजरायलको राजधानीको मान्यता दिने निर्णयले निम्त्याउने खतराबारे उनले जानकारी गराएका थिए । प्यालेस्टिनी नेताहरूले यसअघि नै त्यस्तो कदमले दुई राज्य सम्बन्धी विद्यमान समस्या झन् जटिल बनाउन सक्ने बताइसकेका छन् । इजरायलले १९६७ मा मध्यपूर्वमा भएको युद्धपछि पूर्वी जेरुसलेममाथि कब्जा गरेको हो ।"
पत्रकार हत्यामा संलग्न १० पक्राउ,"माल्टा (बीबीसी) माल्टा प्रहरीले खोज पत्रकार डाफ्ने करुआना गलिजियाको हत्यामा संलग्न दस जनालाई सोमबार पक्राउ गरेको छ । उनको गत अक्टोबर १६ मा घर नजिकै कारबम आक्रमण गरी हत्या गरिएको थियो । माल्टाका प्रधानमन्त्री जोसेफ मस्कटले मार्सा, बुगिब्बा र जेब्बुग क्षेत्रमा केन्द्रित कारबाहीपछि उनीहरूलाई पक्राउ गरेका जनाए ।यसअघि हत्याको छानबिनबारे माल्टा सरकार उदासीन भएको आरोपपछि सरकारले हत्याबारे सूचना दिने व्यक्तिलाई १२ लाख अमेरिकी डलर पुरस्कार दिने घोषणा गरेको थियो । बीबीसी लगायतका विश्वका आठ ठूला समाचार संस्थाका साथै घटनाबारे छानबिन गर्न अन्तर्राष्ट्रिय विज्ञहरू तथा अमेरिकी संघीय जाँच ब्युरोका अधिकारीहरू संलग्न थिए । प्रधानमन्त्री मस्कटले पक्राउ परेकामध्ये केही प्रहरीको खोजी सूचीमा समेत थिए । तर उनले पक्राउ परेका गलिजियाको हत्या वा योजनामा संलग्न भएकोबारे भने कुनै प्रतिक्रिया दिएनन् । उनले भने, मलाई उनीहरूले के गरे र उनीहरू को हुन् भन्ने प्रस्ट थाहा छ तर यस बखत म विस्तृत जानकारी दिन सक्दिनँ । ५३ वर्षीया गलिजियाको विड्निजास्थित घरबाट निस्केको केहीबेरमै बम आक्रमण गरी हत्या गरिएको थियो । उनी ब्लगमार्फत देशका शीर्ष नेताको भ्रष्टाचारका सूचना सार्वजनिक गरेकोमा देशभर चर्चित थिइन् । उनका छोरा म्याथ्यु करुआना गलिजियाले मृत्युका लागि माफिया राज्य जिम्मेवार रहेको प्रतिक्रिया दिएका थिए । उनले कानुनी शासन उल्लंघन गर्नेको विरुद्धमा उभिएकाले आमाको हत्या भएको दाबी गरेका थिए । हत्या हुनुभन्दा केही समयअघि गलिजियाले प्रधानमन्त्री जोसेफ मस्कटले निर्वाचनमा गरेको अनियमितताबारे पनामा पेपर्समा विवरण प्रकाशन गरेकी थिइन् । उक्त विवरणपछि मस्कट र उनकी पत्नीले विदेशी बैंकमा गैरकानुनी सम्पत्ति लुकाएको पर्दाफास भएको थियो । तर उनीहरूले आरोप अस्वीकार गरेका थिए । तर गलिजियाको हत्यापछि मस्कटले घटनालाई अभिव्यक्ति स्वतन्त्रतामाथिको आक्रमण भन्दै निन्दा गरेका थिए ।"
क्याटालोनियाका ४ नेता थुनामै रहने,"म्याड्रिड (सीएनएन) स्पेनी अदालतले क्याटोनियाको पृथकतावादी सरकारका दुई नेतालाई हिरासतमै राख्ने निर्णय गरेको छ । उनीहरूसहित अन्य दुई अधिकारकर्मीलाई पनि अदालते रिहा गर्न अस्वीकार गरेको छ । क्याटालोनियाले गत महिना स्वतन्त्रताका लागि असंवैधानिक जनमत संग्रह गरेपछि आठ नेता पक्राउ परेका थिए । म्याड्रिडस्थित अदालतका न्यायाधीशले अपदस्त पूर्वउपराष्ट्रपति ओरिओल यान्क्वेरास र पूर्वआन्तरिक मन्त्री जोआक्विम फोर्नलाई थुनामै राख्ने निर्णय सुनाएका हुन् । उनीहरूलाई देशद्रोह, राजद्रोह र सरकारी सम्पत्तिको हिनामिना गरेको आरोपमा मुद्दा चलाइएको छ । पक्राउ परेकामध्ये ६ जनालाई भने एक लाख युरो धरौटीमा रिहा गरेको छ । गत महिना क्षेत्रीय संसद्ले क्याटालोनियालाई स्वतन्त्र राज्य घोषणा गरेपछि केन्द्र सरकारले संसद् विघटन गर्दै डिसेम्बर २१ का लागि चुनाव घोषणा गरेको थियो । चुनावी अभियान सुरु हुनुभन्दा एकदिन दुई नेतालाई थुनामै राख्ने आदेश दिएसँगै उनीहरूले चुनावमा भाग लिन पाउने सम्भावना कम भएको छ । क्याटालोनियाका पूर्वराष्ट्रपति कार्लस पुइग्डेमोन्ट भने हाल स्वैच्छिक निर्वासनका क्रममा बेल्जियममा छन् । उनले आफूविरुद्धको मुद्दाको निष्पक्ष सुनुवाइको प्रत्याभूति नभएसम्म स्वदेश नफर्कने जनाउँदै आएका छन् । उनीसहित चार नेता भने बेल्जियमको अदालतमा उपस्थित भएका थिए । स्पेनले बेल्जियमसँग उनीहरूलाई सुपुर्दगी गर्न आग्रह गर्दै आएको छ । उनीहरूको मुद्दाबारे आगामी साता निर्णय गर्ने जनाइएको छ । क्याटालोनियाका नेताविरुद्धको अभियोग प्रमाणित भए ३० वर्षसम्मको जेल सजाय हुन सक्नेछ ।"
राहुल पार्टी अध्यक्ष हुने,नयाँदिल्ली (सिन्हवा) राहुल गान्धी भारतको प्रमुख विपक्षी दल कंग्रेस आईको पार्टी अध्यक्ष हुने निश्चित भएको छ । पार्टी अध्यक्ष पदका लागि उम्मेदवारी दर्ता गराउने अन्तिम दिन सोमबार अन्य कसैको उम्मेदवारी नपरेपछि उनी अध्यक्ष बन्ने निश्चित भएको हो ।वर्तमान अध्यक्ष सोनिया गान्धीले स्वास्थ्यलगायतको कारण देखाई पदमा निरन्तरता दिन नसक्ने जनाएकी छन् । कंग्रेस आईको २०१९ मा महाधिवेशन हुँदैछ । १९९८ देखि पार्टी अध्यक्ष पद सम्हाल्दै आएकी सोनियाले छोरालाई अध्यक्ष पदको बागडोर सुम्पन लागेको जनाइएको छ । भारतीय सञ्चार माध्यमका अनुसार प्रक्रिया पूरा गरी केही दिनभित्र राहुललाई आगामी अध्यक्ष घोषणा गरिनेछ ।
सेनाले माग्यो ५ टेन्डर,"काठमाडौं राजधानीसँग तराई जोड्ने सबैभन्दा छोटो सडक काठमाडौंनिजगढ द्रुतमार्ग (फास्ट ट्र्याक) निर्माण जिम्मा लिएको नेपाली सेनाले पाँच खण्डमा विभाजन गरी एकैपटक काम थाल्ने गरी बोलपत्र (टेन्डर) आहान गरेको छ । कामको प्रकृतिअनुसार फरकफरक पाँचवटा टेन्डर मागिएको हो । सेनाले केही कम्पनी सूचीकृतसमेत गरिसकेको जनाएको छ ।सेनाका अनुसार सुरुङ मार्ग (टनेल) बाहेक अन्य स्थानमा नेपाली कम्पनीले समेत प्रतिस्पर्धा गर्न पाउने गरी टेन्डर आह्वान गरिएको छ । सुरुङ मार्ग पनि विदेशी कम्पनीसँग मिलेर नेपाली कम्पनीले बनाउन सक्नेछन् । अत्याधुनिक प्रविधि उपयोग गरेर काम गराउने रणनीति सेनाको छ । छनोट क्रममा नेपाली कम्पनीलाई प्रोत्साहन गरिने सैन्य अधिकारीले जनाएका छन् ।फास्ट ट्रयाक निर्माणसम्बन्धी प्रशासनिक काम सकेर निर्माण प्रक्रिया अघि बढाइएको हो । त्यसका लागि सेनाले यसअघि नै १० स्थानमा सैन्य शिविर राख्ने योजनाअनुसार पाँच ठाउँमा निर्माण गरिसकेको छ । अन्य पाँच स्थानमा पनि निर्माण कार्य अघि बढाइएको छ । तिनै शिविरमार्फत काम अघि बढाउने गरी टेन्डर पनि विभाजन गरेर मागिएको हो । सेनाले अत्याधुनिक उपकरण खरिद र भाडामा लिने प्रक्रिया पनि अघि बढाइसकेको जनाएको छ ।सेनाले गर्न सक्ने काम आफंै गर्छ, अन्य कामका लागि विभिन्न कम्पनीमार्फत गराउँछ । यसको प्रक्रिया अघि बढिसकेको छ, सेनाका प्रवक्ता सहायकरथी नैनराज दाहालले कान्तिपुरसँग भने, विस्तृत परियोजना प्रतिवेदन (डीपीआर) खरिदबारे पनि छलफल भइरहेको छ । त्यसमा आवश्यक सुधारबारे पनि अध्ययन भइरहेको छ । उनका अनुसार सेनाले तोकिएकै समयमा सम्पन्न गर्ने गरी द्रुतमार्ग निर्माणलाई प्राथमिकतामा राखेर काम अघि बढाइएको छ ।एउटै कम्पनीले सबै काम गर्न सक्ने भए पनि विभिन्न कम्पनीलाई दिएर नेपाली कम्पनीलाई प्रोत्साहन गर्न लागेको सैन्यस्रोतले बतायो । कम्पनी फरकफरक लिए पनि गुणस्तर समान हुने गरी व्यवस्थापन गरिने सैन्य अधिकारीले बताए । स्रोतका अनुसार फास्ट ट्रयाकको लम्बाइ अझ घट्ने गरी काम हुनेछ । फास्ट ट्रयाक भनिए पनि यो सीधा नभई भूगोलअनुरूपको ढाँचामा रहनेछ । पहाडी भेगबाट जाने हुनाले गति १ सय २० किलोमिटरसम्म हुनेछ । भारतीय कम्पनीले तयार पारेको डीपीआरमै अडिएर सेनाले यस्तो निर्णय गर्न लागेको स्रोतले जनयो । डीपीआरका कुनकुन भाग खरिद गर्ने निश्चित भइसकेको छैन ।राष्ट्रिय गौरवको आयोजना भएकाले सेनाले यसलाई प्राथमिकता दिएको छ । नेपाली सेनाको रथी संयोजक रहेको निर्देशक समितिले यसको अध्ययन गरेर विभिन्न चरणमा छलफलसमेत भइसकेको छ । नेपाली सेनाले रथी पूर्णचन्द्र थापाको संयोजकत्वमा द्रुतमार्ग आयोजना कार्यान्वयन उच्चस्तरीय निर्देशक समिति बनाएको थियो । सोही समितिले डीपीआरको कुन कुन पक्ष कसरी खरिद गर्ने भन्ने अध्ययन गरिरहेको र आवश्यक पाटो अन्तिम चरणमा पुगेको सैन्यस्रोतले बतायो । समितिमा अर्थ, भौतिक पूर्वाधारलगायत मन्त्रालयका प्रतिनिधि छन् । भारतीय कम्पनी इन्फ्रास्ट्रक्चर लिजिङ एन्ड फाइनान्सियल सर्भिसेस (आईएलएफएस) ले डीपीआर बनाएको थियो । सुरुमा द्रुतमार्गलाई बुट प्रणालीमा निर्माण गर्ने गरी यो कम्पनीलाई डीपीआर तयार गर्न दिइएकामा सोही डीपीआरका आधारमा नेपाली सेनाले काम अघि बढाउन लागेको हो ।तत्कालीन माधवकुमार नेपाल नेतृत्वको मन्त्रिपरिषद्ले २०६४ चैतमा फास्ट ट्रयाक बनाउने निर्णय गरेको थियो । निर्माण सञ्चालन तथा हस्तान्तरण (बुट) मोडलमा आयोजना कार्यान्वयन गर्ने निर्णय उक्त मन्त्रिपरिषद्ले गरेको थियो । फास्ट ट्रयाक निर्माणार्थ सरकारले पहिलोपटक सन् २०१४ सेप्टेम्बरमा इच्छुक कम्पनीबाट आसयपत्र मागेकामा भारतीय कम्पनी आईएलएन्डएफएसलाई दिने निर्णय भएको थियो । बहुचर्चित एवं बहुप्रतीक्षित राष्ट्रिय गौरवको यो मार्ग पुष्पकमल दाहाल नेतृत्व सरकारले २०७४ वैशाख २१ गते चार वर्षभित्र सम्पन्न गर्ने गरी निर्माण व्यवस्थापनको जिम्मा नेपाली सेनालाई दिएको हो ।यसअघि रद्द गरिएको भारतीय कम्पनी आईएलएफएसले १ खर्ब ३० अर्ब रुपैयाँ लागतमा फास्ट ट्रयाक बनाउन सकिने डीपीआर प्रस्तुत गरेको थियो । सरकारले भारतीय कम्पनीद्वारा तयार काठमाडौंमधेस द्रुतमार्गको डीपीआर कार्यान्वयनका लागि गठित निर्देशक समितिलाई नै प्रतिवेदनको उपयोगिताका आधारमा मूल्य निर्धारण गर्न स्वीकृत दिएको एक महिना हुँदासमेत यसमा निर्णय गर्न उनीहरू चुकेका हुन् । यसमा कसरी छोटो पार्ने र कुन ढंगले बनाउने भन्नेमै सेना अल्झेको छ । ललितपुरको खोकनादेखि बाराको निजगढसम्म कुल ७६ दशमलव २ किमि लम्बाइ रहेको उक्त द्रुुतमार्ग निर्माणको जिम्मा सेनालाई दिइएको सात महिना बितिसक्दा पनि डीपीआरबारे निर्णयमा पुग्न नसक्नुले सेनाको कार्यशैलीमा आशंका व्यक्त हुन थालेको छ । सेनाको प्रतिष्ठासँग जोडिएको यो द्रुतमार्गमा आफ्ना निकटस्थका लागि प्रावधान मिलाउन खोज्दा पनि ढिलाइ भएको सैन्यस्रोतले जनाएको छ । सेनाको ठेक्का प्रक्रियामा प्रश्नचिह्न खडा हुने गरेको भन्दै यसमा सचेत रहँदै व्यवस्थापन गर्न खोज्नु नै यसको ढिलाइको प्रमुख कारण रहेको एक अधिकारीले बताए । यो ठूलो रकमको परियोजना भएकाले नेतृत्वदेखि नै यसमा चासो रहने हुनाले यसलाई निकै संवेदनशील ढंगले अघि बढाउन लागिएको अधिकारीहरू बताउँछन् । प्रवक्ता दाहालले भने यस्ता विषय अस्वीकार गर्दै भने, काम अघि बढिरहेको छ । सेनाले समयमा यो परियोजना गुणस्तरीय ढंगबाट सम्पन्न गर्छ ।"
सीमामा संयुक्त गस्ती,"महोत्तरी जिल्लाको दक्षिणी सीमामा नेपाल र भारतका सुरक्षाकर्मीले संयुक्त गस्ती गर्न थालेका छन् । बिहीबार हुने प्रतिनिधि तथा प्रदेशसभा चुनावको सुरक्षार्थ गस्ती थालिएको हो । जिल्लाका बाँकी स्थानमा नेपाली सेनाले पनि गस्ती थालेको छ । सवारी जाँचमा कडाइ गरिएको छ ।प्रमुख जिल्ला अधिकारी बाबुराम श्रेष्ठले चुनावी सुरक्षा चुस्त पारिएको बताए । निर्वाचनका बेला सुरक्षा सबैभन्दा ठूलो चुनौती हो, उनले भने, यो बेला अपराधीलाई भय र मतदातालाई भयमुक्त पार्ने गरी सुरक्षा रणनीति अपनाएका छौं । महोत्तरीको सीमा भारत विहारका २ जिल्लासँग जोडिएको छ । करिब ४० किमि खुला सीमा सुरक्षा दृष्टिकोणले अति संवेदनशील मानिन्छ । केही साताअघि नेपाली अधिकारीहरूले भारतको मधुवनी र सीतामढी जिल्लाका समकक्षीसँग छुट्टाछुट्टै बैठक गरेका थिए । त्यो बेला चुनावी सुरक्षाका लागि संयुक्त गस्ती, चेकजाँचमा कडाइ र आपराधिक व्यक्तिका बारेमा खबर आदानप्रदानको सहमति भएको थियो ।सोही सहमतिअनुसार अपराध नियन्त्रणका लागि सीमामा सतर्कता र सुरक्षा गस्ती बढाइएको हो, सशस्त्र प्रहरी बल सीमा सुरक्षा कार्यालय (सीसुका) का एसपी मुरारी बस्नेतले भने । मुलुकका विभिन्न स्थानमा उम्मेदवार र चुनावी कार्यक्रम लक्षित आक्रमण बढे पनि महोत्तरी प्रशासनले भने यहाँ सुरक्षाको भरपर्दो व्यवस्था मिलाएको दाबी गरेको छ ।प्रशासनले चुनावी कार्यक्रमस्थलको गस्ती र निगरानीका साथै उम्मेदवार सुरक्षाका लागि सादा पोसाकमा सुरक्षाकर्मी परिचालन गरेको छ । नेपाली सेनाले पनि फ्ल्याग मार्च सुरु गरेपछि सर्वसाधारणलाई थप सुरक्षा प्रत्याभूति मिलेको जिल्ला सुरक्षा समितिको दाबी छ । फ्ल्याग मार्च अपराधीको मनोबल गिराउन र मतदातालाई भयमुक्त बनाउन सुरु गरिएको हो, प्रजिअ श्रेष्ठले भने, निर्वाचन सुरक्षामा यसले सकारात्मक प्रभाव पारेको हाम्रो प्रारम्भिक विश्लेषण छ । जिल्लाका ४ वटै निर्वाचन क्षेत्रअन्तर्गत २ सय ५८ निर्वाचनस्थल र ४ सय २६ मतदान केन्द्र कायम गरिएको छ । सबै मतदान केन्द्रलाई अति संवेदनशीलमा सूचीकृत गरिएको छ । जिल्ला प्रहरी प्रमुख एसपी कुवेर कडायतका अनुसार सबै मतदानस्थलमा केन्द्रीय सुरक्षा योजनाले तोकेको मापदण्डअनुरूप सुरक्षा व्यवस्था मिलाइएको छ । जिल्लाभरका सुरक्षा इकाइले सवारी जाँच र खानतलासीलाई तीव्रता दिएका छन्, उनले भने । अहिलेसम्म जिल्लामा निर्वाचन लक्षित अप्रिय घटना भएका छैनन् । प्रहरीले नेत्रविक्रम चन्द (विप्लव) नेतृत्वको नेपाल कम्युनिस्ट पार्टी (नेकपा) का एकजना जिल्ला सदस्यलाई नियन्त्रणमा लिएको जनाएको छ ।"
महिलाकै जिम्मामा मतदान केन्द्र,"दैलेख सदरमुकामस्थित त्रिभुवन मावि मतदानस्थलका दुई केन्द्रमा मतदान अधिकृतसहित सबै कर्मचारी र सुरक्षाकर्मी महिला खटिएका छन् । मतदान केन्द्र क मा महिला विकास अधिकृत अनिता ज्ञवाली र ख मा जिल्ला प्रशासन कार्यालयकी नासु दुर्गा खनाल मतदान अधिकृत खटिएका छन् ।मुख्य निर्वाचन अधिकृतको कार्यालयका सहायक निर्वाचन अधिकृत रमेश श्रेष्ठले महिला एक्लैले पनि काम गर्न सक्छन् भन्ने विश्वाससाथ दुई केन्द्रमा महिलामात्रै खटाइएको बताए । उनका अनुसार यसलाई नमुना मतदान केन्द्रका रूपमा लिइएको छ । उनले अन्य ७ स्थानमा महिलालाई मतदान अधिकृत खटाइएको जनाए । व्यवस्थापनमा सहज होस् भनेर नजिकैका केन्द्रमा महिला कर्मचारी खटाइएको कार्यालयले जनाएको छ । कार्यालयले जिल्लामा रहेका १ सय ९६ केन्द्रमध्ये दुईसहित ७ केन्द्रमा महिला मतदान अधिकृत खटाइएको छ । यसअघिका चुनावमा पनि मैले मतदान अधिकृतको जिम्मेवारी पूरा गरिसकेकाले यो पटक सहज हुनेछ, मतदान अधिकृत ज्ञवालीले भनिन् ।सबै केन्द्रमा पुगे कर्मचारीमतदानका लागि सबै निकायले तयारी अन्तिम चरणमा पुर्याएको जनाएका छन् । प्रतिनिधिसभा सदस्यका लागि २ र प्रदेशसभा सदस्यका लागि ४ क्षेत्र तोकिएको दैलेखमा १ लाख ३९ हजार ९ सय ४४ मतदाता छन् । जिल्लामा ४ नगरपालिका र ७ गाउँपालिका छन् । क्षेत्र १ मा ७० हजार १ सय ९० र क्षेत्र नम्बर २ मा ६९ हजार ७ सय ५४ मतदाता छन् ।निर्वाचन अधिकृतको कार्यालय र जिल्ला निर्वाचन कार्यालयले चुनावमा खटिने कर्मचारीलाई तालिम दिएर आवश्यक सामग्रीसहित खटाएका छन् । सबैजसो केन्द्रमा टोली पुगेको प्रजिअ विश्वराज न्यौपानेले जानकारी दिए । केन्द्रको नक्सा तयार पार्ने, स्थानीयस्तरमा समन्वय बैठकको आयोजना गर्ने काम भइरहेको मुख्य निर्वाचन अधिकृत सनतचन्द्र लवटले बताए । यस्तै, पाल्पाको तानसेन नगरपालिका४ र ८ वडामा रहेका ४ केन्द्रमा पनि मतदान अधिकृतसहित सबै कर्मचारी महिला छन् । मोहनकन्या माविका २ र शारदा माविका २ केन्द्रमा महिला छन् । महिलाले सबै जिम्मेवारी पूरा गर्न सक्ने मतदान अधिकृत जिल्ला शिक्षा अधिकारी संगीता रेग्मीले बताइन् । उक्त केन्द्रको दुई मतदानस्थलमा ७७ गरी १४ कर्मचारी छन् । तानसेन ४ को मोहनकन्या मावि, सिल्खानटोलको क मतदान केन्द्रलाई जिल्ला सुरक्षा समितिले सामान्यको सूचीमा राखेको छ । जिल्लामा मतदानको सबै तयारी पूरा भएको जिल्ला निर्वाचन कार्यालयले जनाएको छ । सोही स्थानको ख मतदान केन्द्रमा पनि ताहुँ प्राथमिक स्वास्थ्य केन्द्रमा एकता बराल छिन् । संवेदनशील मानिएका केही मतदान केन्द्रमा पनि महिला मतदान अधिकृत छन् । मोहनकन्याको क केन्द्रमा सहायक मतदान अधिकृत जिल्ला अस्पतालकी स्टाफनर्स प्रज्ञा काफ्ले छिन् । सहायक कर्मचारीमा माथागढी गाउँपालिकाकी नाप्रास संगीता थापा, नवकिरण प्रावि हुमिनकी शिक्षक शारदा ढुंगाना, रैनादेवी छहरा गापाका सहायक महिला विकास निरीक्षक मीनादेवी आचार्य र दोभानमाविकी शिक्षिका माया पाण्डेय छन् । यस्तै सहयोगीमा समेत मालपोतकी लक्ष्मीदेवी उपाध्याय र डिभिजन सडककी लक्ष्मी सुवेदी छन् । ख केन्द्रमा सहायक मतदान अधिकृत मालपोत कार्यालयकी डोलमाया सारू छन् । सहायक कर्मचारीमा पालुङ स्वास्थ्यचौकीकी सुशीला लाम्टाङे, रामपुर इलाका हुलाकी चित्रा कुमारी श्रेष्ठ, भैरव नवदीप विद्यालयकी पार्वती रायमाझी, बालविकास आधारभूत विद्यालयकी कमला ढेंगा छन् । सहयोगीमा विशेष नापीकी अम्बिका भण्डारी र जिल्ला निर्वाचन कार्यालयकी मीना घिमिरे छन् । जिल्लामा सोमबारै मतदान केन्द्रमा मतदान अधिकृत पुगेर सर्वदलीय बैठक बस्ने र व्यवस्थापनको कार्य सुरु भएको सहायक निर्वाचन अधिकृत रामचन्द्र अर्यालले जानकारी दिए ।"
पुनर्कर्जा तीन गुणा बढयो,"काठमाडौं आर्थिक वर्ष ०७३७४ को तीन महिनासम्म २ अर्ब ५४ करोड रुपैयाँ रहेको पुनर्कर्जा चालु आर्थिक वर्षको सोही अवधिमा ८ अर्ब २८ करोड रुपैयाँ पुगेको छ । यो करिब २ सय २५ प्रतिशत (करिब साढे ३ गुणा) वृद्धि हो । एकदुई वर्षयता पुनर्कर्जामा बैंक तथा वित्तीय संस्थाको आकर्षण बढ्दै गएको छ । यसकारण चालु आर्थिक वर्षको पहिलो तीन महिनामै पुनर्कर्जाको आकार उल्लेख्य बढेको विज्ञहरू बताउँछन् । उत्पादनशील क्षेत्रतर्फ लगानी तथा निर्यात विस्तारमा समेत सहयोग पुर्याउने उद्देश्यले राष्ट्र बैंकले सहुलियत दरमा प्रदान गर्ने ऋण पुनर्कर्जा हो । यसअन्तर्गत तोकिएका उत्पादनमूलक क्षेत्रमा ऋण प्रवाह गरेका बैंक तथा वित्तीय संस्थाले सस्तो ब्याजमा राष्ट्र बैंकबाट ऋण सुविधा पाउँछन् । यसरी प्राप्त गरेको ऋण राष्ट्र बैंकले तोकेको क्षेत्र र ब्याजदर सीमाभित्र रहेर लगानी गर्नुपर्छ । हाल राष्ट्र बैंकले सामान्यतया एक वर्षका लागि यस्तो सुविधा दिँदै आएको छ । एक वर्षपछि उक्त कर्जा नवीकरण गर्नुपर्छ । आवश्यकताअनुसार थप एक वर्ष नवीकरण गर्न सकिने राष्ट्र बैंकले जनाएको छ । केही उत्पादनमूलक क्षेत्रमा प्रवाह भएको पुनर्कर्जा ६६ महिनामा पनि नवीकरण गर्नुपर्ने बैंकरहरू बताउँछन् ।गत वर्ष वित्तीय क्षेत्रमा तरलता अभाव हुँदा बैंक तथा वित्तीय संस्थाले ल्याएको पुनर्कर्जा अहिले नवीकरण भएकाले छोटो समयमा धेरै ऋणप्रवाह देखिएको हुन सक्ने बैंकर्स संघका उपाध्यक्ष ज्ञानेन्द्र ढुंगानाले बताए । २३ अर्ब जति नयाँ कर्जा पनि बढेको होला, उनले भने, अधिकांश पुरानै कर्जाको नवीकरण हुन सक्छ । पुनर्कर्जाको ब्याज सस्तो हुने भएकाले गत वर्ष तरलता संकटको बेलामा धेरै बैंक तथा वित्तीय संस्थाले उक्त सुविधा उपयोग गरेको उनले बताए ।पछिल्ला वर्षहरूमा पुनर्कर्जामा बैंक तथा वित्तीय संस्थाको आकर्षण बढेकाले ऋण प्रवाहमा पनि वृद्धि भएको राष्ट्र बैंकका प्रवक्ता नारायण पौडेलले बताए । बैंकहरूको माग बढेपछि यो वर्ष पुनर्कर्जा कोषको आकार २० अर्ब बनाउन लागेका छौं, उनले भने । राष्ट्र बैंकले चालु आर्थिक वर्षको मौद्रिक नीतिमार्फत पुनर्कर्जाको आकार २० अर्ब रुपैयाँ बनाउने घोषणा गरेको थियो । सोही घोषणाअनुसार राष्ट्र बैंकले करिब १५ अर्ब रुपैयाँ कोषमा जम्मा गरिसकेको छ । बाँकी रकम पुनरुद्धार कोष र अन्य सरकारी स्रोतबाट जुटाउने तयारी भएको प्रवक्ता पौडेलले बताए । भूकम्पबाट क्षति पुगेका उद्योगी व्यवसायीलाई ब्याज अनुदान र पुनर्कर्जा सुविधा दिने उद्देश्यले सरकारले पुनरुद्धार कोष स्थापना गरेको थियो । ५ अर्ब रुपैयाँको उक्त कोषमा केही रकम बाहिरिए पनि अधिकांश रकम बाँकी छ । राष्ट्र बैंकले त्यही रकम पुनर्कर्जा कोषमा ल्याउन थालेको हो । यसका लागि केही समय लाग्ने स्रोतले जनाएको छ । गत असोजसम्म साधारण पुनर्कर्जा ७ अर्ब ६१ करोड ५५ लाख र निर्यात पुनर्कर्जा ६७ करोड २४ लाख गरी कुल ८ अर्ब २८ करोड ७९ लाख रुपैयाँ पुनर्कर्जा लगानीमा रहेको राष्ट्र बैंकको तथ्यांक छ । गत वर्षको सोही अवधिमा साधारण पुनर्कर्जा २ अर्ब १६ करोड ९७ लाख र निर्यात कर्जा ३७ करोड ४४ लाख गरी कुल २ अर्ब ५४ करोड ४१ लाख रुपैयाँ प्रवाह भएको थियो ।वार्षिक रूपमा हेर्दा गत वर्ष १४ अर्ब ६१ करोड रुपैयाँ पुनर्कर्जा प्रवाह भएको छ । उक्त अवधिमा साधारण पुनर्कर्जा १३ अर्ब ७८ करोड र निर्यात कर्जा ८३ करोड रुपैयाँ प्रवाह भएको थियो । अघिल्लो वर्ष साधारण पुनर्कर्जा ७ अर्ब ६० करोड र निर्यात पुनर्कर्जा १ अर्ब ३० करोड गरी कुल ८ अर्ब ९० करोड रुपैयाँ बराबरको पुनर्कर्जा उपयोग भएको राष्ट्र बैंकको तथ्यांक छ ।राष्ट्र बैंकले आर्थिक वर्ष ०१९२० सालदेखि नै सहुलियतपूर्ण कर्जा (पुनर्कर्जा) सुविधा कार्यान्वयनमा ल्याएको हो । हाल तोकिएका उत्पादनशील क्षेत्र, विपन्न वर्ग, निर्यातलगायत क्षेत्रमा सहुलियतपूर्ण कर्जा प्रदान गर्ने नीति अवलम्बन गर्दै आएको छ । राष्ट्र बैंकले साधारण, विशेष, निर्यात, भूकम्पपीडितलगायत क्षेत्रमा विभिन्न दरमा पुनर्कर्जा सुविधा दिँदै आएको छ । जसमध्ये साधारण पुनर्कर्जा ९ प्रतिशतले, विशेष र निर्यात पुनर्कर्जा साढे ४ प्रतिशतले, साना तथा मझौला उद्यम कर्जा १० प्रशितले र भूकम्पपीडित आवास कर्जा २ प्रतिशत ब्याजदरमा ग्राहकले ऋण पाउँछन् । बैंक तथा वित्तीय संस्थाले राष्ट्र बैंकबाट त्योभन्दा कम दरमा ऋण सुविधा पाउँछन् ।"
वीरगन्जबाट चार महिनामा ५ अर्बको मोटरसाइकल,"पर्सा मुलुकको मुख्य नाका वीरगन्जबाट चालु आर्थिक वर्षको पहिलो चौमासिकमा ५ अर्ब रुपैयाँँभन्दा बढीका मोटरसाइकल भित्रिएका छन् । चारपांग्रे सवारीको आयात पनि यो अवधिमा बढेको भन्सार कार्यालयले जनाएको छ । बस, मिनी बस र पिकअप गाडीको आयात भने घटेको छ ।जिप, कार, भ्यान र मोटरसाइकलजस्ता सवारी साधन राजस्वमा योगदानको हिसाबले महत्त्वपूर्ण मानिन्छन् । चालु आवको चौमासिकमा ५ अर्ब ४९ करोड रुपैयाँ राजस्व बुझाएर ५ अर्ब ३२ करोड रुपैयाँ बराबरको ६५ हजार ४ सय ११ वटा मोटरसाइकल आयात भएका छन् । यो अघिल्लो वर्षको यसै अवधिका तुलनामा २५ प्रतिशतभन्दा बढी हो । गत आवको यसै अवधिमा ४ अर्ब २६ करोड रुपैयाँ राजस्व बुझाएर ४ अर्ब १३ करोड रुपैयाँ बराबरको ४८ हजार ७ सय ६२ वटा मोटरसाइकल यो नाकाबाट आयात भएको तथ्यांक छ । कार्यालयको तथ्यांकअनुसार चालु आवको साउनदेखि कात्तिकसम्मको चौमासिक अवधिमा ७ अर्ब ६२ करोड रुपैयाँ राजस्व बुझाएर ३ अर्ब ८१ करोड रुपैयाँ बराबरको ४ हजार ७ सय ५४ वटा जिप, कार, भ्यान यो नाकाबाट आयात भएको तथ्यांक छ । गत आवको यसै अवधिमा ७ अर्ब ४० करोड रुपैयाँ राजस्व बुझाएर ३ अर्ब ५३ करोड रुपैयाँ बराबरको ४ हजार २ सय २५ वटा जिप, कार , भ्यान आयात भएका थिए । यी सवारीको आयात गर्दा करिब २ सय ५० प्रतिशतसम्म राजस्व लाग्ने भएकाले यिनको आयात बढदा यो भन्सारकै राजस्व असुलीमा सकारात्मक प्रभाव पर्छ । दुई वर्षअघिको नाकाबन्दीमा यो नाकाबाट सवारी साधनको आयात घटेको र आयातकर्ताहरू भैरहवा नाकातर्फ आकर्षित भएका थिए । हाल यो नाकाबाट हुने सवारी साधनको आयातको अनुपात पुरानै लयमा फर्किएको संकेत यसले गरेको छ । चालु आवको चौमासिकमा ४९ करोड २१ लाख रुपैयाँ राजस्व बुझाएर ९२ करोड ८१ लाख रुपैयाँ बराबरको ५ सय ६८ वटा ट्रक, मिनीट्रक आयात भएका छन् । गत आवको यसै अवधिमा ३७ करोड १३ लाख रुपैयाँ राजस्व बुझाएर ७१ करोड ४४ लाख रुपैयाँ बराबरको ३ सय ६९ वटा यस्ता सवारी साधन आयात भएका थिए । यो नाकाबाट भित्रिने अधिकांश सवारी साधनको मुख्य बजार राजधानी नै हो । राजधानीका सवारी साधनका बिक्री सोरुमहरूमा ग्राहकले सवारी साधन बुक गरेपछि अटो व्यवसायीले यहाँबाट जाँचपास गराई लग्छन् । सवारी साधन बुक हुनुअघि नेपाल भित्र्याउने र वीरगन्ज भन्सारमै जाँचपास नगराई राख्दा पनि भाडा लाग्ने भएकाले अधिकांश आयातकर्ताले आफ्ना सवारी साधन सीमापारि भारतीय सहर रक्सौलमा जग्गा भाडामा लिई राख्ने गरेका छन् । रक्सौलमा हाल पनि नेपाली अटो व्यवसायीहरूको सबैखाले गरी करिब ४ देखि ५ हजार सवारी साधन राखिएको अनुमान गरिएको छ । आयातकर्ताले तेस्रो मुलुकबाट आयात गर्ने सवारी साधन कोलकाता बन्दरगाह हुँदै यो नाकाबाट ल्याउन सबैभन्दा छोटो मार्ग भएकाले सहज छ । भारतमा निर्मित सवारी साधन आयात गर्न पनि यो नाका नै पायक पर्छ । यो नाकाबाट सवारी साधन भित्र्याउँदा राजधानी लग्न पनि छोटो दूरी भएकाले सबै हिसाबले आयातकर्तालाई पायक पर्छ । चालु आवको पहिलो चौमासिकमा यो नाकाबाट ३ करोड रुपैयाँ राजस्व बुझाएर ७ करोड ५५ लाख रुपैयाँ बराबरको ४३ वटा बस आयात भएका छन् । गत आवको यसै अवधिमा २ करोड २१ लाख रुपैयाँ राजस्व बुझाएर १२ करोड ४९ लाख रुपैयाँ बराबरका ४६ वटा बस आयात भएका थिए । चालु आवको यस अवधिमा १९ करोड ४४ लाख रुपैयाँ राजस्व बुझाएर २१ करोड ६९ लाख रुपैयाँ बराबरको १ सय १८ वटा मिनीबस आयात भएको छ । गत आवको यस अवधिमा ३७ करोड ५३ लाख रुपैयाँ राजस्व बुझाएर ४१ करोड रुपैयाँ बराबरको १ सय ८७ वटा मिनिबस आयात भएको थियो । चालु आवको चौमासिकमा ६२ करोड रुपैयाँ राजस्व बुझाएर ५३ करोड रुपैयाँ बराबरको ४ सय १८ वटा डवल क्याव पिकअप गाडी आयात भएका छन् । गत आवको यसै अवधिमा १ अर्ब ३४ करोड रुपैयाँ राजस्व बुझाएर १ अर्ब २ करोड रुपैयाँ बराबरको १ हजार ९ वटा डबल क्याब पिकअप गाडी आयात भएको थियो । चालु आवको चौमासिकमा ३७ करोड ५८ लाख रुपैयाँ राजस्व बुझाएर ३२ करोड २३ लाख रुपैयाँ बराबरको ५ सय ४९ वटा सिंगल क्याब पिकअप गाडी आयात भएको छ । गत आवको यसै अवधिमा ५४ करोड ६७ लाख रुपैयाँ राजस्व बुझाएर ४६ करोड ६७ लाख रुपैयाँ बराबरको ७ सय ४१ वटा यस्ता सवारी आयात भएको थियो । भन्सार कार्यालयका सूचना अधिकृत सन्तोष यादव कुनै पनि खाले सवारी साधनको आयात निर्यात घट्नुमा तिनको माग नै प्रमुख कारक हुने बताउँछन् । हामीले यो नाकाबाट जाँचपासमा सक्दो सहजीकरण गर्ने मात्र हो, उनले भने, कुनै पनि खाले सवारी साधनको आयात बढ्नुको मुख्य कारण तिनको माग बढ्नु र आयात घट्नुमा तिनको माग घट्नु मुख्य कारण हो । भन्सारको कुल राजस्वमा २० देखि २५ प्रतिशतसम्म योगदान सवारी साधनबाट संकलन हुने राजस्वको रहने गरेको उनले बताए ।"
होमस्टेबाट मासिक लाख आम्दानी,"हेटौंडा मकवानपुर चित्लाङको होमस्टे अहिले आन्तरिक तथा बाह्य पर्यटकको आकर्षण बन्दै गएको छ । राजधानीको धूलो र धूवाँबाट मुक्त हुन आन्तरिक र बाहय पर्यटक स्वच्छ र स्वस्थ वातावरण खोज्दै चित्लाङका होमस्टेमा पुग्ने गरेका छन् । यहाँका होमस्टे पर्यटकहरूले खचाखच हुन थालेपछि व्यवसायी पनि उत्साही छन् । अहिले होमस्टेमा बस्नेको संख्या पहिलाभन्दा निकै बढेको छ, चित्लाङे काजी होमस्टेका सञ्चालक रामकृष्ण बस्नेतले भने, शुक्रबार र शनिबार त झनै धेरै पर्यटक आउँछन्, सबै होमस्टे भरिएर रिसोर्टतिर पनि पठाउनुपर्ने अवस्था छ । चित्लाङमा अहिले करिब एक दर्जन होमस्टे सञ्चालनमा छन् । १५ जनादेखि सय जनासम्म अट्ने होमस्टेहरू सञ्चालनमा छन् । सबै होमस्टेहरूमा गरी करिब २ सय जनालाई खाना बस्न दिन सक्ने क्षमताको छ, होमस्टे व्यवस्थापन समितिका सचिवसमेत रहेका काजी होमस्टेका सञ्चालक बस्नेतले भने, ठूलो समूहमा आएका पाहुनाहरूलाई राख्न नसक्ने अवस्था छ । पर्यटक थपिएसँगै होमस्टे पनि थप्नुपर्ने भएको छ ।तत्कालीन जिविस मकवानपुरको सहयोगमा चित्लाङका स्थानीयलाई तालिम दिएर होमस्टे सुरु गरिएको थियो । २०६८ सालमा चित्लाङमा ४ वटा घर यसमा सहभागी थिए । त्यसयता आधा दर्जन थपिए पनि पर्यटकको भारलाई थेग्न भने सकेका छैनन् । डेढ सय जनाको टोली बास बस्न आए भने सबैलाई एउटै समूहको घरमा राख्न सकिँदैन । एउटा समूहदेखि अर्कोसम्म पुग्न टाढा हिँड्नुपर्छ । पर्यटकहरू बाँडिएर बस्न रुचाउँदैनन् ।पर्यटक बढेसँगै होमस्टे सञ्चालकको आम्दानी पनि बढेको छ । पर्यटकलाई खान र बस्न दिएर हाल मासिक ३० हजारदेखि एक लाखसम्म आम्दानी गर्ने गरेको गुर्जुधारा होमस्टेका सञ्चालक बुद्धरत्न मानन्धरले बताए । आन्तरिक एवं बाह्य पर्यटकहरू धेरै आउने थालेकाले होमस्टेहरू पनि रिसोर्टमा परिणत हुने अवस्थामा पुगेका छन् । होमस्टे र रिसोर्टको फरकफरक स्वाद हुन्छ तर सबै होमस्टेहरू रिसोर्टमा परिणत होलान् भन्ने डर छ, व्यवस्थापन समितिका सचिव बस्नेतले भने, सकेसम्म होमस्टेको स्वाद र पहिचानलाई बचाउने प्रयास गरिरहेका छौं । थानकोटचन्द्रागिरी केवलकार सञ्चालनमा आएयता चित्लाङमा पर्यटक बढ्न थालेका छन् । थानकोटचन्द्रागिरी र चित्लाङको १२ किलोमिटर मोटरबाटो स्तरोन्नति भएपछि पर्यटक आवागमन हवात्तै बढ्ने होमस्टे सञ्चालकहरूको अपेक्षा छ ।चित्लाङका बासिन्दाले पर्यटकहरूलाई स्थानीय बाजागाजासहित स्वागत गर्ने गरेका छन् भने चित्लाङमा उत्पादन गरिएका अर्गानिक खाद्य वस्तुहरू खान दिने गरेका छन् । होमस्टे सञ्चालकले स्थानीय स्तरमा उत्पादन हुने बेथेको साग, सिस्नो, फापरको रोटीदेखि विभिन्न परिकार बनाएर पर्यटक लोभ्याउने गरेका छन् । चन्द्रागिरीमा केवुलकार सञ्चालनसँगै चित्लाङमा प्राचीन सम्पदाको अध्ययन अवलोकन गर्न आउने पर्यटकको संख्या पनि बढेको छ । चित्लाङले पर्यटकहरूलाई लोभ्याउन सफल भएकाले पर्यटन बोर्डले चार वर्षअघि चित्लाङलाई पर्यटकीय गाविस घोषणा गरेको थियो ।ट्राउट माछा र बाख्राको चीजको स्वाद चाख्नसमेत पर्यटकहरू चित्लाङ पुग्ने गरेका छन् । सम्राट अशोकले बनाएको अशोक चैत्य र किरात राजाहरूले बनाएका मन्दिर र शिलालेखका कारण इतिहासका विषयमा अध्ययन गर्न आउने पर्यटकको संख्यामा समेत वृद्धि भइरहेको छ ।"
काबेली कास्केड जलविद्युत् आयोजना सम्झौता हुँदै,पाँचथर ताप्लेजुङ र पाँचथरको सीमावर्ती कावेली खोलाबाट अर्को काबेली कस्केड जलविद्युत् आयोजना निर्माण हुने भएको छ । अरुणभ्याली हाइड्रोपावर डेभ्लपमेन्ट कम्पनीले ९ दशमलव ९ मेगावाट क्षमताको काबेली कस्केड आयोजना निर्माणको लागि नेपाल विद्युत् प्राधिकरणसित सम्झौता प्रक्रिया अघि बढाएको जनाएको छ ।पाँचथरको याङवरक गाउँपालिका४ थर्पुस्थित पिपले र ताप्लेजुङको सिदिङवा गाउँपालिका१ थेचम्बोको सिमाना काबेली खोलामा निर्माणाधीन २५ मेगावाट क्षमताको काबेली बी१ जलविद्युत् आयोजना पूरा भएपछि सहायक आयोजनाको रूपमा अर्को आयोजना निर्माण गर्न लागेको प्रवद्र्धक अरुण काबेली पावर लिमिटेडका कार्यकारी निर्देशक कुवेरमणि नेपालले बताए ।काबेली खोलावाट निर्माण हुने यो चौथो आयोजना हो । काबेली करिडोरमा नेपाल विद्युत् प्राधिकरणमार्फत बुटवल पावर कम्पनीको सहायक काबेली इनर्जी लिमिटेडको प्रवद्र्धन विश्व बैंकको दस अर्ब रुपैयाँ लगानीमा ३७ दशमलव ६ मेगावाट क्षमताको काबेली ए जलविद्युत् आयोजना र एक अर्ब ६० करोड रुपैयाँ लगानीमा ९ दशमलव ९ मेगावाटको इलाखोला जलविद्युत् आयोजना निर्माणाधीन छन् ।अरुण काबेली पावर लिमिटेडको चार अर्ब ३० करोड लगानीमा निर्माणाधीन काबेली बी१ जलविद्युत् आयोजना आउँदो माघमा राष्ट्रिय प्रसारण लाइनमा जोडिने गरी निर्माण कार्य भइरहेको छ । इवाखोला जलविद्युत् आयोजना २०७५ जेठ र काबेली ए जलविद्युत् आयोजना २०७६ असोजमा १३२ केभी काबेली करिडोर राष्ट्रिय प्रसारण लाइनमा जोडिनेछन् । यी चारवटा आयोजनाले काबेली खोलबाट ८१ मेगावाट विद्युत् उत्पादन हुने रैराङ हाइड्रोपावर कम्पनीका निर्देशक कुवेरमणि नेपालले बताए ।प्रस्तावित काबेली कस्केड आयोजना काबेली बी१ को विद्युत्गृहदेखि फालिएको पानी याङवरक गाउँपालिका५ पिपलेमा बाँध बाँधेर हिलिहाङ गाउँपालिका१ अमरपुरस्थित धुसेनीसम्म २१ सय मिटर सुरुङमार्गबाट विद्यृत्गृहमा पानी खसालेर विद्युत् उत्पादन गरिने काबेली बी१ का मुख्य इन्जिनियर व्यवस्थापक हस्तमान राईले बताए ।
किसान अलैंची ग्रेडिङ गर्न व्यस्त,"लमजुङ अन्तर्राष्ट्रिय बजारमा अलैंचीको मूल्य घटदो क्रममा देखिएपछि लमजुङका किसान अलैंचीको ग्रेडिङ (गुणस्तर निर्धारण) गर्न व्यस्त छन् । बिक्री गर्नुअघि किसानले अलैंचीको गुणस्तर कायम गर्न लागेका हुन् । अन्तर्राष्ट्रिय बजारले गुणस्तरीय अलैंची खोजेको र बिक्री पनि छिट्टै हुने भएपछि किसानले यसको गुणस्तरमा ध्यान दिन थालेको हो । टिपेर भट्टीमा सुकाइसकेपछि त्यत्तिकै वा पुल्ठो (पुच्छर) पोलेर बिक्री गर्नाले अलैंचीको गुणस्तर घट्ने भएपछि यसले बजार नपाउने किसान बताउँछन् । अलैंची व्यवसायी महासंघले पुल्ठो पोलेर बिक्री गर्न रोक लगाएको छ । अलैंचीको गुणस्तर निर्धाणर गरेर मात्रै बिक्रीवितरण गर्न लगाएको अलैंची व्यवसायी महासंघ जिल्ला शाखाका अध्यक्ष अजय तामाङले बताए । उनका अनुसार किसान र व्यवसायीले अलैंचीलाई ३ किसिमबाट गुणस्तर छनोट गरी बिक्री गर्ने गरेका छन् । अन्तर्राष्ट्रिय बजारमा लमजुङको अलैंचीलाई चिनाउन र छिटो बिक्री गराउन पनि ग्रेडिङ गरिएको उनले बताए । उनका अनुसार सबैभन्दा गुणस्तरीय अलैंची जम्बो जेठ (जेजे), मिडियम साइज (एमएस) र चलनचल्ती गरी ३ किसिमको गुणस्तर कायम गरिएको छ । जम्बो जेठ समूहमा ठूलाठूला दाना, मिडियम समूहमा मझौला दाना र चलनचल्तीमा पुच्छर भएको, फुटेको र सानो आकारको अलैंचीको दाना पर्छ । प्रतिकिलो जम्बो जेजेको ६ सय ८० देखि ७ सय रुपैयाँ, मिडियम साइजको ६ सय ५० देखि ६ सय ७० र चलनचल्तीको ६ सय रुपैयाँमा बिक्री भइरहेको उनले बताए । उनका अनुसार ग्रामीण भेगका कृषकले करिब ६० प्रतिशत अलैंची बिक्री गरिसकेका छन् । मस्र्याङ्दी गाउँपालिका ७, लुदीका किसान सन्तबहादुर तामाङले गाउँको अलैंची बिक्री भइसकेको बताए । मस्र्याङ्दी गाउँपालिका ७, छिनखोलाका किसान पार्वती तामाङले अलैंचीलाई ग्रेडिङ गर्न किसानलाई भ्याइनभ्याइ भएको बताइन् । महासंघका अनुसार तीन वर्षयता अलैंचीको मूल्य ओरालो लागेको छ । गत वर्ष प्रतिकिलो ठूलो दानाको १ हजार १ सयदेखि १ हजार ४ सय, मझौलाको १ हजार १ सयदेखि १ हजार ३ सय र चलनचल्तीको १ हजारदेखि १ हजार २ सय रुपैयाँसम्म बिक्री भएको थियो । अघिल्लो वर्ष (परार) प्रतिकिलो २ हजार ५० देखि २ हजार २ सयसम्म बिक्री भएको थियो । अघिल्लो वर्षको तुलानामा झन्डै ४ गुणा अर्थात् साढे ३ सय प्रतिशतले अलैंचीको मूल्यमा गिरावट आएको छ । गत वर्षभन्दा यस वर्ष करिब ५० प्रतिशत मूल्यमा गिरावट आएको छ । नेपालमा भन्दा भारतमा अलैंचीको उत्पादन बढी, चुरुम्फा (नक्कली) अलैंचीको प्रयोग, अन्तर्राष्ट्रिय बजारमा कम गुणस्तरको अलैंची जानु, पुल्ठो लगाउने (पुच्छर पोल्ने) लगाउने कार्यले अलैंचीको मूल्य बर्सेनि घट्दै गएको छ । अन्तर्राष्ट्रिय बजारमा भारतको अलैंचीको मूल्य कायम हुने र त्यसको मार नेपालका अलैंची कृषकले व्यहोर्नुपरेको वरिष्ठ कृषि विकास अधिकारी कृष्णभद्र अधिकारीले बताए । लमजुङको अलैंची देशभरिमै सबैभन्दा राम्रोमा गनिन्छ । सबै मिसावट गरिएपछि भारतले छुट्टै गुणस्तर भनेर ध्यान दिँदैन, उनले भने, हामीले नेपालको अलैंचीलाई सीधै अन्तर्राष्ट्रिय बजारमा पठाउने बाटोको खोजी गरिरहेका छौं । अहिलेलाई बिर्तामोड हुँदै भारत नपुर्याएसम्म सुखै छैन । यस वर्ष अलैंचीको भाउसँगै उत्पादन पनि घट्ने देखिएको उनले बताए । गत वर्ष जिल्लाभर ८ सय २१ क्विन्टल अलैंची उत्पादन भएकोमा यस वर्ष ६ सय क्विन्टल मात्रै उत्पादन हुने प्रक्षेपण अलैंची व्यवसायी महासंघ र कृषि कार्यालयले गरेको छ । वर्षौंअघिका बिरुवा पुराना र बूढो भएकाले सबै सुकेको र यसको मारमा किसान परेको कृषि प्राविधिकहरूले बताएका छन् । अब पुराना सबै फालेर नयाँ रोप्नुको विकल्प छैन, उनले भने ।"
मह र मौरी बेचेर गाउँमै मनग्य आम्दानी,"म्याग्दी साउदी अरब र इराकमा एक दशक काम गरेर फर्केका मंगला गाउँपालिका कुहुँका गोविन्द केसीले मह र मौरी बेचेर वर्षमा १२ लाख रुपैयाँ आम्दानी गर्दै आएका छन् । कात्तिकमंसिर घरमह झिक्ने उपयुक्त सिजन हो । यतिबेला म्याग्दीका मौरीपालक कृषकलाई मह झिक्ने र बेच्ने चटारो छ । केसीले मात्र होइन बेनी नगरपालिका डडुवाकी रामकुमारी खत्री अर्की अगुवा मौरीपालक कृषक हुन् । खत्रीले हाल १ सय २० घारमा मह र मौरी गरी वार्षिक १० लाख रुपैयाँभन्दा बढी आम्दानी गर्दै आएकी छन् । मह र मौरी बेच्न समस्या छैन, अग्रिम नगद पेस्की लिएर उपभोक्ता घरमै आउँछन् । शुद्ध मह भएकाले उपभोक्ता घरमै पुग्ने गरेका हुन् ।प्रशस्त वनजंगल र मौरीको चरन क्षेत्र भएकाले जिल्लाका सबै बस्ती मौरीपालनका लागि अनुकूल छन् । डडुवा, पूर्णगाउँ, कुहुँ, हिदी, थाइबाङ, भर्जुजा, सल्यान र भकिम्लीका दुई दर्जनभन्दा बढी कृषकले मह र माहुरी बेचेर मासिक न्यूनतम ६० हजारदेखि १ लाख २० हजार रुपैयाँ आम्दानी गर्दै आएका छन् । मौरीपालनको अनुकूल वातावरण र पर्याप्त चरन क्षेत्र भएकाले कम लगानीमा छिटो राम्रो आम्दानी गर्न थालेपछि म्याग्दीका कृषकले रैथाने सीप तथा प्रविधिमा सुधार गरी व्यावसायिक रूपमा मौरीपालन पेसा अपनाएका हुन् । गाईगोठ वा खेतीपातीमा जस्तो धेरै समय र पुँजी लगानी गर्नु नपर्ने तर राम्रो आम्दानी हुने भएकाले मौरीपालनमा कृषकको आकर्षण बढेको हो । फुर्सदको समय उपयोग गर्न मौरी पाल्न थालेको हुँ । मह र मौरीको घार बेचेर वार्षिक १२ लाख रुपैयाँभन्दा बढी आम्दानी हुन्छ, अगुवा मौरीपालक कृषक गोविन्द केसीले भने, गाईगोठ, खेतीबाली र सामाजिक काममा पनि भ्याएको छु । खासमा मौरीपालन पैसा फल्ने फुर्सदको व्यवसाय भएको छ ।मौरीपालन विस्तार हुन थालेपछि नयाँ घार र गोलाको माग बढेको छ । उपयुक्त हावापानी र पर्याप्त चरन क्षेत्र रहेको म्याग्दीमा परम्परागत काठको मुडेघारमा मौरीपालन गर्दै आएका यहाँका कृषकले पछिल्लो समय आधुनिक घारमा मौरी पाल्न थालेका छन् । व्यावसायिक मौरीपालन गरेका कृषकले मह र मौरीको गोला बेचेर राम्रो आम्दानी गर्न सकेका हुन् । जिल्ला कृषि विकास कार्यालयले पात्लेखेत, पिप्ले, डडुवा, घार, भकिम्ली, कुहुँ, भरजुलासमेतका दर्जन बस्तीलाई मौरीपालन पकेट क्षेत्र घोषणा गरिएको छ । सातवटा समूहमा आबद्ध १ सय ४० जना कृषकले चार हजार पाँच सय घारमा सेरेना जातको व्यावसायिक मौरीपालन गरेको कार्यालयले जनाएको छ । म्याग्दीमा वार्षिक २२ हजार ५ सय किलोग्राम घरमह उत्पादन हुन्छ । हिमालमुनिका बस्तीदेखि बेंसीका बस्तीसम्म मौरी पाल्न सकिन्छ । सहरी बस्तीमा घटदो खेती र मौरीचरन नासिने क्रम बढेकाले माथिल्लो क्षेत्रमा राम्रो भइरहेको छ, अगुवा कृषक रामकुमारीले भनिन्, जिल्लामा मौरीको माग बढी भएकाले महभन्दा बढी माहुरीको घार बेच्ने गरेकी छु । कृत्रिम प्रविधिले मौरी उत्पादनले सजिलो भएको छ ।मौरीपालनको प्रशस्त सम्भावना देखेपछि यहाँका कृषकले परम्परागत शैलीलाई परिवर्तन गरी थप व्यावसायिक बनाउन कृत्रिम प्रविधिबाट रानो मौरी उत्पादन गर्छन् । कृत्रिम प्रविधिबाट रानी मौरी उत्पादन गर्ने भएकोले मह झिकेर पनि मौरी विक्रि गर्न सम्भव भएको हो । मौरी घार विस्तार र मह उत्पादन बढाउन आवश्यकताअनुसार मौरी पालनको पकेट क्षेत्रमा कृषकले आफैले स्थानीय सेराना जातको मौरीमा कृत्रिम प्रविधिबाट गुणस्तरीय रानीमौरी उत्पादन गर्न थालेका हुन् । कृत्रिम प्रविधिबाट रानीमौरी उत्पादन जिल्लामा पहिलोपटक प्रयोगमा ल्याइएको प्रविधि हो । यस्तो प्रविधिले जिल्लामा बढदो मौरी घारको माग थेग्न सहयोग गर्नेछ, वरिष्ठ कृषि विकास अधिकृत श्यामप्रसाद रिजालले भने, पर्याप्त भीरमौरी पाइने क्षेत्र रहेको र यहाँका कृषकले खेतवालीमा विषादी ज्यादै न्यून गर्ने भएकाले म्याग्दी मौरीपालनको पकेट क्षेत्र बन्न सक्छ ।कृत्रिम प्रविधिबाट रानीमौरी उत्पादन गर्न डिपिङ रड को सहायताले ताजा मैनलाई क्विन कप बनाई ग्राफ्टिङ फ्रेम मा टाँसिन्छ । त्यसपछि १२ दिन उमेरका माहुरीका लार्भालाई क्विन कपमा ट्रान्सप्लान्ट गरिन्छ । कृत्रिम रानोमौरी उत्पादन गर्नु २४ घण्टा पहिला नै मौरीको घारलाई रानीविहीन बनाइन्छ । क्विन कपमा ट्रान्सप्लान्ट गरेको ग्राफटङ फ्रेमलाई रानीविहीन मौरीको घारमा राखिन्छ । यदि मौरीहरूले स्वीकार गरेमा १५ दिनमा छुट्टै रानीमौरीको जन्म हुन्छ ।"
५ अर्बसम्मको विदेशी लगानी विभागबाटै,"काठमाडौं पाँच अर्ब रुपैयाँसम्मको प्रत्यक्ष वैदेशिक लगानी (एफडीआइ) उद्योग विभागबाटै स्वीकृति दिइने भएको छ । विदेशी लगानी तथा प्रविधि हस्तान्तरण ऐन २०४९ लाई संशोधन गर्न बनेको प्रस्तावित विधेयकअनुसार पाँच अर्ब रुपैयाँसम्मको विदेशी लगानीको स्वीकृति विभागले दिनेछ । हाल दुई अर्ब रुपैयाँभन्दा कमको विदेशी लगानी मात्रै उद्योग विभागले स्वीकृत गर्ने व्यवस्था छ । २०४९ को ऐनअनुसार विभागले ५० करोड रुपैयाँभन्दा कम लगानीको मात्रै विदेशी लगानी विभागले स्वीकृति दिन सक्थ्यो । लगानीकर्तालाई झन्झट भएको भन्दै औद्योगिक प्रवद्र्धन बोर्डको निर्णयले दुई अर्ब रुपैयाँसम्मको लगानी विभागले गर्न पाउने व्यवस्था हाललाई गरिएको छ । अब ५ अर्ब रुपैयाँसम्मको लगानी स्वीकृतिको जिम्मा सहसचिव महानिर्देशक रहने विभागलाई दिन खोजिएको हो । ५ अर्बदेखि १० अर्ब रुपैयाँसम्मको विदेशी लगानी भने उद्योगमन्त्री अध्यक्ष रहेको उद्योग तथा लगानी प्रवद्र्धन बोर्डले स्वीकृत गर्नेछ । त्यसभन्दा माथिको लगानी भने प्रधानमन्त्रीले अध्यक्षता गर्ने लगानी बोर्डबाट स्वीकृति लिनुपर्ने व्यवस्था छ । लगानी बोर्ड ऐन २०६८ ले यो व्यवस्था गरेको हो ।यो आधारमा विदेशी लगानी स्वीकृतिको अनुमित दिने निकाय हाल तीनवटा रहेका छन् । यी निकायहरूको संख्या थप गर्ने बाटोसमेत विधेयकको मस्यौदामा उल्लेख छ । विदेशी लगानीको स्वीकृति दिनका लागि प्रदेशलाई समेत अधिकार प्रत्यायोजन गर्न सकिने विषय विधेयकको मस्यौदामा उल्लेख छ । यस ऐनअन्तर्गत बनेको नियमावलीबमोजिम बोर्ड र विभागलाई प्राप्त अधिकारमध्ये कुनै अधिकार सरकारले नेपाल राजपत्रमा सूचना प्रकाशन गरी उद्योग हेर्ने संघीय वा प्रादेशिक निकायलाई प्रत्यायोजन गर्न सक्नेछ, मस्यौदामा भनिएको छ । विधेयकको मस्यौदाअनुसार एकल, नेपाली नागरिक, नेपालमा स्थापित उद्योगसँग संयुक्त रूपमा उद्योग संस्थापना वा कम्पनीको सेयर खरिद गरी विदेशी लगानी भित्र्याउन सक्छ । नेपालमा सञ्चालित कुनै उद्योगमा प्रविधि हस्तान्तरण गरेर पनि विदेशी लगानी गर्न पाइनेछ । यी सबै प्रकृतिमा लगानी भित्र्याउनुपूर्व विभाग, औद्योगिक प्रवद्र्धन बोर्ड वा लगानी बोर्डबाट स्वीकृति लिनुपर्ने विद्यमान व्यवस्था हो । प्रस्तावित नयाँ विधेयकमा लगानी रकम र स्वीकृत गर्ने निकायबारेमा थप हेरफेर हुन लागेको हो । ऐनले निषेध गरेबाहेकको क्षेत्रमा भने विदेशी लगानीका लागि रकमको सीमा निर्धारण गरिएको छैन । लघु, परम्परागत घरेलु उद्योग, हातहतियार, गोलीगठ्ठा, बारुद, विस्फोटक पदार्थ, मुद्रा तथा सिक्का व्यवसाय, घरजग्गा खरिदबिक्रीलगायतका उद्योगमा विदेशीले लगानी गर्न नपाउने व्यवस्था गरिएको छ । तर सरकारले आवश्यक ठानेमा नेपाल राजपत्रमा सूचना प्रकाशन गरी विदेशी लगानीको न्यूनतम रकमको हद तोकि त्योभन्दा बढीको लगानी मात्र स्वीकृत गर्न सक्ने व्यवस्था विधेयकमा राखिएको छ ।यसरी स्थापित उद्योगले कारोबार बन्द गरी बहिर्गमन हँुदा सरकारलाई जानकारी अनिवार्य दिनुपर्नेछ । बहिर्गमन गर्न चाहने विदेशी लगानीकर्ताले बहिर्गमनको स्वीकृतिका लागि निवेदन दिनुपर्नेछ, मस्यौदामा भनिएको छ । करसहित नेपालको सबै दायित्व पूरा गरेनगरेको विश्लेषण गरी निवेदन दिएको पन्ध्र दिनभित्र निर्णय गरी सम्बन्धित लगानीकर्तालाई जानकारी सरकारले दिनुपर्नेछ । विदेशी लगानी स्वीकृति दिइसके पनि विदेशी लगानीकर्ताको विवरण खुल्ने गरी उसलाई सरकारले परिचयपत्रसमेत उपलब्ध गराउनेछ । परिचयपत्र प्राप्त गरेको विदेशी लगानीकर्ताले नेपाल सरकारले तोकेको निषेधित क्षेत्रबाहेक अन्य कुनै पनि इलाकामा स्वतन्त्र रूपमा आवतजावत गर्न सक्नेछ, मस्यौदामा भनिएको छ, आवतजावत गर्दा विदेशी लगानीकर्ता वा निजको प्रतिनिधिलाई नेपाली नागरिकसरहको व्यवहार गरिनेछ ।गत आर्थिक वर्षसम्म नेपालमा ४ हजार ६९ वटा उद्योगमा विदेशीको लगानी छ । औद्योगिक प्रवद्र्धन बोर्ड तथा उद्योग विभागले स्वीकृति दिएका उक्त उद्योगमा २ खर्ब १२ अर्ब रुपैयाँको प्रत्यक्ष वैदेशिक लगानी (एफडीआई) छ । लगानी बोर्डले स्वीकृत दिएको क्षेत्रमा भने करिब ५ खर्ब रुपैयाँ बराबरको विदेशी लगानीको प्रतिबद्धता छ ।"
कर्मचारीले उठाउन थाले निकासी कर,"ताप्लेजुङ (कास) पटकपटक आह्वान गर्दा पनि ठेक्का नलागेपछि जिल्ला समन्वय समितिका कर्मचारी आफैं निकासी कर संकलन गर्न थालेका छन् । मेची राजमार्गको सशस्त्र प्रहरी बल कञ्चनजंघा गुल्मको चेकपोस्ट छेउमा बसेर संकलन सुरु गरेका हुन् । समितिले ढुंगा, गिट्टी र बालुवाको मात्रै संकलन थालेको छ ।स्थानीय विकास अधिकारी नरहरि भण्डारीका अनुसार गत वर्ष उठेको रकमलाई लक्षित गरी चारपटकसम्म ठेक्का आह्वान गरिएको थियो । चारैपटक कसैले पनि आवेदन नदिएपछि कात्तिक १७ गते स्टाफ मिटिङ बसेर कर्मचारी आफैं खटिने निर्णय भएको हो । गत वर्ष १० लाख १० हजार रुपैयाँ संकलन भएको थियो । यो आर्थिक वर्षमा पनि त्यही अनुपातमा संकलन हुने अपेक्षा गरिएको उनले बताए । प्रशासन शाखाका भोला सिग्देलका अनुसार प्रति ट्रयाक्टर २ सय ५० रुपैयाँ संकलन हुन्छ । बिहान, दिउँसो र बेलुका गरी तीन सिफ्टमा कर्मचारी विभाजन गरी आलापालो संकलन केन्द्रमा बस्ने व्यवस्था मिलाइएको उनले बताए । अहिले खासै काम पनि छैन, त्यसैले आलोपालो मिलाएर आफैंले संकलन गरौं भनेर लागिपरेका हौं, सिग्देलले भने, नौ महिनासम्म कर उठाउँछौं । साउन, भदौ र असोज तीन महिना ढुंगा, गिट्टी र बालुवा संकलन गर्न नपाइने भएकाले यो अवधिमा कर संकलन गर्नुपर्दैन । समितिले अहिले काबेली, तमोर नदीबाट आउने बालुवालाई विशेष ध्यान दिएको छ । काबेलीबाट दैनिक कम्तीमा १५ ट्रयाक्टर बालुवा आउँछ । फागुनचैत महिनामा सबैभन्दा धेरै आउँछ । सुकेटार, थेचम्बुलगायतका क्षेत्रका बाटोबाट धेरै गिट्टी आउने भएकाले त्यो क्षेत्रलाई पनि ध्यान दिएर कर उठाउने व्यवस्था मिलाउने योजना कर्मचारीको छ । गत वर्ष ठेक्का लिएका जंग बस्नेतका अनुसार धेरै बाँकी हुने र उठाउन नसकिने भएकाले एकपटक ठेक्का लिएकाले फेरि लिन हिम्मत गर्दैनन् । साथीभाइ धेरै चिनजानका हुन्छन्, फोन गरेर छुटाइदे न म दिइहाल्छु नि भन्छन्, धेरै भएपछि भाग्न थाल्छन्, उठाउनै नसकिने रहेछ, बस्नेतले भने, घाटा मात्रै होइन पूरै घाटा हुने रहेछ कसले आँट गर्ने र । अलैंचीलगायतका अन्य कर भने लागिसकेको समितिले जनाएको छ ।"
पूर्वी पहाडमा हवाई सेवा सञ्चालनको माग,"रामेछाप अलपत्र अवस्थामा रहेको विमानस्थललाई स्थानीयले पूर्वी पहाडको वैकल्पिक विमानस्थलको रूपमा प्रयोगमा ल्याउन माग गरेका छन् । राजधानीमा विमान ल्यान्ड गर्न पालो कुर्नुपर्ने अवस्था रहेकाले पूर्वी पहाडका उडानलाई सहज बनाउन विकल्पको रूपमा उक्त विमानस्थल प्रयोग गर्न सकिने जिकिर उनीहरूले गरेका छन् । नागरिक उड्डयन प्राधिकरणले विकल्प खोज्दै गरेका बेला जिल्लावासीले यो धारणा अघि सारेका हुन् । सबै पूर्वाधार तयार भएको राजधानी नजिकैको उक्त विमानस्थलमा हवाई इन्धन भर्ने व्यवस्थासमेत मिलाइसकेको छ । खासगरी सोलु, भोजपुरलगायतका पूर्वी जिल्लामा मौसमका कारण विमान अवतरण गर्न नसकेको अवस्थामा यो विमानस्थललाई प्रयोग गर्न सकिने स्थानीयको भनाइ छ । काठमाडौंलाई कुहिरो ढाकेर उडान बन्द हँुदा लुक्ला खुलेको हुन्छ । काठमाडौंको आकाशमा कुहिरो फाट्छ, लुक्लालाई बादलले ढाकिसक्छ, रामेछाप विमानस्थलका प्रमुख केदार सत्याल भन्छन्, त्यस्तो बेला यो विमानस्थललाई प्रयोग गर्न सकिन्छ । सत्यालका अनुसार विमानस्थलमा टुइनअटर विमान उडान र अवतरण गर्न सक्छन् । उक्त विमानस्थलमा ४ वटा विमान एकैपटक पार्किङ गर्न सक्ने सुविधा छ । पूर्वमा पर्ने लुक्ला, फाप्लु, स्याङ्बोचे, काँगेलडाँडा, रुम्जाटार, लामीडाँडा, खानीडाँडा, भोजपुर, तुम्लिङटार र सुकेटार विमानस्थल पर्छन् । उक्त विमानस्थलमध्ये तुम्लिङटारमा मात्र ठूला जहाज अवतरण गर्न सक्छन् । स्थानीय नवराज ढुंगेल भन्छन्, सबै हिसाबले पूर्वी नेपालको वैकल्पिक विमानस्थलको रूपमा प्रयोग गर्न सकिने अवस्थामा छ ।निजी क्षेत्रको तारा एअरले हाल उक्त विमानस्थलबाट लुक्लाका लागि कार्गो उडान सञ्चालन गर्ने गर्छ । यात्रु सेवा सञ्चालन गर्नका बारम्बार माग भएपछि उक्त कम्पनीले हालसम्म उडान तालिका बनाएको छैन । विमानस्थल कालोपत्रे हुनुअगाडि भने सातामा एक दिन काठमाडौं उडान हुने गरेको थियो । ती उडानहरूमा यात्रुको संख्या कमी थिएन । ढुंगेल भन्छन्, अहिले राख्दा पनि हुँदैन । विमान कम्पनीले भने बीपी राजमार्ग खुलेपछि सस्तो भाडा तिरेर गाडीबाट ४ घण्टामा काठमाडौं पुगिने हुँदा हवाई यात्रु पाइँदैनन् कि भन्ने तर्क गर्दै आएको छ । नागरिक उड्डयन प्राधिकरणको काठमाडौं टर्मिनलले पूर्वी क्षेत्रमा उडानमा रहेका विमानलाई इन्धन अभाव भएमा, यान्त्रिक समस्या आइपरे या मौसम बिग्रँदा यही विमानस्थलमा अवतरण गराउँदै आएको छ ।"
थाईले स्वर्ण जयन्ती मनायो,"काठमाडौं (कास) बैंकक काठमाडौं सीधा उडान सञ्चालन गरेको ५० औं वर्ष पूरा भएको अवसरमा थाई एअरवेज इन्टरनेसनलले सोमबार काठमाडौंमा विशेष समारोह आयोजना गरेको छ । यसले सन् १९६८ डिसेम्बर ४ मा पहिलोपटक नेपालमा उडान भरेको थियो । प्यासेन्जर जेट नेपालमा भित्र्याउन पहिलो उडानसमेत रहेको थाई एअरलाइनले सुरुआती दिनमा साप्ताहिक रूपमा उडान गथ्र्यो । १९९७ अक्टोबरदेखि थाईले नेपालमा दैनिक रूपमा एअरबस ए ३०० जहाज सञ्चालन गरेको थियो । त्यसपछि नेपाल भम्रण वर्ष १९९८ लाई साइत पार्दै यसले बोइङ ७७७ भित्र्याएको थियो । यही विमानमार्फत थाईले आजसम्म नियमित उडान भर्दै आएको छ । कम्पनीद्वारा जारी विज्ञप्तिअनुसार, सन १९८५, नोभेम्बरमा काठमाडौंमा कम्प्युटरको माध्यमबाट रिजर्भ गर्ने पहिलो एअरलाइन्सको रूपमा पनि थाई नै हो । यसले विभिन्न ट्राभल एजेन्टहरूलाई समेत सन् १९९० देखि यो सेवा प्रदान गर्दै आएको छ । थाईको काठमाडौंमा आफ्नै सिल्क क्लास लाउन्ज, ग्राउन्ड ह्यान्डलिङ सर्भिस, रोयल अर्किड होलिडे प्याकेज, टेक्निकल हयान्डलिङ सर्भिस र फस्ट इन लाइट म्यागेजिन छन् ।"
टर्किसका एजेन्ट भ्रमणमा,"काठमाडौं काठमाडौंबाट संसारभरका लागि टर्किस एअरलाइन्सको सर्वाधिक टिकट बिक्री गर्ने ७ वटा नेपाली ट्राभल एजेन्सीलाई प्राग, बर्लिन र इस्तनबुलको फाम ट्रिपमा सहभागी गराइएको छ । टर्किससँग र सेबर नेपालले जुलाईदेखि आयोजना गरेको संयुक्त तीनमहिने टिकट बिक्री कार्यक्रमबाट सात जना नेपाली व्यवसायी छानिएका थिए । फाम ट्रिपमार्फत उनीहरूलाई ती मुलुकहरूको पर्यटन बजार अवलोकन गराइएको विज्ञप्तिमा जनाइएको छ ।"
नेप्से ११ अंकले घटयो,"काठमाडौं (कास) अघिल्लो साता अधिकांश कारोबार दिन बढेको नेप्से यो साता पहिलो कारोबार दिनमै दोहोरो अंकले घटेको छ । आइतबार सार्वजनिक बिदा भएकाले सोमबारदेखि खुलेको बजार पहिलो २० मिनेट उच्च अंकले बढेर १ हजार ५ सय ४५ नजिक पुग्यो । त्यो वृद्धि लामो समय टिकेन । त्यसपछि ओरालो लागेको बजार अन्त्यसम्म पनि थामिएन । अन्तिममा नेप्से १०९० अंकले घटेर १ हजार ५ सय २६७७ अंकमा बन्द भयो । गत बिहीबारको तुलनामा सोमबारको परिसूचक ०७१ प्रतिशतले कम हो । परिसूचकसँगै कारोबार रकम पनि घटेको छ । करिब ५ हजार ६ सय कारोबारबाट १ सय ५७ कम्पनीका १० लाख १६ हजार ४ सय ९३ कित्ता सेयर किनबेच भए । ती कारोबारबाट ५४ करोड २३ लाख रुपैयाँ परिचालन भयो । अघिल्लो कारोबारको तुलनामा यो करिब २७ प्रतिशतले कम हो । कारोबारमा आएकामध्ये २९ कम्पनीको सेयर मूल्य बढयो, १ सय १५ कम्पनीको सेयर मूल्य घटयो र बाँकी १३ कम्पनीको सेयर मूल्य स्थिर छ । सोमबार क वर्गका कम्पनीको सेयर कारोबार मापक सेन्सेटिभ र कारोबारमा रहेका सबै कम्पनीको कारोबार मापक फ्लोट परिसूचक समान दर (०७१ प्रतिशत) ले ऋणात्मक रहे । यसकारण कुल बजार पुँजीकरण पनि घटेर १७ खर्ब ७४ अर्ब रुपैयाँ कायम भएको छ । कारोबारमा आएकामध्ये होटल र उत्पादन तथा प्रशोधनबाहेक सबै समूहको परिसूचक घटे । होटल र उत्पादन तथा प्रशोधन समूहको परिसूचक क्रमश: ०८७ र ०२२ प्रतिशतले सकारात्मक रहे । तर, बैंकिङ समूहको परिसूचक ०६३, व्यापारको ०६९, विकास बैंकको ०८३, जलविद्युत् ००५, वित्त कम्पनी ०४६, बिमा १२९, अन्य ०८१ र लघुवित्त समूहको १०८ प्रतिशतले घटे ।"
चेम्बर एक्स्पोमा ५ करोडको कारोबार,"काठमाडौं चेम्बर अफ कमर्सले आयोजना गरेको नेपाल चेम्बर एक्स्पो २०७४ मा ५ करोड रुपैयाँभन्दा बढीको कारोबार भएको छ । बिहीबारदेखि सुरु भएको एक्स्पो सोमबार सकिएको छ । संयोजक राष्ट्रभूषण चाकुबजीका अनुसार एक्स्पो अवधिभरि ५० हजारभन्दा बढीले अवलोकन गरेका थिए । उनका अनुसार एक्स्पो स्टलमा रहेका विभिन्न कम्पनीका गाडीहरूसमेत अर्डर भएका छ । एक्स्पोमा सहभागी अवलोकनकर्ताबाट धेरै उत्साहित छांै, उनले भने, एक्स्पो अवधिमा सबैभन्दा बढी सवारी साधन बुकिङ भएको छ । ग्राहकहरू लत्ताकपडामा पनि आकर्षित भएको आयोजकले जनाएको छ । विशेष गरेर जाडोको मौसममा चाहिने ज्याकेटलगायतका लुगाकपडामा ग्राहकको आकर्षण देखिन्थ्यो, उनले भने । एक्स्पोमा अटोमोबाइल, इलेक्ट्रिकल एन्ड इलेक्ट्रोनिक्स, फलोरिङ एन्ड फर्निसिङ, होम अप्लाइन्स, फेसन वेयर, मोबाइललगायतका दुई सय २५ वटा स्टलहरू राखिएका थिए । नेपालसहित कोरिया, थाइल्यान्ड, भारत, चीन, जापान, पाकिस्तान र बंगलादेश गरी आठवटा मुलुकको सहभागिता रहेको आयोजकले जनाएको छ । यो तेस्रो चेम्बर एक्स्पो हो । चेम्बरले प्रत्येक वर्ष अन्तर्राष्ट्रिय एक्स्पो आयोजना गर्दै आएको छ । यसपटकको एक्स्पोमा दक्षिण कोरियाले पार्टनर मुलुकका रूपमा सहभागिता जनाएको थियो । थाइल्यान्डले फोकस मुलुकका रूपमा सहभागिता जनाएको थियो ।"
कलर्सको एस १ बजारमा,"काठमाडौं (कास) कलर्स मोबाइलले एस शृंखलाको एस १ बजारमा ल्याएको छ । यसले उच्च कोटीको फोन महसुस गराउने दाबी गरिएको छ । टेलिटक प्रालिका प्रमुख कार्यकारी अधिकृत सञ्जय अग्रवालले फोन बिक्री सुरु भएको बताए । मेटालिक निर्मित भएको यो फोनले आफ्नो ढाँचाबाट प्रयोगकर्ताहरूको ध्यान खिच्नेमा र उनीहरूलाई स्टाइलको थप अनुभूति दिलाउनेमा विश्वस्त हुन सकिन्छ, विज्ञप्तिमा भनिएको छ । उल्लेख मात्र नभई फोनका अन्य विशेषताहरू समेत अत्यन्त अब्बल रहेको दाबी गरिएको छ । एस १ मा पछाडिपट्टि ८ मेगापिक्सल क्षमताको र अगाडिपट्टि ५ मेगा पिक्सल क्षमताका क्यामरा जडान गरिएको छ, विज्ञप्तिमा भनिएको छ, दुवैतिर फ्ल्याससमेत भएको कारण प्रयोगकर्ताहरूले सेल्फी लिन र फोटोहरू खिच्न सहजता महसुस गर्नेछन् ।"
एकै दिनमा नबिलका १० शाखा,"काठमाडौं (कास) नबिल बैंकले एकै दिन १० ठाउँमा नयाँ शाखा विस्तार गरेको छ । सुर्खेतको वीरेन्द्रनगर, कैलालीको टीकापुर, तालचोक, बगर, कास्कीको अमरसिंहचोक (पोखरा, दाङको लमही, बर्दिबासको महोत्तरी, चितवनको टाँडी, सिरहाको लहान र सर्लाहीको हरिवनमा १८ गते नयाँ शाखाहरू खोलेको हो । बैंकको थप नयाँ शाखाहरूबाट ग्राहकले सम्पूर्ण बैंकिङ सुविधाहरू प्राप्त गर्न सक्नुहुनेछ, विज्ञप्तिमा भनिएको छ, १० नयाँसहित बैंकले ६२ वटा शाखाहरू तथा २ एक्सटेन्सन काउन्टर, १ सय वटा एटीएमहरू र १ हजार ५ सयभन्दा बढी नबिल रेमिट एजेन्टमार्फत् देशव्यापी रूपमा र विदेशस्थित अन्य बैंैंकिङ एजेन्सीहरूमार्फत सेवा प्रदान गरिआएको छ ।"
रियलको मोक्टेल्स बजारमा,"काठमाडौं (कास) डाबर नेपालले रियल मोक्टेल्स अन्तर्गत दुई भिन्न स्वाद बजारमा ल्याएको छ । पिना कोलाडा र भर्जिन म्यारीको नयाँ बिक्री सुरु गरेको हो । रेस्टुरेन्ट्स तथा बारमा मोक्टेल्स र कक्टेल्सको अनुभव लिने र सोही स्वाद र अनुभव घरमै परिवार तथा साथीहरूसँग बसेर लिन चाहनेका लागि यो उत्तम विकल्प हुनेछ, विज्ञप्तिमा भनिएको छ, रियल मोक्टेल्स विज्ञहरूद्वारा उचित सामग्रीहरूको प्रयोग र मिश्रणबाट तयार गरिन्छ । जसले प्याक खोलेर रेस्टुरेन्ट्स तथा बारको मोक्टेल्सजस्तै आनन्दको अनुभूति दिनेछ ।"
दीक्षासँग नविता पराजित,"काठमाडौं (कास) इम्प्याक्ट ठमेल ओपन टेबलटेनिस प्रतियोगिताको महिला सिंगलतर्फ समूह ए बाट आर्मीकी दीक्षा तामाङ, प्रहरीकी राष्ट्रिय च्याम्पियन नविता श्रेष्ठ र एपीएफ क्लबकी सिक्का सुवाल शीर्ष तीनस्थानभित्र रहँदै सुपर लिगमा पुगेका छन् । ६ खेलाडी सहभागी यो समूहमा दीक्षाले शतप्रतिशत जित निकालिन् । नविताले ४ जित र १ हार सामना गरिन् । सोमबारै दीक्षाले नवितालाई ३१ को सेटमा हराएकी थिइन् ।समूह बी बाट एपीएफकी सेलिशा खड्गी, आर्मीकी रविना महर्जन र प्रहरीकी सोनु थापामगर तथा समूह सी बाट आर्मीकी स्वेच्छा नेम्वाङ, प्रहरीकी एलिना महर्जन र प्रहरीकी यशस्वी सुवाल सुपर लिगलाई छानिए ।पुरुष सिंगलतर्फ समूह ए बाट एपीएफका विलोश श्रेष्ठ र प्रहरीका विनेश खनिया, समूह बी बाट एपीएफका शिवसुन्दर गोथे र आर्मीका चन्दन शाही तथा समूह सी बाट एपीएफका अमरलाल मल्ल र आर्मीका नारायण घिमिरे सुपर लिगमा स्थान बनाउन सफल भए । समूह डी बाट एपीएफका पुरुषोत्तम वज्राचार्य र प्रहरीका प्रदीप रोका, समूह ई बाट राष्ट्रिय च्याम्पियन प्रहरीका स्यान्टु श्रेष्ठ र आर्मीका कृष्ण थापामगर तथा समूह एफ बाट प्रहरीका दीप साउन र भक्तपुरका राजीव चिकन्बन्जारले सुपर खेल्ने भएका छन् ।"
टेस्ट रोचक मोडमा,न्युजिल्यान्डको इनिङ्स जितवेलिङटन फेरि एकपल्ट वेस्ट इन्डिज नाटकीय ब्याटिङ पतनको सिकार बनेपछि न्युजिल्यान्डले पहिलो टेस्ट चौथो दिन सोमबार एक इनिङ्स र ६७ रनले जितेको छ । वेस्ट इन्डिजले अन्तिम पाँच विकेट ३३ रनमा गुमाएको थियो । यसका लागि ९ ओभरमात्र आवश्यक परेको थियो । न्युजिल्यान्डले एक दिनको खेल बाँकी छँदा नै इनिङ्स अन्तरको जित निकाल्न सफल रह्यो । पाहुना टिमले पहिलो इनिङ्समा १ सय ३४ रन बनाएयता न्युजिल्यान्डले ९ विकेटमा ५ सय २० रन बनाउन सफल भयो । घाँसे पिचमा वेस्ट इन्डिजले २ विकेटमा २ सय १४ रनबाट अगाडि खेल्न सुरु गरेको थियो । उसको सामु ३ सय ८६ रनले पछाडि परेको कठिन स्थिति थियो । पहिलो घण्टाको खेलपछि पाहुना टिमले ९१ रन बनाएका क्रेग ब्रेथहाइटलाई गुमायो । लन्चअगाडि उसले तीन विकेट गुमाएको थियो । अब दोस्रो टेस्ट ह्यामिल्टनमा शनिबार सुरु हुनेछ । सिरिजमा आफ्नो चुनौती कायम राख्न वेस्ट इन्डिजले संघर्ष गर्नुपर्नेछ ।
सुटिङ टोली जापान जाने,"काठमाडौं (कास) दसौं एसियाली एयर गन सुटिङ च्याम्पियनसिपमा नेपालका दुई खेलाडीले प्रतिस्पर्धा गर्ने भएका छन् । जापानको वाकोमा डिसेम्बर ६ देखि १२ सम्म हुने प्रतियोगितामा महिला खेलाडीद्वय सुस्मिता नेपाल र आयुशा केसी भाग लिने छन् । दुवैले १० मिटर एयर राइफलमा प्रतिस्पर्धा गर्नेछन् ।टिम व्यस्थापकमा नेपाल सुटिङ संघका सदस्य राजेशबहादुर श्रेष्ठ र प्रशिक्षकमा प्रदीप खाती छन् । नेसनल राइफल एसोसिएन अफ जापानको आयोजनामा हुने उक्त प्रतियोगिता सन् २०१८ मा अर्जेन्टिनामा हुने युथ ओलम्पिकका लागि खेलाडी छनोटका रूपमा समेत रहेको प्रशिक्षक खातीले जनाएका छन् ।सुटिङ संघका अध्यक्ष पुष्पदास श्रेष्ठले आफ्ना खेलाडीले स्वर्ण, रजत र कांस्य जितेमा क्रमश: १ लाख, ५० हजार र २५ हजार नगद पुरस्कार दिने घोषणा गरेका छन् । उनले खेलाडीले पदक जिते छात्रवृत्तिका लागि एसियाली सुटिङ महासंघमा पहल गर्ने प्रतिवद्धता व्यक्त गरेका छन् । नेपाली सुटिङ टोली मंगलबार त्यसतर्फ जानेछ ।"
ललितपुर टयालेन्ट हन्टका चार खेलाडी,"काठमाडौं (कास) ललितपुर प्याट्रियट्स टीभीएस एभरेस्ट प्रिमियर लिग (ईपीएल) क्रिकेटका लागि टयालेन्ट हन्टबाट चार खेलाडी छनोट गरेको छ । ईपीएलको नियमानुसार हरेक टोलीले एक खेलाडी ट्यालेन्ट हन्टबाट लिनुपर्ने प्रावधान छ । ललितपुरले टयालेन्ट हन्टबाट लिएका खेलाडीमा प्रतिश जिसी, सुमित झा, विपिन आचार्य र रित गौतम छन् । ललितपुरका मालिक किशोर महर्जनले एक खेलाडीले टोलीमा स्थान पाउने भए पनि अन्य खेलाडीलाई पारिश्रमिकसहित सबै सुविधा प्रदान गरिने बताए । टयालेन्ट हन्टबाट छानेका एक खेलाडीलाई २५ हजार दिनुपर्ने प्रावधान छ । महर्जनले टयालेन्ट हन्टबाट आएका सबै खेलाडीलाई पारिश्रमिक र सुविधासहित प्रशिक्षण दिइने बताए । ललितपुरले यी चारबाट १ खेलाडी टिममा छनोट गरेर राख्नेछ । ललितपुरले पहिलो चरणमा आहान गरेको ट्रायलमा १ सय ५ खेलाडी सहभागी थिए । नेट्सबाट ३१ खेलाडी दोस्रो चरणलाई छनोट गरिएको थियो । त्यसपछि म्याचहरू खेलाएर ४ खेलाडी छनोट गरिएको ललितपुरका प्रशिक्षक राजु बस्न्यातले बताए । चारमध्ये प्रतिश र रित एसीसी यू१६ इस्टर्न रिजनका लागि नेपालको प्रारम्भिक टोलीमा परेका थिए । नेपाली यू१६ टोली प्रतियोगितामा सहभागी हुन शनिबार थाइल्यान्ड जाँदै छ । प्रशिक्षक बस्न्यातले नेपाली क्रिकेटलाई योगदान दिने उद्देश्यले टयालेन्ट हन्टबाट चार युवा खेलाडी छनोट गरिएको बताए । उनका अनुसार टोलीको प्रशिक्षण मंसिर २६ बाट सुरु हुनेछ । ललितपुरले पुस ३ मा काठमाडौं किंग्स ११ सँग त्रिवि क्रिकेट मैदान कीर्तिपुरमा ईपीएलको उद्घाटन खेल खेल्नेछ ।बस्न्यातले आफ्नो टोलीले छिट्टै विदेशी खेलाडीको पनि घोषणा गर्ने जनाए । विदेशी खेलाडीबारे बताउन नचाहे पनि उनले भने, नेपाली क्रिकेटलाई सुहाउँदो इन्डियन प्रिमियर लिग र रणजी ट्रफी खेलेका खेलाडी ल्याउन लागिरहेका छौं । ईपीएलमा अनिवार्य तीन विदेशी खेलाडी हुनुपर्ने प्रावधान छ ।"
भारतीय टोलीमा सात नयाँ अनुहार,"काठमाडौं (कास) एसीसी यू१९ एसिया कप खेलेको टोलीबाट ७ खेलाडी समावेश गर्दै भारतले आईसीसी यू१९ विश्वकपका लागि अन्तिम टोली घोषणा गरेको छ । भारतीय सञ्चारमाध्यमले जनाएअनुसार पृथ्वी शले टोलीको कप्तानी सम्हाल्ने छन् । आइतबार घोषित टोलीमा पछिल्लो प्रतियोगिताका ७ सदस्य अटाएनन् । सन् २०१८ जनवरी तेस्रो साता प्रतियोगिता न्युजिल्यान्डमा आयोजना हुँदै छ ।गत महिना सम्पन्न एसिया कपमा नेपालले प्रतियोगिताको डिफेन्डिङ च्याम्पियन भारतलाई १९ रनले पराजित गरेपछि भारतको यात्रा समूह चरणमै सीमित भएको थियो । उसले अन्तिम खेलमा बंगलादेशसँग पनि पराजय बेहोरेको थियो । त्यस समयका कप्तान हिमांशु रानासहित अभिषेक शर्मा, रियान पराग, हार्भिक देशाई, अर्शदीप सिंह, शिव सिंह र मनाजोत कालरामात्र टोलीमा अटाए ।टोलीका प्रशिक्षक राहुल द्रविडले कप्तान पृथ्वीसँगै उपकप्तान शुभम गिल, इशान पोरेल, कमलेश नगरकोटी, शिवम माभी, आर्यन जुयाल, पंकज यादव र अनुकुल रोयलाई यसपल्ट टोलीमा समेटेका हुन् । ब्याट्सम्यान पृथ्वी र तीव्र गतिका बलर इशान रणजी ट्रफीमा क्रमश: मुम्बई र बंगालको सिनियर टोलीबाट खेलिरहेका छन् ।"
कभर्डहल स्वामित्वबारे अन्योल,"भोजपुर डाँडागाउँस्थित भोजपुर बहुमुखी क्याम्पसको जग्गामा निर्माण भएको ब्याडमिन्टन कभर्डहल स्वामित्वबारे अन्योल देखिएको छ । उक्त कभर्डहल जिल्ला ब्याडमिन्टन संघको सक्रियतामा निर्माण भएको हो । तीन वर्षअघि कभर्डहल निर्माण थालनी गर्दा ब्याडमिन्टन संघसँग जग्गा नभएपछि क्याम्पसले आफ्नो जग्गा दिएको थियो । ७२ बाई ५४ फिट क्षेत्रफलको जग्गामा ३ कोर्ट रहेको ट्रसवाला कभर्डहल निर्माण भएको छ । सम्पूर्ण फिनिसिङका काम नसकिएको भए पनि एक वर्षयता खेल्न मिल्ने भएको छ । खेल्न पनि थालेका छन् । तर कभर्डहलको स्वामित्व कस्को रहने भन्नेमा क्याम्पस र ब्याडमिन्टन संघ दुवै अनभिज्ञ छन् । कभर्डहल निर्माणका लागि क्षेत्र विकास कोषबाट १० लाख रुपैयाँ बजेट परेपछि काम चाँडै थाल्नैपर्ने र संघको आफ्नै जग्गा नभएको अवस्थामा फ्रिज हुने सम्भावना भएपछि हेमन्त राईले आफू क्याम्पस प्रमुख हुँदा जग्गा दिएका थिए । क्याम्पसकै उपप्राध्यापक निमा शेर्पा ब्याडमिन्टन संघका अध्यक्ष हुन् । उनी हेमन्तपछि क्याम्पस प्रमुख भए । तत्कालीन समयमा कभर्डहल बनाउन जग्गा दिने निर्णय भएको भए पनि स्वामित्व कस्को रहने भन्ने हालसम्म टुंगो लागेको छैन । कभर्डहल निर्माणका लागि क्याम्पसको जग्गा भए पनि निर्माणको सम्पूर्ण लगानी र प्रयास संघले गरेको थियो । कभर्डहल संघले निर्माण गरेको भए पनि जग्गा आफ्नो भएकाले सम्पूर्ण स्वामित्व क्याम्पसकै हुने प्रमुख रोहितकुमार श्रेष्ठ बताउँछन् । क्याम्पसको जग्गा कसैको स्वामित्वमा हस्तान्तरण गर्न मिल्दैन र कुनै विधि पूरा नगरी भोगचलनमा दिन मिल्दैन । तर भोजपुरको अस्तित्वसँग क्याम्पस र कभर्डहल दुवै महत्त्वका पाटाहरू हुन्, उनले भने, जग्गा लिजमा दिन मिल्छ, हामीले लिजमा दिएको पनि होइन । कभर्डहल कसको स्वामित्वमा रहने भन्ने निर्णय नै भएको छैन । क्याम्पसले तत्काल प्रयोगमा नआएको जग्गा कभर्डहल निर्माणका लागि दिएको हुँदा कुनै बेला क्याम्पसलाई आवश्यक परेको खण्डमा जग्गा आफूअनुकूल प्रयोग गर्न सक्ने उनले बताए । ठूलो संघर्ष गरेर निर्माण गरेको कभर्डहलको जग्गाका सम्बन्धमा अस्पष्ट रहँदा ब्याडमिन्टन संघलाई पनि चिन्ताको बिषय बनेको छ । उसले आफ्नो परिश्रमको लगानी परेको कारण जग्गा क्याम्पसकै स्वामित्वमा रहे पनि कभर्डहल स्वामित्वबारे क्याम्पस प्रशासनले चाँडै टुंगो लगाउनुपर्ने बताउँछ । संघले जग्गाको स्वामित्व लिन त मिल्दैन तर कभर्डहलमा संयुक्त स्वामित्व रहनुपर्छ, आयआर्जनका कुराहरू टुंगो लाग्नुपर्छ, ब्याडमिन्टन संघ भोजपुरका सचिव विकास श्रेष्ठले भने, क्याम्पसलाई पनि समस्या नहुने र जिल्लाको ब्याडमिन्टनलाई उकास्न सघाउ पुग्ने गरी कानुनी प्रक्रियामा जानुपर्छ । संघले कार्यविधि बनाउन क्याम्पस प्रशासनलाई दुईपल्ट लिखित र मौखिक जानकारीसमेत गराइसकेका छन् । तर क्याम्पसले कार्यविधि बनाएको छैन । निर्माणाधीन व्याडमिन्टनको कभर्डहल बजेट अभावले पूर्ण रूपमा सम्पन्न भइसकेको छैन । ट्रस उठाएर जस्ता र त्रिपालले घेराबारा गरिएको छ । प्यारापिट निर्माणलगायत फिनिसिङका लागि बजेट अभाव छ । बजेट बाँडफाँटमा ब्याडमिन्टनलाई बेवास्ता गरेका कारण समस्या भएको समितिको भनाइ छ । संघका अनुसार निर्माणका लागि हालसम्म करिब ४५ लाख खर्च भइसकेको छ । पूरा गर्न थप ५० लाख आवश्यक पर्ने अनुमान छ । क्षेत्र विकास कोषबाट पाउने केही रकम बाहेक सरकारी तबरबाट अन्य सहयोग आउन नसक्दा बजेट अभाव रहेको जनाइएको छ । यसअघि खेलाडी तथा संघले फेसबुक पेजमार्फत देश तथा विदेशमा बस्ने नेपालीबाट सहयोग जुटाएर कभर्डहल निर्माण गरेका थिए । ब्याडमिन्टनका राष्ट्रिय च्याम्पियन सरादेवी तामाङ विकास श्रेष्ठ, नङसलदेवी तामाङ, विवेक श्रेष्ठ, रत्नजित तामाङ र नवीन श्रेष्ठ भोजपुरे माटोले जन्माएका हुन् । हाल अन्तर्राष्ट्रिय स्तरमा ब्याडमिन्टनमा सहभागी हुन जाँदा भोजपुरका ४५ खेलाडी कोर्टमा उत्रन्छन् ।"
चन्डिमल र म्याथ्युजको शतक,"नयाँ दिल्ली (एएफपी) कप्तान दिनेश चन्डिमल र एन्जेलो म्याम्थुजले दिल्लीको बाक्लो प्रदूषणबीच ठोस शतक बनाएपछि श्रीलंकाले भारतविरुद्धको तेस्रो टेस्टको तेस्रो दिन सोमबार पुनरागमनको प्रयास गरेको छ । दिनको अन्त्यतिर भने फेरि भारतीय बलर हाबी रहे । खराब प्रकाशले दिनको खेल चाँडै रोकिनु अघि पाहुना टिम ९ विकेट गुमाएर ३ सय ५६ रनको स्थितिमा छ । चन्डिमल १ सय ४७ रन बनाएर खेलिरहेका छन् । उनलाई शून्यमा लक्षन सन्डकनले साथ दिइरहेका छन् । श्रीलंका अझै १ सय ८० रनले पछाडि छ । अफ स्पिनर रविचन्द्रन आश्विनले ३ विकेट लिए भने मोहम्मद सामी, इशान्त शर्मा र बायाँहाते स्पिनर रवीन्द्र जडेजाले २२ विकेट लिए । श्रीलंकाका लागि चन्डिमलले १ सय ११ रन बनाएका म्याथ्युजसँग मिलेर चौथो विकेटमा १ सय ८१ रनको साझेदारी गरे । श्रीलंकाले १३१३ बाट दिनको खेल सुरु गरेको थियो । हानिकारिक हुस्सुबीच दुई श्रीलंकाली ब्याट्सम्यानले तीन सेसन ब्याटिङ गरे । यसअघि श्रीलंकाली खेलाडीले अघिल्लो दिन मास्क लगाएर नाटकीय रूपमा खेलेका थिए । खराब हावाकै कारण त्यस दिन २० मिनेटको खेल रोकिएको थियो । म्याथ्युजले तीन अवसरमा ड्रप क्याचको फाइदा लिए । उनले यसक्रममा दुई वर्षदेखि शतक बनाउन नसकेको क्रम पनि तोडे । इशान्त शर्माको बलमा चौका प्रहार गर्दै उनले शतक पूरा गरे । गलमा भारतविरुद्ध नै उनले पछिल्लो शतक बनाए दिएका छन् । कुल २ सय ६८ बल खेलेका पूर्व श्रीलंकाली कप्तानले सकारात्मक क्रिकेट खेले । उनले ११ चौका र दुई छक्का प्रहार गरे । उनी चिया सत्रपछि आश्विनको बलमा आउट भए । पहिलो दिन उनले लगाएका बल हेलमेटमा लागर घाइते भएका सदिरा समरविक्रम तल्लो क्रममा आएर बहुमूल्य ३३ रन बनाए । उनी इशान्तको बलमा आउट भए । त्यसयता आश्विनले तल्लोक्रमका श्रीलंकाली ब्याट्सम्यानलाई आउट पारे । बिहानी सेसनमा असहज महसुस गरिरहेका चन्डिमलले आफ्ना ट्रेनरलाई बोलाउनुपरेको थियो । तर उनले भारतीय बलरलाई लगातार निरास पारे र आफ्नो टिमलाई फलोअनबाट जोगाए । सोमबार दिल्लीमा प्रदूषण अझ खराब भएको थियो ।"
एकेडेमीलाई खेलकुद सामग्री,"बुटवल एन्फा टेक्निकल सेन्टर बुटवलका खेलाडीलाई हङकङमा बसोबास गर्ने नेपाली खेलप्रेमीहरूले खेलकुद सामग्री उपलब्ध गराइदिएका छन् । रूपन्देहीको फुटबललाई लामो समयदेखि सहयोग गर्दै आएका अमृत थापा, अशोक मल्ल र प्रकाश थापाको सहयोगमा करिब ७० हजारबराबरका खेल सामग्री वितरण गरिएको हो । त्यसमा १० थान फुटबल र खेलाडीलाई आवश्यक जर्सी, बुट, मोजाहरू छन् । नेपाली फुटबल विकासका लागि उमेर समूहका खेलाडीको उत्पादन महत्त्वपूर्ण हुने भएकाले उनीहरूको हौसला दिन थोरै भए पनि रकम जम्मा गरेर सहयोग गरेका हौं, दाता अमृत थापाले भने ।रूपन्देही जिल्ला फुटबल संघद्वारा सञ्चालित एन्फा एकेडेमीमा १६ वर्षमुनिका २४ खेलाडी छन् । उनीहरू हरेक दिन बिहान र साँझ प्रशिक्षण गर्छन् भने दिउँसो स्कुलमा पढ्ने गर्छन् । उनीहरूले प्रतियोगितामा पनि प्रतिस्पर्धा गर्दै आएका छन् । केही अभिभावकले आफ्ना छोराछोरीलाई खेल्दै पढ्दै गर्ने वातावरण मिलाउन मासिक शुल्क दिएका छन् । विपन्नका लागि भने खेलप्रेमीबाट सहयोग जुटाएर एकेडेमी खर्च चलाइएको छ ।जिल्ला फुटबल संघका अध्यक्ष दीर्घबहादुर केसीले हङकङमा बसोबास गर्ने प्रवासी नेपालीबाट नेपाली खेलकुदमा विगतदेखि सहयोग हुँदै आएको बताए । यस्ता सहयोगले खेलाडीलाई राम्रो गर्न प्रोत्साहन मिल्छ, उनले भने, संकटमा पनि देशको फुटबल बचाउने र खेलाडी उत्पादन गर्ने काम यस एकेडेमीले गरिरहेको छ । त्यसैले अझ राम्रोसँग एकेडेमी सञ्चालन गर्न भविष्यमा पनि सहयोगको आस गरेका छौं ।"
सर्वोत्तममुखीलाई आत्मानन्द गोल्डकप,"इलाम (कास) किराँत धर्मगुरु आत्मानन्द लिङदेनको ६४ औं जन्मोत्सवको अवसरमा माङ्सेबुङमा सम्पन्न आत्मानन्द रनिङ गोल्डकप फुटबलको उपाधि पाँचथर यासोकको सर्वोत्तममुखी टिमले जितेको छ । उसले मोरङको सगरमाथा फुटबल टिमलाई ६२ ले हरायो । यासोकका पुष्प मादेनले ह्याट्रिक गरे । उनले २८, ७१ र ७३ औं मिनेटमा गोल गरे । कर्ण लिम्बूले १२ औं, विशाल राईले २६ औं र दिलेन लोक्तामले ५७ औं मिनेटमा गोल गर्दै यासोकको जित सुनिश्चित पारे । मोरङबाट भुटान बस्नेतले दुई गोल गरे । विजेतालाई सोमबार गुरुको जन्मोत्सवमा पुरस्कृत गरिएको छ । विजेताले १ लाख ५ हजार ६४ रुपैयाँ र उपविजेताले ७५ हजार ६४ रुपैयाँ जितेका छन् । जिल्लाका ग्रामीण क्षेत्रमा हुने प्रतियोगितामध्ये व्यवस्थापन र धनराशिको हिसाबले यो ठूलो हो । स्पर्धामा पूर्वका ८ टिम सहभागी थिए । विकटता र मैदान अभावका कारण बर्सेनि हुने फुटबल गर्न आयोजकले समस्या भोग्नुपरेको आयोजक समितिका अध्यक्ष मनकुमार आङबुहाङले बताए ।"
कराँतेले केरलामा भाग लिने,"काठमाडौं (कास) दोस्रो खुला आमन्त्रण फुल कन्ट्याक्ट कराते च्याम्पियनसिपमा नेपालका ६ खेलाडीले भाग लिने भएको छ । भारतको केरला हुने प्रतियोगिताको पुरुष खुला तौलमा वशिष्ठप्रसाद प्रधान, ७५ केजीमुनि आर्यन विसी, ६५ केजीमुनि सन्तोषकुमार लामा र ५५ केजीमुनि निर्मल लोले प्रतिस्पर्धा गर्नेछन् । महिला ५५ केजीमुनि रेजिना दर्नाल र खुला तौलमा निशा बोहराले खेल्नेछन् । डिसेम्बर १५ देखि १९ सम्म चल्ने प्रतियोगिताको प्रशिक्षक तथा व्यवस्थापकमा किशोर श्रेष्ठ छन् ।"
