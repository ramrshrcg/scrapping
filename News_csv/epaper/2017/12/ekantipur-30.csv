शीर्षक,विवरण
गाँठो फुक्यो,"काठमाडौं राष्ट्रपति विद्यादेवी भण्डारीले शुक्रबार अध्यादेश प्रमाणीकरण गरेसँगै राष्ट्रिय सभा निर्वाचन र नयाँ सरकार गठनको बाटो खुलेको छ । राष्ट्रिय सभा सदस्य निर्वाचन प्रणालीबारे राजनीतिक सहमति जुटाउन प्रमुख दलका नेताहरूबीच केही दिनयताको छुट्टाछुट्टै संवादपछि राष्ट्रपतिले अध्यादेश जारी गरेकी हुन् । उनले शुक्रबारै पनि प्रधानमन्त्री शेरबहादुर देउवा र एमाले नेता सुवासचन्द्र नेम्वाङसँग छुट्टाछुट्टै परामर्श गरेकी थिइन् । राष्ट्रिय सभा निर्वाचनको मिति निर्वाचन आयोगको परामर्शमा सरकारले तोक्ने व्यवस्था अध्यादेशमा छ । सरकारले दुई महिनाअघि पेस गरेको अध्यादेश जारी गर्न सत्तापक्षले निरन्तर दबाब दिएको थियो । निर्वाचनबाट पहिलो शक्ति बनेको एमालेले अध्यादेशमा उल्लिखित एकल संक्रमणीय निर्वाचन प्रणाली असंवैधानिक भएको अडान राख्दै अध्यादेश फिर्ता लिन सरकारलाई भन्दै आएको थियो । राष्ट्रपतिबाट जारी हुँदैमा अध्यादेश संवैधानिक हुने होइन, एमाले नेता नेम्वाङले भने, हामीले त्यसको अन्तरवस्तुमा प्रश्न उठाएका हौं, अध्यादेशको अन्तरवस्तुमा के छ भन्नेमा सरकार जिम्मेवार हुन्छ । संविधानसभाबाट रूपान्तरित संसद्मा सरकारले पेस गरेको विधेयकमा राष्ट्रिय सभाको निर्वाचन बहुमतीय निर्वाचन प्रणालीबाट गर्ने प्रस्ताव गरेको थियो । संसद्मा विधेयकमाथि दलहरूबीच विवाद भएकाले पारित हुन सकेन । संसदको अवधि सकिएपछि सरकारले राष्ट्रिय सभा एकल संक्रमणीय मतका आधारमा गर्ने प्रस्ताव गरी दुई महिनाअघि अध्यादेश राष्ट्रपतिसमक्ष सिफारिस गरेको थियो । राष्ट्रपतिमार्फत शुक्रबार जारी अध्यादेशमा राष्ट्रिय सभा सदस्यको चुनाव एकल संक्रमणीय निर्वाचन प्रणालीका आधारमा गर्ने व्यवस्था छ । संघीय संसद्को तल्लो सदन प्रतिनिधिसभा सदस्यको चयन मिश्रित निर्वाचन प्रणाली (६० प्रतिशत प्रत्यक्ष र ४० प्रतिशत समानुपातिक) बाट हुने स्पष्ट व्यवस्था रहेको संविधानमा माथिल्लो सदन राष्ट्रिय सभाको निर्वाचन प्रणालीबारे प्रस्ट उल्लेख छैन । संसदको अधिवेशन चालु नरहेका बखत तत्काल केही गर्न आवश्यक परेमा मन्त्रिपरिषदको सिफारिसमा राष्ट्रपतिबाट अध्यादेश जारी गर्न सकिने संवैधानिक (धारा ११४) व्यवस्था छ । तत्कालका लागि कानुनसरह लागू हुने अध्यादेश संघीय संसदको बहुमतले स्वीकार नगरेमा स्वत: खारेज हुन्छ ।संवैधानिक व्यवस्थाअनुसार राष्ट्रिय सभाका लागि प्रदेशसभा सदस्य र स्थानीय तहका प्रमुखउपप्रमुख सदस्य रहेको निर्वाचक मण्डलले प्रत्येक प्रदेशबाट तीन महिला, एक दलित, एक अल्पसंख्यक वा अपांग र अन्य तीन गरी ८८ सदस्य चुन्ने छन् । स्थानीय तह र प्रदेशसभाका निर्वाचित जनप्रतिनिधि मात्रै मतदाता रहने भए पनि ३५ वर्ष उमेर पूरा गरी कानुनले अयोग्य नठहर्याएको राष्ट्रिय सभा सदस्य पदको उम्मेदवार हुन सक्छन् । उम्मेदवारको एकएक जना प्रस्तावक र समर्थक भने सम्बन्धित निर्वाचक मण्डलको सदस्य हुनुपर्छ ।उम्मेदवारमध्ये सबभन्दा बढी मत ल्याउने विजयी हुने बहुमतीय प्रणालीविपरीत एकल संक्रमणीय मत प्रणालीमा निर्वाचक मण्डलका सदस्यहरूले एकभन्दा बढी उम्मेदवारलाई प्राथमिकता क्रमअनुसार मत दिन पाउँछन् । कुनै उम्मेदवारले प्राप्त गरेको विजयी हुन आवश्यक संख्याभन्दा बढी मत दोस्रो प्राथमिकतामा संक्रमण हुने प्रणालीमा कुनै पनि मत खेर जाँदैन, प्रत्येक मतको मूल्य हुन्छ । निर्वाचक मण्डलको शक्ति सन्तुलनअनुसार प्रतिनिधित्व हुने यस प्रणालीले अल्पमतलाई उसको शक्तिअनुसारको प्रतिनिधित्व सुनिश्चित गराउँछ । अध्यादेशमा राष्ट्रिय सभा सदस्यहरूको चयन एकल संक्रणीय निर्वाचन प्रणालीबाट हुने व्यवस्था भए पनि संवैधानिक व्यवस्थाका कारण प्रत्येक प्रदेशबाट दुईदुई सदस्यको निर्वाचन भने बहुमतीय प्रणालीबाटै हुनेछ । प्रत्येक प्रदेशबाट दलित र अल्पसंख्यक वा अपांग कोटामा एकएक जना मात्रै निर्वाचित हुन्छन् । एकएक जना मात्रै निर्वाचित हुने समूहमा उम्मेदवारमध्ये सबभन्दा बढी मत प्राप्त गर्ने व्यक्ति नै विजयी हुने अध्यादेशमा उल्लेख छ ।स्थानीय तह र सातै प्रदेशमा वामपन्थी गठबन्धनको स्पष्ट बहुमत रहे पनि एकल संक्रमणीय प्रणालीका कारण संसदको दोस्रो दल कांग्रेसले आफ्नो उपस्थिति सुरक्षित गर्नेछ । मतदान गर्दाको प्राथमिकता क्रम र उम्मेदवार विजयी हुने मत संख्याभन्दा बढी मत क्रमश: दोस्रोतेस्रोमा संक्रमण गराई परिणाम निकाल्नुपर्ने जटिल गणना विधिका कारण एकल संक्रमणीय निर्वाचन प्रणाली अपनाउँदा राष्ट्रिय सभामा ठ्याक्कै कसले कति सिट पाउँछ भन्ने पूर्वानुमान गर्न गाह्रो छ । तर निर्वाचक मण्डलका सदस्यहरूको दलीय स्ट्रेन्थ विश्लेषण गर्दा राष्ट्रिय सभामा कांग्रेसले ९ देखि १४ सिट पाउन सक्छ । धेरै सिट वाम गठबन्धनले पाउने भए पनि प्रदेश २ बाट राजपाफोरमको गठबन्धनले समेत सिट जित्नेछ । अध्यादेशअनुसार प्रदेशसभाका सदस्यहरूको मतको भार ४८ र स्थानीय तहका प्रमुखउपप्रमुखको मतको भार १८ हुनेछ । जसअनुसार स्थानीय तहका १ हजार ५ सय ६ प्रमुखउपप्रमुखको कुल मत भार २७ हजार १ सय ८ हुनेछ भने प्रदेशका ५ सय ५० प्रदेशसभा सदस्यहरूको कुल मत २६ हजार ४ सय हुनेछ ।"
प्रक्रिया सुस्त,"काठमाडौं राष्ट्रिय सभा सदस्य निर्वाचनको बाटो खुले पनि प्रतिनिधिसभाले पूर्णता पाउन अझै समय लाग्ने भएको छ । निर्वाचन आयोगका अनुसार फास्ट ट्रयाक मै सबै काम गर्दा पनि प्रतिनिधिसभाको गठन माघको अन्तिमतिर मात्रै सम्भव छ । अध्यादेश जारी भएर निश्चय पनि गतिरोध फुकेको छ तर सबै विषयले आफ्नो कोर्स पूरा गर्न निश्चित समय लिन्छ, आयोग स्रोतले भन्यो, सबै प्रक्रियाले आजैदेखि गति लिए पनि प्रतिनिधिसभाको पूर्णता माघको अन्त्यतिर मात्रै सम्भव छ । प्रक्रिया सुरु हुन जति ढिला हुन्छ, त्यो समय त्यत्ति नै लम्बिँदै जान्छ । संविधानअनुसार राष्ट्रिय सभाको गठनपछि मात्रै प्रतिनिधिसभाको गठन सम्भव छ । प्रमुख निर्वाचन आयुक्त अयोधीप्रसाद यादवले संविधान र कानुनभन्दा दायाँबायाँ गरेर जान नसकिने बताउँदै आएका छन् । आयोग सचिवालयले राष्ट्रिय सभा सदस्य निर्वाचन गराउन निर्वाचनको मिति घोषणा भएको दिनबाट मतदानको दिनसम्मलाई ४० दिनको समय चाहिने कार्यतालिका प्रस्ताव गरेको छ । प्रमुख आयुक्त यादवले छिटो गर्दा पनि ३० दिनको समय लाग्ने कान्तिपुरलाई बताए । कानुनअनुसार राष्ट्रिय सभा निर्वाचनको मिति तोक्ने अधिकार सरकारलाई छ । तर, चुनाव गराउने जिम्मेवारी भने आयोगको हो । अध्यादेश जारी भएसँगै आयोग पदाधिकारीले शुक्रबार प्रधानमन्त्री शेरबहादुर देउवासँग भेट गरी राष्ट्रिय सभा सदस्यको निर्वाचनको मिति तोक्न आग्रह गरे । सरकारले आयोगको परामर्शमा मिति तोक्ने कानुनी व्यवस्था छ । राष्ट्रिय सभाको निर्वाचक मण्डललाई पूर्णता दिन बाटो खोलिदिनुस्, निर्वाचनको मिति दिनुस्, प्रधानमन्त्रीसमक्ष आयोगले राखेको प्रस्ताव प्रमुख आयुक्त यादवले उद्धृत गर्दै भने, राष्ट्रिय सभाको निर्वाचन सक्दो छिटो गराउन आयोग आतुर छ । आयोगको आग्रहअनुसार सरकारले मिति तोक्दा पनि तोकिएको दिन र निर्वाचनको दिनको बीचमा न्यूनतम ३० दिनको समय दिनुपर्छ । त्यसअनुसार सरकारले आजै (पुस १५) मिति तोक्यो भने पनि निर्वाचन माघ १४ भन्दा अगाडि नहुने देखिन्छ । राष्ट्रपतिबाट प्रमाणित अध्यादेश आयोगले पाएपछि त्यसलाई टेकेर राष्ट्रिय सभा निर्वाचन नियमावली र निर्देशिकाहरू बनाउनुपर्छ । प्रत्येक प्रदेशमा निर्वाचन अधिकृत तोक्नेदेखि कार्यालय खोल्ने र निर्वाचन कार्यक्रम तय गर्नेलगायत जिम्मेवारी आयोगमै छ । आयोगले राष्ट्रिय सभा निर्वाचन प्रयोजनका लागि दल दर्ता गर्न दिएको १५ दिनको समय पुस २८ सम्म छ । प्रदेशअनुसार निर्वाचन हुने भएकाले परिणाम निकाल्न आयोगलाई समय भने लाग्ने छैन । राष्ट्रियसभा सदस्यको निर्वाचक मण्डलमा प्रदेशसभाका सदस्यहरू तथा गाउँपालिकाका अध्यक्ष उपाध्यक्ष, नगरपालिकाका प्रमुखउपप्रमुख छन् । कुल मतदाताको संख्या २ हजार ५६ छ । राष्ट्रिय सभामा कुन दलबाट कति जना महिला निर्वाचित भए भन्ने यकिन गरेपछि मात्रै आयोगले प्रतिनिधिसभाको समानुपातिकतर्फ दलहरूले पाएको सिटमा कति महिला पठाउनुपर्ने हो, तोकेर पत्राचार गर्नेछ । नाम पठाउन आयोगले दलहरूलाई ७ दिनको समय दिँदा पनि माघको तेस्रो साता नाघिसक्नेछ । दलहरूले बुझाएको नामावलीको चेकजाँचमा आयोगले ३४ दिन लिन सक्ने र त्यसपछि नमिलेको विषय सच्याउन दलहरूलाई तीन दिनको समय दिनुपर्ने कानुनी प्रावधान छ । ती सबै प्रक्रिया छिटोमा पूरा हुँदा पनि प्रतिनिधिसभाको गठन माघ अन्त्यमा पुग्ने निश्चित देखिएको हो । सरकार गठनको प्रक्रिया त्यसपछि मात्रै सुरु हुन सम्भव छ । संघीय संसद् (राष्ट्रिय सभा र प्रतिनिधिसभा) मा प्रतिनिधित्व प्रत्येक राजनीतिक दलबाट निर्वाचित कुल सदस्य संख्याको कम्तीमा एकतिहाइ महिला हुनुपर्ने संवैधानिक प्रावधान छ । नपुग महिलाको संख्या सम्बन्धित दलको समानुपातिक सूचीबाट पुर्याउनुपर्ने संवैधानिक प्रावधानले प्रतिनिधिसभाको समानुपातिक परिणाम दिन राष्ट्रिय सभा गठन कुर्नुपरेको हो । आयोगले समानुपातिकतर्फको गणना सकेर कुन दलले कति सिट पाउने यकिनसमेत गरिसकेको छ । तर, दलगत रूपमा महिला कति पठाउनुपर्ने तोक्न समस्या भएपछि प्रतिनिधिसभाको समानुपातिकको परिणाम आयोगले होल्ड राखिरहेको छ । राष्ट्रिय सभामा प्रत्येक प्रदेशबाट कम्तीमा तीन जना महिला, एक जना दलित र एक जना अपांगता भएका व्यक्ति वा अल्पसंख्यकसहित ८ जना चुनिने छन् । त्यसबाहेक सरकारको सिफारिसमा राष्ट्रपतिबाट एक जना महिलासहित तीन जना राष्ट्रिय सभामा मनोनीत हुनेछन् ।राष्ट्रिय सभाको निर्वाचक मण्डलमा रहेका स्थानीय तहका पदाधिकारीहरू निर्वाचित भइसकेका छन् । तर, प्रदेश प्रमुखको अभावमा प्रदेशसभाको परिणामलाई औपचारिकता दिन अप्ठ्यारो छ । निर्वाचन आयुक्त ईश्वरीप्रसाद पौडेलले समानुपातिक प्रणालीबाट निर्वाचित उम्मेदवारको नाम प्रदेश प्रमुखसमक्ष पठाएपछि मात्रै राजपत्रमा प्रकाशन गर्नुपर्ने प्रावधान रहेको बताए । प्रदेशसभाको सम्पूर्ण नतिजा घोषणा भएको सात दिनभित्र आयोगले प्रदेश प्रमुखसमक्ष पठाउनुपर्ने कानुनी व्यवस्था छ, उनले भने, शपथग्रहणका लागि पनि प्रदेश प्रमुख चाहिन्छ । शपथ नभई प्रदेशसभाका सदस्यहरू राष्ट्रिय सभा निर्वाचनमा भाग लिन पाउँदैनन् । सभाको ज्येष्ठ सदस्यले सदस्यहरूको शपथग्रहण गराउने र त्यसअगाडि ज्येष्ठ सदस्यले प्रदेश प्रमुखसमक्ष शपथ लिनुपर्ने प्रावधान छ । आयोगले प्रदेशसभाको समानुपातिकतर्फको मत परिणामअनुसार सिट संख्या तोकेर मागेअनुसार सबै दलले शुक्रबार अन्तिम दिन निर्वाचित गर्नुपर्ने उम्मेदवारहरूको नामावली आयोगमा बुझाइसकेको छ । तर, प्रदेश प्रमुखको अभावमा आयोगले निर्वाचित गरे पनि उनीहरूले शपथग्रहण गर्न नपाउने भएपछि आयोगका पदाधिकारीले प्रधानमन्त्रीसमक्ष कानुनी पक्षहरूबारे जानकारी गराउँदै यथाशीघ्र प्रदेश प्रमुख तोक्न आग्रह गरेका हुन् । प्रदेशसभाका सदस्यहरूको शपथग्रहण लगायत बाटो फुकाइदिन प्रधानमन्त्रीसमक्ष हामीले आग्रह गरेका छौं, प्रमुख आयुक्त यादवले भने ।"
"बाटामा जन्मिन्छन्, बाटैमा बित्छन्","बाजुरा बूढीनन्दा नगरपालिका८ की ३६ वर्षीया डोमा गुरुङ (भोटे) ले हालसम्म ११ सन्तान जन्माइन् । यो उमेरसम्म कुनै स्वास्थ्य संस्था नटेकेकी उनले सबै शिशु हिँड्दाहिँड्दै बाटोमै जन्माएकी हुन् । तीमध्ये ८ सन्तान बाटोमै बिते । अहिले ३ जना मात्र जीवित छन् । लेकाली भेगमा बसोबास गर्ने भोटे जनजाति चिसो मौसम सुरु भएपछि कात्तिकबाट औलतिर झर्न थाल्छन् । सिंगै परिवार भेडाच्यांग्रासहित घर छाड्ने भएकाले कतिपय गर्भवती बसाइँसराइका क्रममा बाटोमै बच्चा जन्माउँछन् । बाजुराको उत्तरी भेगका यी बासिन्दाको थर गुरुङ, थापा रहे पनि उनीहरू भोटे जनजाति हुन् । उनीहरूको मुख्य पेसा भेडापालन हो । बर्सेनि हिउँदयामको सुरुआतसँगै बस्ती आसपासको लेकाली भेगमा हिमपात हुन थाल्छ । त्यसैले उनीहरू केही महिना औलमा बिताउँछन् । घर फर्कंदा भेडालाई बोकाएर खाद्यान्न पनि ओसार्छन् । यो क्रम पुर्खाकै पालादेखि चल्दै आएको हो, समुदायका अगुवा नृप थापाले भने, औलतिर आउजाउ गर्दा गर्भवती महिला पनि साथै हुन्छन् । कतिपय बाटोमै सुत्केरी हुन्छन् । मंसिरपुसको चिसो ठिहीमा त्रिपालमुनि रात गुजार्छन् उनीहरू । बाटोमै सुत्केरी हुनु सामान्य ठान्छन् महिला । आराम गर्न पाउँदैनन् । भेडाच्यांग्रा सँगै हुने भएकाले दोस्रो दिन अर्को गन्तव्यमा पुग्नैपर्छ । परम्परागत बाध्यता र चेतना अभावले यहाँका भोटे जनजाति महिला बाटोमै सुत्केरी हुन्छन्, जनस्वास्थ्य अधिकृत रमेश कुँवरले भने, शिशु र आमाको स्वास्थ्य जोखिममा पर्छ ।बूढीनन्दा नगरपालिका७ की ५३ वर्षीया बिस्ना गुरुङले १५ बच्चा जन्माइन् । ती सबै बसाइँसराइकै क्रममा बाटोमै जन्मेका हुन् । ७ जनाको बाटैमा मृत्यु भयो, बिस्नाले भनिन्, अति चिसोले सबै बालबच्चा जोगाउन मुस्किल पर्छ । सदरमुकाम रहेको बडीमालिका नगरपालिका७ की ४९ वर्षीया पक्क थापाले पनि १४ सन्तान जन्माइन् । तीमध्ये १३ जना बसाइँ सर्ने क्रममै जन्मेका हुन् । ९ बच्चाको बाटोमै मृत्यु भयो । महिलाहरूलाई सुत्केरी स्याहारबारे थाहै छैन, भोटे जनजाति सेवा समितिका पूर्वअध्यक्षसमेत रहेका नृपले भने । बर्सेनि गर्भवती भएका कारण जनजाति महिलाको स्वास्थ्य निकै कमजोर छ । सुत्केरीका बेला विशेष स्याहार र आहार पाउनुको साटो झन् कडा परिश्रम गर्नु उनीहरूको नियति छ । यो हाम्रो रहर होइन, उहिल्यैदेखि चल्दै आएको बाध्यता हो, बिस्नाले भनिन्, घरमा खान नपुग्ने र चरिचरन समस्याले गर्दा भेडाच्यांग्रा औल झार्नैपर्छ । आफू पनि जानैपर्यो । त्यसैले बाटोमै सुत्केरी हुनुपर्छ । शिशुले खोपलगायतका स्वास्थ्य सेवा पाउँदैनन् । गर्भावस्थाका बेला महिलाको गर्भजाँच हुँदैन । बच्चाहरू निमोनियाबाट ग्रस्त देखिन्छन्, नियमित खोप पाउँदैनन्, स्वास्थ्य संस्थाले प्रदान गर्ने भिटामिनबाट समेत वञ्चित छन्, जनस्वास्थ्य अधिकृत कुँवरले भने, भोटे समुदायका शिशु तथा आमाको स्वास्थ्य सधैं जोखिममा रहने गर्छ । उक्त समुदायलाई लक्षित गरी स्वास्थ्य सचेतना कार्यक्रम लैजान आवश्यक रहेको उनको भनाइ छ । जिल्लाका पूर्वोत्तर मार्तडी, पाण्डुसेन, रुगिन, बिच्छयाँलगायत भेगमा भोटे जनजातिको बसोबास छ । उनीहरूको जनसंख्या करिब ८ हजार छ ।"
प्रदेशसभा समानुपातिक सांसद  विवादबीच कांग्रेसले बुझायो,"माओवादीबाट कोको ?काठमाडौं (कास) माओवादी केन्द्रले प्रदेशसभाका समानुपातिकतर्फका सांसदहरूको नाम चयन गरेको छ । माओवादी केन्द्रीय कार्यालयको विस्तारित बैठकले शुक्रबार नाम टुंगो लगाएको हो । माओवादीले प्रदेशसभामा समानुपातिकतर्फ ३५ सिट पाएको छ ।शुक्रबारै निर्वाचन आयोगलाई बुझाइएको नामावलीमा अधिकांश महिला छन् ।सूचीअनुसार प्रदेश १ बाट सीता थेवे, कुशुमकुमारी श्रेष्ठ, शौभाग्य राई, सरस्वती पोखरेल र उमिता विश्वकर्मा, प्रदेश २ बाट जगतप्रसाद यादव, महम्मद समिर, रुविकुमारी कर्ण, प्रमिलाकुमारी यादव र फुलियादेवी सदा तथा प्रदेश ३ बाट दिनेश महर्जन, आङदेन्डी लामा, ओम घलान, हिमाली गोले, प्रतिमा श्रेष्ठ, सीता अधिकारी, भावना सुवेदी र कञ्चन खनाल छन् ।यस्तै, प्रदेश ४ बाट गायत्री गुरुङ, मधु अधिकारी (गुरुङ), दिलमाया रोकामगर (गौतम), प्रदेश ५ बाट गीता थापा, दामाकुमारी शर्मा, पार्वती पुन (गहतराज), लौटी थारू, दीपा विक र सुष्मा यादव, प्रदेश ६ बाट पुष्पा घर्ती बिष्ट, सीताकुमारी नेपाली, विमला केसी र कृष्णा शाह तथा प्रदेश ७ बाट निर्मला बडाल (जोशी), कुन्ती जोशी, विनिता चौधरी र शान्ति नेपाली छन् ।"
भारतीय राजदूत पुरीले भेटे प्रधानमन्त्री,"पुरी दिल्ली पुगेपछि भारतीय प्रधानमन्त्री नरेन्द्र मोदीले तीन ठूला दल शीर्ष नेतालाई टेलिफोन गरेर निर्वाचन सम्पन्न गराएकोमा बधाई दिएका थिए । उनले नयाँ सरकारसँग काम गर्न भारत आतुर रहेको सन्देशसमेत दिएका थिए । त्यही सन्देश र पछिल्लो राजनीतिक घटनाक्रमबारे देउवासँग उनले भेटेर छलफल गरेका हुन् । नयाँ सरकार गठनको तयारी भइरहँदा प्रधानमन्त्री देउवा भेट्न राजदूत बालुवाटार पुग्नुलाई कांग्रेस नेताहरूले नै अर्थपूर्ण मानेका छन् । राजदूत पुरी र देउवाबीच आधा घण्टाभन्दा बढी कुराकानी भएको थियो । प्रधानमन्त्रीका परराष्ट्र मामिला सल्लाहकार डा दिनेश भट्टराईले उक्त भेटबारे आफू जानकार नभएको बताए । भारतीय दूतावासका प्रवक्ता रुवी जस्प्रीतले पनि भेटबारे आफूले सञ्चार माध्यममा आएपछि मात्र थाहा पाएको दाबी गरिन् । पत्रकार झाको पुस्तकबारे पुरी राजदूत पुरी भारतमा बसेर पत्रकारिता गरिरहेका प्रशान्त झाको पछिल्लो पुस्तक हाउ दि बीजेपी विन्स माथि राजधानीमा भएको अन्तक्र्रियामा सहभागी भए । मोदीलाई केन्द्रमा राखेर लेखिएको उक्त पुस्तकमाथि दूतावासले भारतीय लाइब्रेरीमा अन्तक्र्रिया गराएको हो । कार्यक्रममा दूतावासका सबै अधिकारी उपस्थित थिए । राजदूतले गैरआवासीय नेपालीले बीजेपीको बारेमा लेखिदिएर बीजेपीलाई पछिल्लो निर्वाचनमा सहयोग पुगेको समेत बताए । उनले पुस्तक संग्रहणीय रहेको बताउँदै भने, एक नेपालीले दिल्लीमा बसेर पत्रकारिता गर्दै भारतको राजनीति र सत्तामा रहेको दललाई यसरी केलाउनु चानचुने कुरा होइन । राजदूतले नेपालको राजनीतिबारे आफूले नबोल्ने बताए । उनले यहाँको राजनीतिक मामिला आन्तरिक भएको बताए । झाको उक्त पुस्तकमा आदित्य अधिकारीले जिज्ञासा राखेका थिए भने झाले पुस्तक लेख्दा र अहिलेको परिवेशमा अडेर जवाफ दिएका थिए ।"
दुई आयोग पुनर्गठन गर्न माग,"काठमाडौं (कास) मानव अधिकारवादी अभियन्ता तथा द्वन्द्वपीडितहरूले सत्य निरूपण तथा मेलमिलाप र बेपत्ता पारिएका व्यक्तिको छानबिन आयोगको म्याद यथास्थितिमा लम्ब्याउनुको कुनै अर्थ नहुने भन्दै दुवै आयोगको पुनर्गठन माग गरेका छन् । अधिकारवादी तथा पीडितहरूको समूह जवाफदेहिता निगरानी समिति ले यही आयोगको म्याद थप गर्ने सरकारी तयारी भएको भन्दै त्यसको विरोध गरेको हो । समितिले दुवै आयोगका वर्तमान पदाधिकारी अक्षम र पीडितलाई न्याय दिन असफल प्रमाणित भइसकेकाले पुनर्गठन माग गरेको हो । गठन प्रक्रिया सँगसँगै विवादमा परेका यी आयोगले शंकाको सुविधा पाए पनि आफ्नो कार्य पूरा गर्न अक्षम र असमर्थ रहेको ठहर निगरानी समितिको छ, समितिका संयोजक चरण प्रसाईंले जारी गरेको विज्ञप्तिमा छ, यी आयोगका वर्तमान कार्यशैली र मानसिकताबाट नेपालको संक्रमणकालीन न्याय अनन्तकालसम्म लम्बिने र सही नतिजामा नपुग्ने निश्चित छ । यस अवस्थामा आयोगका पदाधिकारीको म्याद पुन: थप्नु औचित्यहीन हुने समितिको ठहर छ । समितिले दुवै आयोग गठनका लागि जारी भएको ऐनमा समेत अन्तर्राष्ट्रिय मापदण्ड, राष्ट्रसंघको सरोकार र सर्वोच्च अदालतको फैसलाअनुसार भूतलक्षित प्रावधान सहित संशोधन गर्नुपर्ने माग पनि गरेको छ । विद्यमान कानुन एवं संस्थागत संरचना, व्यवस्था र तरिकाबाट संक्रमणकालीन न्याय प्रक्रिया अघि बढाउने हो भने, विज्ञप्तिमा भनिएको छ, सशस्त्र द्वन्द्वकालमा भएका अन्तर्राष्ट्रिय मानव अधिकार तथा मानवीय कानुनको गम्भीर उल्लंघनका घटनाहरूको उचित सम्बोधन नहुने भएकाले नेपालमा अन्तर्राष्ट्रिय न्यायिक क्षेत्र निम्तने अवस्था नरोकिने देखिन्छ । यी दुई आयोग अन्तर्राष्ट्रिय जगतको समेत चासोको विषय भएकाले संक्रमणकालीन न्यायलाई सम्बोधन गर्न नेपाल सक्षम र प्रतिबद्ध रहेको सन्देशसमेत दिन आफ्ना मागहरू सम्बोधन गर्नुपर्ने समितिको निष्कर्ष छ ।"
"गाउँपालिकामा हार, समानुपातिकमा अवसर","रुकुम (पूर्व) भूमे गाउँपालिका७, गुनामकी ढाँटी सुनार भनिने आशा स्वर्णकार नेकपा एमालेका तर्फबाट ५ नम्बर प्रदेशसभा सदस्य बन्दै छिन् । एमालेले समानुपातिक सूचीबाट उनलाई प्रदेशसभा सदस्य बनाउने निर्णय गरिसकेको छ । निर्वाचन आयोगले केही दिनपछि उनलाई प्रदेशसभा सदस्य घोषणा गर्नेछ । पार्टीले निर्णय गरिसकेपछि उनी सांसद हुनेमा ढुक्क छिन् । उनै स्वर्णकार गत असार १४ गते भएको स्थानीय तह दोस्रो चरणको निर्वाचनमा पराजित भएकी थिइन् । भूमे गाउँपालिकामा नेकपा एमालका तर्फबाट उम्मेदवारी दिएकी उनी तेस्रो मात्र भइनन्, जमानत नै जफत भयो । स्वर्णकारको पक्षमा ४ सय ४२ मत मात्रै आएको थियो । उक्त गाउँपालिकामा खसेको ६ हजार १ सय ६९ मतको १० प्रतिशत मत उनको पक्षमा आएन । ६ सय १६ मत नपुगेपछि उनको जमानत जफत भएको थियो । माओवादी केन्द्रले जितेको उक्त गाउँपालिकामा कांग्रेस दोस्रो बनेको थियो ।गाउँपालिका अध्यक्षमा पराजित भए पनि प्रदेशसभा सदस्य पाएकी उनले राजनीतिको ठेगान नहुने प्रतिक्रिया दिइन् । हो, मलाई पार्टीले जे गर भन्यो, त्यही गर्दै आएकी छु, स्थानीय तहमा भूमे गाउँपालिकाको अध्यक्षको टिकट दियो, चुनाव लडें र हारें पनि, उनले भनिन्, अहिले पार्टीले प्रदेशसभा सदस्यका लागि निर्वाचन आयोगमा सिफारिस गरेको छ । उनले प्रदेशसभा सदस्य हुनुलाई जिम्मेवारी पाएका रूपमा बुझेकी छन् । पार्टीले जिम्मेवारी दिएको छ, खुसी पनि छु, चुनौती पनि छ, म लामो समयदेखि राजनीतिमै भएकीले चुनौती चिर्न सक्छु भन्नेमा ढुक्क छु, उनले भनिन् । उनले विशेष गरी पछाडि पारिएको क्षेत्र र समुदायका लागि आफू डटेर लड्ने बताइन् । म पनि पछाडि पारिएको क्षेत्र र समुदायकै भएकाले मेरो विशेष प्राथमिकता त्यसैमा हुने भइहाल्यो, उनले भनिन्, मेरो कार्यकालभरि उत्पीडनमा परेका र पारिएकाहरूको पक्षमा लड्नेछु ।२०२६ सालमा जन्मेकी सुनार सुरुदेखि नै एमालेको राजनीतिमा छिन् । अन्य कुनै भ्रातृ संघसंगठनमा आबद्ध नभई उनी २०४६ मा सीधै पार्टीको वडा कमिटीमा बसेकी थिइन् । त्यसयता उनी निरन्तर राजनीतिमा छिन् । महिला र दलित संगठनमा उनी क्रियाशील छिन् । हाल रुकुम पूर्वको जिल्ला उपसंयोजक, अखिल नेपाल महिला संघ र नेपाल जातीय उत्पीडित मुक्ति समाजको पनि केन्द्रीय सदस्य छिन् । सबै राजनीतिक दलका महिलानेत्रीहरूको साझा संगठन अन्तरपार्टी महिला सञ्जालमा पनि उनले काम गरेकी थिइन् । उनले साविकको रुकुम जिल्लामा दलित तथा महिला अधिकारकर्मीका रूपमा पनि राम्रो छवि बनाएकी छन् ।"
शिक्षाका कानुन धमाधम बन्दै,"काठमाडौं (कास) सरकारले स्थानीय, प्रदेश र संघीय शिक्षा ऐन धमाधम बनाउन थालेको छ । शिक्षा मन्त्रालयका अनुसार संघीय शिक्षा ऐन र अधिकारमा आधारित शिक्षा ऐनको मस्यौदा एक साताभित्र सार्वजनिक गरिनेछ । स्थानीय र प्रदेश शिक्षा ऐनको मस्यौदा बनाउन शिक्षा मन्त्रालय र संघीय मामिला तथा स्थानीय मन्त्रालयका एकएक जना सहसचिव र शिक्षा विभागका महानिर्देशक रहेको समिति बनाइएको छ । दुईवटा कानुन बनाउने काम अन्तिम चरणमा पुगेको छ । एक सातामा सार्वजनिक गर्छौं, सहसचिव हरिप्रसाद लम्सालले भने, स्थानीय र प्रदेश कानुनको खाका बनाइरहेका छौं । कानुन नबन्दा स्थानीय सरकारका प्रतिनिधिले संविधानले प्रत्याभूत गरेको अधिकार प्रयोग गर्न पाएका छैनन् । संविधानले माध्यमिक तहसम्मको अधिकार स्थानीय तहलाई दिएको छ । स्थानीय सरकार सञ्चालन ऐनमा शिक्षासम्बन्धी २३ वटा बुँदा समेटिएको छ । विद्यालय अनुमति, सञ्चालन व्यवस्थापन र नियमनको जिम्मेवारी, गाभिएका विद्यालयको सम्पत्ति व्यवस्थापन, विद्यालय व्यवस्थापन समिति गठन तथा व्यवस्थापन, विद्यालयको नामकरण लगायतका सम्पूर्ण अधिकार उक्त ऐनमा समेटिएको छ । २३ वटा बुँदा स्थानीय तहले नै कार्यान्वयन गर्ने हो, लम्सालले भने, सम्बन्धन, ठाउँसारी नामसारी शिक्षा कार्यालयले गर्ने कि स्थानीय सरकारले भन्ने विवाद छ । यस्ता काम स्थानीय सरकारले नै गर्ने हो । सरकारले अर्को निर्णय नभएसम्म २३ वटा कामबाहेक शिक्षक बढुवा, अवकाश लगायतका काम मात्रै शिक्षा कार्यालयले गर्ने उनले बताए । शिक्षाको अधिकार स्थानीयमा गएपछि शिक्षा मन्त्रालयले ४ सय पालिकामा मात्रै कर्मचारी खटाएको छ । अन्यत्र स्रोतव्यक्ति परिचालन गरिएको छ । मन्त्रालयले कर्मचारीसँगै उसले के गर्ने भन्ने कार्यक्षेत्र र जिम्मेवारीसमेत पठाएको छ । हामी शिक्षाको व्यवस्थापन गर्न त गयौं, तर स्थानीय सरकारले जिम्मेवारीबोध गर्न सकेको छैन । बजेट, कानुन छैन, काठमाडौं महानगरपालिकाका शिक्षा प्रमुख प्रह्लाद अर्यालले भने, अहिले शिक्षकको तलब भत्ता मात्रै गएको छ । शिक्षाविद् विद्यानाथ कोइरालाले स्थानीय तहका प्रतिनिधिमा सुधार गर्ने चासो र क्षमता भए पनि केन्द्रले गरेको निर्णय र कानुनको जानकारी नपाएको बताए । शिक्षा सुधारको खाका बनाएका छन्, उनले भने, हाम्रो विज्ञताभन्दा उनीहरूको चिन्तन गहिरो छ । क्षमता पनि छ ।"
बेपत्ता आयोगप्रति पीडितको आक्रोश  हचुवामै मृतक घोषणा गरियो,"बाँके सशस्त्र द्वन्द्वका क्रममा बेपत्ता पारिएका छोरा क्रान्ति अभिलाषीको खोजीका लागि बैजनाथ गाउँपालिका ५ की राधादेवी देवकोटाले बेपत्ता छानबिन आयोगमा उजुरी दिइन् । ०५८ पुस १५ मा तत्कालीन सुरक्षा फौजले क्रान्तिलाई पक्राउ गरी बेपत्ता पारेको परिवारको दाबी छ । ०७३ साउन ६ मा परेको उजुरीमा आयोगले छानबिनै नगरी उनको हत्या देखिन आएको उल्लेख गरी लिखितपत्र पठाएपछि परिवार आक्रोशित बन्यो ।१६ वर्षदेखि बेपत्ता उनको हत्या कसले, कहाँ, कसरी र कहिले गरेको भन्ने खुलाइएको छैन । उनको शव कहाँ राखिएको छ, त्यसबारे सार्वजनिक गर्न परिवारको माग छ । पीडितले उजुरीमाथि छानबिन नगरी हचुवाकै भरमा मृतक घोषणा गरिएको आरोप लगाएका छन् । छोराको हत्या भएको हो भने विस्तृत जानकारी आयोगले दिनुपर्यो । होइन भने हचुवा भरमा कसैको मृत्यु घोषणा गर्नु भएन, राधादेवीले भनिन्, हत्या भएको हो भने हत्या गर्नेको नाम सार्वजनिक गर्नुपर्यो । छोराको शव कहाँ छ देखाउनुपर्यो ।आयोगले बेपत्ताको अवस्था छानबिन नगरी हत्याबारे अनुसन्धान गर्ने अधिकार नरहेको पत्रमार्फत जनाएको छ । उसले उक्त उजुरी सत्य निरुपण तथा मेलमिलाप आयोगमा पठाउने सिफारिस गरेको छ । ०६१ पुसमा बेपत्ता पारिएका राप्ती सोनारी गाउँपालिका ४ का ज्ञानेन्द्र पोखरेलको हकमा पनि त्यही निर्णय गरेको छ । उनको खोजीका लागि आमा विष्णुले आयोगमा उजुरी दिएकी थिइन् । तर, आयोगले उक्त उजुरीको पनि छानबिन नगरी हत्या भएको घोषणा गरेको छ । १३ वर्षदेखि छोराको खोजीमा रहेकी विष्णुले आयोग पन्छिन खोजेको बताउँछिन् । छोराको खोजीका लागि वर्षौदेखि दौडधुप गरें । आयोगमा उजुरी दिएपछि अवस्था पत्ता लाग्ने आस थियो, उनले भनिन्, आयोगको कामले फेरि पनि छोराको अवस्था थाहा पाउने आस मर्यो ।राप्ती सोनारी गाउँपालिकाका कुलप्रसाद भण्डारी र राजन क्षत्रीका हकमा पनि आयोगले हत्या भएको भन्दै आयोगमा उजुरी पठाउने निर्णय गरेको छ । बेपत्ता पारिएको भन्दै दिनुभएको उजुरी आयोगमा दर्ता भई आएकोमा हत्या देखिन आएकाले हत्यातर्फको छानबिनको क्षेत्राधिकार २०७१ को दफा १३ (५) बमोजिम यस आयोगलाई नभएका कारण सत्य तथा मेलमिलाप आयोगमा पठाउनू, बेपत्ता आयोगले पठाएको पत्रमा छ । उसले अनौपचारिक क्षेत्र सेवा केन्द्र (इन्सेक) को द्वन्द्वपीडित पाश्र्व चित्रमा उल्लेख गरिएको विवरणलाई आधार मानेको छ । तर त्यतिलाई मात्रै आधार मानेर छानबिनै नगरी बेपत्ता व्यक्तिको हत्या भइसकेको ठोकुवा गर्न नमिल्ने अधिकारकर्मीहरू बताउँछन् ।राष्ट्रिय मानव अधिकार आयोग क्षेत्रीय कार्यालयका निर्देशक मुरारी खरेलले बेपत्ता पारिएका व्यक्तिहरूको अनुसन्धान गरी पूर्ण विवरण सार्वजनिक गर्नुपर्ने बताए । कहाँ, कसरी र कसले हत्या गरेको हो त्यसको पूर्ण विवरण आयोगले नै दिनुपर्छ । हचुवाभरमा कसैको हत्या किटान गर्नु उचित हुँदैन, उनले भने, आयोगको उक्त निर्णयले पीडितलाई झन् पीडा दिने काम गरेको छ । द्वन्द्वपीडित एकल महिला सञ्जाल अध्यक्ष चन्द्रकला उप्रेतीले बाँकेबाट बेपत्तासम्बन्धी उजुरीमध्ये करिब एक दर्जनमा हत्या भइसकेको पत्र आयोगले पठाएको बताइन् । उनले बेपत्तासम्बन्धी उजुरीमा गम्भीर तरिकाले अनुसन्धान गर्न माग गरिन् । जिल्लाबाट बेपत्ता छानबिनका लागि १ सय २७ उजुरी आयोगमा परेको थियो । त्यस्तै सत्य निरुपण आयोगमा १ हजार ६९ उजुरी छानबिनका लागि परेका छन् । द्वन्द्वकालीन घटनाको अनुसन्धान गर्न सरकारले गठन गरेको आयोगमा उजुरी दिन पाएका पीडितहरू निकै उत्साहित भएका थिए ।"
प्रभावकारी भएन स्थानीय तह,"विकास योजना शून्य २० वटा स्थानीय तह रहेको सर्लाहीमा पनि विकास गतिविधि ठप्प छन् । कोष तथा लेखा नियन्त्रण कर्यालयले चौमासिक बजेट निकासा गरेको ६ महिना बिते पनि स्थानीय तहले विकासका कुनै कार्यक्रम अघि बढाउन सकेका छैनन् । जनप्रतिनिधि कसरी काम अघि बढाउने भन्ने अन्योलमा छन् । जिम्मेवार पद मानिने मेयर, उपमेयर र वडाध्यक्ष गरी २ सय ४० जना र ८ सय सदस्य आफ्नो ठाउँको विकास गर्ने आश्वासन दिएर चुनिएका थिए । आफ्नो ठाउँको विकासका लागि जनताबाट चुनिएका यी जनप्रतिनिधिले कार्यालय सञ्चालन, नियमित कार्य र सिफारिसमा नै दैनिकी बिताएका छन् ।झन्डै २० वर्षपछि भएको स्थानीय चुनावबाट सर्वसाधारण जनताले ठूलो अपेक्षा राखेका छन् । तर, चुनाव भएको तीन महिना बित्दा पनि विकासको काम भने शून्यप्राय: छ । नगर र गाउँसभा नगरी विकास बजेट खर्च गर्न पाइँदैन । १८ वटा तहले सभा गरेका छैनन् । प्रदेश र प्रतिनिधिसभा चुनावले गर्दा सभा गर्न आचार संहिताले रोक्यो । जनप्रतिनिधिले पनि आफ्नो दलका उमेदवारको प्रचारमै सक्रिय भएर आन्तरिक काम अघि बढाउन ढिलाइ गरे । अधिकांश स्थानीय तह भर्खर सभाको तयारीमा जुटेका छन् । बरहथवा नगरपालिकाका मेयर देवानन्द महतो कानुनी अन्योल, कर्मचारी अभाव र अन्य बाधाले काम गर्न नसकेको बताउँछन् । प्रदेश २ मा तेस्रो चरणमा चुनाव भएर त्यसै ढिलाइ भो, उनले भने, प्रदेश र प्रतिनिधिसभा चुनाव बाँकी भएकाले आचारसंहिता लाग्छ भनेर केही काम गर्न नपाउने गरी रोकियो । जनता विकास हेर्न हतारिएका छन् । हामी पनि काम गर्न हतारिएका छौं । तर, अड्चन मात्र छ ।पहिलो चौमासिक खर्च गर्ने समय कामै नगरी सकियो । प्रदेश २ मा पहिलो चौमासिकको प्रगति प्रतिवेदन पेस नगरे पनि दोस्रो चौमासिक निकासा गर्ने छुट दिइएको छ । बाँकी ६ महिनामा वर्षभरिका लागि दिइएको विकास बजेट खर्च गरिसक्नुपर्ने चुनौती स्थानीय सरकारलाई छ ।लालबन्दी नगरपालिकाका मेयर मानबहादुर खड्काले पुसभित्र नगरसभा गरी ६ महिनामा सबै काम सक्ने तयारी गरेको बताए । चुनौती धेरै भए पनि काम पूरा गर्ने अठोट राखेका छौं, उनले भने, थोरै तर, ठूला योजना बनाएर विकासलाई गति दिने आन्तरिक तयारीमा जुटेका छौं । सबै स्थानीय तहमा शिक्षा, स्वास्थ्य, महिला तथा बालबालिका, कृषिका कर्मचारी पुगेका छैनन् । चक्रघट्टा गाउँपालिका प्रमुख विक्रम यादवले स्थानीय सरकार गोलीबिनाको बन्दुकजस्तो भएको बताए । बन्दुक त दियो तर, गोली छैन, उनले भने, अधिकारसम्पन्न भने पनि त्यसको व्याख्या छैन । के गर्ने के नगर्ने भन्ने अन्योल छ ।"
पूजाकली सुन्दरी,"सौराहा यहाँ जारी १४ औं चितवन हात्ती महोत्सवअन्तर्गत शुक्रबार उपस्थित दर्शकले फरक दृश्य देख्न पाए । बाघमारा मध्यवर्ती सामुदायिक वनको चौरमा अघिल्ला दिन हात्तीको वनभोज, फुटबल, पोलो हेरेर रमाएका उनीहरूका लागि हात्ती सुन्दरी प्रतियोगिता नौलो बन्यो । प्रतियोगितामा ५ वटा हात्ती सहभागी गराइएका थिए । बेहुलीझैं सिँगारिएका हात्ती दर्शकदीर्घामा क्याटवाक गरिरहँदा मैदानमा रहेका निर्णायकहरू ध्यानपूर्वक नियालिरहेका देखिन्थे । उनीहरूले हात्तीको नङ, सुँड, कानमा विशेष ध्यान दिएर हेरे । माहुतेलाई उनीहरूको स्याहारसुसारबारे प्रश्न गरे । निर्णायककै इसारामा माहुतेले हात्तीलाई सुँडले नमस्कार गर्न लगाउँदै बसाए । यी सबै गतिविधि दर्शकका लागि कम्ती रोचक बनेनन् । अन्तत: ५ जनाको निर्णायक टोलीले ३८ वर्षे पूजाकलीलाई यस वर्षको हात्ती सुन्दरी घोषित गर्यो । दर्शक र निर्णायकको मन जित्न सफल यो हात्ती पार्क साइड होटलको हो । पूजाकलीले उपाधि जितेसँगै ६ वर्षदेखि स्याहारसुसारमा खटिँदै आएका माहुते कृष्ण चौधरी दंग परे । प्रतियोगितामा सहभागी गराउनुअघि उनले ३ घण्टा लगाएर पूजाकलीलाई सिँगारेका थिए । यो हात्ती ज्ञानी छ, चौधरीले भने, मिहिनेतपूर्वक सिँगारेर ल्याएको थिएँ, जिती पनि हाल्यो । त्यसैगरी होटल राइनो ल्यान्डको पुष्पाकली फस्ट रनरअप र होटल वाइल्ड लाइफ क्याम्पको बिजुलीकली सेकेन्ड रनरअप घोषित भए । उपाधि जितेपछि पूजाकलीसँग बसेर फोटो खिच्नेको प्रतिस्पर्धा नै चल्यो । वन्यजन्तु पनि सुन्दर हुन्छन् भन्ने बुझाउन यस्तो प्रतियोगिता आयोजना गरेका हौं, हात्ती सुन्दरी प्रतियोगिताका संयोजक अञ्जन पाण्डेले भने, यसले दुर्लभ वन्यजन्तुलाई माया गर्नुपर्छ भन्ने भावना जागृत गराउनेछ । हात्तीको सुँड, दारा, खुट्टा, चिल्लो पना, हिँडाइ र माहुतेको आनीबानी बुझेर निर्णय गर्ने गरिएको उनले जानकारी दिए । यस्ता प्रतियोगिताले हात्तीलाई अनुशासनदेखि आहारा खुवाउनेसम्मका कुरा सिकाउने पाण्डे दाबी गर्छन् । दर्शकले वनभोजपछि सबैभन्दा बढी रुचाएको प्रतियोगिता हात्ती सुन्दरी हो । हात्ती कस्तो छ, माहुतेले कसरी हेरविचार गरेको छ भन्ने आधारमा निर्णय लिइएको हो, निर्णायकमध्येका एक ऋषि तिवारीले भने, यस्तो प्रतियोगिताले हात्तीलाई सुन्दर र स्वस्थ राख्न प्रेरणा दिन्छ ।"
कृत्रिम गर्भाधानबाट जन्मिए ११० शिशु,"काठमाडौं प्रसूतिगृहको नि:सन्तान सेवा केन्द्रबाट कृत्रिम गर्भधारणका माध्यमबाट यस आर्थिक वर्षमा मात्रै १ सय १० शिशु जन्मिएका छन् । सीमित जनशक्ति, न्यून उपकरण र साँघुरो ठाउँका कारण सेवा विस्तारमा समस्या भइरहेको अस्पताल प्रशासन प्रमुख रानु थापाले बताइन् । भूकम्पका कारण मुख्य भवन भत्कियो, उपकरण थपे पनि राख्ने ठाउँ छैन, उनले भनिन् । भूकम्पका कारण भत्किएको मुख्य भवन जापानी नियोगको आर्थिक सहयोगमा निर्माण भइरहेको छ ।प्रसूतिगृहको नि:सन्तान सेवा केन्द्रमा दैनिक ३०४० जना यस्तै समस्या लिएर आइपुग्छन् । कृत्रिम गर्भाधान (आईभीएफ, आईयूआई) प्रविधिबाट सन्तान जन्माउँदा महिलामा कृत्रिम गर्भाधान गरिन्छ । आईभीएफ कृत्रिम गर्भाधान गराउने स्वास्थ्य विज्ञानको एक प्रविधि हो । बाँझोपनको समस्या हटाउन यस्तो प्रविधि प्रयोग गरिन्छ । यसमा महिलाको डिम्ब र पुरुषको शुक्रकीट प्रयोगशालामा राखेर करिब ४८ घण्टापछि महिलाको गर्भाशयमा प्रतिस्थापन गरिन्छ । कुनै जोडीको प्राकृतिक गर्भधारण हुन नसकेमा केन्द्रले उनीहरूको स्वास्थ्य अनुसन्धान गरी कृत्रिम गर्भधारण गर्न मद्दत गर्ने केन्द्रकी प्रमुख डा उषा श्रेष्ठले बताइन् ।नि:सन्तान समस्या भन्नेबित्तिकै महिलाकै मात्र दोष हुन्छ भन्ने सामाजिक मान्यता हावी छ, समस्या महिलापुरुष दुवैमा बराबरी नै हुन्छ, डा श्रेष्ठले भनिन् । कुनै पुरुषमा शुक्रकीट उत्पादन नै कम हुन्छ, कसैको शुक्रकीट पर्याप्त भइहाले पनि गुणस्तरीय हुँदैन, जसले गर्दा नि:सन्तान समस्या आइपर्छ, उनले भनिन् । समस्या पुरुषको हुँदा उपचार थप जटिल हुने श्रेष्ठ बताउँछिन् । शुक्रकीट नै विकास नहुनेले अर्को व्यक्ति (डोनर) बाट शुक्रकीट लिएर पनि गर्भधारण गर्न सकिने अस्पतालका पूर्वनिर्देशक डा अमीरबाबु श्रेष्ठले बताए । यसका लागि छुट्टै खर्च लाग्छ, दुई हजार थप, उनले भने ।ललितपुरका २५२७ वर्षीय एक जोडीको विवाहको ५ वर्ष बितिसक्दा पनि सन्तान भएनन् । सन्तानबारे डाक्टरले भनेअनुसार सबै जाँच गर्दा पनि बच्चा हुन सकेन, यस्ता जोडी प्रजनन उमेरका छन् भने केही वर्ष कुरेर प्राकृतिक रूपमै गर्भधारण गर्नु राम्रो हुने श्रेष्ठले बताइन् । नि:सन्तान हुनुका धेरै कारण भए पनि १० देखि १५ प्रतिशतमा कारण नै पत्ता नलाग्ने उनी बताउँछिन् । आईभीएफ सेवाका लागि विशेषज्ञको सल्लाहमा महिलाले महिनावारी भएको २३ दिनमा अन्डा (भ्रूण) बढ्ने औषधि खानुपर्छ । औषधि खाएको १० दिनमा अन्डाको चेकजाँच भएपछि पाइपद्वारा पुरुषको शुक्रकीट महिलाको पाठेघरमा राखिन्छ । यस्तो प्रक्रिया आईयूआई हो, जुन आईभीएफभन्दा निकै सस्तो छ । यो सेवाका लागि आठदेखि दस हजार खर्च गर्नुपर्ने डा श्रेष्ठले बताइन् । केन्द्रले १६ वर्षदेखि आईयूआई सेवा दिँदै आइरहेको छ ।आईयूआई उपचार सफल नहुनेले मात्रै आईभीएफतिर लाग्नुपर्ने श्रेष्ठ बताउँछिन् । आईभीएफ भने गत पाँच वर्षदेखि सञ्चालनमा छ, जुन आईयूआईभन्दा महँगो हुने अस्पतालले जनाएको छ । इन्जेक्सनको मूल्य पनि समस्या हेरेर हुन्छ, ३० देखि ६० हजारसम्म लाग्न सक्छ, निर्देशक डा श्रेष्ठ भन्छन्, लामो उपचार र धेरै खर्च गर्दा पनि कहिलेकाहीं उपचार सफल नहुन सक्छ । यो उपचार २० देखि ३० प्रतिशत मात्रै सफल हुन्छ । आईभीएफका लागि अस्पताललाई मात्रै एक लाख ६० हजार तिर्नुपर्छ । इन्जेक्सन, चेकजाँच फलोअप गरेर दुई लाखसम्म खर्च लाग्ने उनले बताए । निजी अस्पतालमा भने ६ लाखसम्म तिर्ने गरेको केही सेवाग्राहीले बताए । नि:सन्तान समस्याबाट बच्न जथाभावी गर्भपतन नगर्ने, धेरै चाँडो र निकै ढिलो बिहे नगर्ने, पहिलो बच्चा २० देखि ३० वर्षको उमेरमा जन्माउने चिकित्सकहरूले सुझाएका छन् ।"
सुन्दर थिएन रानीपोखरी ?,"काठमाडौं रानीपोखरी पुनर्निर्माणका क्रममा विवाद देखियो । विवादको मुख्य कारण नै यसको ब्युटिफिकेसन हो । भुइँचालोले पोखरीको बालगोपालेश्वर मन्दिरमा क्षति पुगेपछि महानगरले यसको पुनर्निर्माण सुरु गर्यो । मन्दिरको पुनर्निर्माण मात्रै नभई बाहिरी भागको सौन्दर्यकरण गर्ने नाममा कंक्रिट मिसायो । त्यति मात्रै होइन, पोखरी नै साँघुरिने गरी पोखरीभित्र कंक्रिटको पर्खाल ठड्यो । के रानीपोखरी सुन्दर थिएन ? पोखरीको सौन्दर्यकरण गर्ने भनेको के हो ? संस्कृतिकर्मी गोविन्द न्यौपानेका शब्दमा सम्पदा आफैंमा सुन्दर छन् । सम्पदालाई थप सुन्दर बनाउँछु भन्नु झन् बिगार्नु हो, न्यौपाने भन्छन्, सम्पदाको प्राण हुन्छ । सम्पदा जीवन्त हुन्छ । सम्पदाको संरक्षण गर्दा स्रष्टाको मर्म नमर्ने गरी गर्नुपर्छ । रानीपोखरीमा प्रताप मल्लको आत्मा छ । त्यो आत्मा मर्न नदिने गरी संरक्षण गर्नुपर्छ भन्छ सम्पदा सिद्धान्तले । पानीविज्ञ प्रयागराज जोशीका शब्दमा पोखरीमा पानी हुनु नै सुन्दर हुनु हो । पानी भरिएपछि त्यसै सुन्दर हुन्छ, उनी भन्छन्, बेलाबेला सफा गर्नुपर्छ । छेउछाउमा फूल रोपे भयो, रूख रोपे भयो । वरपरको वातावरण सफा राखे भइगयो । त्यतिकै सुन्दर देखिन्छ पोखरी ।रानीपोखरी तीन सय वर्षअघि बनेको हो । विसं १७२७ मा प्रताप मल्लले बनाएका हुन् रानीपोखरी । यसबीचमा रानीपोखरीबीचको बालगोपालेश्वर मन्दिरमा निकै परिवर्तन आएको छ । बेलाबेलाको तस्बिरले देखाएका छन् । भुइँचालोले मन्दिरमा क्षति पुगेपछि यसलाई महानगरले आधुनिकीकरण गर्न खोज्यो । त्यही कारण अहिले चर्चामा छ रानीपोखरी । यसमा कसरी र के कस्ता परिवर्तन आए ? रानीपोखरीको सबैभन्दा पुरानो एउटा चित्र सार्वजनिक भएको छ । यो चित्रले रानीपोखरीको धेरै स्वरूप परिवर्तन भएको देखाउँछ । रानीपोखरीको यो चित्र पर्सियाका राजकुमारको भ्रमणका समयमा बनाइएको रहेछ । सन् १८४४ देखि १८४६ सम्म भारत हुँदै नेपाल भ्रमण गरेछन् राजकुमार वल्डेमरले । जर्मनीको एक पत्रिकाले जनाएअनुसार आफूसँग थुप्रै कलाकार आएका थिए । भ्रमण दलका एक चित्रकारले बनाएको रानीपाखरीको चित्र जर्मनीको एउटा पत्रिकामा छापिएको रहेछ । भुइँचालोले भत्काउनुअघि रानीपोखरीबीचको यमलेश्वर महादेवको मन्दिरको शैली र यो चित्रमा भएको यमलेश्वर मन्दिरको शैली फरक छ । भुइँचालोले भत्कनुअघि यो मन्दिर गुम्बज शैलीमा थियो । पर्सियाका चित्रकारले बनाएको चित्रमा चाहिं शिखर शैलीमा देखाइएको छ । शिखर शैलीको मन्दिर भएको यो चित्र कैलाश जर्नलमा पनि छापिएको थियो । कसरी परिवर्तन भयो मन्दिरको शैली ? संस्कृतिविद यज्ञमानपति बज्राचार्यका अनुसार राणाहरूले नियोजित रूपमा काठमाडौंका मौलिक शैली मासे । मन्दिर, भवनलगायतमा पश्चिमी शैली अपनाए । त्यसैको सिकार रानीपोखरी पनि भयो । शिखर शैली मासेर यसलाई मुगल शैलीमा ढालियो । बज्रचार्यका अनुसार जंगबहादुरकै शासनकालमा राजधानीका प्राचीन नेवारी कलालाई अन्धाधुन्ध पश्चिमीकरण गरियो । विसं १९०३ सालमा प्रधानमन्त्री भएका जंगबहादुर १९०७ मा युरोप घुम्न गए । युरोप घुमेर आएपछि यहाँ त्यहाँको वास्तुशास्त्रअनुसार घर निर्माण गर्न थाले । मठमन्दिर बनाए । त्यसमा पनि रोम शैली भित्र्याए । हाम्रो मौलिकता त्यही बेलादेखि मासिन थालेको हो । बज्राचार्य भन्छन्, संस्कृतिमा आक्रमण गर्ने क्रम निरन्तर छ । भुइँचालो आययता पनि हाम्रो मौलिकता मास्ने षड्यन्त्र भइरहेको छ । भीमसेन थापाले मुगल शैलीको धरहरा बनाए । बागदरबार बनाए । यहाँका अधिकांश राणाकालीन दरबारमा मुगल र रोमको प्रभाव छ ।"
अन्तर्घात गर्ने कांग्रेस नेताहरू कारबाहीमा,"ललितपुर (कास) प्रतिनिधिसभा र प्रदेश निर्वाचनमा पार्टीका उम्मेदवारलाई हराउन सक्रिय रहेको भन्दै ललितपुर कांग्रेस जिल्ला अनुशासन समितिले केही नेतालाई कारबाही सिफारिस गरेको छ । समितिका संयोजक नवराज महतका अनुसार पार्टीलाई अन्तरघात गरी विपक्षी दलहरूलाई सहयोग गर्ने क्षेत्र नं १ का महासमिति सदस्य कबेलबहादुर लामा, वाग्मती गाउँपालिकाका रामबहादुर लामा, क्षेत्रीय प्रतिनिधि बालकृष्ण विष्ट, क्रियाशील सदस्यहरू कृष्णगोपाल महर्जन र शैलेन्द्र विष्टलाई समितिले सिफारिस गरेको हो । क्षेत्र नं २ का महासमिति सदस्य रामकृष्ण चित्रकार, क्षेत्रीय सभापति महेश खड्का, चुनाव प्रचारप्रसार संयोजक गणेश सिलवाल, जिल्ला सदस्य सुरेन्द्रलाल श्रेष्ठ, क्षेत्रीय उपसभापति यज्ञ नेमकुल, महालक्ष्मी नगर समिति सचिव राजेन्द्र पौडेल, क्षेत्रीय प्रतिनिधि शशी श्रेष्ठलाई पनि कारबाही सिफारिस गरिएको छ । क्षेत्र नं ३ का महासमिति सदस्यहरू ओमकारप्रसाद श्रेष्ठ, जितेन्द्रकुमार श्रेष्ठ मलेकु, प्रमोद शर्मा, महाधिवेशन प्रतिनिधिहरू भरतलाल न्यांछ्यो, विकास रोका, जिल्ला सदस्य माधव खडका, केशव नापित, क्षेत्रीय प्रतिनिधि गोकुल खड्कालाई कारबाही सिफारिस गरिएको हो ।"
जेएनयूका उपकुलपति त्रिविको दीक्षान्तमा,"काठमाडौं (कास) भारतको जवाहरलाल नेहरू विश्वविद्यालय (जेएनयू) का उपकुलपति प्राध्यापक एम जगदेशकुमार त्रिभुवन विश्वविद्यालयको आसन्न ४३ औं दीक्षान्त समारोहको प्रमुख अतिथिका रूपमा आउने भएका छन् । उपकुलपति कुमार इलेक्ट्रिकल इन्जिनियर हुन् । उनले इन्डियन इन्स्टिच्युट अफ टेक्नोलोजी (आईआईटी) मद्रासबाट विद्यावारिधि गरेका थिए । जेएनयू दक्षिण एसियाकै समृद्ध विश्वविद्यालय हो, जहाँ अहिले सय जनाभन्दा बढी नेपाली विद्यार्थी अध्ययनरत छन्, त्रिवि उपकुलपति तीर्थराज खनियाले भने, त्यसलै त्यही विश्वविद्यालयका उपकुलपतिलाई यसपटक प्रमुख अतिथिका रूपमा निमन्त्रणा गरेका छौं ।"
प्राचीन स्वरूपमा पिम्बहाल,"केही भुलविभिन्न चरणमा मर्मत, जीर्णाेद्धार, पुनर्निर्माणका कार्य गर्दा कुनै गल्ती नभएको चाहिँ होइन । पहिले पैदल यात्रुमात्र हिंँड्ने पोखरी वरिपरिको बाटोमा सवारी साधन बढी गुड्न थालेपछि विना जगको पोखरी वरपरको रिटेनिङ पर्खालमा लगाइएका ढुङ्गा झर्न थाल्यो र बाटो नै भासिने जोखिम देखियो । त्यसपछि तत्कालका रिटेनिङ पर्खालमा कन्क्रिटको एकसरो ढलान गरियो । १५ वर्ष अघिको यो कार्य सम्पदा संरक्षणको हितमा नरहेको गुनासो आएपछि भुललाई सच्याउन सहयोगी निकायहरूको खोजी गर्यौं । पोखरी ठूलो भएकाले सहज रूपले आर्थिक सहयोग प्राप्त हुने अवस्था थिएन । भूकम्प पश्चात पुनर्निर्माणका कार्य गर्दा बाहिरी भागमा ढुङ्गा विछ्याई पोखरीलाई अझ थप प्राचीन शैलीमा प्रस्तुत गर्ने प्रयास भयो । भूकम्प पश्चात पुनर्निर्माणकै दौरान पाटी बनाउँदा जगमा सिमेन्ट पनि प्रयोग भयो भन्ने गुनासो केही सञ्चार माध्यमबाट उठेको थियो । समुदाय स्वयंले प्राविधिक दक्षताको कमीमा सम्पदा निर्माण कार्य गर्दा गल्ती हुनु स्वाभाविक हो । सञ्चारकर्मीले उठाएका ती मुद्दालाई सक्दो सच्याउने प्रयास गर्यौं । गर्दै सिक्दै जाँदा हामीले पिम्बहाल पोखरीलाई पाटन सहरकै एउटा ऐतिहासिक प्राचीन सम्पदाका रूपमा स्थापित गर्न सक्षम भएका हौं । हाल यहाँ आउने विदेशी पर्यटकहरू एकछिन भए पनि पोखरीको पाटीमा बस्छन् । यसले हामीलाई बढी सक्रिय भएर कार्य गर्ने प्रोत्साहन मिलेको छ । अन्त्यमा, रानीपोखरी काठमाडौं उपत्यकाको मात्रै नभई सबैको साझा ऐतिहासिक पुरातात्त्विक सम्पदा हो । यसले पाउने चोटले सबैको मन दुख्छ भने यसले पाउने सहयोगले सबैको मुहार हर्षित हुन्छ । राजधानीको हैसियतले अन्य नगरपालिकाले यहींबाट सिकेर आआफ्नो क्षेत्रमा भएका सम्पदा संरक्षण गर्ने हो । तसर्थ यसलाई प्राचीन प्रविधि र शैलीमै क्षेत्रफल नघटाई सम्पदाकै रूपमा पुनर्निर्माण गर्नु बुद्धिमत्ता हुनेछ । रानीपोखरी पुनर्निर्माण कार्यमा सांँघुरो वित्तीय सोच, तर्कविहीन प्रविधिको प्रयोग र राजनीतिक पक्षलाई मात्र हावी बनाउनेभन्दा पनि सबै अट्ने लोकतान्त्रिक अभ्यासको विकास गर्न जरुरी देखिन्छ । श्रेष्ठ पिम्बहाल पोखरी क्षेत्र विकास समिति, ललितपुरका अध्यक्ष हुन् ।"
पहुँच कसरी बढाउने ?,"कहालीलाग्दो कष्टअपांगता भएकाहरूमध्ये पनि श्रवण, दृष्टिविहीनहरू बढी समस्यामा हुन्छन् । नत सुन्न सक्ने न देख्न सक्ने यस प्रकारका लागि संसार कति कष्टकर हुँदो हो तैपनि तिनले जिउनु नै पर्छ । श्रवण, दृष्टिविहीन संघ नेपालका अध्यक्ष तथा कास्कीस्थित अमरसिंह उच्च माविका शिक्षक पुष्प रिमालका अनुसार श्रवण, दृष्टिविहीनका पहुँचमा निकै समस्या छन् । रिमाल थप्छन्, मुख्य रूपमा हामीलाई सञ्चार र भाषामै समस्या व्यहोर्नु परिरहेको छ । अमरसिंह उच्च माविमा दृष्टिविहीनहरूका शिक्षक रिमालका अनुसार टेक्टाइल सञ्चारछामेर संकेत गर्ने विधि प्रयोग गर्न सकिएको छैन । पाठ्यक्रम र पाठ्यपुस्तक पनि अपांगतामैत्री छैन । कालोपाटी भिजनमैत्री छैन । शिक्षकको अभाव छ । सहयोगीको समस्या छ । लाइटको व्यवस्था छैन । एक लाख रुपैयाँ जतिको श्रवणयन्त्र आवश्यक पर्छ । तथ्यांक विभागले २०६८ सालमा सार्वजनिक गरेको तथ्यांक अनुसार मुलुकभर ९,४३६ श्रवण, दृष्टिविहीन रहेका छन् । जो जन्मजात बहिरा हुन्छन्, तीमध्ये १० प्रतिशत बहिराको विस्तारै दृष्टिविहीन हुँदै जान्छ भनी विश्व स्वास्थ्य संगठनले उल्लेख गरेको छ । अपांगता हुनु नत कुनै पापको फल हो न अपराध हो । यो जन्मजात या भवितव्यले हुने गर्छ । तसर्थ उनीहरूलाई सेवामा पहुँच पुर्याउनु राज्य र समाजको दायित्व हो । घर, टोल, छिमेक जहाँ पनि विभिन्न प्रकारका अपांगता भएकाहरू बस्न सक्छन् । भलै तिनीहरूको संख्या सानो होला । तर हामीले निर्माण गरेका संरचनाबाट तिनीहरूले लाभ लिइरहेका छन् कि समस्या भोगिरहेका छन् ? यसबारे सचेत हुनुपर्छ ।"
मानिसको नजिकको नातेदार,"मानिससँग बाँदरको भन्दा चिम्पाञ्जीको आनुवंशिक संरचना बढी मिल्छ । मानिस र चिम्पाञ्जीको करिब ९८ प्रतिशत डीएनए उस्ताउस्तै छन् ।पहिले मानिस बाँदरबाट क्रमविकास भएको हो भन्ने गरिन्थ्यो । हिजोआज कुनै प्राणी अरु प्राणीसँग कति मिल्दोजुल्दो छ भन्ने कुरा आनुवंशिक संरचनाका आधारमा गरिन्छ । मानिससँग बाँदरको भन्दा चिम्पाञ्जीको आनुवंशिक संरचना अर्थात डीएनए बढी मिल्छ । मानिस र चिम्पाञ्जीको करिब ९८ प्रतिशत डीएनए उस्ताउस्तै छन् । यसैले मानिसको सबैभन्दा नजिकको नातेदार चिम्पाञ्जी मानिन्छ । तर आनुवंशिक संरचना विश्लेषणकै आधारमा ती दुई करिब ५० लाख वर्ष पहिले छुट्टिएको बताइन्छ । चिम्पाञ्जी हिजोआज क्यामरुन, कंगो, नाइजेरिया, तान्जानिया लगायत २२ अफ्रिकी देशका जंगलमा पाइन्छन् । पहिले चिम्पाञ्जीलाई एकै प्रजाति पान ट्रोग्लोडाइट्स मानिएको थियो । तर सन् १९२८ यता यसैको एक छुट्टै प्रजाति पान पेनिस्कस पनि पत्ता लागेको छ । त्यसलाई बोनोबो वा सानो चिम्पाञ्जी भन्ने गरिन्छ । उक्त प्रजाति हिजोआज मध्यअफ्रिकी देश कंगोमा मात्र बँचेका छन् । प्राप्त तथ्यांकहरू अनुसार पूर्व मानवबाट चिम्पाञ्जी छुट्टिएयता पनि अन्य थुप्रै पूर्वमानव प्रजाति क्रम विकास भई लोप भए । यस लेखमा तिनै पूर्वमानव प्रजातिका शृङखला तथा मानव उत्पत्ति सम्बन्धी नयाँ तथ्यांक प्रस्तुत गर्ने जमर्को गरिएको छ । ओष्ट्रलोपिथेकस समूह जापानी मानवशास्त्री युटाका कुनिमट्सु र अरुहरूको लेख प्रोसिडिङ अफ द नेसनल एकेडेमी अफ साइन्स अफ द युनाइटेड स्टेट अफ अमेरिका जर्नलको नोभेम्बर २००७ संस्करणमा छापियो । उक्त लेख केन्यास्थित नाकालीमा भेटिएको १ करोड वर्ष पुरानो पूर्वमानव अवशेषमा केन्द्रित छ । त्यो अवशेषलाई पूर्व मानवको एक प्रजाति ठहर गरिएको छ । त्यो प्रजातिलाई नाक्लिपिथेकस नाकायामै नामकरण गरिएको छ । उनीहरूका लेखमा उल्लेख भएअनुसार गोरिल्ला, चिम्पाञ्जी र मानवका पूर्वज त्यही अवशेष समूहबाट विकास भएको हुनुपर्छ । आनुवंशिक अध्ययन अनुसार गोरिल्ला पूर्व मानवबाट करिब ७० लाख वर्ष पहिले छुट्टिएको हो । आर्केलोजिकल मानवशास्त्रीहरूका अनुसार नाक्लिपिथेकस नाकायामैबाटै चिम्पाञ्जी छुट्टिएपछि विकास क्रममा एक अर्को पूर्वमानव ओष्ट्रलोपिथेकस समूह उत्पत्ति भएको थियो । हार्वर्ड विश्वविद्यालयका ब्राइन प्याटर्सन नेतृत्वको एक अनुसन्धान टोलीले ओष्ट्रलोपिथेकस समूह अन्तर्गत एक प्रजातिको अवशेष सन् १९६५ मा केन्यामा फेला पारे । उक्त पूर्वमानव प्रजातिलाई प्याटर्सन र अरुहरूले ओष्ट्रलोपिथेकस अनामिसेस भनेका छन् । अहिलेसम्म पाइएका अन्य अवशेषमध्ये त्यो नै दुई खुट्टाले कुप्रो परेर हिँड्ने पहिलो प्राणी मानिएको छ । खुट्टाले हिँड्ने भए पनि हात लामो भएकाले चिम्पाञ्जीजस्तै सजिलै रुख चढ्न सक्थ्यो भन्ने अनुमान गरिएको छ । हालसम्म त्यसका करिब ९ सयजति अवशेष भेटिएको छ । अवशेष विश्लेषण अनुसार उक्त प्राणी ४२ देखि ३९ लाख वर्ष पहिलेसम्म अस्तित्वमा थिए ।सन् १९७३ र १९७४ मा मेरी लिक्की र डोनाल्ड जोहन्सन टोलीको छुट्टाछुट्टै अनुसन्धानले इथियोपिया र तान्जानियाबाट त्यसबेला सम्मको नयाँ पूर्वमानव अवशेषहरू फेला पारेका थिए । फेला परेका स्थान करिब १५ सय किलोमिटर फरक थियो । तर ती अवशेष उस्तै र कार्बन डेटिङले करिब एकै समयमा अस्तित्वमा थिए भन्ने पुष्टि गरेको थियो । अनुसन्धानकर्ता टोलीले ती दुवै ठाउँका अवशेषहरूलाई एकै प्रजाति ओष्ट्रलोपिथेकस अफरेन्सिस नाम जुराए । हिजोआज उक्त प्रजातिका सयौं अवशेष फेला परिसकेको छ । उक्त पूर्व मानवलाई ओष्ट्रलोपिथेकस अनामिसेसबाट विकास भएको बताइन्छ । तिनको पुरुष र महिलाको उचाइ तथा तौल क्रमश: ४ फिट ११ इन्च, ४२ केजी र ३ फिट ५ इन्च र २९ केजीसम्म हुने अनुमान गरिएको छ । पूर्व मानवमध्ये अहिलेसम्म त्यही प्रजाति सबैभन्दा बढी समय अस्तित्वमा रहेको मानिन्छ । तिनीहरू ३८ लाख ८५ हजार वर्षदेखि २९ लाख ५० हजार वर्ष अघिसम्म अर्थात् करिब ९ लाख वर्षसम्म अस्तित्वमा रहेका थिए ।अष्टलोपिथेकस अफरेन्सिस अस्तित्वमा रहेकै बेला एक अर्को प्राणी ओष्ट्रलोपिथेकस डेयिरेमेडा पनि अस्तित्वमा थियो । उक्त प्राणीको अवशेष पहिलोपटक मार्च ४, २०११ मा फेला परेको हो । त्यसको अवशेष अहिलेसम्म इथियोपियामा मात्रै पाइएको छ । अवशेष अनुसार उक्त प्रजाति ३५ देखि ३३ लाख वर्ष अघिसम्म अस्तित्वमा थिए । यसैगरी प्रा रेमन्ड डार्टले सन् १९२५ मा फेला पारेको एक अर्को पूर्वमानव प्रजाति ओष्ट्रलोपिथेकस अफ्रिकानस हो । उक्त प्रजाति दक्षिण अफ्रिकामा ३३ देखि २१ लाख वर्षसम्म अस्तित्वमा थिए । त्यो प्रजातिको सुरुमा ३ वर्ष उमेरको अवशेष फेला परेको थियो । त्यो अवशेषलाई ट्वाङ चाइल्डको नामले चिनिन्छ । दक्षिण अफ्रिकाको जोहन्सवर्गस्थित मालापा ओढारभित्र सन २००८ मा थुप्रै अवशेषहरू पाइयो । ती १९ लाख ८० हजार वर्षदेखि १९ लाख ७७ हजार वर्ष अघिका अवशेष हुन् । ती अवशेषका आधारमा त्यहाँ पाइएको पूर्व मानवलाई ओष्ट्रलोपिथेकस सेडिबा नामकरण गरिएको छ । यसैगरी १९९६ मा भेटिएको र नोभेम्बर १९९७ मा नामकरण गरिएको अर्को पूर्वमावन प्रजाति ओष्ट्रलोपिथेकस गर्ही हो । यो प्रजाति २५ लाख वर्ष पहिलेसम्म अस्तित्वमा थियो । यो प्राणीलाई दाँतको संरचना आधारमा २० देखि १५ लाख वर्ष पहिले पाइने एक पूर्वमानव होमो ह्याबिलीको पूर्वज मानिएको छ । होमो समूहओष्ट्रलोपिथेकसपछि अहिलेको मानवसँग बढी मिल्दोजुल्दो अर्को एक जाति करिब २५ लाख वर्ष पहिले उत्पत्ति भयो । त्यो समूहलाई होमो जातिसमूह अर्थात जिनस होमो नामकरण गरिएको छ । यो जातिबाट क्रमविकास भएका अहिलेको मानव अर्थात होमो सेपियन्स बाहेक अन्य सबै प्रजाति लाखौंलाख वर्षअघि नै लोप भए । प्राप्त अवशेषका आधारमा यो समूहको सबैभन्दा पहिले क्रमविकास भएको प्राणी होमो ह्याबलस हो । तान्जानियामा सर्वप्रथम १९६० मा होमो ह्याबलसको अवशेष फेला परेको थियो । ती अवशेषका आधारमा होमो ह्याबलस २० देखि १५ लाख वर्ष पहिले अस्तित्वमा थिए । यद्यपि उक्त अवशेषीय प्राणी अहिलेको मानवसँग थोरैमात्र मिल्छ । यसैले त्यसलाई जिनस होमोमा समूहकृत गर्न मिल्छ कि मिल्दैन भन्ने सन्दर्भ अझै विवादमै छ । यसको उचाइ कम तर हातखुट्टा लामा थिए । होमो ह्याबलस अस्तित्वमा रहेकै बेला पूर्वी तथा दक्षिण अफ्रिकामा एक अर्को पूर्व मानव होमो अर्गास्टर अस्तित्वमा थियो । होमो अर्गास्टर १९ देखि १४ लाख वर्ष अघिसम्म अस्तित्वमा थिए । त्यो प्राणी होमो इरेक्टसजस्तो ठाडो भएर हिँडडुल गर्थे । त्यो प्रजातिलाई होमो इरेक्टसभन्दा थोरैमात्र भिन्न प्रजाति हो भन्ने बुझाइ वैज्ञानिकमाझ छ । त्यसैले त्यसलाई होमो इरेक्टसकै एक भेराइटी भनिन्छ । केही वैज्ञानिकको बुझाइमा होमो अर्गास्टरबाट होमो इरेक्टस उत्पत्ति भएका हो । तर होमो इरेक्टस मात्रै अफ्रिकाबाट पुरै युरोप र एसियामा पुग्न सफल भए । तिनीहरू एसियामा भारत, श्रीलंका, चीन तथा इन्डोनेसियासम्म आइपुगे । यो प्राणी १९ देखि १ लाख ४३ हजार वर्ष अघिसम्म अस्तित्वमा थिए । होमो इरेक्टससँग मिल्दोजुल्दो एक अर्को पूर्वमानव होमो हाइडल्बर्गेन्सिस हो । यो प्रजाति अफ्रिका, युरोप र पश्चिम एसियामा ६ देखि २ लाख वर्ष अघिसम्म थिए । यो प्रजातिको दिमागी खोपडीको साइज अहिलेको मानव होमो सेपियन्सजत्रै थियो । युरोप र एसियामा सबभन्दा पछिल्लो कालखण्डमा पाइने मानवको अर्को प्रजाति होमो नियन्डर्थल हो । यो प्रजाति डेढ लाखदेखि करिब ३५४० हजार वर्ष पहिलेसम्म अस्तित्वमा थिए भन्ने अवशेषबाट पुष्टि भएको छ । एक दशकयता होमो सेपियन्स करिब १ लाख ९५ हजार वर्षअघि उत्पत्ति भएको मान्यता थियो । तर विश्व प्रसिद्ध जर्नल नेचर ८ जून, २०१७ संस्करणमा छापिएको एक समाचारले उक्त प्रजाति १ लाख ९५ हजार वर्षअघि उत्पत्ति भएको थियो भन्ने तथ्य खण्डन गरेको छ । ओल्डेस्ट होमो सेपियन्स फोसिल क्लाइम रिराइट आवर स्पेसिस हिस्टोरी शीर्षक समाचार अनुसार मानवको उत्पत्ति ३ लाख वर्ष पहिले नै भएको बताइएको छ । लेख अनुसार मोरक्कोमा होमो सेपिन्यसको एक अवशेष ३ लाख १५ हजार अघिको फेला परेको छ । पछिल्लो अवशेष अध्येयता जिनज्याकिज हब्लिन र अरुहरूका अनुसार करिब ४ लाख वर्ष पहिले नै अहिलेको मानव उत्पत्ति भएको हुनुपर्छ ।"
बझाङमा कुपोषण : छोरी झन् जोखिममा,"कुपोषणका कारण यस जिल्लामा कुपोषणको मुख्य कारण खाद्यान्नको अभाव हो । जिल्ला कृषि विकास कार्यालयको तथ्यांक अनुसार यस जिल्लामा वार्षिक ११ हजार टन खाद्यान्न अपुग हुने गरेको छ । करिब दुई लाख जनसंख्या रहेको जिल्लामा १ करोड १० लाख किलो खाद्यान्न नपुग हुनु भनेको प्रतिव्यक्ति, प्रतिवर्ष ५५ किलो खाद्यान्न अपुग हुनु हो । कुल जनसंख्याको झन्डै ९० प्रतिशत कृषि पेसामा निर्भर यस जिल्लामा निरन्तर काममा जोतिइरहनुपर्ने बाध्यता कुपोषणको अर्को कारण हो । कृषि कर्ममा पुरुषभन्दा बढी महिलाको संलग्नता हुने भएकाले उनीहरूले आफ्नो र बालबच्चाको पोषण र सरसफाइमा पर्याप्त समय दिन नसकेका हुन् । यहाँका गर्भवती महिलाहरूले व्याउने गाईभैंसीको जति स्याहार गर्छन्, त्यति आफ्नो स्याहार गर्दैनन्, बहुक्षेत्रीय पोषण कार्यक्रमका संयोजक हेमन्त शाही भन्छन्, उसै पनि महिलाहरूको शारीरिक अवस्था कमजोर हुन्छ । त्यसमाथि काममा जोतिने र खानपिनमा ध्यान नदिने भएका कारण आमा र बच्चा दुवै कुपोषित भइरहेको पाइएको छ । कृषि कर्ममा व्यस्त हुने भएका कारण नवजात शिशुले आवश्यक मात्रामा स्तनपान गर्न नपाउने र हेरचाह नहुने भएकोले पनि ५ वर्ष मुनिका धेरै बालबालिका कुपोषणको मारमा पर्ने शाहीको भनाइ छ । कुपोषणको अर्को कारण अन्धविश्वास हो । सुत्केरी अवस्थामा २१ दिनसम्म छाउगोठमा राख्ने भएका कारण चिसो र धुवाँले नवजात शिशु र आमाको स्वास्थ्य सुरुदेखि नै जोखिममा हुन्छ । त्यसमाथि बच्चा बिरामी हुन्छ, पातलो दिसा गर्छ भनेर हरियो सागपात र गेडागुडी, दही, दूध, माछामासु जस्ता पोषिला खानेकुराबाट बञ्चित गरिने भएका कारण पनि आमा र बच्चा दुवैको स्वास्थ्य सुरुबाटै कमजोर हुने गर्छ । बझाङमा कुपोषण बढी हुनुको अर्को कारण बालविवाह पनि हो । सानै उमेरमा विवाह गर्ने र निरन्तर सन्तान जन्माउने गर्नाले आमा तथा बच्चाको स्वास्थ्यमा हेरचाह नपुग्ने भएकाले बच्चाहरू कुपोषित हुने गरेका छन् । महिलाहरू निरक्षर हुनु पनि कुपोषणको अर्को एक कारण हो । जुन घरमा आमा शिक्षित छन्, उनीहरूका बालबच्चाको स्वास्थ्य र सरसफाइको अवस्था तुलनात्मक रूपमा राम्रो छ, कृषि तथा खाद्य सुरक्षा कार्यक्रमकी सहजकर्ता विमला विष्ट भन्छिन्, आमाहरू निरक्षर भएका घरमा अधिकांश बच्चा कुपोषित छन् । जिल्ला समन्वय समितिको तथ्यांक अनुसार यहाँका करिब ७३ प्रतिशत पुरुष साक्षर छन् भने महिला साक्षरता ४० प्रतिशत मात्रै छ । पोषिला बालीहरू कोदो, कागुनो, फापर, जौं आदिलाई राम्रो नमान्ने र यस्तो प्रकारको खाना खाँदा सामाजिक रूपमा तल परिन्छ भन्ने मान्यताका कारण कुनै बेला प्रशस्त खेती गरिने यस्ता बालीहरू हिजोआज निकै कम लगाइन्छ । खानामा विविधता नहुने र लगातार भातरोटी मात्रै खाने भएकाले पनि शरीरमा आवश्यक पोषक तत्त्वको अभाव भई कुपोषण हुने यस क्षेत्रका जानकारहरू बताउँछन् । (खोज पत्रकारिता केन्द्रका लागि)"
ल्होसारको फेरिँदो स्वरूप,"अहिलेको ल्होसार अहिले गुरुङहरू सहर, बजार र विदेशसम्म छरिएर रहेका छन् । गुरुङ गाउँहरू सुनसान छन् । ल्होसारको रौनक गाउँमा कम, सहर एवं बेलायत लगायतका मुलुकमा बढी देखिन्छ । ल्होसारका कार्यक्रमहरू अब फाँट र खेतका गराहरूबाट समाजघर र पार्टी प्यालेसमा हुनथालेका छन् । अहिले सप्ताहब्यापी कार्यक्रम र भोज खाने चलन बढ्दो छ । पोसाकको नाममा गहना प्रदर्शनको लहर बढ्दैछ । युवायुवतीमा पुरानो डिजाइनका गुरुङ पोसाकलाई आधुनिक किसिमले पहिरिने क्रम बढ्दो छ, जुन दु:खद कुरो हो । ल्होसारमा विस्तारै विदेशी गीतसंगीतको समेत प्रभाव परिरहेको छ । पोखराको सन्दर्भमा एउटै गाउँका गुरुङहरू बसाइँसराइसँगै सहर पसेपछि विभिन्न समाज र समुहमा प्रवेश गर्दैछन् । जनसंख्या वृद्धिका कारण अब गाउँमा जसरी सहरमा ल्होसार एकै ठाउँमा मनाउन सम्भव पनि छैन । ल्होसारको शुभकामना आदानप्रदानको कार्यक्रम सञ्चारका माध्यमबाट पनि दिन थालिएका छन् । सामाजिक सञ्जालहरूको प्रयोगले ल्होसारल्होछार कार्यक्रमको विशेषता र महत्त्व अहिले गैरगुरुङ समुदायले पनि बुझ्दैछन् । त्यसो त ल्होसारकै अवसर पारेर नयाँ काम सुरु गर्ने, पुस्तकहरू प्रकाशित गर्ने, विमोचन गर्ने, समाजसेवामूलक काम गर्ने जस्ता सकारात्मक संस्कारको सुरुवात पनि भएको छ । तर अहिलेको ल्होसार कार्यक्रमहरूमा धेरै ठाउँमा गुरुङ गीत कम र विदेशी गीत बढी बज्न थालेका छन् । त्यस्तै अघिल्लो पुस्ताबाट दोस्रो पुस्तामा सीप हस्तान्तरण नहँुदा र सबै सहर एवं विदेश पलायन भएपछि गाउँघरमै तानमा बुनिने राडीपाखी, गुरुङ पोसाक र स्थानीय पेसाहरू नै सङ्कटमा छन् । उहिले गाउँमा एकै ठाउँ भेला भएर ल्होसार मनाउने गुरुङहरू अहिले गुम्बा र क्होइबोमा विभाजित भएका छन् । ल्होसार र ल्होछार शब्दमा विवादहरू बढ्दैछन् । एक पक्षधर गुरुङरु ल्होसार अर्थात ल्हो (वर्ग) सार (फुल्नु) भन्दैछन् भने अर्का पक्षधर गुरुङहरू ल्हो (वर्ग) छार (नयाँ) भन्दैछन् । अब गुरुङ समुदाय यी सामान्य शब्द विवादमा अल्झिनु हँुदैन । गुरुङ समुदाय यस्तै झिनामसिना समस्यामा अल्झिरहेका छन् । नेपालमा अहिले गुरुङ समुदायको तमु ह्युल छोंज धिं (गुरुङ राष्ट्रिय परिषद्), तमु धिं, तमु बौद्ध सेवा समिति, तमु प्ये ल्हुँ संघ लगायतका संघसंस्थाका शाखा विदेशसम्म सक्रिय छन् । गोर्खा सैनिकहरूले आफ्नो परिवार नै बेलायत लान थालेपछि अहिले त्यहाँ गुरुङ समुदायको उल्लेख्य उपस्थिति छ । त्यसकारण पनि नेपाल बाहिर बेलायतमा सबैभन्दा ठूलो ल्होसार कार्यक्रम हुने गरेको छ । ती कार्यक्रम गुरुङ समुदायका लागिमात्रै लक्षित हुँदैनन् ।अबको ल्होसारगुरुङ समुदायले गाउँ हँुदै सहर र सहर हुँदै विदेशसम्म धुमधामसाथ तमु ल्होसार मनाउँदै गर्दा यसका सामाजिक, धार्मिक, सांस्कृतिक, वैज्ञानिक महत्त्व अनुरुप आफ्नो भाषा, साहित्य, संस्कार, संस्कृतिको संरक्षण र प्रबद्र्धन गर्नुपर्छ र यसमा सबै गुरुङहरूलाई एकै सूत्रमा बाँध्न सक्नुपर्छ । सबैलाई खि ल्होसारको आशिमला !"
प्रवद्र्धनका लागि हातेमालो,"प्रदर्शनीमा के छ ?काठमाडौं (कास) स्वदेशमा उत्पादित जुत्ताचप्पल तथा छाला जन्य वस्तुहरूको ब्रान्डिङ गर्ने उद्देश्यले आयोजना गरेको जुत्ताचप्पलको १४ औं राष्ट्रिय औद्योगिक प्रदर्शनी भृकुटीमण्डपमा जारी छ । फुटवेयर म्यानुफयाक्चरर्स एसोसिएसन अफ नेपालको आयोजनामा बुधबारदेखि सुरु भएको प्रदर्शनीमा जुत्ताचप्पल तथा छालाजन्य कच्चा पदार्थका १ सय ३५ स्टल राखिएका छन् । प्रदर्शनी संयोजक एवम् फस्टवाकका सञ्चालक नानीराज घिमिरेले प्रदर्शनीमा २ लाखदेखि ५ सय करोड रुपैयाँँको लगानी भएका उद्योग देख्न पाइने बताए । मेला अन्तर्राष्ट्रियस्तरको भएको दाबी गरे । मेलाको उद्देश्य बिक्रीभन्दा उपभोक्तासँग नजिकिनु रहेको सुनाए । आयोजकका अनुसार प्रदर्शनीमा ६० कम्पनीको १ सय ३५ स्टल राखिएको छ । जसमध्ये १२ वटा कच्चा पदार्थ उत्पादन गर्ने कम्पनीहरू छन् । बाँकी ४६ जुत्ताचप्पल उत्पादक कम्पनी रहेको संयोजक घिमिरे बताए ।सबै कम्पनीहरू एकै स्थानमा हुँदा उपभोक्ताले कम्पनीको उत्पादनहरू छनोट गर्न र बुझ्न सजिलो हुनेछ, उनले भने । प्रदर्शनीमा जुत्तालाई चाहिने सोललगायत कच्चा पदार्थहरू पनि उपलब्ध छ । बजारमा सोही जुत्ताचप्पल खरिद गर्दा महँगो पर्छ, उनले भने, तर, प्रदर्शनीमा १५ प्रतिशतसम्म छुट दिएका छांै । प्रदर्शनीमा एक सय रुपैयाँको हवाई चप्पलदेखि ४ हजार रुपैयाँसम्मका जुत्ताचप्पल राखिएका छन् । यस्तै सानो किरिङदेखि २५ हजार रुपैयाँसम्म पर्ने लेदरको ज्याकेट राखिएको आयोजकले जनाएको छ । मेलाको मुख्य उद्देश्य छरिएर रहेका सानाठूला उद्योगलाई एकै छानामुनि प्रतिस्पर्धा गराउनु रहेको आयोजकको भनाइ छ । क्रसरोड सुजका सञ्चालक कृष्ण फुँयालले प्रदर्शनीबाट सर्वसाधारणको प्रतिक्रिया राम्रो पाएको बताए । प्रदर्शनीमा एक सय नयाँ मोडलका जुत्ताहरू राखेको उनले बताए । यस वर्षको प्रदर्शनीमा मुख्यत: अफिसका जुत्तामा केन्द्रित गरेको छौं । जुत्ताहरू सस्तो भएकाले सर्वसाधारणले धेरै रुचाएका छन्, उनले भने । उपभोक्ताले स्वदेशी जुत्ता धेरै रुचाएको उनले बताए । रन सुजका सञ्चालक रुद्र न्यौपानेले लेडिजकै लागि २३ मोडल र बच्चाका लागि उच्च गुणस्तर (पीयू) सोल र लेदरको जुत्ता राखेको बताए । चप्पलहरू युवतीलाई लक्षित गरी बनाएको उनले बताए ।"
सजिलो छैन बैंकको लगानी,"जुजुत्ताचप्पलको आयात प्रतिस्थापन गर्न सक्ने स्तरमा पुगि सक्दा पनि उद्योगका लागि सुलभ रूपमा फाइनान्सिङ (वित्तीय) सेवा पाउन सकेका छैनन् । अर्बौं रुपैयाँ लगानी भएको चुत्ताचप्पल उद्योगहरूमा करिब ५५ हजारले प्रत्यक्ष रोजगारी पाएका छन् । करिब ३५ अर्ब रुपैयाँ बराबरको वार्षिक कारोबार हुने यो क्षेत्र सरकारको प्राथमिकतामा पर्न नसेकाले सहज र सुलभ वित्तीय सुविधा पाउन नसकिएको उद्योगी व्यवसायीहरूले बताएका छन् । व्यवसाय विस्तार गरी उत्पादन बढाउन चाहे पनि सहुलियतपूर्ण ऋण उपलब्ध नहुँदा समस्या भएको फुटवेयर म्यानुफयाक्चर्स एसोसिएसन अफ नेपालका निवर्तमान अध्यक्ष होमनाथ उपाध्यायले बताए । मुलुकभर सानाठूला गरी करिब २ हजार जुत्ताचप्पल उद्योगहरू सञ्चालनमा छन्, उनले भने, ५० हजार जनाले प्रत्यक्ष र साढे २ लाखभन्दा बढीले अप्रत्यक्ष रूपमा रोजगारी पाइरहेको यो क्षेत्रले सरकारबाट कुनै सुविधा पाउन सकेको छैन । पछिल्ला वर्षहरूमा नेपाली जुत्ता उद्योग उत्पादन, लगानी, कारोबारलगायत सबै पक्षबाट बृहत् बन्दै गएको उनले दाबी गरे । कम्पनी रजिस्ट्रारको कार्यालयमा दर्ता भएका करिब २ सय ५० उद्योगहरूमा मात्र करिब १४ अर्ब रुपैयाँ भन्दा बढी लगानी छ, उपाध्यायले भने, विस्तारको उच्च सम्भावना रहेको क्षेत्र पनि राज्यको प्राथमिकतामा छैन । पछिल्ला केही वर्षयता बैंक तथा वित्तीय संस्थामा देखिएको ब्याज दरको उतार चढावले जुत्ता उद्योग पनि प्रभावित भएको उनले बताए । जुत्ता उद्योगहरूको अधिकांश उत्पादन स्वदेशमै खपत हुन्छ, यही कारण आयातका लागि बाहिरिने ठूलो रकम नेपालमै राख्न हामी सक्षम भएका छौं, उनले भने । सुलभ रूपमा वित्तीय सुविधा नपाइए कै कारण अपेक्षित रूपमा जुत्ता चप्पल उद्योग विस्तार हुन नसकेको उनले बताए । साना तथा मझौला उद्यमी (एसएमई) को वर्गमा रहेर केही उद्योगहरूले सुपथ दरको कर्जा प्राप्त गरे पनि त्यो निकै कम रहेको फुटवेयर म्यानुफयाक्चर्स एसोसिएसन अफ नेपालका अध्यक्ष रविन श्रेष्ठले बताए । नेपाली जुत्ता उद्योग अझै पनि विकास तथा बिस्तारै क्रममा रहेकाले केही वर्षसम्म यो क्षेत्रलाई सरकारले विशेष प्राथमिकतामा राखेर सुविधा दिनुपर्ने उनको भनाइ छ । सबै नेपालीलाई चाहिने अत्यावश्यक वस्तु उत्पादन गर्छौं, उनले भने, तर, बैंकहरूबाट कहिल्यै पनि कम दरमा ऋण पाइँदैन । विभिन्न प्रकारको सुविधाका लागि सरकारलाई पटकपटक आग्रह गर्दा पनि सुनुवाइन भएको श्रेष्ठको भनाइ छ । आयात प्रतिस्थापन गरी निर्यातलाई प्रोत्साहन गर्ने उद्देश्यले राष्ट्र बैंकले बैंक तथा वित्तीय संस्थामार्फत सहुलियत दरको पुनर्कर्जा सुविधाको नीति ल्याएको छ । तर, जुत्ता उद्योगहरू त्यो नीतिबारे अनविज्ञ रहेको श्रेष्ठले बताए । खै कता छ त्यस्तो नीति ? हामीलाई जानकारी छैन, उनले भने । उत्पादनशील क्षेत्रतर्फ लगानी तथा निर्यात विस्तारमा समेत सहयोग पुर्याउने उद्देश्यले राष्ट्र बैंकबाट सहुलियत दरमा (४ प्रतिशत ब्याजदर) प्रदान गरिने पुनर्कर्जाको उपयोग बढेको छ । राष्ट्र बैंकका अनुसार गत असोजसम्म निर्यात पुनर्कर्जाअन्तर्गत ६७ करोड २४ लाख रुपैयाँ प्रवाह भएको छ । आर्थिक सहायता सम्बन्धमा पछिल्लो समयमा विश्व बैंकलगायत दातृ निकायसँग छलफल भइरहेको उनले बताए । फुटवेयर म्यानुफयाक्चर्स एसोसिएसन अफ नेपाल र विश्व बैंकबीच आर्थिक सहायताअनुदान सम्बन्धमा छलफल भएको छ,अध्यक्ष श्रेष्ठले भने, अन्तिम निर्णय अझै हुन सकेको छैन । विगतमा जुत्ता चप्पल उद्योगमा प्रयोग हुने कच्चा पदार्थको ठूलो अंश आयात हुँदै आएको थियो । तर, केही वर्षयता करिब ३५ देखि ४० प्रतिशत स्वदेशी कच्चा पदार्थ प्रयोग हुँदै आएको श्रेष्ठले दाबी गरे । सम्भावना धेरै हुँदाहुदै पनि पर्याप्त लगानी नहुँदा नेपाली जुत्ता उद्योग अपेक्षितरूपमा फस्टाउन नसकेको फुटवेयर म्यानुफयाक्चर्स एसोसिएसन अफ नेपालका सल्लाहकार भीम पौडयालले बताए । यो क्षेत्रका उद्योगलाई सस्तो ब्याजदरको कर्जाका लागि राष्ट्रले कुनै नीति नबनाउँदा लगानीकर्ताको आत्मविश्वास बढ्न नसकेको उनको भनाइ छ । एक डेढ वर्षयता बैंक तथा वित्तीय संस्थामा ब्याजदरमा आएको उतार चढावले जुत्ताउद्योग पनि प्रभावित भएको पौड्यालले बताए । अहिले ब्याजदर निकै महँगो छ, उनले भने, यही अवस्था कायम रहेमा यो वर्ष धेरै उद्योगहरू घाटामा जाने देखिन्छ । उद्योगी व्यवसायीले नयाँ प्रविधिसहित उत्पादन बढाउन चाहे पनि वित्तीय अवस्था सबल नहुँदा समस्या भएको उनको गुनासो छ । फाइनान्सियल्ली अलि गाह्रो छ, उनले भने । अन्य उद्योग सरह जुत्ताचप्पल उद्योगहरूमा पनि सहजरूपमा ऋण प्रवाह भइरहेको बैंकरहरूले बताएका छन् । बैंकले ऋण प्रवाहगर्दा सम्भावित सम्भावना र जोखिम हेर्ने भएकाले ती मापदण्ड पुगेको सबै क्षेत्रमा ऋण प्रवाह गर्न सकिने उनीहरूको तर्क छ ।"
"गयो एउटा, आए सयौं","बाँसबारी छाला तथा जुत्ता कारखानाले उत्पादन गर्ने बेला सम्भवत: नेपालको आधा जनसंख्या खाली खुट्टा हिँड्थ्यो । राजधानी र बाहिर सहरका मध्यम वर्ग बाँसबारीका लक्षित ग्राहक हुन्थे । राज्यले जनतालाई जुत्ता दिने भनेर यो उद्योग खोलेको थियो । त्यति बेला बाँसबारीको जुत्ता लगाउनेहरू अहिले नोस्टाल्जिक हुन्छन् कहाँ गए ती जुत्ता, कहाँ गयो त्यो उद्योग ?अहिले नेपालमा सानाठूला गरी सयौं जुत्ता उद्योग खुलेका छन् । करोडौं जोर जुत्ता उत्पादन गर्ने क्षमता यी उद्योगहरूमा छ । पूरै नेपालको जनसंख्यालाई वर्षमा कम्तीमा दुई जोर जुत्ता उपलब्ध गराउन सक्ने क्षमता तिनीहरूले राख्छन् । विदेशबाट अझै ठूलो परिमाणमा जुत्ता आयात हुन्छ । अब खाली खुट्टा हिँड्ने जनसंख्या घटेको छ ।बाँसबारी छाला तथा जुत्ता कारखाना सञ्चालनमा हुँदा ठ्याक्कै कतिजोर जुत्ता उत्पादन गथ्र्यो भन्ने तथ्यांक उपलब्ध छैन । २०५० सालको तथ्यांकमा कारखानाको उत्पादन क्षमता ४० लाख स्क्वायर फिट छाला भन्ने उल्लेख गरेको पाइन्छ । तथापि त्यतिबेला यसले क्षमताको ५ प्रतिशतभन्दा कम (१ लाख ९० स्क्वायर फिट) उत्पादन गरिरहेको थियो । ऋण र सेयर गरी कारखानामा ८ करोड ५ लाख रुपैयाँ लगानी भएको थियो । वार्षिक बिक्री ५ करोड २० लाख रुपैयाँ थियो भने ३० रुपैयाँ नाफा कमाउँथ्यो । जम्मा ४ सय ७८ जनाले प्रत्यक्ष रोजगारी पाएका थिए । समग्रमा भन्नुपर्दा अवस्था दयनीय थियो, गर्व गर्नलायक थिएन ।अहिले देशभर घरेलु तथा अत्याधुनिक गरी १५ सयभन्दा बढी उद्योगहरू सञ्चालनमा रहेको सम्बद्ध उद्यमीहरू बताउँछन् । यी उद्योगहरूमा ५० हजारले प्रत्यक्ष रोजगारी पाएको दाबी उनीहरू गर्छन् । उनीहरूकै तथ्यांकअनुसार झन्डै २० अर्ब रुपैयाँ यी उद्योगहरूमा लगानी भएको छ । यी उद्योगहरूमा वार्षिक ११ करोड जोर जुत्ता उत्पादन गर्ने क्षमता भए पनि प्रतिकूल वातावरणका कारण पूर्ण क्षमतामा सञ्चालन हुन नसकेको व्यवसायीहरू बताउँछन् । जुत्ता उत्पादनका हिसाबले मुलुक आत्मनिर्भर बन्ने तर्खरमा छ ।झन्डै साढे दुई दशकको अन्तरालमा आएको यो परिवर्तनमा मुलुकले अख्तियार गरेको आर्थिक उदारणीकरण नीतिको ठूलो हात छ । सरकारी स्वामित्वको जुत्ता कारखाना धराशायी भयो । करदाताको पैसामा खडा भएको उद्योग ढल्दा नोक्सानी हुने नै भयो । सरकारी होस् वा निजी सम्पत्तिको नाश हुनु सकारात्मक होइन । तर, पनि सरकारी स्वामित्वका व्यावसायिक उद्यम ढिलोचाँडो बाँसबारी जुत्ता कारखानको नियति भोग्न बाध्य हुन्छन् । सरकारी संयन्त्र उद्योग सञ्चालनका लागि बनेकै होइन । उद्यमशील व्यक्तिले सरकारी जागिर खाने रहर नै गर्दैन । सरकारी उद्योग गलत व्यक्तिको हातमा परेर धराशायी भइरहेका छन् । हाम्रो मुलुकको जुत्ता उद्योग एउटा उदाहरण हो, जसले हामीलाई उद्यमी व्यवसायी को हुन् भनेर छुटयाउन मद्दत गर्छ । व्यावसायिक प्रयोजनका संस्थाहरू कसले सञ्चालन गर्ने, कसरी सञ्चालन गर्ने भन्ने व्यावहारिक शिक्षा हामीलाई यिनै उद्योगहरूले दिइरहेका छन् । सफल व्यवसाय सञ्चालनको सूत्र खोज्न अन्त कहीँ जानै पर्दैन । हाम्रा जुत्ता उद्योगबारे नकारात्मक टिप्पणी हुने गरेको छ, यी उद्योग नै होइनन् । देखाउनका लागि यहाँ कारखाना राखेका छन् । चाइनाबाट तयारी जुत्ता ल्याउँछन् । यहाँ आफ्नो नाम टाँसेर बेच्छन् । हाम्रो समग्र जुत्ता उद्योग नै यसरी चलेको पक्कै पनि होइन होला । कच्चा पदार्थ, सीप तथा औजार बाहिरबाट ल्याएर यहाँ उत्पादन हुनुलाई गलत भन्न सकिँदैन । भूमण्डलीकरणको आजको युगमा संसारभर नै वस्तु तथा सेवाको उत्पादनमा कुनै पनि मुलुक शत प्रतिशत आत्मनिर्भर छैनन् । वस्तु तथा सेवाको एक आपसी लेनदेनलाई कुशलतम ढंगबाट अघि बढाएर मुलुकहरूले आर्थिक समृद्धि हासिल गरिरहेका छन् ।उद्योग व्यवसाय सञ्चालन आफैंमा महत्त्वपूर्ण कुरो होइन । यसबाट सरोकारवालाहरूले के पाए भन्ने कुरा महत्त्वपूर्ण हो । उपभोक्ताले सस्तो मूल्यमा गुणस्तरीय उत्पादन पायो कि पाएन भन्ने कुरा महत्त्वपूर्ण हो । उद्योग सञ्चालनबाट अर्थतन्त्रमा मूल्य अभिवृद्धि भयो कि भएन, रोजगारीको अवसर सिर्जना भयो कि भएन, राज्यले कर पायो कि पाएन, श्रमिकले उचित ज्याला पाए कि पाएनन्, उद्यमीले नाफा हासिल गर्यो कि गरेन भन्ने कुरा महत्त्वपूर्ण हो ।उल्लिखित कसीमा जाँचेर हेर्दा नेपालको जुत्ता उद्योगले फड्को मारेको मान्नुपर्छ । उपाभोक्ताले नेपाली जुत्ता हिजोका तुलनामा गुणस्तरीय र सस्तो (मुद्रास्फीतिलाई समायोजन गर्दा) मूल्यमा पाइरहेका छन् । अर्थतन्त्रमा मूल्य अभि वृद्धि पनि भइरहेको छ । रोजगारीका अवसर सिर्जना भइरहेको छ । राज्यले कर, श्रमिकले ज्याला र उद्यमीले नाफा पनि पाइरहेका छन् । यही सफलता अरू क्षेत्रमा पनि दोहोर्याउन सके हाम्रो अर्थतन्त्रले पक्कै गति लिनेछ । एउटा बाँसबारी गएकामा दु:खी हुनुभन्दा सयौं जुत्ता उद्योग आएकातर्फ हाम्रो दृष्टि जानुपर्छ ।"
जुत्ता गन्हाउँदाको उपाय,"बेकिङ सोडाको प्रयोग पनि गर्न सकिन्छ । आफ्नो जुत्तामा रातभरका लागि यो पाउडर हालेर छाडिदिने, पाउडरले सबै दुर्गन्धलाई सोस्ने गर्छ । यो एउटा एन्टीफंगल पाउडर पनि हो ।"
आकर्षकभन्दा आरामदायी,"वरिष्ठ हाडजोर्नी रोग विशेषज्ञ डा चक्रराज पाण्डेको सल्लाह छ, बाहिरबाट हेर्दा राम्रो देखिनेभन्दा पनि लगाउँदा अत्यन्त सहज, सरल र आरामदायक जुत्ताचप्पल मात्र रोजौं । शरीरको जटिल संरचना मानिएको खुट्टा र गोलीगाँठोमा २६ वटा हाड र ३३ वटा जोर्नी रहेको औल्याउँदै उनी जुत्ताचप्पलको रूप नहेरी शरीरले पाउने आराममा ध्यान दिन आग्रह गर्छन् । जुत्ताचप्पलले शरीरलाई सन्तुलनमा राखेर खुट्टालाई स्वस्थ राख्न महत्त्वपूर्ण भूमिका खेल्छ । हेर्दा अति राम्रो आकर्षक लाग्ने तर लगाउँदा आँसु निस्किने जुत्ता रोज्नमा समेत हामी पछि पर्दैर्नौं । तपाइले दिनहुँ खुट्टामा लगाउने जुत्ता हेर्दा दिक्क लाग्ने भए पनि अत्यन्त आराम अनुभव भइरहेको छ भने लगाउनु उपयुक्त हुने जानकारहरू बताउँछन् । अनुपयुक्त जुत्ताचप्पलले स्वास्थ्यलाई दीर्घकालसम्म प्रभाव पारिरहेको हुन्छ । यहाँ जुत्ताचप्पलले दिने समस्याबारे कुनै बृहत् अध्ययन नभए पनि अमेरिकन पोडियेन्ट्रि्रक मेडिकल एसोसिएसन (एपीएमए) का अनुसार अनुपयुक्त जुत्ताचप्पलको उपयोगले ५० प्रतिशत अमेरिकीले खुट्टा दुखाइको अनुभव गर्छन् । अनुपयुक्त जुत्ताचप्पलले पैताला, घुडामुनि र ढाडलगायतका दुखाइको समस्या देखिने गरेको छ । उमेरमा जे लगाए पनि हुन्छ तर यस्ता गलत, अनुपयुक्त जुत्ताचप्पलको निरन्तर उपयोगले उमेर ढल्कन लाग्दा समस्या दिन थाल्छ, डा पाण्डे भन्छन् । यसैले अनुपयुक्त जुत्ताचप्पलले ल्याउने शारीरिक समस्यासहितको भयावह भविष्यबाट जोगिन बाल्यकालदेखि नै खुट्टाका लागि उपयुक्त छनोट गर्नुपर्छ ।खुट्टामा सहज रूपले ठिक्क हुने (फिट) भित्र पैतालामा गद्दा भएको र तुना बाँध्न सकिने जुत्ता रोज्नु हो । धेरैजसो ठाउँमा जुत्ता फुकाल्नुपर्ने भएकाले धेरैजसो व्यक्ति तुना नभएको सहज रूपमा फुकाल्न मिल्ने जुत्ता रोज्ने गरेका छन् । तर, यस्तो जुत्ताको आकार बिस्तारै खुकुलो हुने हुँदा कुर्कच्चा दुख्ने समस्या आउने विज्ञहरू बताउँछन् । हिँडदा हरेक पाइलाको प्रभाव घुँडा र जोर्नीमा पर्छ । यसैले ढाड, घुडा दुख्ने समस्या हुँदा भित्र गद्दा (कुसन) भएको निकै आरामदायक जुत्ता लगाउनुपर्ने औंल्याउँदै डा पाण्डे भन्छन्, यस्ता उपयुक्त जुत्ताले जोर्नीमा धेरै न्यून दबाब दिन्छ र ढाड कम दुख्ने आदि हुन्छ । यसैअन्तर्गत स्विसहरूले केवाई बुटसमेत बनाएको औंल्याउँदै डा पाण्डे यसलाई हावामाथि हिँड्ने प्रविधिको दर्जा दिन्छन् । उपयुक्त जुत्ताचप्पलले मनुष्यको आयु लम्ब्याउने जनाउँदै उनी थप्छन्, जति बूढो हुँदै गयो जोर्नी दुख्छ, जति जोर्नी दुख्छ त्यति कम हिँडाइ हुन्छ, अनि जति कम हिँडयो त्यति आयु कम हुन्छ ।युरोपलगायतका विकसित मुलुकमा जसरी भए पनि हिँड्छन्, लठठी टेकेर भए पनि हिँड्छन् । यसले जोर्नी जोगाउनुको साथै आयुसमेत लम्ब्याउँछ तर यस प्रक्रियामा उपयुक्त जुत्ताचप्पलको प्रयोग हुन जरुरी छ । कतिपय व्यक्तिको खुट्टा दुखाइ बाथ रोगसँग समेत सम्बन्धित हुन्छ । यो रोगमा जोर्नी बिग्रन सुरु हुन्छ र त्यसमा पनि रोगसँगै अनुपयुक्त जुत्ताचप्पलको प्रभावले तीव्र गतिले जोर्नीको क्षय हुन थाल्छ ।अगाडि चुच्चो परेको फेसनेवल जुत्ता, पातलो पैताला भएको जुत्ता, पेन्सिल हिल वा उच्च हिल भएको जुत्ताहरू खुट्टाका लागि राम्रो मानिँदैन । स्वस्थकर, विज्ञानसम्मत हिँडाइको मूल मन्त्र हो शरीर, खुट्टा र जुत्ता एउटै लय (रिदम) मा जानुपर्छ । तर, हामीले सडक छेउमा उभिएर सूक्ष्म रूपले हिँडाइको विश्लेषण गर्यौं भने खुट्टा एकातिर शरीर अर्कोतिर गइरहेको हुन्छ । यसले हाम्रो हाड, जोर्नी आदिमा सूक्ष्म चोट (माइक्रो ट्रमा) पुर्याइरहेको हुन्छ ।अलि अलि चिमोटेर घाउ बनाएजस्तै हरेक दिनको हिँडाइले एक दशकमा हाम्रो जोर्नी, हाडहरूलाई धेरै बढी क्षति पुर्र्याइसकेको हुन्छ, डापाण्डे भन्छन् । जुत्ताचप्पल किन्दा बिहान पख नभएर साँझतिर नयाँ जुत्ताचप्पल किन्नुपर्छ । साँझको समय खुट्टा फैलिएर आफ्नो अधिकतम आकारमा हुन्छ । जुत्ता खुट्टाकै आकरको हुनुपर्छ । जुत्ता उपयुक्त रूपले खुट्टामा फिट हुने हुनुको साथै खुट्टाको औंलाको क्षेत्रमा विस्तृत रूपले फैलिएको हुनुपर्छ । जुत्तामा हावाको प्रवाह हुने खालको हुनुपर्छ अर्थात् यो छाला, क्यानभासजस्तो सास लिन सक्ने पदार्थले बनेको हुनुपर्छ । हाई हिल खतरनाक मुलुकको सडकको अवस्थामा महिलाले उपयोग गर्ने हाई हिलको चप्पलजुत्ता एक प्रकारको चोटपटक वा दुर्घटनाको कारक बनिरहेको छ । हाई हिल ढाडका लागि पनि अनुपयुक्त मानिन्छ । अग्लो देखिने लोभले निरन्तर उपयोग गरिने धेरै हिल भएको जुत्ता चप्पलले महिलालाई ढाडको रोग, खुट्टाको सुन्नाइ, उच्च रक्तचाप, खुट्टामा रक्त प्रवाहको कमीलगायतका विभिन्न समस्या निम्त्याउँछ । हाम्रो जस्तो मुलुकमा हाई हिलका चप्पलजुत्ता बेच्ने पसलेहरूले अस्पतालसँग कन्ट्राक्ट (अनुबन्ध) गरे जस्तो स्थिति छ, डा चक्रराज पाण्डे भन्छन्, यस्ता जुत्ताचप्पलले दीर्घकालमा पैताला, ढाड, घुँडा, आदि दुख्ने समस्या निम्त्याउँछ ।"
अल्लोको जुत्ता माग बढी,"पराल, केतकी र पटेरको पनिगोदावरीको ठेचोस्थित एक नेवारी रेस्टुरेन्टमा प्रवेश गर्दा लगाइरहेको जुत्ता फुकालेर पराल वा खोयाको जुत्ता लगाउनुपर्ने व्यवस्था थियो । उक्त रेस्टुरेन्ट भूकम्पपछि बन्द छ । ललितपुरको सिद्धिपुरमा अहिले पनि अर्डरअनुसार आधुनिक डिजाइनमा परालको जुत्ता बुनिन्छ । नेवार समुदायमा बढी मात्रामा महिलाले परालका पराम्परागत वस्तु बुन्ने गर्छन् । तर, सिद्धिपुरमा उल्लेखनीय मात्रामा पुरुष पनि छन् । तननी टोलमा किरण महर्जनको परालबाट निर्मित सामग्रीको गोदाम नै छ । सिद्धिपुरबासीले बुनेको परालका जुत्तालगायत सुकुल जर्मनीसमेत निर्यात हुने गर्छ । परम्परागत परालका सामग्री बनाउने प्रशिक्षक रामचन्द्र महर्जन भन्छन्, विदेशका रेस्टुरेन्टहरूमा सुकुल मात्र नभई परालको जुत्ता, टेबुल, सोफा, डोर र टेबुल म्याट, गिफ्ट आइटम पनि निर्यात हुने गर्छ । उनले पाटन, काठमाडौं, पोखराका लेकसाइड होटलबाट पेन होल्डर, चकटी, नेवारी वास्तुकला शैलीका झयालजस्ता सजावटका सामग्री पनि अर्डर आउने गरेको बताए । उनीहरूले परालबाट निर्मित सामग्री प्रथम पटक २०६५ मा जापान निर्यात गरेका थिए । परम्परागत जुत्ता बनाउन खेतबाट पराल ल्याएपछि डिटरजेन्ट पानीले माटो पखालिन्छ । चमक, ढुसी र किरा नलाग्ने बनाउन फिटकिरी राखिन्छ । जुत्तामा धूलो नहोस् भनेर परालको टुप्पो काटेर मात्र बुनिन्छ । राम्रो पराल निकाल्न धान काटिसकेपछि कुन्यु सातासम्म राख्नुपर्ने प्रशिक्षक महर्जन बताउँछन् । कुन्यु नराखी पराललाई सीधै सुकाउँदा बलियो हुँदैन । उनले पोखरेली, खुमलचार धानको परालभन्दा टाइचिनको खपत हुने बताए ।"
३८ ब्रान्डका पानी पिउन अयोग्य,"काठमाडौं  बजार अनुगमनका क्रममा गरिएको नमुना संकलनबाट सबैभन्दा बढी कैफियत पिउने पानीमा देखिएको छ । खाद्य प्रविधि तथा गुण नियन्त्रण विभागले प्रथम चौमासिकमा १ सय १५ वटा नमुना संकलन गरेकामध्ये ३८ वटा प्रशोधित पिउने पानी अयोग्य रहेको फेला पारेको हो । विभागका वरिष्ठ खाद्य अनुसन्धान अधिकृत एवम् प्रवक्ता पूर्णचन्द्र वस्तीका अनुसार विभागले पहिलो ४ महिनाको अवधिमा बजार अनुगमन गरी ९ सय ३ वटाको परीक्षण गरेको थियो । त्यसक्रममा १७ प्रतिशत (१ सय १७) वटा नमुनाहरू प्रतिकूल भेटिएका थिए । विभागले गरेको नमुना प्रयोगशालामा परीक्षणले ठूला उद्योगकै उत्पादनहरू दूषित भेटिएका छन् । न्यून गुणस्तर तथा दूषित पुष्टि भएपछि ५० व्यावसायिक फर्मविरुद्ध मुद्दा दायर गरेको विभागले जनाएको छ । ९ सय ३ वटा नमुना परीक्षण गर्दा १ सय १५ गुणस्तरहीन प्रतिकूल फेला परे, उनले भने, तीमध्ये बढी दूषित तथा न्यून गुणस्तर खाद्य उत्पादन गरेका ५० विरुद्ध मुद्दा दायर गरेका छौं । ती उद्योगलई खाद्य ऐन २०२३ अनुसार मुद्दा दायर गरेको जनाएको छ । मुद्दा विभिन्न जिल्ला प्रशासान कार्यालयमा दायर गरिएको छ । न्यूनस्तर, मिसावट तथा दूषित खाद्य उत्पादन तथा बिक्री वितरण गरेको कसुरमा मुद्दा दायर गरेका छौं, उनले भने । दुग्ध डेरीमा पनि व्यापक समस्या देखिएको जनाएको छ । डेरी उद्योगले उत्पादन गर्ने प्रशोधित दूधमा कोलिफर्म भेटिएको छ । कोलिफर्म फेला परेपछि सरकारी स्वामित्वमा सञ्चालित दुग्ध विकास संस्थान, बालाजुविरुद्ध पनि मुद्दा दायर गरेको विभागका महानिर्देशक सञ्जीवकुमार कर्णले बताए । प्रशोधित दुग्ध भनेपछि सीधै खान मिल्छ । तताउनुपर्दैन, उनले भने, तर, संस्थानको दूध परीक्षण गर्दा कोलिफर्म फेला पर्यो । कोलिफर्म भेटिएको दूध राम्रोसँग नतताए झाडापखाला लाग्ने सम्भावना उच्च हुने उनले बताए । विभागका अनुसार परीक्षण गरिएकामध्ये २० वटा दुग्ध तथा दुग्ध पदार्थको नमुना प्रतिकूल भेटिएको थियो । खाद्यान्न तथा दलहन १८, तैल तथा घिउजन्य पदार्थ ९, गुलियो पदार्थ ९, फल तथा सागपात पदार्थ ४, दाना पदार्थ २ र अन्य खाद्य पदार्थ प्रतिकूल भेटिएको जनाएको छ । तीमध्ये केहीलाई सुधार गर्न निर्देशन दिइएको छ ।बढी दूषित तथा न्यून गुणस्तर खाद्य उत्पादन बिक्री गर्ने विरुद्ध भने मुद्दा दायर गरेको जनाएको छ । सबैभन्दा बढी तेल तथा तेलजन्य पदार्थविरुद्ध मुद्दा दायर भएको छ । विभागका अनुसार विभिन्न जिल्लामा गरी १३ तेल उद्योगविरुद्ध मुद्दा दायर गरेको छ । ती उद्योगलाई न्यून गुणस्तर उत्पादन गरेको आरोपमा मुद्दा दायर गरेको हो । तेल परीक्षण गर्दा एसिड भ्यालु बढी देखिएको जनाएको छ । तेलमा एसिड भ्यालु बढी हुँदा अपचको समस्या आउँछ । छालाको समस्या, पाचन प्रक्रियामा पनि गडबडी हुन्छ । अन्तत: क्यान्सर हुन सक्ने विभागका अधिकारीहरू बताउँछन् ।विभागका अनुसार पहिलो चौमासिकमा १० वटा खाद्यान्न दलहन र सोबाट बनेका खाद्य पदार्थ, दुग्ध तथा दुग्ध पदार्थसम्बन्धी ९, प्रशोधित पिउने पानीसम्बन्धी ४ मुद्दा दायर भएको जनाएको छ । फलफूल तथा यसबाट बनेका पदार्थसम्बन्धी ३, मिठाईसम्बन्धी ३ र अन्य खाद्य पदार्थसम्बन्धी ९ वटा मुद्दा दायर भएको छ । विभागका अनुसार ५० मध्ये १८ मुद्दा दूषित खाद्य पदार्थ, २५ मुद्दा न्यून गुणस्तर र ७ लेबलसम्बन्धी छन् । जसमध्ये केन्द्रबाट १७, विराटनगर र अन्तर्गतका निरीक्षण इकाईबाट ३, हेटौंडा र अन्तर्गतका निरीक्षण इकाईबाट १५, भैरहवा र अन्तर्गतका निरीक्षण इकाईबाट ८, नेपालगन्ज र अन्तर्गतका निरीक्षण इकाईबाट ३ र धनगढी र अन्तर्गतका निरीक्षण इकाईबाट ४ मुद्दा दायर गरिएको वस्तीले बताए । खाद्य ऐनअनुसार कमसल खाद्य वस्तु बिक्री हुँदा सुरुवातमा १ हजार रुपैयाँ मात्रै जरिवाना छ । पटकपटक गल्ती गरे १० हजार रुपैयाँसम्म मात्रै जरिवाना हुने प्रावधान छ । यसरी सजाय कमजोर हुँदा व्यवसायीहरू सजिलै उन्मुक्ति पाउँदै आएका छन् । विभागका अनुसार ४ महिनाको अवधिमा खाद्यदाना उद्योग, होटल रेस्टुरेन्ट, राजमार्गका होटल गरी १ हजार ६ सय ८८ पटक अनुगमन निरीक्षण गरिएको छ । होटल रेस्टुरेन्ट स्तरीकरणको क्रममा ७० वटामध्ये ५ लाई अति उत्तम, १५ उत्तम तथा ४३ लाई सन्तोषजनक र ७ लाई सामान्य स्टिकर वितरण गरिएको छ ।"
सलाद काट्ने बने अर्बपति,"काठमाडौं रोबर्ट विलियम बबी फ्ले एकजना सेलिब्रेटी सेफ हुन् । चर्चित खाद्य नेटवर्क टेलिभिजन च्यानलमा लोकप्रिय पाककलासम्बन्धी कार्यक्रमसमेत चलाउने अवसर यिनले पाए । पारम्परिक पश्चिमा शैलीको खाना पकाउनका लागि यिनी लोकप्रिय छन् । खाना पकाउने उनको शैली अनौठो छ । बाल्यकालदेखि नै खाना पकाउनमा रुचि भएका बबी फ्ले ठूलो भएपछि पनि यसैलाई निरन्तरता दिने निधोमा पुगे । यही चाहनाका कारण उनी एकजना प्रसिद्ध र सफल रेस्टुरेन्टहरूको एउटा शृंखलाका मालिकसमेत बन्न सफल भएका छन् । उनी भन्छन्, आफूलाई रुचि भएको विषयलाई पछयाउँदै अगाडि बढेकामा सफलता अवश्य हात पर्दो रैछ । आठ वर्षका छँदै किचेनको ओभन मास्टर बनिसकेका थिए । यति मात्रै भए त हुन्थ्यो, थरीथरीका परिकारसमेत बनाउन थालिसकेका थिए । फुच्चे बबी फ्ले कलिलै उमेरमा फास्ट फुड रेस्टुरेन्टमा काम गर्ने हैसियतमा पुगेका थिए, अझ कामैको खोजीमा समेत लागिसकेका थिए । तर, त्यही क्रममा उनले फ्रेन्च कुलिनरी इन्स्टिच्युटमा पढ्ने अवसर पाए, त्यहाँबाट उनले कुलिनरी आर्टको डिग्री हासिल गरे । यिनी संयोगबस मेसा ग्रिलका पार्टनर बन्न पुगेका थिए, जहाँ कुनै बेला यिनले कार्यकारी सेफको रूपमा काम गरिसकेका थिए । यो उनको पहिलो सफलताको खुड्किलो बन्न पुग्यो । हाल उनी विभिन्न स्थानमा खोलिएका होटलहरूको शृंखलाका मालिक हुन् । ती होटलहरूको आम्दानीबाट बबी अर्बपति बनेका छन् । उनले पाक शिक्षामा आधारित कयौं कार्यक्रमहरू टेलिभिजनमा सञ्चालन गरिसकेका छन् । उनको सबैभन्दा चर्चित कार्यक्रम आइरन सेफ अमेरिका हो । कार्यक्रम प्रस्तोता मात्रै हैन, पाककलासम्बन्धी विभिन्न पुस्तकका लेखकसमेत बनेका छन् । अमेरिकी नागरिक बबी फ्लेको जन्म १० डिसेम्बर १९६४ मा न्युयोर्कमा भएको हो । यिनका आमाबुबा आइरिस अमेरिकन थिए । सानै छँदा यिनका आमाबुबाको पारपाचुके भएको थियो । यिनको पालनपोषण घर नजिकैका छिमेकीले गरिदिएका हुन् । सानै छँदा यिनले परिवारले भान्सा कोठाका लागि आवश्यक पर्ने सामग्रीको सूची तयार पार्न सघाउँथे । विद्यालयबाट फर्केपछि सधैं यिनले स्वादिलो स्न्याक्स बनाउन मन पराउँथे । यिनले बनाएको स्न्याक्सहरू परिवारका सबै सदस्यहरूले मन पराउँथे । खानेकुरा बनाउनमा यिनको जति ध्यान थियो, त्यति पढ्नमा थिएन । त्यसैले १७ वर्षकै उमेरमा यिनले आफ्नो पढाइ छाडिदिए । सन् १९८२ मा यिनले न्युयोर्कस्थित जोए अलेन रेस्टुरेन्टमा सलाद बनाउने काम पाएका थिए । उनका बुबा उक्त रेस्टुरेन्टका एकजना सहयोगी थिए । जोए एलेन बबीको कामबाट निकै प्रभावित भई उनलाई फ्रेन्च कुलिनरी इस्टिच्युटमा पढ्नका लागि चाँजोपाँजो मिलाइदिए । त्यहीँबाट बबी फ्लेले सन १९८४ मा स्नातकको उपाधि हासिल गरे । त्यसपछि यिनले ब्राइटन ग्रिल मा कार्यकारी सेफका रूपमा काम थाले । पछि यिनी चर्चित होटल व्यवसायी जोनाथन वाक्सम्यानको सम्पर्कमा आए । पछि उनकै बड एन्ड जाम रेस्टुरेन्टमा एकजना सेफका रूपमा काम गरे । त्यहीँ बबी फ्ले साउथवेस्टर्न र क्याजुन क्युसिनका रूपमा पनि उनले आफ्नो परिचय बनाए । वाक्सम्यानलाई आफ्नो करियरमा पुर्याएको योगदानप्रति उनी औधी अनुग्रहित रहने गर्छन् । मानिसको मनै त हो, एउटै काम गर्दागर्दै दिक्क लाग्न सक्छ । सायद त्यही भएरै होला बबीले छोटो अवधिका लागि भए पनि स्टकब्रोकर (सेयर दलाल) को रूपमा काम गर्ने प्रयास गरे तर यसमा उनी सफल हुन सकेनन् । त्यसपछि उनी सन् १९८८ मा अमेरिकाको चर्चित रेस्टुरेन्टमध्येका एक मिराकल ग्रिल मा कार्यकारी सेफका रूपमा सन् १९९० सम्म काम गरे । होटल व्यवसायी जेरोम क्रेचमरले साउथवेस्टर्न स्टाइलको सेफका खोजी गर्ने क्रममा बबी फ्लेलाई उपयुक्त ठान्दै आफ्नो मेसा ग्रिल मा उनलाई कार्यकारी सेफका रूपमा नियुक्त गरिदिए । सन् १९९१ मा उनी मेसा ग्रिलका एकजना पार्टनर नै बन्न भ्याए । मात्र दुई वर्षपछि एकजना साथी खोजेर उनी बोलो बार एन्ड रेस्टुरेन्ट खोले । सन् २००३ मा बबी फ्ले छात्रवृत्ति कोष स्थापना गरी लङ आइल्यान्ड सिटी कुलिनरी आर्टस कार्यक्रमका लागि विद्यार्थीलाई अवार्डेड गर्न थाले । उनले केही वर्षभित्रै आफ्नो रेस्टुरेन्टको शृंखला विस्तार थाले । त्यसैक्रममा उनले सन् २००४ मा लस भेगासमा दोस्रो मेसा ग्रिल, सन् २००५ मा बार अमेरिका र सन् २००७ मा बाहामासमा तेस्रो मेसा ग्रिल लगायतका रेस्टुरेन्ट खोल्न सफल भए । सन् २००८ मा न्युयोर्कमा बबीले पहिलो बर्गर प्यालेस पनि खोले । त्यही वर्षको डिसेम्बरमा न्युजर्सीमा अर्को त्यस्तै प्यालेस सञ्चालनमा ल्याए । यी दुवै अत्यन्तै चर्चित बन्यो । केही वर्षकै क्रममा विभिन्न लोकेसनमा उनले थप सातवटा रेस्टुरेन्ट खोल्न सफल भए । सन् २०१२ मा बबीले म्यारिल्यान्डमा सबैभन्दा ठूलो बबिज बर्गर प्यालेस सञ्चालनमा ल्याए । पछि उनी होटल व्यवसायीसँगै एकजना टेलिभिजन कार्यक्रम प्रस्तोताका रूपमा समेत काम गरे । उनले फुड नेटवर्कमा १३ वटा पाककलासम्बन्धी कार्यक्रम सञ्चालन गरे । उनका लोकप्रिय कार्यक्रमहरूमा वाय मिट्स ग्रिल, बीबीक्यू विथ बबी फ्ले, दि बेस्ट थिङ आई एभर एट र बबी ज डिनर ब्याटल लोकप्रिय रहयो । यति मात्रै हैन, उनले पाककलासँग सम्बन्धित केही पुस्तकसमेत लेखेका छन् । बबीले सन् १९९४ मा बबी फ्लेज बोल्ड अमेरिक फुड, सन् १९९९ मा बबी फ्ले बोय मिट्स ग्रिल, २००५ मा बबी फ्लेज ग्रिलिङ फर लाइफ र सन् २००९ मा बबी फ्लेज बर्गर्स, फ्राइज एन्ड स्याकेज पुस्तकहरू प्रकाशित गरे । बबी फ्ले होटल व्यवसायमा सफल भए पनि उनको व्यक्तिगत जीवन अपेक्षाकृत सफल बन्न सकेन । खासगरी वैवाहिक जीवन उनको व्यवस्थित हुन सकेन । उनले जीवनमा तीनपटकसम्म विवाह गर्नुपर्यो । उनकी पहिली पत्नी डेब्रा पोन्जेक एकजना लोकप्रिय अमेरिकी सेफ थिइन् । डेब्रासँग सन् १९९१ मा बिहे गरेको दुई वर्षपछि सम्बन्ध विच्छेद भयो । दुई वर्षसम्म त्यसै बसेर सन् १९९५ मा उनले केट कनेलीसँग विवाह गरे, त्यो पनि लामो समय टिकेन, सम्बन्ध विच्छेद भयो । सन् २००५ मा उनले नायिका स्टेफेनीसँग विवाह गरे । झन्डै एक दशकसँगै बसेर उनीसँग पनि सन् २०१५ मा सम्बन्ध विच्छेद गरे । हाल एक सन्तानका बुबा उनी आफ्नो व्यापार र व्यवसायको विस्तारमा बढी समय खर्च गर्छन् । सेलिब्रेटी पत्रिकाका अनुसार बबी फ्लेको कुल सम्पत्ति २ करोड अमेरिकी डलर (२ अर्ब ४ करोड ४१ लाख ३९ हजार ६ सय रुपैयाँ) रहेको छ । विश्वका सेफहरू सबैभन्दा बढी कमाउनेमध्येका उनी पनि एक हुन् । फोब्र्स का अनुसार उनी ४७ वर्षको उमेरमा ९० लाख अमेरिकी डलर सम्पत्ति आफ्नो व्यवसायबाट जोड्न सफल भएका थिए । (एजेन्सीहरू)"
पेट्रोलपम्प मापदण्डविपरीत,"विराटनगर (कास) पूर्वका अधिकांश पेट्रोलपम्प मापदण्डविपरीत सञ्चालन भएको पाइएको छ । नयाँ र बन्दै गरेका पम्पको मापदण्ड सामान्य रहेको आयल निगमले जनाइएको छ ।कोसीमा १ सय ५० र मेचीमा ४५ पम्प सञ्चालनमा छन् । तीमध्ये प्राय: पुराना सबै पम्पहरू मापदण्डविपरीत रहेको निगमले जनाएको छ । अधिकांश पम्म सडकमै जोडिएका छन् । तिनीहरूमा ट्रस्टसमेत निर्माण गरिएको छैन । पानी टयांकी, अग्नि नियन्त्रणका उपकरणको व्यवस्था पनि गरिएको छैन । पम्पको मापदण्ड पूरा भए नभएको अनुगमन आयल निगमले गर्ने हो । मापदण्डविपरीतका पम्पलाई निगमले पटकपटक मापदण्ड पूरा गर्न निर्देशन दिए पनि उनीहरूले अटेर गरेका छन् । मापदण्ड पूरा नगर्ने पम्पलाई आयल निगमको बिक्रेता विनियमावलीले इन्धन सप्लाई रोक्न वा पम्प नै खारेज गर्ने अधिकार दिए पनि निगमले अधिकार प्रयोग गर्न नसकेको स्रोतको दाबी छ । पूर्वाञ्चलका अधिकांश पेट्रोल पम्प मापदण्ड पूरा नगरी सञ्चालन भइरहेको आयल निगम क्षेत्रीय डिपो विराटनरका प्रमुख भानुभक्त खनालले स्वीकार गरे । आयल निगम र पम्पहरूभित्र थुप्रै समस्या छन्, उनले भने, ती समस्याका कारण पम्पहरूको मापदण्ड सुधार गर्न नसकिएको हो । ती पम्पलाई तीन महिनाभित्र सुधार गर्न निर्देशन दिइएको खनालले बताए । तोकिएको समयमा मापदण्ड सुधार नगरे कारबाही गरिने उनको भनाइ छ । आगो लाग्ने बढी सम्भावना भएका पम्पहरूलाई तत्काल सुधार गर्न निर्देशन दिइएको छ, उनले भने, सुधार नगरे इन्धन आपूर्ति रोकिनेछ ।"
शिवलाई सम्झँदै फिर्के,"चितवन हास्य कलाकार रवि डंगोल बेइमान निर्देशकका रूपमा दर्शकसामु आउँदै छन् । फिर्के फिल्मको निर्देशन गरेका डंगोललाई अहिले प्रचारप्रसार गर्न भ्याईनभ्याई छ । पुस २१ देखि देशभर प्रदर्शनमा आउन लागेको उक्त फिल्मको प्रचारमा टोली देश दौडाहामा छ । त्यहीअन्तर्गत दमक, इटहरी हुँदै बिहीबार यहाँ आइपुगेको हो । पहिलो दिन सौराहामा जारी १४ औं चितवन हात्ती महोत्सवमा पुगेर टोलीले फिल्मबारे दर्शकसामु जानकारी गराए । फिल्मकै गीतमा नाच्दै दर्शकको मन जिते । शुक्रबार भने फिल्मबारे जानकारी दिन सञ्चारकर्मीसामु देखा परे । फिल्मको प्रचारप्रसारमा यहाँ आउने अधिकांश कलाकारले स्वर्गीय निर्देशक शिव रेग्मीलाई बिर्संदैनन् । त्यसो त रविले शिवको खुलेर प्रशंसा गरे । शिव दाइले धेरै माया गर्नुहुन्थ्यो, उनले भावुक हँुदै भने, उहाँ आज हामीसामु हुनुहुन्न तर उहाँले लेखेको सडक नाटक मेरो देश मा ०५४ सालतिर नारायणगढमा आएर अभिनय गर्ने अवसर पाएको थिएँ । उनले शिवको आफन्त फिल्ममा अभिनयसमेत गरे । उता फिल्मका मुख्य कलाकार सुलेमान शंकर इकु ले पनि शिवको प्रशंसा गरे । शिव दाइले बनाएको आफन्त फिल्म हेरेर म रोएको थिएँ, उनले भने, उहाँ धेरै राम्रो निर्देशक हुनुहुन्थ्यो, उहाँको योगदानलाई हामीले भुल्न हुँदैन । फिल्ममा उनी फिर्के को रूपमा देखा पर्दै छन् । करिब ६ वर्षपछि इकु फेरिएर फिर्के बनेर आएको छ, उनले भने, इकु र इकु२ भन्दा यो फिल्म फरक छ, मेरो भूमिका पनि फरक छ । उनले मिहिनेत गरेर बनाएको फिल्म भएकाले राम्रो बनेको दाबी गरे । उता निर्देशक डंगोलले एक वर्ष लगाएर फिल्म बनाएको बताए । यो कमेडी फिल्म हो, उनले भने, सहरको यात्रा संघर्षको कथा फिल्ममा छ । उनले यसअघि तीन भाषा तामाङ, नेवारी र नेपाली भाषामा टेम्पो चालक सांस्कृतिक फिल्मको निर्देशन गरिसकेका छन् । मलाई यो फिल्मको पर्दामा देख्न पाउनुहुने छैन, उनले भने, पर्दा पछाडि बसेर काम गरेको छु । उता निर्माता राजेश श्रेष्ठले फिल्म राम्रो बनेको दाबी गर्दै करिब १ करोड लगानी रहेको बताए । फिल्म क्षेत्र भनेको जुवा हो, कि आउँछ, कि जान्छ, उनले भने, यो फिल्म राम्रो बनेको छ, दर्शकले मन पराउनेमा आशावादी छौं । उत फिल्मका अर्का कलाकार भीष्म जोशीले आफ्नो भूमिका सानो रहे पनि गहन रहेको बताए । फिल्ममा सुलेमान शंकरसँगै, अर्पण थापा, ऋचा शर्मा, कृष्टि पौडेल, विष्णु सापकोटालगायतको अभिनय रहेको छ । अभिमन्यू निरवीको कथा रहेको फिल्ममा दुइटा गीत समावेश छन् ।"
आँगनैभरि ल्याउँदै नेपथ्य,"काठमाडौ स्थापनाको २५ औं वर्षका अवसरमा नेपथ्यले आफ्नै पहिलो गीत आँगनैभरि हिउँ लाई नयाँ ढाँचामा प्रस्तुत गर्ने भएको छ । उक्त गीतलाई नेपथ्यले पहिलो पटक रेकर्ड गराई सन् १९९३ मा रिलिज गरेको थियो । पोखरेली तीन तन्नेरी दीपकजंग राणा, भीम पुन र अमृत गुरुङले सुरु गरेको नेपथ्यमा पछि रविन श्रेष्ठ, सुरेश पुन र बुद्धि गुरुङ जोडिएका थिए । आँगनैभरि हिउँ मा स्वर रबिनले दिएका हुन् । अमृत भन्छन्, त्यति बेला २५ वर्षे ठिटो थिएँ । सबै थोक फेरिँदा पनि हामीलाई मन पराइदिने दर्शकश्रोता चाहिँ बढ्दै गइरहेको देख्दा आभारी हुन पुगिँदो रहेछ ।"
कविशिरोमणिको सम्झना,"काठमाडौं (कास) कविशिरोमणि लेखनाथ पौड्यालको १३४ औं जन्मजयन्तीको अवसरमा मञ्जुश्री साहित्य प्रतिष्ठानले कविता वाचनको कार्यक्रम गरेको छ । प्रतिष्ठानका अध्यक्ष डा बमबहादुर थापा जिताली ले नेपाली साहित्यमा पौड्यालको योगदानको विशेष चर्चा गरेका थिए । लिटिल स्टार स्कुल रानीवनमा भएको कार्यक्रममा केदार शाक्य, विजयध्वज थापा, भाग्यशाली अधिकारी, श्रीरामसिंह बस्नेत, एसपी आशा, निरा राना, अञ्जना पौडेललगायतले पौड्यालका रचनासहित आफ्ना रचना वाचन गरेका थिए ।"
बान्तवा कविता,"दमक (कास) तेह्रौं बान्तवा कविता प्रतियोगिता मोरङको उर्लाबारीमा सम्पन्न भएको छ । प्रतियोगितामा भोजपुरका बन्धना राई प्रथम भइन् । पाँचथरका इन्द्र मुकारुङ द्वितीय तथा भोजपुरकै विजय ग्वाले तृतीय भए । बान्तावा भाषाको मासिक पत्रिका बुङ्वाखा ले गरेको कविता प्रतियोगितामा १३ जना कवि सहभागी थिए । रचना पठाएका ३५ जनाबाट छनोटमा परेका उत्कृष्ट १३ जनाले प्रतियोगितामा कविता वाचन गरेका थिए । उर्लाबारीको किरात राई यायोक्खाखिममा भएको प्रतियोगितामा प्रथम, द्वितीय र तृतीय हुनेले क्रमश: १० हजार, ६ हजार र ४ हजार रुपैयाँ पाए । कार्यक्रममा यस वर्षको बुङ्वाखाविष्णुमकर बान्तावा राष्ट्रिय पुरस्कारबाट इलामका सानङा एवार्डलाई पुरस्कृत गरियो । उनलाई ताम्रापत्र र ३५ हजार रुपैयाँसहित कार्यक्रमका प्रमुख अतिथि नेपाल प्रज्ञा प्रतिष्ठानका मातृभाषा साहित्य विभाग प्रमुख श्रवण मुकारुङले पुरस्कृत गरे । त्यस्तै बुङ्वाखापञ्चकुमारी संगीत पुरस्कारबाट भोजपुरकी आभा मुकारुङ पुरस्कृत भइन् । उक्त पुरस्कारमा २० हजार रुपैयाँ थियो । ६ हजार रुपैयाँको बुङ्वाखारनमाया चेन्चेक्वा पुरस्कारबाट सुनसरीका राजेन्द्र राई र ५ हजार रुपैयाँको बुङ्वाखाधनेन्द्र बादिहाङ पुरस्कारबाट इलामका अलगबहादुर सोङमेन पुरस्कृत भए ।"
मुम्बई आगलागीमा १५ को मृत्यु,"मुम्बई (एजेन्सी) मुम्बईको एक व्यापारिक भवनमा शुक्रबार बिहानै भएको आक्रमणमा कम्तीमा १५ जनाको मृत्यु भएको छ । स्थानीय अस्पतालका डाक्टरका अनुसार उनीहरू सबैको निसास्सिएर मृत्यु भएको हो । मुम्बईमा लोकप्रिय कमला मिल्स क्षेत्रमा बिहानीपख आगलागी भएको प्रहरीले जनाएको छ । स्थानीय सञ्चारमाध्यमका अनुसार माथिल्लो तलाबाट सुरु भएको आगलागी करिब ३० मिनेटमा सम्पूर्ण भवनमा फैलिएको थियो । आगलागीमा परी दर्जनांै मानिस घाइते भएको अधिकारीले जनाएका छन् । मुम्बईको विपद् व्यवस्थापन महाशाखाले ६ जनालाई अस्पताल भर्ना गरिएको जनाएको छ । स्थानीय सञ्चारमाध्यमका अनुसार आगलागी भवनमा रहेको एक रेस्टुरेन्टबाट सुरु भएको हो । आगलागी भएलगत्तै शौचालयमा शरण लिएका कतिपय ग्राहक त्यहीं अडेका थिए । मृत्यु हुनेमध्ये अधिकांश एक भोजमा सरिक महिला छन् । उनीहरू आफ्नी एक साथीको २८ औं जन्मदिन मनाइरहेका थिए । उनको पनि आगलागीमा परी मृत्यु भएको उनका हजुबुबाले रोयटर्सलाई बताए । अधिकारीहरूले आगलागीको कारणबारे अनुसन्धान भइरहेको जनाएका छन् । अधिकारीले रेस्टुरेन्ट सञ्चालकलाई नियन्त्रणमा लिएको जनाएका छन् । हालै पुनर्निर्माण गरिएको औद्योगिक क्षेत्र कमला मिल्समा रेस्टुरेन्ट, बार, होटल तथा विभिन्न कार्यालय छन् । उक्त भवनमा कतिपय समाचार संस्थाहरूसमेत छन् । तीमध्ये केहीमा आगलागीले क्षति पुगेको जनाइएको छ । भारतका राष्ट्रपति रामनाथ कोबिन्दले ट्वीटमार्फत उक्त घटनाबारे दु:ख व्यक्त गरेका छन् । उनले घाइतेहरूको शीघ्र स्वास्थ्य लाभको कामनासमेत गरेका छन् ।"
न्युयोर्क आगलागीमा १२ को ज्यान गयो,न्युयोर्क (बीबीसी) न्युयोर्कको ब्रोङस क्षेत्रको आवासीय भवनमा शुक्रबार भएको आगलागीमा परी कम्तीमा १२ जनाको मृत्यु भएको छ । मेयर विल डे बालिसोले उक्त आगलागी न्युयोर्कमा २५ वर्षयताको भयानक भएको बताए । बालिसोका अनुसार आगलागी भएलगत्तै १ सय ६० जना अग्नि नियन्त्रक घटनास्थलमा पुगेका थिए । उनीहरूले १२ जनालाई सकुशल उद्धार गरेका थिए । उनले उक्त आगलागी सेप्टेम्बर ११ को घटनापछि न्युयोर्कमा भएको निकै दु:खदायी भएको उल्लेख गरे । एक सय वर्ष पुरानो भवनमा २० वटा फयाटमा मानिस बसोबास गर्दै आएका थिए । यसअघि सन् २००७ मा भएको आगलागीका परी न्युयोर्कमा १० जना मारिएका थिए ।
गणेश गृहजिल्लामा सम्मानित,"पाँचथर नवौं फाल्गुनन्द गोल्डकप फुटबलका अवसरमा राष्ट्रिय टोलीबाट खेल्ने पाँचथरका पहिलो फुटबल खेलाडी गणेश लावती शुक्रबार सम्मानित भएका छन् । फिदिम स्पोर्टिङ क्लबबाट उनले सम्मानस्वरुप मोटरसाइकल पाए । १६ औं राष्ट्रिय विभूति महागुरु फाल्गुनन्दको स्मृतिमा आयोजित प्रतियोगिताको सेमिफाइनल खेलको मध्यान्तरमा उनलाई सम्मानित गरिएको हो । पाँचथरको कुम्मायक गाउँपालिका१ याशोकका गणेशले गत वर्षसम्म घरेलु फुटबल नेपाल एपीएफ क्लबबाट खेल्थे । हाल एपीएफ क्लबका सहायक प्रशिक्षक रहेका उनले फिदिम स्पोर्टिङ क्लबबाट २०५३ सालमा खेलजीवन सुरु गरेका थिए । उनी फुटबलको राष्ट्रिय टोलीमा पर्ने जिल्लाका पहिलो खेलाडी हुन् । सम्मानपछि मोटरसाइकलबाट उनले फिदिम मावि मैदानमा दुई फन्को लगाए । एपीएफमा १७ वर्षदेखि आबद्ध गणेशले राष्ट्रिय स्तरका ए डिभिजन लिगका दर्जनौं खेल खेलेका छन् । उनले राष्ट्रिय स्तरका तीनवटा प्रतियोगितामा सर्वोत्कृष्ट भएर तीनवटै मोटरसाइकल पनि जितेका थिए । फिदिम स्पोर्टिङ क्लबबाटै फुटबल खेलेका उनी जिल्ला, क्षेत्रीयस्तर हुँदै ए डिभिजन क्लबमा आबद्ध भएका थिए । सुरुमा उनी फ्रेन्ड्स क्लब ललितपुरसँग अनुबन्धित भए । २०५९ सालमा गणेशले फ्रेन्ड्ससँग व्यावसायिक अनुबन्धन गरेका थिए । उनले छैटौं आहा गोल्डकप २०६४, १७ औं बुढासुब्बा गोल्डकप र विराट गोल्डकपमा सर्वोत्कृष्ट खेलाडी भएर मोटरसाइकल पुरस्कार जितेका थिए । घरेलु फुटबलमा उनले ६५ गोल गरेको उनले बताए । गणेशले राष्ट्रिय टोलीबाट विभिन्न प्रतियोगितामा पाकिस्तान, फिलिपिन्स र कम्बोडियाविरुद्ध खेलेका थिए ।"
मोरङ फाइनलमा,"पाँचथर मोरङ ११ सदरमुकाम फिदिममा जारी नवौं फाल्गुनन्द गोल्डकप फुटबलको सेमिफाइनलमा बिर्तामोड युनाटेड क्लब झापालाई सडेन डेथमा हराउँदै फाइनल पुगेको छ । उपाधिका लागि मोरङले सुनसरी ११ विरुद्ध आइतबार प्रतिस्पर्धा गर्नेछ । शुक्रबार सेमिफाइनलमा निर्धारित समय ११ बराबरी भएपछि टाइब्रेकरमा पुगेको थियो । खेलको २० औं मिनेटमा बिर्तामोडका कर्ण लिम्बूले गोल गरेर दिलाएको अग्रतामा ८१ औं मिनेटमा मोरङका अशोक खवासले बराबरी गोल गरेका थिए ।त्यसपछि टाइब्रेकरमा मोरङका बुद्धिमान राई, सुरेन्द्र खवास, अशोक खवास, मिक्चेन तामाङ र अभिषेक लिम्बूले गोल गरे । बिर्तामोडका योगेश गुरुङ, सुमिन मैनाली, कर्ण लिम्बू, दिलेन लोक्ताम र बिक्की चौधरीले गोल गरे । सडेन डेथमा मोरङका भुवन बस्नेतले गोल गरे भने झापाका अनिश चापागाईंको प्रहार असफल भयो । उनको पेनाल्टी मोरङका गोलपिकर सूर्य अधिकारीले रोकेका थिए । दुवै टोलीका ए डिभिजन क्लबबाट खेलेका खेलाडी मैदान उत्रेकाले प्रतिस्पर्धा रोचक बनेको थियो । खेलमा मोरङका अशोक खवासले म्यान अफ द म्याच घोषित हुँदै १० हजार पुरस्कार पाए ।"
आर्मी र एपीएफ भिड्ने,"पोखरा राखेप च्याम्पियनसिपअन्तर्गत ३१ औं पुरुष राष्ट्रिय भलिबलको उपाधिलाई त्रिभुवन आर्मी र एपीएफ क्लब भिड्ने भएका छन् । पोखरा रंगशालामा शुक्रवार आर्मीले अर्को विभागीय टोली नेपाल पुलिस र एपीएफले आयोजक पश्चिमाञ्चललाई हराउँदै उपाधि भिडन्त पक्का गरेका हुन् । आर्मीले संघर्षपूर्णमा पुलिसलाई ३२ को सेटमा हराएको हो । आर्मीले २५२३, १९२५, २५२३, १९२५, १६१४ ले नतिजा निकालेको थियो । एपीएफले पश्चिमाञ्चललाई २५१६, २५२१, २५२३ ले हराएको थियो । तेस्रो स्थानका लागि आयोजक पश्चिमाञ्चल र नेपाल पुलिस क्लब भिड्ने छन् । महिला राष्ट्रिय भलिबलमा एपीएफ क्लब फाइनल पुगेको छ । पश्चिमाञ्चललाई २५१८, २५२२, २५२२ को सोझो सेटमा हराएर एपीएफ उपाधि नजिक पुगेको हो । सेमिफाइनलमै नेपाल पुलिसलाई हराउँदै मध्यमाञ्चलले एपीएफविरुद्धको भेट पक्का गर्यो । न्यु डायमन्डका खेलाडीको सेट टिम नै मध्यमाञ्चलबाट उत्रँदा पुलिस क्लब ३१ को सेटमा पराजित भयो । पुलिसले पहिलो सेट २२२५ ले जिते पनि त्यसपछि लगातार २५२०, २७२५, २५१३ ले सेट गुमायो । पश्चिमाञ्चल र पुलिसबीच तेस्रो स्थानलाई भिड्ने छन् ।अमृत र अरहान्त फाइनलमाकाठमाडौं पश्चिमाञ्चलका अमृत थापामगर र मध्यमाञ्चलका अरहान्तकेशर सिंह राखेप च्याम्पियनसिपअन्तर्गत १० औं राष्ट्रिय स्क्वासको फाइनल पुगेका छन् । पुरुष सिंगलमा शुक्रबार सेमिफाइनलमा अमृतले मध्यमाञ्चलका राजेन्द्र शाक्यलाई ११६, ११८, ११६ र अरहान्तले मध्यमाञ्चलका छिरी लामालाई ११६, ११३, ११६ को सोझो सेटमा हराए ।महिला सिंगलमा पश्चिमाञ्चलकी कृष्णा थापा र मध्यमाञ्चलकी भावना सुनुवार फाइनल भिड्ने छन् । अमृतकी दिदी कृष्णाले मध्यमाञ्चलकी विपना ब्लोनलाई ११६, १०१२, १२१०, ४११, ११८ र भावनाले आफ्नै टिमकी स्वस्थानी श्रेष्ठलाई ११६, ११२, १११ को सेटमा हराए । दुवै फाइनल शनिबार हुनेछ ।आर्मी र मध्यमाञ्चल च्याम्पियनकाठमाडौं आर्मी क्लब र मध्यमाञ्चलले तेस्रो राष्ट्रिय सेपाकताक्रोका उपाधि जितेका छन् । रेगु स्पर्धाको पुरुषमा आर्मी र महिलामा मध्यमाञ्चल विजेता भए । स्थानीय टुँडिखेलमा पुरुष फाइनलतर्फ आर्मीले पूर्वाञ्चललाई २११३, २११७ को सोझो सेटमा हरायो । मध्यपश्चिमाञ्चललाई १९२१, २११५ र १५१२ को सेटमा हराउँदै मध्यमाञ्चल तेसंो भयो । पाँच विकास क्षेत्र सहभागी महिलाको राउन्ड रोबिन लिगमा सबै खेलमा जितेको मध्यमाञ्चल विजेता भएको हो । पश्चिमाञ्चल दोस्रो र सुदूरपश्चिम तेस्रो भए ।"
इंग्ल्यान्डलाई वर्षा बाधक,मेलबर्न (एएफपी) वर्षाका कारण एसेज शृंखलाअन्तर्गत चौथो टेस्टको चौथो दिन खेल बिथोलिँदा इंग्ल्यान्डको सम्भावित जित टाढिएको छ । दिनको खेल सकिँदा डेविड वार्नर र स्टिभ स्मिथले घरेलु टोलीलाई खेलमा कायमै राखेका छन् । पहिलो बलमै इंग्ल्यान्डको इनिङ्स सकिएपछि ब्याटिङ गरेको अस्ट्रेलिया खेल सकिँदा १०३२ को स्थितिमा छ । टोली इंग्ल्यान्डभन्दा ६१ रन पछाडि छ । कप्तान स्मिथ २५ र वार्नर ४० रनमा खेल्दै छन् ।एलिस्टर कुकको नटआउट २ सय ४४ रन मदतले खेलमा बलियो स्थितिमा रहेको इंग्ल्यान्डले क्यामरन ब्याङ्क्रफ्ट र उस्मान ख्वाजाको विकेट निकालिसकेको छ । २७ रन जोडेका ब्याङ्क्रफ्टले क्रिस वोक्सको बलमा बोल्ड हुनुअघि ४ चौका प्रहार गरे । ख्वाजा ११ रन जोडै जेम्स एन्डरसनको बलमा कट बिहाइन्ड भए ।शृंखलामा पहिलो जित खोजिरहेको इंग्ल्यान्ड दिनको पहिलो बलमै अलआउट भयो । प्याट कमिन्सको बलमा ब्याङ्क्रफ्टले क्याच लिएपछि एन्डरसन डकआउट भए । इंग्ल्यान्डले पहिलो इनिङ्समा ४ सय ९१ रन बनाएको थियो । इंग्ल्यान्डलाई शृंखलामा जित हासिल गर्न अन्तिम दिनको चार सेसन बाँकी छ ।
महिला लिग आइतबारबाट,"काठमाडौं (कास) अखिल नेपाल फुटबल संघ (एन्फा) ले राखेप च्याम्पियनसिप २०७४ अन्तर्गत १६ औं महिला राष्ट्रिय फुटबल लिग गर्ने भएको छ । पुस १६ देखि २७ सम्म चल्ने प्रतियोगितामा ८ टोलीले सहभागिता जनाउने छन् । तीन विभागीय टोली नेपाल पुलिस, त्रिभुवन आर्मी र नेपाल एपीएफ क्लबसँगै पाँच क्षेत्रीय टोलीले प्रतियोगितामा सहभागिता जनाउने छन् । सहभागी ८ टोलीलाई दुई समूहमा विभाजन गरिएको छ ।"
स्वर्णधारी सम्मानित,काठमाडौं (कास) नेपाल राष्ट्रिय मुवाँथाई संघले कम्बोडियामा भएको प्रथम विश्व कुन खेमर च्याम्पियनसिपमा स्वर्ण पदक जितेका राहुल थोकर लामा र अनिशा खड्कालाई सम्मान गरेको छ । राहुलले ५५ केजी तौलमा र अनिशाले महिला प्रोफेसनल ६७ केजीमा स्वर्ण जितेका थिए । दुवैलाई समान १० हजारबाट सम्मानित गरियो ।
रोड रेस आज,काठमाडौं (कास) बृहस्पति विद्यासदनको आयोजनामा शनिबार वाकाथन र रोड रेस हुने भएको छ । आफ्नो टोलछिमेक सफा राखौं र सुरुआत आफैंबाट गरौं भन्ने सन्देश दिने उद्देश्यले ५ किमि दूरीमा हुने रेसमा करिब ५ सयको सहभागिता रहने शुक्रबार बृहस्पतिकी मिडिया संयोजक डोल्मा लामाले जानकारी गराइन् ।
पूजा र कमल उत्कृष्ट,"धनगढी (कास) धनगढीमा शुक्रबार सम्पन्न आठौं अन्तर्राष्ट्रिय कराँते प्रतियोगितामा ९४ पदक जितेर नेपाली टोली च्याम्पियन भएको छ । १ सय ६८ पदकलाई भएको प्रतियोगितामा नेपालले २३ स्वर्ण, २३ रजत र ४८ कांस्य पदक जितेको थियो । भारत ९ स्वर्ण, १३ रजत र २९ कांस्य जित्दै दोस्रो भयो । तेस्रो भएको भुटानले ६ स्वर्ण, २ रजत र १ कांस्य जितेको हो । महिलातर्फ पूजा दर्नाल र पुरुषतर्फ कमल वली उत्कृष्ट खेलाडी भए ।"
बेजोड फाइनलको अपेक्षा,काठमाडौंफ्रेन्चाइजमा आधारित प्रतियोगिताको फाइनल पुग्नु भैरहवा ग्लाडियटर्सका कप्तान शरद भेषावकरलाई नौलो होइन । उनका लागि यसपालिको मुख्य चुनौती टीभीएस एभरेस्ट प्रिमियर लिग (ईपीएल) क्रिकेटमा विराटनगर वारियर्सको विजय यात्रा कसरी रोक्नु नै हो ।
सोह्र साँझ र विचलित वर्तमान,"प्रेसबाट आएको आफ्नो पहिलो पुस्तकको पहिलो प्रति उनले मलाई सगर्व र सहृदयका साथ उपहार दिन चाहे । सल्लाहबमोजिम हामीले चाबहिल चोकमा भेट्यौं र नजिकैको चिया पसलमा पस्यौं । सोह्र साँझ : युद्धका असरबीच यात्रा मलाई दिँदै गर्दा उनको अनुहारमा एक सफल योद्धाको अनुहारमा देखिनेजस्तो तेज थियो । पुलकित हुँदै मैले पुस्तक हातमा लिएँ, प्रेमपूर्वक सुमसुम्याएँ । मैले उक्त पुस्तकमा उनको हस्ताक्षर लिने रहर गरें । उनले थोरै लजाउँदै, अप्ठयारो मान्दै सप्रेम केही शब्द लेखे र हस्ताक्षर गरे गोविन्द वर्तमान । त्यसै साँझ सुरु गरेर मैलै भोलिपल्ट पुस्तक पढिसकेपछि म दुई कारणले आह्लादित भएको थिएँ । एक, विचारको तीव्रता, भावनाको आवेग र शब्दको प्रवाहको कुशल संयोजन थियो, सोह्र साँझ । दुई, सोह्र साँझको सम्पूर्ण यात्रा र यात्रा अनुभूतिसँग म भावनात्मक रूपले गाँसिएको थिएँ, जुन मेरा लागि अझै महत्त्वपूर्ण थियो । सन् २००२ कुरा हो । अर्थात्, आजभन्दा १५ वर्षअघि, अप्रिल महिनाको कुनै शनिबार बिहान चाबहिल गणेशस्थानको तरकारी बजारछेउको चिया पसलमा हामी थियौं । यही चिया पसलमा हाम्रो नियमित अखडा हुने गथ्र्याे, जुन भेटघाट, समाचार आदानप्रदान, विचारविमर्श, तर्कहरूको रस्साकस्सी, धारणा निर्माण आदिका लागि एउटा भर्नाकुलर पब्लिक स्पेस जस्तै थियो । त्यस बिहान हामी तीन मात्र बाँकी थियौं अखडामा : खगेन्द्र सङ्ग्रौला, गोविन्द वर्तमान र म । बिहान छिप्पिइसकेको थियो । सायद हामी त्यस बिहानको अन्तिम चिया खाएर छुट्ने तरखरमा थियौं । कुनै खास विषयमा कुराकानी भइरहेको थिएन । कुरैकुरामा खगेन्द्र दाइले माओवादी आन्दोलनको उद्गमस्थल रोल्पारुकुमतिर जान पाए नि हुन्थ्यो भन्ने मनसाय व्यक्त गर्नुभयो । संयोगले माओवादी र सरकारबीचको सशस्त्र द्वन्द्वले पारेको आर्थिक, सामाजिक, सांस्कृतिक असरबारे स्थलगत अध्ययनको जिम्मा मैले लिँदै थिएँ । द्वन्द्वग्रस्त क्षेत्रको भ्रमण गर्ने हुटहुटी ममा पनि थियो र मलाई नै खोज्दै आएझैं मेरै दैलोमा आइपुगेको त्यो काम सुखद संयोग थियो । उक्त अध्ययन गैरसरकारी संस्था महासङ्घको कुनै एक परियोजनाअन्तर्गत हुँदै थियो । त्यस परियोजनाका प्रमुख भूपदास राजभण्डारी थिए । त्रिभुवन विश्वविद्यालयमा समाजशास्त्र मानवशास्त्र विषयको पहिलो छिमलका विद्यार्थी भूपदासजीमार्फत मैले त्यस अध्ययनको जिम्मेवारी पाएको थिएँ । खगेन्द्र दाइले व्यक्त गर्नुभएको रहरमा उकेरा लगाउँदै मैले भने, म त जाँदै छु, दाइ । त्यस्तै एउटा अवसर मिलेको छ । लौ न यार, सुरेशजी, मिल्छ भने सँगै जाने मेसो मिलाउनुस् न, खगेन्द्र दाइले भन्नुभयो ।हुन्छ दाइ, म सम्भावना के छ हेर्छु र प्रयत्न गर्छु नि । गोविन्द वर्तमानले पनि त्यस्तो यात्रा गर्ने रहर पोखे, मिल्छ भने म पनि जान्थें । ल मिलाऊ न, सुरेश । गोविन्द वर्तमान यात्रा भनेपछि हुरुक्कै हुन्थे । तसर्थ उनको अनुरोध अपेक्षित नै थियो ।तीनै जना सँगै यात्रामा जान सके त कत्ति मज्जा हुँदो हो ! अनुमान गर्दा मात्रै पनि रमाइलो अनुभूति भयो । अनि मैले त्यसैअनुरूप अध्ययनको खाका तयार पारें । यात्रामा अनुसन्धान सहयोगी चाहिने र मैले खगेन्द्र सङ्ग्रौलालाई लैजान चाहेको कुरा भूपदासजीलाई भनँे । उहाँ साथमा हुँदा अध्ययनका क्रममा विशेषत: माओवादीहरूसँग सम्पर्क पहिल्याउन सहज हुने तर्क अघि सारें । भूपदासजी सहमत भए । अब गोविन्द वर्तमानलाई संलग्न गराउने वैधानिक उपाय खोज्नु थियो । एउटा जुक्ति निकालें उनलाई केही सरकारी सूचना र जानकारी सङ्कलनका लागि अनुसन्धान सहयोगीकै रूपमा लैजाने । त्यसका लागि तर्क पर्याप्त छँदै थियो, उनी स्थापित पत्रकार पनि थिए र सूचना सङ्कलनका काममा पत्रकार उपयुक्त हुन सक्थ्यो । ती सब प्रक्रियागत र प्राविधिक कुरा थिए । मैले उक्त कामको जिम्मेवारी लिइसकेका कारण मेरो निर्णयमा भूपदासजीको सदाशय, सहमति र विश्वास हुन्थ्यो नै । हाल संयुक्त राज्य अमेरिकाका लागि राजदूत अर्जुन कार्की गैरसरकारी महासङ्घका तत्कालीन अध्यक्ष थिए । उनलाई भने केही संशय थियो मेरो निर्णयप्रति र उनलाई व्यक्तिगत तहमा नै मैले केही कुरा आश्वस्त पार्नुपरेको थियो तर त्यो गाह्रो काम थिएन । यसरी विभिन्न माध्यमबाट काठमाडौंसम्म आइपुग्ने माओवादी युद्धका मिथकजस्ता लाग्ने कथा र तिनका पात्रहरूसँग साक्षात्कार गर्ने, खासमा द्वन्द्वले बिथोलिएको जीवनलाई जति सकिन्छ नजिकबाट नियाल्ने, स्पर्श गर्ने सुखद अवसर मिलेको थियो । स्थलगत अध्ययनका लागि द्वन्द्वका प्रभावका आधारमा तत्कालीन पाँच विकास क्षेत्रको पाँच प्रतिनिधि जिल्ला छनोट गरिएको थियो र पहिलो खेपमा पश्चिमका कैलाली, रोल्पा र बागलुङ जिल्लाको भ्रमण गर्ने विचार हामीले बनाएका थियौं । यात्रा सुरु गर्नुभन्दा दुईतीन दिनअघि मात्र तत्कालीन मूल्याङ्कन मासिकको कार्यालयमा सरकारमाओवादी टोलीका नेता बाबुराम भट्टराईसँगको एक अन्तक्र्रियामा हामी तीनै भाइ थियौं । त्यस कार्यक्रममा भट्टराईले भनेका थिए, माओवादी साँच्चै नै वार्ताका माध्यमबाट समाधान खोज्न इमानदारीका साथ आएको छ तर कथम्कदाचित् फेरि जगङ्ल जानुपर्यो भने हामी तपार्इंहरूलाई समेत लिएर जान्छौं ।उनको यो कथम्कदाचित् माओवादी वार्तामा टिकिरहन्छ भन्ने कुरामा आशङ्का गर्न पर्याप्त थियो । वार्ता लामो समय नचल्ने र जहिले पनि टुङ्गिन सक्छ भन्ने संशय भएपछि अध्ययन रोल्पाबाट नै सुरु गर्ने निधो गर्यौं । र, २ मे २००२ का दिन हामीले यात्रा सुरु गर्यौं र त्यसको १६ दिनपछि अर्थात् मे १८ का दिन हामी पोखरा हुँदै काठमाडौं फर्कियौं, केही थकान, केही पीडा, केही अनपेक्षित अनुभवहरू लिएर । त्यसबीचका बाँकी कुरा वर्तमानले लेखेकै छन् विस्तारमा । रोल्पाको लिबाङ पुग्नेबित्तिकै हामी भेटघाट र कुराकानीमा व्यस्त भइहाल्यौं । हामी सबैले आआफ्नो ढङ्गबाट गरेका कुराकानी र अवलोकनका दृश्य टिपोट गथ्र्यौं । यो टिपोट कार्यमा वर्तमान विशिष्ट देखापरे । उनी कुनै दस्तावेज उतारेझैं एकचित्त लगाएर टिपोट गर्थे । जब उनी यात्राका लागि तयार हुन्थे प्रत्येक दिन एउटा पातलो कापी ठाडो दोबारेर पाइन्टपछाडिको गोजीमा घुसार्थे, कुनै अल्छी र अल्लारे कलेज ठिटोले जसरी तर उनी जब सुन्न बस्थे, मान्छेहरूका दु:ख वृत्तान्त, कुनै भक्तले एक टकले कुशल वाचकलाई सुनेझैं अविचल हुन्थे । अनि चकित हुन्थे, विष्मयमा पर्थे अनि धेरैजसो आक्रोशित बन्थे । सहन गाह्रो पर्ने, झन्डै दन्त्यकथाजस्तो लाग्ने घटना र पीडागाथा सुनिसकेपछि उनी नराम्ररी रन्थनिन्थे । बिथोलिन्थे । हामीलाई सुनाइने कथा विनाशका हुन्थे, वियोगका हुन्थे, विवेकहीन अत्याचारका हुन्थे, परिवार र नातागोताबीचको विग्रहका हुन्थे । उनी तिनमा यस्तरी चुर्लुम्म डुब्थे कि उनी कैयौं समयसम्म पनि उत्रिन सक्दैनथे । लाग्छ, वर्तमानको आफ्नै राजनीतिक पृष्ठभूमि र सामाजिकीकरण, बुझाइ, कम्युनिस्ट, आस्था र मान्यताले उनलाई यसरी बिथोलिन थप प्रभावित गर्थे । प्रत्येक साँझ हामीले दिनभर साक्षात्कार गरेका घटना र अवलोकनबारे छलफल गथ्र्यौं र एउटै निर्णयमा पुग्थ्यौं कुनै सुन्दर लक्ष्यको प्राप्ति कुरूप उपाय र माध्यमबाट हुन सक्दैन । हामीलाई लाग्थ्यो एउटा भयकङ्र अत्याचारी शासकको राजमा मात्र अनुमान गर्न सकिने खालका अमानवीय, क्रूर दमनकारी शासन, जुन हामीले भोगिरहेका थियौं, त्यसको निरन्तरता कुनै हालतमा पनि सम्भव छैन । हामीलाई यो पनि लाग्थ्यो माओवादीहरूले जुन प्रयोग गरिरहेका थिए, त्यसले राजनीतिक रूपमा केही उपलब्धि दिलाउन त सक्ला तर त्यसले ती उपलब्धिलाई थेग्ने सामाजिक संरचना र सांस्कृतिक संस्कार भने भत्काउनेछ । अनि काठमाडौंका चिया पसलहरूको चर्चा र बाबुरामजीहरूका लेखमा भेटिने कुनै सुदूरमा देखिएका सम्भावना र आशाहरू पनि शिथिल हुन्थे । आजको असगङ्त राजनीति, स्वाभाविक रूपमा घटित माओवादीहरूको अस्वाभाविक विघटन, सपनाहरूको अवसान, सम्भावनाहरूको असामयिक अन्त्य आदिले त्यतिखेरका हाम्रा मूल्याङ्कनहरूलाई सही ठहर्याएका छन् । युद्धका त्रासदीबाट बाँचेकाहरूकै घरआँगनमा उनीहरूको कहालीलाग्दो वृत्तान्त अहिले सम्झिँदा आजकै स्थितिमा आउनु थियो त त्यत्रो मूल्य चुकाउनुपर्ने थियो र भन्ने एउटा सहज प्रश्न मनमा उठ्ने गर्छ । सायद यस्ता प्रश्नले कुनै उत्तरको भने खोजी गर्दैनन् । किनकि यस्ता प्रश्नहरूको सही जवाफ छैनन् र हुनेछैनन् । तर पनि प्रश्नहरू जीवित नै रहनेछन् कालान्तरसम्म, कुनै दिन जवाफ मिल्ने मृगतृष्णामा । त्यो युद्धविरामको समय थियो । मानिसहरूले आतङ्क र बारुदका गन्धबिनाको हावामा सास फेर्न सक्ने समय पाएका थिए तर टाउकोमाथि मडारिइरहेको त्रासको भुमरीबाट भने उनीहरू मुक्त हुन सकेका थिएनन् भन्ने प्रस्टै महसुस गर्न सकिन्थ्यो । विदित नै छ युद्धविरामपछिका थप चार वर्ष अझै कहालीलाग्दा थिए । हाम्रा प्रत्येक साक्षात्कार एउटा आतङ्कित जीवन र अन्योलपूर्ण समय बाँचिरहेका मान्छेका आत्मवृत्तान्त थिए । तिनले हाम्रा मनमा आशाभन्दा बढी निराशा, युद्धका सुखद परिणामभन्दा त्रासदी, सपनाहरूप्रतिको आसक्तिभन्दा मोहभङ्ग मात्र भएको थियो । यात्राका जति दिन थपिँदै जान्थे लाग्थ्यो, हामी द्वन्द्वका थप कुरूप पक्षहरूसँग साक्षात्कार गर्दै छौं । कुनै पनि यात्राको सुखद पक्ष भनेको यात्रामा सबै सँगै पनि हुन्छन् र अनुभूतिको तहमा नितान्त एक्लो पनि हुन्छन् । हाम्रो यात्रा पनि संयुक्त थियो, भोगाइ साझा थियो तर अनुभव, अनुभूति र संवेदनाको तह सायद फरक थियो । तसर्थ वर्तमानले ती यात्रा र भोगाइलाई निजत्व दिए, जुन प्रशंसनीय थियो । हो, सहयात्री भएका कारण केही कुरा नलेखिदिएको भए हुन्थ्यो वा केही अझै छुटेको र तिनलाई नछुटाएको भए हुन्थ्यो भन्ने लाग्नु स्वाभाविक हो तर लेखनमा इमानदारी कतै बिराएनन् । बताइएका, देखेसुनेका घटना वृत्तान्त, तिनका पात्रहरूप्रतिको संवेदनशीलता र निष्पक्ष अभिलेखन एवम् प्रस्तुति लेखकका विशेषता हुन् । लोकप्रिय हुन सनसनीपूर्ण खोजलेखन वा उत्तेजनात्मक लेखनका विरोधी थिए वर्तमान । उनले सोह्र साँझमा त्यसलाई प्रमाणित गरेका छन् । नेपाली यात्रा साहित्यमा सोह्र साँझको विशिष्टताबारे समीक्षा होला नै तर तात्कालिक द्वन्द्वग्रस्त समयको वास्तविकता यसमा पढ्न र महसुस गर्न सकिन्छ । तसर्थ यो तत्कालीन समयको भुइँ तहका यथार्थहरूको अभिलेखन हो, इतिहास पनि हो । सरकारमाओवादी द्वन्द्वका थुप्रै असहज पाटा उजागर भएका छन् यसमा । यो केवल द्वन्द्वका घटनाहरूको सपाट विवरण मात्र होइन, अनुभवजन्य विश्लेषण पनि हो, जहाँ उनको कलाचेत र वैचारिक पक्ष प्रकट भएका छन् ।सोह्र साँझ को पठनले कस्तो अर्थ राख्न सक्छ अहिलेको समयमा ? राजनीतिक रूपले उथलपुथल भोगेको डेढ दशकपछि माओवादीहरू विघटनको खास चरणमा आइपुगेका छन्, के सोह्र साँझको पठनले अहिलेको यी रूपान्तरणहरू सङ्केत गरेको छ ? सायद सोह्र साँझको पठनले नेपाली राजनीतिलाई प्रभावित गर्न त सक्दैन तर अहिलेको परिवर्तित सन्दर्भमा, विशेषत: माओवादीहरूको रूपान्तरणको परिप्रेक्ष्यमा, सोह्र साँझको पठनले अर्थ र महफ्व राख्छ । यद्यपि यसरी सन्दर्भित गरेर पढ्दा यसले पाठकलाई सायद थोरै चैन र धेरै निरास बनाउन पनि सक्ला । गैरजिम्मेवार ढङ्गबाट बिनाकसुर हजारौं मानिस मारिए । अहिले पनि कैयौं मानिस बेपत्ता छन् । परिवारजन र आफन्तहरूका आँखामा आँसु सुकिसकेको छैन । माओवादीहरूलाई दबाउने नाममा जघन्य युद्ध अपराधजस्ता लाग्ने दमनका त्यस्ता शृखङ्लाका लागि कोही जिम्मेवार बन्नुपरेन । व्यवस्था परिवर्तन भयो, शासनको स्वरूप फेरियो तर तात्कालिक शासकहरू पानीमाथिको ओभानो नै रहे । प्रामाणिक मानवअधिकार उल्लङ्घनका जघन्य अपराध कर्ममा संलग्न भएबापत कोही दण्डित हुनुपरेन । त्यसो त माओवादी ज्यादती कम त्रासदीपूर्ण थिएन । राज्य विप्लवका आवरणमा कैयौं अपराधकर्म लुकेको कुरा आज अनावरण भइसकेको छ । अर्कोतिर, माओवादी बनेकै कारण यातना खेप्न बाध्य हुनुपरेका, परिवारका सदस्य गुमाउनुपरेकाहरूको पीडा कम गराउन पनि सत्तासीनसमेत बनिसकेको माओवादी नेतृत्व जिम्मेवार बन्न नसकेका गुनासा उनीहरूबाट नै आइरहेका छन् । माओवादी नेतृत्व जसको आह्वानमा कैयौंले ज्यान आहूति दिएका थिए, आज आफैंले भन्ने गरेको जनयुद्धको इतिहासप्रति मानौं क्रूर मजाक गरिरहेका छन् । समयले गरेको यो कस्तो ठट्टा हो ? परिणामत: मुलुकमा भयकङ्र डरलाग्दो र दूरगामी असर पर्ने दण्डहीनताको कुरूप संस्कृति विकास हुन पुगेको छ । माओवादीसरकारबीच शान्ति सम्झौतापछिका यी वर्षले न त्यस्तो भयावह युद्धको अनिवार्यलाई स्थापित गर्न सकेका छन् न त्यसका उपलब्धिहरूलाई संस्थागत गरेर मान्छेहरूका घाउमा थोरै मात्र पनि मल्हम लगाउन सकेका छन् । केही वस्तुगत र धेरै सङ्कथनहरूमा उपलब्धिका भ्रम छन् । यो अवस्थामा फेरि पनि प्रश्न, यस्तो बिप्ल्याँटो समयमा सोह्र साँझ को पठनको अर्थ के हुन सक्छ ? युद्ध सकिएको छ । एक दशकपछि पनि यसका असरहरूबारे समग्र लेखाजोखा हुन सकेको छैन । दीर्घकालीन असरको अनुभव लामो समयको पर्खाइमा मात्र सम्भव हुन्छ । अनुमान गर्नु एउटा कुरा हो तर अहिले नै आँकलन गर्नु हतारो हुन पनि सक्छ । तसर्थ सोह्र साँझको पठन आफैंमा एउटा निरन्तर प्रक्रिया पनि हो । प्रत्येक राजनीतिक विघटनसँग सोह्र साँझ का पाठहरूको नयाँनयाँ अर्थ पनि उद्घाटित हुँदै जानेछन् । एउटा व्यक्तिगत प्रसङ्ग उल्लेख गरौं । व्यावसायिक जिम्मेवारीका सिलसिलामा म पछि पनि ती गाउँबस्ती र तिनै ठाउँ पुगेको छु, जहाँ हामी सोह्र साँझ का यात्राका क्रममा पुगेका थियौं । प्रत्येक पटक म ती ठाउँनजिक पुग्दा वा ती ठाउँबाट ओहोरदोहोर गर्दा मलाई डर लाग्छ, कतै तिनै बाँचेका पीडितहरू भेटिएलान् कि, चिन्लान् कि र कतै सोधी पो हाल्छन् कि हामीले अब न्याय नपाउने नै भयौं त ?बिनादोष बेपत्ता परिएका हाम्रा आफन्तहरूको खोजी बेकार भएकै हो ?राजनीतिक विचार बोकेकै भरमा सैनिक ब्यारेकभित्र मारिएकाहरू वा विद्रोही पक्षको राजनीतिक बोधोपनका सिकार भएकाहरूको रगतको अर्थ बाँकी रहेन अब ?दोहोरो मारमा परेर पनि ज्यान जोखिममा राखेर परिवर्तनको आकाङ्क्षा र आससँगै त्यतिबेला माओवादी विद्रोहीहरूलाई गरेको सहयोग खोटो भइसकेको हो ? हो, यस्ता प्रश्नहरूको सामना गर्नुपर्ला भनेर मलाई धेरै डर लाग्छ । यस्तो डर म कुनै जवाफ दिनुपर्ने वा जिम्मेवारी लिनुपर्ने निकायमा भएका कारणले होइन, मलाई डर उनीहरूको आँसुको लाग्ने गर्छ । यद्यपि, यी करुणाका कुरा मात्र होइनन्, नैतिकताका प्रश्न हुन् । म भाग्यमा विश्वास गर्दिनँ तर किन हो उनीहरू यस मुलुकका सर्वाधिक अभागी नागरिक हुन्झैं लाग्छ । म धेरैपटक अलमलमा परेको छु, यो युद्धले कसलाई जितायो र कसलाई हरायो ? कसलाई मुक्त गरायो र कसलाई दास बनायो ? कुन इतिहास मेटायो र कस्तो इतिहास निर्माण गर्यो ? यो युद्ध कसको पक्षमा थियो र यस युद्धले कसलाई विपक्षमा पुर्यायो ? यो युद्धमा कुन आकर्षण थियो र किन अलगाव पैदा गर्दै छ यो युद्धको परिणामले ? शान्तिपूर्ण रूपान्तरणको सङ्कथन र वर्तमानको राजनीतिक यथार्थ किन बेग्लैबेग्लै लाग्दै छ ? गरिब, भूमिहीन, महिला र सीमान्तकृतहरू शक्तिविहीन छैनन् भनेर प्रमाणित गर्न सफल त्यस समय र आजको यथार्थ किन मेल खाइरहेको छैन ? कसले अपहरण गर्यो त्यो प्रतिरोधी चेतना ? कुन इतिहासको परिणाम थियो यो वर्तमान ?सोह्रौं दिनको यात्रान्तमा वर्तमानलाई लागेको थियो युद्ध, मारकाट, सामाजिक खण्डीकरण, आतङ्क, यातना, अन्योल, आशङ्का, घना अँध्यारोको आभासले हाम्रो मस्तिष्कलाई अप्रत्यक्ष रूपमा आघात गरिरहेको छ हामीले एकअर्काप्रति अलगाव अनुभव गरिरहेका थियौं । हामीलाई अलगावको यो सीमासम्म पुर्याएको युद्ध र त्यसका कुरूप परिणामहरूले नै हो । त्यसैले युद्धलाई कुरुप र कलाहीन अनुहारमा जन्म दिनु क्रान्तिकारी कार्य होइन भन्ने विचार मलाई भित्रैदेखि सही लागिरहेको थियो । उनको यो अनूभूतिजन्य निष्कर्ष आज यत्तिका वर्षपछि पनि हामीलाई किन उत्तिकै सही लाग्दै छ ?यहीँनिर सोह्र साँझको पठनको अर्थ खुट्याउने जिम्मा पाठकमा नै छोडेर म पूर्वकथाको बाँकी अंशतर्फ लाग्छु ।सुरुमा नै भनें, भ्रमणको मूल उद्देश्य सरकारमाओवादी युद्धका कारण चुकाउनुपरेको भोक्ताको अनुभव र यथार्थमा आधारित आर्थिक, सामाजिक र सांस्कृतिक मूल्यको आँकलन गर्ने, तिनका असरप्रभावहरूको लेखाजोखा गरेर रिपोर्ट प्रकाशन गर्ने थियो । त्यो प्रकाशन पनि भयो, हुज वार : इकोनोमिक एन्ड सोसियो कल्चरल इम्प्याक्ट्स अफ नेपाल्स माओइस्ट गभर्नमेन्ट कन्फ्लिक्ट शीर्षकको पुस्तकका रूपमा । यसका पनि केही अन्तर्कथा छन्, जाँगर चल्दा लेख्न मिल्ने खालका । तर यता यो यात्रा तय भइसकेपछि हामीले केही अलिखित सहमति गरेका थियौं यो हामी तीनै जनाका लागि अवस्मरणीय र अतुलनीय यात्रा हुने पूर्वानुमान गर्दै सबैले केही न केही लेख्ने, कम्तीमा पनि एउटा संयुक्त लेखनमा र बाँकी एकल लेखनमा केही न केही प्रकाशन गर्ने । यसो गर्दा मात्र यो जुरेको संयोगको सही उपयोग हुन सक्थ्यो । हामीले यस्तो सहमति गरिरहँदा उत्साह र आशा दुवै पर्याप्त थिए तर परिणाम सोचेजस्तो हुन सकेन । गोविन्द वर्तमानले मात्र आंशिक रूपमा भए पनि त्यो पूरा गरेका थिए । उनको त्यही लगावले नेपाली पाठकका लागि एउटा गतिलो द्वन्द्वग्रस्त समयको समकालीन इतिहास उपलब्ध गराएको छ । र अन्त्यमा, फाइनप्रिन्टका नीरज भारी र अजित बरालले सोह्र साँझ को तेस्रो संस्करण निस्कन लागेको र त्यसका लागि केही सन्दर्भ शब्दहरू लेख्न अनुरोध गरेपछि यिनै हरफ लेखिरहने क्रममा गोविन्द वर्तमान पुन: एकपटक स्मृतिमा आए । सोह्र साँझ फेरि र्याकबाट निकालें, एकपटक उस्तै स्नेहका साथ सुमसुम्याएँ । केही पन्ना पल्टाएँ । उनीसँगका ती यात्राका दिन सिनेमाका रिल घुमेझैं झलझली आँखासामु ताजा भएर आए । जब म बजारमा नाफाका लागि निर्माण भएका वस्तुझैं साहित्यको विनिमय भएको देख्छु म उनको सम्झना अझै सान्दर्भिक र अर्थपूर्ण ठान्छु । केही कुण्ठा, केही आग्रह र केही व्यक्तिगत कमजोरीका बाबजुद वर्तमान नेपाली साहित्यका लागि एक अनिवार्य तत्त्वजस्ता लाग्थे । लेखनमा शैलीगत कुशलता र वैचारिक प्रतिबद्धताका साथै जीवनमा इमानदारी एवम् स्वाभिमानँग सम्झौता नगरेका उनी व्यक्तिगत तहमा पनि एक साहित्यकारका रूपमा सोह्र साँझसँगै नेपाली साहित्याकाशमा पछिसम्म सम्झनलायक व्यक्ति हुन् । उनका अन्य समीक्षा, निबन्ध र कविताकृति पनि उत्तिकै शक्तिशाली छन्, उनको लेखनको शक्तिप्रतिको विश्वासजस्तै । वर्तमान आफूले भेटेका ती संयोगले बाँचेकाहरूको सम्झनाबाट धेरै टाढा नजाँदै उनीहरू र हामीबाट टाढा भए । उनको निधन असामयिक र दु:खद थियो । उनको निधनसँगै उनैले भन्ने गरेझैं उनको आक्रोशको पनि अन्त्य भयो । उनी दण्डहीनताको अवस्था, पीडितहरूले न्याय पाउन नसकेको स्थिति र माओवादीहरूमा क्रमश: आइरहेको वैचारिक एवम् राजनीतिक विचलनप्रति आक्रोशित थिए । आक्रोशको कारण तिनै पीडितहरूले न्याय अनुभूत गर्न नपाउनु थियो, जसको दु:ख उनले नजिकबाट देखेका थिए । पीडा महसुस गरेका थिए । र, सोह्र साँझ लेखेका थिए । मेरा लागि भने यो एउटा थप कारण पनि हो, सोह्र साँझ को पुन: पठन । प्रत्येक पठनपछि ममा एउटा विश्वास झनै प्रबल बनेर आउँछ : एउटा अशान्त जीवन बाँचेर, असङ्त समयमा असामयिक मृत्युवरण गरेका एक शक्तिशाली कवि र निबन्धकार वर्तमानलाई नेपाली पाठकले सोह्र साँझ कै कारण कालान्तरसम्म सम्झिनेछन् । (सोह्र साँझ को तेस्रो संस्करणबाट)"
घुर,थुतेर झोस्न मन छ उसलाई अब यही आगोमाअविच्छिन्न मुकुटधारणको उखरमाउलो सपनाले रौसिएर क्रान्तिका अर्थहरु बटार्दै र बङ्ग्याउादैप्राधिकारसहित उसको सर्वहारा आङमाथि उक्लेर बर्बराइरहेकोइतिहासको सबभन्दा धुर्त जिब्रो !
शान्ति सफ्टवेयर,"हर चेतनाङ्गले जिउमै अड्डा जमाएरमेरै खुसहाल खातिर दिनरात खटिरहे पनिगृहस्थीको ढुकुटीमा शान्ति दाखिल भएको छैनतेसो र त इन्स्टल गर्नुपर्छ रे बोधीवृक्षमुनि बनेकोक्वान्टमशान्तिको जीपीएस एप्स, जुनथिचेपछि टचस्क्रिनमा देखिन्छ रे चार सत्यर, अष्टाङ्गी मार्ग चित्रजसलाई पछ्याउादै गए पुगिन्छ रे आफ्नै चित्तको शान्ति उत्पादन कारखानालौ लागौानिर्वाणमुन्धुम गाउादै निजी चित्तम् शरणम् गच्छामी !चार सत्यम् शरणम् गच्छामी !! अष्टाङ्गी मार्गम् शरणम् गच्छामी !! (कवि सुब्बाको आज विमोचन हुने कवितासंग्रह रोज्जा कविता बाट)"
पहेंलो गुलाफ,"१४ असारगुलाफ फुलिसकेछ । कति राम्रो दुईवटा मात्र फूलेछ । कहिलेदेखि पर्खेको मैले यो पहेंलो गुलाफलाई अझ अरू त फुलेकै छैनन् । यी नफक्रेका कोपिलालाई कति आनन्द छ अहिले, एउटा प्रगाढ निद्रा, अनन्त शान्ति । यी फक्रेका फूल कठै !फेरि झुसिल्कीरा लागेछ । मेरो कामै झुसिल्कीरा टिपेर फ्याँक्ने भइसक्यो । सानुचा आयो ऊ ढोकामा, पाँचवर्षे ख्याउटे केटो । चम्पा यसकी आमा काली भए पनि राताराता गाला भएकी । ऊ यहाँ कुचो लाउने काम गर्छे रोगीका कोठाकोठामा डुलेर फोहोर बेडप्यानहरू उठाउँछे । उसको आफ्नै जिन्दगी छ ।सानुचा मेरो बिस्कुटमा पल्किएको छ, अहिले ऊ जंगारमा एउटा खुट्टा बाहिर एउटा खुट्टा भित्र हालेर ङिच्च हाँसिरहेछ । त्यसले दाँत देखायो कि म कुरा बुझिहाल्छु, बिचरो ! छि: कहिले त घिन लाग्छ, त्यसको नमाझेको दाँत र नाकमा कटकटिएको सिंगान देख्ता वाक्कवाक्क आउँछ । अहिले पनि बिस्कुट लिन आएको त्यो । एउटा क्रिमक्रेकर झिकेर ढोकातिर मिल्काइदिएँ, हत्तपत्त टिपेर खुर्र दौड्यो, बुद्धु केटो ।हिजो केही लेख्न सकिनँ । राति एक बजे लेख्न बसेकी लेख्न मन लागेन । निद्रा पनि परेन । आज पनि के लेखूँ खैं ! ठूलो चट्टान उखेलिएर छातीमा झुन्डिएको छ । एउटा निर्जीव शताब्दीअघिको फसिलसित जोडिन म पुगेकी छु ।हिजो उहाँले सताउनसम्म सताउनुभयो । चीलले मुसालाई झुन्ड्याएझैं झुन्ड्याएर मलाई माथिमाथि आकाश सबै घुमाउनुभयो । कहिल्यै नसकिने आकाश रहेछ । त्यहाँबाट कति तल देखिन्छ, तर जति गयो उति माथि कहाली लाग्ने पो रहेछ । अहिले भर्खर फेरि डाक्टर मलाई इन्जेक्सन दिन आयो । इन्जेक्सन दिने ठाउँ थिएन, दुवै पाखुरा सियोले छियाछिया पारेको छ, त्यसैले निर्धक्कसँग फिला खोलिदिएँ । डाक्टरले हातमा सिरिन्ज लिएर मेरो फिलालाई हेरि मात्रै रह्यो, त्यहाँ चिमोटेका र बोक्सीले चुसेजस्ता निकै नीला डामहरू रहेछन् । मैले डाक्टरलाई भनेंसपनामा मलाई आकाश माथिमाथि उडेर घुमेजस्तो लागेको थियो । पछि अकस्मात जमिनमा पछारिएँ । आकाश त के हुन्थ्यो र निद्रा पलङबाट पो खसेकी रहिछु । डाक्टरले केही भनेन, चुपचाप त्यही नीलो फिलामा इन्जेक्सन दियो र कस्तोकस्तो आँखाले मलाई हेरेर गयो ।अस्तिदेखि मेरो छाती दुख्न थालेको छ । पहिले त अलिअलि मात्रै दुखेको थियो, मैले वास्ता पनि गरिनँ । हिजोदेखि त दुखेको झन्झन् बढ्न थाल्यो, मैले उहाँलाई हिजो पनि कति पन्छाएँ, बोलिन पनि । म नबोलेर हुन्छ र ! उहाँ त आफ्नै धुनमा बौलाहाजत्तिकै फतफताइरहनुभयो, सनकीजस्तै हललल हाँसिरहनुभयो । उफ्, आजित पारिसक्यो यो झुसिल्कीराले मलाई ! हेर न, फूलसितै कसरी लपक्क टाँसिएको ।हिजो आउँदा आउँदै एक गुच्छा प्याजी फूल मेरो हातमा थमाइदिनुभयो उहाँले । मैले त्यसै टेबुलमाथि राखेकी थिएँ त्यो फूलको गुच्छा । उहाँ घर जानुभएपछि त्यसलाई उठाएर हेरें, प्याजी फूल धेरैपछि खेलाउन पाएको, त्यसैले हेरिरहें, खेलाइरहें, एकएकवटा गरी गनें । मेरो हातमा छ्यास्स झुस लाग्यो, त्यति राम्रो फूल, त्यहाँ पनि एउटा झुसिल्कीरा रहेछ ।हातभरि चिलाउने डाबरहरू उठे अनि कताकता उहाँको हललल हाँसो मेरो बिरामीको प्राइभेट कोठाभरि घन्क्यो । कालो झुसिल्कीराका टल्ल परेका आँखामा दुईवटा चम्किला आँखाले चियाए । म तर्सिएँ, उहाँले मलाई दु:खै दिन खोज्नुभएको रहेछ । त्यो प्याजी फूल मैले परपर मिल्काउन पठाइदिएँ, नत्र त्यो झुसिल्कीरा फेरि मेरो पहेंलो गुलाफको बोटमा उक्लन्थ्यो ।ओह ! कस्तो खोकीले च्यापेको मलाई । ल, रगत पनि निकै पो आयो । सेतो थुक त पटक्कै देखिन्न । डाक्टरले यसरी बढ्ता रगत आउनु खराबी हो भनेको थियो । छाती झन् चस्किन थाल्यो, तकियाले थिचे पनि दुख्न छोड्दैन । उहाँ पनि आउनुुहुने बेला भयो । हिजोको जस्तै एक गुच्छा प्याजी फूल दिएर मेरो छातीमा अझ दुख्ने थपेर जानुहुनेछ ।चस्कियोस् यो छाती पनि, कति चस्किन पर्ने हो । यसै गरी छाती चस्कँदाचस्कँदै रगत ओकल्दाओकल्दै म सकिन्छु । मलाई उहाँले सक्नै खोज्नुभएको हो । केही छैन, म सकिइसकेकी छु, फेरि सकिनुमा मलाई के चिन्ता । सम्पूर्णता चाहन्नँ, थाहा छ अब म निको हुन्नँ, हुँदै हुन्नँ । अहिले फेरि अघिको भन्दा बढ्ता रगत आयो । उहाँ अहिले फेरि आउनुहुन्छ, ठट्टैठट्टामा एकै डल्लो पारी मलाई बेसरी निचोरेर जानुहुन्छ ।रगत झन् चुहिन्छ । झ्यालमा गुलाफको लहरापछाडि त्यो परपरसम्म फैलेको आँखाले नभेट्टाइसक्नु हरियो फाँट सल्लाघारीसित टम्म मिल्न पुगेको छ । दुवै हरिया एकाकार । फाँटमा को होलान् ती एक जोडी । घुम्न आएका हुने क्यारे, त्यत्रो फाँट स्वात्तै चहारिसके । टाढाबाट उनीहरू कति राम्रा देखिन्छन्, आइमाईको जुरोमा गुलाफको रातो फूल छ, त्यो लोग्नेमान्छेचाहिं आइमाईको कुममा हात राखेर हिंडिरहेछ ।उनीहरू सल्लाघारीसम्म पुगिसके । लौ, त्यो गुलाफको रातो फूल र कुममाथिको हातलाई सल्लाघारीको बाक्लो छायाले घप्लप्पै ढाक्यो । अब अग्लो होचो तरेली परेको रित्तो फाँट मात्रै छ । रातो गुलाफ मेरो आँखाभरि तिर्मिराएर आयो । उफ् ! म सहनै सक्दिनँ, मेरो मुटु किन यसरी हल्लिन थालेको ! यो फलामको पलङ पग्लेर मेरो जिउभरि टाँस्सिइसक्यो । कस्तो भत्भत् पोल्ने डाह !आकाश किन हल्लिन्छ यसरी, हेर आम्मै नि ! सूर्य पनि खस्न लागिसक्यो, हल्लेको हेर ! ओह ! सूर्य पनि टुक्रिन्छ अब मेरो टाउकोमा । एकैचोटि आगो खनिन्छ, म डढ्छु, यी पहेंला गुलाफ पनि डढ्छन् मसित । हेर, झुसिल्कीरा गुलाफको पातमा यति चाँडै कत्रो लाभ्रे भइसकेछ ।मरोस् यो पनि डढेर, फाल्दै फाल्दिनँ टिपेर अब यसलाई, मरोस् । मेरो छाती चक्र्यो, मुटु हल्लेको कसरी, भित्रभित्रै भुइँचालो छुटेजस्तो छ । छाती पनि फुट्छ कि क्या ! छाती फुटेपछि त रगतको मुस्लो निस्कन्छ, रगत त्यहाँ सल्लाघारीभित्र पसेको रातो गुलाफजस्तै । फुट्न लाग्यो मेरो छाती, फुट्न लाग्यो, अब रगतको छेलोखेलो बग्छ । उहाँ पनि आइपुग्नुहुने बेला भयो, आउनुहुन्छ, मेरो छाती।म पनि टोकिदिन्छु, म पनि माया गर्न थाल्छु उहाँलाई । म पनि बिरालो हुन्छु, खस्रो काँडा उम्रेको ज्रिब्रोले चाट्छु उहाँको कमलो आङभरि । उहाँको गुलाफी आङ गोडेर एकएक चोक्टा मासु झिक्छु र मेरो फोक्सोका जम्मै कीरा त्यसमा भरिदिन्छु । मलाई माया गर्ने त्यो गुलाफी आङ पनि मेरो आङजस्तै कत्ला परेको साह्रो फसिल हुनुपर्छ । उहाँका ती दूध निस्कलान्जस्ता ओठ कति लोभलाग्दा छन्, खै मेरो त्यस्तो !उहाँ आइपुग्नुहुने बेला भयो, तयार भएर बस्नुपर्यो । ती ओठलाई मुखभरि च्यापेर तनतन पिइदिन्छु । त्यसभित्रको आलो रगतमा मेरो कुहिएको रगत जति सप्पै खन्याइदिन्छु । उहाँको मायाको प्रतिदान मेरो पनि उहाँलाई माया गर्छु, उहाँ मलाई माया गर्नुहुन्छ त्यसैले म पनि उहाँलाई माया गर्छु । यसरी दिनदिनै मलाई घरदेखि भेट्न आउन उहाँलाई कत्रो मुस्किल पर्छ, त्यसैले उहाँलाई पनि यहीं यस्तै सेतो पलङमा बाँधेर राख्न पाए कस्तो हुन्थ्यो !आज त म उहाँलाई छोड्दै छोड्दिनँ । उहाँको फोक्सोमा पनि मेरो फोक्सोको जस्तै भ्वाङप्वाल; सिंगै आकाश अटाउन सक्ने भ्वाङप्वाल । हाम्रो फोक्सोको भ्वाङप्वाल बढ्दै एकै ठाउँमा गएर मिल्छ, हामी ठूलो शून्य बन्छौं अनि तिनीहरूमाथि दुईवटा कत्ला परेका साह्रा फसिलहरू समयलाई गुमाइसकेका हुनेछन् ।च्व: मेरो पहेंलो गुलाफ, एउटा एउटा पातमा एउटा एउटा लाभ्रे । सबै फूल खाएर सकिन लागिसके : यी लाभ्रेहरू कति चाँडोचाँडो पातलाई सक्दा रहेछन् । पानी छिट्यो, ऊ आकाश हल्लिरहेछ, खस्नलाई मात्रै बाँकी छ । गुलाफ ! पहेंलो गुलाफ एकएक पत्र हराउँदै छ ।(२०२३ सालमा प्रकाशित शाहको कथासङ्ग्रह पहेंलो गुलाफ बाट)"
प्रेमा शाहबारे केही तथ्य,"नखुलेको पाटोप्रेमा शाहले छद्म नाममा पनि उपन्यास लेखेकी छन् । लेखकको नाम शारदा उल्लेख गरिएको एक धून बाँसुरीको (२०४२), त्रिकोण (२०४२), कृष्ण पुष्प तथा धूलोको फूल शीर्षक चारवटा उपन्यास रत्न पुस्तक भण्डारबाट प्रकाशित छन् । सुप्रसिद्ध कथाकार एवं उपन्यासकार प्रेमा शाहले शारदाको छद्म नामबाट ती उपन्यास लेखेको भन्ने जानकारी प्राप्त भएपछि यस लेखकले उनीसँग सम्पर्क गर्दा यसलाई अस्वीकार गर्दै उपन्यासकार शारदा आफू स्वयं नभएर हाल दिल्लीमा बसोबास गरिरहेकी आफ्नी बहिनी हुन् भनेर प्रेमा शाहले बताएकी हुन् । यसै क्रममा उनले तपाईंले चाहिँ कसरी थाहा पाउनुभयो नि ? भनेर मलाई प्रतिप्रश्न पनि गरेकी थिइन् । मैले हजुरको माइजू एवं उपन्यासकार रोहिणी शाह तथा साहित्यकार पारिजातबाट जानकारी पाएको कुरा बताउँदै प्रकाशोन्मुख नेपाली महिला उपन्यासकार शीर्षक कृतिमा यो तथ्य उल्लेख गर्न रहर लागेको कुरा बताएँ र पछि पुस्तक प्रकाशित भइसकेपछि यो कुरा उनलाई सुनाउँदा तपाईंले लेखिसक्नुभएपछि भैगो नि भन्दै उनले अरू कुनै प्रतिक्रिया दिइनन् । प्रेमा शाहले कुराकानीका क्रममा यस पङ्क्तिकारसँग पहिले यसरी खण्डन गरे पनि २०४० सालतिर काठमाडौँमा बसेका बेला उनको अप्ठ्यारो परिस्थितिमा केही आर्थिक सहयोग मिलोस् भनी ती उपन्यास लेख्न लगाएर प्रकाशन गरेको कुरा रत्न पुस्तक भण्डारसँग सम्बद्ध व्यक्तिबाट जानकारी प्राप्त भएको हो । यसबाट प्रतिकूल परिस्थितिमा आर्थिक उपार्जनको अभीष्टले सस्ता खाले कृति लेख्न बाध्य भएको कुरा स्विकार्न एउटा स्तरीय साहित्यकारलाई अप्ठेरो लागेको अनुमान गर्न सकिन्छ ।लघु र मध्यम संरचनामा आबद्ध यिनका यी उपन्यासमा प्रेम, दया, सहानुभूति, वात्सल्य, सद्भाव, रिस, डाहा, षड्यन्त्र, ईष्र्याजस्ता मानवीय प्रवृत्तिलाई विषयवस्तुको रूपमा समेटेर नाटकीय रूपमा प्रस्तुत गरिएको छ । तस्करी, देहव्यापार, धोका, षड्यन्त्र आदि आदिलाई समाजबाट हटाई स्वस्थ समाजको निर्माणको चाहना राखिएका यिनका उपन्यासमा रहस्यको पनि प्रस्तुति पाइन्छ । विधवाले पुनर्विवाह गर्न पाउने वातावरणको सिर्जना हुनुपर्ने भाव अभिव्यञ्जित यिनका उपन्यासमा सत् पक्षको विजय र असत् पक्षको पराजयलाई देखाउँदै स्वच्छ, पवित्र र हार्दिक प्रेमको स्वरूपलाई देखाइएको छ । शिक्षित, उदार, चेतनशील र स्वच्छन्दवादी देखिने यी उपन्यासका सहभागीहरू प्राय: अनुकूल प्रवृत्तिका देखिन्छन् । यिनका उपन्यास सहरी क्षेत्रको उच्च र मध्यमवर्गीय पारिवारिक वृत्तमा घुमेका छन् र तिनैको खानपान, रहनसहन तथा जीवनशैलीलाई उपन्यासमा प्रस्तुत गरिएको छ । युवावर्गलाई समय कटाउने साधनको अभीष्टले लेखिएका यिनका उपन्यासको यी उद्देश्य हल्काफुल्का मनोरञ्जन प्रदान गर्नु रहेको देखिन्छ । यिनका उपन्यासमा प्रयुक्त भाषा सरल हुनुका साथै उपन्यासका शीर्षकहरू अभिधामूलक र सामञ्जस्यमूलक देखिन्छन् । अन्त्यमापुस्तकै नहेरी नदेखी कपोलकल्पित एवं हावादारी व्याख्या गर्ने प्रवृत्तिले नेपाली समालोचनाको इतिहास प्रदूषित भएको कुरा मैले धेरै अगिदेखि नै उठाउँदै आएकी छु । इतिहास लेखक सदैव सम्बद्ध विषयमा अद्यावधिक हुनुपर्छ, इतिहास लेखनमा तथ्यगत गल्ती कसैले पनि गर्नु हुँदैन । अझ स्थापित एवं वरिष्ठ भनिएका भनाइएका लेखकका कृतिलाई धेरैले आधिकारिक मानेर चर्चा र उद्धरणसमेत गर्ने हुँदा तिनमा त झनै गल्ती हुनु हुँदैन । कथंकदाचित गल्ती भइहाले यथार्थ जानकारी उपलब्ध हुनेबित्तिकै त्यसलाई हार्दिकतापूर्वक स्विकारेर सच्च्याउन पछि पर्नु हुँदैन । यसप्रकारका मनोमानीपूर्ण हावादारी उल्लेखले नेपाली साहित्यलाई पार्न सक्ने नकारात्मक असरप्रति गम्भीर हुनुलाई कसैले आफ्नो मानमर्दन भएको ठानी प्रेस्टिज इस्यु बनाएर नसच्च्याउनु भनेको चाहिँ काँध थाप्नु त परै जाओस् रामराम पनि भन्न नसकिने स्थितिको सिर्जना हुनु हो । अर्काे कुरा तथ्यगत गल्ती क्षम्य हुन सक्छ तर पुस्तकै नहेरी नदेखी हावादारी विश्लेषण गर्नु जघन्य अपराध भएकाले यो क्षम्य पनि हुन सक्दैन ।कसैले त्रुटि देखाइदिँदा आवेशमा आएर व्यक्तिगत सन्दर्भका अनेक कुरा उठाएर गल्ती देखाइदिनेकै आलोचना गरिने प्रवृत्ति पनि नेपाली साहित्यमा यदाकदा देखिएकै हो । अझ अर्काे आश्चर्यजनक सन्दर्भ यस प्रकारलाई गल्तीलाई देखाइदिँदा अनेक प्रकारका समूह सिर्जना गरी यथार्थ जानकारी गराइदिनेको प्रायोजित ढङ्गले विरोध गर्दा गराउँदा सम्बन्धित व्यक्तिलाई के तुष्टि मिल्छ, योचाहिँ मनोविज्ञानको अध्ययन हुन सक्छ । यस्ता हास्यास्पद एवं गलत क्रियाकलापका कारण भोलि आफ्नै सन्तानको शिर ननिहुरियोस् र आफ्नै सन्तानले आफूलाई नधिक्कारुन् भन्नेतर्फ पनि सम्बन्धित व्यक्तिले सोच्नुपर्ने हो कि ? तत्कालमा सजिलै उपलब्ध गर्न सकिने कृतिसमेत हेर्दै नहेरी अनुमानका भरमा कृतिको विश्लेषण गरेजस्तो गरी त्रुटि नै त्रुटिको चाङ लगाएर भविष्यका लागि हामी कस्तो सन्देश छोड्दै छौँ भन्ने कुरा बुझ्न विलम्ब भइसकेको छ । समग्रमा भन्दा नेपाली साहित्यको इतिहास लेखनमा देखिएका यसप्रकारका विडम्बनापूर्ण दुष्वृत्तिको अन्त्य अपरिहार्य भइसकेको यथार्थप्रति हाम्रो ध्यान जान ढिलाइसकेको छ ।"
२०१७ ध्रुवीकरणको वर्ष,"अमेरिकी राष्ट्रपति पदमा डोनाल्ड ट्रम्प निर्वाचित भएको विषय सन् २०१६ को सबैभन्दा ठूलो चर्चाको विषय थियो, सायद । त्यही चर्चा २०१७ को सुरुआतमा पनि सेलाएन । उनले अमेरिकी राष्ट्रपति पदको शपथग्रहण गरेयताको विश्व राजनीति धेरै हदसम्म उनीसँगै ठोक्किन पुगेको छ ।"
फ्री एट लास्ट,"फ्री एट लास्टमार्टिन लुथर किङ जुनियरको बहुचर्चित भाषण आई ह्याभ ए ड्रिम बाट सापटी लिएकी हुँ फ्री एट लास्ट । निकै त्रासद समय बिताए सलमान रुस्दीले । तर थाहै नपाई उनीमाथि मडारिएको संकटको बादल फाट्दै गइसकेको उनलाई ख्यालै रहन्न । अवाक हुन्छन् जब मार्च २७, २००२ को एक दिनमा सुरक्षा टिमका अधिकारीले खतराको लेभल एकदमै न्यून भइसकेको जानकारी गराउँछन् । स्कटल्यान्ड यार्डले दिएको एक सानदार बिदाइ पार्टीमा सामेल भई स्पेसल ब्रान्च अफिसर बब सेइट र निक कटेजलाई बिदाइको हात हल्लाएसँगै तेह्र वर्षभन्दा बढीको पुलिस सुरक्षा घेराबाट उनी मुक्त हुन्छन् । हाल्सियन होटलबाट बाहिर निस्किन्छन् र टयाक्सीका लागि हात उठाउँछन् । आजबाट ऊ जोसेफ एन्टोनबाट ओरिजिनल सलमान रुस्दी भएको छ ।गुण र अवगुणसहितका एक आम मानिस अहमद सलमान उर्फ सलमान रुस्दी उर्फ जोसेफ एन्टोन अन्तत: स्वतन्त्र हुन्छन् । फ्री एट लास्ट ।"
लाहुरेको रोडरेस,"संखुवासभाको मादी मूलखर्कमा जन्मेका २९ वर्षीय निमेष गुरुङ सिंगापुर पुलिसमा भर्ती भएको ८ वर्ष लाग्यो । परिवारको आर्थिक अवस्था उकास्नै २०६२ मा कक्षा १२ को पढाइसकेलगत्तै लाहुर लागेका थिए उनी । त्यसो त जागिरका लागि उनीभन्दा पहिला उनका बुबा बिदेसिएका थिए । पिता दुर्गाबहादुर गुरुङ साहुसँग ऋण काढेर कमाउन साउदी गएका थिए । दुर्भाग्य उनी दुर्घटनामा परे । जसोतसो जोगिएको ज्यान लिएर उनी नेपाल फर्किए । यता ऋण उस्तै थियो । रित्तो हात फर्केका दुर्गाबहादुरले घर र जायजेथा साहुलाई जिम्मा लगाउन पर्यो । निमेषलगायत छोराछोरी मामाघरमा छाडेर दुर्गाबहादुर र पत्नि मनमाया गुरुङ तेह्रथुम जिल्लाको वसन्तपुर बसाइ सरे । वैदेशिक रोजगारीले बसाइ नै सर्नुपरेको यही पीडाले निमेषले पढाइ बीचमै छोडे । आफू अनि बाआमा, तीन बहिनी एक भाइका लागि उनी जागिरको खोजीमा लागे । नेपाल प्रहरी, नेपाली सेना, सशस्त्र प्रहरीदेखि बेलायती सेनासम्ममा भर्ती हुन खोजे । तर ती सबै प्रयास सफल हुन सकेनन् । जागिरको आशा मारिसकेका उनले अन्तत: सिंगापुर पुलिस फोर्समा भर्ती हुने निधो गरे । यसमा पनि दुईपटक त असफल नै भए । तेस्रोपटकको प्रयासमा सन् २००८ को अन्त्यतिर सिंगापुर पुलिसमा भर्ती भईकन छाडे । गरिबीविरुद्ध संघर्षको प्रतिफल थियो उनको यो सफलता । यही सफलता उनको जीवनको एउटा टर्निङ पोइन्ट बन्यो । जागिर जिन्दगीका क्रममा उनी एउटा अब्बल धावक बनेर निस्किए । अहिले निमेष अन्तर्राष्ट्रिय स्तरका रोड रेसका धावकका रूपमा चिनिन्छिन् । सिंगापुरमा उनको परिचय नै छ दोस्रो नम्बरका धावक । बिनाप्रशिक्षण यस क्षेत्रमा प्रवेश गरेका उनको रोड रेस यात्रा ६ वर्ष पुग्दै छ । अहिलेसम्म जति पनि उपाधि हात पारेका छन्, ती सबै उनीसँग भएका मौजुदा अनुभव र अभ्यासबाट हुन् । यसलाई लाहुर यात्राको उपज मान्छन् उनी । उनी नेपालमा हुँदा बाल्यकालमा होस् या त युवाअवस्थामा होस् कुनै खेलमा रुचि थिएन । म गाउँको दु:खमा जन्मिएँ, हुर्किएँ, लाहुर लागेपछि साथीहरू दौडिएको देखें, जित्नेको वाहवाही हुन्थ्यो, खेलकुदबाट पनि नाम कमाउन सकिँदो रहेछ भन्ने थाहा पाएँ, यता लागें, उनी सुनाउँछन् । त्यतिबेला गोरखा रेजिमेन्टका अन्य सदस्यहरूले दौडमा पदक र पुरस्कार लिएर आउँदा जसरी नै आफूले पनि वाहवाही कमाउने हुटहुटी पलाएपछि उनी यात्रामा निक्लिएका हुन् । जागिरे भएपछि उनी मोटाउन थालेका थिए । साथीहरूले मोटे उपनाम दिएपछि घटाउने उपाय रचे । तर पल्टनमा नियमित दौडन पनि उनलाई समस्या लाग्थ्यो । आखिर ईखैले दौडन के थालेका थिए, जीवनमा पदक र पुरस्कार एकपछि अर्को हात पार्दै गए । २०१२ कै अन्त्यतिर आफ्नो युनिटभित्र साथीहरू दौडेको देखेर अचानक लोभिएका थिए । त्यो देखेर लगत्तै युनिटभित्र भएको दौड प्रतियोगितामा सहभागी भए । पहिलो सहभागितामै स्पर्धाको च्याम्पियन भए । जुन दिन उनलाई शरीर निकै हलुका भएको महसुस भएको थियो । सुरुआती त्यस समयमा जागिर र दौडलाई एकैसाथ अघि बढाउन सहज थिएन । तैपनि पहिलो सहभागितामै हात पारेको सफलताले उनलाई दौडमा आकर्षित बनायो । सन् २०१३ मा सिंगापुर ट्रयाक एन्ड फिल्डको ५ र १० हजार मिटर दुवै दौडमा भाग लिए । त्यसमा च्याम्पियन भएर १७ वर्षकै पुरानो कीर्तिमान तोडेर सनसनी मच्चाएका थिए । उनी झनै हौसिए । म पनि धावक बन्न सक्छु भन्ने आत्मबल जागेको थियो, उनी भन्छन् । उनले जागिरका अतिरिक्त दौडमा पनि भविष्य खोज्ने निधो गरे । ६ महिनामा उनले आफ्नो शरीरको १५ किलो तौल घटाएका थिए । युनिटभित्र हुने प्रतिस्पर्धामा उनलाई उछिन्ने प्रतिस्पर्धी भएनन् । सिंगापुरमा भइरहने सबैजसो दौड प्रतिस्पर्धामा सहभागी हुन थाले उनी । सबैजसो प्रतिस्पर्धामा पहिलो भएर पदक र पुरस्कार राशि पाउँथे । प्रतियोगितामा सहभागी हुन थालेको वर्ष दिन नपुग्दै उनी सिंगापुरको राष्ट्रिय धावक भैसकेका थिए । उनले सिंगापुरमा हुने गरेका ठूला प्रतियोगिता र देशबाहिर हुने अन्य प्रतियोगितामा समेत सहभागिताको अवसर पाउन थाले । सन् २०१४ मा सिंगापुरबाट छनोट भएर मलेसियामा भएको माउन्ट किनाबलु अन्तर्राष्ट्रिय दौड प्रतियोगितामा सहभागी भए । तीन केन्याली धावकलाई पछि पार्दै दोस्रो स्थान हात पारेका थिए । सोही वर्ष सिंगापुरमा भएको २१ किमिको द स्ट्रेट्स टाइम्स रनमा स्वर्ण जितेका थिए । जति बेला त्यहाँको दैनिक पत्रिका द स्ट्रेट्स टाइम्स ले उनको स्वर्णले नेपाली खेलकुदलाई गर्व गर्ने क्षण बनेको लेखेको थियो । सन् २०१५ मा हाफ म्याराथनतर्फ सिंगापुरको राष्ट्रिय च्याम्पियन बने निमेष । सन् २०१६ मा सिंगापुरमा भएको ७ किमिको न्यू ब्लान्स रन, १२ किमिको पुमा नाइट रन, १० किमिका पोकारी स्विट रन, सालोमोन एक्स क्रस कन्ट्री रन, द पर्फमेन्स सिरिज र ४२ किमिको सिंगापुर सिटी रेसमा पनि च्याम्पियन भए । ५० किलोमिटरको क्रस कन्ट्री रन र १९ किलोमिटरको द स्ट्रेट्स टाइम्समा रेसमा दोस्रो भए । सन् २०१७ को अगस्टमा अमेरिकामा भएको वल्र्ड पुलिस फायर गेम्सको १० किलोमिटर र २१ किमि (हाल्फ म्याराथन) मा पनि स्वर्ण पदक नै जिते । जुन बेला अमेरिका, बेलायत, रूसलगायत विश्वका ६१ भन्दा बढी देशका सुरक्षा निकायका धावक सहभागी भएका थिए । सुरुआतमा मध्यम दूरीका स्पर्धामा सहभागी गराउँदै आएका उनी हाफ म्याराथन र १० हजार मिटरका दौडमा निखार्दै लगेका छन् ।निमेषलाई सिंगापुर पुलिसले खेल्नकै लागि भनेर विशेष सेवा भने दिएको छैन । हालसम्म उनले आफ्नै बुद्धि, विवेक र अभ्यासले जित्दै आएका छन् । मैले अन्य धावक दौडिएको हेरेर, राम्रा धावकहरूसँग भेटेर लिएको टिप्स्लाई पछ्याउने प्रयास गर्छु, उनी भन्छन्, युट्युबमा हेरेर पनि टेक्निक सिक्छु । प्रशिक्षक नभए पनि समस्या छैन । उनीसँग इन्टरनेट र सामाजिक सञ्जालको सदुपयोग गर्ने खुबी छ । ड्युटीले गर्दा दौडमा समय मिलाउन हम्मेहम्मे पर्छ । दिनमा कम्तीमा दुई घण्टा दौडन्छन् । ड्युटी सकिनेबित्तिकै दौडिहाल्छन् । अन्य बेला फुर्सद पाए भने अलि बढी दौडन्छन् । पैसा कमाउन लाहुर लागेका उनले दौडमा लागेर यति धेरै नाम र दाम कमाउँला भनेर सोचेका पनि थिएनन् । मिहिनेत र लगनशीलताले अहिलेसम्म मलेसियादेखि अमेरिकासम्म पुगी स्वर्ण पदक हात पारे । ३ सयभन्दा बढी पदक जिते, यीमध्ये एक सय ५० जति त स्वर्ण नै छन् । उनलाई सिंगापुरमा हार्न नजानेको नेपाली भनेर चिन्छन् । जति प्रतिस्पर्धामा सहभागी भए, खाली हात कहिल्यै फर्कनुपरेको छैन, उनले भने । उनले आफ्ना कोठाको भित्ताहरू मेडलले भरेका छन् । सिंगापुरबाट प्रकाशित हुने पत्रपत्रिकाले आफ्ना पृष्ठहरूमा उनको कडा मिहिनेत र उपलब्धिबारे छापिरहेका हुन्छन् । कुनै बेला कमजोर आर्थिक अवस्थामा गुज्रिएका उनलाई लाहुरे जीवनले समृद्धितर्फ लग्दै छ । जागिरको तलबबाट परिवारलाई खानलाउन प्रशस्तै पुग्छ । दौडबाट पनि राम्रै कमाइ गर्छन् । प्रतिस्पर्धाबाटै मासिक औसत दुई देखि तीन लाख नेपाली रुपैयाँ कमाउने गर्छन् । राम्रो दौडन सक्ने धावकलाई सिंगापुरमा पारिश्रमिकको हात पार्न समस्या छैन । नियमित प्रतियोगिता भइरहन्छन् । सानै प्रतियोगिताको पनि पुरस्कार राशि राम्रै हुन्छ । दौडलाई जीवनकै एक अभिन्न मानिसकेका उनले कहिल्यै नथाक्ने बताउँछन् । अबको उनको एउटै चाहाना भनेको नेपाल फर्केर देशविदेशमा बटुलेको अनुभवलाई उपयोग गर्ने हो । नेपालको झन्डा लिएर अन्तर्राष्ट्रिय प्रतियोगितामा सामेल हुने उनको धोको छ । म जति पनि प्रतियोगितामा सहभागी हुन्छु, नेपाल जोडिन्छ, गर्व लाग्छ तर साँच्चिकै नेपालकै टिमबाट दौडन पाएको गर्विलो क्षणको पखाईमा छु, उनले सुनाए । प्रशिक्षण दिन सके भावी पुस्ताले झनै राम्रो गर्न सक्ने उनको विश्वास छ । यसका लागि आफैंबाट सुरुआत गर्नुपर्ने उनको तर्क छ । लाहुरको अवकाशपछि एथलेटिक्सको प्रशिक्षक बन्ने सपना छ उनको । नेपालको भौगोलिक विविधता दौडका लागि उपयुक्त छ, प्रतिभा र क्षमताहरू कुनाकाप्चामा छन्, अवसरबाट वञ्चित छन्, एक्पोज गर्ने लक्ष्य छ, उनले भने । :_"
मेसी र रोनाल्डो अनि ह्यारी केन,:
सिनेमाको समाजशास्त्र,"अन्त्यमायस्तो तर्क सुनेपछि हाम्रा विद्वान् निर्देशकहरूले एकपल्ट पक्कै अट्टहास गर्नेछन् । अनि भन्नेछन्, त्यसरी त कथानक होइन, बढीमा डकुमेन्ट्री फिल्म बन्न सक्छ । तर, मैले भनेको समाजशास्त्रीय फिल्म होइन, समाजशास्त्रीय दृष्टिले उचित फिल्म हो । मुख्य चुनौती नै त्यहीँ छ महानुभावहरू, कि समाजशास्त्रीय हिसाबले उचित भएर पनि उत्तिकै रुचिकर फिल्म बनाउनु ।"
विवाहेत्तर सम्बन्ध छुटाउने अस्पताल !,"चीनमा नयाँ प्रकारको उद्योगको सुरुआत भएको छ, जसले श्रीमान्श्रीमतीको आग्रहमा कुनै केटाकेटीसँग विवाहेत्तर सम्बन्ध (एक्स्ट्रा म्यारिटियल अफेयर) रहेका आफ्ना श्रीमान्श्रीमतीलाई छुटाउन मद्दत गर्छ । यसरी अनैतिक सम्बन्ध छुटाउन श्रीमान् वा श्रीमतीले दसौं हजार अमेरिकी डलर तिर्ने गरेका छन् ।यसरी अस्पतालको साहयता लिन पुग्नेमा महिलापुरुष दुवै भए पनि महिलाको संख्या निकै बढी छ । अस्पतालले श्रीमान् वा श्रीमतीको अफेयर छुटाउन मद्दत गर्नुका साथै सेवाग्राहीलाई पनि कसरी राम्रो श्रीमान्श्रीमती बन्ने भनेर सिकाउँछन् ।संघाईको चर्चित लभ अस्पतालमध्ये एक विकिङकी सहसंस्थापक मिङ लीका अनुसार उनी कहाँ सहायता माग्न आउने महिलाको संख्या धेरै छ । तसर्थ उनी त्यस्ताको श्रीमान्को अफेयर मात्र छुटाउँदिनन्, श्रीमतीलाई पनि कसरी श्रीमान् रिझाउने भनेर सुझाव दिने गर्छिन् । उनका अनुसार अस्पतालमा श्रीमान्श्रीमतीको अफेयर रहेको शंका गरेर वा यकिन गरेरै आउनेहरू हुन्छन् ।धेरै महिला वा पुरुष आफ्नो लामो वैवाहिक सम्बन्धलाई डिभोर्स गरेर टुंग्याउनुभन्दा समझदारीबाट अगाडि बढाउने चाहनासहित आउँछन्, ली आफ्नो अस्पतालको विशेषता बताउँदै थप्छिन्, हामी कहाँ उनीहरूले दिएको सूचनाअनुसार काम गर्ने विभिन्न तरिकाहरू छन् ।१७ वर्षदेखि लभ अस्पताल सञ्चालन गरिरहेका लीको साझेदार सू सिनका अनुसार उनीहरूले लगभग दस लाख जतिलाई सेवा दिइसकेका छन् । श्रीमान्श्रीमतीले आफ्नो जीवनका धेरै रमाइला पलहरू हामीलाई सुनाउँछन् जसबाट हामीलाई उनीहरूको सम्बन्ध पुन: राम्रो बनाउन सकिन्छ भन्ने लाग्छ, आफ्नो काम गर्ने तरिका बताउँदै उनले भने, उनीहरूले नै हामीलाई यस्ता गोप्य कुराहरू भन्छन् जुन हामी अफेयर छुटाउने हतियारका रूपमा प्रयोग गर्छौं ।समाज र परिवार दुवैका लागि नराम्रो विवाहेत्तर सम्बन्ध छुटाउन उनीहरूसँग ३३ तरिका छन् । उनले आफ्नो सफल तरिकाहरूमध्ये मुख्य चारका बारे बताउँदै भने, हामी सबैभन्दा पहिला त प्रेमीप्रेमिकालाई गएर अरू कसैसँग सम्बन्ध राख्न आग्रह गर्छौं, अफेयर गरिरहेकाहरूको हाकिमलाई भनेर उनीहरूको सरुवा गर्न लगाउँछौं, उनीहरूको साथी वा बाबुआमालाई हस्तक्षेप गर्न भन्छौं, प्रेमीप्रेमिकालाई उनीहरू सम्बन्धमा रहेको व्यक्तिको चरित्र निकै खराब रहेको र उसको परिवारमा भयानक वंशाणुगत रोग रहेको बताउँछौं । यसका अलावा अन्य २९ तरिका पनि छन् । सबै त कहाँ भन्न मिल्छ र मिडियालाई, उनले भने ।चिनियाँ मिडियामा घुसखोरी र धम्कीलाई लिएर धेरै समाचार प्रकाशित र प्रसारण हुन्छन् । तर, लभ अस्पताल भने आफू कुनै पनि गैरकानुनी काममा संलग्न नभएको दाबी गर्छ । अर्को त्यस्तै अफेयर छुटाउने कार्य गर्दै आएका डाई पेङ जुन भने अलिक पुरानो तरिकाले काम गर्छन् । उनी निजी गुप्तचर एजेन्सीका सञ्चालक हुन् । उनी आफ्ना सेवाग्राहीको श्रीमान् अफेयरमा रहेका प्रेमिकासँग आफ्नो एजेन्टहरूको हिमचिम बढाउँछन् र त्यसका प्रमाणहरू संकलन गरी श्रीमान्लाई दिन्छन् । उनको विचारमा आफ्नो प्रेमिकाको अन्यसँग पनि सम्बन्ध रहेको थाहा पाएपछि त्यस्ता श्रीमान् आफैं टाढा हुन्छन् र श्रीमतीसँग राम्रो सम्बन्ध बनाउँछन् ।उनका अनुसार चीनमा धनी व्यक्तिको विवाहेत्तर सम्बन्ध हुनुलाई प्राकृतिक मानिन थालिएको छ । त्यसैले उनले आफूले दिने सेवा समाजमा सुधार ल्याउन महत्त्वपूर्ण रहेको दाबी गर्छन् ।माओत्सेतुङले आफ्नो शासनकालमा विवाहेत्तर सम्बन्धलाई गैरकानुनी करार दिँदै विवाहपछि महिला अधिकार सुनिश्चित गर्न विवाह कानुन बनाएका थिए । तर, माओको मृत्युपछि जब चीनमा आर्थिक विकासको नयाँ युगको प्रारम्भ भयो तब धनीहरू पुन: पुरानो संस्कारमा फर्किए अनि विवाहेत्तर सम्बन्ध वृद्धि हुन थाल्यो ।मिडियामा प्रकाशित औपचारिक सर्वेक्षणअनुसार सी चिन पिङको भ्रष्टाचारविरुद्धको योजनाअन्तर्गत कारबाहीमा परेका ९५ प्रतिशत अधिकारीको एक वा बढी रखैल थिए । तीन वर्षअघि द पिपल्स डेली ले व्यभिचारी नक्सा नै प्रकाशित गरेको थियो । जसमा व्यभिचारी बढी भएको स्थानहरू देखाइएको थियो ।डाईका अनुसार धेरैजसो रखैल आर्थिक प्रलोभनका कारणले विवाहित व्यक्तिसँग सम्बन्ध बनाइरहेका हुन्छन् । त्यसैले ९० प्रतिशत समय त्यस्ता केटीहरू पैसाको प्रलोभन देखाउने जोसँग पनि सम्बन्ध राख्न तयार हुन्छन् । हामी उनीहरूको त्यही कमजोरीको फाइदा उठाउँछौं र प्रमाणहरू संकलन गरेर दिन्छौं, उनले भने ।विकिङका सञ्चालकहरूका अनुसार उनीहरूको व्यापार १७ वर्षमा धेरै बढेको छ । त्यसैले उनीहरू छिट्टै आफ्नो संस्थालाई सांघाईको स्टक बजारमा पनि सूचीकृत गर्ने सोचमा छन् । सामाजिक विषयका टिप्पणीकार झाङ लिजाको बुझाइमा चीनको सम्बन्धविच्छेद कानुनले पनि यसमा धेरै ठूलो भूमिका खेलेको छ । सन् २०११ मा आएको नयाँ कानुनअनुसार विवाह गर्नुपूर्व श्रीमान्ले कमाएको सम्पत्ति सम्बन्धविच्छेद हुँदा उसले श्रीमतीलाई बाँड्नु पर्दैन र प्राय:जसो समय अदालतले बच्चाहरूको जिम्मा पनि बुबालाई नै दिने गर्छ ।सम्बन्धविच्छेद कानुन पुरुषलाई हँसाउन र महिलालाई रुवाउन बनाइएको छ, लिझाले भने, यस्तै सम्बन्धविच्छेद गर्ने महिलालाई हेर्ने दृष्टिकोण पनि समाजमा फरक छ ।विकिङका सञ्चालकले भने, रखैल भनेको ट्युमर हो । त्यसैले पहिला हामी ट्युमरको व्यवस्थापन गर्छौं । त्यसपछि कटुता पैदा भएको सम्बन्धलाई सुधार गर्न थाल्छौं ।(बीबीसीमा प्रकाशित फिचरको अनूदित अंश)"
