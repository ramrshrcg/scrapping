शीर्षक,विवरण
सुरक्षा किन फितलो ?,"राजधानीमा हल्ला र त्रासकाठमाडौं (कास) बम राखिएको हल्ला र विस्फोटका घटनाले शुक्रबार दिनभरजसो राजधानीमा पनि त्रास बढ्यो । बिहानै त्रिचन्द्र कलेजअघि बम भेटियो भने राति प्रधानमन्त्री शेरबहादुर देउवाको बूढानीलकण्ठस्थित निवासको कम्पाउन्डको दक्षिण भागमा प्रेसरकुकर बम पड्कियो । यसबीचमा दिनभरजसो ठाउँठाउँमा बम भेटिएको हल्ला चले पनि कुपन्डोल र प्रधानमन्त्री निवासमा मात्रै विस्फोट भएको प्रहरीले पुष्टि गरेको छ । कुपन्डोल क्षेत्रमा साँझ भएको विस्फोटको आवाज निकै परसम्म सुनिएको थियो । विस्फोट लगत्तै पुल्चोक प्रभागका प्रहरी परिचालित भएका थिए । तर बुद्धनगर र कुपन्डोल जोड्ने पुल आसपासमा विस्फोट भएको सुनिए पनि के विस्फोट भएको थियो भनेर प्रहरीले पत्ता लगाउन सकेन । विस्फोटले मानवीय र भौतिक क्षति नभएको प्रहरी निरीक्षक गोविन्द पन्थीले बताए । बूढानीलकण्ठस्थित प्रधानमन्त्री निवासको कम्पाउन्ड बाहिर राति आठ बजेतिर प्रेसरकुकर बम विस्फोट भएको थियो । विस्फोटबाट ठूलो भौतिक र मानवीय क्षति नभए पनि उक्त क्षेत्रमा राति अबेरसम्म सन्त्रास फैलिएको थियो । नेकपा (विप्लव) ले विस्फोट गराएको प्रहरीले अनुमान गरे पनि राति अबेरसम्म संलग्न कसैलाई पक्राउ गर्न सकेको छैन । प्रधानमन्त्री निवासको सुरक्षामा सशस्त्र प्रहरीका १५ जना खटिएका छन् । त्यति धेरै सुरक्षाकर्मीको आँखा छलेर प्रेसरकुकर बम राख्न भ्याउनुले सुरक्षा व्यवस्थाप्रति गम्भीर प्रश्न उब्जिएको छ । त्रिचन्द्र कलेजअघिको बम भने नक्कली रहेको प्रहरी परिसर काठमाडौंका प्रमुख रवीन्द्र धानुकले बताए । दिनभर विभिन्न स्थानमा बम रहेको हल्ला फैलियो । सीतापाइला, थानकोट र गोंगबुबाट पनि बम रहेको हल्ला फैलाइयो, उनले भने, निर्वाचनविरोधी तत्त्वले सन्त्रास बढाउन हल्ला फैलाएका हुन्् । काठमाडौं प्रहरी परिसरले शुक्रबारसम्म विप्लवसम्बद्ध ३२ जनालाई पक्राउ गरेको जनाएको छ ।"
बेलायतले माग्यो ५५०० नर्स,"लन्डन लामो समययता नर्सको अभाव भएपछि बेलायतले ५ हजार ५ सय नर्स भित्र्याउने भएको छ । अर्न, लर्न एन्ड रिटर्न स्किमअन्तर्गत ल्याउन लागिएका नर्स बढीमा तीन वर्ष काम गरेपछि स्वदेश फर्कनुपर्ने छ । बेलायत आएपछि नर्सहरूले नेसनल हेल्थ सर्भिस (एनएचएस) कै अस्पतालमा काम गर्नेछन् । यो योजनाले एनएचएसमा अहिले देखिएको दक्ष जनशक्ति अभावको चरम समस्यासँग जुध्न मद्दत पुग्ने अधिकारीको भनाइ छ । उनीहरूले यसबाट विकासशील मुलुकका प्राविधिक जनशक्तिले पनि प्रशिक्षणको अवसर पाउने भएकाले दुवै पक्षका लागि लाभदायी हुने बताए । बेलायतमा हाल करिब ४० हजार नर्सको पद खाली छन् । तर, आलोचकहरू छोटो समयका लागि विदेशबाट जनशक्ति मगाउनुको सट्टा उनीहरूलाई बेलायतमै बस्ने अवसर दिइनुपर्ने बताउँछन् ।नेपालीको संलग्नता रहेको रिक्रुट टु हेल्थ केयर कम्पनीले ग्लोबल लर्निङ प्रोग्रामअन्तर्गत बेलायतको स्वास्थ्य मन्त्रालयसँग उक्त संख्यामा नर्स भित्र्याउन सम्झौता गरिसकेको जनाएको छ । तीन वर्षभित्र ५५ सय नर्स बेलायत ल्याउनुपर्ने सम्झौता बेलायतकै इतिहासमा पहिलो बृहत् भएको कम्पनीको दाबी छ । अहिले २० वटा देशबाट नर्सले आवेदन दिइरहेको र ३ सय नर्स छानिइसकेको रिक्रुट टु हेल्थ केयरका निर्देशक बीपी खनालले जनाए । नेपालबाट समेत आवेदन दिन सकिने जनाउँदै खनालले नर्सको आईएलटीएस तयारी शुल्क, भिसा शुल्क, हवाई टिकटदेखि बेलायत आएपछि तीन महिनासम्म बस्ने व्यवस्था, तालिम तथा अध्ययन नि:शुल्क हुने जनाए । टियर टुअन्तर्गत बेलायत आउन नर्सले आईएलटीएस वा ओईटी (अकुपेसनल इंग्लिस टेस्ट) दिनुपर्नेछ । तर, नर्सिङ अध्ययन तथा नर्सको परीक्षा अंग्रेजी माध्यममै दिएको प्रमाणित गरे वा नर्सले काम गर्ने ठाउँमा पनि अंग्रेजी माध्यममै बिरामीसँग उपचार गरेको प्रमाणित गर्न सके बेलायतको नर्सिङ एन्ड मिडवाई फ्री काउन्सिल (एनएमसी) ले अंग्रेजी परीक्षाबिना पनि मान्न सक्ने खनालले बताए । झन्डै दशकअघि बेलायत सरकारले सहज अवसर दिएपछि संसारभरिका हजारौं नर्स बेलायत आएको बताइन्छ । नेपालबाट आएका सयौं नर्स पनि अहिले सपरिवार बेलायतमा बसोबास गरिरहेका छन् ।नेप्लिज नर्सिङ एसोसिएसन यूकेकी अध्यक्ष प्रसुना कँडेलका अनुसार बेलायतका विभिन्न अस्पताल तथा नर्सिङ होममा करिब २७ सय नेपाली नर्स कार्यरत छन् । बेलायतमा पीएचडी गरेका नेपाली नर्सदेखि क्लिनिकल नर्स स्पेसलिस्टसम्म रहेको कँडेलले बताइन् ।वेल्समा कार्यालय रहेको रिक्रुट टु हेल्थ केयरमा नर्सिङमा दुई दशक बढी अनुभव सँगालेका युनिभर्सिटी हस्पिटल अफ वेल्सका पूर्वप्रमुख ड्र फिलिप्स र प्रोफेसर डा जोन स्टेफेन डेभिज निर्देशक छन् । कम्पनीले बेलायत आउन एक पैसा पनि नदिन आग्रह गरेको छ । बेलायतको स्वास्थ्य मन्त्रालयको ग्लोबल स्पोक पार्टनर रहेको उक्त कम्पनीले एनएचएस र सरकारलाई आवश्यक परे तालिम तथा विभिन्न शैक्षिक सहयोग प्रदान गर्न तयार रहेको जनाएको छ । खनालले नेपाल सरकारसँग पनि आवश्यकताअनुसार कोर्स डिजाइन गरेर अध्ययनका लागि सघाउन सकिने बताए ।"
भाइरल ज्वरोले ८ को मृत्यु,"मुगु  खत्याड गाउँपालिकामा एक महिनादेखि फैलिएको भाइरल ज्वरोका कारण आठ जनाको मृत्यु भएको छ । भाइरल ज्वरोका कारण सयौं स्थानीय प्रभावित भएका छन् । भाइरल ज्वरोले यही साता रिघा गाउँका ६५ वर्षीय बिउरासर पाण्डे, ४४ वर्षीय विष्णु जैसी, ७५ वर्षीय ऋषिसन्न उपाध्याय र सुकाढिककी ५५ वर्षीया पूर्वा कार्कीको मृत्यु भएको जिल्ला जनस्वास्थ्य कार्यालयले जनाएको छ ।भाइरल ज्वरोबाट कात्तिकमा सेरी साटबाडका ५९ वर्षीय सिंहबहादुर बुढा, खमाले कवाकी ४२ वर्षीया मागी रोकाया, पैखुगाउँका ५६ वर्षीय धनसिंह थापा र ६५ वर्षीय दलसुर थापाको मृत्यु भएको थियो । करिब डेढ सय घरधुरी रहेको रिघाका बासिन्दा भाइरल ज्वरोबाट प्रभावित बनेका छन् । सबै घरमा बिरामी देखिएपछि छिमेकी गाउँका बासिन्दा त्यहाँ जान डराउन थालेका छन् । बिरामी कुर्ने मान्छे छैनन् । सबै ज्वरोले पल्टिएका छन्, रिघा गाउँकी कुसुमकली हमालले भनिन्, औषधि किन्ने रकम अधिकांशसँग छैन । अरूले ल्याइदिँदैनन् । हामी गरिबलाई ज्यान बचाउन मुस्किल भयो । भदौदेखि कात्तिकसम्म मलेरियाले थला पारेको र कात्तिकदेखि ज्वरोले सास्ती पाएको उनको भनाइ छ । उनका अनुसार जिल्ला जनस्वास्थ्य कार्यालयको टोलीले केही समयअघि शिविर सञ्चालन गरेपछि नियन्त्रणमा आएको ज्वरो फेरि फैलिएको छ । कडा ज्वरो आउने, टाउको दुख्ने, घाँटी पाक्ने, पेट दुख्ने, रिँगटा लाग्ने, बान्ता आउने, आँखा दुख्ने, खान मन नलाग्ने जस्ता लक्षण देखिएको उनको भनाइ छ । दुई सातासम्म बिरामी परेका बालबालिका र युवाको ज्वरो निको भए पनि ५० वर्षमाथिकाको मृत्यु हुने गरेको छ । चिसो बढेसँगै गम्था, रिघा, रातापानी, कोटडाँडा, श्रीकोटलगायत बस्तीमा भाइरल ज्वरो फैलिएको छ । भाइरल ज्वरोकै डरले प्रतिनिधि र प्रदेशसभा चुनावमा स्थानीय बासिन्दा मतदानका लागि नगएको पैखु गाउँका लोकेन्द्र थापाले बताए । निमित्त जिल्ला स्वास्थ्य अधिकृत धनप्रसाद शर्माले औषधिसहित अहेब ज्ञानसिंह बुढाको नेतृत्वमा स्वास्थ्यकर्मीको टोली बिहीबार पठाइएको जानकारी दिए । चिसो र सुक्खा मौसम तथा धूलोले भाइरल फैलिएको उनले बताए । कार्यालयमा औषधि किन्ने बजेट नभएको बुढाको भनाइ छ । उनका अनुसार सबै बजेट गाउँपालिकामा गएपछि समस्या भएको हो । गाउँपालिकाको रातापानीमा प्राथमिक स्वास्थ्य केन्द्र, गम्था, रातापानी, सेरी र खमालेमा स्वास्थ्य केन्द्र भए पनि औषधिका नाममा सिटामोल पनि नहुँदा बिरामी जोगाउन कठिन भएको छ । जिल्ला अस्पतालमा पनि दैनिक १ सय ५० बढी ज्वरो र टाइफाइडका बिरामी आउने गरेको डा मीना काफ्ले चौलागाईंले बताइन् । अत्यधिक चिसो बढेकाले बिरामीको संख्यामा वृद्धि भएको हो, उनले भनिन् ।"
अधिकारीको ह्याट्रिक दाउमा चालिसेको चुनौती,"पोखरा सडक, शिक्षित जमात र राजनीतिक चेतना बढेका निर्वाचन क्षेत्रमा मतदाताको स्वविवेक निर्णायक हुन्छ । यस्तो अवस्थामा उम्मेदवारले दिने आश्वासन र मतदाताका प्रश्नको जवाफ सहज हुँदैन । यही अनुभव गरिरहेका छन् कास्की २ बाट प्रतिनिधिसभा सदस्यका प्रतिस्पर्धी उम्मेदवार एमालेका रवीन्द्र अधिकारी र कांग्रेसका देवराज चालिसे ।बिहीबार चालिसे महानगरको २१ नम्बर वडामा पर्ने निर्मलपोखरीका पहाडी बस्तीमा थिए भने अधिकारी त्यसैको पल्लो छेउको अर्को डाँडा कृस्तिनाच्ने चौरमा । पोखरा उपमहानगरबाट महानगरमा रूपान्तरित हुँदा साविकका यी दुवै गाविस गाभिएका हुन् ।निर्मलपोखरीको शिवालय चोकको घुम्तीमा दिउँसो घाम ताप्ने मेलोको छलफलमा भेटिएका स्थानीय गंगादत्त भण्डारी यस पटकको निर्वाचनमा भोट माग्न आउनेले स्थानीय तहको काम, कर्तव्य र अधिकारबारे कर्मचारीलाई राम्रोसँग बुझाइदिनुपर्ने धारणा राख्छन् । पहिले गाविस थियो, गाविसमा गएर योजना माग्दा सजिलो थियो, उनले भने, अब महानगरपालिका पुग्नुपर्छ, कर्मचारी कुरा बुझ्दैनन्, सजिलो कामका लागि पनि मेयरउपमेयरलाई नभेटी नहुने कस्तो चलन बसेको होला ? भण्डारीजस्ता धेरैको प्रश्न स्थानीय तहले गर्ने कामकारबाही र दिने योजनाकै विषयमा छ । प्रतिनिधिसभा सदस्यका उम्मेदवारहरूले पनि यस्तै प्रश्नका जवाफसँगै आश्वासन बाँड्नुपरेको छ । कास्कीमा ३ क्षेत्र छन् । पोखरेलीका अधिकांश चुनावी छलफल भने २ नम्बर क्षेत्रका वाम गठबन्धन र कांग्रेस उम्मेदवारबीचको प्रतिस्पर्धाले खिचेको छ । दुई पटक संविधानसभा र संसद्मा प्रतिनिधित्व गरिसकेका अधिकारीसँग प्राध्यापन पेसामा रहेर पार्टीको बुद्धिजीवी मञ्चहरूमा आफ्नो उपस्थिति जनाइरहेका चालिसे प्रतिस्पर्धीका रूपमा उभिएका छन् ।४९ वर्षीय अधिकारीको प्रतिबद्धतापत्रमा कोरला नाका खुलाउनेदेखि पर्यटन पूर्वाधार, स्याटलाइट सिटी निर्माणसम्मका महत्त्वाकांक्षी योजना छन् । चालिसेले पनि महानगरको बृहत्तर विकाससँगै जिल्लाको पूर्वाधार विकास, रोजगारी सिर्जनाका योजनालाई चुनावी मुद्दामा समेटेका छन् । मतदाता भेट्दै हिँडेका ५७ वर्षीय चालिसेको कार्यकर्तासहितको टोली बिहीबार शिवालय चोक आइपुग्दा अपराह्न ४ बजेको थियो । टोलीको बिहानको खाना खाने समय बल्ल भयो । हामी योजनाबद्ध काम गर्नमा धेरै पछि छौं, सडक होस् वा नालाका योजना, चालिसेले भने, कति वर्षपछि त्यसको कति बिस्तार गर्ने, अहिले कसलाई कति जग्गा छाड्नुस् भन्नुपर्ने भन्नेमा ठ्याक्कै हेक्का छैन । अनि धेरै योजनामा सुझबुझ देखिँदैन । सांसद पदको उम्मेदवारले स्थानीय तहले गर्ने विकास पूर्वाधारका कामको आश्वासन दिन बाध्य हुनु विडम्बना भएको उनले सुनाए । मतदातासँग धेरै प्रश्न छन्, पहिले जितेर सरकारमा पठाएका, स्थानीय तहमा जिताएकाहरूबारे पनि धेरै गुनासो गर्छन्, उनले भने, मैले नसकिने कुरामा कसैलाई वाचा गरेको छैन । फेरिएको परिवेशमा करिब ६० प्रतिशत मतदाता सचेत र राजनीतिक सुझबुझ भएको भए पनि ४० प्रतिशत निर्णायक हुने मतदाता रिझाउन सजिलो नभएको उनले बताए । लामो समय विद्यार्थी राजनीति अनि प्राध्यापन पेसामा बिताएका चालिसेको यो पहिलो प्रत्यक्ष चुनावी अनुभव हो । तर, उनी सन्तुलित शैलीमा मतदाताका प्रश्नको उत्तर दिन्छन् । वाम गठबन्धनका अधिकारी उनका प्रतिस्पर्धी उम्मेदवार भएकाले पनि उनले संयमसँगै जनताले बुझ्ने भाषामा आफ्ना एजेन्डा राखिरहेका छन् । मैले प्रतिस्पर्धी उम्मेदवारका विषयमा व्यक्तिगत कुरा भन्नुपर्ने केही छैन, लोकतन्त्रमा प्रतिस्पर्धा हुन्छ, उनले भने, परिवर्तन चाहने जनताले सधैं एउटैलाई चुनिरहन्छन् भन्ने हुँदैन । चार दशकदेखि पार्टीमा क्रियाशील भए पनि प्रत्यक्ष उम्मेदवारीको पहिलो मौका पाउनासाथ यसपालि उनी प्राध्यापन पेसा छाडेर निर्वाचनमा होमिएका हुन् । राजनीतिक आन्दोलनका क्रममा २ वर्ष ३ महिना जेल बसेका चालिसे धेरै पटक सम्भावित उम्मेदवारको अन्तिम सूचीबाट हटाइन्थे । यस पटक बलियो उम्मेदवारका रूपमा कांग्रेसले उनको नाम अघि सारेको हो ।संविधानसभाको पहिलो र दोस्रो निर्वाचनमा विजयी एमालेका अधिकारीले संसद्को विकास समिति सभापति हुँदै राष्ट्रिय स्तरमा आफ्नो विकासप्रेमी छवि बनाइसकेका छन् । पोखराको पृथ्वीनारायण क्याम्पसबाट विद्यार्थी राजनीति हुँदै कीर्तिपुरमा पनि आफ्नो क्षमता देखाएका उनी सम्भावना भएको नेता मानिन्छन् । २०५१ मा एमाले, ०५१ र ०५६ मा कांग्रेसले जितेको क्षेत्रमा अधिकारीले दुई पटक हात परेको जित यस पटक भने त्यति सहज नहुन सक्छ । तर, उनी भने जित्नेमा निश्चिन्त छन् । मैले चुनाव आएपछि मात्रै मतदातासँग भेटघाट गर्ने र संवाद गर्ने गरेको होइन, अधिकारीले भने, पहिल्यैदेखि मतदातामाझ छु । निरन्तर छलफलमा सहभागी छु । मलाई चुनावले अत्याएको अवस्था छैन । अधिकारी यसअघि कास्की ३ बाट विजयी भइआएका हुन् । निर्वाचन क्षेत्र पुन:संरचनापछि कास्कीमा निर्वाचन क्षेत्र ४ बाट घटेर ३ भएको छ । ३ नम्बर क्षेत्र २ भएको छ, यसमा केही ठाउँ थपघट पनि भएका छन् । त्यसैले आफू निश्चिन्त छु भने पनि अधिकारीले चुनाव प्रचारको अभियानलाई शिथिल हुन दिएका छैनन् । हुन त उनीसँग यस पटक वाम गठबन्धन बनेकाले माओवादीको मत पनि जोडिएको छ । बिहानै निस्कने, दिनभरि चुनावी सभा, भेटघाट अनि साँझ समीक्षा गरेर भोलि कता जाने भन्ने तय गर्छौं, उनले भने, मतदाता के चाहन्छन्, आवश्यकता केके हुन् भन्ने थाहा छ । पार्टीको घोषणापत्र, वाम गठबन्धनले चुनावमा मतदातामाझ पार्ने असर केलाएका उनको भनाइमा धेरैले मतदाता चुनावमा बालेका कुराप्रति जितेर गएपछि कति प्रतिबद्ध रहन्छ, हेर्छन् । हामी बहुमतको पाँचवर्षे पूरा अवधि चलाउन सक्ने सरकार, राजनीतिक संकटको निकास चाहन्छौं, जनताले खोजेको पनि यही हो, उनले भने, विकास पूर्वाधारमा हामीले गर्न सक्नेसम्मका प्रतिबद्धता पनि जरुरी छ । आफूले सांसद हुँदा विकास क्षेत्र र पूर्वाधारका लागि विनियोजन गर्न पाएको बजेटको खर्च पारदर्शी रहेकाले प्रश्न उठाउने ठाउँ नभएको उनले बताए ।राष्ट्रिय तहमा पहिचान बनाएका अधिकारीसँग चालिसेको प्रतिस्पर्धा सहज छैन । तर, आफ्नो निर्वाचन क्षेत्रमा चालिसे चिनिएका नेतामध्ये पर्छन् । पहिलो पटक मैदानमा आएकाले उनले मतदाताका धेरै प्रश्नको सामना गर्नुपरिरहेको छैन । अधिकारीले भने आफूले दुई पटक जितेर गएपछि गरेका कामसँगै स्थानीय तहमा पनि अधिकांश स्थान जितेका आफ्नै पार्टीका जनप्रतिनिधिका गुनासाको जवाफसमेत दिनुपरिरहेको छ । ३३ हजार मतदाता रहेको कास्की २ मा पोखरा महानगरका ११ वटा वडा पर्छन् । पोखरा महानगरमा बिस्तार गरिँदा परेका क्षेत्र धेरै भएकाले स्थानीय तहको विकास योजना वितरणमा धेरै क्षेत्र पछाडि छन् ।"
आचारसंहिता उल्लंघनमा प्रतिस्पर्धा,"वीरगन्ज वीरगन्ज महानगरपालिकाका मेयर विजय सरावगीले वडा नम्बर १६ नगवाको गणेश टोलमा गत शनिबार धर्मशाला शिलान्यास गरे । वडाध्यक्ष श्यामबाबु चौरसिया र मेयर सरावगीले ६० लाख रुपैयाँमा निर्माण हुने धर्मशालाको एक कार्यक्रमबीच शिलान्यास गरे पनि नगर परिषद्बाट धर्मशाला निर्माण गर्ने योजना भने पारित भएको छैन । मंसिर २१ गते हुने प्रतिनिधिसभा र प्रदेशसभा निर्वाचनका लागि गत महिनादेखि नै आचारसंहिता लागिसकेको छ । मुख्य निर्वाचन अधिकृतको कार्यालय पर्साका प्रवक्ता युवराज अधिकारीका अनुसार आचारसंहिता लागू भएपछि चालु योजनामा परेका बाहेक अन्य कुनै पनि निर्माण कार्य गर्न पाइँदैन । मतदातालाई प्रभाव पार्ने किसिमले कुनै पनि निर्माण कार्य गर्न पाइँदैन, उनले भने । वडाध्यक्ष चौरसियाका अनुसार आगामी पुस १२ गते बस्ने नगर परिषदको बैठकमा धर्मशाला निर्माण गर्ने योजना पारिनेछ । त्यतिखेर नै बजेट पनि पास गराउँछौं, उनले भने, महानगरपालिका र वडाको बजेटबाट धर्मशाला निर्माण गर्ने योजना छ । जानकारका अनुसार चुनावको मुखमा मेयर सरावगीले विभिन्न प्रलोभन दिएर मतदाता आकर्षित गर्न खोजेका छन् । कुल ३२ वडा रहेको महानगरपालिका पर्सा १ र २ नम्बर क्षेत्रमा पर्छ । उनी संघीय समाजवादी फोरम नेपालबाट निर्वाचित भएका हुन् । धर्मशाला शिलान्यास गरेकै दिन सरावगीले नगवामा केही व्यक्तिलाई पार्टी प्रवेशसमेत गराएका थिए । स्थानीय उमेश यादवका अनुसार नगवामै रहेको मुस्लिम धर्मावलम्बीहरूको इदगाहका लागि मेयरले पर्खाल निर्माण गरिदिने आश्वासन बाँडेका थिए । चुनावको मुखमा मतदाता र ठेकेदार प्रभावित पार्न मेयरले अनेक आश्वासन बाँडिरहेका छन् । उनको यस कार्यको अन्य दलले भने विरोध गरेका छन् । आचारसंहिता उल्लंघनमा फोरम मात्र सक्रिय छैन । कांग्रेसले वीरगन्जको सौराहामा मतदाता आकर्षित गर्न चापाकाल वितरण गरेको सूचना आएपछि मुख्य निर्वाचन अधिकृतको टोली तत्काल पुगेर नियन्त्रणमा लियो । वाम गठबन्धनका पर्सा २ का उम्मेदवार पनि आफ्नो अस्पतालको गाडीमै साउन्ड बक्स जडान गरी चुनावी गीत बजाउँदै घरदैलो गरिरहेका छन् । चारवटासम्म चारचक्के सवारी प्रयोग गर्न पाइने प्रावधान भए पनि यहाँका प्रत्येक उम्मेदवारले दर्जनभन्दा बढी गाडी प्रयोगमा ल्याइरहेका छन् । अधिकांश उम्मेदवारले भारतीय नम्बर प्लेटका गाडी प्रचारप्रसारमा प्रयोग गरिरहेका छन् । वीरगन्ज भन्सार कार्यालय प्रमुख सेवन्तक पोखरेलले उम्मेदवारले चुनावी अभियानमा प्रयोग गरेका केही गाडीले मात्र भन्सार राजस्व तिरेको जनाए । अधिकांश गाडी राजस्व छलेर प्रयोग भइरहेका छन् । भारतीय नम्बरको गाडी प्रयोग गर्दा मुख्य निर्वाचन अधिकृतको कार्यालयबाट इजाजत लिनुपर्ने आचारसंहितामा उल्लेख छ । मतदाता लोभ्याउन चुनावी भोजभतेरमा बन्देज लागे पनि अहिले दिनहुँ प्रत्येक क्षेत्रमा भोजभतेर चलिरहेको छ । प्रभावशाली उम्मेदवारले प्रत्येक वडामा बिहान र साँझको खानाको व्यवस्था नै गरेका छन् । चुनावी भतेरमा कुखुरा भन्दा खसीको मासु बढी खपत भइरहेको छ । अहिले आफ्नो मतदाता जोगाउन खर्च केन्द्रित छ । निर्वाचन हुन ६ दिन मात्र बाँकी रहँदा प्रभावशाली उम्मेदवारको दिनको कम्तीमा १५ लाख रुपैयाँ खर्च भइरहेको छ, एक राजनीतिक जानकारले भने, अरूको कार्यकर्ता तान्नुभन्दा पनि आफ्नै कार्यकर्ता अरूले नतानोस् भनेर खर्च भइरहेको छ । मौन अवधिको एक दिन अगाडिदेखि तटस्थ मतदाता र विपक्षी दलका कार्यकर्ता खरिद गर्न ठूलो आर्थिक चलखेल हुने जानकार बताउँछन् । छिमेकी मुलुकको प्रभाव देखाउन उम्मेदवारले त्यहाँका सांसद र नेतालाई समेत चुनावी सभामा बोल्न लगाएका छन् । संघीय समाजवादी फोरम नेपालका क्षेत्र नम्बर १ का प्रतिनिधिसभा उम्मेदवार प्रदीप यादवले वीरगन्ज महानगरपालिका १८ सुखचैनामा आयोजना गरेको रात्रिसभामा भारतीय जनता पार्टीका मोज्जफरपुरका सांसद अजय निसाद र राष्ट्रिय जनता दलका साविर हुसैनको उपस्थिति थियो ।"
प्रधानसेनापति निरीक्षणमा,"काठमाडौं (कास) प्रधानसेनापति राजेन्द्र क्षत्री नेतृत्वको विशेष सैन्य टोलीले तराईका जिल्लाहरूमा निर्वाचन सुरक्षा अवस्था निरीक्षण गरेको छ । नेपाली सेनाले सुरक्षाको दृष्टिकोणले संवेदनशील मानिएका जिल्लाहरूको विशेष निगरानी गरिरहेका बेला बिहीबार र शुक्रबार प्रधानसेनापति नै ती जिल्ला पुगेका हुन् । टोलीले बिहीबार भारतसँग सीमा जोडिएका र आपराधिक समूहहरू बढी नै सक्रिय रहेका र हुन सक्ने कोटिमा परेका जिल्लाको भ्रमण गरेको थियो भने शुक्रबार बुटवललाई केन्द्रमा राखेर आसपास क्षेत्रको अनुगमन गरेको हो । निर्वाचनको तेस्रो घेरामा रहने सेनाले सुरक्षा संवेदनशील क्षेत्रमा पहिलेदेखि नै गस्ती बढाइसकेको छ । प्रधानसेनापति क्षत्रीले निर्वाचन शान्तिपूर्ण, निष्पक्ष तथा भयरहित वातावरणमा सम्पन्न गराउन आफ्नो जिम्मेवारी सचेततापूर्वक निर्वाह गर्न निर्देशन दिए । निर्वाचन सुरक्षा निरीक्षण भ्रमणका क्रममा प्रधानसेनापति क्षत्रीले स्थलगत वस्तुस्थिति, अपरेसन, तालिम, बन्दोबस्ती लगायत तयारीबारे जानकारी लिएको सैन्य जनसम्पर्क तथा सूचना निर्देशनालयको विज्ञप्तिमा उल्लेख छ ।"
भाडाका अपराधी चुनौती,"जनकपुरवीरगन्जराजविराजप्रदेश २ का प्रहरी प्रमुख एआईजी विजयलाल कायस्थ बिहीबार बिहानैदेखि जिल्ला दौडाहामा थिए । सप्तरी र सिरहामा सुरक्षा ब्रिफिङ सकेर शुक्रबार अपराह्न जनकपुर फर्किए । साँझ धनुषामा पनि ब्रिफिङ गर्न भ्याए । बाँकी ५ जिल्लाका लागि शनिबार बिहानैदेखि निस्कने भएका छन् । सुरक्षाका तीनै निकाय संयुक्त र समन्वयात्मक ढंगले परिचालन गरिएको छ, उनले भने, निर्वाचनविरोधी तत्त्वहरूको मनोबल खस्किएको पाइएको छ । हामी उच्च सतर्कमा छौं । हाम्रा सुरक्षाकर्मीहरूको मनोबल उच्च छ । उच्च पहाडी र हिमाली क्षेत्रमा पहिलो चरणमा भएका आम निर्वाचनको तुलनामा २१ गते हुने दोस्रो चरणको निर्वाचनमा सुरक्षा चुनौती थपिएको छ । दोस्रो चरणमा ४५ जिल्लामा निर्वाचन हँुदै छ । तीमध्ये २२ जिल्लाको भारतसँग खुला सिमाना छ । बाक्लो ओहोरदोहोर हुने नाकाहरूमा सुरक्षाकर्मीको उपस्थिति रहे ग्रामीण क्षेत्रमा चाहिने मात्रामा सुरक्षाकर्मी परिचालन हुने अवस्था छैन । त्यसलाई ध्यान दिएर सुरक्षा निकायले तालिमप्राप्त कुकुर परिचालन गर्नेदेखि अन्य उपाय लगाएका छन् । प्रदेश २ का सबै जिल्लामा खुला सीमा छ । एआईजी कायस्थ यसलाई प्रमुख सुरक्षा चुनौतीका रूपमा लिन्छन् । वारिपारिका बासिन्दाका अनुहार र भाषा प्राय: मिल्नु अर्को चुनौती हो, उनले भने, तर, त्यस्ता चुनौती सामना गर्न हामीले अधिकतम उपाय प्रयोग गरिरहेका छौं । ढुक्कले मतदान गर्न पाउने अवस्था छ ।गत आइतबार सिरहामा ड्युटीमा रहेका सुरक्षाकर्मीमाथि गोली चलाउने व्यक्तिलाई तीन घण्टामै प्रहरीले पक्राउ गरेको थियो । शंका लागेर सिरहाबाट लखेटदै आयौं । गोली हान्ने व्यक्तिले बीचमा मोटरसाइकल फेरे पनि हाम्रो सुराकले थाहा पायो । तीन घण्टामा धनुषामा पक्राउ गर्न सफल भइयो, प्रहरी स्रोतले सुनायो । प्रहरीले ठाउँठाउँमा चेक प्वाइन्ट राखेर सुरक्षा जाँचसमेत तीव्र बनाएको छ । सुरक्षा जानकारहरू भन्छन्, निर्वाचन बिथोल्ने समूहले खुला नाकाको सजिलै दुरुपयोग गर्न सक्छन् । धनुषाका प्रमुख जिल्ला अधिकारी दिलीप चापागाईंले खुला सिमानाका कारण घुसपैठ र आपराधिक घटना हुन सक्ने अवस्थालाई ध्यान दिँदै सुरक्षा सतर्कता अपनाइएको जानकारी दिए । भारततर्फबाट भाडाका अपराधी निर्वाचनमा उपयोग गर्न सक्ने हाम्रो विश्लेषण छ, चापागाईंले भने, सीमा क्षेत्रमा निगरानी बढाइएको छ । भाडाका अपराधीबाट हुने सम्भावित खतराको पहिचान गरी उच्च सतर्कता अपनाइएको छ ।दुवै देशका सुरक्षाकर्मी उच्च सतर्कखुला सीमा भएका कारण निर्वाचनको समयमा गलत मनसायसाथ व्यक्तिहरू आउनजान सक्छन् । शान्ति सुव्यवस्था खलल पुर्याउने गतिविधि हुन सक्छन् । मुख्य नाकामा प्रहरी परिचालन गरिए पनि ठूलो संख्यामा हुने ओहोरदोहोरले प्रत्येक व्यक्तिलाई चेकजाँच गर्ने अवस्था पनि छैन । त्यही चुनौती चिर्न पर्सा प्रहरीले बिहीबारदेखि नाकाहरूमा तालिमप्राप्त कुकुर परिचालन गरेको छ । चेकजाँचमा कडाइ गरेको छ ।निर्वाचन सुरक्षालाई लक्षित गरी गत साता वीरगन्जमा नेपालभारत सीमावर्ती सुरक्षा अधिकारीहरूको बैठक बसेको थियो । दुवै देशका सुरक्षा अधिकारीहरूले निर्वाचनमा हाई अलर्ट मा रहन सहमति जनाएका थिए । दुवै देशका सुरक्षा अधिकारीहरूको बैठकमा निर्वाचन सुरक्षालाई चुस्त एवं प्रभावकारी बनाउन कुनै कसर बाँकी नराख्ने सहमति भएको पर्साका प्रमुख जिल्ला अधिकारी विनोद प्रकाश सिंहले जानकारी दिए । सुरक्षा निकायलाई हाई अलर्ट राख्न दुवै देशका सुरक्षा अधिकारीले लिखित सहमति नै गरेका छन् । पर्साका प्रहरी प्रमुख एसपी डा गणेश रेग्मीका अनुसार निर्वाचन बिथोल्ने समूहमाथि कडा निगरानी बढाइएको छ । विप्लव समूहका भोजपुरा इन्चार्जदेखि जिल्ला स्तरीय १० नेतालाई प्रहरीले नियन्त्रणमा लिएको छ । प्रहरी स्रोतका अनुसार पार्टीको दस्तावेज, विस्फोटक सामग्रीसहित बिहीबार मात्र एक उच्च नेतालाई नियन्त्रणमा लिइएको छ । सामान्य घटना भए पनि सुरक्षा चुनौती केही छैन, उनले कान्तिपुरसँग भने, ढुक्क भएर भोट हाल्ने वातावरण बनाएका छौं ।संयुक्त गस्तीसप्तरी प्रशासनले पछिल्लो समय निर्वाचनलाई ध्यानमा राखी सीमापारिको बिहारका जिल्ला सुपौल र मधुवनीका स्थानीय प्रशासनसित पटकपटक बैठक गरिसकेको छ । जसमा दुई देशका अधिकारीले चुनावी सुरक्षालाई चुस्त बनाउन सक्रियतापूर्वक लाग्ने प्रतिबद्धता जनाएका छन् । आपराधिक प्रवृत्तिका व्यक्तिहरूबारे सूचना आदानप्रदान गर्ने, बोर्डर सिल गर्ने सहमति भइसकेको छ । यसका अतिरिक्त निर्वाचन अवधिभर अहिले दुवैतर्फका सुरक्षाकर्मीहरूले संयुक्त गस्तीसमेत सञ्चालन गरिरहेका छन् भने सीमा नाकामा अन्य बेलाभन्दा अहिले कडाइका साथ चेकजाँच भइरहेको प्रहरी उपरीक्षक सिंहले जनाए ।आयातीत अपराध चुनौती बिहारमा एक दर्जनभन्दा बढी हत्याका घटनाका आरोपी मुखियाजी भनिने धीरेन्द्र यादवले नेपाल छिरेर २०६५ मा सप्तरीको तोपा र सुनसरीको पश्चिम कुसहा गरी २ स्थानबाट नेपाली नागरिकता लिए । सप्तरी, सुनसरी र सिरहामा घुमघाम गर्दै खुलेआम आतंक फैलाए । उनले राजविराजको मुख्य बजारमा कृषि विकास बैंक राजविराज शाखाका तत्कालीन प्रबन्धक विक्रम साहको दिनदहाडै गोली हानी हत्या गरे । राजविराजमा नाम चलेका डाक्टर मुरलीप्रसाद सिंहको अपहरण गरी १७ लाख फिरौती असुले । अन्य कैयौं व्यापारी र उच्च ओहदाका व्यक्तिसित मोटो रकम चन्दा संकलन गरे । उनलाई सुनसरीको इटहरीबाट पक्राउ गरी काठमाडौं हुँदै झुम्का जेल सारियो । उनी अन्य ११ जनासहित सुरुङ खनेर फरार भए । भारतमा विभिन्न घटनामा आरोपी रहेका सुभाष झा सप्तरी आएर नेपाली नागरिक बने । उनले यहाँ सशस्त्र राजनीति सुरु गरे । जनतान्त्रिक तराई मुक्ति मोर्चा को मुक्ति समूहका सप्तरी इञ्चार्ज बनी उनले चन्दा आतंक फैलाए । प्रहरीद्वारा पक्राउ गरिएका उनी पनि झुम्का जेलबाट फरार हुनेको सूचीमा थिए । धीरेन्द्र र सुभाष मात्र होइनन्, बिहारका कुख्यात अपराधमा संलग्नहरूले सीमावर्ती मधेसका जिल्लामा आतंक मच्चाइसकेका छन् । निर्वाचनको समयमा एक प्रतिस्पर्धीले अर्को प्रतिस्पर्धीलाई आक्रमण गराउन तथा विभिन्न किसिमको दुस्मनी साँध्न पैसा दिएर आयात गरिने भारतीय अपराधी सधैं यस क्षेत्रको सुरक्षा चुनौती बन्दै आएको छ । खुला सीमाका कारण भारतीय आपराधिक प्रवृत्तिका व्यक्तिहरू सहजै नेपाल आउने र यहाँ नेपाली नागरिकता पाउन सक्ने सहजताका कारण उनीहरूले निर्वाचनका बेला सुरक्षा व्यवस्थामा चुनौती बन्न सक्ने खतरा रहँदै आएको छ । खुला सिमाना, भारतीय अपराधीहरूको नेपाली नागरिकसित पारिवारिक सम्बन्ध, पैसा लिएर ज्यान मार्ने, सुपारी लिने तथा नेपाली नागरिकता लिएर नेपालमा खुलेआम बसोबास गरी यहाँको राजनीतिमा चासो लिनेहरू निर्वाचनमा प्रयोग हुन सक्ने भएकाले सीमा सुरक्षा चुनौतीपूर्ण बनेको हो ।"
नमुना क्षेत्र बनाउँछौं,"जनतासामु मैले विभिन्न प्रतिबद्धता जनाएको छु । म गर्न सक्ने कुरा मात्र बोल्छु, जुन मेरो पहुँच र मैले गर्न सक्ने हुन्छन् तर, सम्भावना बोकेका विकास निर्माणका लागि पहलकदमीमा म कुनै कमी हुन दिनेछैन । यस क्षेत्रका जनताको सेवामा म जहिले पनि समर्पित रहनेछु । यस क्षेत्रमा रहेको निजामती कर्मचारी अस्पतालमा यहाँका स्थानीय जनताको उपचारका लागि छुटको व्यवस्था गर्ने मेरो पहिलो प्राथमिकता रहनेछ । यस क्षेत्रको सडक, ढल, खानेपानीलगायत विकास निर्माणमा पनि मेरो उत्तिकै चासो रहन्छ । यो क्षेत्रलाई मुलुककै सुविधा सम्पन्न र नमुना बनाउन सकिन्छ । वाग्मती करिडोर निर्माण गरेर त्यस क्षेत्रमा हरित उद्यान बनाउन पहल गर्नेछौं । सामुदायिक विद्यालयको स्तरोन्नति गरेर गुणस्तीय शिक्षा दिइनेछ । युवा क्लब तथा गुठीको विकास गरेर त्यहाँबाट युवा, वृद्धवृद्धा तथा महिला सबैले प्रत्यक्ष लाभ लिन सक्ने विभिन्न कार्यक्रम सञ्चालनका लागि पहल गर्नेछौं । महिलाका लागि विभिन्न सीपमूलक कार्यक्रम सञ्चालन गरेर आय वृद्धि गर्न पहल गर्नेछु । मेरो क्षेत्रमा सुकुम्बासी बस्ती छ, उनीहरूको उचित बसोबासको व्यवस्था गर्छौं ।"
विकास प्रमुख एजेन्डा,"सर्वप्रथम त पार्टीको घोषणापत्रलाई कार्यान्वयन गर्नेतर्फ नै मेरो ध्यान केन्द्रित हुनेछ । मेरो क्षेत्रका समस्या समाधानका लागि विशेष पहल गर्नेछु । जस्तै कलंकनागढुंगाको बाटो विस्तारमा घर र जग्गाको मुआब्जा नपाएको अवस्था छ । त्यो समस्यालाई न्यायोचित समाधान गर्ने र बाटो विस्तारलाई चाँडो सम्पन्न गराउन मेरो विशेष भूमिका रहनेछ । यहाँका जनताले आधारभूत स्वास्थ्य सेवाका लागि ठूलो मूल्य चुकाउँदै आएका छन् । त्यसैले सबै जनतामाझ स्वास्थ्य बिमाको व्यवस्था लागू गराउनेछु । यो क्षेत्रमा प्राकृतिक स्रोत अपार छ । त्यो स्रोतको बढीभन्दा बढी उपभोग गरेर रोजगारी सिर्जना गर्ने लक्ष्य छ । चन्द्रागिरि नगरपालिका संस्कृति, भाषा, पर्यटकीय हिसाबले निकै धनी छ । त्यसैले यो क्षेत्रलाई पर्यटकीय केन्द्रका रूपमा विकास गर्दै स्थानीय रूपमा रोजगारी सिर्जना गर्ने योजना छ । त्यसका लागि यस क्षेत्रमा भ्युटावर, पिकनिक स्थल, होमस्टेको विकास गर्न पहल गर्नेछु ।"
नगरवासीमाझ चुनावी वाचा,"ललितपुर (कास) ललितपुर क्षेत्र नम्बर २ मा प्रदेशसभाका निर्वाचन क्षेत्रमा महालक्ष्मी नगरपालिका र ललितपुर महानगरपालिकाको पाटनलगायतका क्षेत्र पर्छन् । ललितपुर२ मा महालक्ष्मी नगरपालिका र ललितपुर महानगरपालिका ६ देखि ९, ११, १२, १६, १७ र १९ नम्बर पर्छन् । ललितपुर२ क२ नं क मा वाम गठबन्धनबाट एमालेका माधव पौडेल, कांग्रेसका पवनविक्रम थापाबीच मुख्य प्रतिस्पर्धा छ । एमालेका पौडेल मुलुकको तीव्र गतिमा विकासका लागि वाम गठबन्धनको बहुमत आवश्यक भएको भन्दै प्रचारप्रसार र चुनावी सभामा व्यस्त छन् । उनले स्वच्छ खानेपानी र वातावरण बनाउनेमा जोड दिएका छन् । बाहिरी चक्रपथ, ग्वार्कोमा फ्लाइओभर पुल, लुभुलाई सांस्कृतिक पर्यटकीय नगरी, लाँकुरी भञ्ज्याङमा अन्तर्राष्ट्रिय सभाहल, अशोक स्तूपालाई बौद्ध अध्ययन केन्द्र, बोझेपोखरी र टीकाथलीलाई पर्यटकीय स्थल, सिद्धिपुर बुद्ध पोखरीस्तूपा हुँदै विहारलाई जोड्ने शान्तिबुद्ध पदमार्ग बनाउने उनको घोषणापत्रमा उल्लेख छ । कांग्रेस उम्मेदवार थापा मतदातालाई आकर्षित गर्न सीमान्तकृत वर्गका मुद्दा, सांस्कृतिक विषय र विकास निर्माणका योजना अघि सारेका छन् । उनी पहिले चरणको प्रचारप्रसार सकेर दोस्रो चरणमा घरदैलो र टोल केन्द्रित प्रचार गरेका छन् । थापाले पिछडिएको वर्ग, अपांगता भएका व्यक्ति र अनाथ बालबालिकालाई उत्थान गर्ने योजनालाई प्राथमिकतासाथ अगाडि बढाउने बताए । स्थानीय भाषा, साहित्य, संस्कृति, वेशभूषा र रहनसहनलाई संवद्र्धन र प्रवद्र्धन गर्ने उनको घोषणापत्रमा उल्लेख छ । कांग्रेस उम्मेदवार थापा भन्छन्, यस क्षेत्रका सबै भित्री सडकमा ५ वर्षभित्रै कालोपत्रे गर्नेछु । ललितपुर१ क मा नयाँ शक्ति पार्टी नेपालबाट चक्रबहादुर महर्जन, राप्रपा नेपालबाट हरिकृष्ण कार्की, विवेकशील साझा पार्टीबाट प्रवीण महर्जन पनि प्रदेशसभा सदस्यको प्रतिस्पर्धामा छन् । ललितपुर२ खललितपुर२ को ख मा एमालेका ज्ञानेन्द्र शाक्य र कांग्रेसका प्रेमकृष्ण महर्जनबीच प्रतिस्पर्धा छ । एमाले उम्मेदवार शाक्यले ललितपुर महानगरपालिकाका मतदातालाई आकर्षित गर्ने योजना अघि सारेका छन् । उनले पाटन क्षेत्रलाई हस्तकला, शिल्पकला, काष्ठकला, प्रस्तरकलाको नगर बनाउने एजेन्डा अघि सारेका छन् । भूकम्पले ध्वस्त पाटनका सम्पदा पुनर्निर्माण गरेर देखाउने उनको दाबी छ । दुईपटक वडाध्यक्षसमेत भइसकेका उनी यस प्रदेशका प्रत्येक वडामा समान किसिमले बजेट विनियोजन गरेर विकास गर्ने बताउँछन् । उनले प्रदेश विश्वविद्यालय स्थापना दाबीसमेत गरे । कांग्रेस उम्मेदवार प्रेमकृष्ण महर्जनले पाटन क्षेत्रलाई हस्तकला नगरीका रूपमा विकास गर्ने योजना सुनाए । उनले प्रचारप्रसार कार्यक्रममा पनि यही मुद्दा अघि सारेका छन् । उनी भन्छन्, पुस्तौंदेखि हस्तान्तरण हुँदै आएको कला, सीपको जर्गेना गरी युवापुस्तामा रोजगारी सिर्जना गर्छु । उपत्यकामा सबभन्दा बढी ढुंगेधारा र पोखरी पाटनमा छन् । नगरक्षेत्रमा राजकुलो ल्याएर ढुंगेधारालाई पुरानै अवस्थामा फर्काउने मन छ । ललितपुर २ ख मा नयाँ शक्तिका लक्ष्मी श्रेष्ठ, मालेका मोहनराज शाक्य, विवेकशील साझा पार्टीबाट ज्ञानबहादुर शाक्य प्रतिस्पर्धामा छन् ।"
अधिकृतलाई तालिम,"भक्तपुर (कास) निर्वाचन आयोगले प्रतिनिधि तथा प्रदेशसभा चुनावमा जिल्लामा खटिने मतदान अधिकृत तथा सहायक मतदान अधिकृतका लागि निर्वाचनसम्बन्धी तालि दिएको छ । भक्तपुरका २ सय ९ मतदान केन्द्रका मतदान अधिकृत र सहायक मतदान अधिकृत गरी ४ सय १८ जनालाई तालिम प्रदान गरिएको निर्वाचन कार्यालय भक्तपुरका प्रमुख उमेश राईले बताए ।तालिममा मतदान केन्द्रसम्म सुरक्षित रूपमा निर्वाचन सामग्री पुर्याउने, व्यवस्थापन गर्ने, मतपत्र दिने, मतदानअघि र पछिका प्रक्रियाबारे प्रशिक्षण दिएको छ । भक्तपुरका २ निर्वाचन क्षेत्रको ४ प्रदेशमा रहेका २ सय ९ केन्द्रमध्ये भक्तपुर निर्वाचन क्षेत्र नं १ को प्रदेश क का २२ मतदानस्थलमा ५३ मतदान केन्द्र छन् । प्रदेश १ को २ ख का १६ मतदानस्थलमा ५८ केन्द्र छन् । निर्वाचन क्षेत्र नं २ को प्रदेश क सूर्यविनायकका २३ स्थलका ५४ मतदान केन्द्र र प्रदेश ख मध्यपुरथिमीका १७ स्थलका ४४ मतदान केन्द्र रहेको निर्वाचन कार्यालयले जनाएको छ ।"
मन जित्ने होड,"कार्यकर्ता तानातानविराटनगर (कास) चुनाव नजिकिँदै गर्दा मोरङमा पार्टी प्रवेशको होडबाजी चलेको छ । पार्टी प्रवेश गराउनेमा प्रमुख दल कांग्रेस र एमाले अगाडि छन् । क्षेत्र नम्बर २, ३, ५ र ६ मा एउटाबाट अर्को पार्टी जानेको संख्या धेरै छ । पार्टीमा प्रवेश गराइएकाहरूको तथ्यांक जोड्ने हो भने मतदाताभन्दा बढी हुन सक्छ, स्नातकोत्तर क्याम्पसका राजनीतिशास्त्रका सहप्राध्यापक शान्तिराम भण्डारीले भने, यो प्रचारबाजी मात्र हो । चुनावको मुखमा प्रवेश गर्नेहरूको मतले परिणामलाई केही गर्दैन ।दलहरूले मतदातामा मनोवैज्ञानिक प्रोपोगान्डा का लागि पार्टी प्रवेशलाई जोड दिएको उनको बुझाइ छ । संख्या बढी देखाउन एउटै कार्यकर्तालाई भिन्नाभिन्नै निर्वाचन क्षेत्रमा लगेर पार्टी प्रवेश गराइएको समेत पाइएको छ ।हरेक निर्वाचनमा पार्टी प्रवेश फेसनजस्तै भइसकेको राजनीतिक विश्लेषक पीताम्बर दाहाल बताउँछन् । जब निर्वाचन आउँछ, पार्टी प्रवेशको लहरै चल्छ उनले भने, यसो गर्दा चुनावी माहोल बन्ने र प्रोपोगान्डा पनि हुन्छ । विभिन्न कारणले दलबदल गर्नेहरू हरेक पटक बढ्ने गरेको उनको अनुभव छ । अरू दलका व्यक्तिको आफूतिर प्रवेशले उम्मेदवारको आत्मबल बढ्ने एमाले जिल्ला अध्यक्ष विनोद ढकाल बताउँछन् । हरेक निर्वाचन क्षेत्रमा दैनिक एमाले प्रवेश गर्नेहरूको लहरै चलेको छ, उनले भने, संख्या नै त भन्न सकिन्न तर धेरै आइसकेका छन् । माओवादी केन्द्रका जिल्ला संयोजक गोपी आछामी कांग्रेस र एमालेजस्तो आफ्नो पार्टीमा प्रवेश गर्नेको संख्या धेरै नरहेको बताउँछन् । घुमन्ते मतदाताको धेरै भरचाहिँ हुँदैन, उनले भने, तर चुनावको मुखमा यसले माहोल सिर्जना भने पक्कै गर्छ । लामो समय राजनीति गरेकाहरू निर्वाचनको मुखमा नयाँ दलमा गएका उदाहरण पनि निकै छन् । कांग्रेस हुँदै संघीय समाजवादी फोरममा पुगेर निष्क्रिय भएका उमेश गिरी केही दिनअघि एमाले प्रवेश गरे । लामो समय लोकतान्त्रिक फोरम नेपालमा बसेका भीमराज राजवंशी पनि एमाले गए । स्थानीय निर्वाचनमा वडा सदस्य जितेकाहरूसमेत निर्वाचनको मुखमा दलबदल गरिरहेका छन् ।"
गठबन्धन टक्कर,"भिड्दै सहयात्रीसर्लाही (कास) राजपा अध्यक्ष मण्डलका तीन नेताको गृहजिल्ला भए पनि आसन्न प्रतिनिधिसभा चुनावमा महेन्द्र राय यादवले मात्र सर्लाहीबाट उम्मेदवारी दिए । महन्थ ठाकुर र राजेन्द्र महतो महोत्तरी र धनुषाबाट उठेका छन् । विगतमा मधेस आन्दोनको केन्द्र रहेको यहाँ क्षेत्र २ बाट उम्मेदवारी दिएका यादवलाई राजपा छाडेर अन्य दलवाट उम्मेदवार बनेकाबाटै चुनौती छ । राजपाका पूर्वमहामन्त्री जंगीलाल राय कांग्रेस र अध्यक्ष मण्डलका पूर्वजिल्ला सदस्य दिनेश राय माओवादी उम्मेदवारका रूपमा उनकै क्षेत्रबाट चुनावी मैदानमा छन् । मधेस अन्दोलनमा एकसाथ खटिएका तीन नेता अलगअलग पार्टीबाट चुनाव लडेपछि प्रतिस्पर्धा चुलिएको छ । राजपा र संघीय समाजवादी फोरमबीच चुनावी तालमेल भएकाले यादव केही सुविधामा छन् ।उनले अघिल्लो चुनावमा क्षेत्र ४ बाट तत्कालीन सद्भावना पार्टीका अध्यक्ष राजेन्द्र महतोलाई हराएका थिए । जंगीलाल पनि अघिल्लो संविधानसभा चुनावमा क्षेत्र ५ बाट जितेका व्यक्ति हुन् । दिनेश भने पहिलोपटक प्रतिस्पर्धामा उत्रिएका हुन् । तीन नेता अलग पार्टीबाट उठेपछि मधेस आन्दोलनमा साथ दिएका मतदाता पनि विभाजित छन् । यादव कम्युनिस्ट राजनीति हुँदै मधेसकेन्द्रित दलमा लागेका हुन् । जंगीलाल कांग्रेसबाट मधेसकेन्द्रित राजनीतिमा पुगेका थिए । महन्थ ठाकुरले २०६४ सालमा कांग्रेस छाडी तराईमधेस लोकतान्त्रिक पार्टी गठन गरेपछि महेन्द्र र जंगीलाल सँगै प्रवेश गरेका हुन् । स्थानीय चुनावमा टिकट वितरणका बेलादेखि महेन्द्र र जंगीलालबीच दूरी बढ्यो । उम्मेदवार चयन हुनुअघि कांग्रेस प्रवेश गरेका जंगीलालले टिकट पनि पाइहाले । राजपाबाट असन्तुष्ट बनेका दिनेश पनि माओवादी प्रवेश गरे । यादवले आफ्नो उम्मेदवारी मधेसका मागको पक्षमा भएको बताए । मधेसलाई अधिकारसम्पन्न बनाउन राजपाको उम्मेदवारी हो, उनले भने, संघीय समाजवादी फोरम पनि अहिले सँगै छ । मधेसी जनताले सबै मधेसवादी दललाई एक हुन भनेका थिए, त्यो पूरा भएको छ । साबिकका ६ वटा क्षेत्र घटेर ४ वटामा सीमित भएकाले नयाँ ठाउँ पनि थपिएका छन् । क्षेत्रफल बढेपछि सबै उम्मेदवारलाई मतदाता आकर्षित गर्न चुनौती छ । जंगीलालले पुरानै पार्टीमा फर्केको र मधेसप्रति कांग्रेस जहिल्यै सकारात्मक भएकाले असहज नभएको दाबी गरे ।"
प्रदेश राजधानी साझा एजेन्डा,"काभ्रे (कास) जिल्लाका प्रतिनिधिसभा र प्रदेशसभा निर्वाचनका सबै उम्मेदवारले काभ्रेलाई ३ नम्बर प्रदेशको राजधानी बनाउने साझा एजेन्डा अघि सारेका छन् । विकासनिर्माणसँगै प्रदेश राजधानीको नारा लगाउँदै उनीहरू मतदाता आकर्षित गर्ने प्रयासमा छन् । प्रतिनिधिसभा क्षेत्र २ का उम्मेदवार कांग्रेस जिल्ला सभापति मधुप्रसाद आचार्यले काभ्रेलाई प्रदेशको राजधानी बनाउने आफ्नो अभियान रहेको बताए । प्रदेश राजधानी बनाउने कुरा चुनावी नारा मात्रै होइन धेरै अघिदेखि अभियान नै चलाएका छौं, उनले भने, कांग्रेस काभ्रेले यसबारे औपचारिक निर्णय पनि गरिसकेको छ, सबै उम्मेदवारले यसलाई जोडदार रूपमा उठाउनुभएको छ । सोही क्षेत्रबाट प्रतिनिधिसभा उम्मेदवार एमाले पूर्वजिल्लाध्यक्ष गोकुल बाँस्कोटाले काभ्रेलाई प्रदेश राजधानी बनाउने आफ्नो पार्टीको एजेन्डा भएको बताए । एमाले काभ्रेले औपचारिक निर्णय गरेर अघि बढिसकेको हो, उनले भने, प्रदेशसभाका बहुमत सदस्यले राजधानीबारे निर्णय गर्ने भएकाले प्रदेशर्फका उम्मेदवारले यसलाई अझ बढी उठाउनुभएको छ । माओवादी केन्द्रका जिल्ला सहइन्चार्जसमेत रहेका क्षेत्र १ का प्रतिनिधिसभा उम्मेदवार गंगाबहादुर तामाङले काभ्रे राजधानी बनाउन भौगोलिक दूरी, मनोवैज्ञानिक र संरचनाका हिसाबले पनि उपयुक्त भएको दाबी गरे । क्षेत्र नं १ का कांग्रेस उम्मेदवार तीर्थ लामाले पनि प्रदेश राजधानी बनाउन आफू र पार्टी लागिपरेको बताए । सरकारले पनि काभ्रेलाई सम्भावित प्रदेश राजधानीको रूपमा प्रस्ताव गरिसकेको छ । जिल्लामा क्रियाशील दल तथा उद्योग वाणिज्य संघ, नेपाल पत्रकार महासंघ, काभ्रे सेवा समाजलगायत सामाजिक संघसंस्थासहितको बैठकले सबै जिल्लाको केन्द्रविन्दु र आवश्यक पूर्वाधार पर्याप्त रहेका कारण काभ्रेमै राजधानी बनाउनुपर्ने भन्दै सामूहिक अभियान थाल्ने निर्णय गरेको थियो । यसअघि उद्योग वाणिज्य संघको साधारणसभा र नेपाली कांग्रेस काभ्रेको १३ औं महाधिवेशनपछिको पहिलो बैठकले यसका लागि पलह गर्ने निर्णय लिएका थिए । एमाले काभ्रेले पनि प्रदेश राजधानी बनाउने निर्णय गरेको छ । तर, जिल्लाको निर्णय केन्द्रले उल्टाएको थियो । काभ्रेका सांसदसमेत रहेका एमाले केन्द्रीय नेता केशव बडाल नेतृत्वमा बनेको पार्टी समितिले भक्तपुरलाई राजधानी बनाउन प्रस्ताव गरेको छ । ३ नं प्रदेशमा १३ जिल्ला पर्छन् । मकवानपुर, सिन्धुली, रामेछाप, दोलखा, सिन्धुपाल्चोक, भक्तपुर, ललितपुर, काठमाडौं काभ्रेसँग जोडिएका छन् । रसुवा, धादिङ, चितवन र नुवाकोट पनि दूरीका हिसाबले नजिक छन् । देशकै चर्चित काठमाडौं विश्वविद्यालय, सूचना प्रविधि पार्क, बहुप्राविधिक महाविद्यालय, दक्षिण एसियामै ख्याति कमाएको धुलिखेल अस्पतालसहितका ४ अस्पताल यहाँ छन् । चीन जोड्ने अरनिको राजमार्ग र भारत जोड्ने बीपी राजमार्गको मिलनविन्दु यही जिल्ला हो । विशेष आर्थिक क्षेत्र (सेज) पाँचखालमा स्थापना गर्न सरकारले अन्तिम तयारी गरेको छ । दूध उत्पादनमा देशकै पहिलो र तरकारी उत्पादनमा दोस्रो स्थानमा छ । काभ्रे सेवा समाजले जिल्लालाई प्रदेश राजधानी बनाउन माग गर्दै प्रधानमन्त्री शेरबहादुर देउवालाई ज्ञापनपत्र बुझाएको छ । प्रदेश राजधानी बनाउन जिल्लामा बहस, छलफल र पहल गरिरहेको संस्थाले प्रधानमन्त्रीलाई भेटेर ध्यानाकर्षण गराएको अध्यक्ष प्रह्लाद केसीले जानकारी दिए । भेटमा प्रधानमन्त्रीले आफू सकारात्मक भएको भन्दै सकेको हेर्ने प्रतिबद्धता जनाएको अध्यक्ष केसीले जानकारी दिए ।"
उत्साहपूर्ण भएन पुन: मतदान,"रुकुम पश्चिम मतपेटिकामा एसिड हालिएपछि यहाँका दुई केन्द्रमा गरिएको पुन: मतदान उत्साहजनक भएन । बाँफिकोट गाउँपालिका५ रत्न आधारभूत विद्यालयको क केन्द्रमा गत १० गतेको भन्दा ५ प्रतिशत कम मत खसेको छ । ६ सय ७२ मतदाता रहेको उक्त केन्द्रमा अघिल्लोपटक ४ सय ३२ अर्थात् ६४ दशमलव २८ प्रतिशत मत खसेकोमा शुक्रबार भने ५९ दशमलव ०७ प्रतिशत अर्थात् ३ सय ९७ मात्रै खसेको छ ।उक्त केन्द्रमा शुक्रबार प्रतिनिधिसभा सदस्यको प्रत्यक्षतर्फको मात्रै मतदान भएको हो । यसैगरी आठबीसकोट नगरपालिका११ को नेपाल राष्ट्रिय मावि गतसैनाको ख केन्द्रमा पनि गत १० गतेको तुलनामा २३ प्रतिशत कम खसेको छ । ७ सय ५६ मतदाता रहेको उक्त केन्द्रमा अघिल्लोपटक ४ सय ९४ अर्थात् ६५ दशमलव ३४ प्रतिशत मत खसेको थियो भने शुक्रबार ३ सय २१ अर्थात् ४२ दशमलव ४६ प्रतिशत मात्रै खसेको छ । प्रतिनिधि तथा प्रदेशसभा सदस्य गरी दुवैतर्फको समानुपातिकतर्फको मात्रै मतदान शुक्रबार गराइएको हो ।गत १० गते मतदानकै क्रममा बाँफिकोट केन्द्रमा राखिएको प्रत्यक्षतर्फको प्रतिनिधिसभा सदस्यको मतपेटिकामा एसिड हालिएको थियो । यस्तै गरी आठबीसकोट नगरपालिकाको केन्द्रमा समानुपातिकतर्फको मतपेटिकामा एसिड हालिएपछि दुवै केन्द्रको मतदान स्थगित गरिएको थियो । उक्त मतदानका क्रममा बाँफिकोटको मतपेटिकामा २ सय ४६ मत खसेको थियो भने आठबीसकोटको मतपेटिकामा ३ सय ३ मत खसेको थियो । मतपेटिकामा एसिड हालेर चुनाव स्थगितपछि निर्वाचन आयोगले शुक्रबार मतदान गराउनू भनेर मुख्य निर्वाचन अधिकृतको कार्यालयलाई निर्देश दिएको थियो । पुन: मतदान शान्तिपूर्ण सम्पन्न भएको मुख्य निर्वाचन अधिकृत काजीबहादुर राईले जानकारी दिए । दुवै केन्द्रमा शान्तिपूर्ण पुन: मतदान भयो, उनले भने, तर उत्साहजनक भने हुन सकेन । दुवै केन्द्रमा कडा सुरक्षाबीच मतदान गराइएको थियो । सुरक्षा संवेदनशीलतालाई मध्यनजर गर्दै दुवै मतदानस्थलमा प्रहरी निरीक्षकको नेतृत्वमा सुरक्षाकर्मी परिचालन गरिएको थियो । बाँफिकोटमा जिल्लाका सहायक निर्वाचन अधिकृत रहेका तेजप्रसाद पौडेललाई मतदान अधिकृत बनाइएको थियो भने, आठबीसकोटमा जिल्ला शिक्षा अधिकारी कर्णबहादुर कुँवर मतदान अधिकृत भएका थिए । सुरक्षा संवेदनशीलताको आधारमा मुख्य निर्वाचन अधिकृत संयोजकत्वको जनशक्ति व्यवस्थापन समितिले उनीहरूलाई मतदान अधिकृत बनाएर खटाउने निर्णय गरेको थियो । मतपेटिकमा एसिड हालेको भन्दै प्रहरीले २ जनालाई पक्राउ गरी अनुसन्धान गरिरहेको छ । बाँफिकोटबाट सोही ठाउँकी कल्पना केसी र आठबीसकोटबाट केशव खड्कालाई प्रहरीले पक्राउ गरेको हो ।"
ह्विलचियरबाट संसद् सपना,"पर्वत सुदूरदक्षिणको टकलाक गाउँ । यहाँबाट सदरमुकाम कुश्मासम्म आउन स्याङ्जा, कास्की हुँदै दिनभरको सडक यात्रा छिचोल्नुपर्छ । त्यही गाउँका एक अपांग ह्विलचियरबाट प्रदेशसभाको संसद् छिर्ने तयारीमा छन् ।पैयुँ गाउँपालिका१ का ४८ वर्षीय रुक्मागत न्यौपानेको कम्मरमुनिको भाग चल्दैन । पोलियो रोगका कारण ३ वर्षको उमेरमै कम्मरमुनिको भाग नचलेपछि उतिबेलादेखि नै ह्विलचियरकै भरमा छन् उनी । २०३० को दशकमा गाउँमा अहिलेजस्तो सडकको परिकल्पनासम्म थिएन । अर्को गाउँसम्म पुग्ने पैदल बाटोसमेत भरपर्दो थिएन । त्यस्तो अवस्थामा घिसँ्रदै पोखरा पुगेर कानुनमा स्नातकसम्मको अध्ययन सकेका न्यौपाने शारीरिक रूपमा अशक्त भए पनि मानसिक रूपमा अब्बल मानिन्छन् ।उनै न्यौपानेलाई आगामी यही २१ मंसिरमा हुने प्रदेश र प्रतिनिधिसभा सदस्य निर्वाचनमा माओवादी केन्द्रले प्रदेश नम्बर ४ को समानुपातिक उम्मेदवार सूचीमा राखेको छ । संविधानअनुसार एउटा प्रदेशमा एक अपांग सदस्य अनिवार्य हुन्छ । प्रत्यक्ष निर्वाचनमा अपांग भएका व्यक्तिको उम्मेदवारी नपरेका कारण आफू समानुपातिक सदस्यमा पर्नेमा न्यौपाने आशावादी छन् । सदरमुकामका हरेक कार्यक्रममा दुई दिन लगाएर भए पनि ह्विलचियरसँग सहभागिता जनाउँदै आएका न्यौपाने २०५४ को जिल्लासभाका सदस्य हुन् । उनी २०५४ मा तत्कालीन राष्ट्रिय जनमोर्चाको तर्फबाट जिविस सदस्यमा निर्वाचित भएका थिए ।सदरमुकामबाट १६ कोस टाढाको टकलाकबाट डोकोमा बोकिएर नियमित जिविस बैठकमा सहभागी भएका उनी हिजोआज सदरमुकाममा हुने हरेक कार्यक्रममा ह्विलचियरमै देखिन्छन् । गाउँसम्म सडक सञ्जाल भएपछि ४ वर्षयता उनी ह्विलचियरमा सदरमुकाम आउजाउ गर्न थालेका हुन् । प्रदेश संसद्मा पुगेर मुलुकभरका ३ प्रतिशत अपांगका पक्षमा एक्लै लड्ने उनको धोको छ । अहिले हामीजस्ता अपांगले यात्रा गर्ने सवारी छैन, बस्ने होटल, शौचालय, सरकारी भवन कुनै पनि अपांगमैत्री छैनन्, न्यौपानेले भने, बजेट विनियोजनदेखि हिँड्ने बाटोसम्म अपांगमैत्री हुनुपर्छ । अब त्यसको नेतृत्व प्रदेश ४ ले गर्नुपर्छ । समग्र समाज, वर्ग, लिंग, जातजातिका कुरा गर्ने राजनीतिक दल र नेतृत्वले ३ देखि ५ प्रतिशत जनसंख्या रहेको अपांगताका विषयमा एक शब्द पनि सम्बोधन नगर्दा दु:ख लागेको बताउँछन् । म कानुनको विद्यार्थी पनि भएकाले कानुनमै अपांगमैत्री समाजको निर्माण गर्न आवश्यक छ । त्यो कुरामा मुलुकका सबै प्रदेशलाई जिम्मेवार बनाइनुपर्छ, न्यौपानेले भने ।"
झोलुंगेमा झुलेको जिन्दगी,"नेपालभारतका सीमावर्ती सहरबजार पुग्ने हो भने प्राय: ती जोडिएर बसेका पाइन्छन् । पूर्वको दार्जिलिङ क्षेत्र पुग्नुभयो भने सिमाना नामको सानो बजार छ, जहाँ सडकले सीमा छुट्याएको छ वारिका घर नेपालतर्फ पर्छन्, पारिका भारतमा । तराईमा अझै यस्ता ठाउँ थुप्रै छन्, जहाँ मास्तिरको ढोका खोल्यो भने नेपालतर्फ भइन्छ, तल्तिरको खोल्दा भारतमा । सायद सीमान्तजीवनको यो एउटा विशेषता पनि हो, जहाँको मिश्रित जनजीवनले कहिलेकाहीं राजनीतिक भूगोललाई समेत ओझेलमा पार्ने गर्छ । दार्चुला र धार्चुला पनि यस अर्थमा फरक छैनन् । फरक के छ भने यी दुई बजारलाई चाहिँं महाकाली नदीले छुट्याएको छ । वारि हाम्रो दार्चुला छ, पारि भारतको धार्चुला, अनि बीचमा आधा शताव्दी पुरानो झोलुंगे पुल । मैले अन्यत्र कतै झोलुंगे पुलमा ढोका लगाउने र ताल्चा ठोक्ने गरेको देखेको छैन । यहाँ त्यो अनौठो दृश्य देखिन्छ । दुवैतिरका ढोका साँझ पौने ७ बज्दानबज्दै सुरक्षाकर्मीले बन्द गरिदिन्छन्, अनि १२ घन्टापछि बिहान पौने ७ मा मात्र खोल्छन् । लाग्छ, यहाँको सीमावर्ती जनजीवन यही झोलुंगे पुलमा झुलिरहेको छ, त्यसैको खटनपटनमा चलिरहेको छ । यो पुल नाघेर पारि पुग्नुभयो भने तपाई १५ मिनेट पछाडिको समयमा पुग्नु हुन्छ, वारि फर्कनुभयो भने १५ मिनेट छिटो भइसक्नु हुन्छ । समयले पनि सार्वभौमिकता छुट्याउँदो रहेछ, पुल वारिपारि गर्दा यस्तै महसुस हुन्छ । नत्र दुवैतिरका वासिन्दाको बोलीचाली, रहनसहन र संस्कृतिमा खासै अन्तर छैन । दार्चुलाको आमजीवन केही वर्ष अघिसम्म यही झोलुंगे पुलमा निर्भर थियो । कतिसम्म भने काठमाडौं लगायत नेपालकै अन्य भूभागबाट दार्चुला आउनसमेत भारतकै बाटो प्रयोग गर्नुपथ्र्यो । प्रशासनले दिने पास नदेखाई आउजाउ गर्न पाइन्न थियो । २२ वर्षअघि पहिलोपटक यहाँ आउँदा मैले पनि महेन्द्रनगरमा पास बनाएर, जौलजीवीमा देखाएर मात्र छिर्न पाएको थिएँ । अहिले यस्तो पास बनाउनुपर्ने झन्झट छैन, नेपालतर्फै बाटो बनेको छ । त्यसैले सजिलो त भएको छ, तर यहाँको सिमाना अन्यत्रजस्तो खुला भने छैन । हामी यसपटक झोलुंगे पुल तरेर धार्चुलातर्फ जानलाग्दा खिचेको महाकाली नदीको तस्बीरसमेत उताका सुरक्षाकर्मीले मोबाइलबाट मेटाउन लगाए । स्थानीयले व्यहोर्नुपर्ने सास्तीका अनेक कथा पनि हामीले सुन्यौं । उताको तुलनामा हामी कमजोर छौं, पाइलापाइलामा त्यो महसुस गर्नुपर्ने हुन्छ, स्थानीय दार्चुला बहुमुखी क्याम्पसका अध्यापक विष्णु जोशीले पीडा पोखे, कहिलेकाहीं त मरेतुल्यै फिल हुन्छ । दार्चुलावासीका लागि किनमेल गर्न नजिकैको भारतीय बजार सहज पर्छ । तर हाम्रै कारण त तिमीहरू बाँचेका छौं भनिदिँंदा चाहिँं आत्मसम्मानमा ठेस पुग्दो रहेछ, धार्चुलामा भोग्नुपर्ने व्यवहारप्रति उनले गुनासो पोखे । नेपालतर्फ बैंकमा भारु सटही सुविधा नहुँदा उता सामान किन्दा बढी रकम बुझाउनुपर्ने हुन्छ । त्यसमाथि पुलमा बसेका सुरक्षाकर्मीले गर्ने असुली र हेपाहा व्यवहार त छँदैछ । निर्भरताले जन्माएको बाध्यताका रूपमा यसलाई दार्चुलेहरूले झेलिआएका छन्, त्यसैले यदाकदा आक्रोश पोखे पनि धेरै गुनासो छैन । केही अघि भारततर्फ एउटा मोटर दुर्घटना हुँदा तीन आद्मी मरे, एक डोट्याल भन्ने भाकामा समाचार छापिएपछि चाहिँं तिनले निकै चित्त दुखाए । यताका नेपालीलाई पारी प्राय: डोट्याल भन्दै हेप्ने गरिन्छ । जबकि वारिपारिका समुदाय र संस्कृतिमा खासै भिन्नता छैन । आपसी बिहेबारीदेखि नातागोता, तराईमा झैं रोटीबेटी सबै खाले सम्बन्ध छ । तर उता ४० वर्ष पहिल्यै सडक पुगेकाले यताभन्दा तुलनात्मक रूपले विकास भएको, मानिसहरूको जीवनशैली फेरिएको, राज्यले सहुलियत दिने गरेकोले दैनिक उपभोग्य वस्तुको खरिददारी पनि सहज भएको देखिन्छ । यता नेपालीहरू भने मुलुकको मूलप्रवाहसँग बल्ल जोडिँदैछन् । खासमा पहिले त टापुजस्तै अवस्थामा थियो, दार्चुला बजार । बाँकी नेपालसँग जोडिएको, तर बाटोघाटो नजोडिएको । दशक अघि जब यहाँ सडक आइपुग्यो, विस्तारै कायापलट हुनथाल्यो । धनगढीबाट उकालो लाग्ने महाकाली मार्ग डडेलधुरा र बैतडी हुँदै तीन सय किलोमिटर छिचोलेर जब दार्चुला बजार पुग्छ, मुलुकको पश्चिमउत्तर कुनोमा पनि एउटा सानो नेपाल छ भन्ने महसुस गराउँछ । एक लेनको साँघुरो कालोपत्रे सडक भए पनि त्यो राम्रो अवस्थामा रहेको, मर्मतसम्भार पनि तत्कालै हुने गरेको र ठाउँठाउँमा पुलहरूसमेत बनिरहेको देख्दा लाग्छ, राज्यले यो सीमावर्ती क्षेत्रको विकासमा ध्यान दिनथालेको छ । दार्चुला सदरमुकाममै साढे चार किमि लामो तटबन्ध पनि गतिलोसँग बन्दै रहेछ, गतिलै बजेट छुट्याएर (करिब साढे तीन अर्ब π) । महाकालीमा आएको भीषण बाढीले ११९ वटा घरकार्यालय बगाएपछि २०७० सालबाट बनाउन थालिएको यो पूर्वाधार आफ्नो सीमा र सदरमुकाम जोगाउन सरकारले चालेको सकारात्मक कदमका रूपमा यहाँ प्रशंसित छ । नत्र महाकालीको अर्को तीरमा बनाइएका स्परहरूले पानीको प्रवाह नेपालतर्फ धकेलिदिँंदा यहाँ निरन्तर भूक्षय भइरहेको थियो । अब नेपालतर्फ पनि राम्रै संरचना बन्दैछ । काठमाडौंले अलिकति मात्र ध्यान दिँंदा जनतालाई कति ढाडस पुग्छ भन्ने उदाहरण हो, यो तटबन्धको निर्माण । देश जोड्ने गतिलो कामचाहिँं उही माथि उल्लिखित सडकले गरिरहेको छ, जहाँबाट स्थानीय यातायात सञ्जालहरू त जोडिएका छन् नै, रात्रिदिवा सबै पहर चल्ने एउटा विशेष बस पनि यहाँ उपलव्ध छ, जो दार्चुलाबाट ३० घन्टाभन्दा बढी समय लगाएर काठमाडौं पुग्छ । अनि त्यसैगरी यहाँ आइपुग्छ । त्यति लामो बसयात्रा आफैंमा पट्यारलाग्दो त होला, तर त्यसले कम्तीमा आफ्नै भूमि भएर, एउटै गाडी चढेर राजधानी आउजाउ गर्न पाउने सुविधा भने दिएको छ । काठमाडौं पुगेर आउनेलाई पहिलेपहिले यतातिर नयपाले भन्ने गरिन्थ्यो रे, नेपाल टेकेर फर्केका कारण । अहिले हरेकजसो घरका कोही न कोही काठमाडौं पुगेका हुन्छन् । काठमाडौं भएरै विदेशिने उत्तिकै छन् । सडक नआउँदासम्म बाँकी नेपालसँग दार्चुलाको टच नै थिएन भन्दा पनि हुन्छ, अब त धेरै बद्लाव आइसक्यो, स्थानीय अधिवक्ता एवं लेखक दयाकृष्ण पन्तले सुनाए, आवतजावत बढ्यो, सम्पर्क बढ्यो, मुलुकप्रतिको आत्मीयता पनि बढ्यो ।नेपालतर्फ बाटो खुलेपछि भारतकै बजारमा पूर्ण निर्भर हुनुपर्ने अवस्था पनि घटेको छ । चामल, तरकारी, ग्यास लगायतका मालसामान महँंगै भए पनि नेपालतिरबाटै आउँछन् । आर्थिक गतिविधि बढेको दृष्टान्त दार्चुला बजारको विस्तार पनि हो, जहाँ थुप्रै पक्की घरहरू थपिएका छन् । नयाँ पसलहरू खुलेका छन् । होटलहरू चलेका छन् । सवारी साधनहरू बढेका छन् । मानिसहरूको आवतजावत बाक्लिएको छ । सडकपछि यहाँको जनजीवन बदल्ने अर्को माध्यम बनेको छ सञ्चार । आखिर यातायात र सञ्चार नै त रहेछन्, मुलुकलाई एकआपसमा जोड्ने । ती दुवै अब हाम्रोमा पनि आइपुगेका छन्, अध्यापक जोशीले टिप्पणी गरे । हातहातमा देखिने मोबाइल, त्यसमा जोडिएको इन्टरनेट, अनि त्यसमा पनि खासगरी फेसबुकमार्फत बाँकी विश्वसँग प्रत्यक्ष संवाद गर्ने गरेको छ, अचेल दार्चुलाले ।दार्चुलेहरू गर्वसाथ भन्ने गर्छन् हामीकहाँ धार्चुलाभन्दा पहिले मोबाइल फोन आयो । अहिले पनि हाम्रै स्काइ फोन उताको गाउँठाउँमा चल्छ । एफएम रेडियो त उता अझै छैन, यता भने पाँचपाँचवटा खुलिसकेका छन् । नेपाली एफएमहरूको विशेषतै हो सूचना र समाचार छिनछिनमा दिइरहने । यसले यहाँ पनि सुसूचित हुनरहन सघाएको छ । नेपाली गीतहरूलाई लोकप्रिय बनाएको छ । डिसहोमको प्रयोगले नेपाली टेलिभिजन च्यानललाई घरघर पुर्याएको छ । पत्रिका त यहाँ दुईतीन दिनमा मात्र आइपुग्छन् । यिनै एफएम र टिभीहरू त हुन्, काठमाडौंमा केके भइरहेको छ भन्नेबारे हामीलाई बताउने, स्थानीय उपप्राध्यापक नरेन्द्र अवस्थीले भने, नत्र त कुवाको भ्यागुता भइरहिन्थ्यो होला ।दार्चुला भन्नासाथ धेरैको मनमस्तिष्कमा कालापानी याद आउँछ । महाकालीको मुहान रहेको यो क्षेत्र पाँच दशकदेखि भारतीय अर्धसैन्य बलको नियन्त्रणमा छ । २२२३ वर्षअघि यहाँका सांसद प्रेमसिंह धामीले यो मुद्दालाई राष्ट्रिय बहसमा ल्याएका थिए, अनि हामी पनि स्थलगत रिपोर्टिङमा पुगेका थियौं । त्यस पश्चात एकाध वर्ष यसले राष्ट्रिय राजनीतिमा स्थान पाइरह्यो, त्यसपछि सेलाउँदै गयो । धामी स्वयं नुवाकोटको एउटा दु:खद मोटर दुर्घटनामा परेर बिते, सम्झनामा उनको एउटा प्रतिमा दार्चुला बजारमा खडा छ । तर कालापानीलाई भने अचेल कसैले सम्झन चाहँदैन । कोही खुलेर बोल्न पनि चाहँदैन । कालापानी भनेको कहाँ छ, के हो, हामीलाई थाहा छैन, अध्यापक जोशीले भने, यो हिजो कुनै बेला मुद्दा थियो होला, तर अहिले खोइ कुनै दलहरूले यसबारे बोलेका छन् ? कसैले संसदमा आवाज उठाएको छ ? नेताहरूलाई नै चासो छैन भने हामीले मात्र मुख किन दुखाइरहने ?भौगोलिक दूरी पनि कम छैन, हिँडेर जाँदा दार्चुला बजारबाटै तीन दिन लाग्छ, कालापानी पुग्न । उता पारिपट्टि भने निकै माथिसम्मै मोटरबाटो पुर्याइएको छ । त्यताबाट कैलाशमानसरोवर जाने तीर्थयात्री निकै बढेका छन् । महाकालीवारि नेपालतर्फ पनि सडक बन्ने हो भने त्यो रुट झन् छोटो हुनेछ । तिंकरबाट तिब्बतको ताक्लाकोट हुँदै कैलाश तीर्थाटन गर्ने प्रवेशद्वार बन्नेछ त्यो, जसले नयाँ पर्यटकीय मार्गसमेत खोल्ने निश्चितप्राय: छ । त्यसले तिब्बततर्फको प्राचीन व्यापारिक मार्गलाई पनि पुनर्जीवित गर्न सक्छ । तिंकर छेउको कालापानीलिपुलेकलाई नयाँ व्यापारिक नाका बनाउने भनेर भारत र चीनले केही वर्षअघि गरेको समझदारीलाई पनि यहाँनेर सम्झनुपर्ने हुन्छ । आफ्नो अतिक्रमित भूमिलाई लिएर दुई छिमेकीले गरेको त्यो समझदारीको काठमाडौंले विरोध त गर्यो, तर आफूले कसरी लाभ उठाउने, सोचेजस्तो देखिएन । पछिल्लो समय हाम्रोतर्फ पनि दार्चुलाबाट तिंकर पुग्ने १४० किमि लामो सडक खन्न थालिएको छ, तर कहिले पूरा हुने हो, पत्तो छैन । २०६६ सालबाट सुरु गरिएको त्यो निर्माण कार्य कति सुस्त छ भने त्यसका लागि छुट्याइएको बजेट वर्षेनि प्राय: ७० प्रतिशतभन्दा बढी फ्रिज हुन्छ । यसले गर्दा २०७६ सालमा तिंकर नाकासम्म सडक पुर्याउने लक्ष्य पूरा हुने छाँट छैन । आठ वर्षमा बल्ल ४२ किमिजति मात्र ट्रयाक खोलिएको छ । त्यसभन्दा माथि त झन् चट्टानैचट्टान छ, ट्रयाक खोल्नसमेत गाह्रो पर्ने, दार्चुला जिल्ला समन्वय समितिका प्रमुख करवीर कार्कीले निराशा प्रकट गरे, बैतडीको सिमाना गोकुलेश्वरबाट दार्चुला सदरमुकाम जोड्ने ४५ किमि सडक बनाउन २०४५ सालदेखि २० वर्ष लाग्यो । त्यसरी नै काम हुने हो भने त तिंकर पुग्न अर्को २० वर्ष लाग्ला । दार्चुलामा विकास हुँदै नभएको होइन, केही भौतिक पूर्वाधारहरू बनेका छन्, बन्दै पनि छन्, ढिलै भए पनि सदरमुकामसम्म सडक आएको छ । त्यसले यहाँको जनजीवनमा ठूलै परिवर्तन ल्याएको छ । तर अपेक्षित विकास र यथेष्ट रोजगारी अझै सिर्जना हुनसकेको छैन । हाम्रो जिल्लाबाट मन्त्री भए, योजना आयोगका सदस्य भए, जर्नेल र आईजीपी भए, निर्वाचन आयुक्त बने, विश्वविद्यालयका उपकुलपति पनि भए, अधिवक्ता पन्तले सुनाए, तर दार्चुलामा ठूलो विकास ल्याउने कोही भएन, यहाँ अटोमेटिक हुने विकासमात्र भयो ।यहाँ हुनुपर्ने ठूलो विकासचाहिँं के हो नि ? बन्द हुनलागेको झोलुंगे पुलको ढोकातिर हेर्दै उनले भने, उही तिंकर सडक π"
लेनदेनको लोकतन्त्र,"चुनावको बेला मुलुक विलकुलै लेनदेनमय देखिएको छ । किनभने सबै पार्टीका नेता घरघर पुगेर निर्धक्कसँग यो दिन्छु, त्यो दिन्छु भनिरहेका छन् । र विचरा अभावग्रस्त नेपाली जनताको माग (जीवन जिउने क्रममा) त सदैव रहिरहेकै छ । कतै हाम्रो चलनचल्तीको लोकतन्त्र यही लेनदेनको अर्काे नाम त होइन ?यस मामिलामा नेकपा एमाले बहुतै अगाडि रहेको छ । अझ नेकपा माओवादी (केन्द्र) सँगको अपर्झट चुनावी गठजोडले यो अग्रगामिता दोब्बर भएको छ । यसको परिणामस्वरुप पहाडदेखि तराई (उपत्यका पनि) सम्म यही विशिष्ट लेनदेनको गजबको वातावरण बनेको छ ।हामीलाई न्यूनतम जीवनको आधार रोजगारी देऊ । पहाड र तराईका गरिब जनताको पुकारा रहेको छ । यसको शीघ्र जवाफमा भर्खरैको वाम गठबन्धनका सुप्रिमो (कमरेड पुष्पकमल दाहाल प्रचण्डसँग क्षमायाचना गर्दै) कमरेड खड्गप्रसाद शर्मा ओली उवाच् लौ, पहाडमा गडगडाएर गुड्ने विद्युतीय रेल लेऊ । यसका साथै समुद्रमा मजैले तैरिने पानीजहाज पनि लेऊ । यतिले पुगेन भने हावाको भरमा सरर चल्ने र फरर उड्ने अत्याधुनिक सवारीहरू लेऊ ।यही सिलसिलामा उपत्यकाका तृषित जनताका परमानेन्ट माग हामीलाई खानेपानी देऊ को पनि खास्सा ओलीमार्का उत्तर नभएको होइन, हे काठमाडौंबासी हो, हाम्रो वाम गठजोडबाट नि:शुल्क वाइफाइ लेऊ ।(कुन्नी, यो चुनाव नसकिएसम्म हामीले केके पाउनेछौं )यसले नेपाली कांग्रेस पार्टी अत्यधिक अत्तालिएको छ । सम्भवत: यही अत्यासमा पुराना पञ्चहरूका उत्तराधिकारी पार्टी राप्रपाहरूसँगको लोकतान्त्रिक गठबन्धन सम्पन्न भएको हो । तथापि यसका नेता सम्माननीय प्रधानमन्त्री शेरबहादुर देउवाको सम्पूर्ण आत्तिएको भावभङ्गिमा कुनै अन्तर किन नआएको होला ? उनी केही दिनदेखि काठमाडौंबाट कञ्चनपुरसम्मको आफ्नो हेलिकप्टरीय चुनावी सभामा यही एकल वाक्यको अटुट प्रयोग गरिरहेका छन् कम्युनिष्टहरूले जितेमा कम्युनिष्ट शासन आउनेछ । यो कुनै नवीन कुरो होइन । अब कम्युनिष्टले जितेर कांग्रेसी शासन आउनेछ त ? यसमा प्रधानमन्त्री देउवासँग अन्य सानाठूला साइजका कांग्रेसीका स्वरग्रन्थि लगभग मिलेकै छ कम्युनिष्टहरूले चुनावमा जिते खतरा हुनेछ ।कस्तो खतरा नेताजी ? मैले एक कांग्रेसी नेतासँग सोधँें ।कम्युनिष्टहरूका खतरा नि । उनले जवाफ दिए ।अनि कम्युनिष्टहरूका साटो कांग्रेसले चुनाव जितेमा के हुनेछ ?उनले पुलुक्क मेरो अनुहारमा हेरे । त्यसपछि केही सोच्न थाले । अलिक बेरपछि विस्तारै भने, हेर्नाेस्, हामीले नै चुनावमा जित्नेछौं । नेपाली कांग्रेस कम्युनिष्टहरूका दाँजोमा जहिले पनि अगाडि रहेको छ । यस पटक पनि यही हुनेछ । नेपाली कांग्रेसले जित्छ, जित्छ । हामी जे कुरामा पनि अरूहरूभन्दा माथि नै छौं ।खतरामा पनि नेताजी ? मेरो एकाएकको प्रश्न सुनेर कांग्रेसी नेताको आँखीभौं खुम्चियो । उनी बल्ड्याङग्रे आँखाले मलाई हेर्न थाले । यो कांग्रेसी खतराको अग्रिम संकेत भएकोले मैले चुप लाग्नु नै श्रेयस्कर ठानेंँ ।वस्तुत: खतरामा पनि नेपाली कांग्रेस पार्टी कुनैभन्दा कम्ता छैन । अपितु, एकाध कदम अगाडि नै रहेको छ भन्ने जान्नका लागि आफू वरिपरिका कांग्रेसीहरूलाई सरसर्ती हेरे पुग्छ । कुनै खास परिश्रम गर्नु पर्दैन । अहिलेसम्म हामीले कांग्रेसबाट नै अपेक्षाकृत बेसी खतराको प्राप्ति गरेको स्थिति होइन र ? यही नेपाली जनतासँग कांग्रेसी लेनदेनको ठोस यथार्थ हो । जहाँसम्म नेपाली कांग्रेस पार्टीको लोकतान्त्रिक पार्टनर राप्रपाको कुरो छ, यिनीहरूसँगको लेनदेन त अद्भुत नै रहेको छ । तपाईहरूले जेसुकै मागे पनि एउटै रेडिमेड उत्तर रहेको छ, राप्रपाको एकाएकको प्रश्न सुनेर कांग्रेसी नेताको आँखीभौं खुम्चियो । उनी बल्ड्याङग्रे आँखाले मलाई हेर्न थाले । यो कांग्रेसी खतराको अग्रिम संकेत भएकोले मैले चुप लाग्नु नै श्रेयस्कर ठानँें ।वस्तुत: खतरामा पनि नेपाली कांग्रेस पार्टी कुनैभन्दा कम्ता छैन । अपितु, एकाध कदम अगाडि नै रहेको छ भन्ने जान्नका लागि आफू वरिपरिका कांग्रेसीहरूलाई सरसर्ती हेरे पुग्छ । कुनै खास परिश्रम गर्नु पर्दैन । अहिलेसम्म हामीले कांग्रेसबाट नै अपेक्षाकृत बेसी खतराको प्राप्ति गरेको स्थिति होइन र ? यही नेपाली जनतासँग कांग्रेसी लेनदेनको ठोस यथार्थ हो । जहाँसम्म नेपाली कांग्रेस पार्टीको लोकतान्त्रिक पार्टनर राप्रपाको कुरो छ, यिनीहरूसँगको लेनदेन त अद्भुत नै रहेको छ । तपाईहरूले जेसुकै मागे पनि एउटै रेडिमेड उत्तर रहेको छ, राप्रपाको नेपाली जनताहरू हो, लौ, राजतन्त्र लेऊ । चाहे त्यो कमल थापाको राप्रपा होस् अथवा डाक्टर प्रकाशचन्द्र लोहनीको राप्रपा । एउटा अर्काे पशुपति शमशेर जंगबहादुर राणाको पनि राप्रपा छ क्यारे अब एकैचोटी दुईतीनवटा राप्रपाबाट दुईतीनवटा राजतन्त्र लिएर हामीले के गर्ने ? जे होस्, यिनै राजतान्त्रिकहरूसँगको लोकतान्त्रिक गठबन्धनले नेपाली कांग्रेसको लोकतान्त्रिक गठबन्धन कत्तिको लोकतान्त्रिक भएको छ, यो शोधको विषय हुनसक्छ !अन्त्यमा,तराईका मधेसी पार्टीहरू अर्थात राष्ट्रिय जनता पार्टी तथा उपेन्द्र यादवको संघीय समाजवादी फोरमसँग नेपाली जनताहरू केही मागिहाल्ने मुडमा रहेका छैनन् । यो लेनदेनविहीनताको गाँठी कारण के हो भने केही माग गरेको खण्डमा यिनीहरूले एकपटक फेरि नाकाबन्दी दिने त होइन ?"
सम्झनामा भीमबहादुर,"नेपाली राजनीतिमा धनवाद र डनवाद निर्णायक भएको परिस्थितिमा त्याग, तपस्या, योगदान, इमानदारी एवं सिद्धान्तप्रतिको निष्ठा र समर्पणको चर्चा गर्नु असान्दर्भिक लाग्न सक्छ तर पनि नेपालको लोकतान्त्रिक आन्दोलनमा अविचलित किसिमले असाधारण योगदान पुर्याउने व्यक्तित्वहरूको अहं भूमिकाकै कारण पछिल्ला परिवर्तन सम्भव भएका हुन् । २००७ देखि २०६२२०६३ सम्मको राजनीतिक इतिहासलाई केलाउँदा केही यस्ता सत्पात्र देखिन्छन्, जसले परिवर्तन र अग्रगमनको आन्दोलनलाई जीवन्तता प्रदान गरेका छन् । कुनै न कुनै रूपमा त्यस्ता महान् व्यक्तित्वहरूलाई देखाएर नेपाली राजनीति आजसम्म चल्दै आएको छ । तिनैमध्येका एक थिए नेपाली कांग्रेसका नेता, निष्ठा र आर्दशका प्रतिनिधि भीमबहादुर तामाङ ।सादा जीवन, उच्च विचार तामाङको मौलिक विशेषता नै थियो । सबैले भुल्न नसक्ने अति साधारण जीवनशैलीकै कारण तामाङ आफ्नो जीवनको उत्तराद्र्धमा सबैको प्रेरणा र उदाहरणका पात्र बन्न सके । प्रजातान्त्रिक शासन व्यवस्था प्राप्तिका लागि लडेका तमाम व्यक्तिहरूले आफ्नो उद्देश्य र लक्ष्यलाई व्यवहारमा उतार्न नसेकेको तीतो महसुस भइरहेको क्षणमा तामाङले सँगसँगै इमानदारी, त्याग, निष्ठा एवं साधारण जीवनशैली नेपाली समाजमा प्रस्तुत गरेर पार्टीभित्र र बाहिर अनुकरणीय व्यक्तित्वका रूपमा आफूलाई स्थापित नै गरेका थिए । फरक विचार राख्नेहरूले आफ्नो पार्टी बैठकमा समेत तामाङको इमानदारी, सरलता र निष्ठाको चर्चा गरेर बढ्दो सुविधाभोगी जीवनशैलीमा परिवर्तन हुनुपर्ने प्रतिवेदन नै पेस गरेका थिए । २०६२६३ को आन्दोलनपश्चात् विकसित भएको जातीय राज्यका नाममा विभिन्न जातजातिका बीचमा बढ्दै गएको एक प्रकारको मनोवैज्ञानिक दूरीलाई कम गर्न तामाङको नेतृत्वमा बनेको समितिले प्रस्तुत गरेको पहिचान भेटिने जातीय द्वन्द्व मेटिने प्रतिवेदनले दलहरूलाई ठूलो राहत मिलेको थियो । तामाङ समुदायको व्यक्ति भएर जनजातिको मात्र हितमा नबोलेको आरोप खेपेका तामाङले आफू तामाङको मात्र नभएर समग्र देशको उत्थान र विकासका लागि राजनीतिमा होमिएको जवाफ दिएका थिए, जसले तामाङको व्यक्तित्वलाई अझ माथि उठाएको थियो । राजनीतिक रूपमा दलभित्र र बाहिरका प्रतिस्पर्धीहरू भीमबहादुरको सरलता, निष्ठा र इमानदारीका अगाडि नतमस्तक नै हुन्थे । एकछिन घोत्लिएर सोच्थे कि जीवन त भीमबहादुर तामाङकै हो भन्ने बुझाइ हरकोही व्यक्तिको मनमस्तिष्कमा स्थापित गर्न उनी सफल भएका थिए । यसले गर्दा तामाङको जीवन र सादगीपन धेरैका लागि प्रेरणादायी बन्न सकेको हो । उनको निधन भएको ५ वर्ष भए पनि यस विषयमा छलफल चलिरहेकै छ । आधुनिक र स्वतन्त्र देशका रूपमा नेपाललाई विकसित गर्नुपर्ने चिन्तन र दृष्टिकोण राख्ने तामाङ राजनीतिक परिवर्तनपश्चात् राजनीतिक दल र यसको नेतृत्वमा आएको विचलन, सुविधायोगी जीवनशैली, बढ्दो विकृति र विसंगतिप्रति गहिरो चिन्ता व्यक्त गर्ने गर्थे । जबसम्म नेतृत्वले आफूलाई सच्याउँदैन र इमानदार बन्दैन, तबसम्म गलत तत्त्वहरू सत्तामा हावी भइरहन्छन् । स्पष्ट दृष्टिकोण नभएको अवसरवादी नेतृत्वलाई अन्य शक्तिकेन्द्रले पनि सजिलो ढंगले प्रयोग गर्न सक्छ । आफ्नो देशको मौलिक विशेषता नबुझ्ने र सत्ताका लागि जुनसुकै सम्झौता गर्न तयार हुने नेतृत्वले नेपालको सार्वभौमिकता र अखण्डतामा समेत आँच पुर्याउन सक्छ । नेपालको भूराजनीतिक जटिलता र संवेदनशीलता बुझ्न थोरै मात्र कमी भए देशको अस्तित्वमाथिकै संकट आउँछ । त्यसकारणले पनि भारत र चीनसँगको सम्बन्ध निर्धारण गर्दा सदैव सन्तुलित हुनु अनिवार्य छ भन्ने तामाङको स्पष्ट अवधारणा थियो । थोरै मात्र असन्तुलन देखिएमा नेपालबाट हुन सक्ने सुरक्षा संवेदनशीलताको बहानामा चीन र भारत मात्र होइन, तेस्रो विश्वले पनि आफ्नो उपस्थिति नेपालमा देखाउन खोज्छ, यसका प्रति सबैभन्दा बढी सचेत राजनीतिक नेतृत्व हुनुपर्छ त्यसमा पनि ऐतिहासिक जिम्मेवारी र पहलकदमी लिएका कारण नेपाली कांग्रेसको नेतृत्व दूरदर्शी हुनु अति आवश्यक छ भन्ने भीमबहादुर तामाङको दृष्टिकोण रहेको थियो तर राजनीतिक नेतृत्व गम्भीर, इमानदार र सवंदेनशील देखिएन । कहिले भारतसँग नजिक त कहिले चीनसँग नजिक हुने व्यवहारका कारण पञ्चायती व्यवस्था समाप्त भएको थियो । नेपालको राजसंस्थासमेत सन्तुलित सम्बन्ध राख्न नसक्दा समाप्त भएको दृष्टान्त हाम्रासामु छ । यस्तै रवैया दलहरूले पनि देखाएका छन् । भारत र चीनसँगको सम्बन्ध सन्तुलित एवं समदूरीको नभएका कारण देश अस्थिर बन्न सक्ने सम्भावना देखिन थालेको छ । अर्कोतर्फ संविधानसभाबाट जारी भएको नेपालको संविधान २०७२ को व्यवस्थाबमोजिम स्थानीय सरकारको गठन भएको छ र प्रादेशिक सरकार र संघीय सरकार बनाउनका लागि एउटा चरणको निर्वाचन सम्पन्न भई अर्को चरणको निर्वाचनको संघारमा हामी उभिएका छौँ । चाहे, स्थानीय सरकारको निर्वाचनमा होस्, चाहे प्रदेश र संघको निर्वाचन, दलहरूले छनोट गरेका उम्मेदवार हुन् या निर्वाचनमा भएको खर्च र भद्दा एवं अवसरवादी चरित्र नै किन नहोस्, यसले नेपालको लोकतान्त्रिक भविष्यलाई सुरक्षित एवं सुनिश्चित गर्न सहयोग पुर्याउने देखिँदैन । झन्झन् विकृति, विसंगति, भ्रष्टाचार, डनवाद एवं धनवाद मौलाएको अराजक दण्डहीनताको अवस्था सबल भएको देखिन्छ जुन कुराको विरुद्ध तामाङ र तामाङजस्ता प्रखर लोकतान्त्रिकहरू आवाज उठाउँथे । आजकल त न आवाज सुनिन्छ न त आवाजकै कदर हुन्छ । हरेक निर्णय र छनोटमा पैसालाई पहिलो प्राथमिकतामा राखिन्छ । राजनीतिक दलले दिने उम्मेदवारीदेखि प्रशासनिक निकायहरूमा गरिने नियुक्तिसम्म पैसै निर्णायक भएको सुन्न, देख्न न हेर्न पाइएको छ । यसले लोकतन्त्रको अभ्यासलाई विकृत र बदनाम बनाएको छ ।चौतर्फी विरोध हुँदाहुँदै पनि नेतृत्वले आफूलाई सच्याएको छैन, सच्याउन आवश्यक देखेको छैन । विकृतिको आहालमा डुबेको छ । अवसरवादी चरित्रलाई सगौरव स्वीकार गरेको छ, ग्रहण गरेको छ । थोरै पनि लोकलाज छैन । दम्भ र अहंकार देखाएर आम जनतालाई रैती र दासको जस्तो व्यवहार गरेको छ । हामी जे गर्छांै, त्यो मान्न तिमी तयार हुनुपर्छ भन्ने अहंबाट राजनीतिक नेतृत्व ग्रसित र निर्देशित छ । स्वर्गीय भीमबहादुर तामाङ निरंकुश व्यवस्थामा पनि त्यही विकृति र विसंगतिविरुद्ध लडे पछिल्लो कालखण्डमा पनि लडेका थिए तर त्यो विकृति अझ बढी सशक्त र जड भएर फस्टाएको छ । तामाङ र तामाङजस्ता तमाम लोकतान्त्रिक योद्धाप्रति साँचो श्रद्धा व्यक्त गर्न ज्यादै बलियो र मोटो भएको अराजकता, भ्रष्टाचार, अवसरवाद तथा डनवाद र धनवादका विरुद्ध जुरुक्क उठ्न अति आवश्यक भइसकेको छ । त्यसले मात्र निष्ठावान् व्यक्तिहरूको आत्माले शान्ति प्राप्त गर्न सक्छ ।"
छायामा प्रदेश,बन्द जनकपुर चुरोट कारखानाका घरजग्गा सरकारले कौडीको भाउमा बेच्न ठिक्क परेको थियो । प्रक्रियाको अन्तिम घडीमा झल्यास्स भएर रोक्यो । झस्किनुको कारण थियो प्रयोगविहीन प्रशस्त जमिन र भवनमा कतै प्रदेश सरकारका मन्त्रालयहरू पो राख्न सकिन्छ कि ?
स्याटलाइट अवार्डमा सेतो सूर्य,"काठमाडौं (कास) इन्टरनेसनल प्रेस एकेडेमीले सञ्चालन गर्दै आएको स्याटलाइट अवार्डस्मा नेपाली फिल्म सेतो सूर्य पनि मनोनयनमा परेको छ । विभिन्न देशका छापा, टीभी, रेडियो, अनलाइनका रंग पत्रकारहरूको ग्लोबल संगठनका रूपमा रहेको एकेडेमीले दीपक रौनियार निर्देशित सेतो सूर्य लाई अन्तर्राष्ट्रिय फिल्मतर्फको विधामा मनोनीत गरेको हो । उक्त विधामा सेतो सूर्य ले सात देशका फिल्मसँग प्रतिस्पर्धा गरिरहेको छ ।२२ औं संस्करणको उक्त अवार्डमा ३२ विधामा मनोनयन सार्वजनिक गरिएको छ । अवार्ड माघ २७ मा अमेरिकाको लस एन्जल्समा वितरण गरिनेछ । गतवर्ष मंसिर २४ मा सार्वजनिक प्रदर्शन भएको निर्देशक रौनियार लिखित फिल्म ठीक एक वर्षपछि मंसिर २२ देखि पुन: काठमाडौंमा प्रदर्शन थालिने निर्माण पक्षले जनाएको छ । सशस्त्र द्वन्द्वकालको पृष्ठभूमिमा एक परिवारभित्रको घटनालाई विम्बात्मक रूपमा दर्साइएको फिल्ममा दयाहाङ राई र रवीन्द्रसिंह बानियाँले दाजुभाइका रूपमा मुख्य भूमिका निर्वाह गरेका छन् । राईले माओवादी छापामार र सिंहले सरकारी सुरक्षाकर्मीको भूमिका निर्वाह गरेका छन् । फिल्ममा आशा मगराती, दीपक क्षेत्री, देशभक्त खनाललगायतको अभिनय रहेको छ । उक्त फिल्मले यसै वर्ष नेपालको प्रतिनिधित्व गर्दै ओस्कार अवार्डको विदेशभाषी फिल्मको विधामा प्रतिस्पर्धा गरेको हो ।"
राज्जा रानी को ट्रेलर सार्वजनिक,"काठमाडौं (कास) नाजिर हुसेन र केकी अधिकारीको मुख्य भूमिका रहेको फिल्म राज्जा रानी को शुक्रबार ट्रेलर सार्वजनिक गरिएको छ । कमेडी जानरामा यम थापा निर्देशित उक्त फिल्ममा कामेश्वर चौरासिया, दीपक क्षेत्री, अरुण रेग्मी, सरिता राजोपाध्याय, अनुज पाण्डे, संगीता नापित, अनुज थापालगायतको अभिनय रहेको छ ।आर्यन फिल्म्सको ब्यानरमा रमेश एमके पौडेलको निर्माण रहेको फिल्मलाई यम थापाले नै लेखेका हुन् । तराईको पृष्ठभूमिमा कथा वाचन गरिएको फिल्मलाई पुरुषोत्तम प्रधानले खिचेका हुन् भने चन्दन दत्तको सम्पादन रहेको छ । फिल्ममा ताराप्रकाश लिम्बू र दीपक शर्माको संगीत रहेको छ । पुस २१ मा देशव्यापी प्रदर्शन थाल्न लागेको उक्त फिल्म मैथिली भाषामा समेत डब गरेर सोही दिन रिलिज गरिने बताइएको छ ।"
पुस्तकको रोयल्टी मन्दिरलाई,"काठमाडौं (कास) साहित्यकार तथा पत्रकार कमल रिजालले आफ्नो नयाँ उपन्यास दृष्टिभ्रम को यस वर्ष प्राप्त भएको रोयल्टीबापत्को एक लाख पाँच हजार रुपैयाँ गैंडाकोट, नवलपरासीस्थित मौलाकालीका मन्दिरलाई प्रदान गरेका छन् । लेखकले रोयल्टीबाट प्राप्त हुने रकम पछि पनि क्रमश: सोही मन्दिरलाई नै प्रदान गर्दै जाने प्रतिबद्धता जनाएका छन् । सृजना साहित्य प्रतिष्ठान गैंडाकोटद्वारा हालै आयोजित उक्त उपन्यासको परिसंवाद कार्यक्रममा लेखक रिजालले रकम मन्दिर व्यवस्थापन समितिका अध्यक्ष शालिग्राम सापकोटालाई हस्तान्तरण गरेका हुन् । अध्यक्ष सापकोटाले सो रकमलाई मन्दिर परिसरमा पुस्तकालय स्थापना गर्ने कार्यमा लगानी गरिने बाताए । सांग्रिला बुक्सद्वारा प्रकाशित दृष्टिभ्रम बोक्सीप्रथाको विरोधमा लेखिएको छ । परिसंवादमा डा मतिप्रसाद ढकालले उपन्यास महिला हिंसाविरुद्धको बेजोड आवाज भएको टिप्पणी गरेका थिए । अर्का वक्ता डा केशव चालिसेले उपन्यासले तन्त्रशास्त्र तथा दर्शनशास्त्र एवं शरीर विज्ञान र मनोविज्ञानको आधारमा बोक्सीप्रथा उन्मूलन गर्ने प्रयास गरेको बताए ।"
रुघाखोकी र घरेलु उपचार,"जाडोयाम सुरु हुनासाथ, मौसममा आएको परिवर्तनका कारण रुघाखोकीको समस्या देखिन थाल्छ । घाँटी खसखस हुनु, नाक बन्द हुनु, नाकबाट पानी बग्नु, रुघाखोकी आदि यो मौसममा देखिने सामान्य समस्या हुन् ।"
सहरमा उच्च रक्तचापले महिलाभन्दा पुरुष बढी पीडित,"सहरी क्षेत्रका पुरुषहरूलाई उच्च रक्तचापको जोखिम महिलाका तुलनामा बढी हुने गर्छ । भारतको हैदराबादस्थित राष्ट्रिय पोषण संस्थानको प्रतिवेदनअनुसार, सहरी क्षेत्रका महिलालाई भन्दा पुरुषलाई उच्च रक्तचापको खतरा बढी छ । त्यहाँ केरलमा यो समस्याले ग्रस्त व्यक्तिको संख्या सबैभन्दा धेरै छ ।भारतका १६ प्रतिशत पुरुष धूमपान गर्छन् भने ३० प्रतिशतले मद्यपान गर्छन् । प्रतिवेदनअनुसार ३१ प्रतिशत सहरी पुरुष उच्च रक्तचापबाट पीडित छन् भने यो समस्याले ग्रस्त महिला २६ प्रतिशत छन् । अध्ययनअनुसार, केरलमा उच्च रक्तचापले ग्रस्त व्यक्तिको संख्या ३१ प्रतिशतदेखि ३९ प्रतिशतसम्म छ । बिहारमा यो संख्या सबैभन्दा कम १६ प्रतिशतदेखि २२ प्रतिशतसम्म छ ।"
डिप्रेसन नहोस् भन्न च्याउ,"हालैको एउटा अनुसन्धानअनुसार, सिलोकाइबिन च्याउ उदासी रोग (डिप्रेसन) को उपचारमा धेरै लाभदायक हुन सक्छ । बेलायतस्थित इम्पिरियल कलेज अफ लन्डनका अनुसन्धाताद्वारा गरिएको यो अनुसन्धान साइन्टिफिक रिपोर्ट मा प्रकाशित छ । सिलोकाइबिन च्याउ डिप्रेसनले प्रभावित व्यक्तिको मस्तिष्कको मुख्य तन्त्रको कार्य प्रणालीलाई पुन: सक्रिय तुल्याउन सक्षम हुने उक्त अनुसन्धानमा उल्लेख छ । अध्ययनअन्तर्गत डिप्रेसनग्रस्त केही बिरामीको उपचार सिलोकाइबिन (एउटा मनोसक्रिय पदार्थ, जुन च्याउमा पाइन्छ) बाट गरे । अनुसन्धानमा ती बिरामी सामेल थिए जसको रोग पारम्पारिक उपचारका माध्यमले निको पार्न सम्भव भएको थिएन ।अनुसन्धानअनुसार, उपचार गरिएको केही साता पछि सिलोकाइबिन लिने रोगीमा रोगको लक्षणमा कमी देखिन थाल्यो ।"
धूमपानले आन्द्रा सुन्निने समस्या पनि,"धूमपानका अनेक बेफाइदा त छँदै छन्, यसबा आन्द्रालाई पनि क्षति पुग्न सक्छ र कोलाइटिसको खतरा बढ्ने आशंका हुन्छ । यो अध्ययन फ्रन्टियर इन इम्युनोलजी जर्नलमा प्रकाशित छ । अनुसन्धाताहरूले चुरोटको धुवाको सम्पर्कमा आउने मुसामा यो प्रभावका लागि जिम्मेवार खास रगतको कोषिका र प्रोटिन पत्ता लगाएका छन् । यो अध्ययनबाट वैज्ञानिकहरूले आन्द्रा सुन्निँदा त्यससँगै उत्पन्न हुने समस्याको उपचारमा सघाउ पुग्ने विश्वास लिएका छन् । नयाँ अध्ययनका माध्यमले कोलाइटिस बढ्ने खतराबारे आममानिसलाई जागरुक गर्न सकिन्छ ।"
एक दलीय शासन ल्याउन खोजिँदै छ,"अछामडोटी प्रधानमन्त्री एवं कांग्रेस सभापति शेरबहादुर देउवाले वाम गठबन्धनका नाममा एमाले र माओवादी केन्द्रले वर्तमान संविधान च्यातेर एक दलीय तानाशाही शासन ल्याउन खोजेको आरोप लगाएका छन् । शुक्रबार अछामको मंगलसेनमा आयोजित चुनावी सभालाई सम्बोधन गर्दै देउवाले विकासको नाममा वामपन्थीले सिन्कोसमेत नभाँचेको र कांग्रेसले जिते विकासको सबै जिम्मा आफूले लिने बताए ।देउवाले सुदूरपश्चिममा कांग्रेसलाई जिताउनैपर्ने बताए । कांग्रेसले जनतालाई मालिक मान्छ, उनले भने, आदिवासी, जनजाति, मुस्लिम सबैलाई मिलाएर लैजान्छ । देउवाले कांग्रेसलाई जिताए मंगलसेनदेखि चिसापानी हुँदै टीकापुरसम्मको सडक कालोपत्रे गर्ने प्रतिबद्धता जनाए । तपाईं कांग्रेसलाई जिताउनुस् सामाजिक सुरक्षा भत्ता दोब्बर हुन्छ, बेरोजगार युवालाई पनि भत्ताको व्यवस्था हुन्छ, उनले भने । मंगलसेनको सभापछि प्रधानमन्त्री देउवाले अछामकै साँफेबगरमा पनि चुनावी सभालाई सम्बोधन गरेका थिए ।अछामको मंगलसेन र साँफेबगरपछि प्रधानमन्त्री देउवाले डोटीको बोग्टान गाउँपालिका र सायल गाउँपालिकामा पनि चुनावी सभालाई सम्बोधन गरे । वाम गठबन्धनको प्रभाव क्षेत्र बोग्टान गाउँपालिकाका मतदातालाई पकाउने उनले सक्दो प्रयास गरे । लामो समयदेखि निर्माण कार्य अघि बढ्न नसकेको बोग्टान सडकको विषयमा स्थानीयको चर्काे गुनासो मेटाउन उनले उक्त सडकलाई छिट्टै कालोपत्रे गरिने बताए । सडकको बजेट स्वीकृतिका लागि पहल गर्ने कांग्रेस नेता सिद्धराज ओझाको नामबाट सडकको नामकरण गरिने बताए ।यसैगरी खत्याडी उच्च माविलाई क्याम्पस बनाउनुका साथै बोग्टान क्षेत्रको कृषि उत्पादनको बजारीकरणका लागि विशेष कृषि योजना ल्याउने बताए । बोग्टान क्षेत्र फलफूल, बेसार र अदुवालगायतका कृषिजन्य उत्पादनका लागि चिनिन्छ । उक्त क्षेत्रका कृषकले फलफूल र कृषि उपजकै माला बनाएर आफ्ना समस्या समाधानको मागका रूपमा प्रधानमन्त्रीलाई लगाइदिएका थिए ।"
विचारले बदलियो जीवन,"काठमाडौं ४१ वर्षीय पेरी चेन एकजना अमेरिकी कलाकार र व्यापारी हुन् । २१ जुन १९७६ मा न्युयोर्क सिटीमा जन्मेका यिनी अनलाइन फन्डिङ प्लेटफर्म किकस्टार्टर का संस्थापकका रूपमा विश्वभरि लोकप्रिय छन् । आफ्ना केही साथीहरूसँग मिलेर खोलेको यो अनलाइन क्रिएटिभिटी (रचनात्मकता) मा आधारित क्राउडफन्डिङ प्लेटफर्म हो । सन् २००९ मा चेनले यो प्लेटफर्म सञ्चालनमा ल्याएका हुन् । एक रिपोर्टअनुसार यो प्लेटफर्मले हालसम्म २ लाख ५७ हजार क्रिएटिभ प्रोजेक्टलाई फन्डिङ गर्नमा सहयोग गरिसकेको छ । यसबाट धेरै मानिसले सहयोग प्राप्त गरिसकेका छन् । न्युयोर्क सिटीस्थित हन्टर कलेज हाई स्कुलबाट यिनले प्रारम्भिक शिक्षा हासिल गरेका हुन् । सन् १९९८ मा न्यु ओरलिअन्सस्थित टुलान विश्वविद्यालयअन्तर्गतको फ्रिम्यान स्कुल अफ बिजनेसबाट यिनले स्नातकको उपाधि प्राप्त गरे । पेरी चेनले आफ्नो जीवनमा विभिन्न कामहरू गरे । कुनै पनि कामलाई यिनले यो सानो या यो ठूलो भनेर कहिल्यै मानेनन् । कुनै बेला वेटरका रूपमा समेत काम गरेको अनुभव यिनीसँग छ । त्यस्तै डिस्क ज्याकी, डे ट्रेडर, इलेक्ट्रोनिक म्युजिसियन र प्रिस्कुलमा शिक्षक भएर पनि यिनले काम गरे । तर, रकमको अभाव सधै यिनीसँग रहँदै आएको थियो । त्यसैले आफ्नो जीवनको वित्तीय संकटबाट पार पाउन चेनले एउटा जुक्ति निकाले । यसमा केही साथीहरूले तिनलाई सहयोग गरे । विचार नयाँ भएकाले यो थोरै समय अवधिमा चर्चित र सफल बन्यो । त्यसैले त यिनले क्राउड फन्डिग वेबसाइट खोल्न गरेको निर्णयको आठ वर्षमै मनग्ये आम्दानी गर्न सफल भए । सञ्चार माध्यमहरूका अनुसार हाल यिनी अध्यक्ष रहेको किकस्टार्टर को कुल सम्पत्तिले अर्ब रुपैयाँलाई पार गरिसकेको छ । उनी धनाढय त बनेकै छन्, आफ्नो विचारबाट लाखौं मानिसको जीवनमा परिवर्तनसमेत ल्याएका छन् । सक्सेस स्टोरी डट कम का अनुसार पेरी चेनले आफ्नो करियरको सुरुमा विभिन्न स्थानमा आर्टवर्कसका लागि ग्यालरी खोले, त्यहाँ कलाको प्रदर्शनीसमेत गराए । केहीमा त यिनी आफैं सक्रिय रूपमा सहभागिता जनाउँदै आएका छन् । न्युयोर्क सिटीमा जन्मे पनि पछि आफ्ना आमाबुबासँग रुजवेल्ट आइस्ल्यान्डमा गएर हुर्के र जीवनको विभिन्न वसन्त त्यहीँ पार गरे । यिनका बुबा पेसाले एक विद्यालयमा शिक्षक र आमा सामाजिक अभियन्ता थिइन् । पारिवारिक पृष्ठभूमि व्यापारिक नभए पनि यिनी यो क्षेत्रमा सफल भएका छन् । सन् २०१३ मा टाइम पत्रिकाले विश्वकै सयजना सबैभन्दा प्रभावशाली व्यक्तिहरूको सूचीमा यिनलाई पनि समावेश गरेको थियो । यिनी विश्व व्यापारमा किकस्टार्टर को माध्यमबाट नयाँ पहल र प्रयास थालेर चर्चित बनेका हुन् । यिनको यिनै पहलका कारण हाल कुनै पनि व्यक्ति आफ्नो कुनै प्रोजेक्टका लागि संसारभरिका मानिसबाट फन्डिङ प्राप्त गर्दै अगाडि बढ्न सकिरहेका छन् । योसक्सेस अनलाइनले गत वर्षको मार्चमा पेरी चेनबारे प्रकाशित गरेको रिपोर्टमा किकस्टार्टर को स्थापनामा यान्से स्ट्राइकलर र चाल्र्स एडुलरले पनि सहयोग थियो । सन् २००८ मा तिनै जनाले यो कम्पनी खोल्ने सुर कसेका थिए, जुन त्यसको एक वर्षपछि बल्ल औपचारिक रूपमा सुरु भएको हो । कम्पनीमा व्यापक विविधता छ । त्यसमा डेभलपर्स, डिजाइनर्स, सपोर्ट विशेषज्ञ, लेखक, संगीतज्ञ, पेन्टर, कवि, खेलाडी, रोबोट निर्मातालगायतका १३६ जना कर्मचारी कार्यरत छन् । पेन चेरीले यी सबैसहित विभिन्न स्थानमा प्रदर्शनी गरिसकेका छन् । आफ्नै कम्पनी खोल्नुअघि यिनी न्युयोर्क सिटी आफूलाई एकजना आर्टिस्टका रूपमा स्थापित गरिसकेका थिए । विद्यार्थी छँदै यिनी संगीत क्षेत्रमा पनि आफ्नो पकड जमाइसकेका थिए । पछि यिनी सन् २००१ मा न्युयोर्कमा खोलिएको साउथफस्ट ग्यालरीका सहसंस्थापकसमेत भएका थिए । सन् २०१० मा यिनी टीईडी फेलोका रूपमा काम गरेका थिए । सन् २०१४ मा यिनले ल्याबोरेटरी फर दि सिटी (मेक्सिको सिटीका नागरिकहरूमा नयाँ आचरणलाई बढावा दिन एउटा प्रयोगात्मक कार्यक्रम) मा समेत सक्रिय रूपमा सहभागी भए । सन् २०१३ को सीईओ बनेका थिए । किकस्टार्टर को सुरुआत दुइटा लक्ष्यका साथ यिनले गरेका थिए । पहिलो थियो क्रिएटर्स (कुनै व्यक्ति वा टोली जो परियोजना चलाउने सोच राख्छन्) र अर्को थियो ब्याकर (त्यस्ता मानिस जसले क्रिएटर्सलाई आर्थिक सहयोग गर्न सक्छ) । यी दुई सोचका साथ खोलिएको किकस्टार्टर सफलताको शिखरमा पुगेको छ । रचनात्मकता भएको विचारबाट अघि बढदा सफल भइने रैछ भन्ने कुराको यो प्रमाण पनि हो । धेरै मानिस यो गर्ने या त्यो गर्ने भन्दै बरालिने गर्छन् तर पेन चेरीले त्यस्तो केही गरेनन् । यिनको मस्तिष्कमा जे सोच आयो, त्यो परिणाममुखी भएको भन्दै अघि बढे, चर्चित व्यक्तित्व बने । धन पनि कमाइरहेका छन् । क्रिएटर्सद्वारा सिर्जना गरिएका परियोजनाहरू आर्ट, कमिक्स, डान्स, डिजाइन, फेसन, फिल्म र भिडियो, खाना, खेल, संगीत, फोटोग्राफी, प्रशासन, प्रविधि र थिएटरसहित १३ विधा र ३६ उपविधाहरूमा उनको अनलाइन सुरुमा सक्रिय रहयो । त्यो क्रम अझै जारी छ । एक तथ्यांकअनुसार चलचित्र र भिडियो तथा संगीत क्षेत्र सबैभन्दा ठूलो क्याटेगरी थियो, जसले कम्पनीका लागि धेरै रकम उठाउन सफल भयो । यस्तै खेलहरू सञ्चालन गरेर पनि कम्पनीको आधाभन्दा बढी आम्दानीको स्रोत बटुल्न यिनी सफल भए । हाल विश्वका विभिन्न मुलुकमा यिनका समर्थकहरू रहेका छन् । तर, क्रिएटर्सका लागि सीमा घेरा तोकिए पनि विस्तार भने रोकिएको छैन । हाल उनको प्रोजेक्टहरू अमेरिका, बेलायत, क्यानाडा, फ्रान्स, अस्ट्रेलिया, न्युजल्यान्ड, नेडरल्यान्ड, डेनमार्क, आयरल्यान्ड, नर्वे, स्विडेन, जर्मनी, स्पेन, इटाली, अस्ट्रिया, बेल्जियम, स्विजरल्यान्ड र लक्जम्बर्गमा समेत आफ्नै कार्यालय खडा गरी सञ्चालित छन् । यी मुलुकमा क्रिएटर्सहरूले कम्पनीको सबै मान्यतालाई पालना गर्दै अघि बढिरहेका छन् । यिनको कम्पनीअन्तर्गत चल्ने कुनै पनि परियोजनाहरू वित्तीय सहयोग राशि जुटाउन च्यारेटी कार्यक्रम सञ्चालन गर्न पाउँदैनन् । किकस्टार्टर सुरु गरेको दुई वर्षमा १० लाख सहयोगीले सय मिलियन अमेरिकी डलरभन्दा बढी रकम उपलब्ध गराउने प्रतिबद्धता व्यक्त गरेका थिए । परियोजना स्वीकृत भयो, लगानी गर्न सहयोगी हातहरू अघि सरे । नौ वर्ष भइसक्दा पनि यसको आकर्षण अझै बढ्दो छ । नयाँ मुलुकहरूमा थप क्रिएटर्सहरू थपिएको थपियै छन् । क्रिएटर्सका गतिविधिहरूलाई लाइभ देखाउन दि क्रिएटिभ इन्डेपेन्डेन्ट एडिटोरियस्र्ल रिस्रोस सुरु गरिएको छ । बिजनेसइन्साइडर का अनुसार किकस्टार्टरले वार्षिक रूपमा ५० लाखदेखि एक करोड रुपैयाँसम्म कपाउने गरेको छ । एक रिपोर्टमा किकस्टार्टरले ९ दशमलव ४ मिलियन सहयोगकर्ताहरूबाट २ लाख ५७ हजार क्रिएटिभ प्रोजेक्टका लागि १ दशमलव ९ अर्ब अमेरिकी डलर सहयोग गर्ने प्रतिबद्धता प्राप्त गरिसकेका छ । यसैबीच दिभर्ग अनलाइनका अनुसार यसै वर्ष किकस्टार्टर ले नयाँ सेवा ड्रिप सुरु गरेको छ । यो सेवा मन पराउनेहरूले आफूले रुचाएको क्रिएटर्सलाई सब्सक्राइब गर्न सक्नेछन् । यसबाट पनि आम्दानी हुन सक्ने देखिन्छ ।(एजेन्सीको सहयोगमा)"
हजार रोपनीमा फुटवेयर औद्योगिक क्षेत्र,"काठमाडौंस्वदेशी जुत्ता उद्योगलाई एकै छानामुनि ल्याउन सरकारले फुटवेयर औद्योगिक क्षेत्र बनाउने भएको छ । स्वदेशी जुत्ता उद्योगहरू एकै ठाउँमा स्थापना गरी प्रवद्र्धन गर्न उद्योग मन्त्रालयले यस्तो तयारी थालेको हो । औद्योगिक क्षेत्र सम्बन्धमा व्यापक गृहकार्य भई प्रक्रिया अघि बढेको छ, मन्त्रालयका प्रवक्ता प्रदीपकुमार कोइरालाले भने । सरकारी जग्गा अधिग्रहण गर्ने वा व्यवसायीले जग्गा खरिद गर्ने दुवै विकल्पमा छलफल भइरहेको छ । औद्योगिक क्षेत्रका लागि आवश्यक पर्ने जग्गा किन्न व्यवसायी तयार छन् । व्यवसायीले जग्गा किन्ने र त्यसमा पानी बिजुली बाटोलगायतको काम सरकारले गर्ने गरी औद्योगिक क्षेत्र स्थापना गर्न सकिनेमा दुवै पक्ष सहमत छन् । कोइरालाका अनुसार औद्योगिक क्षेत्रका लागि स्थानीय तहका अधिकारीहरूले जग्गा देखाइदिए खरिद र अधिग्रहण प्रक्रिया अगाडि बढ्नेछ । सार्वजनिकनिजी जग्गा मन्त्रालयले अधिग्रहण गरेपछि मन्त्रिपरिषदको निर्णयअनुसार प्रक्रिया अघि बढ्छ । व्यवसायीले लगनी गर्न सक्छन्, उनले भने । मन्त्रालयका अनुसार फुटवेयर औद्योगिक क्षेत्रका लागि पर्याप्त बजेट छ । अपुग भएको अवस्थामा तत्काल निकासा हुने प्रवक्ता कोइरालाले बताए । वाणिज्य मन्त्रालयले जुत्तालाई तुलनात्मक लाभको वस्तुमा समावेश गरेपछि यसको प्रवद्र्धका लागि व्यवसायीले तत्कालीन उद्योगमन्त्री नविन्द्रराज जोशीसँग फुटवेयर औद्योगिक क्षेत्र स्थापनाको माग गरेका थिए । औद्योगिक क्षेत्रका सन्दर्भमा पूर्वमन्त्री जोशीले सहमति जनाएपछि व्यवसायीहरू उत्साहित भएका हुन् । समहतिपश्चात् फुटवेयर म्यानुफयाक्चर एसोसिएसन अफ नेपालले जग्गा छनोटका काम तीव्र पारेको जनाएको छ । मन्त्रालयको सहमतिसँगै विभिन्न क्षेत्रमा जग्गा छनोटका काम तीव्र पारेका छौं । नयाँ बनेका मेयरहरूले आआफ्नो क्षेत्रमा बनाउन सल्लाह दिएका छन्, एसोसिएसनका अध्यक्ष रविन श्रेष्ठले भने, हामीले सस्तोभन्दा सस्तो जग्गा खोजेका छांै । जग्गा मकवानपुर, नुवाकोट, धादिङ, काभ्रेलगायतका क्षेत्रमा छनोट भइरहेको जनाएको छ । श्रेष्ठका अनुसार व्यवसायीले जग्गा खरिद गरेपश्चात् बाटो, बिजुली, पानी, हेल्थपोस्टलगायतका सुविधा सरकारले उपलब्ध गराउनेछ । जग्ग उपत्यकको २० किलोमिटर वरिपरिमा खोजेका छौं, श्रेष्ठले भने । फुटवेयर औद्योगिक क्षेत्रका लागि ७ सयदेखि १ हजार रोपनी जग्गा चाहिने व्यवसायीहरू बताउँछन् । औद्योगिक क्षेत्रमा तालिम केन्द्र, सामूहिक सुविधा केन्द्र स्थापना, कच्चा पदार्थ उत्पादन गर्ने उद्योग, सोल रबर उद्योग पनि स्थापना गरिनेछ । औद्योगिक क्षेत्र स्थापना भए तत्काल १५ हजारभन्दा बढीले रोजगारी पाउने अध्यक्ष श्रेष्ठको दाबी छ । एसोसिएसनसँग ८३ वटा व्यवसायी आबद्ध छन् । पहिलो चरणमा ती व्यवसायीको औद्योगिक क्षेत्रमा राख्ने एसोसिएसनको योजना छ । त्यसपश्चात् दोस्रो चरणमा अर्काे संघ नेपाल छाला जुत्ता उत्पादक संघलाई पनि समेट्ने अध्यक्ष श्रेष्ठले बताए । छालाजुत्ता उत्पादक संघमा ४३ वटा व्यवसायी आबद्ध छन् । संघका पूर्वअध्यक्ष रामहरि तोलाङले फुटवेयर औद्योगिक क्षेत्र अत्यावश्यक भएको बताए । औद्योगिक क्षेत्रबाट उत्पादन, प्रवद्र्धनमा धेरै महत्त्वपूर्ण भूमिका खेल्ने उनले बताए । फुटवेयर क्षेत्रमा लगानी बर्सेनि बढेको छ । तर, प्रतिस्पर्धा अस्वस्थ छ, उनले भने, औद्योगिक क्षेत्रले समग्र हितको भूमिका खेल्छ । व्यवसायीमा एकता ल्याउँछ । औद्योगिक क्षेत्रको सन्दर्भमा अर्थ मन्त्रालय पनि सकारात्मक रहेको व्यवसायीको दाबी छ । सहयोगका लागि खाका तयार भई बजेट निकासा भएको जानकारी पाएका छौं, अध्यक्ष श्रेष्ठले भने । व्यवसायीका अनुसार निर्यात सम्भावना बोकेका धेरै उद्योगहरू छन् । दैनिक २५३० हजार जोर उत्पादन गर्न सक्ने क्षमताको करिब २० वटा उद्योग छन् । किरण सुज म्यानुफयाक्चर्स प्रालिको उत्पादन गोल्डस्टार सुज भारतमा निर्यात हुँदै आएको छ । व्यवसायीका अनुसार तीन वर्षअघिसम्म प्यु सोल आयात गरी जुत्ता बनाइथ्यो । तर, अहिले सोल स्वदेशमै उत्पादन हुन्छ । स्कुल, कलेज, सेक्युरिटी गार्डमा प्रयोग गरिने जुत्ता चप्पल स्वदेशी उत्पादनले माग धानेको व्यवसायीहरूको दाबी छ । स्कुल र कलेज जुत्तामा पूर्ण रूपमा आत्मनिर्भर भएको एसोसिएसनको दाबी छ । एसोसिएसनका अनुसार मुलुकमा ७ करोड जोर जुत्ताचप्पलको माग छ । तीमध्ये ४ करोड जोर मात्रै उत्पादन भएको छ । बाँकी आयातकै भर पर्नुपर्ने बाध्यता रहेको अध्यक्ष श्रेष्ठले बताए । स्वदेशी जुत्ता उद्योगको वार्षिक उत्पादन क्षमता ११ करोड जोर हो, उनले भने, तर, ४ करोड जोर मात्रै उत्पादन भएको छ । एसोसिएसनका अनुसार यस क्षेत्रमा करिब ३० अर्बको कारोबार हुन्छ । १५ अर्बको लगानी छ । १३ अर्बभन्दा बढी बैंकिङ लगानी छ । यी उद्योगमा झन्डै ५० हजारले प्रत्यक्ष रोजगारी पाएको जनाइएको छ । तीमध्ये ३० प्रतिशत महिला भएको एसोसिएसनको भनाइ छ । अप्रत्यक्ष रूपमा २ लाख ५० हजारले रोजगारी पाएको दाबी छ ।"
पुनर्निर्माणपछि होमस्टे,"राइनासकोट (लमजुङ) ऐतिहासिक एवं पर्यटकीय राइनासकोटमा भूकम्पले भत्काएका घरलाई पुनर्निर्माण गरी होमस्टे सञ्चालनमा ल्याइएको छ । यस गाउँका १६ घरमध्ये पुनर्निर्माणपछि १५ वटामा होमस्टे सुरु गरिएका छन् । राइनास नगरपालिकाको राइनासकोटमा होमस्टे प्रयोजनकै लागि एउटा सामुदायिक घर पनि निर्माण गरिएको छ । ०७२ वैशाख १२ को भूकम्पले गाउँका सबै घरमा क्षति पुर्याएपछि स्थानीय आफैं पुनर्निर्माणमा जुटेका थिए । भत्किएका घरमा होमस्टे चलाउन दुइ वर्षयता नमुना गाउँ निर्माण अभियान थालिएको थियो । सबै घरको पूर्ननिर्माण सकिएसँगै होमस्टे सञ्चालनमा ल्याइएको हो । राइनासकोट नमुना गाउँ निर्माण समिति एवं थानीमाई आमा समूहकी अध्यक्ष विष्णु गुरुङले पुनर्निर्माणमा समय लागेपनि आफ्नो गाउँले पाहुनालाई बास दिन राम्रो व्यवस्था गरेको बताइन् । सबै घरमा गरी ४५ जना पाहुना एकैपटक बास बसाउने व्यवस्था मिलाएका छौं, उनले भनिन् । पुनर्निर्माण अभियानअन्तर्गत खरले छाएको एउटा घुमाउने घरलाई जीर्णोद्धार गरी संग्रहालय स्थापना गरिएको छ । भूकम्पले क्षति पुर्याए पनि नभत्किएका केही घर सम्झनाका लागि राखिएको गुरुङले बताइन् ।पुनर्निर्माणका लागि अमेरिकी नागरिक नतासा वजनियाकले सहयोग गरेकी छन् । उनले अमेरिकामा स्थापित सँगसँगै नामक गैरसरकारी संस्थामार्फत राइनासकोटको पुनर्निर्माणका लागि सहयोग जुटाएकी थिइन् । स्थानीय आफैंले ९० लाख जुटाएका थिए । एक घर बराबर श्रमदानसहित ६ लाख रुपैयाँ घरधनीले व्यहोरेका छन् ।पण्डितका अनुसार भूकम्प प्रतिरोधात्मक क्षमताका सबै घर सुविधा सम्पन्न तर पौराणिक शैलीको मौलिकता झल्कने बनेका छन् । सबै घर एउटै डिजाइनका छन् । हरेक घरमा ५ कोठा छन् । हरेक घरमा आधुनिक शौचालय, नुहाउने कोठा, धारा तथा पानी टयांकी निर्माण गरिएका छन्, उनले भने । घरमा धूवाँरहित सुधारिएको चुलो, पिँढीमा फलैंचा, गोबरग्यास, आँगन तथा बाटोमा सडक बत्तीको उज्यालो रहेको उनले बताए ।सर्वोदय सेवाश्रमका अध्यक्ष कृष्णराज ओलियाले केही पुराना घरलाई पौराणिक महत्त्व झल्काउन पहिलेकै स्वरूपलाई सुरक्षित राखिएको बताए । उनका अनुसार स्थानीयको कला, संस्कार तथा संस्कृति जोगाउन खरले छाएको घुमाउने घरमा संग्रहालय स्थापना गरिएको छ । स्थानीय विकास अधिकारी डिल्लीराम सिग्देलले ग्रामीण अर्थतन्त्रलाई पर्यटनले सघाउ पुगेको बताए । लमजुङका हरेक गाउँ अब पर्यटकीय गाउँ बन्ने क्रममा छन्, उनले भने । स्थानीयका अनुसार १५ औं शताब्दीमा तत्कालीन लमजुङका राजा यशोब्रह्म शाहका कान्छा छोरा द्रव्य शाह बसेको ठाउँ राइनासकोट हो । राइनासकोट पुग्न लमजुङ प्रवेशद्वार पाउँदीबाट करिब ४ घण्टाको पैदल यात्रा गर्नुपर्छ ।"
धानको मूल्य अझै तोकिएन,"नवलपरासी धानको मूल्य निर्धारण नहुँदा यहाँका किसानले व्यापारीले तोकेकै भाउमा बिक्री गर्न बाध्य भएका छन् । धानको सिजन सकिन लाग्दासमेत सरकारले मूल्य नतोक्दा अघिल्लो वर्षको भन्दा पनि सस्तोमा धान बिक्री गर्नुपरेको उनीहरूले गुनासो गरेका छन् । व्यापारीले आफूखुसी मूल्य तोकेर धमाधम खरिद गरिरहेका छन् । धान भण्डारण गरेर राख्ने स्थानको अभाव र हिउँदे खेतीका लागि किसानलाई पैसा अभाव भएपछि कमैमा भएपनि बिक्री गर्नुपरेको पक्लिहवाका रामेश्वर कुर्मीले दु:खेसो पोखे । मुख्य आम्दानीको स्रोत नै यही धान खेती हो, उनले भने, दु:ख गर्यो उचित मूल्य पाइँदैन । खेतमा नै थ्रेसर वा कम्बाइनले धान काट्ने र थन्काउने गर्दा व्यवसायीले खेतमा नै आएर सस्तोमा धान खरिद गरिरहेका छन् । हाल किसानले मोटा धान प्रतिक्विन्टल १ हजार ८ सय र मसिना धान २ हजार २ सय रुपैयाँको दरमा बेच्न बाध्य छन् । प्रतापपुरका धान व्यवसायी दीपक चापागाईका अनुसार सरकारले मूल्य निर्धारण नगर्दा किसान र व्यवसायी दुवै पक्षलाई अप्ठयारो परेको छ । कात्तिकमा नै मूल्य तोकेको भए हामीलाई पनि ढुक्क हुने थियो, लाखौंको धान खरिद गरेका छौं पछि मूल्य घटयो भने व्यवसायीसमेत डुब्ने अवस्था आउन सक्छ, उनले भने । व्यापारीहरूले खरिद गर्ने दर गाउँदेखि सहरसम्म फरक छ । ग्रामीण क्षेत्रमा अझै कम दरमा कारोबार हुने गरेको छ । धानलगायत अन्य बाली उत्पादनका लागि आवश्यक मल, बीउ, बाली आसोर्नका लागि कम्बाइन, ट्रयाक्टरलगायतको दर स्वयं व्यापारीले तोक्ने तर किसानले कडा मिहिनेतले उत्पादन गरेको अन्नको मूल्य उनीहरूले तोक्न नपाउने अवस्था छ । हाल १ हजार ८ सय प्रतिक्विन्टल रहेको धानको मूल्य गत वर्ष किसानले २ हजार ३ सय रुपैयाँसम्म बेचेका थिए । यस्तै हाल २ हजार २ सय प्रतिक्विन्टलमा कारोबार भइरहेको मसिनो धान गत वर्ष २ हजार ८ सय ३० रुपैयाँसम्म किसानले बेचेका थिए । धानलगायत अन्य बालीको मूल्य कृषि व्यवसाय प्रवर्धन तथा बजार विकास निर्देशनालय काठमाडौंले निर्धारण गर्ने गरेको छ । निर्देशनालयमा जिल्ला कृषि विकास कार्यालयले बजारको खुद्रा मूल्य तोकेर पठाउने गरेको छ । यस वर्ष पनि जिल्ला कृषि विकास कार्यालय नवलपरासीले खुद्रा मूल्य तोकेर निर्देशनालयमा पठाइसकेको जनाएको छ । कार्यालयका योजना अधिकृत श्रीकान्त घिमिरेका अनुसार हाल मोटा धानको बजार मूल्य २२ सय प्रतिक्विन्टल र मसिना धानको मूल्य २ हजार ७ सय रुपैयाँ तोकेको छ ।"
कञ्चनजंघा क्षेत्रमा पर्यटक बढे,"सुनसान पदमार्गटीकाप्रसाद भट्ट रामेछाप दोलखाको जिरी हुँदै सगरमाथा आधार शिविरतर्फ पैदलबाट जाने विदेशी पर्यटकको संख्या पातलिएसँगै रामेछापको शिवालयदेखि बाम्तीसम्मको पर्यटक मार्ग सुनसान भएको छ । सिजनमा पनि थोरै पर्यटक उक्त मार्गबाट सगरमाथा आधार शिविरतर्फ गएका थिए । त्यहि बाटो भएर फर्कनेको संख्या भने नगन्य छ । सगरमाथा आधार शिविरतर्फ जानका लागि पर्यटक मौसमसँग घुलमिल हुन पैदल यात्रालाई रोज्छन् । बेसक्याम्पबाट फर्कंदा जहाज या हेलिकप्टरबाट सीधैं काठमाडौं जाने भएकाले पदमार्गबाट फर्कने पर्यटक हम्मेसी भेटिँदैनन् । रामेछापको शिवालयमा रहेको गौरीशंकर संरक्षण क्षेत्रको पर्यटन सूचना तथा जाँच चौकीका प्रमुख राजेन्द्र यादव भन्छन्, फर्कने पर्यटक फाट्टफुट्ट मात्रै छन् । पर्याप्त निजी जहाज र सोलुको फाप्लुसम्म सडक सुविधा पुगेपछि पैदल यात्रा गरी फर्कनेको संख्या लगभग शून्य भएको हो । आधार शिविर जाने मुख्य सिजन भनेको सेप्टेम्बरदेखि हो । अक्टोबरमा धेरै पर्यटक पदमार्गमा भेटिने गर्छन् । अब सिजन समाप्तितिर गइरहेको छ, यादव भने, बिस्तारै आधार शिविर जाने पर्यटक पनि पातलिएका छन् । शिवालय प्रहरीसँग मिलेर सञ्चालन गरिएको पर्यटन सूचना केन्द्रको तथ्यांकअनुसार सेप्टेम्बरयता पदमार्गबाट आधार शिविरतर्फ जाने विदेशीको संख्या १ हजार १ सय पुगेको छ । अघिल्लो वर्षको तथ्यांक पनि उस्तै छ । अघिल्लो वर्षको सिजनका ३ महिनामा १ हजार ७१ पर्यटक शिवालयको हुँदै आधार शिविरतर्फ गएका थिए । पर्यटक पातलिएका छन्, शिवालयका होटल व्यवसायी स्थानीय बाङ्छु शेर्पा भन्छन्, यातायात पूर्वाधारको विकासले पदमार्ग भएर पर्यटक प्राय: हिँड्नै छोडेभन्दा पनि हुन्छ । पहिला सिजनमा यही नाका भएर १० हजारभन्दा बढी पर्यटक आधार शिविरतर्फ जाने गरेको अनुभव उनलाई छ । विदेशीहरू हिँडदा बाटो पाइनसक्नु हुन्थ्यो, शेर्पाले भने, हाल पर्यटक देख्दा पनि रमाइलो लाग्छ । पर्यटकको कमीका कारण रामेछाप जिल्लाको शिवालयदेखि बाम्तीसम्मको होटल व्यवसाय चौपट भएको उनले बताए । भूकम्पले ध्वस्त भएको शिवालय बजार तिनै पर्यटकका लागि सबैभन्दा पहिले पुनर्निर्माण गरिएका थिए । हाल पर्यटक लक्षित करिब ४० होटल तथा लजहरू प्राय: खाली हुन्छन् । दोलखाको जिरीसम्म यातायातका साधन प्रयोग गरेर आउने पर्यटकहरू १६ देखि २१ दिनको यात्रापछि आधार शिविर पुग्छन् । उनीहरूको साथमा पर्यटक गाइड, भरियासमेत हुने भएकाले सोलुतिर जानेको लर्को हुन्थ्यो । जिरीबाट हिँडेका पर्यटकको पहिलो बास रामेछापको शिवालय पर्छ । शिवालयदेखि बाम्तीको भण्डारसम्म पर्यटकका लागि खोलिएका ५० भन्दा बढी होटल तथा लज बन्द भएका छन् । बाम्तीको देउरालीमा पनि व्यथा उस्तै छ । स्थानीय बाबुकाजी शेर्पाका अनुसार कहिलेकाहीँ फाट्टफुट्ट पर्यटक देख्न पाइन्छ । हाल सुनसान जस्तै हुन्छ ।"
चुनावी मुद्दामा नौमुरे,"चन्द्रौटा (कपिलवस्तु)नौमुरे जलविद्युत् आयोजना यहाँको चुनावी मुद्दा बनेको छ । प्रदेशसभा र प्रतिनिधिसभाका उम्मेदवारले बहुचर्चित यस आयोजनालाई चुनावी मुद्दा बनाएर मत मागेका छन् । उम्मेदवारले घरदैलोदेखि पत्रकार सम्मेलन र चुनावीसभामा वर्षौंदेखिको पुरानो आयोजना कार्यान्वयन ल्याउने आश्वासन बाँड्दै हिँडेका छन् । नौमुरेबाट जिल्लाको सधैं बन्जर रहने पश्चिमी उत्तरको क्षेत्र सिँचाई गर्न सकिन्छ । निर्वाचन क्षेत्र नम्बर ३ बाट कांग्रेसका प्रतिनिधिसभा सदस्य उम्मेदवार अभिषेकप्रताप शाहले आयोजना सञ्चालनमा ल्याउन लागेको बताए । आयोजना स्थलमा बाँध निर्माण गरी त्यहाँको पानी राप्ती नदीमा खसालेर नहर बनाई कपिलवस्तुमा सिँचाइ पुर्याउन सकिन्छ भन्ने अध्ययनले देखाइसक्यो, उनले भने, कृषकको उन्नति र मुलुकको विकासका लागि नौमुरै सञ्चालन गर्न लागिनेछ । नौमुरेबाट बिजुली पनि उत्पादन गर्न सकिने निर्वाचन क्षेत्र २ बाट सूर्य चिह्न लिएका एमालेबाट प्रतिनिधिसभा सदस्यका उम्मेदवार बनेका बृजेशकुमार गुप्ताले बताए । मेरो जोडबल गर्ने पहिलो प्राथमिकतामा नौमुरे परेको छ, उनले भने, २ सय ४५ मेगावाट क्षमताको बिजुली निकाल्न सकिने यो आयोजना सञ्चालनका नाममा धेरै राजनीति भयो । यसलाई वाम गठबन्धन सरकारले पूरा गर्छ । आयोजनाले जिल्लाको पश्चिमी क्षेत्रमा सिँचाइको राम्रो प्रबन्ध गर्न सकिने उनको भनाइ छ । आयोजना सञ्चालन कोसेढुगा सावित हुने उनी ठान्छन् । पञ्चायत कालदेखि नै आयोजना बनाउने कुरामा धेरै राजनीति भयो, क्षेत्र ३ (क) का कांग्रेसबाट प्रदेशसभा उम्मेदवार अजय थापाले भने, अब प्रदेश सरकारले पहिलो प्राथमिकतामा राखेर निर्माण पूरा गर्छ । भारत सरकारले उपहारस्वरूप उक्त आयोजना बनाउने घोषणा गरेको थियो । नौमुरे सञ्चालन गर्न सकियो भने जिल्लाको समग्र विकासमा यसले कायापलट हुने क्षेत्र १ का लागि वाम गठबन्धनका उम्मेदवार चक्रापाणि खनालले बताए । जिल्लाको विकासका मुद्दा उठान गर्दा पञ्चायत कालमा ६ महिना जेल बस्नुपरेको उनले सुनाए । तीन महिना लगाएर ०४४ सालमा सर्भे भएको नेपालकै नमुना आयोजना हालसम्म पनि सञ्चालनमा आउन नसक्दा बेवारिसे जस्तै बनेको छ । एमालेका तत्कालीन प्रधानमन्त्री मनमोहन अधिकारीको ९ महिने कार्यकालमा राष्ट्रिय योजनाअन्तर्गत आयोजनालाई अगाडि सारिएको थियो । तर, अल्पमत सरकारका कारण कार्यान्वयन पक्ष फितलो बनेको हो । गणतन्त्रपछि प्रधानमन्त्री बनेका माओबादी केन्द्रका अध्यक्ष दाहालको भारत भ्रमणका बेला आयोजनालाई भारतले उपहारस्वरूप निर्माण गरिदिने सहमति भएको थियो । दुई देशबीचको सहमति कार्यान्वयन पक्ष फितलो हुँदा कागजमा मात्र सीमित रहयो । नौमुरे आयोजना सञ्चालन गर्न सके कपिलवस्तु, दाङ, अर्घाखाँची, प्यूठान, पाल्पा र गुल्मीका बासिन्दालाई फाइदा पुग्ने बताइएको छ । आयोजनास्थल अर्घाखाँची र प्यूठानको सीमामा पर्छ ।"
कान्तिपुरकर्मी आचार्यलाई सेजन अवार्ड,काठमाडौं (कास) कान्तिपुरकर्मी कृष्ण आचार्यलाई आर्थिक पत्रकार समाज (सेजन) ले उपलब्ध गराउने यस वर्षको सेजन अवार्ड प्रदान गरिएको छ ।शुक्रबार समाजको २० औं स्थापना दिवस सेजनडे को अवसर पारेर छापा माध्यमतर्फको अवार्ड आचार्यलाई प्रदान गरिएको हो । आचार्यले गत वर्ष कान्तिपुर दैनिकमा लेखेको अनुमतिबिनै नेपालमा रामदेवको लगानी समाचारलाई उत्कृष्ट घोषणा गर्दै पुरस्कृत गरिएको हो । छापा माध्यमतर्फ नै सोही अवार्ड नागरिक दैनिकका दिलीप पौडेललाई पनि प्रदान गरिएको छ । दुवैजनालाई २५२५ हजार राशिको उक्त अवार्ड संयुक्त रूपमा प्रदान गरिएको हो । विद्युतीय माध्यमतर्फको सेजन अवार्ड भने राष्ट्रिय समाचार समितिका किरण भट्टराई र कर्पोरेट नेपालका सीताराम विलासीलाई वितरण गरिएको छ । यसैगरी क्यापिटल म्यागजिनका विनय बन्जारालाई जुरी सम्मान प्रदान गरिएको छ । उक्त अवार्ड राष्ट्रिय योजना आयोगका उपाध्यक्ष स्वर्णीम वाग्लेले प्रदान गरेका हुन् । कार्यक्रममा उपाध्यक्ष वाग्लेले मुलुकमा संघीयता कार्यान्वयन हुँदै जाँदा विशेषगरी वित्तीय संघीयताको विषयमा आर्थिक पत्रकार चनाखो हुनुपर्ने बताए । कार्यक्रमका अर्का वक्ता राष्ट्र बैंकका गभर्नर चिरञ्जीवी नेपालले वित्तीय क्षेत्रमा सुशासन कायम राख्न आर्थिक पत्रकारहरूले निर्वाह गरेको भूमिकाको प्रशंसा गरे । सेजनमा हाल २ सय ५४ आर्थिक पत्रकार सदस्य छन् ।
बैंकर्स संघद्वारा सम्मान कार्यक्रम,"काठमाडौं (कास) नेपाल राष्ट्र बैंकका संस्थापक गभर्नर हिमालय शमशेर राणा सम्मानित भएका छन् । वाणिज्य बैंकहरूको छाता संगठन नेपाल बैकर्स संघले राणालाई सम्मानित गरेको हो । ३१ औं वार्षिक साधारणसभाको अवसरमा बिहीबार आयोजित कार्यक्रममा संघले राणालाई सम्मान गरेको हो । वित्तीय क्षेत्रको विकास तथा विस्तारमा महत्त्वपूर्ण योगदान पुर्याएको भन्दै राणालाई सम्मान गरिएको हो । राणा संस्थापक गभर्नरका साथै नेपालका पहिलो अर्थ सचिव पनि हुन् । उनी करिब ६ दशकदेखि कुनै न कुनै रूपमा वित्तीय क्षेत्रसँग आबद्ध छन् । संघले गत वर्षदेखि वार्षिक रूपमा वित्तीय क्षेत्रमा योगदान पुर्याउने एकजनालाई सम्मान गर्दै आएको छ । साधारणसभाले संघको कार्यकारी सदस्यमा एनसीसी बैंकका प्रमुख कार्यकारी अधिकृत रमेशराज अर्याललाई चयन गरेको छ । कार्यकारी सदस्यमा दुई कार्यकालभन्दा बढी बस्न नपाउने व्यवस्था रहेकाले सानिमा बैंकका प्रमुख कार्यकारी अधिकृत भुवन दाहालले उक्त पद छोडेका छन् । त्यही पदमा अर्याल निर्विरोध चुनिएका हुन् । संघले एक उपाध्यक्ष पद खारेज गरेको छ । यसअघि दुई उपाध्याक्ष रहने व्यवस्था थियो । यसअघि उपाध्यक्ष रहेका सिभिल बैंकका पूर्वप्रमुख कार्यकारी अधिकृत किशोर महर्जन बैंकबाट बाहिरिएपछि उक्त पद खाली थियो । विधानअनुसार उक्त साधारणसभाबाट उक्त पद पूर्ति गर्नुपथ्र्यो । तर, खाली पदमा कसैको पनि उम्मेदवारी नआएपछि एक उपाध्यक्ष पद खारेज गरिएको संघले जनाएको छ । संघले हरेक वर्ष निर्वाचन गर्दै आएको छ । जसमध्ये एक वर्ष अध्यक्ष र अर्को वर्ष उपाध्यक्षसहित सदस्यहरूको निर्वाचन हुन्छ । गत वर्ष अध्यक्षको निर्वाचन भएकाले यो वर्ष उपाध्यक्ष र सदस्यहरूको चुनाव गर्नुपर्ने थियो । विधानअनुसार एउटै पदमा दुई कार्यकालभन्दा बढी बस्न पाइँदैन । यसकारण कार्यकारी सदस्य दाहाल बाहिरिएका हुन् ।संघमा निर्वाचित व्यक्ति सम्बन्धित बैंकको प्रतिनिधिका रूपमा रहन्छ । अर्को बैंकमा गएको अवस्थामा उक्त पद छोड्नुपर्छ । हालका अध्यक्ष अनीलकेशरी शाह मेगा बैंकबाट चुनिएका हुन् । उनी आउँदो पुस १७ देखि सेन्चुरी कमर्सियल बैंकमा जाँदै छन् । शाहले मेगा छोडेपछि अध्यक्ष पद खाली हुनेछ । उक्त पद खाली भएपछि विशेष साधारणसभा बोलाइने र त्यहीँबाटै नयाँ अध्यक्ष नियुक्त गरिने संघले जनाएको छ ।"
१८ वर्षपछि आमनेसामने,"पाल्पाजिल्लाको प्रतिनिधिसभा १ मा एमाले पोलिटब्युरो सदस्य दलबहादुर राना र कांग्रेस महासमिति सदस्य विजय घिमिरेबीच चुनावी प्रतिस्पर्धा छ । दुवैजना आआफ्नो साख जोगाउने होडबाजीमा छन् । एमाले २०५१ यताको किल्ला जोगाउने र कांग्रेस त्यसलाई भत्काउने रणनीतिमा छ । तीन दशकदेखि राजनीतिमा क्रियाशील पूर्वमन्त्री रानाको यस क्षेत्रमा यो पाँचौं पटकको उम्मेदवारी हो । उनी २०४८ सालदेखि चुनाव लड्दै आएका छन् । स्थानीय निर्वाचनका आधारमा वाम गठबन्धनको मत कांग्रेसभन्दा धेरै भएकाले आफ्नो जित पक्का रहेको उनको भनाइ छ । पुरानो क्षेत्र नम्बर १ का कतिपय मतदाताले भने रानालाई विगतका आश्वासन पूरा नगरेको र काठमाडौं बस्ने गरेको आरोप लगाएका छन् । मगरहरूको बाक्लो बसोबास रहेको यो भेगमा २०४८ मा कांग्रेसका कालुराम रानाले जितेबाहेक एमालेकै एकछत्र छ । २०५१ र २०६४ मा दलबहादुरले नै जितेका थिए । २०७० मा एमालेकै राधाकृष्ण कँडेल चुनिएका थिए । राना शान्ति र संविधानपछि अबको एजेन्डा आर्थिक सम्मृद्धि रहेको बताउँदै चुनावी प्रचारमा जुटेका छन् । यस क्षेत्रमा विकासको सुरुवात गरेकाले त्यसको निरन्तरताका लागि जनताले मलाई नै विजयी गराउनेछन्, उनले भने ।प्रतिस्पर्धी कांग्रेसका घिमिरेसँग यो उनको दोस्रो प्रतिस्पर्धा हो । २०५६ वैशाख ३१ को संसदीय चुनावमा पनि उनीहरू आमनेसामने भएका थिए । साबिक क्षेत्र नम्बर १ को चुनाव थियो त्यो । एमालेका भद्रबहादुर थापा, कांग्रेसका टंकनाथ काफ्ले र मालेबाट राना उम्मेदवार थिए । प्रचारप्रसार क्रममा बहादुरपुर पुगेका कांग्रेस उम्मेदवार काफ्लेको वैशाख १४ गते निधन भयो । यहाँको निर्वाचन जेठ ५ गतेलाई गर्यो । उपनिर्वाचनमा कांग्रेसले युवा नेता घिमिरेलाई उम्मेदवार बनाएको थियो । घिमिरे यसपालि जनताको आर्थिक स्तर माथि उकास्ने मुद्दा लिएर चुनावी मैदानमा छन् । लामो समयदेखि एमालेले जित्दै आए पनि जनताले चाहेजस्तो परिवर्तन अनुभूति गर्न नपाएकाले यसपालि आफूलाई मत दिने उनको बुझाइ छ । विगतमा हुन नसकेका विकासका मुद्दा पूरा गरी जनताको आर्थिक सम्मृद्धिको अभियान थाल्नेछु, घिमिरेले भने, मानव विकास सूचकांकमा अगाडि देखिए पनि जिल्लाको पूर्वी भेगमा अवस्था अझै दयनीय नै छ । यी दुवै उम्मेदवारको स्थायी घर रामपुर नगरपालिकामा पर्छ । तर, राना बढीजसो काठमाडौंमै बस्दै आएका छन् । बेग्लाबेग्लै विशेषता बोकेका दुबै उम्मेदवारका कारण यस क्षेत्रमा बढी चर्चा छ । पछिल्लो संरचनाअनुसार निर्वाचन क्षेत्र ठूलो भएकाले स्थानीयले यी दुईबीचको स्पर्धालाई फरक ढंगले हेरेका छन् । पहिलाभन्दा क्षेत्र धेरै ठूलो भएको छ, क्षेत्रबहादुर नेपालीले भने, पहिला जस्तो अहिले सहज छैन । मतदाता पनि धेरै फरक छन् । यस क्षेत्रबाट प्रतिनिधिसभामा विभिन्न दलका ११ जनाले उम्मेदवारी दिएका छन् । कांग्रेसले प्रदेशसभा क मा देवराज ढकाल र ख मा दानबहादुर पछाईंलाई उम्मेदवार वनाएको छ भने एमालेबाट क्रमश: युवराज खनाल र नारायण आचार्य प्रतिस्पर्धी छन् ।"
एउटै क्षेत्रबाट १४ थारू उम्मेदवार,"हसुलिया (कैलाली) संविधानप्रति असहमति राखेर आन्दोलन गर्दै आएका थारू नेताहरूकै बीच कैलाली क्षेत्र ३ मा रोचक प्रतिस्पर्धा भइरहेको छ । प्रतिनिधिसभामा ५ र प्रदेशसभामा ९ गरी १४ थारू नेता चुनावी मैदानमा उत्रिएका छन् । २०६४ को पहिलो संविधानसभा निर्वाचनबाहेक अहिलेसम्मका सबै संसदीय निर्वाचनमा जित हात पार्दै आएका पूर्वमन्त्री रामजनम चौधरी कांग्रेसबाट उम्मेदवार छन् । उनीसँग माओवादी केन्द्रका नेता तथा पूर्वमन्त्री गौरीशंकर चौधरी प्रतिस्पर्धामा छन् । थरूहट आन्दोलनका अगुवामध्येका एक भानुराम चौधरी संघीय समाजवादी फोरमका तर्फबाट चुनावी मैदानमा ओर्लिएका छन् । विजय गच्छदारको लोकतान्त्रिक फोरम कांग्रेसमा विलय भएपछि उनी फोरमको टिकटबाट मैदानमा उत्रिएका हुन् । यी तिनै नेताका बीच रोचक प्रतिस्पर्धा हुने अनुमान छ । यो क्षेत्रमा झन्डै ६५ प्रतिशत थारू मतदाता छन् । मुख्य प्रतिस्पर्धा दुवै पूर्वमन्त्रीकै बीचमा हुने देखिन्छ, हसुलियाका थारू अगुवा पतिराम चौधरीले भने, थरूहट आन्दोलनका अगुवा भानुरामले पाउने मतको आधारमा जित र हार प्रभावित हुन सक्छ । फोरम लोकतान्त्रिक कांग्रेसमा विलय भए पनि थरूहट आन्दोलनका कमान्डर भानुराम विद्रोही उम्मेदवारजस्तै देखिएकाले पूर्वमन्त्री रामजनम चौधरीलाई चुनौती हुन सक्ने उनको अनुमान छ ।वाम गठबन्धनबाट उम्मेदवार बनेका पूर्वकृषि मन्त्री गौरीशंकर आफ्नो कार्यकालमा प्रधानमन्त्री कृषि आधुनिकीकरण परियोजना आफ्नो क्षेत्रमा लागू गरेका कारण चर्चामा छन् । विवादरहित उम्मेदवारीका कारण पनि उनी बलियो रहेको उनका समर्थकको दाबी छ । कांग्रेस कार्यकर्ता भोला चौधरीले भानुरामको उम्मेदवारीले धेरै फरक नपार्ने बताए । कांग्रेस र लोकतान्त्रिक फोरम एकीकरणपछि राम्रो मत अन्तरले आफ्ना उम्मेदवार जित्ने उनको दाबी छ । कैलालीमा रामजनम चौधरीको विकल्प छैन, उनले यो क्षेत्रमा जति काम गरेका छन् त्यो अरू नेतालाई गर्न अझै दशक बढी लाग्छ, उनले भने ।वाम गठबन्धन र कांग्रेसबाट उम्मेदवार बनेका दुवै नेता थरूहट आन्दोलनका अगुवा भए पनि उनीहरूभन्दा थरूहट मुद्दा लिएर निर्वाचनमा होमिएकाले भानुरामलाई पनि कमजोर आँक्न नमिल्ने केही थारू बुद्धिजीवीको तर्क छ । रामजनम र गौरीशंकरले प्रतिनिधित्व गर्ने पार्टीको मुद्दा थरूहट होइन, थारू अगुवा वीरबहादुर चौधरीले भने, थरूहट आन्दोलनको स्वामित्व र विरासत भानुरामसँग भएकाले नैतिक रूपमा पनि उनी नै बलिया उम्मेदवार हुन् ।क्षेत्र ३ मा ९१ हजार ८ सय ३३ मतदाता छन् । थारू समुदायबाहेक अन्यको बसोबास निकै कम छ । गत स्थानीय निर्वाचनमा घोडाघोडी नगरपालिकामा एमाले, भजनी नगरपालिका र कैलारी गाउँपालिकामा माओवादीले जितेका थिए । मतका आधारमा फोरम लोकतान्त्रिक र कांग्रेसभन्दा वाम गठबन्धन बलियो छ । प्रदेशसभामा पनि थारू नेताकै बीचमा चर्को प्रतिस्पर्धा छ । क्षेत्र ३ को प्रदेश क बाट कांग्रेसका पुरन चौधरीले वाम गठबन्धनका वीरमान चौधरीसँग प्रतिस्पर्धा गरिरहेका छन् । पुरनले राजनीतिसँगै कैलालीको शिक्षा क्षेत्रमा पनि काम गरेका छन् । उनले ग्रिनल्यान्ड एकेडमी सञ्चालन गरिरहेका छन् । चौधरीका प्रतिस्पर्धी पूर्वसभासद तथा माओवादी केन्द्रका पोलिटब्युरो सदस्य वीरमान पनि समुदायमा लोकप्रिय छन् । दुवै थारू नेताबीच अहिले नै जित हारको आँकलन गर्न नसकिने मतदाता बताउँछन् । राजनीतिक योगदानका हिसाबले वीरमान अगाडि देखिन्छन् भने सामाजिक र शैक्षिक योगदानमा पुरन भारी छन्, पवेराका व्यवसायी कजुवा चौधरीले भने, दुवैबीच तीव्र प्रतिस्पर्धा हुन्छ । प्रदेश ख बाट भने कांग्रेस र वाम गठबन्धन दुवैले पहाडी समुदायका उम्मेदवार उठाएका छन् । गठबन्धनले अमर साउद र कांग्रेसले लक्ष्मण शाहीलाई उम्मेदवार बनाएको छ ।"
प्रहरीस्थानीय झडप,"रौतहट (कास) गरुडा नगरपालिका५ महम्मदपुरमा स्थानीय बासिन्दा र प्रहरीबीच बिहीबार राति भएको झडपमा परी ९ सुरक्षाकर्मी र २१ स्थानीय गरी ३० जना घाइते भएका छन् ।प्रहरीका अनुसार प्रतिनिधि र प्रदेशसभा चुनाव लक्षित गरी मतदातालाई आफ्ना पक्षमा पार्न मधेस आन्दोलन र आन्दोलनमा भएको दमनलाई समेटेर बनाइएको डकुमेन्ट्री प्रदर्शनका क्रममा झडप भएको हो । निर्वाचन आचारसंहिता विपरीत डकुमेन्ट्री प्रदर्शनको सूचना पाएर प्रहरी टोली त्यसलाई रोक्न त्यहाँ पुगेको थियो । सोही क्रममा प्रहरी र स्थानीयबीच झडप भएको जिल्ला प्रहरी कार्यालयका प्रवक्ता डीएसपी रामकुमार दानीले बताए । झडपका क्रममा प्रहरीले १० राउन्ड हवाई फायर गरेको थियो ।स्थानीय शम्भु पटेलका अनुसार प्रहरीले सुरुमै अश्रुग्यास र लाठीचार्ज गरेपछि दोहोरो झडप भएको हो । स्थानीयले भने गाउँमा चुनावसम्बन्धी छलफल गरिरहेको अवस्थामा प्रहरीले एक्कासि आक्रमण गरेको आरोप लगाएका छन् । घाइतेहरूको चन्द्रपुर, गरुडा, गौर अस्पतालमा उपचार भइरहेको छ ।"
शौचालय माग्छन् मतदाता,"चन्द्रगढी (झापा) कांग्रेस र वाम गठबन्धनका चुनावी घोषणापत्र हेर्दा लाग्छ, अबका ५ वर्षमा मुलुकमा कोही गरिब रहन्नन् । पूर्वपश्चिम र उत्तरदक्षिण चिल्ला रेल गुडाउनेदेखि दुई अंकको आर्थिक वृद्धिदर हासिल गर्नेलगायत आर्थिक समृद्धिका तुफानी एजेन्डा लिएर नेताहरू चुनावी प्रतिस्पर्धामा छन् ।नेताका बोली र पार्टीका ती घोषणापत्र झापाको दक्षिण क्षेत्रका गाउँ बस्तीका लागि अपत्यारिलो ललिपप बनेको छ । सुन्दै अचम्म लाग्छ । मुलुकको राजनीतिक मियो बनेका एमाले अध्यक्ष केपी ओली र कांग्रेसका पूर्वमहामन्त्री कृष्णप्रसाद सिटौलाको गृह जिल्ला झापाका धेरै आदिवासी बस्तीमा अझै शौचालयसम्म छैन । त्यो पनि सदरमुकाम नजिकै । सदरमुकाम चन्द्रगढीबाट जम्मा २२ किमि दूरीमा कचनकवल गाउँपालिका छ । यो आदिवासी बाहुल्य बस्ती हो । सदरमुकामबाट दक्षिणको यस क्षेत्रलाई झापावासी दुर्गम कर्णालीको उपमा दिन्छन् । यहीँका मतदाताको भोट पाएर नेताहरूका धेरै चोला फेरिए, तर यहाँका आदिवासी तीन पुस्तादेखि उस्तै हालतमा छन् । कचनकवल गाउँपालिकामा ९ हजार ६६ घरधुरी छन् । तीमध्ये ३ हजार ६ सय ५४ मा शौचालय छ । ५ हजार ४ सय १२ मा परिवार अझै शौचालयविहीन छन् । झापाका १५ स्थानीय तहमध्ये बुद्ध शान्ति गाउँपालिका मात्रै खुला दिसामुक्त क्षेत्र हो । जिल्लामै आदिवासीको संख्या दोस्रो छ । आदिवासी बस्तीका असी प्रतिशत घरमा अझै शौचालय नभएको स्थानीय माओवादी कार्यकर्ता बालकृष्ण दंगालले बताए । कचनकवल गाउँ झापाको निर्वाचन क्षेत्र ३ मा पर्छ, जहाँबाट कांग्रेस उम्मेदवार कृष्णप्रसाद सिटौला र राप्रपा महामन्त्री राजेन्द्र लिङदेन यतिबेला चुनावी मैदानमा छन् । यो बस्तीभन्दा अघिल्तिर भद्रपुर नगरपालिकाअन्तर्गत साविकको पृथ्वीनगर गाविसमा पर्ने हिमाली चोक छ, जहाँ पूर्वप्रधानमन्त्रीसमेत रहेका एमाले अध्यक्ष ओलीको पुरानो घर छ । उक्त घरमा अझै पनि ओलीका वृद्ध बुबा बस्छन् । ओलीलाई भावी प्रधानमन्त्रीका रूपमा समेत हेरिएको छ । आदिवासी बस्ती रहेको डुगडुगीमा हामी पुग्दा स्थानीयले शौचालयकै माग गरे । यस्तो माग गर्दै आएको वर्षौं बित्यो, तर अहिलेसम्म पूरा भएन, गाउँका राजनीतिक अगुवा मोहन राजवंशीले भने । डुगडुडीमा आदिवासी राजवंशी र मुस्लिम समुदायको बस्ती छ । ४० घर मुस्लिम छन् । टिन र खरले छाएको साना झुपडीमा बसेका उनीहरू शौचालय जान घर नजिकैको नदी किनार र बाँसको झ्याङमा उज्यालो नहुँदै पस्छन् । आदिवासीमध्ये धेरैको जग्गा जमिन छैन । डुगडुगीमा रहेका ४० घरमध्ये ३० घरको जमिन नभएको करुद्दिन मियाँले बताए । धन्न उनीहरूलाई रोजगारीको समस्या भने छैन । चिया बगान, इँटाभट्टा र खेतमा मजदुरी गर्छन् । मजदुरी गरेर कमाएको पैसा खानका लागि ठिक्क हुन्छ, शौचालय बनाउन जमिनसम्म छैन, उनले भने, २३ धुरमा सानो कटेरो छ, सरकारले सामूहिक शौचालय बनाइदिए पनि हामीलाई पुग्थ्यो ।यी बस्तीमा दुई वर्षदेखि खुला दिसामुक्त क्षेत्र घोषणा गर्ने भन्दै कार्यक्रम नआएका होइनन् । शौचालय बनाउने अभियान सुरु गर्ने भनेर यो कार्यक्रम आयो । तर त्यसले सफलता पाउन सकेन । आधा रकम अनुदान पाए पनि आधा आफंैले जुटाउनुपर्ने भएकाले शौचालय बनाउन नसकिएको गुनासो गर्छन् दिनेश राजवंशी । हामीले मजदुरी गरेर कमाएको पैसाले बिहानबेलुका खान ठिक्क छ, शौचालय बनाउन सक्ने अवस्था छैन, उनले भने, सरकारले (खुला दिसामुक्त क्षेत्र कार्यक्रमअन्तर्गत) चारपाँचवटा रिङ दिन्छ । अरू सबै आफंै गर्नुपर्छ । मैले त अनुदान देला भनेर सुरु गरें, तर २४ हजार रुपैयाँ ऋण लाग्यो । स्थानीय मोहन राजवंशीले दसबीस हजार पनि जुटाउन नसक्ने अवस्थाका कारण शौचालय बनाउन नसकिएको बताए । खुला दिसा गर्नुपर्ने बाध्यताले महिला बढी समस्यामा छन् । जमिन छैन, पैसा पनि छैन । सरकारले शौचालय बनाउन अनुदान दिने भन्छ । तर, आधा आफैं हाल्नुपर्छ, आधा पनि हाल्न नसक्दा शौचालय बनाउन सकिएन, महिला अगुवा बेगमा खातुनले भनिन्, एकातिर पुरुष र अर्कोतर्फ महिला लाइन लागेर दिसा बस्नुपर्ने बाध्यता छ । यी आदिवासीले शौचालय निर्माणलाई नै मुख्य मागका रूपमा उम्मेदवारसँग राख्ने गरेका छन् । घरघरमा नभए पनि सामूहिक शौचालय बनाइदिन उनीहरू आग्रह गर्छन् । शिक्षा, स्वास्थ्य, खानेपानी, सुरक्षा र बाटोको माग पनि उनीहरूले राखेका छन् । खुला शौचालय हुँदा रोगले त्यति नै सताएको कमरुद्दिन मियाँले बताए । रोगकै कारण ४५ केजी माथिका मान्छे भेट्न मुस्किल पर्छ, उनले भने । यही गाउँ हुँदै मेची हुलाकी मार्ग जान्छ । यो ताप्लेजुङसम्म जोड्ने राजमार्ग हो । यो बाटो यहाँका आदिवासीको आर्थिक सम्भाव्यताको ढोका त बनेको छ । तर अहिलेसम्म पनि पिच हुन नसक्दा आवतजावतमा सास्ती छ । वर्षामा हिलो र हिउँदमा धूलोले स्थानीय पीडित छन् ।राजनीतिक दलका उम्मेदवार फेरि पनि विकासका योजना लिएर गाउँ पसेका छन् । यही हुलाकी मार्ग ल्याएको जस लिन कांग्रेस, एमाले, माओवादी र राप्रपाका उम्मेदवार तँछाडमछाडमा छन् । योजना जनताले बुझदैनन्, आँखाले देख्ने विकास केही भएको छैन, दंगालले भने, ०४८ देखि नै केपी ओली र सिटौला पार्टी र राज्य सत्ताको केन्द्रविन्दुमा रहे । तर जिल्लाको कर्णाली नामको दाग अझै हटेको छैन ।०४८ देखि नै यो गाउँंले कहिल्यै राजनीतिक परिवर्तनको अनुभूति गर्न पाएन । यसपटक पनि उम्मेदवारहरू आदिवासी बस्तीको विकास र आर्थिक समृद्धितर्फ डोर्याउने योजनाभन्दा आर्थिक प्रलोभनमै मत तान्ने रस्साकसीमा भिडेको देखिन्छ । जुन पार्टीले बढी पैसा दिन्छ, उसैको पक्षमा मत खस्छ, पैसा बाँड्ने काम निर्वाचनको एक, दुई दिनअघि मात्रै हुन्छ, मोहन राजवंशीले भने, नुन खाएपछि बैगुन गर्न हुन्न भन्ने मान्यता छ । यस्तो मत जिल्लामा ३०३५ प्रतिशत हुन सक्छ । उनका अनुसार अशिक्षित र चेतना अभाव रहेको ठाउँमा सैद्धान्तिक मतसँग तालमेल हुन्न । यस्तो समाजमा तत्काल आफूलाई फाइदा र बेफाइदा हेरिन्छ, उनले भने, पाँच सय, हजारमा पनि मत प्रभावित हुने प्रचलन छ ।उनले झापाका आदिवासी मतदातालाई जहिले आर्थिक प्रभावमा प्रभावित पार्दै आएका कारण समाजको विकास पछि परेको बताए । आदिवासी बस्तीलाई अघि बढाउन शिक्षामै सरकारले ध्यान दिनुपर्छ, गाउँमा सरकारी विद्यालय पनि छ । तर सरकारी विद्यालयमा पढाइ राम्रो छैन, अर्का स्थानीय दिनेश राजवंशी भन्छन्, बोर्डिङ पढाउन सकिन्न, सरकारी विद्यालयमा पढेर हाम्रा छोराछोरी कहिल्यै माथि पुग्ने भएनन् ।समस्या यतिमा मात्रै छैन । छिमेकी भारतसँगको सीमा क्षेत्रबाट आउने गुन्डा र चोरको बिगबिगीले समेत स्थानीय हैरान छन् । पछिल्लोपटक चौपाया चोरी गरेर भारत निकासी गर्ने गिरोह नै यस क्षेत्रमा सक्रिय छ । हिजो, अस्ति नै तीन चार हल गोरु लगिसके, सनवीर आलमले भने, चोरहरूले गाई, भंैसी, गोरु केही छाडेका छैनन् । जे पाउँछन् त्यहीँ लान्छन् । यो समस्या कसले सुनिदिने ?"
नेपाल हेर्न ब्राजिलको संसद्मा समिति,"काठमाडौं ब्राजिलले संसद्मा छुट्टै विधानसहित नेपाललाई आफ्नो प्राथमिक मित्र मुलुकको समूहमा राखेको छ । दुई वर्ष लामो छलफल र सहकार्यपछि नेपाल हेर्न ब्राजिलको संसद्मा बिहीबार ६ सदस्यीय समिति गठन भएको हो । ब्राजिलका राजदूत ताराप्रसाद पोखरेलले नेपालसँगको सम्बन्धलाई अझ प्रगाढ तुल्याउने उद्देश्यले ब्राजिलनेपाल संसदीय समूह गठन गरिएको बताए । अन्तरसंसदीय सहयोग प्रवद्र्धनका साथै दुई मुलुकका संसद्बीच भ्रमण आदानप्रदान, सांस्कृतिक प्रवद्र्धन, कार्यशाला, अनुभव आदानप्रदान र सामाजिक एवं भाषिक सम्बन्ध विस्तार गर्ने उद्देश्य यो समूहको छ, पोखरेलले टेलिफोनमा भने, लगातार छलफल र चासोका कारण नै समूह बनेको हो । नयाँ संविधान र त्यसमा महिलासम्बन्धी व्यवस्थालाई ब्राजिलका सांसदहरूले नजिकबाट नियालेका छन् । ब्राजिलमा आगामी वर्ष संसदीय निर्वाचनका कारण हुने राजनीतिक व्यस्तताका बाबजुद समिति बन्नु निकै खुसीको विषय भएको पोखरेलले बताए । ब्राजिलले निकै कम मुलुक हेर्न यस्तो समिति बनाउँछ । उदाउँदो अर्थतन्त्र ब्राजिल ब्रिक्सको संस्थापक राष्ट्रसमेत हो । भौगोलिक तवरले निकै टाढा रहेको भए पनि यस प्रकारको सद्भावले दुई देशबीचको सम्बन्ध निकै सुमधुर हुने पोखरेलको भनाई छ । ब्राजिलले नेपालमा जलविद्युत् र पर्यटन क्षेत्रमा लगानीको प्रयास गर्दै आएकाले यो समितिको सक्रियताले त्यस्ता परियोजना सफल पार्न मद्दत पुग्ने अधिकारीले बताए । ब्राजिलियन जनप्रतिनिधिको नेपालप्रति विश्वास र दुईपक्षीय व्यापार प्रवद्र्धनका लागि राजनीतिक सम्पर्कको राम्रो अभ्यास यहाँ देखिनेछ, राजदूत पोखरेलले भने । वलिटन प्राडोको नेतृत्वमा संसदीय समूह बनेको हो । प्रतिनिधिसभा र प्रदेशसभाको निर्वाचनमा पर्यवेक्षक पठाउने गरी समिति गठन हुने भनिएपनि संसद्को विधान, प्रक्रिया र उद्देश्य प्रस्ट पार्न ढिलाइ भएकाले असम्भव भएको दूतावासले जनाएको छ । आकांक्षीको संख्या बढी भएपछि निर्वाचनमार्फत समिति गठन गरिएको थियो । । नेपालमा बन्ने नयाँ संसद्ले सहकार्यका लागि समिति बनाउन आवश्यक हुन्छ । ब्राजिलको महिलासम्बन्धी बेन्चको अध्यक्षसमेत रहेकी सोरयाले नेपालमा महिलालाई अधिकार दिन गरिएको संवैधानिक व्यवस्थाले आफू निकै प्रभावित भएको बताइन् । उनले महिलाका विषयमा मिलेर काम गर्न आफू निकै उत्सुक भएको दूतावासलाई जानकारी दिएकी छन् ।"
आँधीले १४ को मृत्यु,नयाँदिल्ली (एजेन्सी) भारतको दक्षिणी क्षेत्रमा आएको ओक्ही आँधीका कारण कम्तीमा १४ जनाको मृत्यु भएको छ । आँधीका कारण दक्षिणी प्रान्त तमिल नाडुमा १० र केरलामा ४ जनाको मृत्यु भएको हो । भारतीय सञ्चारमाध्यमका अनुसार आँधीले कन्याकुमारी जिल्लामा बढी क्षति पुर्याएको छ । भारतीय अधिकारीले कम्तीमा ९५ माझीलाई सकुशल उद्धार गरिसकिएको जनाएको छ । उनीहरूका अनुसार दर्जनौं मानिस सम्पर्कविहीन छन् । हराउनेहरू अधिकांश माझी छन् । बिहीबार रातिदेखि आएको भीषण आँधीको प्रभाव शुक्रबार पनि कायमै रहेको छ । आँधीका कारण भौतिक संरचना तथा प्राकृतिक सम्पदामा पनि ठूलो प्रभाव परेको बताइएको छ । अधिकारीहरूले सामुद्रिक क्षेत्रमा बसोबास गर्ने नागरिकलाई सुरक्षितस्थलतर्फ सारिएको जनाएका छन् । आँधीले सयौं रूख र बिजुलीका खम्बा ढालेका छन् । अधिकारीले कतिपय स्थानमा विद्युत् सेवा अवरुद्ध भएको जनाइएको छ । केरला राज्यका मुख्यमन्त्री पिनराई भिजयनले उद्धारका लागि राज्य संयत्रलाई निर्देशन दिएको जनाए । उनले सबैजना मिलेर आँधीको क्षति न्यूनीकरण गर्नुपर्ने बताए । आँधीको प्रभाव कायमै रहेकाले शुक्रबार विद्यालय तथा क्याम्पसहरूमा बिदा दिइएको थियो ।
पेसावर आक्रमणमा ९ मारिए,"पेसावर (बीबीसी) पाकिस्तानको पेसावरस्थित एक कलेजमा तालिवान विद्रोहीले गरेको आक्रमणमा कम्तीमा ९ जनाको मृत्यु भएको छ । आक्रमणमा ३६ जना घाइते भएका छन् । मृत्यु हुनेमध्ये ८ जना विद्यार्थी र एक कर्मचारी छन् । अधिकारीका अनुसार बुर्का लगाएर रिक्सामा आएका ३ जना आक्रमणकारीले शुक्रबार बिहान आवासीय सुविधासहितको पेसावर कृषि तालिम संस्थामा प्रवेश गरेलगत्तै गोली प्रहार गरेका थिए । सेनाले आक्रमणकारी तीनै जनालाई मारेको जनाएको छ । सेनालाई उद्धृत गर्दै स्थानीय सञ्चारमाध्यमले जनाएअनुसार कलेज परिसरभित्र कम्तीमा एउटा विस्फोटन भएको आवाज सुनिएको थियो । विस्फोटनलगत्तै सेना र प्रहरीले घटनास्थल नियन्त्रणमा लिएको जनाएका छन् । घटनामा घाइते विद्यार्थी अहतेसन उल हकले आक्रमणका समयमा ४ सयमध्ये १ सय २० विद्यार्थी कलेजमा थिए । उनले अन्य विद्यार्थी बिदा मनाउन घर गएको जनाए । हामीहरू सुतिरहेका थियौं, अचानक गोलीको आवाज सुनियो, अहतेसनले भने । कलेज इद ए मिलादको अवसरमा बन्द भएकाले कम क्षति भएको जनाइएको छ ।"
ट्रम्पको भ्रमण रद्द गर,लन्डन (बीबीसी) लन्डन महानगर प्रमुख सादिक खानले अमेरिकी राष्ट्रपति डोनाल्ड ट्रम्पको आसन्न बेलायत राजकीय भ्रमण रद्द गर्नुपर्ने बताएका छन् । ट्रम्पले मुसलमानविरोधी भिडियोलाई रिट्वीट गरेपछि त्यसको प्रतिक्रियामा खानले भ्रमण रद्द गर्न मार्ग गरेका हुन् । उनले ट्रम्पको अभिव्यक्तिका कारण यस समयमा उनलाई बेलायतमा उचित सम्मान नमिल्ने बताएका छन् । ट्रम्पले मुस्लिमहरूले एक किशोरलाई पिटेर मारेको भिडियो रिट्वीट गरेपछि दुई देशको सम्बन्धमा तनाव सिर्जना भएको हो ।
आर्मी च्याम्पियन,"काँकडभिट्टा विभागीय टोली त्रिभुवन आर्मी क्लब मेची नेत्रालय काँकडभिट्टा गोल्डकप फुटबल च्याम्पियन बनेको छ । लक्ष्मी हुन्डाई मनाङ मस्र्याङी क्लबलाई टाइव्रेकरमा ३२ ले हराउँदै आर्मीले झापामा दोस्रोसहित यस सिजन उपाधिमा ह्याट्रिक गरेको हो ।सताक्षी गोल्डकप च्याम्पियन आर्मीले सातापछि मोफसलकै सर्वाधिक राशिको गोल्डकपमा जित दोहोर्याएको हो । आर्मीले यसै वर्ष वीरगन्जको विशाल मेमोरियल कप जितेको थियो । आर्मीले मनाङलाई बदला लिनबाट रोक्यो । आर्मीले ८ लाख १ हजार र मनाङले ४ लाख १ हजार रुपैयाँ पुरस्कार पाए । सताक्षी गोल्डकपमा पनि मनाङ टाइब्रेकरमै आर्मीसँग हारेको थियो । स्थानीय काँकडभिट्टा मावि मैदानमा भएको फाइनलमा आर्मीले जित पाउन निकै संघर्ष गर्नुपरेको थियो । सुरुआती २० मिनेट जति मनाङको कडा दबाब सामना गरेको आर्मी त्यसपछि अन्तिम समयसम्म आक्रामक ढंगमा उत्रियो । सुरुआतमा सेट मिलाउन समस्या भयो, आर्मीका प्रशिक्षक नवीन न्यौपानेले भने, पहिलो हाफको २० मिनेटपछि बल्ल लय समात्यौं ।निर्धारित ९० मिनेट गोलरहित भएपछि टाइब्रेकरबाट निर्णय छिनोफानो भयो । टाइब्रेकरमा मनाङका अनिल गुरुङले गरेका पहिलो प्रहार आर्मीका गोलरक्षक विकेश कुथुले पञ्च गरिदिए । आर्मीका नवयुग श्रेष्ठको प्रहार मनाङका गोलरक्षक दिनेश थापा मगरले रोक्न सकेनन् । मनाङको दोस्रो प्रहारमा विमल बस्नेतले गोल गरे । आर्मीका जितेन्द्र बस्नेतले पोस्ट वाहिर हाने । तेस्रोमा मनाङका कमल श्रेष्ठको प्रहार पनि विकेशले विफल पारे । लगत्तै आर्मीका सन्तोष तामाङको प्रहार भने गोल भयो । हेमन गुरुङको प्रहार गोल हुँदा आर्मीका पदम तामाङको आक्रामक प्रहार गोलरक्षक दिनेशले रोके । अन्तिम समयमा मैदान छिरेका निराजन मल्ल पनि पेनाल्टी गोल गर्न चुके । आर्मीका विवश बस्नेतको अन्तिम प्रहार नै निर्णायक बन्यो । उनले गोल गर्दा दिनेशले पत्तै पाएनन् । पहिलो हाफको १९ औं मिनेटमा फरवार्ड नवयुगले मौका चुकाए । अघिल्लो खेलमा बेन्च रहेका नवयुगलाई प्रशिक्षक न्यौपानेले फाइलनमा पूरा समय मैदान ओराले । घाइते भएकाले उनले आशातीत खेल देखाउन सकेनन् । मनाङका विक्रम लामा, फरवार्ड विमल घर्तीमगर र विमल बस्नेत पनि पटकपटक चुके । मध्यान्तरपछि मैदान छिरेका स्टार फरवार्ड अनिलले ८४ औं मिनेटमा वान भर्सेज वान अवसर गुमाउँदा मनाङका समर्थक निराश बने । फाइनल हेर्न मैदानमा करिब ५ हजार दर्शक ओइरिएका थिए । आर्मीका फरवार्डहरू भरत खवास र जर्ज प्रिन्स कार्कीको प्रदर्शन पनि औसत रह्यो । मनाङका प्रशिक्षक विजय गोलेले स्ट्राइकिङ पक्ष कमजोर रहँदा सताक्षी गोल्डकपमा बेहोरेको हारको बदला लिन नसकिएको बताए । उनले भने, मिडफिल्डमा पनि तालमेल मिस भयो । उनले फाइनलमा स्टार फरवार्ड सुजल श्रेष्ठको अनुपस्थिति खडकएको बताए । सेमिफाइलनमा सुजलले रातो कार्ड पाएका थिए । आर्मीले उत्कृष्ट प्रशिक्षकसहित ५ विधामा उपाधि जित्यो । नवीन न्यौपानेले उत्कृष्ठ प्रशिक्षक बन्दै २० हजार थापे । उत्कृष्ट गोलरक्षक विकेश कुथु भए । उनले २० हजार पाए । आर्मीका दिनेश हेन्जन सर्वाधिक गोलकर्ता भए । उनले २५ हजार पाए । कप्तान भरत खवास उत्कृष्ट फरवार्ड बने । उनले २० हजार पाए । विकास खवास फाइनलका म्यान अफ द म्याच बन्दै १० हजार जित्न सफल भए । प्लेयर अफ द टुर्नामेन्ट बने मनाङका गोलरक्षक दिनेश थापामगर । उनले ५१ हजार पुरस्कार पाए । मनाङका विशाल राई उत्कृष्ट मिडफिल्डर बन्दै २० हजार जित्न सफल भए । आयोजक काँकडभिट्टा फुटबल ट्रेनिङ सेन्टरका भूषण लिम्बू उत्कृष्ट डिफेन्स र सोही क्लबका मिलन राई राइजिङ प्लेयर बन्दै २०२० हजार जित्न सफल भए । काँकडभिट्टा फुटबल ट्रेनिङ सेन्टरले आयोजना गरेको प्रतियोगितामा भारतका एकसहित १० टोलीले भाग लिएका थिए ।"
महेशलाई नेपालगन्ज स्पोर्ट्स सम्मान,"काठमाडौं (कास) राष्ट्रिय क्रिकेट टोलीका विकेटकिपर ब्याट्सम्यान महेश क्षेत्रीलाई शुक्रबार नेपालगन्ज स्पोर्ट्स बाट सम्मानित गरिएको छ । उनलाई सम्मानस्वरुप शुक्रबार राजधानीमा सुजुकी स्विस स्कुटर प्रदान गरियो । क्रियटिभ ह्यान्डसले नेपालगन्जमा जन्मिएर नेपाली क्रिकेटको विकासमा योगदान दिएको भन्दै सम्मान गरेको हो । ६ वर्षअघि यस संस्थाले नेपालगन्जकै अर्का क्रिकेटर नेरी थापामगरलाई स्कुटरसहित सम्मान गरेको थियो । यूएईमा सन् २००२ मा भएको एसीसी यू१५ देखि महेशले अन्तर्राष्ट्रिय क्रिकेट प्रतियोगिता खेल्दै आएका छन् । नेपालमा २००५ मा भएको एसीसी यू१९ खेलेका उनले त्यसपछि २००६ र २००८ मा गरी दुईपल्ट आईसीसी यू१९ विश्वकप खेले । २००६ मा मलेसियामा भएको एसीसी ट्रफीबाट डेब्यू गरेका महेश हाल भने नेपाली टोलीमा छैनन् । सन् २०१५ मा स्कटल्यान्डमा उनले स्कटल्यान्डविरूद्ध विश्व क्रिकेट लिग च्याम्पियनसिपमा पछिल्लोपल्ट नेपाली टोलीबाट खेलेका थिए । महेशले आफूले खेलजीवनको सबैभन्दा ठूलो सम्मान पाएको बताए । उनले भने, खेलजीवनमा मैले ठूलो संघर्ष गरेको छु । निकै दु:ख पाएँ तर आज सम्मानित हुँदा निकै उर्जा प्राप्त भएको छ । देशका लागि अझै मिहिनेत गर्नेछु । महेशले बाँके, मध्यपश्चिमको कप्तान भएर घरेलु प्रतियोगितामा खेलेका थिए । हाल उनी आर्मी क्लबबाट खेल्छन् ।"
थ्री स्टारले अझै पाएन क्षतिपूर्ति,"काठमाडौं एएफसी कप प्लेअफबाट वञ्चित गरिएकामा थ्री स्टार क्लबलाई एक करोड ५० लाख रुपैयाँ क्षतिपूर्ति दिन तोकिएको समय नाघे पनि उसलाई शुक्रबारसम्म अखिल नेपाल फुटबल संघ (एन्फा) ले कुनै रकम दिएको छैन ।राष्ट्रिय खेलकुद परिषद्का सदस्यसचिव केशवकुमार विष्टको रोहबरमा असोज १८ गते एन्फाले क्षतिपूर्तिस्वरुप थ्री स्टारलाई बढीमा तीन किस्तामा १ करोड ५० लाख रुपैयाँ मंसिर १० सम्म दिने सम्झौता भएको थियो । मंसिर १० गते गइसक्यो, थ्री स्टारका कार्यवाहक अध्यक्ष अरुणमान जोशीले भने, एन्फा अध्यक्ष नरेन्द्र श्रेष्ठले शुक्रबार (१५ गते) दिन्छु भनेका थिए तर आज आएर सार्वजनिक बिदा परेको भन्दै दिन नसकिने बताए ।दिन्छु भनेको छ तर अहिलेसम्म दिएको छैन, जोशीले भने, क्लबलाई मात्र होइन, यसले नेपाली फुटबललाई नै अप्ठ्यारो बनाएको छ । निकासका लागि अब के गर्ने भन्ने हामी क्लबमा छलफल गरी अगाडि बढ्ने छौं । एन्फाले क्षतिपूर्ति दिएन भने थ्री स्टारले के गर्ने भन्ने कुनै कुरा सम्झौतामा लेखिएको छैन । एन्फासँग क्षतिपूर्ति शीर्षक बजेटमा पनि व्यवस्था गरिएको छैन । त्यसैले पनि एन्फाले थ्री स्टारसँग गरेको सम्झौता नेपालको कानुन र प्रचलित ऐनअनुसार नभएको भन्दै कानुनविदहरूले त्यसलाई हचुवामा गरिएको सम्झौता भनेका थिए ।आर्थिक समस्याकै कारण एन्फाले थ्री स्टारलाई क्षतिपूर्ति दिन नसकेको एन्फा स्रोतको दाबी छ । उसले टेलिभिजन प्रसारण र प्रायोजन अधिकार बिक्री र कोकाकोला कप आयोजनाको रकम पनि पाइसकको छैन । आउनुपर्ने रकम एन्फामा आइसकेको छैन । त्यसैले समय गइसके पनि सहमति गरेर दुईचार दिनमै थ्री स्टारलाई क्षतिपूर्ति दिन्छौं, एन्फाका महासचिव धिरेन्द्र प्रधानले भने ।थ्री स्टारलाई क्षतिपूर्ति दिने निर्णयलाई लिएर अख्तियार दुरुपयोग अनुसन्धान आयोगले असोज २२ मा केकसो भएको हो जानकारी गराउनू भनी एन्फालाई निर्देशन दिएको थियो । नियमानुसार उक्त निर्णय गरिएको दाबी गर्दै एन्फाले अख्तियारलाई जवाफ दिइसकेको छ । त्यसबारे अख्तियारले अनुसन्धान जारी राखेको छ ।एसियाली क्लब फुटबलको दोस्रो महत्त्वपूर्ण प्रतियोगिताको गत वर्ष मंगोलियामा भएको प्रारम्भिक छनोटको शीर्षस्थानमा रहेर थ्री स्टार प्लेअफ छनोट पुगेको थियो । तर एसियाली फुटबल महासंघ (एएफसी) ले चारपल्ट पत्राचार गरे पनि एन्फाले प्रतियोगितालाई टिम दर्ता नगरेपछि थ्री स्टारले प्लेअफ खेल्ने अवसर गुमाएको थियो । यसबारे अध्ययन गर्न एन्फामा दुई समिति नै बने तर दुवैले दोषीलाई उन्मुक्ति दिन खोजिएको भन्दै एन्फाको कार्यसमिति बैठकमा चर्को आलोचना भएको थियो ।वरिष्ठ उपाध्यक्ष मणि कुँवर संयोजकत्वको समितिको प्रतिवेदनलाई पारित गर्दै कार्यसमिति बैठकले विशेष साधारणसभाबाट अनुमोदन गरी क्षतिपूर्तिस्वरुप १ करोड ५० लाख थ्री स्टारलाई दिने निर्णय गर्दै दोषी पाइएका महासचिव धिरेन्द्र प्रधान, कर्मचारी गोकुल थापा र वसन्त रिजाललाई दसैं विदा पारेर १५ दिन पदीय जिम्मेवारीमुक्त गरिएको थियो । असोज २३ मा भएको एन्फाको विशेष साधारणसभाले थ्री स्टारलाई क्षतिपूर्ति दिने निर्णय अनुमोदन गरेको थियो ।"
ड्रिम २०२०,"त्यो पनि अस्ट्ेरलियाकै अब्बल दर्जाको कलेजमा । यो त्यो कलेज हो, जहाँ अस्ट्ेरलियाकै अभिवावकलाई पनि आफ्ना सन्तानले प्रवेश पाओस् भन्ने सपना हुन्छ । सपना मात्र बुनेर कहाँ पाइन्छ र ? पालो आउन समेत ४५ वर्ष कुर्नुपर्छ । यो हो, ब्रिसवेनको ब्वाइज कलेज । यो क्विन्सल्यान्डमा पर्छ । यही कलेजबाट अस्ट्ेरलियाका लागि अन्तर्राष्ट्रिय प्रतियोगिताहरूमा पदक जित्ने खेलाडी उत्पादन भएका छन् । विशेषत: यो कलेजलाई टेनिसमा दखलता प्राप्त छ । धेरै अस्ट्ेरलियालीले पनि मौका नपाउने यसै कलेजमा अब संरक्षण विद्यार्थी हुनेछन्, त्यहाँ खेल्नेछन् । केही दिनअगाडि संरक्षणका बुवा सूर्यभूषणसँग अस्ट्ेरलिया पुगेका थिए । कलेजका प्रशिक्षकहरू संरक्षणको खेल हेरेर प्रभावित नभएर बस्न सकेनन् । संरक्षणका लागि यी सबै भ्रमणको व्यवस्था मिलाएका थिए, त्यहाँ रहँदै आएका नेपाली चिकित्सक उमेश्वरलाल सिन्या । पाटनका रैथाने बज्राचार्य परिवारसँग सिन्याको लामो सम्बन्ध रहेछ । त्यही कलेजमा खेल्ने क्रममा एकपल्ट संरक्षणले त्यहाँको आफ्नो उमेर समूहका नम्बर ४ खेलाडीलाई पनि हराएका रहेछन् । जुन बेला निश्चित भयो, संरक्षणले त्यस कलेजमा अवसर पाउने तय भएको छ, बुवा सूर्यभूषणले आँसु रोक्न सकेनन् । त्यस क्षणयता उनीहरूले लामै रेलयात्रा गरे र त्यस अवधिमा एकअर्कासँग कमै बोले । बोल्ने शब्द नै थिएन । तर ती शब्दहरू आँसुका रूपमा झरे । ओ हो, त्यो कति खुसीको अवसर थियो, अहिले सूर्यभूषण सम्झने गर्छन् । अस्ट्ेरलिया जानुअघि संरक्षणको एक महिना भारतको अहमदाबादमा हाइपर्फोमेन्स ट्रेनिङमा बित्यो । उनले आफ्नै खर्चमा त्यहाँको इन्टरनेसनल स्पोर्टस एकेडेमीमा प्रशिक्षण लिए, जहाँ भारतका शीर्ष खेलाडी खेल्छन् । पछिल्लो दुई वर्ष संरक्षकका लागि उत्कृष्ट रह्यो । सन् २०१५ मा सिंगापुरमा आईटीएफ यू१८ जुनियर विश्व वरीयता खेले र यससँगै विश्व वरीयतामा छिरे । उनी अहिले अन्तर्राष्ट्रिय टेनिस वरीयतामा रहेका केही खेलाडीमा पर्छन् । सन् २०१४ मा संरक्षक अभ्यास गर्न बैंकक गए । उनले च्याङ थाइ ओपन टेनिस प्रतियोगिताको यू१४ मा स्वर्ण पदक नै जिते । सेमिफाइनलमा उनले थाई नम्बर एक खेलाडीलाई हराएका थिए । संरक्षणसँग जोडिएका यस्ता प्रसङ्ग धेरै छन् । अब त्यो दिन पनि चाँडै आउने छ, जति बेला उनी साँच्चै अस्ट्ेरलिया जाने छन् । यहाँनिर पूरा पटकथाले मध्यान्तरमात्र लिएको छ । किनभने अब जति गर्ने हो संरक्षणले गर्नुपर्नेछ । प्रश्न हो, के संरक्षणले बुवा सूर्यभूषण र परिवारको सपना पूरा गर्नेछन् त ? र, यो हो, ड्रिम २०२० ।"
क्यानको सदस्यता खारेज हुने खतरा,"काठमाडौं विश्व क्रिकेट संघको सर्वोच्च निकायबाट नेपाल क्रिकेट संघ (क्यान) को सदस्यता खारेज हुने खतरा बढेको छ । अन्तर्राष्ट्रिय क्रिकेट परिषद् (आईसीसी) ले यसअघि नै निलम्बित क्यानको विवादलाई निकास दिन समयसीमा तोकेपछि नेपाली क्रिकेट यो स्थितिमा पुगेको हो । आईसीसीले बिहीबार लेखेको पत्रमा क्यान पुनर्बहालीलाई डिसेम्बर २२ सम्म सन्तोषजनक कारणहरू बुझाउन समयसीमा तोकेको छ । आईसीसीका प्रमुख कार्यकारी अधिकृत डेविड रिचर्डसनले निर्वाचित क्यानका महासचिव अशोकनाथ प्याकुर्याललाई पत्र लेख्दै उक्त चेतावनी दिएका हुन् । भदौ ६ मा भएको विशेष साधरणसभामा क्यानले संशोधनसहित विधान पारित गरेको थियो । त्यसलाई राष्ट्रिय खेलकुद परिषद्ले भदौ २६ मा स्वीकृति दिएको थियो । राखेपको स्वीकृतिपछि क्यानले पुस ९ गतेभित्र जिल्ला, प्रदेश हुँदै केन्द्रको निर्वाचन गर्ने जानकारी दिएको थियो । त्यसअनुसार ३९ मध्ये ३७ जिल्लामा निर्वाचन भइसकेका छन् । यसअघि अक्टोबर ३० मा आईसीसीले आफूहरूबीच भएको सहमतिविपरीत सल्लाहकार समितिले प्रस्ताव गरेको विधान संशोधन गरिएको भन्दै क्यानको आसन्न केन्द्रीय निर्वाचनमा सहभागिता जनाउनु अनुचित भएको स्पष्ट पारिसकेको थियो । आईसीसीले पारित भएका संशोधनहरू आफूहरूबीचको सहमति विपरीत रहेको जनाएको थियो । आईसीसीले गत वर्ष वैशाख १३ मा क्यानलाई निलम्बन गरेको हो । क्यानको निलम्बन फुकुवा गर्न र संशोधनसहित नयाँ विधान बनाउन आईसीसीले ८ सदस्यीय सल्लाहकार समिति बनाएको थियो । सल्लाहकार समिति, क्यान र आईसीसीबीच भएका विभिन्न चरणका वार्तापछि क्यानले विशेष साधारणसभा बोलाएको थियो । अक्टोबर १३ मा अकल्यान्डमा भएको आईसीसी बोर्ड बैठकमा क्यान सल्लाहकार समितिले प्रस्ताव गरेको विधान संशोधन अंगीकार नगरेको र त्यसमा उल्लेखनीय परिवर्तनहरू गरेको ध्यानाकर्षण भएको छ, रिचर्डसनको पत्रमा भनिएको छ, मे २०१६ मा भएका पुनर्वहालीका सर्तहरूमा खासै प्रगति नभएको र त्यसबाट आईसीसी सन्तुष्ट रहेको छैन । वर्तमान अवस्था मध्यनजर गरिसकेपछि आईसीसीको बोर्ड पुनर्वहालीका सर्तहरू पूरा गर्न क्यानले आवश्यक कदम चाल्नुपर्ने निचोडमा पुगेको छ । रिचर्डसनले पठाएको पत्रमा अगाडि भनिएको छ, फेब्रुअरीमा हुने आईसीसीको अर्को बोर्ड बैठकसम्म यदि पुनर्वहालीका सर्तहरूमा क्यानले सन्तोषजनक कदम नचालेको र त्यसमा असफल भएको पाइएमा आईसीसीको अर्को साधारणसभामा क्यानको सदस्यता खारेज गर्ने निष्कर्षसहितको प्रस्ताव अघि सार्नेछ । स्थितिको गम्भीरतालाई मध्यनजर गर्दै म फेरि पनि तपाईहरू सबैलाई पुनर्वहालीका सर्तहरू सन्तोषजनक रूपमा पूरा गर्न आग्रह गर्दछु । यस सन्दर्भमा डिसेम्बर २२, २०१७ भित्र आईसीसी एसोसिएट सदस्यता मापदण्ड पूरा भएको विषयमा विस्तृत रिपोर्ट बुझाउन आग्रह गर्दछु ।"
अमेरिकासँग नेपालको कमजोर ब्याटिङ,"काठमाडौं (कास) यूएईसँग हुने विश्व क्रिकेट लिग च्याम्पियनसिपको खेलपूर्वको अभ्यास खेलमा नेपालले अमेरिकासँग ५ विकेटको हार भोगेको छ । यूएईको अबुधाबीमा टस हारेर ब्याटिङ गरेको नेपाल ३६१ ओभरमा ८९ रनमै अलआउट भयो । नियमित कप्तान पारस खड्कासहित ज्ञानेन्द्र मल्ल, शक्ति गौचन, विनोद भण्डारी, करण केसीबिना उत्रिएको नेपालविरुद्ध अमेरिकाले २२३ ओभरमा लक्ष्य पूरा गर्यो । नेपालका पूर्व प्रशिक्षक पुबुदु दासानायकेको प्रशिक्षणमा रहेको अमेरिका गल्फ भ्रमणमा छ । अबुधाबीमा शनिबार केन्यासँग अर्को अभ्यास खेल खेलेपछि विश्व क्रिकेट लिग डिभिजन ३ मा रहेको अमेरिकाले ओमानमा गएर चार खेल खेल्नेछ । नेपालले आइतबार केन्यासँगै दोस्रो तथा अन्तिम अभ्यास खेल खेल्नेछ । दिलीप नाथ र सागर पुनले २९ रन जोडेर राम्रो सुरुआत गरे । ११ औ ओभरमा रोय सिल्भाले सागरलाई ९ रनमा आउट गरेपछि नेपालको पतन सुरु भयो । जापिन पटेलले अर्को ओभरमा दिलीपलाई १६ र अनिल शाह (०) लाई २ बलअन्तरमा आउट गरे । पटेलले नै आरिफ शेखलाई ४ रनमै पेभेलियन पठाए । कप्तान शरद भेषावकर शून्यमा आउट भए । दीपेन्द्रसिंह ऐरीले १२ र कुशल भुर्तेलले १० रन बनाए । वसन्त रेग्मीले सर्वाधिक २१ रन बनाए । उनले ३१ बल खेल्दा २ चौका प्रहार गरे । सोमपाल कामी ६ र ललितसिंह भण्डारी १ रनमा आउट भए । सन्दीप लामिछाने १ रनमा नटआउट रहे । पटेलले ४३ ओभरमा ८ रन खर्चेर ४ विकेट लिए । ओपनर सैयद अब्दुल्लाहले ४४ रन बनाएपछि अमेरिकाले २२३ ओभरमा ९४ रन बनाई लक्ष्य पूरा गर्यो । उनले ४० बलमा ३ चौका र ३ छक्का प्रहार गर्दा दुई छक्का सागरको बलमा थियो । सिल्भा २८ बलमा ३ छक्का प्रहार गरी २५ रनमा नटआउट रहे । नेपालबाट सोमपाल र सागरले २२ विकेट लिए । नेपालले बुधबार र शुक्रबार यूएईसँग च्याम्पियनसिपको खेल खेल्दै छ ।"
सैनिक र एलए च्याम्पियन,काठमाडौं (कास) वीरेन्द्र सैनिक र आयोजक लिटिल एन्जल्सले दोस्रो एलए अन्तरकलेज खेलकुदको फुटबल उपाधि जितेका छन् । शुक्रबार सैनिक ब्वाइज तथा एलए गल्र्समा च्याम्पियन बने । ब्वाइज फाइनलमा सैनिकले आयोजक एलए ए लाई ३० ले हरायो । गल्र्समा एलएले मेगा नेसनल कलेजलाई २० ले हराउँदा सौजन्या पौडेल र सुनकली बुढाले गोल गरे ।बास्केटबलमा जेभियर सफलबास्केटबलतर्फ ब्वाइज र गल्र्स दुवैमा जेभियर कलेज विजेता भएको छ । ब्वाइजमा जेभियरले एलए ए लाई ५५४४ स्कोरले हरायो । ४ टिम सहभागी गल्र्सको राउन्ड रोबिन लिगमा जेभियरले तीनै खेल जितेको थियो । दुई खेल जितेको ट्रिनिटी दोस्रो भयो ।
दोस्रो पेप्सी ओपन गल्फ हुने,"काठमाडौं (कास) पेप्सी ओपन गल्फ प्रतियोगिताको दोस्रो संस्करण शनिबार हुने भएको छ । गोकर्ण गल्फ क्लबमा हुने प्रतियोगिताको सम्पूर्ण प्रायोजन वरुण बेभरेजको उत्पादन पेप्सीले गर्नेछ । प्रतियोगितामा करिब ९० खेलाडीको सहभागिता रहने प्रतियोगिता संयोजक दीपक आचार्यले जानकारी दिए ।३४ स्टेबल फोर्ड फम्र्याटमा खेलिने प्रतियोगितामा विभिन्न पुरस्कार रखिएको छ । महिला र पुरुषतर्फ विजेता र उपविजेतासँगै ज्येष्ठ नागरिक, बेस्ट ग्रस, जुनियर यू१७ विजेता, लङगेस्ट ड्राइभ, क्लोजेस्ट टु द पिन र मोस्ट बर्डिज विजेतालाई पुरस्कृत गरिनेछ । वरुण बेभरेजका बजार विकास व्यवस्थापक सुशीलरत्न तुलाधरले आउने दिनमा एमेच्योर गल्फसँगै व्यावसायिक गल्फमा पनि पेप्सीले कदम चाल्ने बताए ।"
रोजबडमा बास्केटबल जारी,"काठमाडौं (कास) ट्रिनिटी, सीसीआरसी, टाइम्स र गोल्डेनगेट कलेज दोस्रो रोजबड उपत्यकाव्यापी अन्तरकलेज बास्केटबलको सेमिफाइनल पुगेका छन् । ब्वाइजतर्फ शुक्रबार ट्रिनिटीले न्यु समिटलाई ४५३६ ले हरायो । सरोज तामाङले १९ स्कोर गरे । आशिष बस्नेत र सुभुङ राईको समान १३ स्कोरमा सीसीआरसीले मोर्गनमाथि ४१३१ को जित पायो । टाइम्सले आयोजक रोजबडलाई ४०३१ ले हराउँदा सुजन लिम्बूले २६ स्कोर गरे । गोल्डेनगेटले जेभियरलाई ४४४३ ले हरायो । अभिषेक सिंहले १७ स्कोर जोडे ।"
श्रमशील तेस्रो,काठमाडौं (कास) श्रमशील १२ औं फेका कप अन्तरस्कुल छात्र फुटबलमा एकलव्य शिक्षासदनलाई १० ले पराजित गरी तेस्रो स्थान हात पार्यो । श्रमशीलले १० हजार पुरस्कार पायो । उपाधिका लागि डिफेडिन्ङ च्याम्पियन करियर बिल्डिङ र गोल्डेन बडले शनिबार प्रतिस्पर्धा गर्नेछन् ।
छैटौं संगम कप हुने,पोखरा (कास) छैटौं संगम कप फुटबल प्रतियोगिता पुस १ देखि पोखरा रंगशालामा हुने भएको छ । राष्ट्रियस्तरका खेलाडी उत्पादनमा सघाउन प्रतियोगितालाई निरन्तरता दिइएको आयोजक संगम क्लबका प्रतियोगिता संयोजक खेमराज गुरुङले बताए । पाँचदिने प्रतियोगितामा १६ टिम सहभागी हुने भएका छन् । विजेताले १ लाख २५ हजार र उपविजेताले ६५ हजार रुपैयाँ प्राप्त गर्नेछन् ।
टेबलटेनिस टोली जापान जाने,"काठमाडौं (कास) एघारौं एसिया प्यासिफिक भेट्रान टेबलटेनिस च्याम्पियनसिपमा भाग लिन ४ सदस्यीय नेपाली टोली जापानको सिजुओका जाने भएको छ । डिसेम्बर ७ देखि १० सम्म हुने स्पर्धामा सुदील शाही, राजेन्द्र कपाली, सुरेश वज्राचार्य र राजेन्द्र वज्राचार्यले प्रतिस्पर्धा गर्ने छन् । उनीहरूले ४० वर्षमाथि खेल्नेछन् ।"
मंसिर १९ : सुर हराएको त्यो दिन,"तीतो संयोग१९ गते नेपाली इतिहासमा बदनाम छ । जेठ १९, असोज १९, माघ १९ । नेपाली संगीतका जानकारले यो सूचीमा थपेका छन्, मंसिर १९ ।मंसिर १९ यी दुवै गायकको जीवनमा दु:खद दिन बनेर आयो । जोकोहीलाई थाहा छ, नारायणगोपालको स्मृति दिवस यही दिन पर्छ । २०४७ साल मंसिर १९ गते काठमाडौंको वीर अस्पतालमा राति साढे नौ बजे नारायणगोपालले आफ्नो इहलीला त्याग गरेका थिए । उनको स्मृतिमा यही दिन पारेर अनेक कार्यक्रम आयोजना गरिन्छन् । उनको नामबाट राखिएको संगीत कोषले उनकै निवास महाराजगन्जमा विशेष कार्यक्रम पनि गर्छ । रेडियोटेलिभिजनले यो दिन उनकै गीत बढी बजाउँछन् र विशेष कार्यक्रम पनि गर्छन् । धेरैलाई थाहा नहुन सक्छ, यही मंसिर १९ भक्तराज आचार्यको जीवनमा पनि कालो दिन बनेर आएको थियो । नारायणगोपालको स्वर्गारोहणको ठ्याक्कै एक वर्षअघि २०४६ सालमा सोही महिना, गते र समयमा आचार्यमाथि काठमाडौंको बौद्धस्थित छिरिङ रेस्टुरेन्ट मा सांघातिक आक्रमण भएको थियो । आक्रमणका कारण घाइते उनलाई वीर अस्पताल नै पुर्याइएको थियो । आक्रमणका कारण उनको टाउकोमा मात्रै सयजति टाँका लगाइएका थिए । १२ दिनसम्म अप्रेसन हुन सकेन । कविगीतकार राममणि रिसालले अति नै अनुनय गरेपछि बल्ल डा उपेन्द्र देवकोटाले उनको अप्रेसन गरेका थिए । अप्रेसन हुन किन यति ढिलो भयो, खोज र चिन्ताकै विषय हो । अप्रेसनपश्चात् उनी निको त भए तर जिब्रोमा एकाएक देखापरेको सेतो दागले उनलाई क्यान्सरको रोगी बनाइसकेको थियो । अन्तत: २०५० साल असोज ११ गते दिल्लीस्थित एम्स अस्पतालमा क्यान्सरग्रस्त उनको जिब्रो काटियो । त्यसको ६ वर्षपछि कनकमणि दीक्षित र जर्मनीका लागि तत्कालीन नेपाली राजदूत नोबलकिशोर राईको पहलमा जर्मनीमा उनको जिब्रो प्रत्यारोपण त भयो तर उही पुरानो लय, सुर र तालमा गायक बनेर उनी फर्कन भने सकेनन् । १६ वर्षे सांगीतिक जीवनमै नेपाली संगीतमा अमिट र उल्लेख्य स्थान बनाएका भक्तराज आचार्य अहिले फरक छन् । आफ्ना गीत सुनेर प्रभावित हुने श्रोतालाई प्रत्यारोपित जिब्रोको सहारामा जवाफसम्म दिन सक्छन् । गायनलाई दुर्घटनावश निरन्तरता दिन नसकेका उनी नेपाली संगीतको पछिल्लो अभ्याससँग भने सन्तुष्ट छैनन् । यद्यपि उनले नेपाली संगीतलाई सत्यस्वरूपराजजस्ता गायक छोरा उत्तराधिकारीको रूपमा दिएका छन् जसरी नारायणगोपालले आफ्नो गायनशैली पछ्याउने थुप्रै नारायणगोपालहरू जन्माएर गएका छन् । २०४७ सालमा नारायणगोपालको स्वर गुमाएको नेपाली संगीतले त्योभन्दा एक वर्षपहिले नै भक्तराज आचार्य स्वरविहीन भएको साक्षी बस्नुपरेको थियो । त्यसैले मंसिर १९ नेपाली धर्तीबाट दुई सम्राट हरूको स्वर हराएको दिन हो ।ट्वीटर :"
नेपाली संगीतको एउटा मानक,"नारायण दाइको मृत्युपछि कति मानिसले विरही माया उहाँको अन्तिम गीत नभएको प्रतिक्रिया दिए । अचेल पनि कहिलेकाहीँ केही मानिस यो मुटुलाई कसरी सम्झाई बुझाउँ उहाँको अन्तिम गीत भएको तर्क गर्छन् । तर, त्यो सत्य होइन । उहाँको जीवनको अन्तिम रेकर्डिङ विरही माया नै हो । कुनै गीत पछि सार्वजनिक हुनु बेग्लै कुरा हो । विरही माया मैले नै रेकर्ड गरेको हुँ र त्यसपछि उहाँले एक शब्द गाउन सक्नुभएन, थला परिहाल्नुभयो । यो गीत रेकर्ड गर्नुभन्दा केही दिनअगाडि नारायण दाइ बम्बई जानुभएको थियो, रञ्जित गजमेरको संगीतका फिल्मी गीत गाउन । फर्किंदा उहाँले मलाई यो मुटुलाई दिँदै यो गीत बिग्रेको छ, खोकी लागेकोले मैले राम्रो गाउन सकिनँ, तर घरमा सुन्नलाई ट्रान्सफर गर्देऊ है भन्नुभएको थियो र मैले स्पुलबाट क्यासेटमा सारेर उहाँलाई दिएको थिएँ । त्यो बेला म म्युजिक नेपालमै थिएँ । विरही माया त्यसपछि मात्रै रेकर्ड भएको हो । गीतियात्रा, भाग २ निकाल्ने सपना थियो गीतियात्रा, भाग १ को सफलतापछि नारायण दाइ अर्को भाग निकाल्न उत्सुक हुनुभएको थियो । त्यतिन्जेल म म्युजिक नेपाल छोडेर उमेश श्रेष्ठ (लिटिल एन्जल्स स्कुल) को लगानी रहेको साङ स्टुडियोमा आबद्ध भइसकेको थिएँ । गीतियात्रा, भाग २ त्यहीँबाट निकाल्ने तयारी थियो । उहाँले गीतहरू जम्मा गरेर काम थालिसक्नुभएको थियो । दुर्भाग्यवश, त्यही बेला बिरामी पर्नुभयो ।उहाँलाई भ्वाइलनको समवेत स्वर एकदमै मन पथ्र्यो । नेपालमा पाँचछ जना मात्रै थिए, अलि ठीकसँग भ्वाइलिन बजाउन सक्नेहरू । तर अर्केस्ट्रालाई त्यतिले पुग्दैनथ्यो । अनि भ्वाइलिनबाट जस्तो पन्च आउनुपर्छ, त्यो मिठास निस्किँदैनथ्यो । बम्बईमा त भ्वाइलिन राम्ररी बजाउने सक्ने पचासौँ मान्छे भेटिन्थे । उहाँले मलाई भन्नुभएको थियो, गीति यात्राको दोस्रो भागको ट्रयाक तिमी यहीँ बनाउने भए बनाऊ । भोकल यहीँ गर्छु म । तर भ्वाइलिन चाहिँ बम्बईमै गएर हाल्नुपर्छ ।पहिलो चोटि बिरामी पर्दा उहाँ केही दिनपछि ठीक हुनुभएको थियो । उहाँ तंग्रिएपछि हामीले फेरि डेमो तयार गर्यौँ । साङमा अटारीको एउटा सफ्टवेयर थियो, आईटी विज्ञ करुण थापाको त्यसमा प्राविधिक सहयोग थियो । त्यति बेलासम्मको उच्च स्तरको, अत्याधुनिक स्टुडियो थियो साङ । त्यो देखेर पनि नारायण दाइ साङबाट एल्बम निकाल्न लोभिनुभएको थियो ।उहाँ गीतकै तयारीमा लाग्नुभयो । म झुमा फिल्मको निर्देशनको जिम्मा लिएर त्यतै व्यस्त भएँ । मनाङमा सुटिङ गर्दैमा मलाई दुई महिनाजति लाग्यो । त्यसबीच उहाँ फेरि बिरामी हुनुभयो । पोस्ट प्रोडक्सनको काम लिएर बम्बई मलाई जानु थियो र त्यता जानुअघि उहाँलाई भेट्न वीर अस्पताल गएँ । उहाँलाई कोमामा राखिएको थियो । मन अमिलो बनाएर बम्बईतिर लागेँ । फिल्मको सम्पादन सकेर मिक्सिङको तरखरमा थिएँ, प्रदीप रिमाल माया फिल्मको काम लिएर त्यहीँ पुग्नुभयो । अनि पो मैले नारायण दाइ हामीलाई छोडेर गइसक्नुभएको कुरा सुनेँ । यो संसारै रोकिए जस्तो भयो, एक छिनसम्म । रिमालजीले उहाँको शवयात्रा खिच्नुभएको रहेछ । शवयात्रामा उहाँलाई माया गर्नेहरूको भीड देख्दा चाहिँ उहाँको सान्निध्यमा काम गर्न पाएकामा गर्वबोध भयो । नारायणगोपालपछिको नेपाली संगीतनारायणगोपाल नरहनु भनेको हाम्रो गीतसंगीतका क्षेत्रमा अपूरणीय क्षति हो । अढाई दशकभन्दा बढी बितिसक्दा पनि त्यसको भरपाई हुन सकेको छैन । उहाँ जस्तो हरेक गीतलाई गीतै बनाएर छाड्ने गायक भेटिएका छैनन् । दुईतीन गीत हिट हुनु बेग्लै कुरा भयो । जे गाउन राजी हुनुभयो, त्यसलाई उहाँ सतही तवरले गाइदिएर मात्रै तयार भयो भन्ने होइन कि, गानै तयार हुन्थ्यो । त्यस हिसाबले भन्दा, अर्को अर्थ नलागोस्, उहाँको लेभलमा अरू संगीतकर्मी देखिएका छैनन् ।उहाँलाई स्वरसम्राट् भनियो, जुन एकदम सही हो । सही मान्छेलाई सही उपमा प्राप्त भएको ठानेको छु मैले । अरूलाई फलानाढिस्काना भनेर दिएको टाइटल अलि हावादारी जस्तो लाग्छ । उहाँले जति गीत गाउनुभयो, दुईचारबाहेक सबै लोकप्रिय छन् । अहिले पनि कर्णप्रिय छन् । विशेष गरी, गीति यात्रा भाग १ का गीतहरू उत्तिकै ताजा छन् । कतिपय गीतले छोटो समयका लागि बजार पिट्छन्, त्यसपछि ती कहाँ जान्छन्जान्छन् । ती किन कालजयी नभएका भने, तिनमा नारायण दाइका गीतमा जस्तो कम्पोनेन्ट पुगेन । चाट मसला जस्ता हुन् ती, खाउन्जेल मुखमा स्वाद दिने, पछि सम्झनामै नरहने । (वरिष्ठ साउन्ड इन्जिनियर उपाध्यायसँग पारस नेपालले गरेको कुराकानीमा आधारित ।)"
परदेशमा रित्तिएको जवानी,मलेसियाको ग्यान्टिङ हाइल्यान्डको एक कृषिबारीमा अदुवा गोडिरहेका टोप चलामीको जिन्दगीको कथा उति धेरै घुम्तीहरूले भरिएको छैन । पछिल्ला १५ वर्षयता उनको जिन्दगी सरल रेखामा हिँडिरहेको छ । तर पनि उनको कथा धेरैका निम्ति अनौठो लाग्न सक्छ । बागलुङ दगा टुमडाँडाको थातथलो छोडेर परदेसिएको डेढ दशकयता उनी एकपटक पनि स्वदेश फर्किएका छैनन् । तीन वर्षको छोरा र आठ महिनाकी छोरी छोडेर तिनीहरूकै भविष्यका निम्ति मलेसिया हिँडेका चलामी लेखान्तको अनेकन ठक्कर र अक्करमा परेर घर फर्किन पाएका छैनन् । उनले बालकमै छोडेका छोरा विवेक अहिले १९ वर्ष पुगे भने छोरी विनिता १३ वर्ष । उनीहरू दुवै बालाई फोटोमा मात्रै चिन्छन् । टेलिफोनमा हुने तारन्तारको गफले बाको स्वर पनि खुट्याउन सक्छन् । उनीहरूको बाल स्मृतिका पानामा बासँग जोडिएका सम्झनाहरू भने खालीखाली छन् । विधिको खेलले आफू मलेसियामै बस्नुपरेका ठान्ने टोपसँग पनि छोराछोरी हुर्काउँदाका रमाइला अनुभूतिहरू छैनन् । टोपका बाबुछोराको बेग्लाबेग्लै अनुभूति उनीहरूकै भाषामा :
अनुवाद काठमाडौंका लागि मात्रै भएको छ,देवेन्द्र भट्टराई
नामकरण,(नेपालभाषाबाट अनूदित)
ए ! चिहानको यात्री,मुर्दाघरको झ्यालबाटआकाश नियालिरहेको बेलातिम्रो चेतनाको आकारभन्दा ठूलोरहर बुनिरहेको छु ।ए ! चिहानको यात्रीबन्द गर यो साइरन ।
सजिलो रुटको अप्ठ्यारो कथा,"उचाइ उकालो लागेसँगै तापक्रम भने घट्दो क्रममा छ । हामी हिमालयमा पुगेपछि डाइनिङमा बस्दै थियौं । यत्तिकैमा चस्मा लगाएको, हँसिलो कोरियन हामीसँग बात मार्न खोज्दै थिए । हामी साथीहरूसँग जत्ति गफ गरेर हाँस्थ्यौं उनी नेपाली नबुझे पनि मुखमा हेरेर सँगै हास्दिन्थे । केही छिनमै उनी सरी भन्दै बोल्न थाले, तपाईंहरूले सूचना दिएबापत पैसा लिनुहुन्छ ?हामीमध्येका एक जना साथी विश्वास रेग्मीले मुन्टो हल्लाउँदै भन्दिए, लिँदैनौं ।त्यसपछि ती ओहाह्युन क्वान हामीसँग अझ नजिक हुन खोज्दै थिए । कारण रहेछ, हिमायलयसम्म सकुशल आएका उनलाई त्योभन्दामाथि लेक लाग्ने डरले सताएछ । उनलाई बेसक्याम्पसम्म पुग्न सक्छु कि सक्दिनँ भन्ने लागेको रहेछ । त्यसैले उनी हामीलाई हिमालयभन्दा माथिको हरेक सूचना सोध्थे । यही कारण हिमायलयदेखि हामी पोखरा नफर्कुन्जेल हामीलाई क्वानले छाड्दै छाडेनन् ।नेपाली होस् या विदेशी, अन्नपूर्ण बेसक्याम्प ट्रेकिङ रुचाउनेहरूका लागि प्रख्यात गन्तव्य हो । तर यत्रो चर्चित गन्तव्य भएर पनि यहाँ न सुविधासम्मपन्न होटल बनेका छन् न त यहाँखाना र बस्नका लागि आरामदायी होटल तथा लज नै ।अक्टोबरमा हेर्ने हो भने अन्नपूर्ण जाने स्वदेशी र विदेशी लस्कर पोखरादेखि बेसक्याम्पसम्मै थियो । यति धेरै पर्यटकको घुइँचो लाग्ने यो रुटमा होटल त्यति धेरै छैन । यहाँ खुलेका एउटा लजले पर्यटकका लागि बढीमा ६ वटा कोठा र एउटा कोठा गाइडको बनाउन पाउने व्यवस्था अन्नपूर्ण संरणक्षण क्षेत्र (एक्यापले) तोकेको छ । पर्यावरणीय संरक्षणलाई ध्यान दिँदै धेरै कोठा भएका होटल र ठूला भवनहरू बनाउन नदिइएको एक्यापको भनाइ छ । तर हामी जाँदा ती होटलहरूमा न सुविधा पाइयो न सेवा नै । संस्कृति, पर्यटन तथा नागरिक उड्डयन मन्त्रालयले सुविधा तोक्नुपर्ने भए पनि त्यहाँ कसैको चासो पुगेको देखिएन । पर्यटक भित्र्याउनुको अर्थ विदेशी मुद्रा भित्र्याउनु मात्रै होइन । रोजगारी सिर्जना गरी त्यहाँको समुदायमा आर्थिक विकास गराउनु पनि हो । विश्व पर्यटन परिषद्ले एक पर्यटकले नौ जनालाई रोजगारी दिन्छ भन्ने मान्यता राख्छ । तर यो रुट जति लोकप्रिय भए पनि एकजना पर्यटकले बढीमा ३ जनालाई पनि रोजगारीको अवसर दिएको देखिँदैन । अत्यन्त सस्तो गन्तव्यको रूपमा चिनिन थालेपछि यहाँ आउने पर्यटक न भरिया लिएर जान्छन् न त गाइड नै । एक्लैएक्लै वा आफ्नै देशका समूहसँग हिँड्ने गर्छन् । भारतको कोलकाताबाट घुम्न आएकी ५७ वर्षीया एक महिलालाई मैले देउराली पुगेपछि सोधेँ तपाइँ एक्लै आउनुभएको ? उनले मुन्टो हल्लाइन् र भनिन्, सजिलो रुट भएकाले गाइडको आवश्यकता देखिएन । यसको कारण एक्यापको बन्देज र व्यवसायीहरूले आफूलाई अद्यावधिक गर्न नसक्नु नै हो, नेपाल पर्यटन बोर्ड पोखरास्थित कार्यालयका प्रबन्धक सूर्य थपलिया भन्छन्, त्यहाँका लजलाई प्रशिक्षण र स्थानीयलाई बढीभन्दा बढी लाभ कसरी दिन सकिन्छ भन्नेबारेमा जनचेतना जगाउनु जरुरी छ । यो रुटमा हालको वृद्धिदरलाई हेर्ने हो भने अब आउने २०१८ मा लगभग ५० हजार पर्यटक बेसक्याम्प पुग्ने देखिन्छ । तर यसको आर्थिक लाभ देश र त्यहाँका समुदायलाई के हुन्छ ? सोचनीय छ । एक्यापले दिएको तथ्यांकअनुसार २०१७ को नोभेम्बरसम्म करिब २६ हजार पर्यटक बेसक्याम्प पुगेर फर्केका छन् ।एउटा लजलाई ६ वटा कोठा चलाउन पाउने अधिकार एक्यापले दिएको छ । दिनमै ७ सय जना जाने उक्त गन्तव्यमा लगभग २५० वटा कोठाले कसरी धान्न सक्ला ?धेरैले ६ वटा कोठामा ४२ वटा ओच्छ्यान लगाएर पर्यटक सुताउँदै आएका छन् । लखतरान भएको बेला त्यो ओच्छ्यान सुविधासम्पन्न भए पनि त्यसले अत्यन्त न्यूनस्तरको अतिथि सत्कार झल्काउँछ ।ओच्छ्यान यति साँघुरो छ कि दायाँ फकिँदा चिसो भित्तामा नाक ठोकिने डर, बायाँ फर्किँदा ओच्छ्यानबाट खस्ने डर । यस्तो सुविधामा तपाईं कस्तो पैसा तिर्न सक्नुहुन्छ ? अर्को विचारणीय यो छ कि यस क्षेत्रमा लगभग सबै वस्तु पोखराबाट आयात गरिन्छ । समुदायको उत्पादन केही देखिँदैन । चाहे साग होस् या अन्य खानेकुरा । यति चल्तीको रुटमा यहीका स्थानीयलाई तरकारीलगायत हिमाली र मध्यपहाडी भेगमा फल्ने फलफूल लगाउन सके पोखराबाट आयात गर्नैपर्ने थिएन । यस्तो सुविधा दिइरहेका लजहरूले आफूलाई एभरेस्ट बेसक्याम्प ट्रेकिङ रुटसँग तुलना गर्ने गर्छन् । जबकि एभरेस्ट क्षेत्रमा होटलहरू निकै सुविधासम्पन्न छन् । र, व्यापार गर्न सक्षम पनि देखिन्छन्, जसले गर्दा सगरमाथा क्षेत्रमा एउटा पर्यटकले एक रातको कम्तीमा १ सय डलर (करिब १० हजार रुपैयाँ) खर्च गर्न हिच्किचाउँदैनन् । जबकि अन्नपूर्णमा खर्च गर्न चाहने कतिपय पर्यटकले रुँदै फर्कने उदाहरण छ, एक्यापका छोमरोङस्थित जाँच चौकीका प्रमुख नेत्र शर्माले भन्छन्, अक्टोबर पहिलो साता सुत्ने ठाउँ नभएपछि धेरै पर्यटकबीच बाटोबाटै फर्किए ।नोभेम्बर १० सम्म २६ हजारभन्दा विदेशी पर्यटकलाई ट्रेकिङ अनुमति दिइएको शर्माले बताए । यो तथ्यांक अर्को वर्ष दोब्बर हुने आँकलन गरिएको छ । तीन महिना भदौदेखि कात्तिकसम्म १६ सय नेपाली पदयात्रामा आएका थिए । एक्यापले भदौदेखि नेपालीको पनि तथ्यांक राख्न थालेको हो । यहाँ अर्को समस्या भनेको सिन्डिकेट हो । चाहे पोखरबाट सावरीसाधनमा होस् या लजका लागि हो । हायस र टाटा सुमो वर्चस्व भएको यो रुटमा अरू गाडी लिएर शिवैसम्म पुगे धेरै सास्ती, हप्की खानुपर्छ । एउटा सुमोले शिवैबाट पोखरा ल्याएको कम्ती ५ हजार लिन्छ । यदि कसैले गाडी मगाएमा उक्त गाडीलाई व्यवसायीले दु:ख दिने गरेका छन् ।त्यसपछि लजहरूमा केही व्यक्तिहरूको पकड छ । उनीहरूकै मेनुमा नयाँ पुलदेखि बेसक्याम्पसम्म खानाको मूल्य तोकिएको छ । उनीहरूले भनेकै आधारमा माथितिर कोठा पाउने वा नपाउने पक्का हुन्छ । एक्यापले आफ्नो दिग्दर्शन संशोधन गरेर केही लज खोल्ने अधिकार दिए पनि नयाँ व्यवसायीहरू उत्साही देखिँदैनन् । कारण यही सिन्डिकेट हो । एक्यापले वातारणको कुरा उठाएर विश्व बजारमा चर्चित यो रुटमा होटल खोल्न नदिएको आरोप व्यवसायी लागाउँछन् । तर मोदीको किनारैकिनारको रुटमा वातावरणलाई संरक्षण गरेर उक्त क्षेत्रलाई विकास गर्न सकिन्छ । यसको विकल्प मोदी करिडर हुन सक्छ । जसले आर्थिक उन्नतिको बाटो बनाउन सकिन्छ । यो किनारमा सुविधा सम्पन्न होटल खोल्ने हो भने यसको प्रत्यक्ष लाभ देशले पनि लिन सक्नेछ । जस्तै सगरमाथामा अर्बौ रुपैयाँको कारोबार हुन्छ त्यसैले त्यस क्षेत्रको प्रतिव्यक्ति आय देशको सबै सहरमध्ये उच्च छ ।एउटा नेपालीले लगभग १५ हजार रुपैयाँ खर्च गर्ने ठाउँमा एउटा विदेशीले ६ हजार रुपैयाँमा ट्रेकिङ पूरा गर्ने कुरा सुन्दा हामी चकित पर्यौं । क्वानले फर्कँदा बेम्बोमा आफूले पोखराबाट ६ हजार लिएर आएको अब १५ सय रुपैयाँ मात्रै बाँकी रहेको भन्दै टेबलमा पैसा राखेपछि हामी अचम्ममा परेका थियौं ।हामीले सोध्यौ यो कसरी सम्भव छ ? उनले सुनाए, चाउचाउको सुप खाने डाइनिङमा सुत्ने र झोलाभरि चोकपाई बोकेपछि सकिन्छ । उनी मात्रै होइनन् यस्ता धेरै विदेशी पर्यटक आफ्नो लागि आफैं खानेकुरा बोकेर आउने गर्छन् । यिनीहरूभन्दा नेपालीहरूले नै बढी खर्च गर्छन्, लज व्यवसायी भन्छन् । तर पनि सिजनमा कुनै नेपाली ट्रेकिङमा गए भने उनीहरूले कोठा पाउने सम्भावना भने निकै कम हुँदो रहेछ । लजवालाहरू विदेशी भए जसरी पनि रुम मिलाउने तर नेपालीलाई नदिने । हनिमुन मनाउन पुगेका एक नेपालीले बेसक्याम्प पुगेर होटल माग्दा नपाएको गुनासो गरे । उनले भने, लजवालालाई रुम दिनुहोस् भनेर मागेँ तर दिएनन् । अनि मैले नेपाली भनेर नदिएको भनेर कराएपछि बल्ल एउटा रुम पायौं ।यहाँका धेरै लजवालाले सिजनमा नेपालीभन्दा विदेशी पर्यटकलाई कोठा दिने गरेका छन् । तर एउटा लजले एक रातमा ४ हजारभन्दा बढी आम्दानी लिन सक्दैनन् । कारण उचित सुविधा नहुनु नै हो । अर्को रमाइलो के छ भने धेरै लजहरूमा छिर्नासाथ एउटा सूचना देखिहालिन्छ तातोपानीले नुहाएको २ सय, मोबाइल चार्ज गरेको १ सय र हिटर तापेको घण्टाको सय रुपैयाँ । यो क्षेत्रमा यसरी रकम लिने भए पनि पर्यटकलाई निश्चित रकम लिएर रुमसहितको प्याकेज बेच्न सके पर्यटकमा नकरात्मक प्रभाव पर्दैन । पर्यटनमा यसलाई सुविधा मानिँदैन । यसलाई जबरजस्ती असुली भन्ने गरिन्छ । लजहरूले प्याकेजमा आफ्नो सुविधा बिक्री गर्ने कहिले होला ? कम सुविधा भएकै कारण बढी खर्चालु पर्यटक हेलिकोप्टरबाट एकै दिनमा जाने र अवलोकनपछि फर्किहाल्ने गर्छन् । त्यसैले त यो रुटमा हेलिकोप्टरको व्यवसाय पनि फस्टाएको छ । हुन त सबै पर्यटक क्वानजस्ता मात्रै पनि हुँदैनन् । केहीले यो पदयात्रा १४ दिनसम्म पनि लगाएर सकाउँछन् । उनीहरू वास्तवमा घुम्न र त्यहाँको रहनसहन अवलोकन गर्न आएका हुन् । हामीले बीच बाटोमा करिब ७० देखि ८५ वर्षसम्मका वृद्धवृद्धा र ८ देखि १२ वर्षसम्मका बालकालिकासमेत भेट्यौं । महिलाको संख्या पनि उत्तिकै । यसले के झल्काउँछ भने यो रुट सबै उमेर समूह र वर्गको पहुँचमा छ । यो रुट सजिलो, सस्तो र आकर्षक छ ।"
जनता : फगत एक भोट,"जानु थियो, धादिङ बेंसी । तर भेटियो धनगढीको बस ।"
लक्ष्य पछ्याइरहेको चीन,"विकासको संक्रमणविकासको अनुपम नमुना प्रस्तुत गरिरहँदा चिनियाँ विज्ञहरूका पावरप्वाइन्ट स्लाइड मा चीनको पूर्वी र उत्तर क्षेत्रका ग्राफ मात्र बढी उचाइमा देखिन्छन् । यसको अर्थ पूर्व र उत्तर क्षेत्रमा धेरै विकास भइसकेको छ र पश्चिम र दक्षिण भूगोलमा विकासको मात्र कम छ । त्यसैले विकसित क्षेत्रहरूमा मात्र उनीहरू विदेशीलाई घुमाउन, देखाउन मन पराउँछन् । विकासको संक्रमणकालीन अवस्था छ । हो, हाम्रो पश्चिम क्षेत्र पूर्वजति विकासित भइसकेको छैन तर अहिले मुख्य ध्यान नै त्यो क्षेत्रको विकास गर्नेतर्फ केन्द्रित छ, टेडा ग्रुपको व्यवस्थापन सम्हालिरहेकी पेङले भनिन्, पूर्वाधार विकास गर्ने काम तीव्र गतिमा भइरहेको छ । पूर्व र पश्चिमको यो असन्तुलन दशकभित्र मेटिइसक्ने उनको दाबी छ । यो आन्तरिक असन्तुलन मेटिइसक्दा चीन यो शताब्दीको मध्यसम्म विश्वकै समृद्ध र विकसित मुलुक बन्ने लक्ष्य पूरा हुने अन्तिम विन्दुमा पुग्नेछ ।"
चिन्ताजनक चिन्तन,"बजारको पर्दामा अचेल प्लास्टिकका कानजडित यन्त्रमानवहरू मानवता को गीत गाइरहेका छन् । र, अनन्त सिठ्ठी बजिरहेछन् । कोलाहलबीच कहिलेकाहीँ एकाध प्राश्निक बेलुन पनि उड्छन्, जसमा प्रतिरोधी चेत भरिएको हुन्छ । बजारको देब्रे नाकाबाट भर्खरै एउटा बेलुन उडेको छ, भूमण्डलीकरण र साहित्य । बेलुनको धागो समातेका छन्, अमर गिरीले ।कविको फेटा गुथेका गिरीले सार्वजजिक चोकचौतारीमा सांस्कृतिक अतिक्रमणविरुद्ध बेलाबेला चोरी औँला उठाइरहेका छन् । आफूलाई विशेषत: भूमण्डलीकरण, बजारवाद, उत्तरआधुकितावाद, सांस्कृतिक आक्रमण र उपभोक्तावादको विपक्षमा उभ्याउँछन् उनी । एकाध पुस्तक उनेर अमर गिरीहरूलाई महान् सांस्कृतिक योद्धाको पगरी गुथाउन थालेमा अतिशय भासमा फसिन्छ । तर, बौद्धिक खडेरीमा भूमण्डलीकरण र साहित्य जस्ता वैचारिक रचनाले विमर्शमा चाख लिने पाठक, लेखक र संस्कृतिकर्मीलाई थोरै शीतल बनाउने नै छ । माक्र्सवादी चस्मा लगाउने गिरीको आफ्नै लेखनयात्रामा भने यो पुस्तकले प्राज्ञिक महत्त्व राख्ने कुरामा सन्देह छैन ।भनिन्छ, हरविधाको आआफ्नै भाषिक शक्ति र सीमा भए पनि कविहरूले गद्यमा पनि कहीँ न कहीँ काव्यिक छटा दिन्छन् । कविताको मैदानमा लामो समयदेखि खेलिरहे पनि गिरीको यस पुस्तकमा काव्यिक स्वाद कहीँ कतै छैन । लाग्छ विश्वविद्यालयका शास्त्रीय प्राध्यापकको नोटबुक पल्टारहेका छौँ । तापनि, विषयप्रतिको लेखकीय गाम्भीर्यले पुस्तकका पृष्ठमा सिलसिलाबद्ध अघि बढ्न बाध्य हुन्छन्, गम्भीर पाठक । पछिल्लो डेढ दशकदेखि प्राज्ञिक विमर्शको सानो घेरामा गुन्जिरहेका संकथन नै पुस्तकको केन्द्रमा छन् ।थाहै छ, भूमण्डलीकरणको स्वभाव तरल छ । उँचो भागबाट भिरालोतिर बग्दै जान्छ यो । र, कुनाकाप्चासम्म भिजाउँछ । यही स्वभावको रफ्तारमा अविकसित र अर्धविकसित मुलुकहरूमा अमेरिकाजस्ता देशका भाषासंस्कृतिको प्रभाव एकोहोरो परिरहेको छ । र, तिनै शक्तिशाली राष्ट्रको हेजेमोनीको विशाल जाँतोमा तेस्रो मुलुकहरू अनाजमा लुकेका घुनझैँ भएका छन् । पुँजीवादी युगको बलियो हतियार नै पैसा र प्रविधि भएका छन्, जसको आडमा साना देशमाथि आफ्नो सांस्कृतिक प्रभुत्व लादिरहेका हुन्छन्, जानीनजानी । नेपाली समाजको दैनिकी र नयाँ पुस्तामा देखिएको प्रभावलाई नजिकबाट नियाल्दा पनि हामी प्रस्ट हुन्छौँ, भूमण्डलीकरणको सांस्कृतिक पाटाबारे ।वैश्वीकरणको प्रभाव आर्थिक क्षेत्रमा उत्तिकै बलियो ढंगले परेको हुन्छ । आधुनिक वैश्वीकरणको मूल बाटो नै विश्व अर्थराजनीति र बजारको केन्द्रमा जोडिनु हो । नेपाली राष्ट्रिय राजनीतिको केन्द्रीय डिस्कोर्स हो, भूराजनीति । नेपालको भूराजनीतिक ऐतिहासिकता, भूमण्डलीकरण र राजनीतिकसांस्कृतिक पक्षमा बृहत्तर विमर्शपश्चात् नै सैद्धान्तिक निष्कर्षहरू निस्कनेछन् । हामी आर्थिक, राजनीतिक र सांस्कृतिक रूपमा गम्भीर सिकार भएको बोध गरेर नै गिरीले भूमण्डलीकरणलाई आजको साम्राज्यवाद मानेका छन् । उनको अध्ययनको निष्कर्ष छ, सांस्कृतिक भूमण्डलीकरणले हाम्रो सांस्कृतिक पहिचान र उदात्त मूल्यलाई नष्ट गर्दै छ । प्रगतिशील सांस्कृतिक आन्दोलन धरासायी बनाउँदै छ । हामी आत्म विसर्जनको सिकार हुँदै छौँ । यसका विरुद्ध संघर्ष आजको हाम्रो प्रमुख दायित्व हो । तर, यहीँनेर मूल जिज्ञासा ब्युँतिन्छ गिरीको दृष्टिमा सांस्कृतिक पहिचान र उदात्त मूल्य के हुन् ? बहुसांस्कृतिक देशमा पछिल्लो समय उछालिएको राष्ट्रवादको भाष्य र सांस्कृतिक पहिचान लाई एकसाथ चिरफार नगरिए गिरीहरूले इंगित गरेको उदात्त मूल्य जराविहीन अमूर्त लहरा मात्र ठहरिदिन्छ । स्वरूप र विधि स्पष्ट नपार्दा संघर्ष पनि बनावटी मुस्कानजस्तो क्षणिक हुन्छ । भूमण्डलीकरण र साहित्य पनि यी विषयमा मौन छ । पछिल्ला दशकमा संस्कृति र साहित्यको हातामा जोडजोडले होहल्ला गर्ने वाद हो, उत्तरआधुनिकतावाद । कहिलेकाहीँ लाग्छ तोडले चिच्याएर गाए पनि प्रस्ट नबुझिने अन्डरग्राउन्ड म्युजिक हो, उत्तरआधुनिकतावाद । नेपाली साहित्यमा उत्तरआधुनिकतालाई प्राज्ञिक व्याख्या गर्ने गम्भीर अध्येताहरूमध्ये अग्रणी समालोचक कृष्ण गौतम खेलाँचीको शक्ति प्रदर्शन ठान्छन्, उत्तरआधुनिकतालाई । क्वाँटी स्वादमा रमाउने यस वादले समाजको याथार्थिक चित्रणभन्दा भ्रम र लीलाको जञ्जालमा लगेर पाठकलाई बेवारिसे छोडिदिन्छ । र, आफू पनि अनिश्चयको सुरुङमा हराइजान्छ । जटिल प्रयोगमा नाच्ने निरर्थक शाब्दिक भुमरीलाई नै यसको विलक्षणता मानिदिए हुन्छ । साठीको दशकमा नेपाली साहित्यसंस्कृतिको विमर्शात्मक चुल्होचौकोमा रजगज गरेको उत्तरआधुनिकतावादी स्वर अचेल मलीन भएको आभास हुन्छ । यसका केही अर्थपूर्ण कारण छन् । संक्रमणकालीन राजनीतिक परिवेशमा दलित सौन्दर्य, जनजातीय संस्कृति, सवाल्टर्नसीमान्तीकृतकिनारीकरणका आवाजजस्ता उदाउँदो बहसलाई समेट्न खोज्ने नेपाली उत्तरआधुनिक चिन्तकहरू आन्दोलनको निर्णायक घडीमा मौनताको गुफा पसिदिए । र, उत्तरआधुनिकतावाद छलनाको बैंसालु कुहिरो मात्र रहेको पुष्टि पनि गरिदिए । माक्र्सवादविरोधीको रुपमा आलोचित उत्तरआधुनिकतावादलाई अमर गिरी आजको साम्राज्यवादको वैचारिक हतियार ठान्छन् । उत्तरआधुनिकतावादलाई विचार, कला र इतिहासविरोधी अराजकतावादी धारणाको रूपमा चित्रण गर्दै गिरी लेख्छन्, अनेकान्तवादी उत्तरआधुनिकतावादले अन्तत: विसर्जनको बाटोतर्फ लिएर जान्छ, जसले पुँजीवादको वर्चस्वलाई सघाउँछ । यसले स्वतन्त्रता दिँदैन, बन्धनका निम्ति मार्ग प्रशस्त गर्दछ । सारमा यो शून्यवादी छ । परम्परावादी संरचनाविरुद्ध हुने सिर्जनशील अराजकतालाई त पाठकले प्रेम गरिरहेकै छन्, साहित्यमा । तर, शून्यवादको भीरतिर धकेल्ने नियतको अराजकतासँग गिरीजस्ता संस्कृतिकर्मीहरूलाई झोंक चल्नु भने मनासिब लाग्छ ।भूमण्डलीकरण र साहित्य लाई साक्षी राखेर प्रगतिशील वैचारिकीमाथि अनेक बहसशृङ्खला बढाउन सकिन्छ । यो नै सबल पक्ष हो, पुस्तकको । साहित्य र कला फगत मनोरञ्जनका लागि हो या उत्तरदायित्वपूर्ण कर्म पनि हो ? यो प्रश्नको मियोमा घुम्दा गिरी साहित्यलाई सांस्कृतिक दायित्व ठान्छन् । उनले लेखेका छन्, साहित्यमाथि बजारको प्रभाव र नियन्त्रण बढ्दै छ । गहिरो अध्ययन र रचनात्मक विमर्शको ठाउँ सतही अध्ययन र कमजोर विमर्शले लिँदै छ । यस स्थितिमा गम्भीर समालोचना कर्मले नै हस्तक्षेप गर्न सकिन्छ । आफ्नो हस्तक्षेपकारी भूमिकालाई प्राज्ञिक स्वरूप दिनलाई उनले यो पुस्तक लेखे सायद । हरेक रचना कुनै न कुनै आइडोलोजी को जमिनमा उब्जिएको हुन्छ । भलै, रचनाकार आफैँ वैचारिक रूपमा प्रस्ट नहुन सक्छ । अमर गिरी आफ्नो वैचारिकतामा प्रस्ट छन् । र, सांस्कृतिक अतिक्रमणमाथि चिन्ता पोखिराख्छन्, निरन्तर ।नेपाली माक्र्सवादी संस्कृतिकर्मीहरूका लागि आकर्षक फेसन भएको छ, ग्राम्स्की । मुसोलिनीको राज्यलाई नै खतरा महसुस गराउन सफल इटालेली कम्युनिस्ट राजनीतिज्ञ ग्राम्स्की विश्वभर नै प्रभावी छन् । प्रिजन नोटबुक का विशृंखलित प्रसंग व्याख्यामण्डलीका अनेक आयाममा कहिलकाहीँे अपख्याख्याको झमेलातिर मोडिन्छ । सांस्कृतिक प्रभुत्व, नागरिक समाज, बुद्धिजीवी र सवाल्टर्नसम्बन्धी बहसको जरा खोतल्दै जाँदा बौद्धिकहरू ग्राम्स्की र इटालेली राजनीतिक इतिहासमा पुगेर ठोकिन्छन् । ग्राम्स्कीको विश्वदृष्टि बोध गर्न क्रोचेजस्ता अभिव्यञ्जनावादी साहित्यिकचिन्तक पनि पल्टाउनुपर्ने हुन्छ । परम्परागत विश्वविद्यालयीय कक्षाकोठा र माक्र्सवादी चिन्तकको निकै सानो घेराका सेलिब्रेटी ग्राम्स्कीलाई अमर गिरीले पनि छोएका छन्, प्रस्ट्याउने भरपूर कोसिस गरेका छन् । तर, ग्राम्स्कीअध्ययनको अपरिहार्यतालाई नेपाली सन्दर्भमा तार्किक पुस्ट्याईं गर्न चुकेका छन् उनी । ग्राम्स्कीका घुर्मैलो किंवदन्तीसँग दूरदर्शन गरेका जिज्ञासुगणका लागि यो पुस्तक प्रवेशद्वार भने बनिदिन्छ नै ।पुस्तकमा समेटिएका पछिल्ला दुई लेख अघिल्लाभन्दा कमजोर लाग्छन् । नारीवादी आन्दोलन र साहित्य चिन्तनबारे सेकेन्ड ह्यान्ड विवरण त भेला पारेका छन् गिरीले । तर, पूर्वीय समाजमा रहेको लैंगिक विभेदको जग र संरचनामाथि आइडोलोजिकल प्रश्न र प्रहारको सर्वथा अभाव छ, लेखमा । जब सैद्धान्तिक मार्गचित्रबारे स्पष्ट हुँदैनन्, तब बौद्धिकहरू अमूर्त कुरा गर्छन् भन्ने सबुत हुन्, यी दुई लेख । नारीवादी आन्दोलनबारे गिरी भन्छन्, सामन्तवाद, पुँजीवादका विरुद्ध चल्ने संघर्षको एक अंगका रूपमै नारी आन्दोलनको भविष्य सुरक्षित छ र नारीपुरुष एकताबाटै नारी मुक्तिको सपनालाई पनि सार्थक तुल्याउन सकिन्छ । नारीपुरुष एकताआधारको विश्वदृष्टि प्रस्ट नभएमा मुक्ति पनि कागजी मजाक मात्र हुनेछ । भाषासाहित्यबारे निचोडमा गिरी भन्छन्, अबको नेपाल इन्द्रेणी नेपाल हुनुपर्छ, सम्पूर्ण भाषिक र सांस्कृतिक विभेदको अन्त्य भएको नेपाल हुनुपर्छ, वास्तविकतामा अनुभूत गर्न सकिने गरी सबैको साझा फूलबारी बन्नुपर्छ । नेपालको भाषिक ऐतिहासिकता र भाषानीति अध्ययन गरेकै छन्, पाका प्राज्ञ गिरीले । तापनि, कुरा चपाउने कुनै चुनावी नेताझैँ हुनुपर्छबन्नुपर्छ को लयमा कुरा टुंग्याउँछन् उनी । प्रश्न जाग्छ साझा फूलबारी बन्नुपर्छजस्ता क्लिसे वाक्यगठन तानतुन पार्नकै लागि करिब साढे तीन सय पृष्ठको पुस्तक लेख्नैपर्छ ? उदेक लाग्छ, चिन्तकको कलमले चिन्ताजनक ढंगले किन जिब्रो चपाउँछ ? समाधानको बुँदागत मार्गचित्र किन कोर्दैनन् प्राज्ञिकहरू ? समस्या कहाँ छ ?लेखकको वैचारिक विरोधाभास नै पुस्तकको गाँठी समस्या हो । पहिचानको आवाजलाई उत्तरआधुनिक रिमिक्स मात्र ठान्दा रहेछन्, गिरी । भन्छन्, साहित्यमा अभिव्यक्त पहिचानको उत्तरआधुनिकतावादी अवधारणा र चेतनाको रचनात्मक आलोचना माक्र्सवादीहरूको दायित्व हो । माक्र्सवाद वर्गीय मुक्तिसँगसँगै जातीय उत्पीडनको पनि अन्त्य हुन्छ भन्ने ठान्छ । घनघोर सिद्घान्तमा जकडिनु नौलो रूढिवाद हो । यति अन्धता पनि नपालौँ कि सबै विभेदको अन्त्य माक्र्सवादले ठाने अनुसार हुन्छ । राम्रो पक्ष उत्तरआधुनिकतावादबाट सापटी लिँदा पनि माक्र्सवाद निचो हुँदैन, बरु गतिशील हुन्छ । वर्गको निर्माणमा वर्णव्यवस्थाको सर्वोपरि भूमिका रहेको इतिहासलाई चिरफार नगरेसम्म बहस घुमिफिरी अमूर्तताको रुम्जाटारमा आइपुग्छ । र, खोक्रो राष्ट्रवाद मा टुंगिन्छ । आन्तरिक रूपमा जातीय तिरस्कार सहेका भुइँवर्गले बाह्य सांस्कृतिक आक्रमणविरुद्घ लड्नेबारे कसरी सोच्न सक्छन् ?नेपाली संस्कृतिको हर पिँढी, आँगन, भातभान्सामा हिन्दु ब्राह्मणवादीे जरा जकडिएर बसेको यथार्थमाथि आँखा चिम्लिन मिल्दैन, बौद्घिकहरूले । दलितसमुदायमाथिको विभेद र दलनको इतिहासलाई अनेक आदर्शका लेपनले छोप्नु जातिप्रथाको घुमाउरो समर्थन हो । विडम्बना, जातीय मुक्तिको संकथनलाई विखण्डनकारी बिल्ला टाँसिदिएर बेवास्ता गरिन्छ । गिरीय पुस्तकको वैचारिक चस्माले पनि वर्ग मात्र देख्छ, जातिव्यवस्थाको बलियो इँटाबाट निर्मित वर्गप्रति आँखा चिम्लिदिन्छ । पहिचानको राजनीतिले विचारधारामा आधारित राजनीतिलाई कमजोर बनाउँछ भन्ने निष्कर्ष नै असहिष्णु प्रतीत हुन्छ । यस निष्कर्षले हिजोकै जातिवादी हाइरार्की लाई टेको दिन्छ । यस्तो टेकोदार धारलाई सजिलोका लागि हिन्दु माक्र्सवाद भनी व्यङ्ग्यात्मक आलोचना गर्न सकिन्छ । सयौँ वर्षको जातीय उत्पीडनको अन्त्य संरचनागत परिवर्तनपछि मात्र सम्भव छ । जातीयआर्थिक समानताले मात्र वैश्विक सांस्कृतिक आक्रमणविरुद्ध बोल्ने आँट पलाउनेछ, बौद्घिक नागरिकमा । र, अनेकौँ प्रतिरोधी बेलुन उड्नेछन् । नत्र, एकाध बेलुन उड्लान् कहिलेकाहीँ । बजारका चमत्कारी आकाशमा हराउनेछन्् ती । प्राज्ञिकहरूको हातमा बाँकी रहनेछ चुँडिएको धागो मात्र ।"
खोइ दायित्व बोध ?,"नेपाली साहित्यलाई माया गर्ने हरेक व्यक्तिको आस्थाको केन्द्र रहेको नेपाल प्रज्ञा प्रतिष्ठानबाट केही समययता संस्थाको गरिमामै आँच आउने तथा नेपाली साहित्यमा प्रदूषण फैलाउने अनेक क्रियाकलाप हुन थालेका छन् । सन्दर्भ हाल त्यसै संस्थाबाट प्रकाशित नेपालका नारी साहित्यकार नामक परिचय कोशको हो । कुमारप्रसाद कोइराला र रत्नमणि नेपालद्वारा सम्पादित यस कोशमा ३७१ जना नेपाली महिला साहित्यकारको विवरण दिइएको छ भने नेपालका नारी साहित्यकारहरूका साहित्यिक अवधारणाहरू शीर्षकमा साहित्यकारका विचार प्रस्तुत गरिएको छ । यसैगरी सिर्जनात्मक लेखन र नारी साहित्यकारहरूको अवस्था, नेपालका विविध भाषाका महिला साहित्यकारहरूको ऐतिहासिक स्थिति भनी सतही ढङ्गले चर्चा गरिएको छ । यस अनुसन्धानमा सबै नेपाली नारी साहित्यकारहरूलाई समावेश गरिएको छैन । पहिलो कुरा त जीवित नेपाली नारी साहित्यकारहरू मात्र छनोट गरिएको छ । दोस्रो, अनुसन्धान र विश्लेषणलाई चुस्त बनाउन सकियोस् भनेर कम्तीमा एउटा कृति प्रकाशन गरिसकेका नारी लेखकहरूलाई मात्र समावेश गरिएको छ भनी प्रस्तुत कोशको सम्पादकीयमा उल्लेख गरिएको छ । यहाँ प्रश्न उठ्न सक्छ प्रज्ञा प्रतिष्ठानजस्तो संस्थाले अनुसन्धान भनेर नाम दिइसकेपछि जीवित साहित्यकार मात्र छनोट गरिएको छ भनेर व्यक्तिको बायोडाटा थुपार्दैमा त्यसलाई अनुसन्धान भन्न सकिन्छ कि सकिँदैन ? ल भैगो, जीवित स्थितिलाई एउटा सीमा मानिदिँदा पनि कुन्दन शर्मा, गार्गी, चन्द्रकला नेवार, प्रेमा शाह, वेदकुमारी न्यौपाने, शुभ श्रेष्ठ, सीता पाण्डेजस्ता जिन्दगी नै साहित्य सेवामा समर्पण गरेका व्यक्तिसमेत फेला नपर्नुलाई अनुसन्धानको कस्तो कोटीमा राख्न सकिन्छ ? अर्काेतिर उषा दीक्षित, कमला नेउपाने, किरण शाक्य, गीता लामिछाने, पुष्पलता आचार्य, रेवती राजभण्डारी, लिली रिमाल, विद्या सापकोटा, सुधा बस्नेतलगायतका काठमाडौँमै सार्वजनिक जीवन बिताइरहेका थुप्रै साहित्यकार नभेटिएकै हुन् त ? यसैगरी उमा गुरुङ, उषा हमाल, कमला प्रसाईं, गायत्री घर्ती मगर, गायत्री परिरोशनी, केवल गङ्गा गुरुङ, जुनु क्षत्री, पूनम क्षत्री, पूर्णिमा जी शाह, प्रगति राई, भगवती बस्नेत मञ्जु गुरुङ, मधु शर्माजस्ता साहित्य सिर्जनामा सक्रियता देखाइरहेका अनेक व्यक्ति यस कोशमा पर्नलायक नभएकै हुन् त ? शान्तिकुमारी राई, शान्ति चौधरीलगायतका थुप्रै व्यक्तिका थुप्रै पुस्तक प्रकाशित छन् भन्ने कुरा पनि जानकारी नभएकै हो त ? नेपाली नाटकमा महिलाको अवस्थिति शून्य रहेको स्थितिमा नाटक सिर्जना गर्ने सावित्री पोखरेल, समालोचनामा महिलाको प्रवेश आशालाग्दो रूपमा गराउने सरिता ढकाल तथा सञ्चार क्षेत्रका तृष्णाराज्यश्री कुँवर, वविता बस्नेत, रमा सिंह, रुमु न्यौपाने, हरिकला अधिकारीजस्ता साहित्यकारलाई पनि यसका सम्पादकले नचिनेकै हुन त ? नेपाली महिला सङ्घर्षको इतिहासमा अत्यन्त श्रद्धाका साथ नाम लिइने जुझारु योद्धा एवं थुप्रै पुस्तककी स्रष्टा शान्ता श्रेष्ठ तथा मन्त्रीको पद धारण गरिसकेका सुषमा घिमिरे, सत्य पहाडीजस्ता स्रष्टासमेत पनि यस कोशमा अटाउन नसक्नु अनि संस्मरण लेखेरै एकताका अत्यन्त चर्चित रहेका गौरा प्रसाईं, तारा राई एवं शान्ता चौधरी तथा महाकाव्यसमेत सिर्जना गरी आफ्नो पहिचान बनाइसकेका बुनु लामिछाने, सीतादेवी प्रधानजस्ता साहित्यकारसमेत सम्पादकका आँखामा नपरेपछि बाँकी के नै रह्यो र ?सबै साहित्यकारले बायोडाटा चुस्तदुरुस्त ढङ्गले बनाएका हुँदैनन् भन्ने कुरा यस क्षेत्रमा काम गर्ने सबैलाई विदितै छ । सम्पर्कमा रहेका सीमित व्यक्तिको बायोडाटाको सम्पादनमा पनि यस कोशमा गम्भीरता देखाइएको छैन । साहित्यकारको बायोडाटामा उल्लिखित कृति कुन विधाको हो भनेर छुट्याइदिने आवश्यकताको बोधसमेत यसमा गरिएको पाइँदैन । बायोडाटामा कृतिको प्रकाशित मिति उल्लेख नगरेका साहित्यकारका कृतिको प्रकाशन मितिसम्म खोज्ने प्रयास नगरिनु अनि कतिपय साहित्यकारको त मौलिक र सम्पादित कृतिसमेत नछुट्याउन नसक्नु पनि अनुसन्धान हो त ? प्रकाशित मिति सन्मा भए पनि उल्लेख गरेका कतिपय स्रष्टाका कृतिमा सन् भनेर उल्लेख गरिदिनुपथ्र्याे कि पर्दैनथ्यो ? कुनै पनि साहित्यकारको कृति कुन विधाको हो, प्रकाशन कहिले भएको हो भन्नेसमेत स्पष्ट पार्न नसक्नु अनि कृतिको क्रम प्रकाशन वर्ष अथवा विधा कुन आधारमा गर्ने हो भन्ने निक्र्योलसमेत गर्न नसक्नु अनुसन्धानको कुन कोटिमा पर्छ ? कि यसमा उल्लिखित साहित्यकारको प्रकाशित कृतिका विधा तथा प्रकाशन मितिका सन्दर्भमा अर्काे अनुसन्धानका लागि मार्ग प्रशस्त गरिदिएको हो ? प्रस्तुत कृतिमा अम्बिकादेवी घिमिरेको कामकाजी नाम लक्ष्मी पोखरेल कोकिल तथा सीमा आभासको स्थायी बसोबासमा क्यानडा र कालधारा, काठमाडौँ भनी उल्लेख गरिएको छ । प्रचारमुखी नभई जीवनभर गम्भीर ढङ्गले अध्ययनअनुसन्धानमा समर्पित रमा शर्माका कृतिहरूमा भीमकुमारी श्रेष्ठका कृतिहरू टाँसिएको छ । हाल प्राज्ञ सदस्यकै रूपमा कार्यरत उषा ठाकुरको नाम उषा शर्मा उल्लेख गर्दै आत्मदा र टुटते जुटते रिस्ते नामक दुईवटा हिन्दी कथासङ्ग्रह प्रकाशित छन् भनी उल्लेख गरिएको छ । उषा ठाकुरका कुनै पनि कृतिमा उषा शर्मा भनेर लेखिएको छैन अनि उनका कुनै कथासङ्ग्रह नै प्रकाशन भएका छैनन् । यसरी वर्तमान प्राज्ञ उषा ठाकुरको नामलगायत अन्य विवरण एक वचन सोध्ने समयसमेत नमिलेकै हो त ? यस कृतिको सन्दर्भसूचीमा उल्लेख गरिएको लक्ष्मी उप्रेतीको पुस्तकको शीर्षक नेपाली नारी कथाकार : प्रवृत्ति र प्रतिनिधि कथा नभई नेपालका नारी कथाकार : प्रवृत्ति र प्रतिनिधि कथा हो । सन्दर्भ सामग्रीका रूपमा प्रयोगै नगरिएको साहित्यकार कलाकार परिचय कोश र नेपाली महिला साहित्यकार शीर्षक कृति झारा टार्न मात्र सन्दर्भसूचीमा उल्लेख गरिएको छ किनकि यी पुस्तक प्रयोग गरिएको भए कुन्दन शर्मा, गार्गी, चन्द्रकला नेवार, पूनम क्षत्री, प्रेमा शाह, बुनु लामिछाने, रेवती राजभण्डारीजस्ता थुप्रै साहित्यकारहरू सायद छुट्दैनथे । यसरी प्रयोगै नगरिएका तथा कतिपय प्रयोग गर्नै नपर्ने कृति उल्लेख गरिनु र पूर्वकार्यसँग सम्बन्धित कतिपय कृति उल्लेखै नगरिनुले सन्दर्भसूचीको प्रस्तुतिमा पनि आग्रहपूर्वाग्रह स्पष्टै देखिन्छ । त्यसमा पनि प्रकाशन भइसकेको आफ्नै पुस्तकको नाम नदिई प्रतिवेदनमूलक पाण्डुलिपि उल्लेख गर्नुले के बुझिन्छ ? दु:खको कुरो, पुस्तकै नहेरी, नदेखी हावादारी ढङ्गले उल्लेख गर्ने भाइरसले यसका सम्पादकहरूलाई पनि आक्रमण गरिसकेको रहेछ । सबभन्दा हास्यास्पद कुरो विभागीय मन्तव्यमा प्रतिष्ठानबाट प्रकाशित पुस्तक भनी नेपालका महिला कथाकारहरू, नेपालका महिला कथाकारहरू भाग२ लगायत अन्य पुुस्तकहरूको उल्लेख गरिएको छ, तर यी पुस्तकका शीर्षक क्रमश: नेपाली महिला कथाकार र नेपाली महिला कथाकार भाग२ रहेको छ । सर्सर्ती हेर्दा यो सामान्य त्रुटिजस्तो देखिए पनि यी शीर्षकले समेट्ने विषय र उद्देश्य पृथक् हुने स्थिति स्पष्टै देखिन्छ । अझ उल्लेखनीय कुरो नेपाली महिला कथाकार भाग२ स्वयं ज्ञानू पाण्डेद्वारा नै तयार पारिएको हो । प्राज्ञको कुर्सीमा विराजमान भएर आफ्नै कृतिको नामसमेत शुद्ध लेख्न नसकेपछि बाँकी के रह्यो र ? उल्लिखित सन्दर्भहरू व्यक्तिविशेषसँगको आग्रहपूर्वाग्रहले प्रेरित भई कसैलाई उचाल्नेपछार्ने, कसैको त्रुटि एवं कमजोरी देखाई आलोचना गर्ने उद्देश्यले नभएर सही जानकारी दिई यसले नेपाली साहित्यमा पार्न सक्ने नकारात्मक असरलाई देखाउने उद्देश्यका साथ अनुसन्धानकर्तामा दायित्व बोध हुनुपर्छ कि पर्दैन भन्ने छलफलका लागि उठाइएको हो । इतिहास लेखक सम्बद्ध विषयमा सदैव अद्यावधिक हुनैपर्छ, तर यो कृति हेर्दा विद्वान् महोदयहरू समसामयिक परिवेशप्रति अद्यावधिक एवं जिम्मेवार भएर काम नगरी मौका पर्दा टापटिपे तालले नै भए पनि यसो एउटा पुस्तक प्रकाशित गरिहालौँ न भन्ने दृष्टिकोणबाट प्रेरित भएको पो हो कि भनी शङ्का गर्ने ठाउँ प्रशस्तै रहेको छ ।अर्काे कुरा, प्रस्तुत कृति विमोचनका दिन बिक्रीमा रहेको सूचना मञ्चबाट घोषणा गरेलगत्तै एउटा कर्मचारीले यो पुस्तक सच्च्याउनुपर्ने भएकाले अहिले बिक्री नगर्नू भन्ने आदेश आएको छ भनी उपस्थितलाई सूचित गरेका थिए । पुस्तक बिक्रीयोग्य नभएको थाहा हुँदाहुँदै विमोचनको समयलाई अलि पछि सार्न सकिँदैनथ्यो र ? यस्ता प्रश्न गर्दै विस्मयका साथ पाठकहरू प्रज्ञा प्रतिष्ठानबाट बाहिरिएका हुन् । अनेक बिब्ल्याँटाहरू रहेको बोध गरी पुस्तक सच्च्याउन लागेको कुराले त्यतिखेर मलाई निकै खुसी तुल्याएको पनि हो तर पछि सच्चिएर आएको भनिएको पुस्तकमा त बिब्ल्याँटाहरूलाई यथावतै राखेर पछाडि एउटा लेख थपेर पो बाहिर ल्याइएको रहेछ । ठूलो तामझामका साथ सार्वजनिक भइसकेपछि भत्काएर अनि पुन: जोडजाड गरेर बजारमा ल्याउँदासमेत यस्ता कुरामा ध्यान दिइँदैन भने योभन्दा ठूलो लापरबाही र मनोमानीको नमुना अरू के हुन सक्ला ? सर्सर्ती हेर्दा यो लेख पुस्तक समीक्षाजस्तो देखिए पनि यहाँ उठाउन खोजिएको कुरा दायित्व बोधको हो । कुनै कार्यका लागि व्यक्ति स्वयं जिम्मेवार हुनुपर्ने त छँदै छ, सम्बन्धित संस्थाले चाहिँ दायित्वबोध गर्नुपर्छ कि पर्दैन ? यहाँ को छुट्यो, को पर्यो, कसका बारेमा गलत लेखियो भन्ने होइन, प्रश्न दायित्व बोधको हो । प्रज्ञा प्रतिष्ठानको परियोजनामा अनुसन्धान भन्दै सम्पर्कमा रहेका सीमित व्यक्तिको बायोडाटा एक ठाउँमा थुपारेर मात्र अनुसन्धान हुन्छ र ? अर्काेतिर नेपाली साहित्यमा उल्लेखनीय योगदान गरेका महिला साहित्यकारलाई बेवास्ता गरी समेट्न नसक्नु अनि पाठ्यपुस्तकका गाइड लेख्ने कतिपय व्यक्तिहरूलाई चाहिँ साहित्यकारका रूपमा उल्लेख गर्नुले के बुझिन्छ ? सम्पूर्ण नेपाली साहित्यकारको आस्थाको केन्द्र मानिने प्रज्ञा प्रतिष्ठान अहिले हीरक जयन्ती मनाइरहेका बेला यस्ता टालटुले र गैरजिम्मेवार क्रियाकलापले प्रतिष्ठानको प्रतिष्ठा एवं विश्वसनीयतामा कस्तो असर पर्ला ? नेपाली साहित्यसम्बन्धी कुनै अन्योल उत्पन्न भएमा प्रज्ञा प्रतिष्ठानको प्रकाशन एवं अभिलेखलाई अन्तिम सत्य मान्ने हाम्रो मनोविज्ञान रहेको यथार्थमा कोही पनि असहमत हुँदैन सायद । प्रज्ञा प्रतिष्ठानबाट प्रकाशित यसअघिका हावादारी विश्लेषणयुक्त पुस्तकलाई आधार बनाएर सिक्किमबाट एउटा ठूलै पुस्तक प्रकाशन भइसकेको छ । अर्काेतिर २०७१ मङ्सिर २७ गते नेपाल प्रज्ञा प्रतिष्ठानकै सहकार्यमा साहित्य, कला, सङ्गीत प्रवद्र्धन समाज मकवानपुरद्वारा आयोजित आख्यान विमर्श तथा सिर्जना वाचन कार्यक्रममा घनश्याम घिमिरेद्वारा प्रस्तुत गरिएको २०६० को दशकमा नेपाली कथा शीर्षक कार्यपत्रमा पनि तिनै हावादारी विश्लेषणयुक्त पुस्तकमा भएका बिब्ल्याँटाहरू जस्ताको तस्तै साभार गरिएका छन् । यसमा ती सिक्किमे भाइ र घनश्याम घिमिरेको दोष कत्ति पनि छैन । सत्यलाई ओझेलमा पर्न नदिई विवेकपूर्ण ढङ्गले प्रकाशमा ल्याउनु पनि अनुसन्धान नै हो । यो कसैको व्यक्तिगत चासोको विषय नभई नेपाली साहित्यलाई माया गर्ने सबैको चासोको विषय हो । कसैको आलोचना त बिनाप्रमाण पनि गर्न सकिन्छ तर सप्रमाण यस्ता कुरा केलाउनु अनुसन्धानकै एउटा पाटो हो । त्यसैले काम गर्दा झिनामसिना गल्ती हुन सक्छ भनेर ढाकछोप गर्दै गल्ती देखाइदिनेको आलोचना गर्नुभन्दा यस्ता गल्तीहरू बेलैमा सच्च्याउनु बुद्धिमानी हुन्छ । यसप्रकारका भाँडभैलोले नेपाली साहित्यलाई पार्न सक्ने नकारात्मक असरप्रति गम्भीर हुनुलाई कसैले अन्यथा सम्झेर आफ्नो मानमर्दन भएको ठानी प्रेस्टिज इस्यु बनाएर नसच्च्याउनुचाहिँ अक्षम्य भूल हो । अझ आफूले महिला भनेर लेखेका यशु श्रेष्ठ, शशि भण्डारी, गङ्गा श्रेष्ठ, कुमुद अधिकारी, रश्मिशेखर सुवेदीजस्ता वर्तमानमै सक्रिय साहित्यकार महिला नभएर पुरुष हुन् भनी यथार्थ जानकारी दिँदा यी नाम के कति गलत र सही हुन् छलफलकै विषय बन्नेछ भनी सार्वजनिक रूपमा प्रतिक्रिया दिँदै छलफलको आवश्यकता देखाएपछि भन्न बाँकी केही पनि रहँदैन ।"
अल्ट्राको नशा,"अक्सफाम ट्रेलवाकरमा नेपाली सेनाको टिम पहिलोपल्ट सन् २००३ मा सहभागी भएको थियो । त्यसैबेला यमबहादुर पुडासैनी, आनन्दमान श्रेष्ठ । अर्जुन बस्नेत र जय अधिकारीको टिमले स्वर्ण जितेका थिए । अन्तर्राष्ट्रिय अल्ट्रा दौडमा यसैलाई नेपाली सफलताको सुरुआत मानिन्छ । अक्सफाममा लगातार चार वर्ष नेपाली सेनाको टिमले सफलता हात पार्यो । माओवादी द्वन्द्व चर्किएपछि सेनाले धावक पठाउन छाड्यो । सेनाको टिम सन् २०१२ मा फेरि अक्सफाम फर्किंदा दोस्रो भयो । त्यसयता निरन्तर सहभागी सेनाको टिम हालसम्म तीनपल्ट मात्र स्वर्णविमुख भएको छ ।सन् १९८६ देखि निरन्तर आयोजना भइरहेको अक्सफाम ट्रेलवाकर खासगरी च्यारिटी रेस हो । यसमा मुख्य स्पर्धामा सहभागी हुनेबाहेक पनि दसौं हजार दौड्ने गर्छन् र उनीहरूले आर्थिक सहयोग दिन्छन्, जुन विकासको लागि विश्वका थुप्रै स्थानमा अक्सफामले खर्च गर्छ । उसले अहिलेसम्म ५० करोड बढी हङकङ डलर सहयोग गरेको छ । ओलम्पिक स्पर्धामा जस्तै अल्ट्रा दौडलाई ठूलो प्रतियोगिता मानिदैन तर यसको आफ्नो बेग्लै महत्त्व छ । त्यसैले ओलम्पिकमा पदक जित्नेको तुलनामा अल्ट्रा विजेताले साह्रै कम पुरस्कार पाउने गर्छन् । अल्ट्रा दौडबाटै बाँच्न भने गाह्रो छ, तीर्थले भने, भूकम्पपछि अक्सफामले भक्तपुर, काठमाडौं र ललितपुरमा सीपमूलक कामको लागि सहयोग गरिरहेको छ । हामी दौडिएको जित भनेकै यही हो जस्तो लाग्छ । देशको झन्डा फहराउन पाउनुको खुसी पनि आफ्नै ठाउँमा छ ।मीरा र समीरकै बाटो पछ्याउँदै तीन वर्षयता नेपाली धावकले थुप्रै साहसिक दौडमा सफलता हात पारिरहेका छन् । यसमा नेपाली किन अब्बल हुन्छन् त ? व्यक्तिगत तीन र टिमसँग दुई स्वर्ण जितेका वेदबहादुर सुनुवार भन्छन्, हाम्रो देशमा पहाडी भूभाग बढी छ । सानैबाट घाँसदाउरा गर्नुपर्छ । स्कुल टाढै हुन्छ । हतारको बेला उबडखाबडमा दगुर्ने चलन छ । यसरी नै थोरै समयमा धेरै काम गर्दागर्दै नजानिँदो रूपमा दौडमा अभ्यस्त भइसकेको हुन्छ । त्यसैले लगभग सबै नेपाली अल्ट्रा दौडमा सहभागी हुन योग्य हुन्छन् । अनि सफलता त मिल्छ नै ।रामेछापका वेद र भीम तेन्जिङहिलारी एभरेस्ट म्याराथनका विजेता पनि हुन् । तेन्जिङहिलारी एभरेस्ट म्याराथन, अन्नपूर्ण १०० लगायत नेपालमा पनि थुप्रै साहसिक दौड सञ्चालन हुन्छ । मीराको चर्चासँगै अल्ट्रा दौड आयोजना गर्ने र यसमा सहभागी हुनेको लहर नै चलेको छ । यसको सुरुआत भने सन् असीकै दशक भइसकेको थियो । नेपालमा हुने दौडमा लगभग शतप्रतिशत विजेता स्वदेशी नै भइरहेका छन् ।गण, बटालियन, बाहिनी, पृतना र प्रधानसेनापति गरी बेग्लाबेग्लै तहमा बर्सेनि प्रतिस्पर्धा हुने भएकाले नेपालको दौडमा आर्मीकै धावकको वर्चस्व छ । त्रिभुवन आर्मी क्लबमा रहेका आर्मीका धावकहरू तालिका बनाएरै अभ्यास गर्छन् । चन्दागिरि, भिवपुरी, हात्तीवनमा अभ्यास गर्छौं, तीन स्वर्णधारी ३४ वर्षीय पूर्णले भने, औसतमा सातामा २ सय किमि दौड्ने गर्छौं । उनीहरूले पोषणको लागि भने आफैं पनि लगानी गर्नुपर्छ ।पूर्णले सडकमा दौडिइने ओलम्पिक स्पर्धा (४२१९५ किमि) को पनि प्रधानसेनापति म्याराथनमा पनि दुई वर्षअघि स्वर्ण जितेका थिए । तीर्थ र वेदले पनि सडकमा प्रतिस्पर्धा गरेका छन् । सडकको म्याराथन र अकोलोओरालो बाटोको अल्ट्रा दुवै दौडमा मौका मिलेसम्म प्रतिस्पर्धा गर्नेछु, पूर्णले भने । समीर भने अहिलेसम्म ओलम्पिक स्पर्धामा सहभागी नै भएका छैनन् र उनलाई त्यसप्रति इच्छा पनि छैन । अल्ट्राले स्वास्थ्य पनि ठीक राख्छ, अहिलेसम्म अस्पतालमा जँचाउनु परेको छैन । त्यसैले पनि बाँचुन्जेल दौडिरहनेछु, उनले भने ।वास्तवमा साहसिक दौड नशाजस्तै हो । त्यसैले त ३६ वर्षको उमेरमा पनि उत्तम खत्री फेरि अल्ट्रा दौडमा सहभागी हुने योजनामा छन् । पस्लाङ चौतारादेखि गोरखकाली मन्दिरसम्म दौडिँदा पहिलो हुनेलाई एक दिनका लागि राजा बन्ने गोरखाली चलनप्रति आकर्षित भई दौडमा लागेका उत्तम भन्छन्, केही समय जागिरको सिलसिलामा बाहिर थिए । दौडबाटै म चिनिए, यहाँसम्म आइपुगे । त्यसैले पनि अल्ट्रा रेस छाड्न सक्दिनँ । उनी ६ पल्ट म्याराथनका स्वर्णविजेता पनि हुन् ।:"
सदावहार शक्ति,"सदावहार शक्ति गौचनको ढल्कँदो उमेरसँग उनको खेल्ने क्षमतालाई दाँजेर शंका गर्ने धेरै छन् । उनीहरू आफ्नो प्रिय खेलाडीलाई प्रश्न गर्छन् अझै कति खेल्नुहुन्छ ? शक्तिले नियमितजस्तो सामना गरिरहने प्रश्न हो यो, जसलाई उनी हाँसेरै टारिदिन्छन् । त्यही चम्किलो आभाले नै शक्ति अझै निरन्तर खेल्नेछन् भन्ने पुष्टि गरिरहेको हुन्छ ।शक्तिले अन्तर्राष्ट्रिय क्रिकेट खेल्न लागेकै १७ वर्ष भइसक्यो । हाल खेलिरहेका खेलाडीमा उनले र वसन्त रेग्मीले मात्र नेपालको जय ट्रफी राष्ट्रिय क्रिकेट प्रतियोगिताको अनुभव बटुलेका छन् । यो २०५७ को प्रसङ्ग हो । त्यसयता घरेलु क्रिकेटमा वीरेन्द्र स्मृति, ट्वान्टी२० राष्ट्रिय प्रतियोगिता, फ्रेन्चाइज प्रतियोगिताहरू आइसकेका छन् । शक्तिको यात्रा निरन्तर छ । पासपोर्टको जन्ममितिले नै उनलाई ३४ वर्षमा उभ्याउन लागिसकेको छ । यति बेला पनि सक्रिय शक्ति चाहन्छन् कसैले शक्तिलाई यो त जबरजस्ती खेलिरहेको छ भनेर नभनोस् । आफूले खेल्दा टिमको सन्तुलन कायम रहोस् । राष्ट्रिय टोलीका नयाँ अनुहार सुशील कँडेल, सुशन भारी श्रेष्ठलगायतका खेलाडीले आफूलाई देखेर अझै कति खेलिरहेको भनेर नाक नखुम्चाउन् । सुशन त शक्तिले आफैंले सिकाएर बनेका खेलाडी हुन् । शक्तिलाई कहिलेकाहीं लाग्छ कतै उनले आफ्नै चेलोको बाटो त छेकिरहेका छैनन् ? यस्तै गन्थन मनमा खेलाएर शक्तिले मोटामोटी एउटा मिति निकालेका छन्, जुन दिन उनले अब म खेल्ने छैन भनेर घोषणा गर्नेछन् । आखिर त्यो दिन कुन होला जहिलेबाट शक्तिले खेलाडी जीवन टुंगाउनेछन् ? त्यो जहिले भए पनि अहिले यति भन्न सकिन्छ, उक्त दिन नेपाली क्रिकेटका एक महान् हस्तीको खेलाडी जीवनको अन्तिम दिन हुनेछ । नेपाली क्रिकेटको व्यस्त सत्र आएको छ । यूएईसँग विश्व क्रिकेट लिग च्याम्पियनसिपको खेल मुखैमा छ । फेब्रुअरीमा विश्व क्रिकेट लिग डिभिजन २ खेल्नुपर्नेछ । त्यसमा शीर्ष दुईमा परेमा विश्वकप छनोटमा पुग्नेछन् । त्यसभन्दा माथि विश्वकप छ । विश्वकप हरेक खेलाडीको सपना हो । शक्तिको पनि यसमा फरक छैन । यथार्थमा नेपाललाई एकदिवसीय विश्वकप अहिलेका लागि एउटा सपना मात्र हो । यही सपनामा शक्तिको योजनाहरू घुमिरहेका छन् । अझै धेरै खेल्ने चाहना छ । भविष्यमा नेपाली टोली कसरी स्थापित हुन्छ त्यसमा मेरो खेल जीवन अगाडि बढ्छ । नयाँ खेलाडी तयार भइसकेका छन र अनुभवका हिसाबले मैदानभित्र र बाहिरको मैले सबै मूल्यांकन गरिरहेको छु । यसमा नेपालले आउँदो प्रतियोगिताहरू कसरी खेल्छ त्यसमा भरपर्छ मेरो खेल यात्रा, शक्ति आफ्नो योजनाहरू तेस्र्याउँछन्, त्यसमा पनि विश्वकप छनोट नै ५० ओभरमा मेरो अन्तिम प्रतियोगिता हुनसक्छ । नेपाललाई विश्वकप पुर्याएर खेल जीवन टुंगाऊँ भन्ने मेरो त सपनै छ । उनलाई थाहा छ, यो सपना उनको मात्र होइन, सारा नेपालीको हो । तर विश्वकप पुग्नु सजिलो भने छैन । कम्तीमा विश्वकप छनोटसम्म खेल्नेछु । नेपाललाई विश्वकपमा पुर्याउन सके भने त्यसमा आफ्नो स्थान खोज्नु सामान्य भइहाल्यो, उनी थप्छन् । नेपाल डिभिजन २ माथि नउक्लिएमा शक्तिको एकदिवसीय यात्रा त्यहीं टुंगिनेछ । शक्ति बीचमा अस्वस्थ थिए, जसको कारण उनले हङकङ यात्रा गुमाएका थिए । आफ्नो अनवरत यात्रामा शक्तिले चोट र अस्वस्थ भएर विरलै नखेलेका छन् । ४ महिना उनले क्रिकेट नै खेलेनन् अस्वस्थताका कारण । अभ्यासमा फर्केको एक महिनाभन्दा बढीपछि उनी यूएई यात्रामा निस्किएका हुन् । यूएई जानुअघि अभ्यासमा उनले जुन मिहिनेत गर्नुपर्ने हो त्यो भरपूर गरेको थिए । नतिजाका हिसाबले यूएईसँगको खेल नेपाललाई त्यति महत्त्वको छैन । यूएईसँगको खेललाई नेपालले नामिबियामा हुने डिभिजन २ को तयारीको रूपमा हेरेको छ । शक्ति नेपालको त्यही लक्ष्यमा आफ्ना जोस देखाइरहेका छन् । धेरैका लागि पुनरागमन त्यत्ति सजिलो हुँदैन । तर शक्तिलाई त्यस्तो केही भएन । किनभने उनले यसअघि नै २ पटक यो स्थिति भोगिसकेका थिए । सन् २०१० को ग्वानझाउ एसियाली खेलकुद र २०११ को एसीसी ट्वान्टी२० मा शक्तिलाई नेपाली टोलीमा छनोट गरिएको थिएन । शक्तिका ती निकै दु:खका दिन थिए । त्यही पनि मलाई के लाग्छ भने मैले राम्रो मिहिनेत गरेको छु, मैले पद्धतिलाई पछ्याइरहेको छु, क्रिकेटप्रति इमानदारी देखाएको छु भने पुनरागमन गर्न खासै गाह्रो हुँदैन । आफैंमाथि विश्वासचाहिं गर्नुपर्छ, सहज पुनरागमन गर्नुको कारण दिन्छन् । यही चार महिना खेल्न नसक्दा शक्ति संन्यास लिएको हो भनेर सोध्ने पाइलापाइलामा भेट्थे । क्रिकेटलाई नजिकबाट नबुझ्ने केही त अब नखेलेर ठीकै गर्यौ पनि भनेका थिए । जसले क्रिकेट बुझेका थिए उनीहरूले भने शक्ति नहुँदाको पीडा बुझेका थिए । म सक्थें भने म जसरी पनि खेल्थें । तर शतप्रतिशत दिन सक्दिनँ भने म खेल्न खोज्दिनँ । अर्को पाटोबाट हेर्ने हो भने त्यसले नयाँ खेलाडीको बाटो रोकिरहेको हुन्छ । कुनै राम्रो खेलाडीले म नभएकोमा मौका पाउँछ भने त्यो नै टिमलाई सबैभन्दा राम्रो हुन्छ, उनी टिममा आफ्नो उपस्थित राम्रोसँग मूल्यांकन गर्छन् । शक्ति नेपाली क्रिकेटका धरोहर हुन् । कुनै समय उनकै ब्याटिङमा नेपाल टिकेको थियो । त्यही भएर उनले नेपाली राष्ट्रिय टोलीबाट सबैभन्दा पहिला एक हजार रन पूरा गरे । सुरुआती दिनमा भारतीय क्रिकेट संस्कारमा हुर्किएका शक्ति टेस्ट क्रिकेटबाट प्रभावित छन् । उनको खेलमा त्यही प्रभाव देखिन्छ । उनी निकै ढिलो ब्याटिङ गर्थे । त्यसैले छिटो र छरितो ट्वान्टी २० संरचना आउनेबित्तिकै उनले आफ्नो दोस्रो हतियार बलिङ प्रयोग गरे । त्यसमा पनि उनी नेपालको एउटा सफल बलर भएर निस्किए । पुरुषतर्फ राष्ट्रिय टोलीबाट अन्तर्राष्ट्रिय क्रिकेटमा ह्याट्रिक लिने उनी एक्लो हुन् । यिनै तथ्यहरू हुन् जसले गर्दा शक्तिलाई आफ्नो खेल जीवन टुंगाउने निर्णय लिन त के सोच्न पनि गाह्रो बनाएको छ । यतिका वर्षदेखि खेल्दै आएका छन् उनी । जेको पनि एउटा अन्त्य हुन्छ । ठूलाठूला खेलाडीले पनि एउटा स्थानमा पुगेपछि संन्यास लिनुपर्छ । हाम्रो देशमा म आफ्नो स्थानमा छु । त्यही पनि सबैको पालो आउँछ । सही समयमा सही निर्णय लिन सक्यो भने मान्छेले त्यसलाई पछिसम्म सम्झन्छन्, उनी भन्छन्, यो एउटा खेलाडी थियो, जसले नेपाललाई एउटा निश्चित स्थानमा पुर्याएको थियो । यसलाई हामीले जहिले पनि सम्मान गर्नुपर्छ । त्यही बुझेर एउटा संस्कार बसाएर म खेल जीवन टुंगाउन चाहन्छु । अहिले नै त्यो समय उनी देख्दैनन् । उनमा नेपाल डिभिजन २ भन्दा धेरै माथि पुग्छ भन्ने विश्वास छ । ६ महिनाभित्र कस्तो हुन्छ नेपालको क्रिकेट भनेर अड्कल काट्ने स्थिति छैन । डिभिजन २ मा सोचेको नतिजा ल्याउन सकेन भने नेपालले आगामी २ वर्षसम्म अर्को ५० ओभरको खेलमा सहभागिता नै नजनाउन सक्छ । प्रतियोगिता नै नभएपछि कुरेर बस्ने पक्षमा शक्ति छैनन् । मैले नखेल्दा जुनियर खेलाडीले सोच्छ कि अब मेरो पालो आयो भनेर, अनि उसले त्योअनुसार मानसिक रूपमा तयार भएर मिहिनेत गर्छ । शक्ति हुन्जेल टिममा परिन्न भन्ने मानसिकता नयाँ खेलाडीले बनायो भने त्यसले नेपाली क्रिकेटलाई नै हानि गर्छ । त्यस्तो खाले सोचाइ भएको खेलाडी पनि हुन्छन् । नयाँ खेलाडीमा पनि फाइटिङ स्प्रिट हुनुपर्छ, शक्ति नयाँ खेलाडीमा प्रतिबद्धता खोज्छन् । शक्तिले आफ्ना विकल्पहरू देखेका छन् । सन्दीप लामिछाने स्थापित भइसकेका छन् । सुशील र सुशन पनि छन् । बीचमा भुवन कार्की पनि राम्रो भएर आएका थिए । अहिले उनी देखिएका छैनन् । भुवनको मिहिनेत कम भयो कि उनलाई शारीरिक समस्याले माथि आउन दिएन, शक्तिले भेउ पाएनन् । त्यही पनि भुवनमा क्षमता देख्छन् उनी । शक्तिको नजरमा अरू धेरै स्पिनर छन् नेपाली टिममा आउन सक्ने । ट्वान्टी२० मा भने शक्ति खेलिरहन् खोज्छन् । तालिकाअनुसार २०२० मा विश्व ट्वान्टी२० हुनेछ । त्यसको छनोट अर्को वर्ष हुनेछ, जसमा नेपालले सहभागिता जनाउनेछ । आफ्नो खेललाई अगाडि बढाउन शक्तिले ध्यान यता पनि लगाएका छन् । २०१४ मा बंगलादेशमा खेलेको विश्व ट्वान्टी२० नेपालको सबैभन्दा ठूलो सफलता थियो । विश्व क्रिकेटले शक्तिको शक्ति यसैबाट देखेको थियो । ट्वान्टी२० भन्दा ५० ओभरको क्रिकेटमा नेपाल अगाडि बढ्न जरुरी छ । नेपाली क्रिकेट माथि बढ्न पनि यो जरुरी देख्छन् उनी । नेपाली क्रिकेटमा थपिएको ट्रेनर को सुविधाले उनी निकै उत्साहित छन् । भारतीय ट्रेनर सुवास पात्रले सिकाउँदा उनमा थप ऊर्जा पलाएको छ । अझै धेरै खेलूँजस्तो भएको छ शक्तिलाई । नेपाली यू१९ ले एसीसी यू१९ एसिया कपमा भारतलाई पराजित गर्दै सेमिफाइनल पुगेको क्षणमा एक हिस्सा उनी ट्रेनर पात्रलाई पनि दिन्छन् । ६ महिनाअगाडि यही नतिजाको छलफल गर्दा त्यो हामीलाई सपना लाग्थ्यो । यू१९ ले यो प्रदर्शन देखाउला भन्ने कसैले सोचेको पनि थिइनँ, खेलाडी जीवन टुंगाउने क्रममा अझ धेरै सिक्ने मौका पाउँदा फुरुङ्ग उनी, भन्छन, एक महिनाभित्र ट्रेनरले टिम अर्कै बनाइदिन पनि सक्छन् । मैले आफ्नो खेल जीवनमा यस्तो ट्रेनर देखेको थिइनँ । पहिला पनि थिए नेपालका ट्रेनर । तर यस्तो देखेको थिइनँ । व्यावसायिक हिसाबमा एकदमै अनुशासित । कुन खेलाडीको काम के हो, कसरी गर्नुपर्छ भनेर उनले सिकाउने शैली मलाई निकै मन पर्यो । अनुशासित यस कारण यू१९ का खेलाडीलाई मोबाइल पनि राख्न दिइएको थिएन । यो ट्रेनरले हामीलाई २५ प्रतिशत सफलताको बाटो देखाइसकेका छन् । नेपालको कुनै अन्तर्राष्ट्रिय म्याच होस् कीर्तिपुरको त्रिवि क्रिकेट मैदानमा । शक्ति आफ्नो खेल जीवन त्यहीँ टुंगाउन चाहन्छन् । फिल ह्युजको सम्झनामा खेलिएको खेलमा राष्ट्रिय टोलीका कप्तान विनोद दासले दुई वर्षअगाडि संन्यासको घोषणा गरेर एउटा संस्कार बसाएका थिए । शक्ति भन्छन्, विनोद दासको खेलाडी जीवनको बिदाइ एउटा क्रिकेटरका लागि उत्कृष्ट बिदाइ थियो । त्यो आफ्नो स्थानमा छ, खेल्दाखेल्दै लिएको बिदाई सबैभन्दा उत्कृष्ट हुन्छ । :"
"लेनिन, इवेला र भोड्का","खर्कबाट होटल आइपुग्दा साँझ पर्दै थियो । एउटी मैया मलाई नै पर्खी बसेकी । उसको नाम थियो इवेला । खासमा म केही मान्छेहरू भेट्न चाहन्थे । म चाहन्थें कुनै प्रौढलाई भेट्न जसले हिजो लेनिनका सपनाहरूसँग आफूलाई एकाकार गरेको होस् । म केही युवाहरू भेट्न चाहन्थें जोसँग भन्नलाई आजका सपनाहरू हुन् । म यस्ता मान्छेहरूसँग आँखामा आँखा जुधाउन चाहन्थें जसले सोभियत मृगतृष्णाको कुरा गरोस् । जसले आजको उदार समाज व्यवस्था र किर्गिस लोकतन्त्रबारे बताओस् । तर त्यो सबैको बदलामा आइपुगी इवेला । ऊ स्थानीय केटी । मसँग कुरा गर्न होटलको म्यानेजरले बोलाइदिएको । परिचयपछि मैले भनें, म किर्गिस्थानको विगत र वर्तमानलाई सुन्न चाहन्छु । म यस्तो सत्यको अनुभव गर्न चाहन्छु जसले संसारका सुख र दु:खका दिनहरूको हिसाबकिताब गर्न सिकाओस् । उसले भनी, मसँग साधारण कुरा गर । धेरै गम्भीर कुरा गर्न मलाई आउँदैन । इवेला अंग्रेजी सिक्नकै लागि केही समय जर्मनी बसेर फर्किएकी । बिस्केकको टर्किस युनिभर्सिटीमा टुरिजममाथि मास्टर्स गर्दै गरेकी । ऊ आकर्षक थिई । मेरा व्यक्तिगत जिज्ञासाहरू सुनेर लजाउँदै उसले भनी, तिमी मसँग राजनीतिको कुरा गर्न चाहन्थ्यौ । तर ऊ पनि व्यक्तिगत कुरा गर्न सिपालु । ऊ मेरा जिज्ञासाहरूको शान्त स्वरमा जवाफ दिन्थी । आधा घण्टा गफिएपछि मैले भनें, हिँड कफी खान , कफी पिउँदै उसले आफ्ना बाजेले सुनाएका क्रान्तिका कथाहरू भनी । उसले भनी, बाजेहरू हिजो खुसी थिए, हामीलाई आज मजा छ । हिजो सबै कुरा सामूहिक थियो । त्यसैले कसैलाई हतार थिएन । तर आज समय यति तीव्र छ कि आरामले भोड्का पिउन पनि पाइँदैन । इवेलाको एउटा दाँतमा सुनको जलप थियो । ऊ हाँस्दा सूर्य झुल्किएजस्तो लाग्थ्यो । म मन्त्रमुग्ध बनें ।उसले सुनाई अक्टोबर १५ मा त्यहाँ राष्ट्रपतिको निर्वाचन हुँदै छ । उम्मेदवार छन् ४५ जना । तर उसले भोट हाल्ने छनोटमा थिए दुई जना । किन दुई जना ? उसले भनी, उनीहरू युवा छन् । सुन्दर छन् । सम्पन्न छन् । त्यसैले । मैले सोधें, राजनीतिक विचार नि । विचार ? अचम्म मान्दै उसले भनी, उनीहरूले विकासको कुरा गरेका छन् । दर्शन ? उसले भनी, सायद उनीहरूका लागि विकास नै दर्शन हो । त्यसो भए के किर्गिस्थानमा माक्र्सवादी, लेनिनवादीहरू छैनन् ? उसले कूटनीतिक जवाफ दिई, त्यो म ठ्याक्कै भन्न सक्दिनँ । तर मैले त्यस्ता मान्छे देखेको छैन । कस्तो अनौठो कुरा । लेनिनकै पूर्वसोभियत भूमिमा लेनिन कतै छैनन् । किर्गिस्थानमा मनग्गे भोड्का छ, भेडा छन् तर लेनिन छैनन् । गोठ छ तर गोठमा वर्गसंघर्ष हैन प्रेमका कथाहरू पढिन्छ । के किर्गिस्थान फेरिएकै हो त ? उसले अत्यन्तै सरल उत्तर दिई, हो नि फेरिनै त पर्छ । किर्गिस्थान फेरिँदै छ । जस्तो हाम्रो कार्यक्रम आयोजक थियो किर्गिज संस्था काफ्लु । काफ्लुका प्रमुख थिए पूर्व वन विभागका निर्देशक र वनमन्त्री । ७३ वर्षका उनी फरासिला थिए । उनले गत वर्ष कक्षा ८ मा १ वर्ष पढेछन् । किन ? उनी भन्छन् अंग्रेजी सिक्न । विदेशीसँग कुरा गर्न । विश्वसँग सम्बन्ध बनाउन । यस्तो बदलाव छ त्यहाँ । इवेलाले सुनाई, हिजो युवाहरू असल कमरेड बन्ने सपना देख्थे । सन् १९९० पछि सपना फेरियो र युवाहरू असीमित स्वतन्त्रताको उपयोग गर्न थाले । तर आज उनीहरू व्यावहारिक बन्दै छन् । आजका युवाहरू सानो घर, सुन्दर जीवनसाथी, स्वस्थ बालबच्चा र शान्त जीवनको सपना देख्छन् । मान्छेहरू हिजो समाजको विषयमा सोच्थे । जब ९० पछि समाजको बोझ हट्यो मान्छे आकाशमा उड्न थाल्यो । आकाशमा उड्नेहरूको सपना के हुन्छ भन्नु पर्दैन ।अन्तिम दिन हाम्रो दोभाषे बिन्दास थिई । हामीले वालनट र आल्मोन्ड किन्न खोज्यौं । जिस्क्याउँदै उसले भनी, ओखरजस्तै छन् किर्गिस मैयाहरू । बाहिर कठोर तर भित्र विछट्टका रसिला । तिमी लान्छौ भने भनिदिन्छु । उसले थोरै भोट्का पिएकी थिई । त्यसैले अनुहारमा तीव्र मादकता थियो । त्यही मादकता भरिएका आँखा झिम्क्याउँदै उसले विमानस्थलमा हामीसँग बिदाइका हातहरू हल्लाई । अन्तिममा एउटा सत्य बताउँछु । त्यो के भने हाम्री दोभाषेभन्दा इवेला धेरै राम्री । ढ्याक्कै अग्निदीक्षाकी तोन्याजस्ती । मैले नेपाल फर्किएर इवेलालाई इमेल लेखें । लेखे इवेला आज राति सपनामा मैले तिमीलाई देखें । तिमी परीको भेषमा आकाशतिर उड्दै थियौ र म तिमीलाई छुन शिखरतिर चढ्दै थिएँ । खासमा मैले कुनै सपना देखेको होइन । यो त इवेलालाई इम्प्रेस गर्ने मेरो तरिका मात्र हो । मलाई लाग्छ एउटी सुन्दर युवतीका लागि थोरबहुत ढाँट्नु कुनै पाप होइन । हेरौं जवाफमा इवेलाले के भन्छे ? म उसको इमेल पर्खिरहेको छु । आशा छ कि उसको इमेलले मेरो किर्गिस्थान यात्रालाई अम्मर बनाउनेछ ।"
