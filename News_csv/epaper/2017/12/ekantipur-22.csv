शीर्षक,विवरण
पम्प पनि असुरक्षित,यी हुन् न्यूनतम पूर्वाधार
घूस लिने अधिकारी नै भन्ने गर्थेसन्तोषम् परम सुखम्,धरौटीमा रिहाविशेष अदालतको आदेशमा १०१० लाख रुपैयाँ बैंक ग्यारेन्टी बुझाएपछि महानिर्देशक पाण्डेसहित अधिकृत पौडेल र सुब्बा केसी बिहीबार धरौटीमा रिहा भएका छन् । विशेष अदालतका अध्यक्ष बाबुराम रेग्मी र सदस्य प्रमोदकुमार श्रेष्ठ वैद्यको इजलासले तीनै जनालाई १०१० लाख रुपैयाँ धरौटी माग्ने आदेश गरेको हो ।
कामदारको लेभी हट्ने,"मलेसिया (कास) मलेसियाली सरकारले विदेशी कामदारसँग लिँदै आएको लेभी रकम अब रोजगारदातासँग लिने भएको छ । विदेशी कामदारले तिर्दै आएको लेभी शुल्क उनीहरू कार्यरत रोजगारदाताले नै तिर्नुपर्ने भनी २०१७ मै गरेको निर्णय २०१८ जनवरीदेखि लागू गर्न लागिएको हो ।मलेसियाली मन्त्रिपरिषद्ले गत जनवरीदेखि नै लेभी शुल्क रोजगारदाताले तिर्नुपर्ने निर्णय गरेको थियो । तर रोजगारदाता सम्बद्ध विभिन्न संघसंस्था एवं सरोकारवालाले उक्त निर्णय पुनर्विचार गर्न सरकारलाई आग्रह गरेका थिए । त्यसपछि गत मार्चमा लेभी शुल्क रोजगारदाताले नै अनिवार्य रूपमा तिर्नुपर्ने निर्णय २०१८ देखि मात्र कडाइसाथ लागू गर्ने गरी रोकिएको थियो । मलेसियाली सरकारको पछिल्लो निर्णयबाट यहाँ वैध रूपमा कार्यरत करिब ४ लाख नेपालीसहित करिब २० लाखभन्दा बढी विदेशी कामदार लाभान्वित हुने भएका छन् । यसबाट करिब ४ लाख नेपालीको एकमुष्ठ करिब १० अर्ब रुपैयाँ बचत हुनेछ । स्थानीय सञ्चार माध्यमका अनुसार सरकारले यसैवर्षको सुरुमै अनिवार्य लागू गर्ने निर्णय गरेपनि मलेसियाली रोजगारदाताको विरोधपछि २०१८ जनवरीदेखि अनिवार्य रूपमा कार्यान्वयन गर्ने भएको हो ।यसअघि मलेसियाको श्रमिकसम्बन्धी नीतिमै पहिलोपटक सन् २०१२ को मे १ मा निजी क्षेत्रमा कार्यरत सबै कामदारका लागि मासिक न्यूनतम पारिश्रमिक तोकिएको थियो । दक्षिणपूर्वी एसियाको तेस्रो ठूलो अर्थतन्त्र रहेको मलेसियाले सुरुमा यहाँका दुई क्षेत्र साबाहसारावक र प्रायद्वीपमा कार्यरत कामदारका लागि क्रमश: ८ सय २० र ९ सय रिंगिट पारिश्रमिक तोकेको थियो । त्यसको केही महिनापछि उक्त पारिश्रमिकमा १ सय रिंगिटले वृद्धि गरिएको थियो । रोजगारदातासँगको छलफल र प्रतिक्रियापछि न्यूनतम पारिश्रमिक लागू गरेको भए पनि लेभी शुल्क भने पूर्ण रूपमा लागू गर्न सकेको थिएन । कैयौं रोजगारदाताले त्यस अवधिमा कामदारको पारिश्रमिकबाटै लेभी रकम कटौती गरी सरकारलाई बुझाउने गरेका थिए । हालको निर्णयपछि अब रोजगारदाताले कामदारसँग लेभी रकम उठाउन पाउनेछैनन्, जसका कारण प्रत्येक नेपाली कामदारको सरदर मासिक २ हजारदेखि ३६ सय रुपैयाँसम्म बचत हुनेछ । मलेसियाली अध्यागमन विभागका अनुसार सरकारले प्रायद्वीपमलेसियामा सेवा तथा उत्पादन क्षेत्रमा १८५० रिंगिट लेभी लिँदै आएको छ । कृषि, निर्माण र प्लान्टेसन क्षेत्रमा कार्यरत कामदारका हकमा क्रमश: ६४०, १८५० र ६४० रिंगिट लेभी छ ।"
मापदण्डविपरीत करोडौं वितरण,"काठमाडौं सरकारले पहुँचवाला र आफ्ना नेता तथा कार्यकर्तालाई आर्थिक सहायता र औषधि उपचार खर्च का नाममा साउनयता मात्र १९ करोड रुपैयाँभन्दा बढी बाँडेको छ । प्रदेशसभा र प्रतिनिधिसभा चुनावपछि पनि सरकारी ढुकुटीमाथि यस किसिमको दोहन शृंखला जारी छ । २५ मंसिर २०७४ मा ५ सय २५ जनालाई आर्थिक सहायता दिने भनी मन्त्रिपरिषद्ले गरेको निर्णय त्यसैको पछिल्लो कडी हो । उक्त निर्णय कार्यान्वयन भए सूचीमा परेका व्यक्तिले ५० हजारदेखि १० लाख रुपैयाँसम्म पाउनेछन् । यसबाट राज्यको ढुकुटीबाट करिब १० करोडभन्दा बढी खर्च हुनेछ । जबकि सरकार आफंैले एक वर्षअघि नै विपन्नदेखि विशिष्ट नागरिकसम्मको उपचारका लागि आर्थिक सहायता दिने सम्बन्धमा मापदण्ड जारी गरिसकेको छ जसअनुसार उपचारसम्बन्धी कुनै पनि सिफारिस स्वास्थ्य मन्त्रालयबाहेक अन्य निकायबाट गर्न मिल्दैन । यसरी आफंैले जारी गरेको मापदण्ड उल्लंघन गर्दै गृह मन्त्रालयको प्रस्तावमा सरकारले जथाभावी आर्थिक सहायता वितरण गरिरहेको छ । गत २ असोजमा सबभन्दा बढी ८ सय ७८ जनाका नाममा आर्थिक सहायता दिने निर्णय भएको थियो । आर्थिक सहायता वितरणले यही गतिमा निरन्तरता पाउने हो भने गत वर्षभन्दा यस वर्ष निकै बढी खर्च हुने निश्चित छ । गत वर्ष आर्थिक सहायताका नाममा ३० करोड ९९ लाख रुपैयाँ खर्च भएको थियो । त्यस्तो सहायता पाउने सूचीमा परेकामध्ये अधिकांश प्रधानमन्त्री निकटका व्यक्तिहरू हुने गरेको सम्बद्ध अधिकारीको दाबी छ । त्यो राहत पाउनेमा केही अपवादबाहेक प्रधानमन्त्री र प्रभावशाली मन्त्रीका आसेपासे नै बढी छन् । कतिपय अनुहार त दोहोर्याएर र तेहर्याएर लिने पनि छन्, प्रधानमन्त्री कार्यालय स्रोतले भन्यो, केही त आर्थिक सहायता लिने पेसेवर नै छन् । तिनको ध्याउन्न नै कसरी हुन्छ, सरकारी राहत फुत्काउनु नै हुने गरेको छ । प्रधानमन्त्री कार्यालयको प्रत्यक्ष निर्देशनमा गृह मन्त्रालयले आर्थिक सहायता प्राप्त पार्ने व्यक्ति तथा संस्थाहरूको सूची तयार पार्ने गर्छ । त्यो सूचीलाई मन्त्रालयले प्रस्ताव बनाएर मन्त्रिपरिषद्मा पठाउँछ । मन्त्रिपरिषद्ले व्यक्तिको नाम, ठेगाना र रकम नै तोकेर सदर गर्छ । त्यही निर्णयका आधारमा अर्थ मन्त्रालयले गृहका नाममा बजेट निकासा गर्छ । त्यसपछि गृहले सम्बन्धित व्यक्तिबाट आवेदन लिन्छ र नागरिकता रुजु गर्दै ती व्यक्तिका नाममा एकाउन्टपेयी चेक जारी गर्छ । स्थानीय तहमा निर्वाचन भइसकेको अवस्थामा बिना कुनै मापदण्ड आर्थिक सहायता वितरण गर्नु भनेको राज्यकोषको चरम दुरुपयोग हो, अर्थका एक अधिकारीले भने । विपन्न नागरिक र विशिष्ट व्यक्तिको उपचारका सम्बन्धमा एक वर्षअघि स्वास्थ्य मन्त्रालयले प्रस्ट कार्यविधि नै जारी गरेको थियो जसअनुसार स्वास्थ्य मन्त्रालयको सिफारिसमा पूर्वविशिष्ट र सामाजिक जीवनमा योगदान पुर्याएकाहरूलाई बढीमा १५ लाख रुपैयाँसम्म उपचार खर्च दिने व्यवस्था गरिएको छ । त्यसको सिफारिस स्वास्थ्य मन्त्रालयबाट मात्रै हुनेसमेत कार्यविधिले प्रस्ट पारेको छ । त्यसैगरी गत वर्ष नै स्वास्थ्य मन्त्रालयले विपन्न नागरिक उपचार आर्थिक सहायता कार्यविधिसमेत जारी गरेको थियो । उक्त कार्यविधिमा विभिन्न १२ कडा रोगका लागि स्वास्थ्य मन्त्रालयको सिफारिसमा मात्र आर्थिक सहायता उपलब्ध गराउने व्यवस्था गरिएको छ । त्यसमा बाथमुटु रोगको शल्यक्रिया र उपचार नि:शुल्क, मृगौला प्रत्यारोपण र डायलासिस नि:शुल्क एवं क्यान्सर, सिकलसेल एनिमियाँलगायत रोगका लागि एक लाखसम्म दिने कार्यविधिमा उल्लेख छ । तर, सरकारले ती कार्यविधिको खिल्ली उडाउँदै स्वास्थोपचार खर्चका नाममा आफू निकटका व्यक्ति तथा संस्थालाई जथाभावी आर्थिक सहायता बाँड्ने क्रम जारी राखेको छ । पूर्वसचिव जयमुकुन्द खनालले स्वास्थ्योपचार खर्चका लागि कार्यविधि बनिसकेको अवस्थामा पनि घुमाउरो बाटोबाट गृहले त्यस्ता प्रस्ताव लैजानुलाई सही भन्न नसकिने बताए ।"
पार्टी एकता र सरकारबारे आन्तरिक तयारी,"काठमाडौं (कास) एमाले र माओवादी केन्द्रले पार्टी एकता तथा भावी सरकारको स्वरूपबारे आन्तरिक तयारी थालेका छन् । एमालेले यही विषयमाथि छलफल गर्न शुक्रबार पार्टी स्थायी समितिको बैठक बोलाएको छ । माओवादीले दुई दिनअघि पार्टी हेडक्वार्टरको बैठकबाट छिटो एकता प्रक्रिया अघि बढाउने निर्णय गर्दै खाका तयार गर्न पार्टी नेतृत्वलाई जिम्मेवारी दिइसकेको छ । पार्टी एकताको स्वरूपमा विभिन्न विकल्पबारे नेतृत्वबीच व्यक्तिगत तवरमा छलफल भइरहेको छ । एमालेले केही विकल्पमा सुझाव लिन शुक्रबारको बैठक बोलाएको हो । एमाले उपाध्यक्ष भीम रावलले बैठक सरकार र पार्टी एकता दुवै विषयमा केन्द्रित हुने जानकारी दिए । उनका अनुसार कुन विकल्प अपनाएर पार्टी एकता गर्ने भन्ने स्पष्ट भइसकेको छैन । दुवै पार्टीका नेताहरूको अनौपचारिक कुराअनुसार दुई दलका प्रमुख नेताले संयुक्त नेतृत्व गर्ने गरी पार्टी एकता गर्ने खालको विकल्पमा चर्चा भइरहेको छ । एमाले स्थायी समिति सदस्य शंकर पोखरेलले यसको पुष्टि गरेका छन् । पार्टी एकीकरणको विशेष अवस्थामा नेतृत्व एकल नहुन सक्छ । दुई पार्टी एक गर्ने संक्रमणकालीन अवस्था हो, नेता पोखरेलले भने, यस्तो विशेष अवस्थामा संयुक्त नेतृत्वमा केही समय पार्टी चल्न सक्छ । पोखरेलले दुई पार्टी एकता र नेतृत्वका विभिन्न मोडलमा छलफल भइरहेको जानकारी दिए । एकता महाधिवेशन नहुँदासम्म संयुक्त नेतृत्वमा पार्टीलाई लैजाने मोडलमा छलफल गरिरहेका छौं, उनले भने । एमालेभित्र पार्टी एकल नेतृत्वमा चलाउने कि संयुक्त नेतृत्वमा भन्नेमा फरक धारणा छन् । पार्टीभित्र बहुकेन्द्र बन्न सक्ने भएकाले सकेसम्म दुवै दल मिलेर एकल नेतृत्व नै स्थापित गर्नुपर्ने धारणा महासचिव ईश्वर पोखरेलको छ । तर उनले दुई दलको सहमतिमा अन्य विकल्पमा पनि जान सकिने धारणा पनि सँगसँगै राखिरहेका छन् । नेता माधवकुमार नेपालले भने सामूहिक नेतृत्वमा जान सकिने धारणा राखिरहेका छन् । एकता प्रक्रिया मुख्य भएकाले यसलाई भत्कन नदिन सामूहिक नेतृत्व प्रणाली आवश्यक पर्ने उनको पनि धारणा छ । माओवादीभित्र पनि पार्टी अध्यक्ष र प्रधानमन्त्रीमध्ये एक कार्यकारी पद लिनुपर्ने दबाब पुष्पकमल दाहालमाथि छ । दुई दिनअघिको बैठकमा पनि नेताहरूले दाहाललाई जसरी पनि एउटा कार्यकारी पद लिने गरी एकताको खाका बनाउन दबाब दिएका थिए । दुवै पार्टीमा रहेकाहरूको मनोबल उच्च राख्न पनि संयुक्त नेतृत्व गर्ने गरी अघि बढ्नु उपयुक्त हुने विकल्पमा बढ्ता जोड दिइरहेको स्रोतले बताएको छ । त्यसो त छलफलका क्रममा अध्यक्ष र प्रधानमन्त्रीको कार्यकाल आधाआधा बाँड्ने विकल्प पनि आएका छन् । अध्यक्ष र सहअध्यक्षको अवधारणा पनि छ तर दुवैलाई विनविन को अवस्था हुने गरी एकीकरण गर्नुपर्ने बाध्यताले गर्दा संयुक्त नेतृत्वप्रति धेरैको चासो छ ।"
निर्माण सामग्रीको अभाव,"भक्तपुर भूकम्पका कारण क्षतिग्रस्त सम्पदा पुनर्निर्माणका लागि भक्तपुरमा इँटा अभाव भएको छ । भक्तपुरमा सञ्चालित अधिकांश इँटा उद्योगले परम्परागत इँटा उत्पादन गर्दैनन् । जिल्लामा ६२ इँटा उद्योग सञ्चालनमा छन् ।क्षतिग्रस्त सम्पदा पुनर्निर्माणका लागि दच्चि अप्पा, मा:अप्पा, बुट्टेलगायत परम्परागत इँटा आवश्यक पर्छ । स्मारक संरक्षण तथा दरबार हेरचाह कार्यालय (पुरातत्त्व विभाग) भक्तपुरका अनुसार दक्षिण बाराही (थिमि) स्थित एक इँटा उद्योगले मात्र परम्परागत इँटा उत्पादन गर्छ । भूकम्पका कारण जिल्लाका अधिकांश सम्पदामा क्षति पुगेको र मर्मत, जीर्णोद्धार तथा पुनर्निर्माणका लागि परम्परागत इँटा चाहिने विभागको भनाइ छ । इँटासँगै काठलगायत निर्माण सामग्री अभावले भूकम्पका कारण क्षतिग्रस्त सम्पदा संरक्षणमा समस्या परेको स्मारक संरक्षण तथा दरबार हेरचाह कार्यालय (पुरातत्त्व विभाग) भक्तपुरको गुनासो छ । परम्परागत इँटा, नेपाली सालको काठ अभाव हुँदा क्षतिग्रस्त विश्वसम्पदा सूचीमा सूचिकृत र अन्य मुख्य ऐतिहासिक सम्पदाहरूको पुनर्निर्माण एवं संरक्षणमा समस्या परेको पुरातत्त्व विभाग भक्तपुरका इन्जिनियर मोहनकृष्ण श्रेष्ठले बताए । सम्पदा संरक्षणको महत्त्वपूर्ण निर्माण सामग्रीमध्ये परम्परागत इँटा, नेपाली सालको काठ हो, उनले भने, स्मारकका लागि परम्परागत इँटा र सर्वसुलभ रूपमा काठ नपाउँदा योजनाअनुरूप पुनर्निर्माणले गति लिन सकेको छैन । बजारमा मलेसियन, इन्डियन, बर्मिज काठ पाउन गाह्रो छैन । तर, सम्पदा पुनर्निर्माण, जीर्णोद्धारका लागि नेपाली सालको काठबाहेकका अन्य काठ प्रयोग नहुने विभागले जनाएको छ । हामीले विशेषगरी सम्पदा पुनर्निर्माणमा नेपाली सालकै काठ प्रयोग गर्छौं, उनले भने । टेम्बर कर्पोरेसन अफ नेपाल (टीसीएन) ले सर्वसुलभ रूपमा पुनर्निर्माणका लागि सालको काठ उपलब्ध गराउने भने पनि हालसम्म सम्पदा पुनर्निर्माणलाई चाहिने काठ उपलब्ध गराउन नसक्दा पुनर्निर्माण प्रभावित भएको उनले बताए । टीसीएनले आफ्नो साइजको काठ उपलब्ध गराउँछ तर, सम्पदा संरक्षणका लागि चाहिने काठ उपलब्ध नभएकाले पुनर्निर्माणमा कठिनाइ भएको विभागले जनाएको छ । इँटा व्यवसायी संघका अध्यक्ष नातिभाइ हेम्बाले भने दच्चि अप्पा, मा:अप्पा, बुट्टेदार इँटा उत्पादन गर्ने दक्ष जनशक्ति नहुँदा लोकल इँटा मात्र उत्पादन गर्ने गरेको बताए । विभागले क्षतिग्रस्त मुख्य नौवटा सम्पदा पुननिर्माणको जिम्मा लिएको र हालसम्म विश्व सम्पदा सूचीमा सूचीकृत भक्तपुर दरबार स्क्वायर परिसरको क्षतिग्रस्त सिलु महादेव (फसिदेवल) मन्दिरको पुनर्निर्माण ४० प्रतिशत मात्र काम सम्पन्न गर्न सकेको जनाएको छ । त्यसैगरी, दरबार स्क्वायर परिसरकै तव सत्तलको २५ प्रतिशत, सिद्धिलक्ष्मी मन्दिरको ४० प्रतिशत, राष्ट्रिय कला संग्रहालय (लाल बैठकबाहेक) सिंह ढोकाको भागको २० प्रतिशत, सूर्यविनायक नगरपालिकास्थित अनन्तलिंगेश्वर मन्दिरको ५० प्रतिशत, महेश्वरी पीठ सत्तलको ४० प्रतिशत, नीलबाराही सत्तलको २० प्रतिशत पुनर्निर्माण सम्पन्न भएको छ । युनेस्कोबाटै मान्यता प्राप्त चाँगुनारायण मन्दिर र सूर्यविनायक नगरपालिका थिमिस्थित दक्षिणबाराही मन्दिर सम्पन्न भएको इन्जिनियर श्रेष्ठले बताए । काठ अभावसँगै स्मारक तथा सम्पदा संरक्षणका लागि आवश्यक मौलिक निर्माण सामग्रीहरू पर्याप्त रूपमा उपलब्ध हुन नसकेको उनी बताउँछन् । नेपालमा मौलिक सामग्रीहरू उत्पादन गर्ने उद्योगकै कमी छ, उनले भने, सरकारी तवरबाटै मौलिक सामग्री काठ, चुना, सुर्की, इँटा लगायतको सामग्री उपलब्ध हुनुपर्छ । भूकम्पका कारण क्षतिग्रस्त नगरभित्रका नौ सम्पदा पुनर्निर्माणको जिम्मा भने भक्तपुर नगरपालिकाले लिएको छ । नगरपालिकाले जिम्मा लिएको सम्पदामध्ये भक्तपुर दरबार स्क्वायर परिसरकै पचपन्न झ्याले दरबार, दक्षिणतर्फको शेषनारायण (शंकर), दरबार प्रवेशद्वार, त्रिविक्रम नारायण मन्दिर, सिलु महादेवको पूर्वतर्फको नारायण मन्दिर पुनर्निर्माण सम्पन्न गरी पुनर्निर्माण थालिएका सम्पदासँगै दत्तात्रयस्थित भीमसेन मन्दिर अगाडिको लक्ष्मीनारायण मन्दिर, दरबार परिसरको बत्सला मन्दिर, केदारनाथको मन्दिर, च्याम्हासिंह प्रवेशद्वार, सिद्धपोखरीको पर्खाल लगायत सम्पदाहरूको पुनर्निर्माण भइरहेको छ ।"
वैदेशिक रोजगारी डिप्रेसन समस्या,"काठमाडौं पाँच वर्ष बहराइन बसेर घर फर्किएकी काठमाडौंवासी एक महिलालाई अचम्मको बानी बसेको छ । उनी घण्टैपिच्छे नुहाइरहन्छिन् । कुनै व्यक्तिसँग छोइनेबित्तिकै नुहाइहाल्न मन लाग्ने उनले सुनाइन् । कसैसँग बोल्न मन लाग्दैन, वरिपरि कोहि मान्छे आएको मन पर्दैन, एक्लै बस्दा शान्ति मिल्छ, उनले भनिन् । उनको पारिवारका अनुसार वैदेशिक रोजगारबाट फर्किएपछि उनमा यस्तो परिवर्तन आएको हो । उनको यस्तो समस्यालाई अस्पतालले मानसिक रोग पहिचान गरेको छ ।मनोपरामर्शदाता केदार रायमाझी भन्छन्, विदेशबाट फर्किएहरू धेरै यस्ता मानसिक समस्या बोकेर आउँछन्, मानसिक गडबडीको उपचारमा उनीहरू विश्वास पनि गर्दैनन्, रोग पालेर बस्छन् । देश छोडेर हिँडेकालाई सम्बन्धित देशको भाषा संस्कृति र माहोलमा घुलमिल हुन अप्ठ्यारो हुने हुँदा उनीहरू डिप्रेसनको सिकार हुने गरेको रायमाझी बताउँछन् । विदेश भन्नासाथ राम्रो कमाइ हुन्छ भन्ने मानसिकता बोकेर हिँडेकाले त्यहाँ पुग्दा सोचेजस्तो परिवेश पाउँदैनन्, परिवारिक वातावरण, माया सहयोग नपाउँदा बिस्तारै उनीहरू मानसिक रोगी बन्छन्, उनले भने । फर्किएका अधिकांशमा डराउने, समूहमा खुल्न नसक्ने, टोलाउने, बिर्सनेजस्ता समस्या देखिने गरेको रायमाझीले बताए । पछिल्लो समय कोरियाबाट फर्किने युवामा बढी यस्तो समस्या देखिएको उनले सुनाए ।घरको आर्थिक अवस्था कमजोर भएकै कारण नुवाकोटकी २२ वर्षीया एक युवती विदेश पलायन भइन् । ७ महिना विदेश बसेर फर्किएकी उनले अहिले आफन्त चिन्दिनन् । उता के भयो हामीलाई थाहा छैन, छोरीले हामी कसैलाई चिन्दिनँ, धेरैपटक आत्महत्याको प्रयास पनि गरी, उनकी आमाले भनिन् । हाल उनलाई पाटनको मानसिक अस्पतालमा भर्ना गरिएको छ । वैदेशिक रोजगारबाट फर्किएका महिलालाई समाजले गलत नजरले हेर्ने, चरित्रमाथि औंला उठाउने प्रवृत्तिका कारण महिलाहरूमा बढी मानसिक समस्या देखिने गरेको मनोपरामर्शदाता मेनुका विष्ट बताउँछिन् । कतिपय महिला विदेश बस्दै यौन हिंसामा परेका हुन्छन्, फर्किएपछि यसबारे परिवार र समाजमा खुलेर भन्न सक्दैनन् । लामो समयसम्म पीडा गुम्स्याएर बस्ने हुँदा उनीहरूमा पनि छुट्टैखाले मनोरोग देखापर्ने गरेको छ, उनले भनिन्, यसबारे उनीहरू उपचार गरिरहेका छन् भनेर परिवारलाई समेत थाहा छैन । रामेछापकी एक महिला घरेलु कामदारका रूपमा कतार पुगिन् । बिनातालिम वैदेशिक रोजगारीमा होमिएकी उनी पाँच महिना नपुग्दै नेपाल फर्किइन् । एजेन्टले खाना पकाउने काम भनेको थियो, उता सबै काम मेसिनबाट गर्नुपर्दो रैछ, कामबाटै निकालिदिए, उनले भनिन्, मेसिन चलाउन नजानेकै कारण दैनिक वचन र कुटाइ खानुपथ्र्यो । हाल उनी मनोपरार्शका लागि अस्पताल धाइरहेकी छन् । बिनातािलम र भाषा वैदेशिक रोजगारीमा लाग्नेहरू विदेश पुगेपछि विभिन्न समस्यामा जेलिने गरेको पीडितहरू सुनाउँछन् ।त्रिवि शिक्षण अस्पतालमा वैदेशिक रोजगारबाट फर्किएका मानसिक बिरामी दैनिक भर्ना हुन्छन् । अस्पतालकी मनोचिकित्सक डा मिता राणा भन्छिन्, फर्किंदाफर्किंदै घरै नपुगी अस्पतालको इमर्जेन्सी वार्डमा भर्ना हुन आउँछन्, कति बिरामी अचेत अवस्थामा आइपुग्छन्, महिनासम्मै भर्ना गरेर उपचार गर्नुपर्ने खालका पनि छन् । विशेषगरी विदेशमा ठगिएका, क्षमताभन्दा बढी काम गर्नुपरेका र न्यून ज्यालाका कारण उनीहरूमा मानसिक रोग देखिने गरेको डाराणा बताउँछिन् । व्यावहारिक झन्झटले त उनीहरूलाई मानसिक रोगी बनाएकै छ, प्रतिकूल वातावरण र तापक्रमले पनि उनीहरूमा एकखाले मानसिक समस्या निम्त्याएको देखिन्छ, उनले भनिन् । समस्या देखिइहालेमा पनि उपचार र परामर्शको अभावले यस्ता समस्यासँग जुध्न सक्दैनन्, होस नै गुमेको अवस्था भएपछि मात्रै देश फर्किने प्रवृत्ति छ, उनले भनिन् ।वैदेशिक रोजगारीबाट फर्किनेमा मानसिक समस्या देखिने गरेको भए पनि सरकारले यसबारे कुनै अध्ययन अनुसन्धान गरेको छैन । वैदेशिक रोजगार विभागको तथ्यांकअनुसार आव ०७२०७३ मा मात्रै चार लाख १८ हजार ७१३ जनाले नयाँ श्रम स्वीकृति लिएर बिदेसिएका छन् । यसमा महिला १९ हजार ३ सय छन् । विभागको तथ्यांकले विशेषगरी कतार, मलेसिया, साउदीअरब, यूएई, बहराइन, कुवेत, दक्षिण कोरिया र जापानजस्ता देशहरूमा जानेको संख्या बढी छ ।"
बेचबिखन गर्ने पक्राउ,काठमाडौं नेपाल प्रहरीको केन्द्रीय अनुसन्धान ब्युरोले मानव बेचबिखन मुद्दाका फरार अभियुक्त सुनबहादुर तामाङलाई पक्राउ गरेको छ । नुवाकोट दुप्चेश्वरका तामाङलाई ब्युरोले नुवाकोटबाट पक्राउ गरेको हो । उनले २०७१ जेठमा नुवाकोटकै एक किशोरीलाई प्रलोभनमा पारी राम्रो काममा लगाइदिन्छु भन्दै भारतको दिल्ली पुर्याएर देहव्यापार गर्ने कोठीमा बेचेका थिए । ती किशोरी कोठीबाट फुत्केर नेपाल फर्केपछि तामाङविरुद्ध मुद्दा दर्ता गरेकी थिइन् । ब्युरोले तामाङमाथि काठमाडौं जिल्ला अदालतबाट सात दिनको म्याद थपी अनुसन्धान कार्य जारी राखेको छ । तामाङले अन्य युवतीलाई पनि भारत लगेर बेचेको हुन सक्ने ब्युरोको आशंका छ ।
दिनहुँ हराउँछन् २२ मोबाइल,"काठमाडौं (कास) शान्तिनगर बस्ने विवेकप्रसाद शिवाकोटी घरबाट पसल पुगेर फर्किंदा गोजीमा मोबाइल नभएको चाल पाए । नम्बरमा फोन गर्दा स्वीच अफ रहेछ । शनिबारको दिन भएकाले भोलिपल्ट प्रहरी परिसर टेकुमा उजुरी दिन पुगे । सामसुङको लगभग २४ हजार पर्ने मोबाइल थियो, बिहीबार परिसरमा भेटिएका उनले भने, यो सहित दोस्रो पल्ट आएको हुँ । त्यो मोबाइलमा अर्को सिम हालेर प्रयोग भइरहेको छ रे ।बिहीबार उक्त मोबाइल प्रयोग भइरहेको भनी प्रहरीले जानकारी दिए । उक्त नम्बरमा सम्पर्क हुँदा युवतीले उठाइन् तर चोरीको मोबाइल रहेकाले प्रहरीमा आउन र वास्तविक खरिदकर्तासँग भेट्ने इच्छा भने देखाइनन् । लगत्तै फेरि मोबाइल अफ थियो । मोबाइल हराएपछि त्यसमा भएका महत्त्वपूर्ण डाटा त जान्छ नै त्यसमा भएका तस्बिर तथा अन्य सामग्री दुरुपयोग हुने खतरा पनि उत्तिकै हुन्छ । चोरी भएको आफ्नो मोबाइल कुनै आपराधिक क्रियाकलापका लागि प्रयोग नहोस् भनेर उजुरी दिएको शिवाकोटीले बताए । परिसरमै सप्तरीका अनिलकुमार माझी पनि मोबाइल हराएकाले अनुसन्धानको अवस्था के कस्तो छ भनी बुझ्न पुगेका थिए । भारदहका माझी दसैंका बेला घर जाँदा भीडभाडमा चोरी भयो । कात्तिक २९ गते टेकुमा रिपोर्ट लेखाएँ । १७ हजार पर्ने थियो । त्यसमा रहेको तथ्यांक, सम्पर्क नम्बर र अन्य आवश्यक डकुमेन्ट थियो, माझीले भने । यस अवधिमा चुनावका कारण पत्ता लगाउन केही ढिला भएको हुन सक्ने उनले बताए । चौथोपल्ट प्रहरी परिसर पुगेका उनको मोबाइल पनि प्रयोगमा रहेको देखियो । पहिले २ चोटि प्रहरीमा मोबाइलको अवस्था बुझ्न आउँदा उनको मोबाइलबारे कुनै जानकारी पाइएन । अहिले मोबाइल सक्रिय देखाएपछि उनी प्रहरीबाट प्राप्त नम्बरमा सम्पर्क गर्ने प्रयास गर्दै थिए । शिवाकोटी र माझीजस्तै मोबाइल हराएको उजुरी उपत्यका प्रहरीसामु दिनहुँ दुई दर्जनजति आउने गरेको तथ्यांक छ । काठमाडौं, ललितपुर र भक्तपुर तीनै जिल्लामा गरी आव २०७३७४ देखि मंसिर मसान्तसम्म ११ हजार ५ सय ९ मोबाइल हराएको महानगरीय प्रहरी कार्यालय रानीपोखरीले जनाएको छ । तीमध्ये १ हजार ४ सय ८३ मोबाइल भेटिएका छन् । त्यसैगरी सोही अवधिमा ८ हजार ८ सय २४ मोबाइल चोरी भएका छन् । १ हजार १ सय ३३ मात्र फेला परेका छन् । प्रहरी परिसर काठमाडौंमा २०७३७४ मा मोबाइल हराएका ६ हजार ४ सय ५४ उजुरी परेका छन्, जसमा ५ हजार ५ सय ५२ नभेटिएको तथ्यांकले देखाउँछ । ९ सय २ मोबाइल भेटिसकेको परिसरले जनाएको छ ।"
शव गाड्ने ठाउँ नपाउँदा,"प्यूठान स्वास्थ्यकर्मी चाँडै शव लैजान भनिरहेका थिए । आमाको मृत्यृको शोकमा डुबेकी एक्ली छोरी शव कसरी गाउँ पुर्याउने भन्ने तनावमा थिइन् । बेलुका ४ बजे मात्र आफन्त आइपुगे । तर, गाडी रिजर्भ गरी शव घर लाने रकम थिएन । आमाको शव गाउँमै लगेर सदगत गर्न चाहन्थिन्, ऐरावती गाउँपालिका३ पकलाकी राधा विक । सातादेखि श्वासप्रश्वासको समस्याले थलिएकी ७३ वर्षीया आमा हुमीको उपचार क्रममा जिल्ला अस्पतालमै निधन भएको थियो ।श्रीमान्, भाउजू र छिमेकी फुपू आएपछि गाड्ने स्थान खोज्दै हिँड्यौं, उनले भनिन्, तर कहीं भेट्टाएनौं । प्यूठान नगरपालिका भवननजिक झिमरुक नदी किनारको बाँझो जमिन खन्न थाल्दा जग्गाधनीले रोके । खन्ने साधन जुटाउँदा झन्डै ५ बजिसकेको थियो, राधाले भनिन्, गाड्ने ठाउँ नपाउँदा निकै समस्या भयो । उनीहरूले शव बोकेर घर लान सक्ने अवस्था थिएन । वरिपरि हल्लीखल्ली भएपछि प्यूठान नगरपालिका४ का वडाध्यक्ष लक्ष्मीप्रकाश राजभण्डारीले पनि जानकारी पाए । उनले शव गाउँसम्मै पुर्याइदिने व्यवस्था मिलाइदिए । गरिब परिवारको अवस्था देख्दा निकै दया लाग्यो, भण्डारीले भने, शव पुर्याइदिने व्यवस्था मिलाएँ ।छोरी राधाले गरिबीले गर्दा धेरै पीडा भोग्नुपरेको गुनासो सुनाइन् । उनले छिमेकीसँग केही रकम सापटी मागेर उपचारका लागि आमालाई अस्पताल ल्याएकी थिइन् । राजभण्डारीले स्थानीय गैरसरकारी संस्था जनज्योति सामुदायिक विकास केन्द्र टिकुरीमार्फत सञ्चालित शव वाहनमार्फत घरमा पुर्यादिने व्यवस्था मिलाइदिएका हुन् । नगरपालिकामार्फत पेट्रोलको व्यवस्था मिलाएर शव घरसम्म पुर्याइदिन लगाएको उनले बताए । आर्थिक अभावमा शव गाउँ लैजान नसकेर गरिब परिवार छटपटिएको खबर पाएपछि रकम नलिने गरी गाडी व्यवस्था गरिएको जनज्योतिका अध्यक्ष सञ्जय रिजालले बताए ।"
अझै सुल्झिएन केन्द्र विवाद,"भाडाको साँघुरो घरमा कार्यालयकेन्द्र तोक्ने विषयमा रस्साकस्सी त चलेको छ नै गाउँपालिका कार्यालय पनि भाडाको साँघुरो घरबाट सञ्चालित छ । वडा ३ को मेमेङस्थित केराबारीका सुखराम राईको घरमा मासिक ५ हजार रुपैयाँ भाडा तिरेर कार्यालय राखिएको छ । कार्यालयको माथिल्लो तलामा अध्यक्ष र कार्यकारी अधिकृतको कार्यकक्ष छ । भुइँतलामा एउटा सानो बैठक कक्ष, पशु सेवा र स्वास्थ्य केन्द्रको सम्पर्क कक्ष छ ।गाउँपालिका उपाध्यक्षलगायत पदाधिकारीलाई टेबल, कुर्सी राख्ने ठाउँ समेत छैन । कार्यालय व्यवस्थापनका लागि सरकारले एक करोड रुपैयाँ उपलब्ध गराएको थियो । उक्त रकमबाट फर्निचर, दराज, सोफासेट, टेबलकुर्सी र कम्प्युटरलगायत आवश्यक सामग्री खरिद गरिएको भए पनि राख्ने ठाउँ नभएकाले निकै कष्टपूर्ण अवस्था छ । कार्यालय राख्न फराकिलो घर नभेटाएको पदाधिकारीले बताए ।गाउँपालिका साबिकको मेमेङ गाविसको भवनमा राख्ने निर्णय भएको थियो । तर, द्वन्द्वकालमा माओवादीले भत्काएको गाविस भवन पुनर्निर्माण गरिएको छैन । आफ्नै भवन नभएपछि वडा कार्यालयसमेत भाडाको घरबाट सञ्चालन गर्न बाध्य भएको वडाध्यक्ष बुद्धिमान साउदेनले बताए ।"
ग्यास उद्योगमा लापरबाही,"नियमनकारी सरकारी निकाय उदासीन र व्यवसायी गैरजिम्मेवार बन्दा ग्यास उद्योगहरू मनोमानी ढंगले सञ्चालन हुँदै आएका छन् । गुणस्तर विभागकै भनाइअनुसार पनि मुलुकका ९० प्रतिशत ग्यास उद्योग मापदण्ड नै पूरा नगरी सञ्चालित छन् । सिलिन्डर फुटेर र ग्यास चुहिएर आगो लाग्नेजस्ता घटना पटकपटक हुँदै आए पनि सरकारी निकाय नियमनअनुगमनमा र व्यवसायी सुरक्षा व्यवस्थापनमा अग्रसर नदेखिनु विडम्बनापूर्ण छ । यस्तो लापरबाहीमा उपभोक्ता अधिकारकर्मीको आवाज पनि बलियो देखिएको छैन । ग्यास उद्योग सञ्चालनमा गरिएको लापरबाहीले कति ठूलो दुर्घटना निम्त्याउन सक्छ भन्ने बुधबार वीरगन्जमा भएको भीषण आगलागीले पनि देखाएको छ । वीरगन्ज महानगरपालिका२२, सुखचैनामा रहेको सुपर ग्यास उद्योगमा ग्यास लिक भएर आगो लाग्दा भौतिक क्षति मात्र भएन, दुईजनाको ज्यानै गयो । बिहान ५ बजे लागेको आगो निभाउने क्रममा दुई अग्नि नियन्त्रकको मृत्यु भएको हो भने अन्य दुई घाइते छन् । उद्योगमा आगो लाग्दा वरपरका बासिन्दाले सुरक्षित रहन घर नै छाड्नुपर्यो । ग्यास उद्योगमा आगो लागिसकेपछि नियन्त्रण सहज हुँदैन भन्ने पनि त्यही घटनाले देखाएको छ । सुपर ग्यासमा आगो पूर्ण रूपमा नियन्त्रण गर्न करिब १० घण्टा लागेको थियो । गण्डक नहर छेउमै रहेको उद्योगमा भारतीय बुलेटबाट भण्डारण ट्यांकीमा अनलोड गर्ने क्रममा ग्यास लिक भएर आगो लागेको थियो । उद्योगले पर्याप्त सुरक्षा तयारी अपनाउनुका साथै ग्यास चुहिएको अवस्थामा तत्काल नियन्त्रण गर्न सक्ने गरी प्राविधिकहरू परिचालन गरेको भए आगलागीबाट उद्योग जोगिन सक्थ्यो । प्राविधिकका अनुसार पाइपबाट ग्यास चुहिए बुलेटका दुवै भल्भ, स्टोरेज ट्यांकको भल्भ र डिक्यान्टिङ मेसिनको भल्भ बन्द गर्नुपर्छ, जसका लागि कम्तीमा तीन प्राविधिक चाहिन्छ । ग्यास उद्योग आफैंमा संवेदनशील हुन्छ । तर सिलिन्डर फुटेर र ग्यास चुहिएर आगलागी हुने घटना दोहोरिरहँदा पनि यसको संवेदनशीलताअनुरूप पर्याप्त सुरक्षा प्रबन्ध नमिलाउनु व्यवसायीको गैरजिम्मेवारीको पराकाष्ठा हो । ग्यास उद्योग क्षेत्रलाई व्यवस्थित बनाउन एलपी ग्यास बोटलिङ प्लान्टका लागि मापदण्ड बनेको छ, जुन लागू भएको एक वर्ष बितेको छ । मापदण्डअनुसार ग्यास उद्योगले ग्यास सिलिन्डरमा अनिवार्य एनएस चिह्न राख्नुपर्नेमा मुलुकमा सञ्चालित ५५ वटा ग्यास उद्योगमध्ये चारवटाले मात्र यस्तो चिह्न लिएका छन् । उपभोक्ताको हकहित र सुरक्षालाई ध्यान राखेर एनएस चिह्न लागू गरिएको हो । उद्योगहरूले विद्युतीय एवं अन्य उपकरण, हाइड्रोलिक परीक्षणलगायत सुरक्षासम्बन्धी परीक्षण नियमित गर्नुपर्छ तर यसमा पनि लापरबाही देखिन्छ । यस क्षेत्रलाई व्यवस्थित बनाउन नेपाल आयल निगमले एलपी ग्यास विनियमावली २०६५ र एलपी ग्यास ढुवानी विनियमावली २०७३ समेत जारी गरेको छ तर अनुगमन नहुनाले तिनको कार्यान्वयन अवस्था अत्तोपत्तो छैन । बजार अनुगमन, नियमन र मूल्य हस्तक्षेप गर्ने अधिकार आपूर्ति व्यवस्थापन तथा उपभोक्ता हित संरक्षण विभाग, नापतौल तथा गुणस्तर विभाग र आयल निगमलाई छ । पम्प र ग्यास उद्योग अनुगमन गर्ने मुख्य दायित्व निगम र नापतौल विभागको हो तर विभागले छिटपुट अनुगमन गरे पनि औचित्यहीन जस्तै छ । निगमले भने अनुगमन गरेकै छैन । सरकारले सम्बन्धित निकायलाई घच्घच्याएको पाइँदैन । नियमनअनुगमन नै नहुनाले व्यवसायीको मनोमानीले निरन्तरता पाइरहेको छ । ग्यास उद्योग सञ्चालनमा रहेका बेथिति नियन्त्रण गर्न सम्बन्धित निकायले नियमित अनुगमन गर्न अत्यावश्यक छ । नियम पालनामा लापरबाही गर्ने सञ्चालकलाई कारबाही गर्न सक्नुपर्छ । उद्योग सञ्चालकहरूले नियमकानुन इमानदारसाथ पालना गरेर व्यावसायिक इमानदारी देखाउनुपर्ने हो । उनीहरूले ग्यास उद्योगको सुरक्षामा मात्र ध्यान दिएर पनि पुग्दैन, बजारमा पठाइने सिलिन्डर पनि सुरक्षित बनाउनुपर्छ । दबाब र कमिसनका कारण जथाभावी ग्यास उद्योग एवं तिनका शाखा खोल्न अनुमति दिने प्रवृत्ति पनि रोकिनुपर्छ । ग्यास उद्योग क्षेत्रलाई व्यवस्थित र सुरक्षित बनाउन उपभोक्ता अधिकारकर्मीको आवाज सशक्त हुन पनि उत्तिकै आवश्यक छ ।"
भारतीय विडम्बना,"अमेरिकी राष्ट्रपति डोनाल्ड ट्रम्पले जेरुसेलमलाई इजरायली राजधानी घोषणा गर्नाले अमेरिका विश्वमै एक्लिएको तथ्य संयुक्त राष्ट्र संघ सुरक्षा परिषदको आकस्मिक बैठकसितै राष्ट्र संघले उक्त निर्णय अमान्य ठहर्याउनुबाट पुष्टि भएको छ । ट्रम्पको निर्णय हिंसा र अशान्तिको द्योतक भएको बेला चीनले इजरायल र प्यालेस्टिनबीच जेरुसेलमको मुद्दामा मध्यस्थ गर्ने सन्देश दिनु मध्यपूर्वको शान्ति प्रक्रियामा प्रवेश गर्ने अभिव्यक्ति भएको छ । तर चीनसित हरेक क्षेत्रमा प्रतिस्पर्धा गर्न खोज्ने भारत जेरुसेलममा विकसित राजनीतिक मुद्दामा केही बोलेको छैन । भारतीय प्रधानमन्त्री नरेन्द्र मोदीले इजरायल भ्रमणताका प्यालेस्टिनी नेताहरूसित संवाद गर्ने कुनै संकेत नगर्नु तर यहुदी आन्दोलनका प्रवर्तक डोरहर्जलको स्मारकमा श्रद्धाञ्जली दिन पुग्नुले पनि भारतीय नीतिगत झुकाव फेरिएको बुझ्न सकिन्छ । यसबाट अमेरिकी इजरायली लक्ष्यसित नजिकिनुमा नै भारतीय आर्थिक, राजनीतिक र सामरिक स्वार्थ सीमित हुँदै गएको प्रतित हुन्छ । सन् २००८ मा भारतअमेरिकाबीच गैरसैनिक (सिभिलियन आणविक सम्झौता सम्पन्न भएपछि अमेरिकाले आणविक अप्रसार सन्धि (एमपीटी) को साथै बृहत आणविक परीक्षण सन्धि (सीटीबीटी) मा समेत हस्ताक्षर नगरेको भारतलाई न्युक्लियर सप्लायर्स ग्रुप (एनएसजी) को सदस्यताको निम्ति समर्थन गर्नुले द्विपक्षीय सम्बन्धमा प्रगाढता बढेको छ । यसको पुष्टि २०१६ मा यी दुई मुलुकहरूबीच भएको लजिस्टिक सपोर्ट सम्झौताले गरेको छ । यो द्विपक्षीय सम्झौता अनुसार प्राकृतिक प्रकोपदेखि विभिन्न विपद्को अवस्थामा गैरसैनिकका साथै सैनिक प्रयोगको निम्ति एकअर्काको भूमि प्रयोगको निम्ति उपलब्ध गराइने व्यवस्था गरिएको छ । भारतले अमेरिकालाई हिन्दप्रशान्त क्षेत्रमा छरिएका नौसैनिक केन्द्र र अखडाबाहेक द्वन्द्व र युद्ध चर्किएको अवस्थामा हिन्द महासागरको डियागो गार्सियास्थित अमेरिकी नौसैनिक अखडासित समन्वय कायम गर्न आफ्नो भूमि प्रयोग गर्न दिनेछ । यो सैनिक अखडा राख्ने द्विपक्षीय सम्झौता नभए पनि भारतले अमेरिकी भूमिको प्रयोग कुन उद्देश्यले गर्ने भन्ने प्रश्नचाहिंँ अनुत्तरित नै छ । यस सम्झौताको समीक्षा गर्दा यसमा भारतभन्दा अमेरिकी स्वार्थ हावी भएको पाइन्छ ।यथार्थमा अमेरिकाले भारतलाई आफ्नो स्वार्थ अनुरूप पहिलेदेखि नै प्रयोग गर्दै आएको छ । सन् १९६२ मा चीनभारत बीचको युद्धपछि १९६४ देखि चीनले लोपनोरमा गर्दै आएको आणविक परीक्षणको क्षमता बुझ्न भारतको नन्दादेवी पर्वत शृंखलामा अमेरिकाले श्रवणयन्त्र (लिस्निङ डिभाइस) जडान गरेको थियो । त्यस्तै नेपालको उत्तरी भेगमा चीनविरुद्ध सक्रिय खम्पा विद्रोहीहरूको सहयोगार्थ अमेरिका र भारतबीच सहकार्य भएको थियो । यी दुई दृष्टान्तसितै भुटानबाट खेदिएका नेपाली मूलका भुटानी नागरिकलाई शरणार्थीले पहिले पाइला टेकेको मुलुक भारतले नेपाल हुलेकोमा समेत विश्व मानवअधिकारको प्रवक्ता अमेरिका चुप लागेको थियो । अहिले चीनको अति महत्त्वाकांक्षी योजना बेल्ट एन्ड रोड इनिसिएटिभ (बीआरआई) को चुनौती निस्तेज गर्नकै निम्ति पनि हिन्दप्रशान्त क्षेत्रमा भारतको महत्त्वपूर्ण भूमिका रहने हँुदा अमेरिकाले लोकतान्त्रिक मुलुकहरू बीचको एकताकै रूपमा प्रयोग गरेको छ ।हालै नोभेम्बर २०१७ मा पूर्वी एसियाली तथा आसियान राष्ट्रहरूको सम्मेलनमा सहभागी भएका अमेरिकी राष्ट्रपति ट्रम्पसँगको भेटवार्तामा भारतीय प्रधानमन्त्री मोदीले द्विपक्षीय सम्बन्धको समीक्षासँगै अमेरिकी अपेक्षा परिपूर्ति गर्ने वचन दिनुका साथै दुवै मुलुकले संयुक्त रूपमा एसियाको भविष्यको निम्ति काम गर्नसक्ने आशय व्यक्त गरेका थिए । यो भनाइसितै विश्वका महान लोकतान्त्रिक मुलुकहरूको महान सेना पनि हुनुपर्ने मनसाय सार्वजनिक भएको थियो । यो वार्ता चीन भ्रमणलगत्तै ती सम्मेलनहरूमा सहभागी हुनपुगेका ट्रम्पसित मोदीले गरेका थिए । त्यसैले वार्ताको लक्ष्य स्पष्ट थियो । मोदीले त आसियान राष्ट्रहरूलाई ती राष्ट्रहरूको क्षेत्रीय सुरक्षा संरचनालाई टेवा दिने आश्वासनसमेत दिएका थिए । मोदीको उक्त आश्वासन अमेरिकी राष्ट्रपति ट्रम्पले मनिलामा दक्षिण चीन सागरको विवादमा चीनसित मध्यस्थ गर्ने प्रसंग उठेपछि आएको थियो । त्यसको प्रत्युत्तरमा फिलिपिन्सका राष्ट्रपति डुटेर्रेले यस क्षेत्रभन्दा बाह्य मुलुकहरूले यो मुद्दामा कुनै सरोकार नलिनु भनी चेतावनीयुक्त भाव प्रकट गरेका थिए । आसियान राष्ट्रहरूमध्ये फिलिपिन्स र थाइल्यान्ड त अमेरिकासित सैनिक सन्धि सम्पन्न राष्ट्रहरू हुन् । ती दुवै मुलुकको चीनसितको बढ्दो दौत्य सम्बन्धको पृष्ठभूमिमा आसियान क्षेत्रमा भारतको पहिचान भने अझै आगन्तुक मुलुककै रहेको छ । भलै भारतीय आप्रवासीहरूले साँध जोडिएको म्यानमार, सिंगापुर र मलेसियाको आर्थिक विकासको क्रमलाई अघि बढाएको किन नहोस् । तर सबैजसो पूर्वी र दक्षिणपूर्वी एसियाली मुलुकहरूमा छरिएका चिनियाँ आप्रवासीहरूको योगदान त्यहाँ अतुलनीय छ ।आफ्नो एक्ट इष्ट नीतिको सफलताको निम्ति भारतले दक्षिणपूर्वी एसियाका १० सदस्य राष्ट्रहरूको जीवन्त तथा सक्रिय आसियानको सदस्यता पाउन प्रयत्न जारी राखेजस्तै चीनले दक्षिण एसियाका आठ सदस्यीय मृतप्राय: सार्क संगठनको सदस्यता खोजेको छ । यी क्षेत्रीय संगठनहरूको भूराजनीतिक अवस्थितिप्रति दुवै सक्रिय छन् । भारतले सार्क संगठनको स्वाभाविक नेतृत्व लिई शक्तिराष्ट्रहरूलाई चुनौती दिने अवसर र सामथ्र्य भने गुमाएको छ । सन् १९८५ मा स्थापित सार्कको अहिले जुन अवस्था छ, उपक्षेत्रीय एकता र सम्पन्नताकै निम्ति गठित बिमस्टेकले २० वर्षदेखि काँचुली फेर्नसकेको छैन । सार्क राष्ट्रहरूबीच कनेक्टिभिटीको साथै व्यापारिक सम्बन्ध अघि बढ्न नसकेजस्तै बिमस्टेकसमेत औपचारिक भेटघाट र धार्मिकसांस्कृतिक कार्यक्रममै सीमित हुनुले यी संगठनहरूबाट अपेक्षित प्रतिफल पाउन सकिएको छैन । फलस्वरूप भारतले आफ्नै थलोमा बाह्य चुनौती प्रत्यक्ष व्यहोर्नुपरेको छ । यसकारण छिमेकी पहिले नीति अंगिकार गरेको भारतले दक्षिण एसियामा चीनको कूटनीतिक, आर्थिक र सैनिक प्रभाव रोक्ने रणनीति पुनरावलोकनसितै पुनर्विचार गर्नुपरेको छ ।उदाहरणार्थ आफ्ना छरछिमेकका सात मित्रराष्ट्रहरूसित समेत भारतले दौत्य सम्बन्धमा सहजता कायम गर्नसकेको छैन । भारतले म्यानमारसित सुमधुर सम्बन्ध राख्न रोहिंग्या शरणार्थीहरूलाई आफ्नो राष्ट्रिय सुरक्षाको निम्ति खतरा भन्दै लघार्ने निर्णय गर्दा चीनले भने म्यानमार र बंगलादेशबीच रोहिंग्या समस्या समाधान गर्न आफ्नो तीनबँुदे प्रस्तावमा सहमत गराउन सफल भएको छ । नेतृत्वको अपरिपक्वता होइन, द्विपक्षीय सम्बन्ध कूटनीतिक परिपक्वताले नै कुनै पनि मुलुकको प्रभाव आँकलन गर्ने माध्यम हुन्छ । त्यस्तै हिन्द महासागरको पश्चिममा रहेको ससाना टापुहरूले बनेको मुलुक माल्दिभ्स चीनले खुला र स्वतन्त्र व्यापार सम्झौता गरेको छ । हुन त माल्दिभ्स र भारतबीच पनि खुला व्यापार सम्झौता नभएको होइन । तर चीनसित सम्बन्ध सुध्रिनुको प्रमुख कारण मालेको नयाँ दिल्लीसितको सम्बन्धमा आन्तरिक राजनीतिक खिचातानीको प्रभाव रहेको छ । चिनियाँ राष्ट्रपति सी चिन फिङको सन् २०१४ मा सम्पन्न माल्दिभ्स भ्रमणले सम्बन्धमा नयाँ मोड ल्याएको छ । त्यसबेला माल्दिभ्सका राष्ट्रपति अब्दुल्लाह यामिनले चीनको सिल्क जल मार्ग योजनामा सामेल हुने वचन दिएका थिए । भारतीय कम्पनीको काममा असन्तुष्टि जनाएर चिनियाँ सरकारी कम्पनीलाई ८० करोड अमेरिकी डलर लागतको विमानस्थल सुधार र विकासको जिम्मा दिएको छ । अर्काेतिर श्रीलंकाले पनि भारतको असन्तुष्टिको बाबजुद चीननिर्मित हाम्वानटोटा बन्दरगाहको ९९ वर्षसम्मको स्वामित्व चीनलाई हस्तान्तरण गरेको छ । यसको महत्ता पाकिस्तानको ग्वादर बन्दरगाहजस्तै भारतीय सामरिक संवेदनशीलता विपरीत छ । यसकारण शीतयुद्धताका हिन्द महासागरको डियागो गार्सिया टापुमा स्थित अमेरिकी नौसैनिक अखडा भारतको निम्ति पहिले टाउको दुखाइ भए पनि अहिले अति आवश्यक संसाधन भएको छ । हिन्द महासागरमा चीनको बढ्दो उपस्थितिले भारतको निम्ति अमेरिकी नौसैनिक अखडाको महत्ता बढेको छ । त्यस्तै नेपालभारत सम्बन्धमा रहेको असहजताको प्रतिछाया नेपालको स्थानीय निर्वाचनसितै प्रतिनिधिसभा र प्रदेशसभा चुनाव परिणाममा परेको छ । यसको सुरुवात तत्कालीन प्रधानमन्त्री सुशील कोइराला र एमाले अध्यक्ष केपी ओली बीचको सहमति तोडिएपछि संसद्मा प्रधानमन्त्री पदको निर्वाचनबाट भएको थियो । मोदी सरकारले नेपालको जारी संविधानप्रति असन्तुष्टि जनाई नाकाबन्दी लगाई जुन अमानवीय प्रवृत्ति देखाएको थियो, त्यसले आहत आम नेपालीले चुनावमा विदेश सम्बन्धप्रति न्यून सरोकार रहे पनि मतदानद्वारा नाकाबन्दीको पीडा अमेट रहेको स्पष्ट गरेका छन् । यसले गर्दा निर्वाचनमा वाम गठबन्धनको दिग्विजय र केपी ओली नै प्रधानमन्त्री हुने निश्चितताले गर्दा मोदी सरकारमात्र नभई भारतीय नेतृत्व वर्ग, बुद्धिजीवी तथा सञ्चार माध्यमसमेत विस्मित भएका छन् ।भारतलाई नेपालसित डिल गर्न अब नियुक्त हुने प्रधानमन्त्रीलाई बधाई अनि राजकीय भ्रमणको निम्तो दिँंदैमा पुग्ने छैन । सन्धि, सम्झौता र आश्वासनहरूले भरिएको नेपालभारत सम्बन्धलाई ट्रयाकमा ल्याउन भारतले निकै कसरत गर्नु पर्नेछ । किनभने नेपालमा आर्थिक सहयोग र लगानीको क्षेत्रमा पनि चीन भारतभन्दा अघि बढिसकेको छ । अब बन्ने नेपाल सरकारको प्राथमिकता पनि भूराजनीतिक चुनौती झेल्ने रणनीतिक सोचसहित अघि बढ्नुपर्ने हुनेछ । फलस्वरूप यसले विकास र राजनीतिक स्थायित्वलाई टेवा दिन सकोस् । आन्तरिक राजनीति बाह्य प्रभावबाट मुक्त हुनसकेन भने राजनीतिक स्थिरता र स्थायित्व चियागफमै सीमित हुनेछ । किनभने अत्यधिक परनिर्भरताले नै अनाहकमा बाह्य प्रभाव बढाउन सहजता प्रदान गरेको छ । विगतमा नेपाल बाह्य शक्तिबाट प्रभावितमात्र भएन, ठाडो हस्तक्षेपको सिकारसमेत भयो । तसर्थ राष्ट्रको दीर्घकालीन हितकै परिप्रेक्ष्यमा नेपालले द्विपक्षीय र बहुपक्षीय सम्बन्ध विकसित गर्नुपर्ने अपरिहार्यता छ । किनभने नेपालमा बढ्दो चिनियाँ प्रभाव भारतको लागि कुनै परिस्थितिमा पनि सहज हुने छैन ।छिमेकीहरूसितको सम्बन्धमा बढ्दो तनावको कारण जतिसुकै विडम्बनापूर्ण स्थितिमा पुगे पनि भारतसित थुप्रै विकल्पहरू छन् । चीनसित सन्तुलित सम्बन्ध राख्न सक्ने क्षमता पनि छ । भुटानको सीमामा रहेको डोक्लाङ विवादमा दुवै मुलुकका सेना ७३ दिनसम्म परस्पर भिड्ने स्थितिमा पुग्नु, बंगलादेश र म्यानमारबीच रोहिंग्या शरणार्थी समस्या हल गर्न सहमत गराउनुसितै माल्दिभ्स र श्रीलंकासित चीनको सम्बन्ध सुदृढ हुनुले पनि भारतलाई अमेरिका, जापान र अष्ट्रेलिया सम्मिलित चौपक्षीय गठबन्धन क्वाडको आकर्षण बढेको छ । अमेरिकाले हिन्दप्रशान्त क्षेत्रमा भारतको केन्द्रीय भूमिकालाई महत्ता दिनुले नयाँदिल्लीको रणनीतिक आयाम बढेको छ । तर क्वाड अवधारणा अझै छलफलकै क्रममा छ । यसले आकार लिने सुनिश्चित भइसकेको छैन । जापानले सन् २००७ मा यो प्रसंग उठाएदेखि २०१७ मा पहिलोपटक विदेश सचिवस्तरीय औपचारिक बैठक मनिलामा बसेको छ । तर अमेरिकी राष्ट्रपति ट्रम्पले चीन भ्रमणको क्रममा २५३ अर्ब अमेरिकी डलरको व्यापार सम्झौतासितै ४० अर्ब अमेरिकी डलर लागतको संयुक्त सिल्क रोड (कोष) स्थापना गर्ने सहमतिले गर्दा बीआरआईको विरोधमा रहेको भारतले यसलाई कसरी बुझेको छ, कुनै जानकारी छैन ।"
खोइ उपभोक्ता अधिकारकर्मी ?,"पुस ६ गते कान्तिपुरको अग्रपृष्ठमा प्रकाशित ग्यास कि सिलिन्डर बम ? शीर्षकको समाचारले गम्भीर बनायो । ९० प्रतिशत ग्यास उद्योग मापदण्ड बाहिर हुनु सामान्य कुरा होइन । यसले के कुरा प्रस्ट पार्छ भने देशमा उपभोक्ताको हकअधिकारबारे आवाज उठाउने कुनै निकाय छैन । व्यवसायीहरूकै मनोमानी चल्छ, नियम कानुन सबै व्यवसायीकै हातमा छ । वीरगन्जमा भएको भीषण आगलागीले मात्र यो तथ्य बाहिर ल्यायो, नत्र यस्ता घटना धेरैपटक धेरै ठाउँमा भइरहेका छन् । तर सरोकार राख्ने निकायहरू घटना भएपछि मात्र बाहिर निस्कने र दुईचार दिन बाहिर तातिए जस्तो गर्ने अनि वर्षौंसम्म कानमा तेल हालेर बस्ने प्रवृत्तिले यस्ता घटना भइरहन्छन् ।जब सडक दुर्घटनामा परेर एकैपटक दर्जनौंले ज्यान गुमाउँछन्, अनिमात्र सडक अनुगमनको लागि सरकार बाहिर निस्कन्छ । जब घटना सेलाउँछ, सरकार दुलो पसेको सर्पजस्तै भइदिन्छ । वीरगन्जको अहिलेको घटना र बाहिर आएको जुन तथ्य छ, त्यसमा पनि सरकार यसैगरी एकदुई दिन तातिएर सेलाउने हो भने सम्झे हुन्छ, हाम्रो देश कुनै कानुन नभएको देश हो । अर्काे कुरा उपभोक्ताको हकअधिकारको लागि स्थापना भएका, उपभोक्ता अधिकार अनुसन्धान मञ्च, अनुगमनको जिम्मा लिने आपूर्ति व्यवस्थापन तथा उपभोक्ता हित संरक्षण विभाग, गुणस्तर विभाग र आयल निगमको काम के हो ? ती विभागमा बसेका पदाधिकारीले यो घटनामा जिम्मेवार हुनुपर्छ कि पर्दैन ? दोष व्यवसायीको देखाएर आफू पानीमाथिको ओभानो हुनखोज्ने सम्बन्धित निकायलाई पनि कारबाहीको दायरामा ल्याइनुपर्छ । ९० प्रतिशत ग्यास उद्योग मापदण्ड विपरीत सञ्चालन भइरहँदा यत्रा निकायहरूले के हेरेर बसेका हुन् ? वीरगन्जका आगलागीपछि त्यस बस्तीबाट उठिबास लागेको जनताको जीवन सुरक्षाको जिम्मा कसले लिने ? घटनाको जिम्मेवारी कसले लिने ? सम्बन्धित निकायले जवाफ देओस् । यसमा पनि आपूर्ति व्यवस्थापन तथा उपभोक्ता हित संरक्षण विभाग, गुणस्तर विभाग र आयल निगम चुप लागेर बस्नु गैरजिम्मेवारपूर्ण हुनेछ । कृष्णप्रसाद शर्माकाठमाडौंजब समस्या आउँछ, तब सरकार चनाखो हुन्छ, प्रशासन सक्रिय हुन्छ, अनि अनुगमन सल्बलाउन थाल्छ । मिडिया गहिराइसम्म पुग्छ र देशभरिका उद्योगको तथ्यांक सार्वजनिक गर्नेतर्फ लाग्छ । पर्साको सुखचैनामा रहेको सुपर ग्यास उद्योगमा भएको आगलागीले राज्यको व्यवस्थापन कतिको फितलो र कमजोर रहेछ भन्ने बुझाउँछ । प्रज्वनलशील पदार्थमा उद्योगपतिले देखाएको लापरबाही र वाणिज्य कार्यालयको चरम लापरबाहीले यो घटना भएको हो । यसमा उद्योग दर्ता गरेर आफ्नो दायित्व पूरा ठान्ने सरकारी कर्मचारी र उद्योगपतिलाई दोषी मान्नुपर्छ । उद्योग सञ्चालन गरेपछि प्राकृतिक वा घटनालाई निस्तेज पार्न पूर्वतयारी वा सुरक्षा प्रबन्ध मिलाएको देखिँदैन । नोक्सानीबाट जोगिन उद्योग र सामानको बिमा गरेर ढुक्क बस्ने खराब सोचका उद्योगपति र मापदण्डविना नै उद्योग सञ्चालन गर्दा पनि नियमित अनुगमन नगर्ने सरकारको लापरबाहीले मानवीय क्षति व्यहोर्नुपरेको छ । घटना पश्चात जाँचबुझ समिति गठन गरिन्छ र प्रतिवेदन सार्वजनिक गरिन्छ, तर कार्यान्वयन गरिँदैन । त्यसकारण ग्यास उद्योगमात्र होइन, सम्पूर्ण उद्योगमा नियमित अनुगमन हुनुपर्छ । मापदण्डविना खोलिएको उद्योग बन्द हुनुपर्छ । गतवर्ष इन्टाभट्टामा प्राविधिक जाँच नगरी इँटा पोल्दा चिम्नी नै विस्फोट भई मानवीय क्षति भएको थियो र त्यसपछि सरकार चनाखो भएको थियो । अनुगमन गरियो । इँटाभट्टाहरूमा नियमित अनुगमन हँुदैछ कि छैन ? प्रमोद पौडेलवीरगन्ज, पर्सावीरगन्जको सुपर ग्यास उद्योगमा आगलागी हुँदा निभाउन पुगेका दुई अग्नि नियन्त्रकको जलेर मृत्यु भएको र दुईजना घाइते भएको समाचारले दु:ख लागेको छ । यस घटनाले संवेदनशील उद्योगहरूको सुरक्षा व्यवस्थालाई पनि नंग्याएको छ । सुरक्षाका लागि रहेका अग्नि नियन्त्रकको मृत्युले तिनीहरूको तालिम र त्यसको अद्यावधिकतामा प्रश्न खडा गरेको छ । अति आवश्यक तर अति ज्वलनशील यस्ता घरायसी प्रयोगमा आउने सामग्री उत्पादन गर्ने उद्योगको उत्पादन र सुरक्षा प्रणालीको सरकारद्वारा निरन्तर कडा अनुगमन र निरीक्षण हुनुको साथै यस्ता उद्योग मानव बस्तीबाट टाढा राख्नुपर्ने कुरोमा सम्बन्धित निकायको ध्यान पुग्नु जरुरी छ । महेन्द्रसिंह बमटीकापुर १, कैलाली"
युवा नेताको सराहनीय प्रयास,"हारको समीक्षा गर्न पार्टी सभापति शेरबहादुर देउवाले केन्द्रीय कार्यसमितिको बैठक नबोलाएपछि चन्द्र भण्डारी, गगन थापाजस्ता युवा नेता अघि सरेका छन् । बुधबार युवा नेताहरूले भेला भई त्यसको पहल गरेछन् । यो राम्रो प्रयास हो । अब बुढापाका नेताबाट कांग्रेसको रथ अगाडि बढ्न सक्दैन । न जनताले नै विश्वास गर्छन् । इमानदार कर्मठ युवालाई जिम्मोरी दिन सके मात्र कांग्रेसले पुनर्जीवन पाउन सक्छ । त्यसका लागि देउवा र रामचन्द्र पौडेलहरू पछि सर्न सक्नुपर्छ । तर उदेकलाग्दो कुरा, पार्टी सभापति देउवाले निर्वाचन परिणाम आएको दुई साता बित्न थाल्दासमेत हारको प्रायश्चित गरी पार्टीको केन्द्रीय कार्यसमितिको बैठक बोलाई अबको नेतृत्व युवामा जानेछ भन्नसकेका छैनन् । लाग्छ, देउवामा हारको कुनै दु:ख र हीनताबोध छैन । जबकि पार्टी हारमा नीतिभन्दा पनि बढी देउवाको मनलाग्दी व्यक्तिगत निणर्य कारक थियो र देउवाले जे गरे पनि मौन समर्थन गर्ने अग्रज नेताहरूको दोष थियो ।देउवाको राजनीतिक यात्रा त प्राय: समाप्त भयो नै । तर कांग्रेसमा लागेका बाँकी युवा नेताको भविष्य बाँकी छ । कांग्रेसलाई सुदृढ पार्नसके मात्र उनीहरूको भविष्य रहन्छ । त्यसका लागि पनि हारको समीक्षा गर्दै भविष्यको गोरेटो कोर्नुपर्छ । गगन थापा, विश्वप्रकाश शर्मा, धनराज गुरुङ, प्रदीप पौडेल, गुरुराज घिमिरे, गोविन्द भट्टराईजस्ता सयौं युवा नेताले सुधारका लागि पहल गर्नुपर्छ । देउवाले हारको समीक्षा गर्न नमाने पनि ती युवा नेताहरूले नेतृत्वलाई दबाब दिन सक्नुपर्छ । यस पटक कांग्रेसका नेताहरू आफ्नो कारणले भन्दा पनि नेतृत्वले लिएका जनभावना विपरीतका निणर्यहरूले गर्दा हारेका हुन् । देउवा र उनको किचेन क्याबिनेटको गलत कदमले नेपाली कांग्रेस जनताबाट दण्डित हुनपुगेको छ । यो किन भएको हो र अब जनताको मन जित्न कांग्रेस कसरी अगाडि बढ्नुपर्छ भनेर हिँड्न पनि कांग्रेसभित्र हारको गम्भीर समीक्षा थाल्नुपर्छ । होइन भने नेपाली कांग्रेस अझ तल खस्कनेछ । देउवाले पनि पार्टी पराजयको प्रायश्चित गर्दै पार्टी सभापति पद त्याग गर्न सक्नुपर्छ । र देउवा सत्ताबाट जति चाँडो बाहिरिन्छन्, उति थप बदनामीबाट कांग्रेस जोगिनेछ । गोपाल देवकोटागोकणेश्वर८, काठमाडौं"
उत्साह जायज,"विष्णु सपकोटाले जनादेश अपव्याख्याको जोखिम शीर्षकको लेखमा अहिले विजय हासिल गरेका दलहरूले आफूले पाएको अभिमतलाई धेरै उत्साही भएर अर्थ लगाउन खोज्नु उचित हुँदैन भन्नुभयो । तर विशेषगरी वाम गठबन्धन उत्साही हुनु स्वाभाविक हो । किनभने लेखकले लेखको अलि तल्लो भागमा भनेजस्तो उनीहरूले अबको पाँच वर्षका लागि सरकार बनाउने म्यान्डेट पाएका छन् । हामीलाई भोट देऊ, हामी स्थिर सरकार बनाएर देश चलाउछौं, अनि विकासको ढोका खोल्छौं भनेर हिँडेका दलहरूले बहुमत ल्याए । जनतासंँग जे मागेको त्यही पाए । लेखकले भनेजस्तो लोकप्रिय मतका अधारमा कांग्रेस एमालेभन्दा धेरै पर छैन । तर उसका उम्मेदवारले हजारौं मतले हार्नु भनेको कांग्रेस नै हार्नु हो । जनताले यस चुनावमार्फत स्पष्ट सन्देश दिएका छन् कांग्रेसको आवश्यकता देशलाई छ, तर देश हाँक्ने कुरामा चाहिँ अब उसको विश्वास रहेन । लेखकले भनेजस्तै प्रदेश २ का जनताले संविधान संशोधनको माग उठाउने मधेसी दललाई बहुमत दिएका छन् । जबकि समग्र नतिजामा त्यसको विपक्षमा रहेको एमाले अगाडि छ । तर त्यसो भन्दैमा मधेसी दलले पाएको मतलाई अवमूल्यन गर्न मिल्दैन । उनीहरूले भनेजसरी नै संविधान संशोधन गर्न नसकिएला, तर पहिलाजस्तो मधेसी जनताकै भोट नपाएका दल हुन् र उनीहरूले मधेसी जनताको म्यान्डेट बोक्दैनन् भन्न सक्ने अवस्था रहँदैन । अन्त्यमा, लेखकले भनेजस्तो केपी ओली र उनको समूह बढी उन्मादीचाहिँ हुनुहुन्न । सबै पार्टी विशेषगरी कांग्रेससँंग सहकार्य गरेर अघि बढ्दा देशलाई फाइदा पुग्छ । उन्मादी भएर जथाभावी गर्नु अघि ओली एन्ड लाङटाङ कम्पनीले अर्को चुनाव पनि हुन्छ भन्ने हेक्का राख्नुपर्छ । जनताले चाहेको विकास हो, समृद्धि हो । अबको पाँच वर्षमा जनतालाई यी कुराको छनक दिन सकेनन् भने अर्को चुनावमा वाम गठबन्धनले परिणाम भोग्नैपर्छ । कांग्रेससँग रचनात्मक प्रतिपक्षको भूमिकामा रहनुबाहेक अरू केही उपाय छैन । उसका लागि अबको पाँच वर्ष पार्टी सुदृढीकरण गर्ने मौका पनि हो । जनतासंँग गएर गरेका गल्तीको माफी माग्ने अनि अब सुध्रिन्छु भनेर वाचा गर्ने पनि बेला हो । प्रवीन छेत्री कपन, काठमाडौं"
राष्ट्रपतिको सोच प्रशंसनीय,"आलंकारिक राष्ट्रपतिले धर्मसंकटपूर्ण विवादका घेरामा तानिएपछि आफैं मुख खोलेर अध्यादेशका सन्दर्भका केपी ओली र प्रचण्डलाई शीतलनिवासमा भएको बैठकमै भनिन्, अध्यादेशमा सहमति जुटाउनुस् । राष्ट्रिय सभाको गठन एकल संक्रमणीय वा बहुमतीय भन्नेमा आआफ्ना तर्क अघि सारिँदा अध्यादेश जारी नभएर सरकार गठन कहिले हुन्छ भन्नेमा अन्योल छ । ओली, प्रचण्ड वा शेरबहादुर देउवाका एकल प्रयासले निकास ननिस्कने पक्कापक्की भएपछि राष्ट्रपति स्वयम्ले सर्वसम्मतको बाटो खोज्नु उपयुक्त हुने ठानी दुवै पार्टी अध्यक्षलाई असहमतिको गाँठो खुलाउन यस्तो आग्रह गरेकी हुन् । राष्ट्रपति कार्यालय सदैव उचित निकासका पक्षमा रहेको र आलंकारिक भूमिकाबाट दायाँबायाँ नगरे पनि आक्षेपका स्वर सुनिएकाले आफू चिन्तित भएको व्यहोरा पनि उनले दर्साएकी छन् । संसद्् विघटन हुनुपूर्व सहमति नजुटेपछि विधेयकबाट अध्यादेशको रूप धारण गरी उनै राष्ट्रपतिसमक्ष देउवा सरकारबाट सदरका निम्ति पेस गरेको राष्ट्रिय सभा सदस्य निर्वाचनसम्बन्धी अध्यादेश पारित नगरी राष्ट्रपति कार्यालयले रोकेको देउवापक्षीय भनाइ छ । सत्तामोह वा कानुनी जटिलताजस्ता बहसले मात्र समाधान नहुने हँुदा तीन दलका तीन नेता एक ठाउँ आए मात्र समस्याको जड पहिचान हुने राष्ट्रपतिको सोच प्रशंसनीय देखिन्छ । श्यामसुन्दर कुइँकेलहाँडीगाउँ, काठमाडौं"
"भूपालेन्द्र होइन, भूपेन्द्र","पुस ४ गते कान्तिपुुर दैनिकमा रानीपोखरीमा फेरि कंंक्रिट निर्माण भन्ने शीर्षक समाचारमा रानीपोखरीको पुनर्निर्माणमा अहिले के कस्तो भइरहेछ भन्ने कुरा खुलाएर लेखिएको रहेछ । तर त्यसमा इतिहाससम्बन्धी केही गल्ती देखिएकाले तिनको परिशुद्धिका लागि यो पत्र लेखेकी छु । प्रताप मल्लले आफ्ना अर्का दुई रानी अनन्तप्रिया र प्रभावतीको सालिक, ५ छोरा भूपालेन्द्र, नृपेन्द्र, पार्थिवेन्द्र, महिपतेन्द्र, चक्रवतेन्द्रका सालिक पनि राख्न लगाए । आफ्नो सालिक पनि राखे भनी हनुमानढोकामा देगुतले अगाडिको स्तम्भमाथि राखिएको सालिकतर्फ यहाँ औंल्याएको देखिन्छ । यहाँ अरू कुरा त ठीक छ, तर प्रताप मल्लका जेठा छोराको नाम भूपालेन्द्र होइन, भूपेन्द्र हो । भूपालेन्द्र त प्रताप मल्लका नाति हुन् । त्यही स्तम्भमा कँुदिएको लेखमा भूपेन्द्र भनी स्पष्टसँग लेखिएको छ । प्रताप मल्लका एकजना छोराको नाम भूपेन्द्र भएको कुरा प्रमाणसहित विसं २०१० मै धनवज्र वज्राचार्य र ज्ञानमणि नेपालद्वारा इतिहास संशोधन १ संख्या, १११२ पृ मा लेखिएको हो । विसं १७२७ मा बनेको रानीपोखरी भनी यहाँ लेखिए पनि वास्तवमा रानीपोखरीको प्रतिष्ठा विसं १७२५ माघमै भइसकेको थियो भन्ने कुरा पत्ता लागेको ५ वर्ष भइसक्यो (महेशराज पन्त, प्रताप मल्लको तीर्थजात्रा, पूर्णिमा १३७ पूर्णांक, २०६९, २० पृ) । रोशनी श्रेष्ठथानकोट, काठमाडौं"
केसीको सतही तर्क,"अर्जुननरसिंह केसीको निर्वाचनपछिको कांग्रेस पढेपछि केही लेख्न मन लाग्यो । केसीले प्रचारप्रसारको कमीले कांग्रेसको पराजय भयो भन्नुभएको छ । निश्चय पनि वाम दलहरूको गठबन्धनचाहिँ कांग्रेसलाई पराजित गर्ने कारण हो । कांग्रेस पराजयको प्रमुख कारण भनेको नै सत्ता सञ्चालनका क्रममा कांग्रेस नेतृत्वबाट भएको गम्भीर प्रकृतिका त्रुटिहरू नै हुन् भन्न केसी जतिको नेताले अप्ठ्यारो मान्नुपर्ने थिएन । मधेसवादी दलहरूले तराईमा आन्दोलन चर्काइरहँदा उनीहरूलाई मौन समर्थन गर्दै नेपाल सरकारलाई दबाब दिने मनसायबाट अभिप्रेरित भई भारत सरकारले नेपालमाथि अघोषित नाकाबन्दी सुरु गरेको सबैमा जगजाहेर हुँदाहुँदै कांग्रेसले नाकाबन्दी होइन, असहज परिस्थिति जसले कांग्रेसको छवि धमिलियो । आईजीपी नियुक्ति प्रकरण, प्रधानन्यायाधीश सुशीला कार्की माथिको महाअभियोगको प्रस्तावजस्ता अदूरदर्शी निर्णयले कांग्रेसको विकल्पमा सोच्न बाध्य बनायो । यस्ता ठोस कारणलाई आत्मसात नगर्ने हो र सतही कुरा गरेर जनतालाई गुमराहमा राख्न सकिन्छ भन्ने सोचले नेपाली कांग्रेसमा निरन्तरता पाउनुहुन्न । गोपाल रायाकोटेश्वर, काठमाडौं"
उन्नतिको शिखर,उत्तरबाट रेल चढेर विकास आउँछ रेमुलुक अब प्रगतिको शिखर चढ्छ रेरेलको झ्यालमा हात हल्लाउँदै कुद्न पाइने भोएकैदिनमा मेचीकाली घुम्न भ्याइने भोतराईका फाँटदेखि हिमाल फेदीसम्मएकैछिनमा दुईचार फन्को लाउन पाइने भोझापाबाट छुटेको रेल चिसापानी पुग्दाकर्णालीको मीठो माछा चाख्न पाइने भोजनकपुरको काउन्टरबाट टिकट काटी चढ्दाटनकपुरको महाकाली घुम्न भ्याइन्छ रेसपना यो विपनामा पूरा हुन्छ रेअनि देशले उन्नतिको शिखर छुन्छ रे । कृष्ण कुम्पुरेधादिङ
विधिको उपहास र सच्याउने बाटो,"अन्त्यमा आफ्नै क्षेत्रबारे संयोगवश आज बार दिवस हो । २०१३ पुस ७ गते जन्मेको नेपाल बार एसोसिएसन आजबाट ६२ औं वर्षमा प्रवेश गरेको छ । विधिको शासन, संवैधानिक सर्वोच्चता, स्वतन्त्र न्यायपालिका र पेसागत हकहितलाई प्राथमिक उद्देश्य राखेर स्थापना भएको नेपाल बार मुलुकको लोकतान्त्रिक आन्दोलनको अग्रणी संस्था हो । तर आफ्नो गौरवमय अतितको व्याज खाएर मात्र यो संस्था अब अघि बढ्न सक्दैन । बारको मूल उद्देश्य सत्ताबाट हुने नागरिक अधिकारमाथिको अतिक्रमण र गैरसंवैधानिक कार्यविरुद्ध निरन्तर वाचडगको भूमिका निर्वाह गर्नु हो । त्यसैले नेपाल बार स्थायी प्रतिपक्ष हो । सरकारमा को छ भन्ने आधारमा यसले आफ्नो दृष्टिकोण बनाउनु हँुदैन । दुई दलीय गठबन्धनले करिब दुई तिहाइ बहुमत ल्याएको यो बखतमा सरकार झन् निरंकुश र नागरिक अधिकारमाथि थिचोमिचो गर्ने प्रवृत्तिको हुनसक्ने टड्कारो सम्भावना रहेकोले बारले अझै सशक्त स्थायी प्रतिपक्षको भूमिका निर्वाह गर्नु जरुरी छ । तर दु:खका साथ भन्नुपर्छ बारको वर्तमान नेतृत्व आफ्नो मूल उद्देश्यबाट विचलित भई सत्ताको ताबेदारजस्तो हुनपुगेको छ । आजको यो दिनमा यति कुरा लेख्न बहुत गाह्रो लागेको छ, तर यथार्थलाई ढाकछोप गर्न पनि मन लागेन । न्यायपरिषद र न्यायपालिकाले गरेका गलत कामको जमेर आलोचना गर्ने दायित्व र इतिहास भएको बार आज ढाकछोप गर्ने संस्थाको रूपमा परिणत हुन खोज्दैछ । विधिको शासन र संवैधानिक सर्वोच्चतासहित उच्च लोकतान्त्रिक संस्कारको विकास गर्न नेपाल बारले निरन्तर खबरदारी गरिरहनुपर्छ । बार दिवसले मुलुकमा विधिको शासन र लोकतान्त्रिक संस्कारको विकासमा लाग्न सबैलाई प्रेरणा प्रदान गरोस्, शुभकामना ।"
हामीलाई चाहिने एउटै वाद,"हालै सम्पन्न चुनावी मेलामा एकापसमा निकै आरोपप्रत्यारोप लगाएको सुनियो । कसैले कसैलाई सर्वसत्तावादी, अधिनायकवादी भनेका छन् भने कसैले लम्पसारवादी, दक्षिणवादी, उत्तरवादी, पश्चिमवादी, एनजीओवादी यस बाहेक कैयौं नयाँ शब्दहरू पनि नेपाली शब्दकोशमा जन्मिएका छन् । चुनावी भाषणमा एकार्काप्रति लगाएका वादको आरोप सिर्फ जनतालाई उत्तेजित र आकर्षित गरेर भोट बटुल्ने, अल्छी र स्वार्थी नाराबाहेक अरू केही हुन सक्दैन । वास्तवमा भन्ने हो भने कुनै पनि देश विकासका लागि अरू वाद आवश्यक पर्दैन, सिर्फ एउटा वाद भए पुग्छ, त्यो हो बलियो राष्ट्रवाद । संसारको इतिहासको लेखाजोखा गर्ने हो भने मलेसियाको समग्र विकासका लागि महाथिर मोहम्मदको नेतृत्वमा त्यहाँ कुन वाद थियो ? ली क्वान युले सिंगापुरको विकासका लागि कुन वादको अनुशरण गरे ? उनीहरूले समग्र रूपमा आआफ्नै राष्ट्रवादलाई शिरोपर गरेर सबैलाई समेटेरै त देश विकास गरे । उनीहरू कहिलेकाहीं बाह्य दृष्टिकोणमा क्रूर पनि देखिए । तर राष्ट्र र राष्ट्रियताको सवालमा कसैसँग सौदाबाजी गरेनन् । आफ्ना जनतालाई धोका दिएनन् र विचलित पनि भएनन् । वास्तवमा देशको समग्र विकास गर्न कस्सिने नेतृत्वले राष्ट्र र राष्ट्रियताको सवालमा कसैको मुलाहिजामा लागेर कुनै प्रकारको सौदाबाजी गर्न हुन्न । राष्ट्रिय स्वार्थलाई सर्वोपरी ठानेर अगाडि बढ्ने नेतृत्वमा कहिलेकाहीं उतारचढाव त होला, तर विचलित हुनुपर्दैन । त्यस्ता नेतृत्वलाई सम्पूर्ण जनताले साथ दिनेछन् । उदाहरणका लागि नेल्सन मण्डेलालाई लिन सकिन्छ । नेपाल राष्ट्र र राष्ट्रियताको संरक्षण र सम्बद्र्धनका लागि त्यसबेलाको समय र परिस्थिति अनुरूप बडामहाराजा पृथ्वीनारायण शाह र राजा महेन्द्रले खेलेका भूमिका, प्रजातान्त्रिक अभ्याससहित समसामयिक भूराजनीतिलाई मनन गर्दै राजा वीरेन्द्र, बीपी कोइराला, मनमोहन अधिकारी र मदन भण्डारीले खेलेको भूमिकामा नेपाली जनताले साथ दिएकै हुन् । आज नेपाली जनमानसमा ती घटनाहरू झलझली सम्झनामा आइरहेको छ । हालैका चुनावी भाषणमा वाम गठबन्धनका शीर्ष नेतृत्वबाट नेपाली कांग्रेसले देश निर्माणमा बीपीको धार छाडिसक्यो, अब हामी त्यो धार पनि लिएर अगाडि बढ्छौं भनेको सुन्दा जनमानसमा अर्को एउटा नयाँ राजनीतिक तरंग आएको छ । चुनावको नतिजाले पनि केही संकेत गरेको छ । यसको लेखाजोखा भविष्यमा हुने नै छ ।एउटा देशभित्र रहेका विभिन्न समुदायलाई एउटै सूत्रमा बाँधेर समग्र देश विकासका लागि अगाडि बढ्ने र बढाउने मूलमन्त्र नै बलियो राष्ट्रियता हो । नेपालको इतिहासमा हालको दिनमा जस्तो कमजोर राष्ट्रियता कहिल्यै नभएको हामी सबैमा महसुस भइसकेको छ । यसै अवसरमा बाह्य शक्तिहरू आआफ्ना स्वार्थपूर्ति गर्न, नेपालको राष्ट्रियता बलियो पार्ने खम्बाहरू ढाल्न र हल्लाउन सफल भएको हामी सबैले मनन गरिसकेका छौं । हालै सम्पन्न निर्वाचनमा विगतका सबै कुराहरू बिर्सिएर राष्ट्रियता बलियो पार्नुपर्छ भन्नेतर्फ जनलहर आकर्षित भएको झिनो संकेत देखिएको छ । यसमा विजयी नेतृत्वहरूले पनि महसुस गरेकै होलान् । २०६२६३ को परिवर्तनपछि हाम्रा धेरै संरचना, जिम्मेवार निकायहरू खल्बलिएका र गुजुल्टिएका छन् । अब बन्ने नयाँ सरकारले ती संरचना र निकायहरूलाई कसैको मुलाहिजामा नफँसी एकएक गरेर केलाउन र दरिलो पार्न गहकिलो कदम चाल्नैपर्छ । ताकि अखण्ड नेपालभित्र तिम्रो र मेरो भन्ने वातावरण नबनी हाम्रो र राम्रो नेपाल भन्ने लहर आओस् । अन्यथा नयाँ सरकार बनेसँगै नयाँ द्वन्द्वको सुरुवात भई फेरि जनता निराश हुनेछन् । विगतका दृष्टान्तलाई नियाल्दा हरेक चुनावमा जनतालाई आकर्षित पार्ने, नयाँनयाँ आश्वासनहरू बाँडी जनताको मत लिई व्यक्ति वा दल विजयी हुने र त्यसपछि दलहरूले कुनै पनि वाचालाई वास्तै नगरी देश र जनतालाई निराश पार्ने काम भएको छ । फेरि पनि त्यही प्रवृत्ति भएमा नेपाल झनै कमजोर हुनेछ र बाह्य हस्तक्षेप झनै बढ्नेछ । यसलाई अब बन्ने नयाँ सरकारले समयमै मनन गर्नैपर्ने देखिन्छ । धमला नेपाली सेनाका अवकाश प्राप्त उपरथी हुन् ।"
संघीय संरचनाको परीक्षा,"संविधानले संघ, प्रदेश र स्थानीय तहमा शक्ति संरचना र स्रोत बाँडफाँड गरेको छ । संविधान कार्यान्वयनका लागि यी तीन तहका निर्वाचन सम्पन्न भए । निर्वाचनमा जनताको उत्साह देखियो, किनकि त्यो आवश्यकता थियो । सर्वसाधारणलाई संघीय पद्धतिबारे बुभ्नभन्दा पनि चुनाव हुनु महत्त्वपूर्ण थियो ।चुनावले राजनीतिक माहोल तयार गर्यो । निर्वाचनमा आर्थिक गतिविधि बढ्यो । चुनावमा अत्यधिक खर्च गरिएको धनराशि कहाँबाट आयो ? राजनीतिक पक्षबाट हेर्दा सधैं तितरवितर रहेका वाम दलहरूले चुनावको मुखमा कसरी गठबन्धन बनाए ? यी विषयमा सर्वसाधारणलाई जानकारी हुने कुरा भएन । राजनीतिक नारा भने सबै दलले राम्रो लगाए । वाम गठबन्धनको नारा थियो स्वच्छ निर्वाचन लोकतन्त्रको आधार, सुशासन र समृद्धिका लागि वामपन्थी सरकार । उनीहरूले स्थिर सरकारमा जोड दिए । सरकार फेरबदलबाट आजित जनताले भोट पनि वामपन्थी गठबन्धनलाई राम्रैसँग दिए । यता लोकतान्त्रिक गठबन्धनको अगुवाइ गरेको कांग्रेसले पनि नारा त राम्रै लेख्यो कांग्रेसको नेतृत्वमा शान्ति र संविधान, कांग्रेसकै नेतृत्वमा समृद्धिको अभियान । तर कांग्रेसले सर्वसाधारणले बुभ्नेगरी आफ्नो एजेन्डा बुझाउन सकेन । कांग्रेस संगठन निर्माणमा पनि चुस्त थिएन । अर्को कारण भने सशस्त्र द्वन्द्वका बेला कांग्रेसजनलाई ज्यान जोगाउन धौधौ परेका बेला एमालेका कार्यकर्ताले संगठन बलियो बनाउने अवसर पाएका थिए । त्यसपछिका दिनमा पनि कांग्रेसले आफ्नो पार्टी सुदृढीकरण एवं कार्यकर्ताको मूल्यांकन गर्न जानेन । यसैकारण राम्रा र नराम्रा सबै उम्मेदवार एउटै घानमा पिसिए । विभिन्न तहका निर्वाचन भइसकेपछि संविधान अनुरूप संघीय शासन पद्धति व्यवहारमा आउँदैछ । यो पद्धति हाम्रो परिवेशमा नयाँ छ । कतिपय शिक्षित व्यक्तिहरू प्नि यो शासन पद्धतिबारे उति जानकार पाइँदैन । संघीयताको विषयमा सबैको समान बुझाइ देखिँदैन । अब हरेक प्रदेशमा सरकारको सिफारिसमा राष्ट्रपतिबाट नियुक्त प्रमुख हुनेछन् । ७ प्रदेशमा सात किसिमका प्रशासन सञ्चालन हुनेछ । संघीय संसद् अन्तर्गत प्रतिनिधिसभा २ सय ७५ र राष्ट्रियसभा ५९ सदस्यीय हुनेछ । प्रदेश सरकार बन्नेछन् । ७ वटै प्रदेशमा हुने सरकारको नेतृत्व मुख्यमन्त्रीले गर्नेछन् र अन्य मन्त्री पनि रहन्छन् । प्रदेशसभा सञ्चालनका लागि पूर्वाधार र कर्मचारी व्यवस्था लगायतका काममा ४ अर्ब रुपैयाँभन्दा बढी खर्च लाग्ने अनुमान सरकारले गरेको छ । प्रादेशिक राजधानीमा प्रदेशसभा एवं प्रदेश सरकारका लागि पूर्वाधार तयारीको काम भएको छैन । जनतालाई समृद्धि र विकास चाहिएको छ । त्यसका लागि आर्थिक व्यवस्थापन महत्त्वपूर्ण हुन्छ । नेपाललाई समृद्ध बनाउन नेताहरू इमानदार र प्रतिबद्ध हुनुपर्छ । सुविधा जति माथिल्लो तहका नेताहरूमा मात्र केन्द्रित हुने प्रवृत्ति हट्नुपर्छ । जनताले कर तिरे अनुसार सुविधा पाउनुपर्छ । मुलुकले संविधान निर्माणताका पनि ठूलो आर्थिक भार बेहोर्नुपरेको थियो । ६०१ सदस्यीय संविधानसभाको निर्वाचन नै दुईपटक गर्नुपरेको थियो । २०६३ को विस्तृत शान्ति सम्झौतापश्चात नेपालको शासकीय स्वरूपका सन्दर्भमा अर्बाैं खर्च हुनेगरी उच्चस्तरीय सभा, सम्मेलन, छलफल, गोष्ठी भए । अब भने सर्वसाधारणलाई दैनिक जीवन सहज र सुरक्षाको प्रत्याभूत गराउनुपर्छ । सरकार लगायत हरेक क्षेत्रले पार्टी विशेषका कार्यकर्तालाई मात्र काखी च्याप्ने प्रवृत्ति फेरिनुपर्छ । नेपालमा बेरोजगारी समस्या छ । महँगी बढ्दो छ । निर्वाचित नेताहरूले रोजगारीका लागि विदेशिएका युवालाई देश फर्काउने भनेका छन्, तर आर्थिक कार्यक्रमचाहिँं कस्तो आउने हो, हेर्न बाँकी छ । हिजो पनि सत्तामा भएका अनुहारहरू नै धेरै आज पनि विजयी भएका छन् । हिजो विदेश जान बाध्य बनाउने र उनीहरूको कमाइ (रेमिटेन्स) का कारण बढेको आर्थिक वृद्धिदरमा गर्व गर्ने मानसिकतामा परिवर्तन कसरी आउँछ, हेर्नुछ ।संघीय संरचनामा गइसकेपछि जनताले परिवर्तनको अनुभूति गर्न पाउनुपर्छ । उनीहरूलाई पायक पर्ने स्थानमा सरकारी सेवा दिलाउन सक्नुपर्छ । तर जनतालाई आर्थिक भार बढाउने काममात्रै गर्नु हुँदैन । स्थानीय चुनाव भएर स्थानीय तह गठन भइसकेपछि विभिन्न क्षेत्रमा करको दर वृद्धि गरिएको छ । यसले सर्वसाधारणमा असन्तुष्टि उत्पन्न गरेको देखिन्छ । यथोचित कर जनताले तिर्नुपर्छ, तर त्यही अनुसार सुविधा पनि उनीहरूले पाउनुपर्छ । सुविधा सम्पन्न सरकारी स्कुल र अस्पताल अनि बाटोघाटो र सार्वजनिक यातायातका लगायत सेवासुविधा उपलब्ध भए कर तिर्न जनता हिचकिचाउँदैनन् ।"
विचार निर्यातमा चीन,"विश्वले चीनलाई अरूका कुरामा वास्ता नगरिकन सुमुसुमु आफ्नोमात्र विकास गरिरहने राष्ट्रको रूपमा चिन्दै आएको थियो । विभिन्न देशमा आन्तरिक र बाह्य द्वन्द्व मच्चिँदा चीन सधैँ अलग्ग बसेर नियाल्थ्यो र प्रतिक्रियाविहीन बनेर आफ्नो विकासमा केन्द्रित हुन्थ्यो । यही चिनियाँ नीतिको परिणाम अमेरिका तथा युरोपभर आर्थिक मन्दी छाउँदा पनि चीन आर्थिक विकासमा निरन्तर उकालो लागिरह्यो । एकाइसौँ शताब्दीको डेढ दशक नाघेपछि भने चिनियाँ नीति फेरिन थालेको छ । राजनीतिक विचारलाई बेवास्ता गर्दै आफ्नो उत्पादनमात्र निर्यात गर्ने चीन अहिले विश्वमा आफ्नो विचार फैलाउने ध्याउन्नमा लागेको केही संकेत मिलेका छन् । चिनियाँ नीति र विचारलाई विश्वसामु फैलाउने कार्य सक्रिय हुनथालेपछि सुतेको ड्रागन नभएर चीन विश्वको कुनाकुना उडेर पुग्ने फिनिक्स हुनथालेको छ ।गत अक्टोबरमा चिनियाँ कम्युनिष्ट पार्टी (सीपीसी) को १९ औँ महाधिवेशनले सी चिन फिङलाई पुन पाँच वर्षका लागि महासचिवमा चयन गर्दै सी विचारधारालाई पार्टीको विधानमा राखेपछि विश्व बजारमा चिनियाँ नीति छर्ने कूटनीति चीनले अँगालेको हो । फलस्वरूप चीनले पहिलोपटक सीपीसी र विश्व राजनीतिक दलहरू बीचको वार्ता सम्मेलन आयोजना गरेको छ । नोभेम्बर ३० देखि डिसेम्बर ३ (मंसिर १४ देखि १७) सम्म बेइजिङमा आयोजना भएको सम्मेलनमा १ सय २० देशका ३ सय राजनीतिक दलका ६ सय नेता सहभागी थिए । यस प्रकारको सम्मेलन चीनले पहिलोपटक आयोजना गरेको हो । सीपीसीको १९ औँ महाधिवेशनका उपलब्धिलाई विश्वभर जानकारी दिने भनिए पनि पछिल्लो समय चीनले अंगिकार गरेको सी विचारधाराको प्रभाव विश्वमा फैलाउने र त्यही अनुसार सहकार्य गर्ने उद्देश्य ओपन सेक्रेटका रूपमा बाहिर आइसकेको छ ।सीपीसीका महाधिवेशनमा कुनै पनि विदेशी अतिथिलाई सहभागी गराइँदैन । पार्टीभित्र रूसले गरेको हस्तक्षेपका कारण सीपीसीले आफ्नो अधिवेशनमा कुनै पनि देशका अतिथिलाई आमन्त्रण गर्न छोडेको हो । महाधिवेशन सम्पन्न भएपछि यसका उपलब्धिलाई संसारका राजनीतिक दलहरू बीचमा बहस गराउने कार्य पनि पहिलोपटक आयोजना गरिएको हो । यस अगाडिका १८ वटा महाधिवेशनसम्म यसको आवश्यकता कहिल्यै महसुस गरिएन । त्यस सम्मेलनमा चिनियाँ राष्ट्रपति तथा सीपीसीका महासचिव सी चिन फिङले आगामी पाँच वर्षमा विभिन्न राष्ट्रका राजनीतिक पार्टीका १५ हजार व्यक्तिलाई चीनमा बोलाएर वैचारिक प्रशिक्षण दिने घोषणा गरे । बेइजिङमा चलेको चारदिने सीपीसी र विश्व राजनीतिक दलहरू बीचको वार्ता सम्मेलनको मुख्य विषय मानव भाग्य समुदाय तथा सुन्दर विश्वको निर्माणमा राजनीतिक दलहरूको भूमिका रहेको थियो । यसको घुमाउरो अर्थ मानिसको भाग्य समुदाय र सुन्दर विश्व बनाउनमा सीपीसीले नेतृत्व गर्दैछ भन्ने हो । सीपीसीको १९ औँ महाधिवेशनमा पेस भएको प्रतिवेदनमा पनि सी चिन फिङले धेरै ठाउँमा मानव भाग्य समुदाय भन्ने पदावली प्रयोग गरेका थिए ।चिनियाँ नेता सीले विश्वका राजनीतिक पार्टीका नेताहरू सम्मिलित त्यस सम्मेलनलाई सम्बोधन गर्दै सीपीसीले पहिलेदेखि नै विश्व शान्ति, साझा विकास, सभ्यताको आदानप्रदान र आपसी सिकाइका लागि योगदान गर्दै आएको कुरामा जोड दिए । समान विचार भएका विश्वका पार्टीपार्टीबीच आपसी सम्मान र एकअर्काबाट सिक्न सक्ने नयाँ मोडलको सम्बन्ध स्थापनाका लागि पनि उनले प्रस्ताव गरेका छन् । समान विचार भएका विश्वका पार्टी बीचको आपसी सम्मान पदावलीले के कुरालाई संकेत गर्छ भने अब विश्वको राजनीतिमा चिनियाँ प्रभाव विस्तार हुनेछ । जुन देशको राजनीतिक पार्टीले सी विचारलाई अँगाल्छ अथवा अनुशरण गर्छ, त्यो देश र पार्टीसँग चीनले तुरुन्तै सहकार्य गर्छ । यस अगाडि चीनको नीति सहयोग र सहकार्यका लागि कुनै पनि राजनीतिक विचारलाई महत्त्व दिइँदैनथ्यो । उत्पादन निर्यातमा केन्द्रित चीन अब विचार निर्यातमा अगाडि बढेको छ । चिनियाँ आर्थिक प्रभावसँगै सबैभन्दा बढी राजनीतिक प्रभाव अफ्रिकी मुलुकमा चाँडै देखिने सम्भावना छ । सम्मेलनमा सहभागी अफ्रिकी नेताहरूले मुक्तकण्ठले सी विचारको प्रशंसा गर्दै आफूहरूले त्यसको अनुशरण गरी अफ्रिकाको विकासमा सहकार्य गर्न चीनलाई आह्वान गरेका छन् ।सीपीसीले चिनियाँ जनताको सुखका लागि काम गरेको र मानवीय प्रगतिका लागि प्रयास गर्ने पार्टी भएकाले विभिन्न पार्टीहरूसँग शासन प्रणालीको अनुभव बाँडचुँड गर्नका साथै आपसी रणनीतिक विश्वास बढाउने र अझै सुन्दर विश्व निर्माण गर्ने इच्छा लिएको सम्मेलनमा सीले दोहोर्याएका थिए । सम्मेलनलाई सम्बोधन गर्दै सीले भने विश्वका जनताले एउटै विश्व एउटै परिवारको धारणा राखेर मानव भाग्य समुदाय निर्माणका लागि प्रयास गर्नुपर्ने बताएका थिए । उनले वर्तमान विश्वको ढाँचा परिवर्तित हुनुका साथै विकासको ढाँचा पनि परिवर्तन हुँदै आएको बताए । सीले भनेका छन्, मानव भाग्य समुदायका लागि शक्ति संकलन गर्न विभिन्न देशका पार्टीले आपसी विश्वास, वैचारिक आदानप्रदान र सहयोगलाई सबल पारी नयाँ अन्तर्राष्ट्रिय सम्बन्धको आधारमा मतभेद थाती राखेर साझा धरातलको खोजी, आपसी सम्मान र सिकाइको नयाँ पार्टी सम्बन्ध निर्माण गर्नुका साथै बहुतरिका र बहुतहको अन्तर्राष्ट्रिय पार्टीगत आदानप्रदान तथा सहयोग सञ्जाल निर्माण गर्नुपर्छ । विश्वको आधाभन्दा बढी भूभागमा आर्थिक प्रभुत्व विस्तार गरेको चीनले विस्तारै आफ्ना उत्पादनसँगै विचार पनि निर्यात गर्ने लक्षण देखाएको छ । सत्तामा आउनासाथ सी चिन फिङले अगाडि सारेको बेल्ट एन्ड रोड इनिसिएटिभ (बीआरआई) ले विश्वमा राम्रो प्रभाव विस्तारसँगै चीनले सफ्ट पावरमै सी चिन फिङका विचारलाई थप्ने भएको छ । किनभने यतिबेला सीका विचार नै चिनियाँ विचारमा स्थापित भएका छन् ।चिनियाँ आर्थिक र वैचारिक प्रभाव विस्तारमा चुनौतीका रूपमा देखापरेको एकमात्र राष्ट्र अमेरिका हो । अमेरिकाले चीनलाई घेर्नका लागि जापान, दक्षिण कोरिया, फिलिपिन्स, भारत लगायतका चीन वरिपरिका मुलुकलाई प्रयोग गर्दै आएको छ । यही मेसोमा अमेरिकी राष्ट्रपति डोनाल्ड ट्रम्पले एसिया प्यासिफिकको साटो इन्डो प्यासिफिक पदावली प्रयोग गर्न थालेपछि त्यही सिको गर्दै भारतीय अखबारहरूले पनि इन्डो प्यासिफिक लेख्न थालेका छन् । तर चीन भने सानातिना शब्दावलीमा नअल्झेर आफूले सिकेको र अंगिकार गरेको विचार विश्वमा छर्न अग्रसर भएको छ ।बेइजिङमा आयोजित त्यस सम्मेलनमा अमेरिकी रिपब्लिक पार्टीको राष्ट्रिय समितिका कोषाध्यक्ष एन्थोनी पार्करले फरक सामाजिक अवस्थाको प्रतिनिधित्व गरेका अमेरिका र चीनबीच फरक मूल्य र विचार भए पनि साझा अपेक्षा रहेको बताउँदै शान्ति, सहयोग र समृद्धि भएको अन्तर्राष्ट्रिय वातावरण सिर्जना गर्न र आपसी सहयोग प्रबद्र्धन गर्न अपरिहार्य रहेको विचार व्यक्त गरे । सम्मेलनकै क्रममा नयाँ युगको चिनियाँ कम्युनिष्ट पार्टी र विश्व मुख्य विषयमा चिनियाँ कम्युनिष्ट पार्टीको १९ औँ महाधिवेशनको भावना सम्बन्धी विशाल गोष्ठी पनि आयोजना गरियो । गोष्ठीमा चिनियाँ कम्युनिष्ट पार्टीको केन्द्रीय समितिको अन्तर्राष्ट्रिय विभागका मन्त्री सोङ थाउले चीनको उपलब्धि भनेकै सीपीसीको उपलब्धि भएको भन्दै विश्वमा सबैभन्दा धेरै जनसंख्यालाई खुसी पार्न सक्ने पार्टीका रूपमा सीपीसी रहेको उल्लेख गरे । उनले सीपीसीले विभिन्न मुलुकका विभिन्न पार्टीसँग आदानप्रदान र सहयोग गरेर विश्वमा मानव भाग्य र सुन्दर संसारको निर्माणमा ठूलो योगदान दिन सक्ने औँल्याए ।सम्मेलनलाई विश्वका विभिन्न पार्टीहरूले चीनसँगको कूटनीतिक सम्बन्ध प्रगाढ बनाउने राम्रो अवसरका रूपमा प्रयोग गरे । त्यही समयमा नेपालमा संघीय संसद् र प्रदेशसभाको दोस्रो चरणको निर्वाचन परेकाले नेपालको उपस्थितिचाहिँ अत्यन्त फितलो हुनपुग्यो । नेपाली कांग्रेसकी नेतृ सुजाता कोइराला, एमालेको तर्फबाट डा युवराज खतिवडा र माओवादी केन्द्रका पोलिटब्युरो सदस्य युवराज चौँलागाईंको सहभागिताले झारो टार्ने काममात्र भयो । विभिन्न देशका नेताले सम्मेलनको मूल सत्रलाई सम्बोधन गरेका थिए र उनीहरूलाई चिनियाँ राष्ट्रपति सी चिन फिङ लगायत उच्चस्तरीय नेताहरूले व्यक्तिगत रूपमा भेटघाट गरेका थिए । नेपालका सहभागीहरूले भने साइड लाइन छलफलमा मात्र आफ्नो कुरा राख्ने अवसर पाए । चीनले नेपाललाई घनिष्ट छिमेकी मुलुक र बीआरआईमा सहभागी भइसकेको सदस्यका रूपमा प्राथमिकतामा राखेको भए पनि पहिलो अन्तर्राष्ट्रिय सम्मेलनमै नेपालको उपस्थिति अत्यन्त कमजोर रहन गयो । आचार्य चिनियाँ अन्तर्राष्ट्रिय रेडियो (सीआरआई) नेपाली सेवा, बेइजिङमा विदेशी विशेषज्ञका रूपमा कार्यरत छन् ।"
शाहको निधन,"काठमाडौं (कास) वरिष्ठ कथाकार प्रेमा शाहको निधन भएको छ । अमेरिकाको साल्टलेकस्थित इन्टर माउन्टेन हस्पिटलमा भर्ना गरिएकी उनको बुधबार अपराह्न निधन भएको हो । उनी ७३ वर्षकी थिइन् । शाहलाई नेपाली साहित्यमा यौन मनोविज्ञान र विशेषत: फ्रायडेली शिल्प भित्र्याउने श्रेय जान्छ । उनका पहेंलो गुलाफ र विषयान्तर (कथा संग्रह), मम्मी (उपन्यास), आकाश विभाजित छ (संयुक्त लेखन) लगायत प्रकाशित छन् । मैले नेपाली साहित्यमा पारिजात पछि सबैभन्दा अब्बल कथा लेखकका रूपमा प्रेमालाई लिने गरेको छु, वीरगन्ज मूलघर भएकी शाहका समकालीन लेखक डा ध्रुवचन्द्र गौतमले कान्तिपुरसँग भने, उनी मभन्दा दुई बर्ष कान्छी भए पनि वीरगन्ज र आसपासमा मभन्दा पहिला उनको साहित्यिक नाम छाएको थियो । गौतमले शाहका त्यति ेला स्मरणीय रचना भनेर लोग्ने र पहेंलो गुलाफ कथा तथा सूर्यसँग सम्भोग कविता रहेको स्मरण गरे ।शाह नेपाली फिल्मजगत्की अभिनेत्री जल शाहकी आमा हुन् । शाह झन्डै एक दशकयता छोरीसँग अमेरिका बस्दै आएकी थिइन् ।"
अस्ताए चन्द्रराज,लोकप्रिय गीतम मरे पनि मलाईच्वाट्ट चुँडी नजानुआँखाहरूले रुन नखोजेहामी नदीका दुई किनारागाउन देऊ मलाईमनमा माया तनमा माया
लालपुर्जा को ट्रेलर,"काठमाडौं (कास) दाजुभाइको झगडा र मितेरी गाउँको कथालाई लिएर बनाइएको फिल्म लालपुर्जा को बिहीबार ट्रेलर आएको छ । राजधानीको क्युज सिनेमामा आयोजित कार्यक्रममा फिल्मको एउटा गीतसमेत रिलिज गरिएको छ ।छडके फिल्मबाट निर्देशनमा आएका निगम श्रेष्ठले बनाएको लालपुर्जा माघ ४ देखि प्रदर्शनमा आउँदै छ । सौगात मल्ल र कामेश्वर चौरासियालाई मितका रूपमा खेलाइएको फिल्ममा विपिन कार्की हलीको भूमिकामा छन् । मेनुका प्रधान, मिरुना मगर, हरिहर शर्मा, मिश्री थापा, कमलमणि नेपाल, अनिल पाण्डेलगायतको अभिनय रहेको फिल्ममा आख्यानकार कुमार नगरकोटीले समेत खेलेका छन् । निर्देशक श्रेष्ठ र विक्रमसिंह थारूको पटकथा रहेको फिल्ममा नगरकोटीसमेत अतिथि लेखकका रूपमा संलग्न छन् ।जग्गाको विषयलाई लिएर दुई दाजुभाइबीच उत्पन्न झगडा र त्यसले पैदा गरेको भौतिकवाद र अध्यात्मवादको लडाइँलाई फिल्मले चित्रण गर्ने प्रयास गरेको छ, निर्देशक श्रेष्ठले भने ।कार्यक्रममा फिल्मका संवादसहितको र संवादरहितका गरी दुई ट्रेलर देखाइएका थिए । फिल्ममा संवाद भने सुजित बिडारीले लेखेका हुन् । नेगेटिभ बुद्धको ब्यानरमा बनाइएको फिल्मलाई विक्रमसिंह थारू र उमेश श्रेष्ठले निर्माण गरेका हुन् । फिल्मलाई नरेन्द्र मैनालीले खिचेका हुन् भने सम्पादन लोकेश बज्राचार्यको रहेको छ ।सोही कार्यक्रममा नगरकोटीले आफू पनि फिल्म निर्देशनमा आउने घोषणा गरेका छन् । नगरकोटीले नेगेटिभ बुद्धकै ब्यानरमा निर्माण हुने आगामी फिल्म ज्ञ को निर्देशन गर्नेछन् । फिल्मको पटकथा र संवादसमेत नगरकोटी स्वयंले लेख्ने बताए । उनले भने, लालपुर्जा चाहिँ मेरो लागि केवल फिल्म मात्रै नभई एउटा रमाइलो उत्सव पनि रहयो ।अभिनेता हरिहर शर्माले भने लालपुर्जा मा आफूले अहिलेसम्म गरेभन्दा भिन्न चरित्रमा खेल्न पाएको बताए ।"
मिथिलाका तीन सम्मानित,"जनकपुर (कास) साहित्य, कलासंस्कृति तथा सामाजिक सेवामा उल्लेखनीय योगदान पुर्याएका तीन स्रष्टा पुरस्कृत भएका छन् । रामानन्द युवा क्लबले आफ्नो ३२ औं स्थापना दिवस अवसरमा बुधबार साहित्यकार सुजितकुमार झालाई २१ हजार रुपैयाँ र सम्मानपत्रसहितको विद्यापति स्मृति पदक, समाजसेवी पवनकुमार सिंघानियालाई उत्ति नै नगद र सम्मानपत्र रहेको मिथिला भूषण सम्मान र मिथिला नाटयकला परिषदका पूर्वअध्यक्ष एवं वरिष्ठ नाटयकर्मी सुनील मिश्रलाई १५ हजार रुपैयाँ र सम्मानपत्रसहितको सरस्वती राजनारायण सम्मान प्रदान गरिएको हो । पूर्व उपप्रधान एवं गृहमन्त्री विमलेन्द्र निधिले पुरस्कार हस्तान्तरण गरे । निधिले मिथिला क्षेत्रको सांस्कृतिक चिनारीको सम्मान गर्दै प्रदेश नम्बर दुईको नामकरण मिथिला प्रदेश हुनुपर्ने दाबी गरे । मैथिली विकास कोषका अध्यक्ष जीवनाथ चौधरी लगायतले पुरस्कृत स्रष्टाहरू र मिथिला क्षेत्रको सांस्कृतिक पहिचानबारे बोले ।"
पूर्वसञ्चारमन्त्रीसहित १५ निर्दोष,"नयाँदिल्ली (एजेन्सी) भारतको सीबीआई अदालतले अर्बौं डलर भ्रष्टाचार मुद्दामा पूर्व सञ्चारमन्त्री र राज्यसभा सांसदसहित १५ जनालाई बिहीबार निर्दोष ठहर गरेको छ । उनीहरूविरुद्ध सन् २००८ मा दूरसञ्चार फ्रिक्वेन्सी अनुमति दिँदा ४० अर्ब डलर भ्रष्टाचार गरेको आरोपमा सन् २०११ मा मुद्दा दायर गरिएको थियो । २ जीस्पेक्ट्रम भ्रष्टाचार काण्डका नामले चर्चित मुद्दामा तत्कालीन दूरसञ्चारमन्त्री ए राजा र डीएमके पार्टीका राज्यसभा सांसद एमके कनिमोईसहित उच्च पदस्थ व्यक्तिहरू संलग्न भएको दाबी गरिएको थियो । अदालतको निर्णयसँगै १५ कर्मचारी र व्यवसायी र तथा ६ वटा कम्पनीले सफाइ पाएका हुन् । सीबीआईले उक्त मुद्दामा पूर्वटेलिकम सचिव सिद्धार्थ बेहुरा, स्वान टेलिकमका साहिद एस्मान बलवा, विनोद गोयन्का, युनिटेक कम्पनीका सञ्जय चन्द्रा, अम्बानी समूहका गौतम जोशी, सुरेन्द्र पिपारा, हरि नैयरसहित स्वान, रिलायन्स र युनिटेक कम्पनीलगायतलाई विपक्षी बनाई मुद्दा दायर गरेको थियो । ए राजा र कनिमोजीले अदालतको आदेशको स्वागत गर्दै आफूहरूविरुद्ध न्याय मिलेको प्रतिक्रिया दिएका छन् । कनिमोजी तमिलनाडुका पूर्वमुख्यमन्त्री एम करुणानिधिकी छोरी हुन् । उनीमाथि ४ करोड ७६ लाख अमेरिकी डलर घूस लिएको अभियोग लगाइएको थियो । मुद्दाको निर्णय सुनाउने क्रममा सीबीआईका न्यायाधीश ओपी सैनीले अभियुक्तहरूविरुद्ध प्रमाण पेस नभएकोमा दु:ख लागेको बताउँदै निसंकोच उनीहरूलाई रिहा गर्ने आदेश दिएको बताए । भारतीय सर्वोच्च अदालतका वरिष्ठ न्यायाधीश दुष्यन्त देभले भने, यो मुद्दाको फैसलाले सीबीआई जस्तो संस्थाले प्रमाण पेस गर्न नसक्नु वर्षौं लगाएर गरिएको अनुसन्धान फितलो भएको प्रस्ट देखिएको छ । सञ्चारमन्त्री मनोज सिन्हाले उक्त मुद्दाबारे यसअघि नै सर्वोच्च अदालतले २ जी स्पेक्ट्रम गैरकानुनी, गलत र भ्रष्ट भएको निर्णय सुनाइसकेको बताए । बिहीबारको निर्णयबारे सरकारले कुनै प्रतिक्रिया दिन चाहँदैन, उनले भने, अनुसन्धान संस्थाहरूले अब अन्य निर्णय लिन्छन् । उक्त मुद्दाको छानबिनका क्रममा १ सय ५४ जनासँग सोधपुछ गरेको विवरण अदालतमा पेस गरेको थियो । सीबीआईले फर्जी कागजपत्रका आधारमा १ सय २२ वटा अनुमति दिएको बताएको थियो । यसअघि भारतको सर्वोच्च अदालतले सन् २०१२ मा उक्त अनुमति रद्द गर्न आदेश दिएको थियो । ए राजाले २०१० मा दूरसञ्चारमन्त्रीको पदबाट राजीनामा दिन बाध्य भएका थिए । २०११ मा पक्राउ परेका राजाले यसअघि १५ महिना जेल बसेका थिए । उक्त मुद्दाका कारण कंग्रेस नेतृत्वको गठबन्धन सरकारको छवि ध्वस्त भएको थियो ।"
भूकम्प बिमा दाबी २० प्रतिशत अझै बाँकी,"काठमाडौं साढे दुई वर्षअघिको विनाशकारी भूकम्पबाट भएको क्षतिको करिब ८० प्रतिशत रकम मात्र बिमा दाबी भुक्तानी भएको छ । बिमा कम्पनीहरूको ढिलासुस्ती र बेवास्ताका कारण भूकम्प गएको लामो समय बितिसक्दा पनि दाबी रकमको २० प्रतिशत अझै भुक्तानी हुन नसकेको हो । बिमा समितिको तथ्यांकअनुसार तत्कालीन समयमा सञ्चालनमा रहेका १६ निर्जीवन बिमा कम्पनीहरूमध्ये गत मंसिरसम्म दुईवटाले मात्र दाबीको शत प्रतिशत भुक्तानी गरेका छन् । बाँकी १४ वटा कम्पनीहरूले दाबी भुक्तानी राफसाफ गरिसकेका छैनन् । तीमध्ये ५ वटा कम्पनीले दाबी रकमको ९० प्रतिशतभन्दा बढी भुक्तानी गरिसकेका छन् । तीनवटा कम्पनीले ८० प्रतिशत, ४ वटाले ७० प्रतिशतभन्दा बढी र बाँकी २ वटाले ६० देखि ७० प्रतिशतसम्म दाबी भुक्तानी गरेको समितिको तथ्यांक छ । दाबी संख्याका आधारमा करिब ९८ प्रतिशत भुक्तानी भएको देखिन्छ । जीवन बिमा कम्पनीहरूमा परेको सबै दाबी यसअघि नै भुक्तानी भइसकेको छ । बिमक संघका कार्यबाहक अध्यक्ष दीपप्रकाशक पाण्डेले अपवादबाहेक अधिकांश दाबी भुक्तानी भइसकेको बताए । ठूला र निर्माणाधीन घरआयोजनाको केही रकम बाँकी होला, उनले भने, बाँकी दाबी पनि प्रक्रियामा रहेकाले छिट्टै भुक्तानी हुन्छ । केही दाबीहरूमा सुरुमा कम्पनीले पेस्की दिने र पछि राफसाफ गर्ने गरिन्छ । यसकारण पेस्की पाएका केही दाबीहरू पनि भुक्तानी भएको देखिने पाण्डेले बताए । बिमा कम्पनीहरूले निकै सचेत र जिम्मेवार तरिकाले दाबी व्यवस्थापन गरेकाले धेरैले पीडितले दाबी भुक्तानी पाइसकेको उनको भनाइ छ ।कम्पनीहरूले अधिकांश भुक्तानी भइसकेको जनाए पनि पीडितहरूले सहज रूपमा दाबी भुक्तानी पाउन नसकेको बताउँदै आएका छन् । दुई वर्षसम्म निरन्तर रूपमा धाउँदा पनि कम्पनीबाट भुक्तानी पाउन सकिएको छैन, एक पीडितले भने, करिब २ वर्षसम्म पनि कम्पनीले नआत्तिनुस् छिट्टै काम बन्छ भन्न छोडेको छैन । कम्पनीहरूको लापरबाही र ढिलासुस्तीले सर्वसाधारण ठूलो मर्कामा परेको उनको भनाइ छ ।बिमा कम्पनीको ढिलाइभन्दा पनि प्रक्रियागत र व्यावहारिक कारणले सबै दाबी भुक्तानी हुन नसकेको समितिका बिमाविज्ञ भोजराज शर्माले बताए । भुक्तानी हुन बाँकीमध्ये ठूलो रकम हाउजिङ र निर्माणाधीन कम्पनीहरूको छ, उनले भने, यस्ता बिमामा कुल वा आंशिक क्षति कुन भुक्तानी दिने भन्ने विवाद रहेकाले ढिलाइ भएको देखिन्छ । हाल ती विवाद सुल्झिसकेकाले अब कम्पनीहरूले दाबी भुक्तानी गर्लान् । केही दाबीमा बिमा कम्पनी र पुनर्बिमा कम्पनी बिचमा डुब्लिकेसन देखिएकाले पनि भुक्तानी नभएको हिस्सा केही बढी देखिएको हुन सक्ने उनको भनाइ छ । साढे २ वर्षअघिको विनाशकारी भूकम्पबाट ठूलो मात्रामा जनधनको क्षति भएको थियो । त्यसपछि १७ हजार ७ सय ९८ दाबी परेका थिए । ती दाबीउपर १६ अर्ब ४२ करोड रुपैयाँ बराबरको क्षति भएको अनुमान गरिएको छ । परेका दाबीमध्ये ६ हजार १ सय ७५ दाबीमा अयोग्य रहेको जनाइएको छ । गत मंसिरसम्म १३ अर्ब २६ करोड रुपैयाँ बराबर १७ हजार ४ सय ४८ वटा दाबी भुक्तानी भइसकेको समितिले जनाएको छ । अयोग्य दाबीको रकम र संख्या घटाउँदा १५ अर्ब ९१ करोड रुपैयाँ बराबरको रकम भुक्तानी योग्य रहेको समितिको तथ्यांक छ ।कतिपय दाबीउपर अदालतमा मुद्दा चलेकाले भुक्तानीमा ढिलाइ भएको जनाइएको छ । केही दाबीहरूमा कम्पनीसर्भेयरले क्षतिको कम मूल्यांकन गरेको भन्दै अदालतमा मुद्दा परेको छ । कानुनी प्रक्रिया सुरु भएका विचाराधीन दाबीहरूको पनि भुक्तानी बाँकी छ, समिति स्रोतले भन्यो ।"
वित्तीय विस्तार गर्दै चीन,"बेइजिङ (एएफपी) चीनले अर्थव्यवस्थालाई गति दिन तीव्र वित्तीय विस्तारको नीतिलाई निरन्तरता दिने भएको छ । राष्ट्रपति सी जिनपिङले चीनको अर्थव्यवस्थामा सुधारसम्बन्धी उच्चस्तरको बैठकपछि यस्तो घोषणा गरेका हुन् । सरकारी समाचार माध्यम सिन्ह्वा का अनुसार उक्त बैठक तीन दिनसम्म चलेको थियो । एउटा नयाँ युगका लागि चीनमैत्री सामाजिक अर्थव्यवस्थाप्रति म प्रतिबद्ध छु, बन्द सत्रको अन्तिम दिन राष्ट्रपति सीले भने । बैठकले उच्च वृद्धिका लागि कर्जा विस्तार, आयातमा वृद्धि र बजारलाई थप खुला बनाउने निर्णय गरेको छ । अन्तर्राष्ट्रिय मुद्रा कोषलगायतले चीनलाई विस्तारकारी मौद्रिक नीति अवलम्बन गर्न नहुने सुझाव दिँदै आएका थिए । विश्लेषकहरूले चीनको ऋणमा आधारित विकास चरम विन्दुमा पुगेको टिप्पणी गर्दै आएका छन् । कर्जा विस्तारले चीनमा आर्थिक संकट निम्तिन सक्ने उनीहरूको दाबी रहने गरेको छ । सिन्ह्वाका अनुसार बैठकमा यो समस्यासँग जुध्नका लागि कुनै नयाँ रणनीति घोषणा गरिएको छैन । मौद्रिक आपूर्तिको बाढीलाई नियन्त्रण गर्नुपर्छ र ऋण तथा सामाजिक पुँजी निर्माणलाई प्रोत्साहित गर्नुपर्छ, सिन्ह्वाको समाचारमा छ, वित्तीय जोखिमविरुद्ध केही उपायहरूबारे बैठकमा समीक्षा भने भएको थियो । विदेशी अर्थशास्त्रीहरूको गम्भीर चेतावनी दिए पनि ऋण विस्तार नीतिलाई बैठकले अनुमोदन गरेको छ । गत अक्टोबरमा अन्तर्राष्ट्रिय मुद्रा कोष (आईएमएफ) ले चीनमा ऋणमाथिको निर्भरता खतरनाक ढंगले अगाडि बढिरहेकोले संकट निम्तिन सक्ने चेतावनी दिएको थियो । कोषले यसको तत्कालै समाधानको उपाय अवलम्बन गर्न चीनलाई आग्रह पनि गरेको थियो । चीनले उक्त चेतावनीलाई ठाडै अस्वीकार गरिदिएको छ । बैठकमा यस वर्षका लागि कुनै पनि आधिकारिक वृद्धि लक्ष्यबारे निर्णय नलिएको सिन्ह्वाले जनाएको छ । सरकारी अध्ययन केन्द्रहरूले भने चालु वर्षको ६ दशमलव ८ प्रतिशतको वृद्धि दर अगामी वर्ष ६ दशमलव ७ मा झर्ने पूर्वानुमान गरेका छन् । माओपछि राष्ट्रपति सीलाई चीनको सबैभन्दा शक्तिशाली नेताका रूपमा हेरिएको छ । मुलुकको अर्थव्यवस्थालाई स्पष्ट रूपमा विस्तारको पक्षमा उभ्याउनुुलाई पनि उनको बढदो शक्तिको संकेतका रूपमा लिइएको छ । राष्ट्रपति सीले आफ्नो मातहतमा रहेको चीनको अर्थव्यवस्था नयाँ आर्थिक दिशातर्फ उन्मुख हुने घोषणा गत अक्टोबरमा पार्टी कंग्रेसमा गरेका थिए । त्यसताका उनले भनेका थिए, मुलुकलाई उच्च वृद्धिसँगै गुणात्मक विकासको युगमा पुर्याउनु छ । सिन्ह्वाका अनुसार चीनको अर्थव्यवस्थामा ठूलो लगानी र निर्यात आधार भएरै चार दशकमा ठूलो फड्को मारेको हो । उसले ऋणका कारण मुलुक केही पछाडि परेको भन्ने भनाइ सही नभएको जनाएको छ ।आयातलाई बढावा दिनु र चीनको बजारलाई थप खुला गर्ने अभियानले अमेरिकासँग जारी उसको व्यापार संघर्षलाई समाप्त पार्ने दाबी गरिएको छ । चीन सन्तुलित व्यापारलाई बढावा दिनका लागि केही उत्पादनहरूको आयात बढाएको र त्यसको महसुल घटाएको छ, सिन्ह्वाले लेखेको छ, चीन बाहिरी संसारसँगको आफ्नो खुला बजार विस्तार मात्रै होइन बजारमा दिगो विस्तारसँगै आफ्नो दह्रो उपस्थिति र पहुँच कायम गर्न चाहन्छ ।अमेरिकासँग चीनको आर्थिक सम्बन्ध पेचिलो छ । ट्रम्पको प्रशासनले चिनियाँ वस्तुहरूको व्यापारलाई विस्तृत जाँच गरेपछि आल्मुनियम फोइल र प्लाइउडजस्ता चीन निर्मित आयातका लागि नयाँ टेरिफ थपेको छ । चीनमा आयात बढेसँगै चिनियाँ उपभोक्ताहरूको घरेलु खर्चमा वृद्धि भएको छ । बैठकमा मुलुकको अर्थतन्त्रलाई माथि उकास्न मध्यम वर्गको ठूलो भूमिका रहने गरेकाले पनि आयातमा जोड दिइएको समाचारमा उल्लेख छ । राष्ट्रपति सिले आफू न्यून आर्थिक वृद्धिलाई स्वीकार गर्न तयार रहेको भन्दै पछिल्लो निर्णयले चीनको वित्तीय जोखिम तथा ठूलो प्रदूषणलाई हल गरेको बताए । विश्लेषकहरू भन्छन्, सीले अक्टोबरमा पार्टी प्रतिनिधिहरूलाई आफ्नो भाषणमा विकास लक्ष्यलाई छाडेर यिनै मुद्दामा जोड दिएका थिए । एउटा नीलो आकाश (प्रदूषणरहित वातावरण) का लागि भइरहेको लडाइँ जित्न औद्योगिक संरचनालाई समायोजित गर्दै उत्पादन क्षमतालाई बढाउनैपर्छ, सिन्ह्वाले सीलाई उद्धृत गरेको छ । चीनले हालै यस दिशामा पहिलोपटक महत्त्वपूर्ण कदम उठाएको छ । स्टिल कारखाना र स्मेल्टर्सको उत्पादनमा कटौती गर्ने कदमले शीतकालमा वातावरणमा देखिने तुवाँलोलाई केही हदसम्म न्यूनीकरण गर्न सहयोग पुग्नेछ । प्रदूषण नियन्त्रण र आयात वृद्धिसँगै चिनियाँ सरकारको लक्ष्य वित्तीय जोखिमलाई नियन्त्रण गर्नु, आवास बजारमा घर भाडामा लगाउनेलाई प्रोत्साहित गर्नु, गरिबी न्यूनीकरण गर्नु र निजी कम्पनीहरूको रक्षा गर्नु रहेको समाचारमा उल्लेख छ । बैठकमा अघिल्लो वर्षको आर्थिक नीति तथा योजनाहरूको समीक्षासमेत गरिएको थियो ।"
पोथी माछालाई भाले बनाउने अनुसन्धान सफल,"तरहरा (सुनसरी) क्षेत्रीय कृषि अनुसन्धान केन्द्र तरहराले टिलापिया जातको पोथी माछालाई भालेमा परिणत गर्ने सफल अनुसन्धान गरेको छ । वर्षमा छदेखि सातपटकसम्म बच्चा उत्पादन गर्दा पोथीको वृद्धि विकास कम हुने समस्याको निदान गर्न केन्द्रले यो जातको पोथी माछालाई भाले बनाउने अनुसन्धान सुरु गरेको थियो ।सन् १९८५ मा थाइल्यान्डबाट बीउ आयात गरिएको टिलापिया जातको माछाको पोथीलाई भाले बनाउने अनुसन्धान सफल भएको मत्स्य अनुसन्धान शाखाकी मत्स्य वैज्ञानिक उमिता साहले बताइन् । यो जातको माछाले वर्षमा छदेखि सातपटकसम्म बच्चा काड्छ । बच्चा धेरै भएपछि पोथीको वृद्धि विकास हुन सकेन, उनले भनिन्, अनुसन्धान ९५ देखि ९९ प्रतिशतसम्म पोथीलाई भाले बनाउन सफल भयो । अनुसन्धान पहिला टिलापिया पोथी माछाको तौल मुस्किलले ५ सय ग्राम थियो । पोथीलाई भालेमा परिणत गरेपछि यसको वजन डेढदेखि दुई केजीसम्म पुगेको साहको दाबी छ । यो जातको माछाको पोथीले मुखमै अण्डा काड्छ । त्यसको मुखबाट अण्डा निकालेर हयाचरीमा राखेको ३४ दिनमा बच्चा जन्मिन्छ । बच्चा जन्मेको ४ दिनपछि एक केजी दानामा ६० एमजी एनटी हर्मोन सेभेन्टिन अल्फा मिथायल टेस्टोस टीएन (एमटीहर्मन) २१ दिनसम्म खुवाउँदा ९५ देखि ९९ प्रतिशतसम्म पोथी माछा भालेमा परिणत भएको साहले बताइन् । सुरुमा एक केजी दानामा ९० एमजी एमटीहर्मन मिसाएर खुवाउँदा उल्लेख्य प्रगति पाइएन । उनले भनिन्, पछिल्लोपटक एक केजी दानामा ६० एमजी एमटीहर्मन मिसाएर खुवाउदा झन्डै शत प्रतिशत नतिजा आएको उनको दाबी छ । यो जातको माछा २० ग्रामको भएपछि भाले र पोथी छुट्याउन सकिन्छ । ४० ग्रामको भएपछि परिपक्व हुन्छ । सय ग्रामको भएपछि बच्चा काड्छ । साहका अनुसार यो माछामा अरू जातको माछामा झैं काँडा नहुने भएकाले यसको माग अत्यधिक हुन थालेपछि वृद्धि विकासका लागि पोथीलाई भालेमा परिणत गरिएको हो ।अन्य जातका माछाहरू रहु, नैनी, भ्याकुर, कमन, सिलभर, बिगहेड र ग्रासकावमा वाई आकारको काँडा हुने गरेकाले बालबालिका र बूढापाकालाई खान सहज हुँदैन । टिलापियामा सीधा आकारको थोरै काँडा हुने गरेकाले पूर्वी तराईमा यसको माग बढी रहेको प्राविधिक अधिकृत शिवनारायण मेहताको भनाइ छ । यो जातको माछा एकपटक पोखरीमा हालेपछि अर्कोपटक भुरा हाल्नुपर्दैन, आफैं भुरा उत्पादन हुन्छ । उनले भने फ्रई, ग्रेभीसहित स्न्याक्सका रूपमा बढी प्रयोगमा हुने गरेको यो जातको माछाको माग मुलुकमा बढी छ । उनका अनुसार अनुसन्धान केन्द्रले वार्षिक करिब दुई लाख भुरा र करिब ४ टन माछा बिक्री गर्दै आएको छ ।टिलापिया जातको पोथी माछालाई भालेमा परिणत गर्ने अनुसन्धान सफल भएपछि केन्द्रले थोरै क्षेत्रफलमा बढी उत्पादन गर्न सकिने पंगास जातको माछा र रहु जातको उत्पादन बढाउन नश्ल सुधार्ने अनुसन्धान सुरु गरेको वैज्ञानिक साहले बताइन् । एक मिटर जलाशयमा ५० वटा पंगास जातको माछा पाल्दा कम्तीमा डेढ केजीसम्मको उत्पादन भएको छ । उनले भनिन्, अन्य जातको माछा एक मिटर जलाशय क्षेत्रमा एउटा मात्र राख्न सकिन्छ । तर, त्यो माछाको वजन बढीमा ६ सय ग्राम मात्र भएको पाइयो । त्यसैगरी केन्द्रले रहु माछाको उत्पादन बढाउन नश्ल सुधार अभियान सुरु गरेको छ । रहुको नश्ल सुधार अनुसन्धानको प्रारम्भमै सात गुणाले तौलमा वृद्धि भएको पाइएको साहको भनाइ छ । परम्परागत रहु माछा बढीमा ५ सय ग्रामको पाइयो । उनले भनिन्, नश्ल सुधार गरिएको रहु एक वर्षमा डेढ केजीदेखि दुईकेजीसम्म भएको पाइएको छ । उनका अनुसार नश्ल सुधार गरिएको रहुको भुरा किसान समक्ष पुर्याउने तयारी भइरहेको छ ।"
चौधरीलाई सम्मान,काठमाडौं (कास) चौधरी ग्रुपका अध्यक्ष विनोद चौधरी होटलियर इन्डिया लाइफटाइम एचिभमेन्ट अवार्ड बाट सम्मानित भएका छन् । आतिथ्य सत्कार उद्योगमा योगदान पुर्याएबापत चौधरीलाई उक्त अवार्ड प्रदान गरिएको विज्ञप्तिमा छ । अध्यक्ष चौधरी यो अवार्डबाट सम्मानित हुने नवौं व्यक्ति भएको ग्रुपले जनाएको छ । भारतको नयाँदिल्लीमा बुधबार आयोजित कार्यक्रममा उनलाई उक्त अवार्ड प्रदान गरिएको हो । हस्पिटालिटी क्षेत्रका विज्ञ सम्मिलित २० सदस्यीय छनोट समितिले चौधरीको योगदानको कदर गर्दै उक्त अवार्ड दिन सिफारिस गरेको थियो ।
भारतमा रोकिएका ट्यांकर छोडिए,"महोत्तरी भारत बिहारको समस्तीपुरबाट पेट्रोलियम पदार्थ बोकेर फर्कंदै गरेको नेपाल आयल निगमको दर्जन बढी टयांकरलाई त्यहाँका प्रदर्शनकारीले १२ घण्टा नियन्त्रणमा लिएर छोडिदिएका छन् । बिहार सरकारले हालै जारी गरेको नयाँ लघु खनिज नियमावली को विरुद्ध आन्दोलनमा उत्रेका ट्रक व्यवसायी र बालुवा व्यापारीले टयांकरमा क्षति पुर्याउनुका साथै चालकमाथि दुव्र्यवहार गरेको पीडितले जनाएका छन् ।समस्तीपुरबाट हिँडेको तेल टयांकर ६ घण्टामा बुधबार बिहान ४ बजे नै जलेश्वर भन्सार पुग्नुपर्नेमा आन्दोलनकारीको घेरामा परेपछि सबै बिहीबार बिहान मात्र पुगे । जलेश्वर भन्सार र समस्तीपुरको दूरी २ सय किमि छ । पीडित टयांकर चालकका अनुसार ९२ किलोलिटर पेट्रोल र ७ सय १२ किलोलिटर डिजेल बोकेका ४१ टयांकर मंगलबार राति १० बजे समस्तीपुरबाट निगमको धनुषास्थित महेन्द्रनगर डिपोका लागि हिँडेका थिए । समस्तीपुरदेखि १ सय ५० किमियता मसुरी घडारी भन्ने ठाउँमा आइपुग्दा मसाल जुलुसका सहभागीमध्ये केहीले तोडफोड गरेको पीडित चालक तथा सहचालकले जनाए । त्यसक्रममा ना७ख २९७० नंका टयांकर चालक लक्ष्मण यादवलाई कुटपिट गरेका थिए । उनको दाहिने हातमा लाठीको चोट छ । बिहार सरकारविरुद्ध नाराबाजी गर्दै आएका मसाल जुलुसका केही सहभागीले नै लाठी र रड हानेर टयांकरका ऐना र सीसामा क्षति पुर्याउनुका साथै फलामको अंकुसे घुसारेर ना६ख २६१० नंको टयांकरको पछाडिको चक्का पन्चट गराएका चालक रामसोगारथ यादवले जनाए ।राति २ बजेतिर मसुरी घडारी पुग्दा सडक अवरुद्ध थियो, चालक रामसागर यादवले भने, लाठी, फलामे डन्डी बोकेर मसाल जुलस संलग्न रहेका केहीले हाम्रो बन्दको उल्लंघन गर्ने भन्दै टयांकरमा लाठी र ढुंगाले हानेर तोडफोड गरे । अनिँदो र भोको अवस्थामा जलेश्वर भन्सार पुगेका उनीहरू हतास र थकित देखिन्थे । घटना दोहरिने डरले निदाउनसम्म नपाएको उनीहरूले जनाए । बिहारमा तनावको जानकारी नपाएर समस्तीपुरतर्फ हिँडेका १० वटाजति टयांकर सम्पर्कविहीन रहेको निगमको महेन्द्रनगरस्थित डिपोका प्राविधिक विश्वेश्वर यादवले भने । उनकाअनुसार डिपोले समस्तीपुरबाट दैनिक सरदर सय केएल बराबरको ७ टयांकर पेट्रोल र ५ सय ७२ केएल बराबरको २९ टयांकर डिजेल आपूर्ति गर्दै आएको छ । केही समयदेखि काठमाडौं, पोखरालगायतका ठाउँमा पनि महेन्द्रनगर डिपोबाटै पेट्रोलियम आपूति हुँदै आएकाले यो यो भोलम बढेको छ ।"
कृषिको बजेट पूर्वाधारमा,"दमौली (कास) तनहुँमा स्थानीय निकायले कृषिको बजेट पूर्वधार विकासमा खर्च गरेका छन् । प्रधानमन्त्री कृषि आधुनिकीकरण परियोजनाको कृषि कार्यक्रमको बजेट खानेपानी, विद्युत् र सडकको पूर्वधार विकासमा रकामान्तर गरेका हुन् । जिल्ला कृषि विकास कार्यालय र स्थानीय तहका जनप्रतिनिधिबीच समन्वय नहुँदा यस्तो भएको हो । प्रधानमन्त्री कृषि आधुनिकीकरण परियोजनाका कार्यक्रमको बजेट स्थानीय निकायमा गएको हो, वरिष्ठ कृषि विकास अधिकृत चेतनाथ अधिकारीले भने, केही गाउँपालिका र नगरपालिकामा कृषिका बजेट शीर्षकअनुसार कार्यान्वयन गरेको पाइएन, कृषिका लागि छुट्टाइएको बजेट पूर्वधार विकासमा खर्च भएको छ ।तनहुँका १० स्थानीय तहमध्ये परियोजना सञ्चालन हुने तहमा केन्द्रले १ करोड ७५ लाख रुपैयाँ बराबरको बजेट गत साउनमै निकासा पठाएको थियो । बन्दीपुर, ऋषिङ र आँबुखैरेनी, गाउँपालिका, भिमाद र शुक्लागण्डकी नगरपालिकामा प्रधानमन्त्री आधुनिकीकरण परियोजनाका कार्यक्रमका बजेट शीर्षकअनुसार खर्च नगरेको पाइएको उनले बताए । पूर्वाधारका लागि बजेट छुट्टै र कृषिको छुट्टै हो, हामीले सम्बद्ध गाउँ र नगरपालिकाका प्रमुखलाई पटकपटक पत्राचार गरिसक्यौं, अधिकृत अधिकारीले भने, त्यसरी रकमान्तर गर्न पाइँदैन । जिल्ला समन्वय समिति प्रमुख र क्षेत्रीय प्रशासक समेतले यस विषयमा स्थानीय निकायका प्रमुखलाई ध्यानाकर्षण गरेको उनले सुनाए । जनप्रतिनिधिहरूले भने केहीमा शीर्षकअनुसार बजेट परिचालन गरे पनि केहीमा बहुमतले रकमान्तर गरी फरक शीर्षकमा लगानी गर्नुपर्ने बाध्यता आइलागेको बताए । असार मसान्तमा गाउँसभाले बजेट तर्जुमा गर्यो, बन्दीपुर गाउँपालिकाका कार्यकारी अधिकृत भेषबहादुर कुँवरले भने, गाउँसभा सम्पन्न भएपछि मात्र परियोजनाको बजेट गाउँपालिकामा पठाएका कारण समस्या भएको छ । गाउँसभा हुनुभन्दा अगाडि कृषिका सम्बन्धित निकायसँग बजेट तर्जुमाका लागि पत्राचार गरे पनि परियोजनाका बारेमा केही जानकारी नआउँदा हाल समस्या भएको उनले बताए ।"
एभरेस्टको नयाँ निक्षेप खाता,"काठमाडौं (कास) एभरेस्ट बैंकले एभरेस्ट स्पेसल सेभिङ नामक नयाँ निक्षेप खाता सञ्चालनमा ल्याएको छ । बैंकले यो खाता खोल्ने ग्राहकलाई नि:शुल्क डेबिट कार्ड, इन्टरनेट र एसएमएस सुविधासमेत दिने जनाएको छ । साथै कुनै पनि शाखाबाट कारोबार, डिम्याट एकाउन्ट र लकर सुविधामा ५० प्रतिशत छुट दिने बैंकले जनाएको छ । आफ्ना ग्राहकलाई ४ प्रतिशत ब्याजदरमा क्रेडिट कार्डसमेत उपलब्ध गराउने जारी विज्ञप्तिमा उल्लेख छ । यो खाता खोल्ने ग्राहकले ५ लाख रुपैयाँ बराबरको दुर्घटना मृत्यु बिमा र एक लाख रुपैयाँ बराबरको औषधि उपचार बिमा प्राप्त गर्न सक्ने बैंकले जनाएको छ ।"
इम्पोरियसको ड्रिंक बजारमा,काठमाडौं (कास) इम्पोरियसले मल्टी न्युट्रिसनल ड्रिक नेपाली बजारमा ल्याएको छ । कम्पनीले भविष्यमा इम्जोयचिप्स एनड चकलेट तथा भिटमोर्नब्रेकफास्ट सिरियर्स बजारमा ल्याउने तयारी गरेको जारी विज्ञप्तिमा उल्लेख छ । आँबुखैरेनीस्थित रेसा इन्टरनेसलनले इम्पोरियसको उत्पादनहरू नेपालमा भित्र्याएको हो ।
नेपाल इन्भेस्टमेन्ट बैंकको शाखा विस्तार,काठमाडौं (कास) नेपाल इन्भेस्टमेन्ट बैंकले कालिकोटको नाग्ममा र दैलेखको डाबमा शाखा विस्तार गरेको छ । यसअघि यी दुवै स्थानमा एक्स्टेन्सन काउन्टर रहेकामा स्थानीय आवश्यकताअनुसार आर्थिक कारोबार बढी हुन थालेकाले शाखाका रूपमा रूपान्तरण गरिएको बैंकले जनाएको छ । यी दुई शाखासहित सुर्खेत र जुम्ला गरी अब प्रदेश नम्बर ६ मा बैंकका चारवटा शाखा पुगेको जारी विज्ञप्तिमा उल्लेख छ । आठ लाखभन्दा बढी उपभोक्ता रहेको बैंकको हाल ६३ वटा शाखा (नारायणघाट र पर्सा शाखा स्थानान्तरणको प्रक्रियासहित) तथा ९७ वटा एटीएम पुगेको जनाएको छ ।
लक्ष्मी ग्रुपद्वारा रक्तदान,काठमाडौं (कास) लक्ष्मी ग्रुपले आफ्नो ४४ औं वार्षिकोत्सवमा विभिन्न शाखा कार्यालयमा रक्तदान कार्यक्रमको आयोजना गरेको छ । गु्रपले प्रधान कार्यालय पोखरा र कर्पोरेट कार्यालय काठमाडौंमा रक्तदान जीवनदान भन्ने नाराका साथ आयोजना गरेको कार्यक्रममा १७६ जनाले रत्तदान गरेको जारी विज्ञप्तिमा उल्लेख छ । यसैगरी लक्ष्मी इन्टरकिन्टनेन्टलले बूढानीलकण्ठ तथा भद्रकाली मन्दिर परिसर र वरपरका क्षेत्रमा सरसफाइ तथा नेपालमा भएका मस्तिष्क पक्षघातबाट पीडित बालबालिकाहरूको उत्थानमा कार्यरत एसजीसीपीलाई १५ लाख सहयोगसमेत गरेको जनाएको छ ।
ओपोलाई अवार्ड,काठमाडौं (कास) ओपोलाई क्यानस्टार ब्लु अवार्ड्स द्वारा समग्र उपभोक्ता सन्तुष्टिस्मार्टफोन श्रेणीमा सन् २०१७ का लागि सम्मानित गरिएको छ । अस्ट्रेलियास्थित क्यानस्टारले अस्ट्ेरलियालगायत अन्य राष्ट्रमा कम्पनीले हात पारेको उल्लेखनीय सफलताका लागि यो सम्मान प्रदान गरिएको कम्पनीको विज्ञप्तिमा उल्लेख छ । अवार्डका लागि मनोनयनमा परेको पहिलो वर्षमै ओपोले समग्र उपभोक्ता सन्तुष्टि लगायत अधिकांश विधाहरूमा पाँचतारे रेटिङ हात पार्न सफल भएको दाबी कम्पनीको छ ।
सिटी र अल फर्दानबीच सम्झौता,काठमाडौं (कास) सिटी एक्स्प्रेस मनी ट्रान्सफर र अल फर्दान एक्स्चेन्जबीच सम्झौता भएको छ । सम्झौताअनुसार दुबईमा रहेको नेपालीहरूले अल फर्दानको कुनैपछि भुक्तानी केन्द्रमार्फत सिटी एक्स्प्रेसमा रकम पठाउन सक्नेछन् । दुबईबाट पढाइएको रकम सिटीको ५ हजारभन्दा बढी केन्द्रहरूबाट भुक्तानी गर्न सकिने जारी विज्ञप्तिमा छ ।
भेरी ४ सम्भाव्यता अध्ययन सुुरु,"जाजरकोट निजी लगानीमा भेरी ४ जलविद्युत् आयोजनाको सम्भाव्यता अध्ययन सुरु भएको छ । भेरी इनर्जी कम्पनीले उक्त आयोजनाको अध्ययन सुरु गरेको हो । भेरी नदीबाट ३ सय मेगावाट विद्युत् उत्पादनका लागि जाजरकोट, रुकुम, सुर्खेत र सल्यान जिल्लाको केन्द्रमा आयोजनाको निर्माण हुने गरी सम्भाव्यता अध्ययन सुरु भएको हो । भेरी नदीमा जलाशययुक्त आयोजना निर्माणका लागि अध्ययन सुरु भएको कम्पनीका अध्यक्ष कुशकुमार जोशीले बताए । जोशी उद्योग वाणिज्य महासंघका पूर्वअध्यक्ष पनि हुन् । कम्पनीले भेरी ४ जलविद्युत् आयोजना निर्माणका लागि इजाजत लिएको ७ महिना मात्र बितेको जोशीले जनाए । भेरी नदीमा १ सय ४० मिटर उचाइको बाँध बाँधेर विद्युत् आयोजना निर्माण गरिने योजना बनाएको उनले बताए । आयोजनाको आगामी ५ वर्षमा विस्तृत आयोजना प्रतिवेदन (डीपीआर) कार्य सम्पन्न गर्ने लक्ष्य लिएको जोशीले सुनाए । डीपीआर सम्पन्न भएलगत्तै आयोजना निर्माण चरणमा जाने र अवको १०१२ वर्षमा आयोजना निर्माण पूरा हुने उनले बताए । आयोजना निर्माणका लागि स्वदेशी तथा विदेशी लगानीकर्ता आकर्षित भएका जोशीले बताए । खर्च तथा उत्पादनका हिसाबले ठूलो आयोजना भएको उनले सुनाए । काम गर्ने वातावरण भए लगानीको चिन्ता नभएको जोशीको भनाइ छ । निजी लगानीमा भेरी नदीमा खेर गइरहेको पानीबाट जलविद्युत् उत्पादन गरेर प्रदेश ६ को विकास र समृद्धिमा जोड दिने उनले बताए । विशेषगरी जाजरकोट, सुर्खेत, रुकुम र सल्यानवासीको भाग्य खुल्नेछ, जोशीले भने । स्रोत र साधनका हिसाबले धनी रहेको यस प्रदेशमा सरकारी तथा निजी लगानी वृद्धि गर्नुपर्ने उनको भनाइ छ । नलसिंहगाड हाइड्रोपावर, छेडागाड जलविद्युत्, भेरी १, २, ३, ४ लगायत जलविद्युत् आयोजनाको निर्माणपछि जाजरकोट र आसपासका क्षेत्रको मुहार बदलिने उनले सुनाए ।"
थामिएन नेप्सेको घट्ने क्रम,"काठमाडौं यो साता सबै कारोबार दिन सेयर कारोबार मापक नेप्से परिसूचक घटयो । उक्त अवधिमा नेप्से परिसूचक करिब ४८ अंकले घटिसकेको छ । गत साता १ हजार ५ सय २०१५ मा रहेको नेप्से बिहीबार १ हजार ४ सय ७२१५ विन्दुमा ओर्लेको छ । खासगरी सरकार गठनमा भएको ढिलाइ, तरलता कमीको कारण वित्तीय प्रणालीमा ब्याजदर बढदै गएको, पटकपटक उठ्ने गरेको मूल्य अभिवृद्धि कर (भ्याट) को चर्चालगायतका कारणले लगानीकर्ताका मनोबल बढ्न नसकेको विज्ञहरूले बताउँदै आएका छन् । अहिले लगानीकर्ताले नयाँ सरकार गठन र सेयर बजारका लागि त्यसले लिने नीति पर्खेर बसेका छन्, एक धितोपत्र ब्रोकरले भने । बिहीबार नेप्स परिसूचक ०८३ प्रतिशत घटयो । बजार खुल्दादेखि नै घट्न थालेको नेप्से मध्याह्नमा केही सम्हालिन खोजे पनि अन्त्यमा १२३२ अंकले घटेर १ हजार ४ सय ७२१५ विन्दुमा झरेको छ । उत्पादन तथा प्रशोधन समूहबाहेक बाँकी सबै समूहको परिसूचक घटेपछि समग्र नेप्से दोहोरो अंकले घटेको हो । परिसूचक घटे पनि अघिल्लो दिनको तुलनामा कारोबार रकम बढेको छ । दिनभरका सेयर कारोबारमा ४७ करोड ५८ लाख रुपैयाँ परिचालन भयो । बजार पुँजीकरण पनि घटेर १७ खर्ब ११ अर्ब रुपैयाँमा सीमित भएको छ । क वर्गका कम्पनीहरूको कारोबार मापक सेन्सेटिभ परिसूचक ०८८ र कारोबारमा रहेका सबै कम्पनीको कारोबार मापक फ्लोट परिसूचक ०७ प्रतिशतले ऋणात्मक रहे । करिब ५ हजार १ सय कारोबारबाट १ सय ५३ कम्पनीका १२ लाख २५ हजार ५४ कित्ता सेयर किनबेच भए ।उक्त दिन उत्पादन तथा प्रशोधन समूहको परिसूचक ०५९, अन्य समूहको परिसूचक २६५, लघुवित्तको ११७ , विकास बैंकको ११४, जलविद्युत्को ११२ र बिमाको १०१ प्रतिशतले घटे । यसैगरी व्यापार समूहको परिसूचक ०९७, होटलको ०५२, बैंकिङको ०४८ र वित्त कम्पनीको ०३७ प्रतिशतले ऋणात्मक रहे । कारोबारमा आएकामध्ये २६ कम्पनीको सेयर मूल्य बढयो, १ सय ५ कम्पनीको सेयर मूल्य घटयो र बाँकी २२ कम्पनीको सेयर मूल्य स्थिर छ ।"
निकासी ठेक्का लागेन,"परासी पश्चिम नवलपरासीमा नदीजन्य पदार्थको निकासी ठेक्का लाग्न नसक्दा राजस्वमा करोडौं घाटा लागेको छ । लामो समयसम्म जिल्ला समन्वय समिति वा स्थानीय निकाय कसले ठेक्का लगाउने भन्ने अन्योल छ । एक महिनाअघि स्थानीय तहले नै आफ्नो क्षेत्राधिकारमा पर्ने खोलाको टेन्डर आफैं लगाउन पाउने निर्णय स्थानीय विकास मन्त्रालयबाट आएको थियो । ठेक्का लाग्न ढिलाइ हुँदा चोरी निकासी पनि बढिरहेको छ भने उपभोक्ताले महँगो मूल्यमा निर्माण सामग्री किन्नुपरेको छ । बर्दघाट नगरपालिकाका प्रमुख धीरज शर्माका अनुसार आर्थिक वर्षको सुरुमा जिल्ला समन्वय कार्यालय वा स्थानीय तह कसले ठेक्का लागाउने भन्ने अन्योल भएकाले प्रथम चौमासिक सकिन लाग्दासमेत ठेक्का लाग्न नसकेको बताए । प्रमुख आन्तरिक राजस्वमा नदीजन्य पदार्थको उत्खनन ठेक्का पनि एक हो, चुरेसँग सहमति लिएसँगै छिट्टै टेन्डर भएर निर्माण सामग्रीको आपूर्तिसमेत सहज हुनेछ । पश्चिम नवलपरासीमा राष्ट्रपति चुरे कार्यक्रम सञ्चालनमा रहेको र चुरे क्षेत्रको उत्खनन हुने भन्दै खोलानाला बाट नदीजन्य पदार्थ झिक्न नहुने अडान राख्दै आएको छ । तर, वातावरणीय प्रभाव मूल्याङकन गरेर चुरे क्षेत्रलाई असर नपर्ने गरी नदीजन्य पदार्थ झिक्ने तयारीमा स्थानीय तह छ । निरन्तर रूपमा तत्कालीन जिल्ला विकास समितिले जिल्लाभरका खोलामा नदीजन्य पदार्थको ठेक्का लगाउँदै आएकामा अबबाट पश्चिम नवलपरासीमा सुनवल र बर्दघाट नगरपालिकाले मात्र टेन्डर आहवान गर्न सक्ने गरी अधिकार प्रत्यायोजन गरिएको जिल्ला समन्वय अधिकारी प्रकाशराज पौडेलले बताए । तर, ठूलो रकमको ठेक्का भएकाले आफू निकटका ठेकेदारलाई जनप्रतिनिधिले ठेक्का पारीदिने भन्दै जनप्रतिनिधिबीच नै विवाद हुने गरेको छ । सुनवल नगरपालिकामा उममेयरले तुरिया खोलाको नदीजन्य पदार्थको टेन्डर लगाउने प्रस्ताव नगरसभाले पारित गरेन । एमालेबाट निर्वाचित जनप्रतिनिधिको बहुमत रहेको सभामा एमालेबाटै निर्वाचित उपमेयर दधिराम अर्यालले पेस गरेको प्रस्ताव पारित नभएको हो । स्थानीयले भने धमाधम निर्माणका काम भए पनि नदीजन्य पदार्थको ठेक्का लाग्न नसक्दा आफूहरूले क्रसर उद्योगबाट महँगो मूल्यमा ढुंगा, गिट्टी, बालुवा खरिद गर्नुपरेको गुनासो गरेका छन् । चोर्नेले चोरेको चोरै छन्, न त नगरपालिकालाई राजस्व आउने न त हामीले सामान्य मूल्यमा किन्न पाउने ? सुनवल ११ का बलिभद्र केसीले भने, छिटोभन्दा छिटो तस्करी रोकेर नदीजन्य पदार्थको ठेक्का लगाउँदा सबैलाई फाइदा हुने थियो ।"
बंगलादेशसँग एग्रेसिभ व्यापारको खाँचो,"काँकडभिट्टा नेपालबंगलादेश व्यापार सुरु भएको दुई दशकपछि सरकारले बंगलादेशसँगको व्यापारिक समस्याबारे चासो लिन सुरु गरेको छ । बंगलादेशका लागि नेपाली राजदूत चोपलाल भुसालले बिहीबार सीमावर्ती झापाका उद्योगी व्यवसायीसँग व्यापार अभिवृद्धिका लागि छलफल गरे । त्यस अवसरमा राजदूत भुसालले नेपालबंगलादेश व्यापारमै बढी केन्द्रित भएको बताए । उनले बंगलादेशसँग एग्रेसिभ व्यापारको खाँचो औंल्याए । आक्रामक ढंगबाट व्यापार गर्न नसक्दा नेपालले बंगलादेशसँगको व्यापारमा पाँच वर्षयता घाटा व्यहोर्नुपरिरहेको उनले सुनाए । हामी व्यापारमा आक्रामक छैनौं, राजदूत भुसालले भने, उनीहरू बढी नै आक्रामक भएर लागेका छन् । अदुवा, चिया र अलैंचीलगायतका कृषिजन्य उत्पादनको माग बंगलादेशमा अत्यधिक रहेको पाइएको उनले सुनाए । नेपालबंगलादेश व्यापारका सम्भावना धेरै रहेको राजदूत भुसालले बताए । भारतले उपलब्ध गराएको फुलबारी सडक चार लेनको बनेको छ, उनले भने, भारतबंगलादेश नाकामै ल्यान्ड कस्टम स्थापना गरिएको छ । त्यसैले निर्यातजन्य नेपाली वस्तुको संख्या वृद्धि गर्न जरुरी छ । नेपालबंगलादेश व्यापार प्रवद्र्धनका लागि विगतमा पटकपटक सचिवस्तरीय छलफलहरू भएका थिए । छलफलले केही नेपाली र केही बंगलादेशी वस्तुलाई शून्य भन्सार दर सुविधा उपलब्ध गराउने निर्णय भएको थियो । हालसम्म कार्यान्वयन हुनै सकेको छैन । सन् २०१२ सम्म बंगलादेशसँगको निर्यात व्यापार नेपालको पक्षमा थियो । हाल खस्कँदो छ । आयात दर बर्सेनि बढदो छ । नेपालबाट सीमित वस्तुहरू मात्रै निर्यात हुन्छन् । बंगलादेशबाट दुई दर्जन बढी वस्तु आयात भइरहेको छ ।"
व्यावसायिक सरोगेसीमा पूर्ण प्रतिबन्ध,"अधिवक्ता पुष्पराज पाण्डेयले दायर गरेको रिटमाथि निर्णयको पूर्णपाठमा सर्वोच्चले महिलाको कोख व्यापारिक रूपमा प्रयोग गर्न नमिल्ने भएकाले व्यावसायिक सट्टा आमा (कमर्सियल सरोगेसी) लाई पूर्ण प्रतिबन्ध लगाउन निर्देशनात्मक आदेश जारी गरेको हो ।तत्कालीन प्रधानन्यायाधीश सुशीला कार्की र न्यायाधीश गोविन्दप्रसाद उपाध्यायको संयुक्त इजलासले तयार पारेको पूर्णपाठमा परोपकारी रूपमा भने कानुन बनाएर सरोगेसी सेवा दिन सकिने राय छ । कमजोर स्वास्थ्य अवस्था वा प्रजनन क्षमता नभएका कारणले सन्तान सुख प्राप्त गर्न नसक्ने भनी मेडिकल बोर्डले सिफारिस गरेको नेपाली नागरिक नि:सन्तान वैवाहिक दम्पतीलाई मात्रै सरोगेसी सेवा उपलब्ध गराउने फैसलामा भनिएको छ, तर नेपाली समलिंगी दम्पती, एकल पुरुषमहिलालाई सरोगेसी सेवा उपलब्ध नगराउने । सर्वोच्चले फैसलाका क्रममा कुनै पनि विदेशी नागरिकलाई नेपालमा सरोगेसी सेवा उपलब्ध नगराउने गरी कानुनी बन्देजको व्यवस्था गर्नसमेत आदेश दिएको छ ।सरोगेसी सेवा लिन नेपाली नि:सन्तान दम्पती दुवैको मञ्जुरी हुनुपर्ने भन्दै सर्वोच्चले सट्टा आमा बन्ने तेस्रो व्यक्तिले समेत आर्थिक लाभ आर्जन वा व्यावसायिक दृष्टिले आमा बन्न नसक्ने राय दिएको छ । सट्टा आमाको परोपकारी भावनाले उनको स्वतन्त्र सहमतिले मात्रै सरोगेसी सेवा दिन सक्ने भनी सर्वोच्चले इच्छाविपरीत बाध्य पार्न नपाइने व्यवस्था हुनुपर्ने बताएको छ ।परोपकारी सरोगेट आमा हुनसमेत महिलाले निश्चित मापदण्ड पूरा गरेको हुनुपर्नेछ । महिलाको उमेर र स्वस्थ बच्चा जन्माउन सक्ने अवस्था हुनुपर्नेछ । निज अविवाहित हुन नहुने र कम्तीमा एउटा सन्तान जन्माइसकेको हुनुपर्नेछ फैसलाको पूर्णपाठमा भनिएको छ, कुनै महिला एक पटकभन्दा बढी सट्टा आमा हुन नपाउने । सट्टा आमा हुन पति वा उमेर पुगेको परिवारको एक सदस्यको मञ्जुरी हुनुपर्नेछ ।परोपकारी सरोगेट सेवाका लागि समेत निश्चित स्वास्थ्य संस्था तोकिनुपर्ने फैसलामा उल्लेख छ । ती संस्थाले तोकिएको मापदण्ड पूरा गरेको हुनुपर्नेछ भने सरकारी निकायबाट समेत अनुमति लिनुपर्नेछ । सेवा पाउन नि:सन्तान दम्पती र सट्टा आमा हुनेले निवेदन दिएपछि छानबिन गरी सरकारी निकायले सिफारिससमेत दिनुपर्नेछ । सट्टा आमाबाट जन्मेको बच्चाको आमाबाबुको कानुनी हक तथा दायित्वसमेत स्पष्ट हुनुपर्नेछ । साथै सट्टा आमाले जन्माएको बच्चामा हुने हकको पनि स्पष्ट व्यवस्था गरेर मात्रै परोपकारी सरोगेसी सेवा दिन सर्वोच्चले आदेश दिएको हो । फैसलामा त्यस्ता बच्चाको व्यक्तिगत घटना दर्ता, पञ्जीकरण, नियमनकारी निकायको व्यवस्था र कुनै विवाद भएमा मुद्दा हेर्ने अधिकार क्षेत्र भएको निकायको व्यवस्था गर्नसमेत सरकारको ध्यानाकर्षण गराइएको छ । १५ बुँदे निर्देशनात्मक आदेशमा कानुनको पालना नभए कसुरअनुसार कैदजरिवाना र दुवै व्यवस्था गर्न पनि आदेश दिएको छ ।व्यावसायिक सरोगेसी सेवालाई प्रतिबन्ध लगाउनुपर्ने राय दिए पनि सर्वोच्चले चिकित्सा विज्ञानमा भएको विकास र त्यसको सकारात्मक प्रयोगको सवालमा विभिन्न मुलुकमा परोपकारी सरोगेसी सेवा सञ्चालन गरेको देखिएको भन्दै नेपालमा पनि त्यस्तो व्यवस्था सुरु गर्न सकिने राय दिएको हो । आदेशमा भनिएको छ, सन्तान सुख प्राप्त गर्न अक्षम भएका स्वदेशी नि:सन्तान दम्पतीको हकमा परोपकारी सट्टा आमासम्बन्धी सेवा कानुन बनाएर सञ्चालन तथा नियमन गर्न कानुन निर्माण हुनु आवश्यक छ ।केही वर्षयता विभिन्न निजी अस्पतालले सरोगेसी सेवा सुरु गरेका थिए । गोप्य रूपमा सञ्चालन गरिएका यस्तो सेवाका कारण अनुमति दिने केही सरकारी अधिकारीसमेत विवादमा परेका थिए । त्यसविरुद्ध परेको मुद्दामा सर्वोच्चले व्यावसायिक सरोगेसी सेवालाई भने कुनै हालतमा वैधता दिन नसकिने राय दिएको हो । सन्तान नभएकालाई सन्तान दान दिने परोपकारयुक्त स्वैच्छिक चाहना भए त्यहाँ कुनै रकम वा शुल्क लिने अवस्था हुनु हुँदैन । शुल्क लिएर सरोगेट आमा बन्नुपर्ने सम्झौता हुन्छ भने त्यो आर्थिक कमजोरीको बाध्यता हो ।सरोगेट आमाले आफ्नो कोखमा हुर्काएको बच्चा सम्झौताअनुसार अन्य व्यक्तिलाई दिनुपर्ने भए पनि बच्चाप्रति गहिरो मातृत्व रहने भन्दै सर्वोच्चले मानवीय संवेदना, शिष्टाचार र महिलाको भावनामा गाँसिएका विषयमा विदेशी नागरिकलाई सरोगेसी सेवा उपलब्ध गराउने भनी मन्त्रिपरिषद्ले २०७१ असोज २ गते गरेको निर्णयलाई समेत बदर गरेको छ । तत्कालीन स्वास्थ्यमन्त्री खगराज अधिकारीका पालामा सुशील कोइराला नेतृत्वको सरकारले यस्तो विवादास्पद निर्णय गरेको थियो । स्वास्थ्य मन्त्रालयले २०७१ भदौ ९ गते मन्त्रिपरिषद्मा पेस गरेको थियो । उक्त प्रस्तावमा विश्वका विभिन्न मुलुकले लागू गरेको सरोगेसी सेवा नेपालमा पनि लागू गराउने र विदेशी नागरिकलाई यस्तो सेवा दिँदा चिकित्सा पर्यटनको प्रवद्र्धन हुने भनी दाबी गरिएको थियो । चौतर्फी विरोध र सर्वोच्चको आदेशका कारण एक वर्षपछि निर्णय खारेज भएको थियो ।सरोगेसीसम्बन्धी व्यवस्था हेर्दा विभिन्न देशमा दुई प्रकार छन् । परोपकारी सरोगेसीमा नि:सन्तान दम्पतीलाई स्वयंसेवी भावनाबाट प्रेरित महिलाले सर्त पूरा गरी बच्चा जन्माई हस्तान्तरण गरिन्छ । तर व्यावसायिक सरोगेसीमा भने सरोगेट आमा र दम्पतीबीच सम्झौता भनी निश्चित रकम लिई दम्पतीलाई हन्तान्तरण गर्ने व्यवस्था छ । भारतलगायत सरोगेसीलाई छुट दिएका कतिपय मुलुकमा पनि व्यावसायिक सरोगेसीमा प्रतिबन्ध लगाइएको छ । विकसित मुलुकमा बच्चा जन्माउन नसक्ने भएपछि अरू आमाबाट बच्चा जन्माउने चलन बढदो छ ।अधिवक्ता पाण्डेले मुद्दामा मन्त्रिपरिषद् कार्यालयसहित स्वास्थ्य मन्त्रालय, ग्रान्डी सिटी अस्पताल, ओम अस्पताल, भेनस अस्पताल र संसद्को राज्य व्यवस्था समितिलाई समेत विपक्षी बनाएका थिए । यीमध्ये केही अस्पतालले विदेशीका लागि सरोगेसी सेवा सुरु गरेका थिए । २०७१ मंसिर २८ गते स्वास्थ्य मन्त्रालयले एक पत्रमार्फत राजधानीका केही निजी अस्पताललाई सरोगेसी सेवा सञ्चालनको अनुमति दिएको थियो । यस्ता अस्पतालले ३० देखि ६० लाख रुपैयाँ लिएर सरोगेसी सेवा दिँदै आएका थिए । ठूलो परिमाणमा शुल्क लिइए पनि भाडाका आमाहरूले भने बढीमा ५ देखि १० लाख रुपैयाँ पाउने गरेका थिए ।महिलाको अधिकार, मानव अंगलाई भाडाका रूपमा प्रयोग गरिने व्यापारिक क्रियाकलाप निकृष्ट प्रकृतिको भएको दाबीसहित रिटमा नेपालको संविधानले प्रत्याभूत गरेको मौलिक अधिकारसँग बाझिने गरी दिइएको सरोगेट सेवाको अनुमति खारेज गर्न माग गरिएको थियो । रिटमाथिको सुनुवाइका क्रममा सर्वोच्चले सरोगेट सेवा सञ्चालनको अनुमति नदिन र सञ्चालन भएकाहरूमाथि रोक लगाउन अन्तरिम आदेश जारी गरेको थियो । त्यसकै आधारमा मन्त्रिपरिषद्ले २०७२ असोज १ मा विदेशी नागरिकलाई सरोगेसी सेवा उपलब्ध गराउन दिने सरकारको अघिल्लो निर्णयलाई खारेज गरेको थियो । निर्णयअघि सरकारले कार्यविधि बनाएर विवादित सरोगेसी सेवालाई नेपालमा अनुमति दिने निर्णय गरेको थियो । त्यो निर्णय रोक्नुका साथै अन्य कुनै अस्पताल, नर्सिङ होमलगायतलाई त्यस्तो पत्र नदिन पनि यसअघि आदेश दिएको थियो ।"
दीपेशको रोमाञ्चक जित,"काठमाडौं नेपाली नम्बर १ रत्नजित तामाङ, दीपेश धामी र साजनकृष्ण ताम्राकार नेपाल इन्टरनेसनल सिरिज ब्याडमिन्टनमा बिहीबार मेन्स सिंगल्सतर्फ अन्तिम १६ मा प्रवेश गरेका छन् ।त्रिपुरेश्वरस्थित कभर्डहलमा भएको अन्तिम १६ को प्रतिस्पर्धामा दुवैले भारतीय खेलाडीविरुद्ध दुई सेटमै सफलता हात पारे । रत्नजितले यश योगीमाथि २११६ र २११३ को जित निकाले भने दीपेशले रोमाञ्चक खेलमा सिद्धार्थलाई २३२१ र २११६ ले पराजित गरे । मलेसियाका मोहमद मिसबुनले खेल परित्याग गरेपछि साजनकृष्णले बिना प्रतिस्पर्धा नै प्रिक्वाटरफाइनलमा प्रवेश पाए । प्रिन्स दाहालको चुनौती भने अन्तिम ३२ मा आएर समाप्त भयो ।प्रतियोगिताको दोस्रो दिन लगातार तीन जित हात पारेर अन्तिम १६ मा पुगेको रत्नजित, दीपेश र साजन क्वाटरफाइनल प्रवेशका लागि शुक्रबार खेल्नेछन् । वुमेन्स सिंगल्समा नेपालका ६ खेलाडी अन्तिम १६ मा पुगेका थिए तर नङसल तामाङ, अनुमाया राई, जेसिका गुरुङ, सुनैना मुखिया, अमिता गिरी र शोभा गौचन भने क्वाटरफाइनल यात्रा तय गर्न चुके ।"
दुई खेलाडीलाई श्रीलंका पठाइने,"धनगढी (कास) थाइल्यान्डमा भएको इस्टर्न रिजन एसीसी यू१६ क्रिकेट प्रतियोगितामा विजेता टोलीका दुई खेलाडीलाई सुदूरपश्चिमाञ्चल एकेडेमी र धनगढी क्रिकेट एकेडेमीले खर्च व्यहोर्ने गरी ६ महिनाको भारत र ६ महिनाको श्रीलंकामा क्रिकेट प्रशिक्षणका लागि पठाइने भएको छ । धनगढी क्रिकेट एकेडेमीका नारायण जोशी र सुबोध ऐरको स्वागतका लागि आयोजना भएको कार्यक्रममा विशेष प्रशिक्षणका लागि भारत र श्रीलंका पठाइने एकेडेमीका अध्यक्ष सुवास शाहीले घोषणा गरे । दुवै खेलाडीलाई विशेष प्रशिक्षणका लागि भारत र श्रीलंका पठाइनेछ, शाहीले भने । उनीहरूले यू१६ मा गरेको उत्कृष्ट प्रदर्शनलाई हेरी उनीहरूको प्रदर्शन अझ निखार्नका लागि प्रशिक्षणमा पठाउन लागिएको हो । दुवैलाई ६ महिना भारत र ६ महिना श्रीलंकामा प्रशिक्षणका लागि पठाइने उनले बताए । इस्टर्न रिजन एसीसी यू१६ क्रिकेट प्रतियोगितामा उत्कृष्ट प्रदर्शन गरेबापत बिहीबार धनगढीमा दुवैको सम्मानका लागि धनगढी क्रिकेट एकेडमी र सुदूरपश्चिमाञ्चल एकेडेमीले स्वागत कार्यक्रमको आयोजना गरेका हुन् । प्रदेश नं ७ का प्रहरी प्रमुख एआईजी माधव नेपाल र जिल्ला खेलकुद विकास समितिका अध्यक्ष दीपक सिंहले संयुक्त रूपमा दुवैलाइ सम्मान गरेका थिए ।इस्टर्न रिजन एसीसी यू१६ क्रिकेट प्रतियोगिताको विजेता बनाउन नेपालका लागि नारायण जोशी र सुबोध ऐरको प्रदर्शन महत्त्वपूर्ण रह्यो । ५ वटै खेल खेल्न पाएका नारायणले पहिलो अन्तर्राष्ट्रिय डेब्यु खेलमा थाइल्यान्डविरुद्धको खेलमा ५ विकेट लिए भने म्यानमारविरुद्ध ४ विकेट लिए । प्रतियोगिताभर उनले ११ विकेट लिए । ब्याटिङतर्फ फाइनलमा उनले सबैभन्दा राम्रो प्रदर्शन गरेका थिए । फाइनल खेलमा २३ बलको सामना गरेका उनले एक छक्का ५ चौका मदतले अविजित ४६ रनको इनिङ्स खेलेका थिए । सेमिफाइनलमा पनि १८ रन योगदान गरेका थिए । यू१६ नेपाली क्रिकेट टोलीका अर्का सदस्य सुबोधले दुईवटा मात्रै खेल खेल्ने मौका पाएका थिए । त्यसमा उनले फाइनलमा २२ रन बनाएका थिए । सुबोध यसअघि पनि विभिन्न प्रतियोगितामा उत्कृष्ट प्रदर्शन गरेबापत सम्मानित भइसकेका छन् ।"
पशुपति फाइनलमा,"धनगढी (कास) आयोजक फारवेस्ट पशुपति फुटबल क्लब र पीएफए अत्तरियाबीच ग्यालेक्सी स्कुल तेस्रो फारवेस्ट पशुपति कपको फाइनलमा प्रतिस्पर्धा हुने भएको छ ।धनगढी रंगशालामा बिहीबार भएको दोस्रो सेमिफाइनलमा अफ्रिकी मूलका सेगुन एक्लैको ६ गोल सहयोगमा आयोजक फारवेस्टले न्यु बुद्ध युवा क्लब, फूलबारीलाई ८१ ले हराएर फाइनलमा स्थान सुरक्षित गर्यो । यसअघि नै पीएफए अत्तरिया १० ले सुदूरपश्चिम११ स्पोर्ट्स क्लबलाई हराएर फाइनल पुगेको थियो । दोस्रो सेमिफाइनलमा सुरुआती अग्रता भने न्यु बुद्धले लिएको थियो । निकै रोमाञ्चक रहेको पहिलो हाफको १४ औं मिनेटमा लक्ष्मण शाहीले गोल गर्दै न्यु बुद्धलाई अग्रता दिलाएका थिए । तर न्यु बुद्धले त्यसलाई जोगाइराख्न सकेन । उसले अग्रता लिएको तीन मिनेट नबित्दै सेगुनले गोल गर्दै फारवेस्टलाई बराबरीमा पुर्याए । त्यसपछि खेलमा फारवेस्ट हाबी भयो । रोशन खत्रीले ४३ औं मिनेटमा दोस्रो गोल गर्दै फारवेस्टलाई २१ को अग्रता दिलाए । आयोजक टिमले दोस्रो हाफमा ६ गोल थप्यो ।"
महारुफले काठमाडौंलाई जिताए,"आजको खेलपोखराविरुद्ध काठमाडौं९ बजेचितवनविरुद्ध विराटनगर१२:४५ बजेटीयू मैदान, कीर्तिपुर"
कोकति बलियो ?,"विराटनगर वारियर्सविराटनगरले आईसीसीको एसोसिएट सदस्यका उत्कृष्ट ब्याट्सम्यानलाई टिममा समेटेको छ । पारस खड्काको उपस्थितिले ब्याटिङ झनै बलियो हुने देखिन्छ । हङकङका लागि उत्कृष्ट प्रदर्शन गरिरहेका अनुस्मन रथ र बाबर हायतको उपस्थितिले पनि ब्याटिङ निकै बलियो हुन सक्छ । करण केसी र वसन्त रेग्मीले बलिङलाई बलियो बनाउने छन् ।कमजोर पक्ष : सन्तुलित टिम भएकाले देखाउनैपर्ने कमजोरी खासै छैन ।प्रमुख खेलाडी : पारस खड्का, बाबर हायत प्रस्तुति : सुबास हुमागाईं"
कोलकातामा नाइलनको सारी,"नभन्दै संसारले सुने जस्तै भएको छ अहिले । चुपचाप क्लासिकल दुनियाँको साधक बनिरहेकै बेला छक्कापञ्जा२ को हिलो लाग्ला नाइलनको साडीमा गाएपछि संगीतका पारखीहरूले सुजातालाई सहरमा खोजिरहेका छन्, उनी भने पश्चिम बंगालको कोलकातामा शास्त्रीय गायनकी विद्यार्थी भएर बसिरहेकी छिन् ।सुजाताले सुरुवाती दिनहरूमा क्लासिकल बेसका पिताजी विनय बर्माबाट घरमै रागरागिनी सिक्न थालेकी थिइन् । त्यसपछि रमेश पोखरेल, प्रभुराज ढकाल, विष्णु आचार्य, परशुराम पौडेलबाट पनि शास्त्रीय गायनको ज्ञान लिइन् । यसैगरी, वादनतर्फ सन्तोष बर्मा (तबला), प्रवीन बुढापिर्थी (पियानो), राहुल सायमी (गितार), विनय बर्मा (हारमुनियम) उनका गुरु हुन् ।अहिले रवीन्द्र भारती विश्वविद्यालयमा प्रखर शास्त्रीय गुरु सुप्रियादेव दत्तसँग सुजाता भोकल सिक्दैछिन् । काठमाडौं छँदा किराँतेश्वर संगीत आश्रम, राम मन्दिर (बत्तिसपुतली), नेपाल म्युजिक स्कुल, यलमाया केन्द्र, कपन संगीत सरोवर, सृजना कलेज अफ फाइन आर्ट्स, नमुना घर आदिमा आफ्नो क्लासिकल स्वर र वादन सुनाउँदै हिँड्ने अन्तर्मुखी स्वभावकी सुजाता नाइलनको साडी पछि एकाएक सबैतिर छाइन् ।रागरागिनी आफैंमा एउटा कठिन विधा हो, यो विधा पढ्न अथवा बुझ्न एक जुनीले मात्रै पुग्दैन जस्तो लाग्छ, सुजाताले भनिन्, अझ पढिसकेको कुरालाई व्यवहारमा देखाउन त जुनीजुनी चाहिन्छ होला । वादनमा हार्मोनियम, तबला, मादल, गितार, पियानोकी पारंगत उनी आफू संगीतको पुजारी भएकाले गीत जेजस्तो शैलीको भए पनि संगीतकै लागि नाइलनको साडी उमंगका साथ गाएको अनुभव सुनाउँछिन् । यो गीत गाउन गायक अलमोडा उप्रेतीले प्रस्ताव गरेको उनले सुनाइन् । सुजाताले यसअघि भजन गायनको भक्ति दर्शन र आधुनिक गायनको विनय एल्बम ल्याएकी थिइन् ।नाइलनको साडी चर्चित भएपछि म काठमाडौं बस्नै पाइनँ, पढाइका लागि कोलकाता आइहालें, सुजाता भन्छिन्, यसकारण अरू गीतसंगीत र अफरको माहोलबारे थाहा भएन । उनले यो वर्ष मास्टर्स पूरा गरेर संगीत विधामै पीएचडी रिसर्च थाल्ने चाहना गरेकी रहिछन् । उनलाई कतिपय साथीभाइ र गुरुजनले समेत कोलकातामा नाइलन साडी सिङ्गर भनेर चिन्न थालेका रहेछन् । कुनै साथीभाइको कार्यक्रम वा सानोतिनो जमघटमा पनि गाउन लगाउने रहेछन् नाइलनको साडी ।म अन्तध्र्यानीझैं बनेर शास्त्रीय संगीतको दुनियाँमा हराइरहेकी थिएँ, सुजाताले थपिन्, एकाएक एउटै फिल्मी गीतले चिनिएँ, खुसी लागेको छ । तर, आफ्नो संगीत साधनाको बाटोमा निरन्तर रहनेछु ।"
ठमेलटोखाठमेल,"स्वस्थ बन्नलाई होस् वा घुमफिर गर्न होस् अथवा साथीभाइसँग रमाउन नै । यिनै बहानामा साइक्लिङ गर्ने जमातको संख्या थपिँदो छ । राजधानीमा हतारको दैनिकीले मानिसलाई व्यस्त बनाए पनि केही समय फुर्सद निकालेर साइकलमा हुइँकिनेहरू बढिरहेका छन् । काठमाडौं उपत्यकामा साइक्लिङका रुटहरू पनि प्रशस्तै छन् ।साइक्लिङको रुट छनोट गर्दा धेरै सवारीसाधन नहुने स्थानलाई प्राथमिकता दिनुपर्छ । राजधानीलाई धूलोले आक्रान्त पारेको छ । त्यसैले धेरै धूलो, धूवाँ हुने रुट पनि ठीक हुन्न । फेरि निकै नै उकालो वा निकै नै भिरालो बाटो पनि सामान्य माउन्टेन बाइकरका लागि उपयुक्त नहुन सक्छ । तर साइक्लिङ एउटा साहसिक खेल पनि भएकाले कहिलेकाहीँ भने अलि जोखिमयुक्त बाटो रोज्दा पनि रमाइलो हुन्छ ।काठमाडौंमा चल्तीमा रहेका साइक्लिङ रुटमध्ये ठमेलबाट बाइपास हुँदै मुड्कु भन्ज्याङचो गाउँनुवाकोटको तीनपिप्लेकाठमाडौंको धर्मस्थलीझोरटोखा हुँदै फेरि ठमेल आइपुगिने रुट राम्रो र सहज मानिन्छ । यो रुट अचेल खुबै चलेको छ । यो रुटमा हरियालीसँगै काँठे जीवनलाई प्रत्यक्ष नियाल्न सकिन्छ । धेरै जातिका मनिसको रहनसहनसँग नजिकिन पनि पाइन्छ । गाउँ, काँठ र सहरको भूगोल छिचोल्दै साइकल कुदाउनुपर्ने भएकाले पनि रमाइलो मानिन्छ यो रुट ।कम्तीमा ४ घण्टा साइक्लिङ गर्नुपर्ने हु्न्छ यो रुट छिचोल्न । जाडो मौसममा बिहान ८ बजेदेखि साइक्लिङ सुरु गरेर दिउँसै ठमेल फर्किन सकिन्छ । साइक्लिङ गर्ने रहर छ तर साइकल छैन भने आत्तिनु पर्दैन । ठमेलमा भाडामा साइकल दिने पसल प्रशस्तै छन् । एक दिनको ८ सय देखि ४ हजार रुपैयाँसम्ममा साइकल भाडामा पाइन्छ । कस्तो खालको साइकल लैजाने हो, त्यसैमा भाडा भर पर्छ ।बाटोमै साइकल बिग्रियो भने बनाउनका लागि साइकलको एसेसोरिज पनि साथमा बोक्नै पर्छ नत्र दु:ख पाइन्छ । अचेल धेरैजसो साइकल ट्युबलेस हुने भएकाले पञ्चरको समस्या कमै हुन्छ । तर साइकलको टायर ट्युबवाला छ भने हावा भर्ने पम्प साथमा लिएर जानु उपयुक्त हुन्छ ।साइक्लिङ गर्दा इनर्जी धेरै लाग्छ । त्यसैले तत्कालै इनर्जी रिकोभरी गर्ने खानेकुरा पनि साथमा बोक्नु जरुरी छ । कतिपय रुटमा भन्ने बित्तिकै खानका लागि पसल, होटल वा रेस्टुरेन्ट नहुन पनि सक्छ । त्यसैले पनि खानाको जोहो आफैंले गर्दा राम्रो हुने साइक्लिङ अभियन्ता रञ्जन राजभण्डारी बताउँछन् । यसका लागि ग्लुकोज, चकलेट, जीवनजल लगायतका तत्काल इनर्जी दिने खानेकुरा लैजानु राम्रो हुन्छ ।अहिले जाडो मौसम भएकाले साइकल चलाउँदा न्यानो कपडा लगाउनुपर्छ । तर न्यानो कपडा लगाउँदा शरीरको चाललाई कस्ने वा अप्ठ्यारो पार्ने खालको भने हुनुहुँदैन । ड्रेस लचिलो हुनुपर्छ । त्यसबाहेक हेल्मेट, पञ्जा, मास्क, चस्मा पनि अनिवार्य नै हुन्, जसले तपाईंलाई स्वस्थ राख्न सक्छ ।"
युथक्वेक,"तपाईंले अंग्रेजी शब्द युथक्वेक, एन्टिफा र ब्रोफ्लेक कहिल्यै नसुन्नुभएको पनि हुन सक्छ । तर अंग्रेजी शब्दको महासागर अक्सफोर्ड डिक्सनेरिजले ती शब्दले वर्ष २०१७ लाई प्रतिनिधित्व गरेको छ ।अक्सफोर्ड डिक्सनेरिजले युथक्वेक लाई वर्ष शब्द (वर्ड अफ दि इयर) २०१७ घोषणा गरेको छ । वर्ष शब्दको अर्थ युवाहरूले गरेका कार्यहरू वा तिनको प्रभावका कारण हुने सामाजिक राजनीतिक वा सांस्कृतिक परिवर्तन भनेर उल्लेख गरिएको छ ।यो शब्द सबैभन्दा पहिले सन् १९६५ भोउ म्यागजिनका प्रमुख सम्पादक डायना भ्रिल्यान्डले पहिलोपटक युद्धपछि बेलायती युवाहरूका कारण फेसन, संगीत र आचारणमा आएको परिवर्तनलाई इंगित गर्दै त्यो शब्दको प्रयोग गरेकी थिइन् । त्यसको करिब ५ दशकपछि २०१६१७ मा यो शब्दको प्रयोगमा ४ सय प्रतिशतले वृद्धि भएको देखिएको छ । अक्सफोर्डका अनुसार विश्वका विभिन्न कुनामा युवाका कारण भइरहेको सामाजिक र राजनीतिक परिवर्तनलाई व्याख्या गर्न यो शब्दको प्रयोग भएको छ ।बेलायतमा यसै वर्षको जुनमा भएको आम निर्वाचनमा जब युवाहरूले उत्साहजनक ढंगबाट मतदान गर्दै त्यहाँको लेबर पार्टीलाई अपत्यारिलो रूपमा विजयी गराए तब त्यहाँको त्यो परिवर्तनलाई व्याख्या गर्न युथक्वेक शब्दको प्रयोग गरिएको थियो । त्यसयता विश्वका अन्य ठाउँमा पनि युवाका कारण आएका परिवर्तनलाई व्याख्या गर्न यो शब्दको प्रयोग बढ्यो । त्यसपछि सेप्टेम्बरमा न्युजिल्यान्डमा भएको निर्वाचनको समयमा पनि यसको प्रयोग चुलियो । अस्ट्रेलियामा वैवाहिक समानताका लागि गरिएको जनमत संग्रहमा पनि युथक्वेक अत्यधिक चल्यो ।विभिन्न अन्य प्राविधिक पक्षलाई बिर्सने हो भने पनि अक्सफोर्डका अनुसार विश्व राजनीतिक कारण विभाजित र असहज रहेको यस वर्षमा समाजलाई प्रदान गर्ने सकारात्मक ऊर्जाका लागि युथक्वेकलाई वर्ष शब्द घोषणा गरिएको हो । हामीले युथक्वेकलाई छनोट गर्नुको कारण यस शब्दप्रति देखिएको भाषिक चासो हो, अक्सफोर्ड डिक्सनेरिजका अध्यक्ष क्यासपर ग्राथवोलले भनेका छन्, तर मेरा लागि सबैभन्दा महत्त्वपूर्ण भनेको अहिले विश्व समाजमा व्याप्त अनिर्णीत र अशान्त परिस्थितिलाई व्याख्या गर्ने शब्दहरूको प्रयोग बढेका बेलामा यसले सकारात्मक सन्देश प्रभाव गर्छ ।उनका अनुसार धेरैजसो समय सम्पूर्ण रूपमा नयाँ शब्दलाई नै वर्ष शब्द घोषणा गरिन्छ । तर कहिलेकाहीँ लामो समयदेखि औपचारिक पहिचानका लागि कुरेर बसिरहेको शब्दलाई व्यापकता दिन पनि यसलाई वर्ष शब्द घोषणा गरिनुपर्छ । एन्टिफा (फासिजम तथा उग्रदक्षिणपन्थीको विरुद्धमा हुने राजनीतिक प्रदर्शन), ब्रोफ्लेक (कसैको अग्रगामी सोचका कारण अपमानित र दु:खित भएको महसुस गर्ने परम्परागत तथा रूढिवादी सोच भएको व्यक्ति) लगायतलाई शब्दहरूको मनोनयनपछि अक्सफोर्ड डिक्सनेरिजले युथक्वेकलाई वर्ष २०१७ को शब्द घोषणा गरेको हो । एजेन्सीहरूको सहयोगमा"
