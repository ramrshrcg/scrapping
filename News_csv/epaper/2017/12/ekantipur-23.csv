शीर्षक,विवरण
एमालेको निष्कर्ष कांग्रेस सत्ता छाड्न अनिच्छुक,"आलोपालो प्रधानमन्त्रीभरतपुर (कास) माओवादी केन्द्रका अध्यक्ष पुष्पकमल दाहालले एमाले अध्यक्ष केपी ओली र आफूबीच आलोपालो प्रधानमन्त्री हुने समझदारी भएको खुलासा गरेका छन् । दाहालले शुक्रबार चितवनमा पत्रकारहरूसँग भने, समझदारी धेरै भएका छन् । समझदारीका विषयमा त्यस्तो केही अप्ठेरो आएको पनि छैन । पार्टी एकता संयोजन समितिको बैठकले नै यसको अन्तिम टुंगो लगाउने छ । आलोपालो तरिका अपनाउने भन्ने सिद्धान्तत: भएकै हो ।"
प्रदेशसभा कसको कति सिट ?,"यस्तै, प्रदेश ५ को ३५ समानुपातिक सिटमा एमालेले १३, कांग्रेसले १२, माओवादीले ६, फोरम नेपालले २, राजपाले १ र राष्ट्रिय जनमोर्चाले १ सिट पाएका छन् । त्यहाँ २७ दल प्रतिस्पर्धी थिए । प्रत्यक्षका ५२ सिटमा एमालेले २८, माओवादीले १४, कांग्रेसले ७ र फोरमले ३ सिट जितेका छन् । समानुपातिकका १६ सिट रहेको प्रदेश ६ मा एमालेले ६, कांग्रेसले ५, माओवादीले ४, राप्रपाले १ सिट पाएका छन् । त्यहाँ १८ दल प्रतिस्पर्धी थिए । प्रत्यक्षका २४ क्षेत्रमा एमालेले १४, माओवादीले ९ र कांग्रेसले १ सिट जितेका छन् । प्रदेश ७ को समानुपातिकतर्फ २१ सिटमा कांग्रेसले ८, एमालेले ८, माओवादीले ४ र राजपाले १ सिट पाएका छन् । उक्त प्रदेशमा समानुपातिकतर्फ २० दल प्रतिस्पर्धी रहेकोमा ४ दलले मात्रै सिट जित्न सफल भए । प्रत्यक्षतर्फका ३२ सिटमा एमालेले १७, माओवादीले १०, कांग्रेसले ४ र राजपाले १ सिटमा जित हात पारेका छन् । आयोगका सचिव पौड्यालले प्रदेशसभातर्फ पाएको सिट संख्याअनुसार उम्मेदवारहरूको नाम पेस गर्न सिट पाउन सफल दलहरूलाई पत्राचारको तयारी गरिएको बताए । उनका अनुसार दलहरूलाई पुस ८ देखि ७ दिनको समय दिएर पाएको सिट संख्याअनुसार बन्दसूचीबाट उम्मेदवारको नाम पठाउन पत्राचार गर्ने तयारी छ । दलहरूले निर्धारित समयभित्र बन्दसूचीको प्राथमिकता क्रम र समावेशी सिद्धान्तका आधारमा नाम दिनुहुनेछ भन्नेमा आयोग विश्वस्त छ, पौड्यालले भने, कानुनअनुसार निर्धारित क्लस्टरअनुसार सिटको बाँडफाँट मिलेन भने आयोगको प्राविधिक र कानुनको टिमले हेरेर फेरि सच्याउन समय दिनेछ । कानुनअनुसार सच्याउने अवधि ३ दिनको हुनेछ । उनले संविधान र कानुनअनुसार सबै नामावली मिलेपछि आयोगले प्रदेशसभाको समानुपातिकतर्फ विजयी उम्मेदवारको नाम घोषणा गर्ने जानकारी दिए । आयोगले प्रतिनिधिसभातर्फका समानुपातिक सिटको बाँडफाँड भने अझै गरिसकेको छैन ।"
म्यादीमाथि प्रहरीको गोली,"कालिकोट प्रहरीसरह सेवासुविधा नदिएको भन्दै आन्दोलन चर्काएका म्यादीमाथि प्रहरीले चलाएको गोलीले एक म्यादीको मृत्यु भएको छ । दोहोरो झडपमा करिब दुई दर्जन घाइते छन् । गोली लागेका रास्कोट नगरपालिका२ का २२ वर्षीय विवेक ऐडीको अस्पताल लैजाँदै गर्दा बाटैमा मृत्यु भएको हो । घटनापछि सदरमुकाम तनावग्रस्त छ ।प्रतिनिधिसभा र प्रदेशसभा निर्वाचनमा परिचालित म्यादी प्रहरीलाई शुक्रबार बिदा गर्ने कार्यक्रम थियो । सोही क्रममा म्यादीले जिल्ला प्रहरीले रकम कटौती गरेको भन्दै विरोध सुरु गरेका थिए । विवाद चर्कंदै गएपछि झडप भएको थियो । म्यादीले जिल्ला प्रहरी कार्यालयमाथि ढुंगामुढा गर्न थालेपछि प्रहरीले अश्रुग्याससहित गोली चलाएको थियो । म्यादीले पाएको सेवासुविधाबारे जानकारी गराएलगत्तै एक्कासि आन्दोलन सुरु भएको प्रमुख जिल्ला अधिकारी बद्रीनाथ गैरेले बताए । बिदाइ कार्यक्रममा म्यादीले पाउने सेवासुविधाबारे स्पष्ट गरेपछि एक्कासि आन्दोलन सुरु भयो, उनले भने । मान्मस्थित प्रतिमा चोक र जिरो पोइन्टको प्रहरी बिट आन्दोलनकारीले भत्काइदिएको उनले बताए ।जिल्ला प्रहरी अगाडिको चौतारामा अन्य साथीलाई समेत ढुंगामुढा नगर्न सम्झाइरहेका बेला ऐडीलाई प्रहरीले गोली हानेको प्रत्यक्षदर्शी राजन विश्वकर्माले बताए । म्यादीले तोडफोड र ढुंगामुढा थालेपछि स्थिति नियन्त्रणमा लिन प्रहरीले गोली चलाएको डीएसपी सुवास बोहराले बताए । पाउने सेवासुविधाबारे स्पष्ट पारेर बिदाइ गर्दै थियौं, उनले भने, एक्कासि प्रहरी कार्यालयमा ढुंगामुढा सुरु भयो । आफ्नो भवन निर्माणाधीन रहेकाले जिल्ला प्रहरी कार्यालय भिरालो ठाउँमा भाडाको घरमा छ ।प्रहरीले ९ सय १३ म्यादी प्रहरीलाई २ किस्तामा ५५ दिनको कुल ५८ हजार ७ सय ४५ रुपैयाँ बैंक खातामार्फत भुक्तानी दिएको थियो । उनीहरूलाई चुनावअघि २४ हजार र बाँकी ३४ हजार ७ सय ४५ हालै बैंक खातामा जम्मा गरिदिएको बोहराले बताए । अन्य जिल्लामा बढी पाए अरे भनेर कसैले सुनाइदिएकै भरमा आन्दोलन थाले, उनले भने । तर आफूहरूको रकम रासनका नाममा कटौती गरेको म्यादी प्रहरी दीपक शाहीले बताए ।म्यादीले पाउने सुविधाबारे जिल्ला प्रशासनलाई जानकारी रहेको र कसैको रकम नकाटिएको प्रजिअ गैरेले दाबी गरे । उनका अनुसार म्यादी प्रहरीलाई करबाहेक तलब ३० हजार ८ सय ४४, स्थानीय भत्ता ४ हजार ४ सय ३०, रासन १४ हजार ७ सय ५५, निर्वाचन भत्ता १ हजार ७ सय ३२, पोसाक ३ हजार ९ सय ६०, भ्रमण खर्च ९ सय ९०, खाजा १ हजार ७ सय ३२ बैंकमार्फत भुक्तानी भइसकेको छ । एमालेका जिल्ला उपाध्यक्ष रमेश शाहीले स्थिति तनावग्रस्त भएपछि प्रजिअ गैरे र डीएसपी बोहरा सुरक्षाका लागि सेनाको क्याम्प गएर बसेका छन् । यसबारे बुझ्न खोज्दा दुवै जनाको मोबाइल उठेन । शाहीले शुक्रबार बेलुका नाराबाजी गर्दै प्रशासन कार्यालय पुगेका जिल्लाका नेताकार्यकर्तालाई प्रहरीले अश्रुग्यास हानेर गैरजिम्मेवारी देखाएको बताए ।"
भारतमा नेपाली अधिकारकर्मी पक्राउ,"काठमाडौं (कास) बैंककस्थित एक अन्तर्राष्ट्रिय गैरसरकारी संस्थामा कार्यरत एक नेपालीलाई भारतीय प्रहरीले भारतको तामिलनाडुस्थित त्रिची विमानस्थलबाट पक्राउ गरी १८ घण्टा नियन्त्रणमा राखेर बैंकक फर्काएको छ । तामिलनाडुमा बिदा मनाउन मंगलबार राति बैंककबाट त्रिची विमानस्थल पुगेका फोरम एसियाका निर्देशक मुकुन्दराज कट्टेललाई प्रहरीले नाटकीय ढंगले पक्राउ गरी हिरासतमा राखेको हो । त्यसबीच उनलाई परिवारसँगसमेत सम्पर्क गर्न दिइएको थिएन ।भारतीय अंग्रेजी दैनिक टाइम्स अफ इन्डियाले उनी पक्राउ परेको सार्वजनिक गरेपछि दिल्लीस्थित नेपाली दूतावासले चासो देखाएको थियो । दूतावासले उनी पक्राउ पर्नुको कारण अझै पत्ता लगाउन सकेको छैन । कट्टेल भिसा नभएका कारण पक्राउ परेको भनिए पनि यथार्थ फरक रहेको जानकारी त्यहाँको प्रहरी प्रशासनले दिएको दूतावास अधिकारीले बताए । नेपालीलाई भारतमा भिसा आवश्यक पर्दैन । तर पाकिस्तान र चीनबाट भारत सिधा उडान गर्दा भने भिसा खोज्ने गरिएका घटना छन् । बैंककबाट जानेलाई यसरी भिसा खोज्नुपर्ने कारण नभएको उल्लेख गर्दै थाइल्यान्डका लागि नेपालका राजदूत खगनाथ अधिकारीले कान्तिपुरसँग भने, अन्य कुनै कारण होला । भिसाका कारण रोकेको वा थुनामा राखेको पक्कै होइन । भारतमा पनि लामो समय कार्यवाहक रहेका राजदूत अधिकारीले यस्तो समस्या यसअघि नसुनेको बताए । मानव अधिकारसम्बन्धी उक्त संस्थामा कार्यरत भएकैले उनी भारतको वाच लिस्ट मा रहेको स्रोतले उल्लेख गरेको छ । भारतका लागि कार्यवाहक राजदूत भरतकुमार रेग्मीले उनको पक्राउबारे अनौपचारिक रूपमा बुझ्ने काम भइरहेको बताए । उनले टेलिफोनमा भने, समाचारमा आएदेखि नै आफ्नो तबरबाट बुझ्ने काम गरिरहेका छांै । वास्तविकता अझै स्पष्ट हुन सकेको छैन । औपचारिक रूपमा बुझ्छौं । कट्टेल २० वर्षदेखि मानव अधिकार क्षेत्रमा कार्यरत छन् । नेपालमा रहँदा उनी डेनिस इन्टरनेसनल विकास एजेन्सीमा मानव अधिकार तथा सुशासनसम्बन्धी वरिष्ठ सल्लाहकार थिए । कट्टेल कान्तिपुरसँग सम्पर्कमा आएनन् । उनी कार्यरत संगठनले भने भारतको नियत प्रति दु:ख व्यक्त गर्दै नेपाल र भारतबीचको शान्ति तथा मैत्री सन्धिलाई उसले अपमान गरेको जनाएको छ ।"
ईपीजी छैटौं बैठक पुस अन्तिम साता,"काठमाडौं नेपाल र भारतबीचका सन्धि र सम्झौता पुनरावलोकनका लागि सुझाव दिन गठित प्रबुद्ध व्यक्ति समूह (ईपीजी) को छैटौं बैठक पुस अन्तिम साता तय भएको छ । पाँचौं बैठकसम्म भएका दुईपक्षीय छलफललाई अन्तिम रूप दिन दिल्लीमा गत कात्तिक २५ र २६ मा तय भएको छैटौं बैठक अन्तिम समयमा स्थगन भएको थियो ।नेपाली टोली पुन:संरचना गर्ने कि गठन प्रक्रिया परिवर्तन गर्ने भन्ने अन्योल देखिएकै अवस्थामा यो बैठक हुन लागेको हो । समूहको म्याद सकिने आगामी असारभित्र तीनवटा बैठक बस्नुपर्ने हुन्छ । अधिकारीका अनुसार समितिको निश्चित समयसीमा, कार्यादेश र बजेट रहेकाले यसमा समय थप्न मिल्दैन । यसअघि दुईपक्षीय बैठकले तय गरेका र कार्यान्वयनमा आउन नसकेका विषयमा आन्तरिक छलफल भइरहेको जनाइए पनि देखिने गरी थप काम हुन सकेको छैन । सांसदको हैसियतमा ईपीजी सदस्य रहेका राजन भट्टराई काठमाडौं ४ को प्रतिनिधिसभा सदस्य निर्वाचनमा पराजित भएपछि उनको सदस्यताले निरन्तरता पाउने कि नपाउने भन्ने अन्योलबारे परराष्ट्र अधिकारीले छलफल अघि बढाएका छन् । यसबारे निक्र्याेल गर्न आइतबार ईपीजीका नेपाली सदस्यहरूको बैठक बस्दै छ । ईपीजीमा दुवैतर्फबाट ४४ सदस्य छन् । ३ भिन्न क्षेत्रका विज्ञ र एक जना सांसद । २०७१ साउनमा नेपाल र भारतका परराष्ट्रमन्त्रीहरूबीच ईपीजीमा प्रतिनिधित्वबारे भएको सहमतिअनुसार प्रक्रिया अघि बढेको थियो । भट्टराई सांसदको कोटाबाट ईपीजी सदस्य बने पनि मन्त्रिपरिषद्बाट सिफारिस हुँदा सांसद नलेखिएकाले उनको सदस्यतामा कुनै असर नपर्ने तर्क पनि गरिएको छ । टोलीलाई संसद्मा समेत जिम्मेवार बनाउने तवरले यसको प्रतिनिधित्वमा सहमति भएको थियो । भट्टराई त्यतिबेला समानुपातिकतर्फका सांसद थिए ।यसअघि दिल्लीमा तय भएको छैटौं बैठक नेपालको निर्वाचन र भारतीय टोलीका सदस्य जयन्त प्रसादको स्वास्थ्यका कारण स्थगन भएको थियो । पाँचौं बैठकमा पनि जयन्त सहभागी थिएनन् । तिथि तय भएको छ । अब लगातारझैं तीन बैठक बसेर यसलाई अन्तिम रूप दिने तयारी छ । सचिवालयले यसअघि भएको बैठकको सम्झौतालाई अघि बढाइरहेको छ । आपसी सम्पर्क र छलफल नियमित भइरहेको छ, ईपीजी नेपालतर्फका सचिवालय सचिव यादव खनालले कान्तिपुरसँग भने ।"
स्थानीय तहमा कर्मचारी अभाव,"पाल्पा स्थानीय तहको कार्यशैली प्रभावकारी नहुँदा यहाँ विकासले गति लिन सकेको छैन । जनप्रतिनिधि भने ऐनमा ढिलासुस्ती र चुनावका कारण काम अघि बढाउन नसकिएको बताउँछन् ।निर्वाचित भएपछि ऐन, कानुन र कर्मचारी अभाव भयो, तानसेन नगरपालिकाका मेयर अशोककुमार शाहीले भने, प्राविधिक नहुँदा काम अघि बढाउन सकिएन । जिल्लामा दुई नगर र आठ गाउँपालिका छन् । वडाध्यक्ष सागरमान महर्जन भने नगरपालिकाले पेस्की लिन नदिएपछि विकासनिर्माण सुस्त भएको बताउँछन् । नगरले वडामा ४५ लाखका दरले बजेट विनियोजन गरेको छ । परम्परागत शैलीकै कर्मचारी प्रशासन र सिकारु जनप्रतिनिधि भएकाले पनि योजनाले गति लिन नसकेको हो । कतिपय गाउँपालिकामा राजनीतिक नेतृत्वबीचमै तालमेल अभाव छ । कर्मचारीले चलाउँदाको र अहिलेको अवस्थामा खासै परिवर्तन नदेखिएको स्थानीयको गुनासो छ । नगर र गाउँपालिकामा स्थानान्तरण गरिएका शिक्षा, स्वास्थ्य, कृषि पशु, वन, भूसंरक्षणलगायत विषयगत कर्मचारी व्यवस्थापनमा पनि अन्योल छ । प्रतिनिधिसभा र प्रदेशसभाको चुनाव सकिएकाले अब विस्तारै काम अघि बढ्ने रामपुर नगरपालिकाका मेयर रमणबहादुर थापाले बताए । जनप्रतिनिधि सबै सिकाइकै चरणमा रहेकामा कर्मचारी अभाव र कानुनी अडनले समस्या भएको उनको भनाइ छ । जनप्रतिनिधिहरू जनताको काममा भन्दा अन्यत्रै बढी खटिने गरेको पनि स्थानीयले बताउने गरेका छन् ।बगनासकाली गाउँपालिकामा भने गाउँसभाले पारित गरेका योजनाले गति लिएको अध्यक्ष कृष्णप्रसाद बस्यालले बताए । दलगत मतभेद आउने अवस्था नभएपछि विद्युतीकरण, कृषि, आर्थिक, सामाजिक, पर्यटन, शिक्षालगायतका वार्षिक योजना कार्यान्वयन भइरहेको उनको भनाइ छ । हामीले चुनावअघि पनि केही काम सुरु गरेका थियौं, उनले भने, चुनाव सकिनासाथ तत्काल योजना सम्झौता सुरु भएको छन् । माथागढी, रम्भा, निस्दी र पूर्वखोलालगायतमा भने कतिपय कर्मचारी नै पुगेका छैनन् । प्राविधिकको समेत समस्या छ ।"
ऐनविपरीत संरचना,"कपिलवस्तु लुम्बिनी विकास कोषले ऐतिहासिक एवं पुरातात्त्विक स्थल निग्रोधाराममा ऐनविपरीत पक्की संरचना निर्माण गरिरहेको छ । कोषले ठेक्कामार्फत मुख्य संरचनाबाट ८ मिटर दूरीमा ध्यान केन्द्र बनाइरहेको हो । १२ मिटर लम्बाइ र ६ मिटर चौडाइको केन्द्र बनाउन दुई साताअघि काम थालिएकोमा फाउन्डेसनको काम पूरा भइसकेको छ । छानो हाल्न पिलरसमेत ठडयाइसकिएको छ । डकर्मी राति पनि काम गरिरहेका छन् । पुरातात्त्विक स्थलमा पक्की संरचना बनाउन नपाइने पुरातत्त्व विभागका प्रवक्ता रामबहादुर कँुवर बताउँछन् । निर्माण पुरातात्त्विक मूल्य मान्यताविपरीत छ, उनले भने, कसले किन बनायो भन्नेतर्फ सोधखोज थालिसकेको छु । नेपाल प्राचीन स्मारक संरक्षण ऐन २०१३ ले पुरातात्त्विक स्थलमा सिमेन्ट, इँटा र फलामे छड प्रयोग गरी संरचना बनाउन रोक लगाएको छ । वरिष्ठ पुरातत्त्वविद् वसन्त बिडारी पनि नयाँ संरचनाले पुरानोलाई ओझेलमा पार्न सक्ने भएकाले जथाभावी निर्माण गर्न नहुने बताउँछन् । यस्तो कार्यले त्यस ठाउँकै महत्त्व र गरिमालाई नराम्रो प्रभाव पार्छ, उनले भने ।कोषका प्रोजेक्ट म्यानेजर इन्जिनियर सरोज भट्टराई भने मन्त्रालयको कार्ययोजनाअनुसारै निर्माण अघि बढाइएको दाबी गर्छन् । मन्त्रालयको वार्षिक कार्ययोजनामा पनि कपिलवस्तुको पुरातात्त्विक क्षेत्रको संरक्षण र विकास गर्ने उल्लेख छ, उनले भने, राम्रो मनसायले त्यसलाई कार्यान्वयन मात्र गरेका हौं । स्वीकृतिका लागि पुरातत्त्व विभागमा ४ महिनाअघि लेखिपठाए पनि अझै नआएको भट्टराईले बताए । कोषले निग्रोधाराममा आउने पर्यटकलाई ध्यान गर्न र आराम गर्न सेड बनाउन लागिएको जनाएको छ । वर्षाका बेला ओतिने ठाउँ थिएन, कोषका तिलौराकोट प्रमुख सञ्जय शर्माले भने, अरू बेला पनि आराम गर्न मिलोस् भनेर बनाएका हौं । त्यस ठाउँमा संरचना बनाउन पाउनेनपाउनेबारे मलाई थाहा भएन । तिलौराकोट र निग्रोधाराम लगायत ७ बौद्ध पुरातात्त्विक स्थल संरक्षण र विकासको जिम्मा सरकारले कोषलाई दिएको छ । त्यहाँ केही काम गर्नुपरे पुरातत्त्व विभागको स्वीकृति लिनुपर्ने विभागका प्रवक्ता कुँवर बताउँछन् । इन्जिनियरिङ शाखा र पुरातत्त्व शाखाबीच संरचना बनाउने विषय छलफलमा थियो, उनले थपे ।"
राष्ट्रिय सभा निर्वाचन अध्यादेशमा जुटेन सहमति,"कांग्रेस नेताहरू शीतल निवासमा सर्वदलीय बैठकले कुनै निष्कर्ष निकाल्न नसकेपछि राष्ट्रपति विद्यादेवी भण्डारीले प्रधानमन्त्री देउवासहित कांग्रेस नेताहरूसँग अध्यादेशबारे शीतल निवासमा करिब एक घण्टा छलफल गरेकी थिइन् । उनले पार्टी र सरकारसमेतको प्रतिनिधित्व हुने गरी नेताहरूलाई शीतल निवास बोलाएकी थिइन् । देउवाका साथमा नेता पौडेल, पूर्वमहामन्त्रीद्वय कृष्णप्रसाद सिटौला, निधि र कानुनमन्त्री यज्ञबहादुर थापा सहभागी थिए । छलफलका क्रममा प्रधानमन्त्री देउवाले निकासको गाँठो राष्ट्रपतिले फुकाउनुपर्ने बताएका थिए भने राष्ट्रपतिले दलहरूबीच सहमति जुट्नुपर्ने पहिलेकै सुझाव दोहोर्याएकी थिइन् । अहिलेको निकास नै राष्ट्रपतिले खुलाउने हो, अध्यादेश स्वीकृत गर्नासाथ मुलुकले निकास पाउँछ, प्रधानमन्त्रीको भनाइ उद्धृत गर्दै कांग्रेस नेता निधिले भने, राष्ट्रपतिबाट अध्यादेश जारी गर्न जति ढिलाइ हुन्छ, मुलुकले निकास पाउँदैन । अधिवक्तासमेत रहेका नेता सिटौलाले संविधान र कानुनको प्रावधान पढेर राष्ट्रपतिलाई अध्यादेश स्वीकृत गर्नुपर्ने आधार प्रस्तुत गरेका थिए । उनले तत्काल अध्यादेश जारी नभए राष्ट्रपतिसमेत विवादमा तानिने भन्दै त्यसो नगर्न आग्रह गरेका थिए । राष्ट्रपति अध्यादेश जारी गर्नुपर्छ भन्नेमा कन्भिन्स हुनुहन्छ भन्ने हामीलाई लागेको छ, निधिले भने, राष्ट्रपतिबाट के हुन्छ, एकदुई दिन पर्खनुपर्छ ।कांग्रेस नेताहरूले अध्यादेश अड्काएर राखेकामा राष्ट्रपतिसमक्ष असन्तुष्टिसमेत व्यक्त गरेका थिए । उनीहरूले अध्यादेशको गुण र दोषको जिम्मेवारी राष्ट्रपतिको नभएर सरकारमा रहेको भन्दै अध्यादेश रोक्नु संविधानविपरीत हुने बताएका थिए । राष्ट्रपतिले संविधानमा प्रस्ट व्यवस्था नभएका कारण राजनीतिक दलहरूबीच नै समझदारी हुनुपर्ने धारणा राखेकी थिइन् । कांग्रेस नेताहरूले अध्यादेश कानुनसम्मत छ, संविधानसम्मत गरेका हौं भन्नुभयो, राष्ट्रपतिका प्रेस सल्लाहकार माधव शर्माले भने, राष्ट्रपतिज्यूले संविधानमा भएको अस्पष्टताको विषयमा तपार्इंहरू नै मिलेर आउनुहोस् । तपार्इंहरू मिल्नुपर्छ । सहमति भयो भने सजिलो हुन्छ भन्नुभयो । सहमतिकै लागि आफूले निरन्तर प्रयास गरिरहेको धारणा पनि राष्ट्रपतिले राखेकी थिइन् ।"
के गर्दै छन् महानगरका मेयर ?,"काठमाडौं  बालाजु हाइटका हरिशरण बिष्ट जग्गा प्लानिङ गर्ने व्यक्तिले सार्वजनिक जग्गा मिचेको गुनासो लिएर बिहीबार काठमाडौंका मेयर विद्यासुन्दर शाक्यलाई भेट्न महानगरपालिका मुख्यालयमा दिनभर कुरे । मेयरका सचिवालयका कर्मचारीले उनलाई प्रतीक्षा कक्षमा राखे । हातमा फाइल लिएका उनी मेयरलाई भेटेर आफ्नो गुनासो सुनाउन हतारमा थिए । धेरै बेर कुर्दा पनि नभेट्टाइएपछि उनी जबर्जस्ती कार्यकक्षमै छिरे । तर, मेयर कार्यकक्षमा थिएनन् । गोप्य कोठामा थिए ।बिष्टकै भनाइमा भूमाफिया ले बाटो नभएको जग्गा किने । अनि सार्वजनिक जग्गाबाट बाटो लगेर प्लानिङमा जोडेपछि उनी तीन वर्षदेखि अख्तियार, प्रशासन, अदालत र महानगर धाइरहेका छन् । अख्तियार र जिल्ला प्रशासनले समेत महानगरलाई जग्गा संरक्षण गर्न पत्र लेखे । कर्मचारीकै मिलेमतोमा ढिलासुस्ती भएपछि बिष्ट मेयरलाई भेटेरै गुनासो राख्न चाहन्थे ।बिष्ट मात्र होइन, मेयर भेट्न ५ जना वडाध्यक्षसमेत कुरिरहेका थिए । महानगर परिषदका सदस्य दीपक राई पनि कुराइमै थिए । मेयर गोप्य कोठामै । मेयरलाई भेट्न नसकेको भन्दै रिसाउन थालेपछि राईले पनि आफ्नो पीडा सुनाए । मैले पनि चौथो दिनको प्रयासपछि भेट्न कुरिराछु । धेर्य गर्नुस् ।गोप्य कोठामा भेटघाटमा व्यस्त भएपछि बिष्ट आक्रोशित हुँदै भन्थे, म ढोका खोलेर जाउँ ? शाक्यका पीए राजेश्वर स्थापित थामथुम पार्थे, एकछिन पख्नुस् न । मेयर साप आफंै बाहिर आउनुहुन्छ । सर्वसाधारण कार्यकक्ष र प्रतीक्षा कक्षमा मेयरलाई कुरेको कुर्यै । अर्कातिर पार्टीका कार्यकर्ता र पीएको चिनजान भएका व्यक्तिलाई गोप्य कोठाको ढोकाबाट छिराएको छिरायै ।मेयर शाक्यलाई भेट्न बौद्ध, तीनचुलीबाट जाङमु शेर्पासहित तीन जना पनि कार्यकक्षमै छिरे । उनीहरू पनि सार्वजनिक बाटो बन्द गरेर निर्माण गरिएको पर्खाल हटाइदिने माग लिएर मेयर भेट्न आएका रहेछन् । मेयरकै कक्षमा बालाजुबाट सार्वजनिक जग्गा संरक्षण गरिदिन आएका बिष्ट र शेर्पाको समूहको भेट भयो । संवाददाता पनि महानगर क्षेत्रको खुला क्षेत्र र सार्वजनिक जग्गा संरक्षणमा महानगरको योजना बुझ्न पुगेको थियो । मंसिर १४ देखि उनलाई भेट्ने प्रयास थालेको तर फोन उठाएनन् । आफ्नो परिचय खुलाएर म्यासेज पठाएपछि बल्ल कलब्याक आयो । सार्वजनिक जग्गा र खुला क्षेत्रबारे धारणा बुझ्न खोजेको भन्नासाथ शाक्य चुनावी प्रचारमा रहेको भन्दै पन्छिए । त्यसयता फोन उठाउनै छाडे । एक सातासम्म फोन नउठाएपछि भेट्न गएकोमा सचिवालयका कर्मचारीले कहिले व्यस्त हुनुहुन्छ त कहिले हुनुहुन्न भन्दै फर्काइदिए ।त्यसयता फोन र म्यासेज गरिरहे पनि मेयर शाक्यसँग सम्पर्क हुन सकेको थिएन । बिहीबार पनि परिचय र भेट्न चाहेको विषय खुलाएर सन्देश पठाउँदा र फोन गर्दा कुनै रेस्पोन्स भएन । एमाले अध्यक्ष केपी ओलीका प्रेस संयोजक चेतन अधिकारीलाई गुहार्दा उनले पनि मेयरले फोन नै नउठाएको सुनाए । साढे एक बजे शाक्यको सचिवालय पुग्दा त्यहाँ एक जना महिला कुरिरहेकी थिइन् । बौद्धबाट वडा अध्यक्षसहित एक हुल थपिए । प्रतीक्षा कक्षमा कुर्ने कुरेको कुर्यै थिए । पीए स्थापितले चाहेका व्यक्तिलाई कहिले गोप्य ढोकाबाट त कहिले कार्यकक्षको ढोका हुँदै मेयरसँग भेट गराइरहेका थिए । यो संवाददाताको अनुरोधपछि ३ बजेतिर कार्यकक्षमा छिराइयो । कार्यकक्ष वडा अध्यक्षहरू र अरू सर्वसाधारणले भरिएको थियो । मेयर गोप्य कोठामै व्यस्त थिए । त्यसको निकै बेरपछि दुई महिला आए । स्थापितले उनीहरूलाई गोप्यतिर पठाए । मेयर भेटेर फर्केपछि ती महिलालाई स्थापितले बधाई दिए ।बालाजुका बिष्ट, बौद्धकी शेर्पा र यो संवाददाताले जस्तै महानगरवासीले मेयर शाक्यसँग फोनमा त परै, सहजै भेट्न पनि सक्ने सम्भावना छैन । शाक्यलाई भेट्न पाइने आसमा उनकै कार्यकक्षमा कुरिरहेका महानगरवासी भन्थे, पहिला भोट चाहियो भन्दै हामीलाई पाँचपल्ट नमस्कार गरे । अहिले भेटेर नमस्कार गर्न र गुनासो राख्नसमेत पाइएन ।शाक्यले स्थानीय निर्वाचनअघि गरेको प्रतिबद्धता नम्बर ६८ मा हेलो मेयर क्विक रेस्पोन्स कार्यक्रम सञ्चालन गर्ने उल्लेख छ । महानगरका हरेक कार्यालयमा स्मार्ट उजुरी डेक्स राख्ने, सार्वजनिक सुनुवाइ गर्ने र महानगरवासीको गुनासो सुन्न हेलो मेयर क्विक रेस्पोन्स कार्यक्रम सञ्चालन गर्ने योजना उनीसँगै गोप्य कोठामा सीमित भएका छन् ।भोट हालेको मान्छेलाई नै भेट्न गाह्रो, हामी आतंकवादी हो र ? बालाजुबाट आएका बिष्टले भने, दुइटा ढोका रहेछ । अरूचाहिँ छिरिरहने, हामीले चाहिँ कुरिरहनुपर्ने । उनले बिहीबार अबेर मेयरलाई भेटेर जग्गा संरक्षणको आग्रह गरेका रहेछन् । शुक्रबार फेरि बोलाएका थिए । उनी पुन: गए, तर भेट्न सकेनन् ।यो संवाददाताले पनि साढे २ घण्टा कुर्दा पनि भेट पाएन ।काठमाडौंका सडक जताततै जाम छ । सार्वजनिक सवारीमा यात्रा गर्न लाइन बस्नुपर्ने बाध्यता सुरु भएको छ । बेलुका सार्वजनिक यातायात पाउनै मुस्किल छ । तारले जेलिएर सडक नै कुरूप छ । फोहरको समस्या उस्तै । सडकमा जताततै खाल्डाखुल्डी । शाक्यले चुनावअघि एक महिनाभित्र एक सय एक काम गर्ने प्रतिबद्धता सार्वजनिक गरेका थिए । सार्वजनिक क्षेत्रमा वाइफाई जडानदेखि भाडामा बस्नेलाई नागरिकमैत्री आचारसंहिता लागू गर्नेसम्मका आश्वासन दिए । महानगरलाई भ्रष्टाचारमुक्त र पारदर्शी बनाउन ईगभर्नेन्स सिस्टम सुरु गर्ने, महानगरका महत्त्वपूर्ण स्थानलाई फ्री वाइफाई जोन बनाउने, साइकल सिटी महानगरको कार्ययोजना बनाउने, सम्पदा क्षेत्रको विकास र प्रवद्र्धनका लागि विशेष योजना बनाउने, पब्लिक सर्भिस सेन्टर बनाउने, बचत स्मार्ट कार्ड व्यवस्था गर्ने, खाल्डाखुल्डी पुर्ने, विशेष प्रविधिको प्रयोग गरी धूलो र खाडलरहित सडक निर्माण गर्नेलगायत उनका प्रतिबद्धता थिए । निर्वाचित भएको एक महिनाभित्र पूरा गर्ने भनिएका यीमध्ये एउटै काम हुन सकेनन् अहिलेसम्म । नो ट्राफिक जाम, सम्पूर्ण ट्राफिक लाइट मर्मत गरी सुचारु गर्ने, सडक बाटोमा थुपारिएका निर्माण सामग्री हटाउने, सुपथ मूल्यको पसल खोल्ने, सार्वजनिक सुनुवाइ गर्ने, स्मार्ट कार पार्किङ बनाउने, विशेष स्थानमा भेइकल फ्री जोन घोषणा गर्ने पनि शाक्यकै प्रतिबद्धता हो । धूवाँधूलो न्यूनीकरण गरी नो मास्क सिटीको अभियान गर्ने नारासमेत उनले चुनावका बेला घरघरमा बाँडे । महानगरका सरकारी र सार्वजनिक ठाउँलाई पर्खालविहीनका रूपमा विकास गर्ने, घर निर्माण सम्पन्न प्रमाणपत्र एक महिनाभित्र प्रदान गर्ने, छाडा जीवजन्तु तथा फोहोरमैलालगायत समस्या तत्काल समाधान गर्ने पनि शाक्यको एक दिनभित्र सक्ने प्रतिबद्धता थियो । उनी निर्वाचित भएको ६ महिना भइसक्दा पनि यो कामको थालनी हुन सकेको छैन ।"
किस्टका कर्मचारी आन्दोलनमा,"ललितपुर (कास) किस्ट मेडिकल कलेज शिक्षण अस्पताल ग्वार्कोमा कार्यरत नर्सलगायत कर्मचारीले कलेज व्यवस्थापनले माग सुनुवाइ नगरेको भन्दै आन्दोलन थालेका छन् ।अस्पतालको विनियमावली श्रम ऐनअनुसार हुनुपर्ने, तलबभत्ता समयानुकूल वृद्धि, औषधि उपचार, जोखिम भत्ता नपाएको र अस्पतालमा ठेकेदारमार्फत कर्मचारी आपूर्ति बन्द गर्नुपर्नेलगायत १५ बुँदे माग राखेर कर्मचारीहरू आन्दोलनमा उत्रेका हुन् । अस्पतालको ओपीडी र प्रशासन सेवा ९ दिनयता ठप्प छ । मागका सम्बन्धमा अस्पताल प्रशासन र कर्मचारीबीच २ वर्ष अघि सेवासुविधा वृद्धिका लागि सम्झौता भएको थियो । माग सुनुवाइप्रति ६ महिनादेखि व्यवस्थापनलाई ध्यानार्कषण गराउँदा पनि चासो नदिएकाले कडा रूपमा प्रस्तुत भएको आन्दोलित कर्मचारीहरू बताउँछन् ।कर्मचारीले शुक्रबार अस्पताल परिसरमा नाराबाजी गरे । ओपीडी र प्रशासन सेवा ठप्प हुँदा आएका बिरामी उपचारै नगरी फर्कन बाध्य भए । अखिल नेपाल स्वास्थ्य श्रमिक संघ किस्ट अस्पतालका अध्यक्ष रूपेश केसीले अस्पताल प्रशासनले पटकपटक माग पूरा गरिदिने आश्वासन दिए पनि कार्यान्वय नगरेको बताए । अस्पतालमा डाक्टर र प्रोफेसरबाहेक ३ सय ७५ कर्मचारी छन् । २०७२ असारबाट प्रत्येक कर्मचारीको मासिक तलबबाट १५ र व्यवस्थापनबाट १ प्रतिशत रकम बेहोर्ने गरी कल्याणकारी कोष खडा गरिएको थियो । कोषमा जम्मा भएको रकमबारे कर्मचारी अनविज्ञ रहेको संघकी सचिव सुस्मिता कट्टेल बताउँछिन् । भन्छिन्, जागिर छोडेर जाने कर्मचारीसमेत उक्त कोषको रकम फिर्ता दिएनन् । अस्पतालका वरिष्ठ प्रशासक अक्षयप्रसाद गौतमले कर्मचारीको माग कलेजमा हुने विद्यार्थी भर्नासँग सम्बन्धित रहेको दाबी गरे । माग जायज छ, उनले भने, सरकारले विद्यार्थी भर्ना ९० सिटमा सीमित र विद्यार्थीबाट उठाइने शुल्कमा कडाइ गर्दा आम्दानी कम भएकाले माग पूरा गर्न नसकिएको हो । उनले कलेजले १ सय ५० विद्यार्थी भर्ना गरी सञ्चालन गर्न सके मात्र कर्मचारीको माग पूरा गर्न सकिने बताए ।"
दमकल भवन पुनर्निर्माण अन्योल,"भक्तपुर (कास) जिल्लाको एक मात्र जुद्ध वारुण यन्त्र (दमकल) को कार्यालय भूकम्पले क्षतिग्रस्त छ । क्षतिग्रस्त भवनबाटै करिब ३२ महिनायता कार्यालय सञ्चालन हुँदै आएको छ । २००१ सालमा कार्यालय स्थापना भएको हो । स्थापनाकालदेखि भोगचलन गर्दै आएको भए पनि जग्गा आफ्नो नाममा नहुँदा क्षतिग्रस्त भवन पुनर्निर्माण अन्योलमा छ ।कार्यालय प्रमुख विजयप्रसाद द्यौभडेलका अनुसार साबिक भक्तपुर नगरपालिका १७ दुधपाटीको २२७ नम्बर कित्ताको ९५ रोपनी सार्वजनिक जग्गा २०४० असोजमा सैन्य तालिम केन्द्र को नाममा नामसारी भयो । जसमध्ये हालको भक्तपुर नगरपालिका १, दूधपाटीस्थित सैनिक आवासीय महाविद्यालयको पूर्वपट्टिको पर्खालसँगै जोडिएको सैन्य तालिम केन्द्रको ३ रोपनी ७ आना २ पैसा क्षेत्रफल जग्गा दमकलको कार्यालयले ओगटी भोगचलन गर्दै आएको छ । भूकम्पले क्षतिग्रस्त भवन पुनर्निर्माणका लागि सरकारले आव ०७२७३ मा ५ करोड रुपैयाँ विनियोजन गरेको थियो । चालु आव ०७४७५ मा सहरी विकास तथा भवन विभाग डिभिजन कार्यालय भक्तपुरमार्फत कार्यालय पुनर्निर्माणका लागि थप ५ करोड रुपैयाँ विनियोजन भएको द्यौभडेलले बताए । तर, भवन बसेको जग्गा सैन्य तालिम केन्द्रका नाममा भएकाले नक्सापासमा कठिनाई भएकाले छ । यसैले पुनर्निर्माण अन्योलमा पर्यो, द्यौभडेलले भने ।गृह मन्त्रालयमार्फत सोही स्थानमा भवन पुनर्निर्माणका लागि कार्यालयले ३० वर्षका लागि जग्गा दिन केन्द्रलाई पत्राचार गरेको थियो । तर, केन्द्रले ५ वर्षका लागि भाडामा दिने सहमति गरेको द्यौभडेलले बताए । ५ वर्षमा त भवन पनि बनिसक्दैन, उनले गुनासो गरे । जुद्ध बारुण यन्त्रको कार्यालयले भने आफ्ना नाममा अन्त कहीं जमिन नभएको र केन्द्रलाई भवन पुनर्निर्माणका लागि जमिनको मञ्जुरीनामा माग गरेको जनाएको छ । सैन्य तालिम केन्द्रको जग्गा दमकलका नाममा नामसारी गर्नु पर्दैन, द्यौभडेलले भने, २००१ देखि भोगचलन गर्दै आएको जग्गामा भवन पुनर्निर्माणका लागि मञ्जुरीनामाको मात्र माग गरेको हो । मञ्जुरीनामाका लागि केन्द्रलाई २ वर्षअघि नै पत्र पठाए पनि प्रतिक्रिया दिन ढिलाइ भएको उनले बताए । भवन निर्माणका लागि जिल्ला प्रशासन कार्यालयमार्फत सम्बन्धित मन्त्रालयमा पटकपटक पत्र पठाइसकेको समेत उनले बताए ।"
मापदण्डविपरीत कफी सप,"काठमाडौं रानीपोखरीमा कंक्रिट हालेर काम थालेपछि त्यसलाई रोक्न माग राख्दै सम्पदाप्रेमी महानगर प्रमुख विद्यासुन्दर शाक्यलाई भेट्न गए । शाक्यले सजिलै भेट दिएनन् । कहिले महानगर आउनू भने । कहिले राष्ट्रिय सभागृहमा बोलाए । सभागृहमा पनि घण्टौं कुराएपछि आज समय छैन, भोलि आउनुस् भने । सम्पदाप्रेमीले ठूलै कसरत गरेर मेयर शाक्यलाई भेटे । शाक्यले गुनासा सुने । अनि जवाफ दिए मैंले सबै प्राविधिक कुरा बुझेको छैन । पुरातात्त्विक मापदण्ड मिचिएको रहेछ भने रोक्छु । तर यहाँ कफी सप चाहिँ बनाएरै छाड्छु ।कफी सप बनाउनु नै मापदण्ड मिच्नु हो, पोर्चुगलबाट सम्पदामा विद्यावारिधि गर्दै गरेकी मोनालिसा महर्जनले मेयर शाक्यलाई भनिन्, मापदण्ड मिचिएको भए कारबाही गर्छु पनि भन्नुहुन्छ । कफी सप पनि बनाउँछु भन्नुहुन्छ । सम्पदामा नयाँ संरचना बनाएपछि त यो जोगाएकै भएन । मासेको पो भयो । बनाउने भन्दै महानगरले सम्पदा मास्न लागिरहेको छ ।धार्मिक स्थलमा अब पर्यटक भित्र्याउने हाम्रो सोच छ, मेयर शाक्यले भने, पुरानो मात्रै भनेर हुँदैन । बाबुबाजेले जे गरेका थिए, त्यही गर्छु भनेर हुँदैन । आधुनिकता स्विकार्नु पर्छ । जे नयाँ बनायो, त्यही संस्कृति हो । पहिला राष्ट्रिय सभागृह छेउको यो भवन थिएन । सार्कका बेलामा यसको निर्माण भयो । निर्माण भएपछि यही संस्कृति भयो ।धार्मिक स्थलमा पर्यटक लानुपर्छ । पर्यटकीय स्थल बनाउनुपर्छ । आम्दानीको स्रोत बनाउनुपर्छ । यसमा हामी पनि सहमति जनाउछौं । हामीले चाहेको पनि त्यही हो, रानीपोखरीको विनाश रोक्न माग गर्न गएका पुरातत्त्वविद् तथा पुल्चोक इन्जिनियरिङ क्याम्पसका हिस्ट्रिकल आर्काेलोजिस्ट सुदर्शनराज तिवारीले भने, तर पर्यटक लैजाने मौलिकता मासेर होइन, मौलिकता जोगाएर पर्यटक लानुपर्छ । मौलिकता जोगायो भने पर्यटक झन् आकर्षित हुन्छन् । मौलिकता हेर्न आउँछन् ।रानीपोखरीमा को कफी खान जान्छ ? यहाँ त मन्दिर हेर्न जाने हो । पोखरी हेर्न जाने हो । कफी सप त बाहिर बनाए भैगयो नि, सम्पदा बचाउ अभियान चलाइरहेका आलोकसिद्धि तुलाधारले भने, ताज महलमा कति धेरै पर्यटक जान्छन् ? त्यहाँभित्र कफी सप छ ? छैन । बाहिर बनाइएको छ । आधुनिकीकरणका नाममा सम्प्दामा मनपरी गर्न पाइँदैन ।महानगरले रानीपोखरीमा धमाधम पुरातात्त्विक मापदण्डविपरीत कंक्रिट मिसाइरहेको छ । त्यति मात्रै होइन, पोखरी नै साँघुरो बनाएर पर्खाल लगाइरहेको छ । पुरातत्त्व विभागको स्वीकृति नलिई रानीपोखरी मिचेर कंक्रिट प्रयोग गरेको पाइएको छ । महानगरले पोखरीको सीमाबाट झन्डै १५ फिट परसम्म धमाधम पर्खाल लगाइरहेको छ । यो हामीले स्वीकृति दिएका होइनौं, रानीपाखरीको निरीक्षण गर्न आएका विभागका डिभिजनल इन्जिनियर सम्पत घिमिरेले भने, पोखरीको ब्युटिफिकेसन गर्न स्वीकृति दिएका हौं, तर पोखरी मिचेर पर्खाल लगाउन र कंक्रिट प्रयोग गर्न स्वीकृति दिएका छैनौं ।विभागले महानगरसँग ड्रइङ डिजाइन माग्ने र गैरकानुनी निर्माण रोक्ने प्रतिबद्धतासमेत जनाएको छ । यसको पुनर्निर्माणको ठेक्का वल्र्डवाइड कँडेल केनकेभी जेभीले पाएको छ । रानीपोखरीमा पहिला पनि यही ठेकेदार कम्पनीले कंक्रिट मिसाएको थियो । २ वर्ष पहिला नै यसको निर्माणको ठेक्का पाएको थियो । स्रोतका अनुसार काम छिटो सम्पन्न गर्न नसकेपछि ठेकेदार कम्पनीलाई कालोसूचीमा राख्ने तयारी महानगरले गरेको थियो । कालोसूचीमा पर्ने थाहा पाएपछि काम देखाउन हतारहतार काम अघि बढायो । अहिले डोजरले धमाधम पोखरी खनिरहेको छ । पहिला पनि सम्पदा मास्ने ठेकेदार यही हो, सम्पदा जोगाउ अभियानका संयोजक गणपतिलाल श्रेष्ठ भन्छन्, ठकेदारलाई सम्पदाको जिम्मा दिँदा यही समस्या हुन्छ । हामीले ठेक्कामा भन्दा ज्यालामा काम दिनुपर्छ भनेर आवाज उठाएको यही भएर हो ।महानगरका मेयर शाक्यले गैरकानुनी निर्माण भएको थाहा पाए रोक्ने आश्वासन दिएका थिए । तर काम भने नरोकिएको सम्पदाप्रेमीको गुनासो छ । रोक्छु भन्नुभएको थियो, सेभ हेरिटेज अभियानका आलोकसिद्धि तुलाधरले भने, झन् रातारात काम भइरहेको छ । सम्पदामा डोजर चलाइएको छ । हाम्रा मेयर सम्पदाप्रति संवेदनशील हुनुहुन्न भन्ने हामीलाई लागेको छ ।"
पहेँलो गुलाफको एउटा पत्र,"गुलाफ फुलिसकेछ । कति राम्रो, दुइटा मात्र फुलेछ । कहिलेदेखि पर्खेको मैले यो पहेंँलो गुलाफलाई । अझ अरू त फुलेकै छैनन् । यी नफक्रेका कोपिलालाई कति आनन्द छ अहिले, एउटा प्रगाढ निद्रा, अनन्त शान्ति । यी फक्रेका फूल कठै ! फेरि झुसिलकिरा लागेछ । मेरो कामै झुसिलकिरा टिपेर फ्याँक्ने भइसक्यो ।नेपाली साहित्यका क्षेत्रमा पाइला चाल्दै गर्दा १८ वर्षे उमेरमा प्रेमा शाहले लेखेकी थिइन्, एउटा उम्दा कथा पहेंँलो गुलाफ । एउटी नारीको मानसिक उतारचढाव र सँगै उभिएको पुरुषको यौन अतृप्तिको मनोविज्ञानलाई झुसिलकिरा लागेर पत्रपत्र खस्दै गरेको पहेंँलो गुलाफको फूलसँग तुलना गरिएको त्यस्तो कथानक आफैंमा अनौठो थियो । २०२० सालतिर भर्खरै क्याम्पस पढ्दै गरेकी प्रेमालाई सिग्मन्ड फ्रायड वा फ्राइडियन शैली त्यति पत्तो भैसकेको थिएन । उनी भन्थिन्, म त हाम्रै गोठाले, भिक्षु, विजय मल्ल वा बीपी कोइरालाका कथा मन दिएर पढ्ने गर्थेँ । बाहिरी कथावस्तु वा शैली पनि त्यस्तो थाहा थिएन । धेरै अर्थमा एउटा पुरुष पात्रको दृष्टिकोण र विम्बचेतना फूलमा झुम्मिने झुसिलकिरा जस्तै भन्ने ठानेर, त्यो अर्थमा पहेँलो गुलाफ लेखेकी थिएँ । कथा निकै चल्यो, उपल्लो कोटीको प्रयोग भनियो । मैले त्यस्तो प्रयोग गरौंला अथवा कुछ होला भनेर लेखेको जस्तो लाग्दैन ।प्रोफाइल लेखनका क्रममा भेटघाट हँुदा कथाकार प्रेमा शाह जे भन्ने गर्थिन्, त्यो सुनिरहुँ जस्तो लाग्थ्यो । पछिल्लो समय झन्डै एक दशकयता अमेरिकावासी बनेकी प्रेमाको यो साता निधन भएको खबर आएपछि मात्रै ती हक्की र प्रयोगपरक लेखिकाको एकैसाथ स्मरण भैरहेको छ । वीरगन्जको श्रीपुरमा २००२ सालमा जन्मिएकी गिरिराजलक्ष्मी शाह कालान्तरमा नेपाली साहित्य जगतमा प्रेमा शाह बनेर कसरी उभिइन् भन्ने कथा आफैंमा रोचक छ । वीरगन्जमा जन्मिए पनि बाल्यकालीन र पछिको धेरै समय काठमाडौंमा मावली परिवारमा बिताएकी प्रेमा शाह आफ्नो स्वभाव र पारिवारिक पृष्ठभूमिका कारण पनि धेरैजसो अन्तरमुखी झैं रहिन् । नेपाली समाज र त्यसमाथि लेखन, प्रयोग र शैलीमा खुलापन खोज्ने नारी हस्ताक्षर भएपछि अरू के चाहियो ? एक पटक चेतना र विद्रोहको संकेतमा आऊ, मलाई सम्भोग गर भन्दै कविता वाचन गरेकै भरमा उनलाई भिन्न दृष्टिकोणले हेर्नेहरू पनि निकैजना निस्किएका रहेछन् । अक्सर आफ्नो लेखाइ र अरूको बुझाइको तारतम्य नमिल्ने गरेकोमा प्रेमा भन्थिन्, यहाँ धेरैजसो व्याख्याभन्दा बढी अपव्याख्या हुन्छ । मेरो स्वभाव र समस्या के छ भने म व्याख्या गर्दै हिंँड्न रुचाउन्न । पहेंँलो गुलाफकै कुरा गर्दा यसलाई नारीवादी चेतनादेखि लेखाइको एक्टिभिजमसम्म भनिएको प्रेमा सम्झिरहेकी हुन्थिन् । हरेक लेखाइ, पात्र र चरित्रले लेखक उभिएको समयलाई समाउने गरेको हुन्छ भन्ने यथार्थमा उनी सहमत थिइन् । पहेंँलो गुलाफ विचलित र विक्षिप्त एउटी नारीको मात्रै होइन, अब पुरुषको पनि प्रतीक बनिसकेको उनको परिमार्जित धारणा थियो । अब त के नारी, के पुरुष भन्ने भैसक्यो, प्रेमाले एउटा लिखित प्रश्नोत्तरको जवाफमा भनेकी छन्, अहिले प्रेमको परिभाषा बदलिएको छ, मान्छेमान्छेबीच सम्बन्धको पुल नै छैन । सतही छ धेरै कुरा, सम्भँदा पनि दिक्कै लाग्ने । वीरगन्जको एउटै पृष्ठभूमि र लेखनशैलीमा पनि नवीनता रुचाउने मिल्दो स्वभाव भएकाले प्रेमाले आदरपूर्वक सबैभन्दा धेरै सम्झने लेखक ध्रुवचन्द्र गौतम थिए । गौतमसँग २०२१ साल यताको प्रेमाको साहित्यिक संगत सधैंभर रह्यो । त्यही संगत र साहचर्यले २०३१ सालमा प्रेमा सहितका १० लेखक मिलेर नेपाली साहित्यमा एउटा अनौठो प्रयोगपरक संयुक्त लेखन आयो, आकाश विभाजित छ नामको उपन्यासका रूपमा । त्यो प्रयोगमा गौतम र शाहसहित परशु प्रधान, ध्रुव सापकोटा, केदार अमात्य, दौलतविक्रम विष्ट, मञ्जु काँचुली, पुष्कर लोहनी, शैलेन्द्र साकार, शंकर कोइरालासमेत जोडिएका थिए । यो प्रयोगमा पारिजात र शंकर लामिछाने पनि जोडिने भनेर केही समय लेखक समूहले पर्खिएका थिए, तर पछि त्यत्तिकै उपन्यास तुरियो । नारी हस्ताक्षरमा पारिजातपछि सबैभन्दा उम्दा र चर्चाका हिसाबले अग्रणी थिइन् प्रेमा, उपन्यासकार ध्रुवचन्द्र गौतम सम्झन्छन्, कथा लेखनमा प्रेमाले भित्र्याएको यौन मनोविज्ञानको सूक्ष्म शैलीको म प्रशंसक हुँ । समयान्तरमा अभिनेत्री जल शाहकी आमा भनेर चिनिएकी प्रेमाले छोरीलाई हुर्काउन र सही मार्गदर्शन दिलाउन गरेको त्यागसमर्पण साँच्चै उल्लेख्य रहेको गौतमको सम्झना छ । तपाईका कथामा फिल्म बनाएर यसलाई खेल्न भन्नुपर्यो भन्दै छोरी जललाई लिएर प्रेमा आफूलाई भेट्न आउने गरेको बितेको समय सम्झिरहेका छन्, गौतम । २०१६ सालमा पहिलोपटक शारदा पत्रिकामा प्रतिक्रिया शीर्षक कथा लेखेर साहित्यिक जगतमा आएकी प्रेमाका कथा संग्रहहरू पहेंँलो गुलाफ र विषयान्तर तथा उपन्यास मम्मी प्रकाशित छन् । समीक्षकहरूले प्रेमाको लेखनमा परम्परागत शैलीभन्दा एकदमै भिन्न खुराक पाइने भन्दै पहेंँलो गुलाफलाई यस्तै अकथा मानेका छन् । यो अकथाभित्र डायरी लेख्ने क्रममा उब्जिएको एकालाप र आत्मालाप छ । यो भन्दा अलग विधामा प्रेमाका झन्डै एक दर्जन बालकथा र उपन्यास पनि प्रकाशित छन्, जुन बजारमा अप्राप्य छन् । आफ्नो जन्मथलो वीरगन्जमा नारायणी वाङमय प्रतिष्ठान स्थापना गराउनेदेखि आञ्चलिक साहित्यको श्रीवृद्धिमा उनी खुलेरै लागिपरेकी थिइन् । एउटा लेखकका निम्ति आफ्नै जीवनको भोगाइ पनि लेखन स्रोत र ऊर्जा बन्न सक्ने आम बुझाइमा प्रेमा सहमत थिइनन् । उनी भन्थिन्, मैले आफ्नो होइन, अरूका दु:ख, संघर्ष र संवेदनामाथि कलम चलाएकी छु । कल्पनाशील मान्छे कि रंगमा कि मसीमा रमाउने रहेछ भन्दै बनारसको काशी हिन्दु विश्वविद्यालयसम्म पुगेर प्रेमाले चित्रकला प्रशिक्षण लिएकी थिइन् । सास्ती र जीहजुरी लेख्ने तथा पद र कुर्सीकै लागि आफ्नो लेखन धर्मलाई उपयोग गर्ने जोकोही लेखकलाई क्षणिक भन्ठान्थिन्, प्रेमा । उनको भनाइ हुन्थ्यो, नाराको पर्चा र पोष्टर होइन, साहित्य ।प्रेमाले २०२८ र २०३८ सालमा दुईपटक बिहा गरिन् । तर सधैंभर जीवनमा रोजेका बाटा र बेहोरेका भोगाइ व्यावहारिक बन्न सक्छन् भन्ने आधार सबैमा मान्य हुँदैन । दुबै विवाह सफल नभएपछि उनले छोरी जललाई हुर्काउन र पढाउन सर्लाही, नेपालगन्ज, वीरगन्जतिर शिक्षिका बनेर केही वर्ष बिताएकी थिइन् । त्रिभुवन विश्वविद्यालयबाट नेपालीमा एमए गरेकी प्रेमाले वीरगन्जको ठाकुरराम र नेपालगन्जको महेन्द्र बहुमुखी क्याम्पसमा केही समय प्राध्यापन गरेकी थिइन् । एकल महिलाले बेहोरेको संघर्ष र खेप्नुपरेको हैरानीका माझ यही कारण प्रेमाको साहित्यिक ऊर्जा क्रमश: दुर्लभ बन्दै गयो र अमेरिका पुगेपछि त उनी हराएझैं बनिन् । पछिल्ला वर्षमा उनी आफ्ना कविताको संकलन निकाल्ने तयारीमा थिइन्, यसमा छोरी जलले साथ दिइरहेकी बताउने गर्थिन् ।प्रेमा आफ्नो लेखन, शैली र विषयवस्तुमा झैं उमेरको रूपसौन्दर्यमा पनि तिख्खर थिइन् । क्याप्टेन जनकबहादुर राणा (प्रथम नेपाल सुन्दरी रुवि राणाका पिता) ले रचना पत्रिकाको एउटा स्मरण लेखमा भनेका थिए, प्रेमा शाह कुनै अज्ञात मूर्तिकारले कँुदेको भिनसडेमिलोको प्रतिमाझैं सुन्दर थिइन् । सेनाबाट वार्षिक विदामा वीरगन्ज फर्केका बेला म प्रायश: बिहान क्याम्पस लाग्ने समयमा ठाकुरराम क्याम्पसको गेटनिर पुग्थेंँ, प्रेमाको एक झलक पाउन । तर पछि प्रेमाले एउटा अभूतपूर्व कविता सिर्जना गरेर ठाउँठाउँमा, कवि गोष्ठीमा ताल ठोकेर वाचन गर्न थालेकी थिइन्, आऊ, मलाई सम्भोग गर! यो कविताको कुरा सुनेर म माथिदेखि तलसम्म कामेको थिएँ । लाहुरे भए पनि म कासानोभा (स्त्रीगमनमा हुरुक्क हुने) पुरुष थिइन, न आइलाग्नेलाई जाइलाग्ने किसिमको थिएँ । तर यहाँ कुरा एकदमै फरक भैदिएको थियो । जसप्रति एउटा अति नाजुक धारणा स्थापित गरेको थिएँ, उसैले लाठे जँुगेमुठेहरूको सभामा मुख फोरेर लल्कारेकी थिइन्, आऊ मलाई सम्भोग गर!त्यस दिनपछि बिदामा वीरगन्ज फर्केको बेला, कहिल्यै ठाकुरराम क्याम्पसतिर मुख फर्काएको थिइन ।"
गद्गद् भाव,"(कुनै गद्गद् भइरहेको व्यक्तिलाई भेट्नु भनेको त्यस समयको ठूलो पुण्य हो भनेर हामीले बुझ्नुपर्छ । महात्मा सैमसन)जय नेपाल बन्धु ।जय नेपाल । उनी गद्गद् भएर प्रस्तुत हुन्छन् ।के हालखबर छ ? म उनको अनुहारमा हेर्छु ।अब के भनुँ म ? उनको गद्गदावस्था अनुहारको चौहद्दीमा कायमै रहेको छ ।तपाई कांग्रेसी होइन र ? म अचम्म मानेर प्रश्न गर्छु ।चुनावमा यति भारी पराजय बेहोरेर पनि यसरी अतिरिक्त रूपमा किन खुसी भएका हुन् ? यस्तो खास प्रसन्नताको कुनै गतिलो कारण जरुर हुनैपर्छ उनीसँग । एकाएक मेरो मनमा एउटा सन्देह उत्पन्न भएको छ, कतै उनले आफ्नो पार्टी नेपाली कांग्रेसलाई त्याग गरेका त होइनन् ? यो कुनै पनि कांग्रेसीले यसरी गद्गद् हुनुपर्ने वर्तमान नै होइन । उनले त एक सच्चा कांग्रेसी हुनुको नाताले दु:खमनाउ पो गर्नुपर्ने हो । तर यसको सर्वथा विपरीत उनी त बेसरी गद्गद् भएर उपस्थित भएका छन् । र अतिशय गद्गद् भावमा मलाई हेरिरहेका छन्, एकटक । त्यसैले म उत्सुक भएर प्रश्नातुर हुन्छु, होइन, तपाई कांग्रेसी होइन र बन्धु ?यो कस्तो प्रश्न हो, तपाईको ? उनी केही झर्किएर टाउको घुमाउँछन् ।म त तपाईलाई एक कांग्रेसी ठानिरहेको थिएँ । म तेस्रोपटक पनि उही खालको प्रश्न गर्छु, के हो, यो बन्धु ?यसमा के शंका छ ? उनी आवेशमा आएर भन्छन्, म त सुरुदेखि नै एक कांग्रेसी हुँ ।के यो साँच्चिकै हो र बन्धु ?तपाई के नचाहिंँदो कुरा गरिरहनुभएको छ ? उनको आवेशमा बढोत्तरी भएको छ ।वास्तवमा एक जयरहित कांग्रेसीले पटक्कै खुसी हुनुपर्ने याम होइन यो । तर उनी त प्रसन्न मुद्रामा मसमक्ष सतत अभिव्यक्त भइरहेका छन् । (आफ्नो चौडा बंगाराको पाराले) । के यो चरम गद्गदावस्था होइन र ? यहाँ एउटा कुरा के स्पष्ट पार्नु आवश्यक छ भने उनको तमाम झर्काेफर्काे तथा अपर्झटको आवेशमा पनि एक प्रकारको खुसी छिपेको छ । याने भूमिगत गद्गद्को भावना । र यो गद्माथि गद् अर्थात् सम्पूर्ण गद्गद्को मात्रा प्रशस्त भएर बाहिरतिर छचल्किएको छ । यो देखेर म चकित छु, उनको झर्काइ र आवेशको मिश्रणमा खुसी पनि कसरी समेटिएको हो ? यो त शतप्रतिशत अविश्वसनीय कुरो हो । तर यो विश्वास र अविश्वासको चालु गणितलाई पुरै असफल पारेर उनी मसामु प्रसन्नचित्त खडा छन् । अर्थात् एक पूर्णत: गद्गदावस्थाको कांग्रेसी । यो त अद्भुतताको पराकाष्ठा भएन र ? म अचम्मको अन्तिम छेउमा पुगेर भन्छु, उनीसँग, यदि तपाई एक कांग्रेसी हो भने यति गद्गद् किन बन्धु ?यो के भनिरहनुभएको छ, तपाई ? उनी तत्कालै उत्तरित हुन्छन्, म कहाँ गद्गद् छु ?अब प्रत्यक्षलाई केको प्रमाण चाहियो ? म पनि अलिकति गद्गद् भएछु क्यारे (भन्छु), तपाई एकपटक आफैलाई हेर्नाेस्, बन्धु ।उनी मलाई हेर्छन्, किनभने आफूलाई हेर्नु विलकुलै सम्भव छैन । कसरी हेर्ने त ? अघिल्तिर कुनै दर्पणजस्तो केही भएको भए असम्भव पनि होइन । तर बीच बजारको कोलाहलमय सडकमा यस्तो ऐनासैना कहाँ ? उनी मलाई मन्द स्वरमा असहजतासँग (यसमा पनि केही गद्गद् हुनुको भाव) भन्छन्, म गद्गद् छैन ।म कसरी पत्याउँ यो ? म पनि भन्छु विस्तारै, तपाई साक्षात् मअघि गद्गद् भएर उभिनुभएको छ, बन्धु ।यो हुनै सक्दैन ।किन हुन सक्दैन बन्धु ?यो हुनै सक्दैन । उनी पुन: आफ्नो भनाइमा जोड दिएर भन्छन्, म गद्गद् छैन ।क्षेपकहाम्रो वाकयुद्ध धेरै बेरसम्म चल्यो । तथापि कुनै तार्किक निष्कर्षको प्राप्ति भएन । वस्तुत: हामी दुवैजना असही थिएनौं । उनी सशरीर गद्गद् देखिएका थिए नै । तर यथार्थमा किमार्थ गद्गद् थिएनन् । यसको कारण के हो भने लामो समयदेखि परम सत्तासुखको निरन्तर भोगचलन गर्दै आएका कांग्रेसीजन एकैचोटी कसरी दु:खी देखिन सक्छन् ? हो, गद्गद् उनीहरूका अंगप्रत्यंगको स्थायी भाव नै भइसकेको छ । अर्काे शब्दमा परमानेन्ट गद्गद् नै भन्नोस् । यसबाट हत्पती पृथक हुनु कुनै पनि कांग्रेसीका लागि सरल छैन । त्यसउसले हामीले नेपाली कांग्रेस पार्टीका सबै कांग्रेसीजनलाई प्रत्यक्षत: दु:खी देखिन केही समय त दिनैपर्छ ।"
समृद्धिका निम्ति ग्रामीण सडक,"सम्भवत: सम्भाव्यता अध्ययन गरिएको पर्यावरणमैत्री योजनाले कतिपय भौतिक विकासको काम अलि बढी समय लाग्ने खालको हुन्छ । पहिले सडक योजना यस्तै थिए । वातावरणीय ह्रास आउन नदिने र टिकाउको हिसाबले सम्भाव्यता अध्ययन हुन्थ्यो । साथै अध्ययन अनुरुप परिणाम ल्याउन ठूलो मेसिनको प्रयोग निरुत्साहित गरिन्थ्यो । सडकको सन्दर्भमा, मानिसको हातैले गरेका काम स्वाभाविक रूपले मेसिनरी औजार प्रयोग गरेको भन्दा ढिलो हुन्छ । हाल ग्रामीण सडक निर्माणमा तीव्रता आएको छ । तीव्रताकै परिणाम ताप्लेजुङको सिकैचावासी गाडीमा सदरकुमकाम आउनजान सक्छन् । २ दशक अघिसम्म यहाँका ५० हाराहारीकाले यो सुविधाबारे सोच्नसकेका थिएनन् । उनीहरू आफ्नो जीवनकालमा गाउँमा गाडी आइपुग्दैन भन्नेमै थिए । गाउँमा गाडी देख्न पाइन्न भन्नेहरू ७० को आसपास वा त्योभन्दा माथिको जीवन बाँचिरहेका छन् । उनीहरूका लागि गाउँमा सडक सोचेभन्दा धेरै छिटो आइपुग्यो । आज उनीहरू नै गाडी चढेर सदरमुकामसम्म आइपुग्छन् । भलै, त्यो यात्रा जोखिमयुक्त र कष्टकर छ । तर गाडी चढ्ने रहरले कष्ट र जोखिम दुवै ओझेल परेका छन् । सम्भवत: कति बुढापाकालाई त हिँडेर सदरमुकाम पुग्न मुस्किल थियो । कच्ची नै किन नहोस्, सडकले उनीहरूको काम विशेषले सदरमुकाम जानुपर्ने कामलाई सहज बनाइदिएको छ । यो यथार्थ ताप्लेजुङको कुनै गाउँ विशेषको मात्र हैन । नेपालका धेरै पहाडी जिल्लाको हो । यसो भनिरहँदा कर्णालीका केही जिल्ला अझै पनि सडक सञ्जालमार्फत अन्य जिल्लासंँग जोडिएका छैनन् । यद्यपि धेरै पहाडी जिल्लाको ग्रामीण भेगमा खनिएका अव्यस्थित र साँगुरो सडकले गाउँलेको मनलाई हर्षित पारेको छ । गाउँलेलाई हर्षित पार्ने सडक कसरी चाँडै गाउँगाउँ पुग्यो ? पर्यावरणीय ह्रासको अध्ययन नगरी एकोहोरो प्रविधि र यन्त्र प्रयोगको परिणाम हो, द्रुतगतिमा ट्रयाक खोल्ने काम । ग्रामीण सडकमा इञ्जिनियरिङलाई बेवास्ता गरिएको छ । रोजगारी पनि खासै देखिँदैन । पैसा डोजर मालिक र डोजर चलाउन इन्धन खरिदमै जान्छ । सडकको सम्भाव्यता अध्ययन गाउँलेहरू नै गर्छन्, जसको सम्भाव्यता अध्ययन दायरा पर्यावरणसंँग जोडिँदैन । केवल व्यक्तिको जग्गा प्राप्ति र खन्नलाई सजिलो जमिनसँंग जोडिन्छ । बाँकी इञ्जिनियरको भूमिकामा देखिन्छन्, डोजर ड्राइभर । यस्ता ग्रामीण सडकले भविष्यमा विभिन्न जोखिम निम्त्याउने देखिन्छ । तर यसमा खासै चिन्ता वा चासो जाहेर गरेको पाइँदैन । चिन्ता र चासोलाई तत्काल ग्रामीण भेगका मानिसले पाएको सुविधाले पनि ओझेलमा पारेको छ । सडक अव्यस्थित नै किन नहोस्, ट्रयाक खोलिसकेपछि त्यहाँ साना जिप पुगेका छन् । यात्राको समय छोटिएको छ । मालबाहक ट्रयाक्टर पुगेका छन् । यसले गाउँबाट निकासी गर्नुपर्ने अलैंची, चिराइतो, काठ तथा गाउँ भित्र्याउनुपर्ने चामल तथा अन्य बन्दोबस्तीका सामान ओसारपसार गर्न सजिलो भएको छ । मानिसको ढाँडले दु:ख पाउनुपरेको छैन । ढुवानी खर्च पनि घटेको छ । तर कालान्तरमा पर्यावरणीय ह्रासको मूल्य चुकाउनु त छँदैछ, जो हालको सुविधाले परिपूर्ति गर्न कठिन छ । समग्रमा हाम्रो देशमा भौतिक विकासको गति सुस्त छ । यही कारण सबैलाई दु:ख पायौं भन्ने अनुभूति छ । त्यसैले तीव्र विकासको चाहना छ । यो अनुचित पनि हैन । तर विकासको कामलाई गति दिँदै गर्दा पर्यावरणीय पक्षलाई पनि गम्भीर रूपले लिनु जरुरी छ । यसको लागि अब स्थानीय तह तथा ग्रामीण भेगका जान्नेबुझ्नेले सोच्नैपर्छ । विना योजना खनिएका सडकले पानी मुहान सुक्न सक्छन् । पहिरो तथा भूक्षयको जोखिम त बढ्छ नै । खेतीयोग्य जमिन नाशको कुरा छँदैछ । जलवायु परिवर्तनले पर्यावरणीय असर खेपिरहेको बेला, यसले अझ थप समस्या बल्झाउन सक्छ । तसर्थ अब स्थानीय तह, प्रदेश तथा संघ सबैले सडकका लागि रकम विनियोजन मात्र हैन, सडक खन्नु अघिको अध्ययन पूरा गर्न प्रोत्साहित पनि गर्नुपर्छ । यसको आवश्यकता जलवायु परिवर्तनको असरलाई कमी गराउन पनि हो । बढ्दो कार्बन उत्सर्जनले मानिसको जीवनयापन वा मानव बस्तीमा चुनौती बढ्दैछन् । त्यसैले जलवायुमैत्री संरचना निर्माण गर्नुपर्छ । अतिवृष्टि र अनावृष्टि जलवायु परिवर्तनको अर्काे विशेषता हो । भारी वर्षा तथा खडेरीले पहिरो र सुख्खा पहिरोको जोखिम निम्त्याउँछ । जथाभावी डोजर चलाउँदा जमिन अझ कमजोर हुन्छ । यस्तो जमिनमा पानीको मुहान सुक्ने सम्भावना त हुन्छ नै । पहिरो तथा सुख्खा पहिरोको सम्भावना अझ धेरै हुन्छ । यसले ग्रामीण भेगको बसोबास अझ बढी जोखिमपूर्ण बनाउँछ । मानिसको चाहना जोखिमपूर्ण गाउँको निर्माण हैन । योजना र अध्ययन बिनाका सुविधा खोज्ने कामले विकासको काम छिटो होला, तर त्यो टिकाउ नहुन सक्छ । तसर्थ ग्रामीण सडकलाई अगाडि बढाउँदै गर्दा यसले निम्त्याउने जोखिमलाई पनि गम्भीर भएर सोच्नुपर्छ । साथै स्थानीय तहका अधिकारी, नेता, अगुवा नागरिक तथा ग्रामीण भेगमा बसोबास गर्ने सबैले सडकको बृहतर प्रयोगबारे सोच्नुपर्छ । बृहत्तर प्रयोग यो अर्थमा कि सर्वसाधारणले सडकबाट धेरै लाभ लिन सकुन् । सडकको प्रयोग बन्दोबस्तीका सामान भित्र्याउने तथा यात्राको सहजतामा मात्र सीमित हुनुहँुदैन । पुरै समुदायको जीवनयापन बदल्ने र आय वृद्धि हुने बाटो खोज्नुपर्छ । अवसरको नाममा बसाइँ सर्ने हैन, बसेकै ठाउँमा अवसर सिर्जना गर्न सक्नुपर्छ । खानपानदेखि कृषिकर्मको शैली पनि परिवर्तन गर्नु जरुरी छ । सडकको स्तरोन्नति ट्रयाक खोलिएका सडकमै गर्ने हो । तसर्थ खनिएका सडकमा जीवनयापनलाई अझ समृद्ध पार्ने र नयाँ सडकको योजना पर्यावरणमैत्री बनाउने पहल गर्नुपर्छ । ग्रामीण सडकलाई दरिलो र पर्यावरणमैत्री बनाउन संघीय र प्रादेशिकभन्दा स्थानीय सरकारको भूमिका अहम् हुन्छ ।"
बेथे साग,"बेथेको साग थुप्रै औषधीय गुणले भरिपूर्ण हुन्छ । बेथेमा खनिज तत्त्वको मात्रा अमलामा भन्दा बढी हुन्छ ।बेथेले शरीरमा फलामको कमी हुन दिंदैदैन । साथै, मृगौलामा पत्थरी हुन पाउँदैन । आमाशयलाई बलियो बनाउँछ । बेथेमा फलाम, फस्फोरस, भिटामिन डी र क्षार धेरै मात्रामा पाइन्छ । यो शुक्रवर्धक र कब्जियत भगाउन लाभकारी मानिन्छ । कलेजोसम्बन्धी रोग, अजीर्ण, ग्यास, जुका, पत्थरी, पेट घोच्ने समस्यालगायतबाट मुक्ति मिल्छ । भोक नलाग्ने, खाना ढिलो पच्ने, डकार, पेट फुल्नेजस्ता समस्या हटाउन पनि बेथे लाभदायक हुन्छ । पिसाब, मूत्राशय, मृगौलासम्बन्धी रोग निको पार्न र छालासम्बन्धी रोगमा समेत यसको उपयोग प्रभावकारी मानिएको छ । बेथे उमालेको पानीले कपाल पखाल्दा जुम्राबाट मुक्ति पाइन्छ । यसो गर्दा कपालसमेत स्वस्थ बनाउँछ । कपालको प्राकृतिक रंग यथावत् रहन्छ ।"
नारायणगढमा राज्जा रानी,"चितवन यति बेला नायक नाजिर हुसेन र नायिका केकी अधिकारीलाई आफू अभिनीत फिल्मको प्रमोसन गर्न भ्याईनभ्याई छ । पुस २१ बाट देशभर प्रर्दशनमा आउन लागेको राज्जा रानी फिल्मका यी दुई मुख्य पात्र देश दौडाहामा छन् । विराटनगर, जनकपुर, सर्लाही हुँदै टोली शुक्रबार नारायणगढ आइपुग्यो । दुवैले चितवनको खुलेर प्रशंसा गरे ।फिल्म क्षेत्रसँग सम्बन्धितहरूका लागि यो जिल्ला दोस्रो घर हो, नायिका केकीले भनिन्, त्यही भएर प्रमोसनल टुरमा यो जिल्लालाई छुटाउन हुँदैन । उनले फिल्ममा रानीको पात्रको रूपमा आफूले अभिनय गरेको बताइन् । फिल्ममा रानी मायामा समर्पित पात्र हुन्छिन् । मधेस मूलको पात्रको रूपमा छु, जुन च्यालेन्जिङ क्यारेक्टर थियो, उनले भनिन्, यसअघि अभिनय गरेका फिल्ममा भन्दा फरक भूमिकामा देखा पर्दै छु ।उनका अनुसार बालविवाह र दाइजो प्रथाको कुरालाई फिल्ममा उठान गरिएको छ । फिल्म नेपाली र मैथिली दुवै भाषामा निर्माण गरिएको छ । छांयाकन नेपालगन्जमा गरिएको हो । मुस्लिम समुदायमा घटेको घटनालाई फिल्मको कथा बनाइएको छ, नायक हुसेनले भने, त्यसैले फिल्ममा देखेको, भोगेको र सुनेको कुरालाई कथा बनाएर देखाउन खोजिएको छ । उनका अनुसार फिल्म राम्रो बनेको छ । उनी राज्जाको भूमिकामा देखा परेका छन् ।फिल्ममा दु:खेको जस्तो एक्टिङ गर्नुपरे पनि अभिनयको क्रममा साँच्चैको दुखाइ हुन्थ्यो, केकीले सुटिङको क्षण सम्झँदै भनिन्, अहिले सबै कुरा बिर्सियो तर फिल्ममा उठान गरिएको कथा अझै दैनिक लाइफमा भोग्नेहरू छन् ।फिल्ममा दीपक क्षेत्री, कामेश्वर चौरसिया, अरुण रेग्मीको पनि अभिनय छ । फिल्मको कथा तथा निर्देशन यम थापाले गरेका हुन् भने लगानीकर्ता रमेश एमके पौडेल रहेका छन् । ताराप्रकाश लिम्बू र दीपक शर्माको संगीत रहेको फिल्ममा कोरियोग्राफीको पाटो भने विक्रम स्वाँरले सम्हालेका छन् ।पत्रकार भेटमा केकी, हुसेन मात्र उपस्थित थिएनन्, चिपक चिपक गीतका गायक नरहरि प्रेमी र गायिका सुमिना लो समेत थिए । दुवैले गीत गाए । यही गीत गायिका अञ्जु यादवले मैथिली भाषामा गाएर सुनाइन् । केकी र हुसेनले फिल्ममा जुन पात्रको रूपमा देखा परेका छन्, त्यही अभिनय गरेर देखाए ।केकीलाई भेट्न आएका प्रशंसकले फिल्मको सफलताको कामना गर्दै केकसमेत काटे । नारायणगढकी सुस्मिता गैरे, सीता शर्मा र अनिता भुसाल केक बोकेर भेट्न पुगेका थिए । पत्रकार भेटमै केक काटेर केकीलाई हुसेनले र हुसेनलाई केकीले खुवाइदिए । बालविवाह एवं दाइजो प्रथाविरुद्ध देशव्यापी जागरण अभियानका संयोजक राजकुमार महतोको पनि कार्यक्रममा उपस्थिति थियो ।"
हिमालयन म्युजिक अवार्ड हुने,"काठमाडौं (कास) पर्वतीय सांगीतिक क्षेत्रलाई समेट्दै हिमालयन अन्तर्राष्ट्रिय नेपाली म्युजिक अवार्ड यस वर्षदेखि हुने भएको छ । पहिलो संस्करणको मनोनयन बुधबार राजधानीमा सार्वजनिक गरियो । मनोनयनमा विभिन्न १८ विधाका कलाकारहरू छनोट भएका छन् । अवार्ड दिइने विधाहरूमा नेपाली आधुनिक संगीत, पप संगीत, नेपाली आधुनिक गायन, लोक दोहोरी गायन, गीति लेखन, तामाङ सेलो गायनसंगीत, म्हेन्दोमाया गायनसंगीत, नेपाली म्युजिक भिडियो अभिनेताअभिनेत्री, तामाङ सेलो म्युजिक भिडियो अभिनेताअभिनेत्रीलगायत छन् । नेपाल सांगीतिक संघका अध्यक्ष तथा संगीतकार मिलन मोक्तानले मनोनयनमा परेकाहरूलाई प्रमाणपत्र हस्तान्तरण गरे । मनोनयन सार्वजनिक कार्यक्रममा गायक प्रेम लोप्चन, गायिका इन्दिरा गुरुङ, एरेन्जर पवनवाङ लामा, संगीतकार शान्तिराम राई, चलचित्र विकास बोर्डका सदस्य एवं अभिनेता उत्तम केसीलगायतले शुभकामना दिए । हिमालय इन्टरटेनमेन्ट ग्रुपले गर्न लागेको अवार्ड भोटिङको आधारमा हुने बताइएको छ । नोमिनेसनमा परेका कलाकारलाई निर्णायकमण्डलबाट चाँडै भोटिङ कोड उपलब्ध गराउने आयोजकले जनाएको छ । अवार्डको ग्रान्ड फिनाले मलेसियामा हुने कार्यक्रममा बताइयो ।"
शेरबहादुर ट्रेलर,"काठमाडौं (कास) माघ १९ गते रिलिज हुन लागेको फिल्म शेरबहादुर को पनि बिहीबार नै ट्रेलर रिलिज गरिएको छ ।सुनील थापा, कर्मा, कामेश्वर चौरासिया, रवीन्द्र झा, मेनुका प्रधानलगायतको अभिनय रहेको फिल्मलाई आर राजवंशीले निर्देशन गरेका हुन् । सामाजिक मर्यादा बोकेको केन्द्रीय पात्र शेरबहादुरको भूमिकामा सुनील थापा रहेका छन् । एक्सन, रोमान्स, ड्रामाको समायोजन रहेको फिल्मलाई गौरीशंकर धुजू र धीरज राजवंशीले निर्माण गरेका हुन् । शेरबहादुर एक अवकाशप्राप्त आर्मी हो । थ्रिलर जानरामा बनाइएको शेरबहादुर झन्डै २५ लाख रुपैयाँको सेट डिजाइन गरी ८० प्रतिशत छायांकन गरिएको निर्माण पक्षले दाबी गरेको छ ।"
नवीनको छोरीलाई जोगाउनै गाह्रो,"काठमाडौं (कास) लोक दोहोरी गायक नवीन पौडेलले नयाँ गीत फुलेको तोरीलाई बैंस आको छोरीलाई जोगाउनै गाह्रो बजारमा ल्याएका छन् । समाजका विकृति र विसंगतिलाई जस्ताको तस्तै गीतमा उतार्ने प्रयास गरेका पौडेलले नै शब्द तथा लय रचना गरेका हुन् । पछिल्लो समय लोक दोहोरीमा व्यस्त देखिएका पौडेलले गीत पितृसत्तात्मक समाजमा महिलाप्रतिको भेदभावविरुद्धको शंखघोष भनेका छन् । गायक पौडेलले यसअघि के सम्झनु छ र, रातो डोरी कपाल लर्केको, आजै भेट भाको बटौली आको, श्रीनगर बतासे डाँडैमा लगायतका दर्जनौं गीत बजारमा ल्याइसकेका छन् ।बैंस आकी छोरीमा मा पौडेललाई गायनमा पूर्णकला बिसी र भूमिका शाहले साथ दिएका छन् । गीतको भिडियामा हास्य कलाकार शिवहरि पौडेल, रेखा थापा र टीका जैसीले अभिनय गरेका छन् । गीतलाई रक्षा म्युजिकले बजारमा ल्याएको हो ।"
आमाको बचतबाट व्यापार,"काठमाडौं क्यानाडेली उद्यमी बनार्ड ब्यारी शेरम्यान सानै उमेरमा आफ्नो बुबा गुमाएका थिए । आमाले छोराको पालनपोषण गर्न नसकेर आफ्ना देवरदेवरानीलाई जिम्मा लगाइदिएकी थिइन् । आमाको सानोतिनो जागिर थियो । त्यही जागिरबाट उपलब्ध हुने रकम उनी बचत गर्थिन् । एकदिन त्यही रकम छोराका लागि काम आयो । आमाको बचत रकमबाट शेरम्यानले व्यवसाय खरिद गरेका थिए । बुबा टोरेन्टोमा जिपर बनाउने कम्पनीमा काम गर्थे । शेरम्यान जेनेरिक औषधि कम्पनी एपोटेक्स का अध्यक्ष एवं संस्थापक थिए । १५ डिसेम्बर २०१७ मा आफ्नी पत्नी हनीसँगै मृत अवस्थामा उनी फेला परेका थिए । टोरन्टोस्थित आफ्नै बंगलाको पुल नजिक दम्पतीका शव भेटिएका थिए । मृत्यु शंकास्पद र रहस्यमय भएकाले प्रहरीले गहन अनुसन्धान गरिरहेको छ । अर्बपति दम्पतीको मृत्यु भएको सात दिन भइसक्दा पनि मृत्युको कारण पत्ता लाग्न सकेको छैन । परोपकारी र समाजसेवीसमेत रहेका उनको श्रद्धाञ्जली सभामा मुलुकका गन्यमान्य व्यक्तिदेखि सयौं सर्वसाधारणको उपस्थिति थियो । ब्यारी र हनी शेरम्यानको छोराले आफ्ना आमाबुबाको मृत्युबारे गरिएको अडकलबाजीले आफू आतंकित भएको प्रतिक्रिया दिएको एबीसी न्युज ले जनाएको छ । छोरा जोनाथन शेरम्यानलाई उद्धृत गर्दै उसले लेखेको छ, बिनापुष्टिको समाचार र निराधार अडकलबाजीले हामीलाई थप पीडा महसुस भइरहेको छ । प्रहरीले दुवैको घाँटीमा दबाब देखिए पनि जबर्जस्ती कसैले हत्या गरेको नदेखिएको प्रारम्भिक रिपोर्टमा उल्लेख गर्दै अनुसन्धान भइरहेको जनाएको छ । द ग्लोब एन्ड मेल तथा द टोरन्टो स्टार ले प्रहरी स्रोतलाई उद्धृत गर्दै हत्याआत्महत्या सिद्धान्ततर्फ संकेत गरेको जनाएको छ । तर, शेरम्यानको परिवारले उक्त समाचारको खण्डन गरेको छ । सन् १९७४ मा अमेरिकास्थित चर्चित इन्स्टिच्युट एमआईटी बाट उनले रकेट विज्ञानमा डक्टरेट गरेका थिए । उनले टोरन्टो विश्वविद्यालयबाट इन्जिनियरिङ र म्यासाच्युसेटस इन्टिच्युट अफ टेक्नोलजी (एमआईटी) बाट अन्तरिक्षभौतिक विज्ञानएस्ट्रोफिजिक्स) मा स्नातकोत्तर गरेका थिए । १६ वर्षकै उमेरमा टोरन्टो विश्वविद्यालयमा इन्जिनियरिङ विज्ञानमा भर्ना भएका थिए । विश्वविद्यालय तहमा उनको रुचि पढाइमा खुबै भएकाले उनी राम्रो अंकमा उत्तीर्ण भएका थिए । उनले आफ्नो थेथिसका लागि गभर्नर जनरलर्स अवार्ड समेत पाएका थिए । शेरम्यान विद्यालयमा पढदा होस् या टोरन्टो विश्वविद्यालयको विद्यार्थी छँदा पनि काकाको इम्पाएर ल्याबोरेटरिज मा नियमित काम गर्न जाने गर्थे । बाल्यकालमा शेरम्यान अलिक लजालु र अनौठो स्वभावका थिए । स्कुले जीवनमा उनले राम्रो गर्न नसकेपछि उच्च शिक्षामा आफ्नो प्रदर्शनलाई गजब शैलीमा उजागर गर्न सफल भएका थिए । पढाइ सकेपछि उनले काकाको औषधि कम्पनी खरिद गरेका थिए । उनले उक्त कम्पनी काकाकाकीको असामयिक निधन हुनुभन्दा १७ दिनअघि मात्रै खरिद गरेका थिए । उक्त कम्पनीलाई उनी दुईजना कर्मचारीका साथ सुरु गरेका थिए । हाल उनको कम्पनीमा १० हजारभन्दा बढी कर्मचारी छन् । कम्पनीले उत्पादन गरेको २ सय ६० प्रकारका औषधिहरू १ सय १५ भन्दा बढी मुलुकमा बिक्री वितरण हुने गर्छ । उनको कम्पनीको औषधि क्यानाडामा मात्रै एक वर्षमा ८९ लाख प्रिस्किप्सनमार्फत बिक्री वितरण हुने गर्छ, जुन सम्भवत: एउटा रेकर्ड नै हो । कम्पनीको वार्षिक ग्लोबल रेभेन्यु (राजस्व) १ दशमलव ५ अर्ब अमेरिकी डलर रहेको छ । एपोटेक्स ले राम्रा रसायन, पुर्जाबिनै बेच्न सकिने साधारण औषधि र डिस्पोजेबल प्लास्टिक निर्माण गर्छ । सन् २०१४ मा उनी कम्पनीको प्रमुख कार्यकारी अधिकृतको पद छाडे पनि अध्यक्षको भूमिका भने निर्वाह गर्दै आएका थिए । आफ्नै पौरख र परिश्रमबाट यिनी क्यानाडाकै धनाढ्यहरूमा दरिएका थिए । रिपोर्टहरूका अनुसार यिनको कम्पनीले सस्तो मूल्यका औषधिहरूसमेत उत्पादन गर्छ । अमेरिकी अखबार फोब्र्स का अनुसार सन् २०१७ मा विश्वका अर्बपतिहरूको सूचीमा शेरम्यान ६६० औं र क्यानाडाका १२ औं सर्वाधिक धनाढय बन्न सफल भएका थिए । यसै वर्षको मार्चसम्ममा उनको कुल सम्पत्ति ३ अर्ब अमेरिकी डलर रहेको फोब्र्स ले जनाएको छ । एउटा क्यानाडेली बिजनेस पत्रिकाले भने हालै ब्यारी शेरम्यानको कुल सम्पत्ति ३ दशमलव ६५ अर्ब अमेरिकी डलर रहेको उल्लेख गरेको छ ।टोरन्टोको एउटा यहुदी परिवारमा शेरम्यानको जन्म भएको थियो । उनको पालनपोषण काका लोउस विन्टरले गरेका थिए । उनले काकाबाटै व्यापार गर्नसमेत सिकेका थिए । उक्त कम्पनी क्यानाडामै सबैभन्दा ठूलो औषधि उत्पादन गथ्र्यार्े । काका बाहिर जाँदा शेरम्यानले नै कम्पनीको रेखदेख र व्यवस्थापनको चाँजोपाँजो मिलाउँथे । काकाको इम्पाएर कम्पनीले शेरम्यानलाई प्रशिक्षण र एपोटेक्स कम्पनीको विकास कसरी गर्ने भन्नेबारे जानकारी लिन सहयोग प्रदान गरेको थियो । परिणामस्वरूप कम्पनीले पहिलोपटक होफम्यानला रोचेको भ्यालियम (डिआजेपाम) उत्पादन गर्ने अनुमति प्राप्त गरेको थियो । चार सन्तानका बुबा रहेका उनी आफ्नी पत्नीका साथ परोपकारको काममा समेत सक्रिय रहने गर्थे । दम्पतीले युनाइटेड जेबिस अपिललाई ५० मिलियन अमेरिकी डलर सहयोग गरेको थियो । उनले जीवनमा चारवटा कार मात्रै खरिद गरे र त्यसैमा चढेर यात्रा गर्थे । भडकिलो जीवनलाई उनले कहिल्यै महत्त्व दिएनन् । केही वर्षअघि पारिवारिक छुट्टीमा रहेको बेला उनले आफ्नो जीवन र क्यारियरबारे संक्षिप्तमा केही लेख्ने निर्णय गरेका थिए । उनले एउटा सानो पुस्तक नै प्रकाशित पनि गरेका थिए । पछि उनी राजनीतिमा लिबरल पार्टीका प्रमुख आर्थिक सहयोगी बनेका थिए । ६५ वर्षको उमेरमा उनले प्रोस्टेट क्यान्सरमाथि विजय हासिल गरेका थिए । सफल शल्यक्रियापछि उनी जीवनमा कहिले पनि सेवा निवृत्त नहुने घोषणा गरेका थिए । एक साक्षात्कारमा उनले भनेका थिए, मैले भर्खरै त काम सुरु गरेको छु । म अहिले विद्यालय बाहिरको एकजना विद्यार्थी झैं अवस्थामा छु । केही सञ्चार माध्यमहरूले उनको मृत्यु हुनुभन्दा केही दिनअघि ७५ वर्षीय शेरम्यानलाई एकजना क्रूर लडाकुका रूपमा चित्रण गरेका थिए । उनी कारोबारी प्रतिद्वन्द्वहरूविरुद्ध एकताका सयवटासम्म मुद्दा हाल्न पुगेका थिए । अदालतमा उनका काकाका छोराको एउटा समूहसँग विगत १० वर्षदेखि मुद्दा लडिरहेका थिए । यो पारिवारिक विवादका कारण उनी धेरै निराश थिए । आफ्नो पुस्तकमा यसबारे बेलिविस्तार लगाएका छन् । काकाका छोराहरूले अपोटेक्स कम्पनीबाट १ अर्ब अमेरिकी डलर अंश मागेका थिए । यसले उनी केही तनाव रहने गर्थे । आफैंले कमाएको सम्पत्तिमा हक दिनुपर्दा कसलाई पो दु:ख हुँदैन । काम नगर्ने तर सित्तैमा सम्पत्तिमा अंश खोज्नेहरूप्रति उनी निकै आक्रामक हुने गर्थे । (एजेन्सीहरूको सहयोगमा)"
पम्प र ग्यास उद्योग अध्ययन समिति गठन,"काठमाडौं सरकारले वीरगन्जस्थित सुपर ग्यास उद्योगमा भएको आगलागी र उपत्यकामा सञ्चालित पम्पबारे छानबिन गर्न उच्चस्तरीय समिति गठन गरेको छ । ग्यास उद्योगमा आगलागीबाट तीनजनाको ज्यान गएपछि घटनाको सत्यतथ्य यकिन गर्नुका साथै पेट्रोलपम्पको जोखिम हेर्न कमिटी गठन गरेको आपूर्ति मन्त्रालयले जनाएको छ । ग्यास उद्योगमा आगलागी, अन्य ग्यास उद्योग र पेट्रोल पम्पलाई संवेदनशील भएर हेरेका छौं, आपूर्तिमन्त्री जयन्त चन्दले भने, सबै छानबिन गर्न उच्चस्तरीय कमिटी गठन गरेका हौं । मन्त्री चन्दका अनुसार आपूर्ति व्यवस्थापन तथा उपभोक्ता हित संरक्षण विभागका महानिर्देशक कुमार दाहालको संयोजकत्वमा गठन गरिएको समितिमा गृह उपसचिव, उद्योग विभागका उपसचिव (प्राविधिक) छन् । यसैगरी गुणस्तर तथा नापतौल विभागका उपसचिव (प्राविधिक), आयल निगमका एलपी ग्यास विभाग निर्देशक र प्रबन्धक पनि सदस्य छन् । समितिले प्रचलित कानुनको अधीनमा रही घटनास्थलको स्थलगत अध्ययन, स्थानीय प्रशासन तथा स्थानीय बासिन्दासँग छलफल गरी सत्यतथ्य पत्ता लगाउने मन्त्री चन्दले बताए । दुर्घटनाको कारण पत्ता लगाई दोषीमाथि कारबाहीको सिफारिस गर्ने र भविष्यमा यस्ता दुर्घटना हुन नदिन अपनाउनुपर्ने सुरक्षाका उपायबारे राय सुझावसहित १५ दिनभित्र प्रतिवेदन पेस गर्ने जनाइएको छ । केके कारणले घटना हुन गयो, राय सुझावसहित प्रतिवेदन बन्छ, मन्त्री चन्दले भने, प्रतिवेदनको आधारमा दोषीलाई कारबाही हुन्छ । समितिले पम्प र अन्य ग्यास उद्योगको पनि अध्ययन गरी प्रतिवेदन बनाउने उनले बताए । ग्यास उद्योगसँगै पम्पहरू पनि जोखिमपूर्ण अवस्थामा छन् । व्यवसायीले सरकारी मापदण्ड पालना गरेनगरेको सबै छानबिन हुन्छ, उनले भने, त्यसपश्चात् पम्पहरूलाई सुरक्षित गर्न कदम चाल्छांै । पम्प र उद्योग व्यवस्थित गर्न नयाँ नीति नियम बनाउने, भएका नीतिहरू परिमार्जन गरिने मन्त्रालयले जनाएको छ । आपूर्ति विभागका महानिर्देशक एवम् संयोजक कुमार दाहालले समितिले मंगलबारदेखि काम सुरु गर्ने बताए । स्थलगत अध्ययन र छलफल गरेर तोकिएकै समयसीमाभित्र प्रतिवेदन पेस गर्छौं, उनले भने । हाल मुलुकभरि ५५ वटा ग्यास उद्योग छन् । तीमध्ये करिब ९० प्रतिशतले मापदण्ड पूरा नगरेको गुणस्तर तथा नापतौल विभागले जनाएको छ । संवेदनशील मानिएको ग्यास उद्योगमा अनुगमनलाई सरकारी निकायले प्राथमिकता नदिँदा बेला बखतमा दुर्घटना हुँदै आएको छ । उद्योगमा अनुगमन नहुँदा व्यवसायीको लापरबाहीले ग्यास सिलिन्डर फुट्ने, ग्यास चुहिएर आगो लाग्ने गरेका छन् । निगमले ग्यासको पीडीओ जारीगरेपश्चात् ग्यास उद्योगीले आयात गरी रिफिलिङ मात्र गरेर बजारमा पठाउँदै आएका छन् । सुरक्षाका लागि ग्यास लिकेज, विद्युत् उपकरण अवस्था जाँच गरी बालुवा, पानीसमेत राख्नुपर्छ । हाइड्रोलिक परीक्षणलगायतको सुरक्षा अवस्थाको दैनिक परीक्षण गर्नुपर्छ । तर, अधिकांशले सुरक्षा मापदण्ड अपनाएका छैनन् । ग्यास उद्योगबाहेक पम्प सञ्चालनमा पनि लापरबाही भएको छ । निगमका अनुसार मुलुकमा करिब १ हजार २ सय पेट्रोलडिजेल पम्प सञ्चालनमा छन् । तीमध्ये उपत्यकामा १ सय १७ छन् । तर, ती अधिकांश पम्प सरकारी मापदण्डभित्र पर्दैनन् । उपत्यकाका अधिकांश पम्पहरू सडक पेटीबाटै सञ्चालन गर्दै आएका छन् । विभागका अनुसार करिब ५० प्रतिशत पम्प जोखिममा छन् । निगमका कार्यबाहक कार्यकारी निर्देशक सुशील भट्टराईले असुरक्षित पम्पहरूबारे तत्काल अध्ययन गरिने बताए । त्यसपश्चात् अन्य स्थानमा स्थानान्तरण गरिने उनले बताए । पुरानो विनियमावलीअनुसार केहीले मापदण्ड पूरा गरे पनि सडक विस्तारले केही समस्या भएको देखिन्छ, उनले भने, तर, सुरक्षाका दृष्टिकोणले जोखिमपूर्ण पम्प पहिचान गरी स्थानान्तरण वा हटाउने काम हुन्छ । यसका लागि तत्काल कार्यविधि बनाइने उनले बताए । पम्प स्थानान्तरण गर्न केही विनियमावली परिमार्जन गरिने उनले बताए । पम्पहरू असुरक्षित भएपछि गत वर्ष पुसमा पनि निगमको बिक्रेता विनियमावली संशोधन गरिएको थियो । छैटौंपटक संशोधन गरी सार्वजनिक सूचना प्रकाशित गरेर ४ महिनाभित्र पूर्वाधार सुधार गर्न निर्देशन दिएको थियो । तर, अहिलेसम्म व्यवसायीले मापदण्ड कार्यान्वयन गरेका छैनन् । तिनलाई कार्यान्वयन गराउने पक्षमा निगम पनि कमजोर देखिएको छ । नियमले तोकिएको अवधिपश्चात् अनुगमन गरी कार्यान्वयन नगर्ने व्यवसायीलाई विनियमावली कारबाहीको दायरामा ल्याउनुपथ्र्यो, निगमका एक अधिकारीले भने, तर, विडम्बना अनुगमन नै हुँदैन । चार महिनाभित्र सर्त पूरा नगर्ने साधारण बिक्रेतालाई नियमित रूपमा उपलब्ध गराउँदै आएको परिमाणको ५० प्रतिशत पेट्रोलियम पदार्थ कटौती गर्ने, त्यसपश्चात् निगमले एक महिनाको अर्को अवसर दिइने जनाएको थियो । उक्त समय सीमाभित्र मापदण्ड पूरा नगरे नियमित उपलब्ध गराउँदै आएको परिमाणको २५ प्रतिशत मात्रै पेट्रोलियम उपलब्ध गराइने जनाएको थियो । त्यसपश्चात् पुन: एक महिनाको अन्तिम म्याद दिइने उल्लेख छ । उक्त अवधिभित्र पनि मापदण्ड पूरा नगरेमा निगमले पेट्रोलियम पदार्थको आपूर्ति बन्द गरी खारेज गर्न सक्छ । तर, एक वर्ष बित्दा पनि पूर्वाधार र सुरक्षा मापदण्डबारे अनुगमन भएको छैन । कार्यकारी निर्देशक भट्टराईले सुपर ग्यासको घटनाले सबै सचेत भएको बताए । सुरक्षाको विषयमा व्यवसायी र कामदारलाई तालिम दिइने पनि उनले बताए ।"
घरमै पेट्रोल पम्प!,"पोखरा  पेट्रोलियम पदार्थको भण्डारण र बिक्री वितरणमा पोखरा महानगरपालिकासमेत असुरक्षित छ । यहाँका केही पेट्रोल पम्प बजार क्षेत्रका घर र पसलहरूसँगै सञ्चालनमा छन् । नयाँ बजारको न्यु विवेक र नागढुंगास्थित कमला आयल स्टोर्स घरबाटै सञ्चालन हुँदै आएका छन् । यी पेट्रोल पम्प २ दशकभन्दा लामो समयदेखि सञ्चालनमा छन् । कास्कीमा रहेका ३३ पेट्रोल पम्पहरूमध्ये अधिकांशले मापदण्डको पूर्ण पालना गरेका छैनन् । केही पम्प सञ्चालनमा आएपछि उक्त क्षेत्रमा कालान्तरमा बस्ती र बजार बढेको छ । तर, बढ्दो जनघनत्वका बीच ती पम्पले आफ्नो घेराबेरा सुरक्षित पारेका छैनन् । मेरो पम्प चलेको २५ वर्ष भयो, मापदण्ड आएको भर्खर हो, न्यु विवेक आयल स्टोरका सञ्चालक रुद्र गुरुङले भने । हालै जारी मापदण्डअनुसार आफूले सुरक्षाका लागि फायर एस्टिङयुसर (आगो निभाउने ग्यास) व्यवस्था गरेको उनले बताए । उनको पम्पमा १० हजार लिटर पेट्रोलियम पदार्थ भण्डारण गर्ने टयांकी छ । मैले सञ्चालनका स्वीकृति लिएको बेला यस्तो मापदण्ड थिएन, उनले भने, जग्गाको क्षेत्रफल नपुगेको मात्रै हो । हामी यही घरमा बस्ने भएकाले पनि सुरक्षाको अरू प्रक्रिया पूरा गरेका छौं । कम्पाउन्ड पर्खालसमेत नभएको उनको पम्प सडकसँगै छ । आपतकालीन अवस्थामा आवश्यक मानिने पानी, बाल्टिन र सावेलसमेत छैन । उक्त पम्पसँगै जोडिएको भवनमा आयुर्वेद क्लिनिक र क्याटरिङ हाउस छ । ३२ हजार लिटर पेट्रोल भण्डारण क्षमताको टयांकी रहेको नागढुंगास्थित कमला आयल स्टोर्ससँगै अन्य घरहरूसमेत जोडिएका छन् । पम्पको दायाँतर्फ इलेक्ट्रोनिक्स सामान बिक्रीको व्यावसायिक प्रतिष्ठान र बायाँतर्फ बेकरी छ । दुवै पम्पबाट नजिकैको स्वास्थ्य संस्था र पसलहरूको दूरी ३ मिटर जतिमात्रै पर्छ । महानगरका यी दुई पम्पबाहेक पनि अन्य अधिकांशका कम्पाउन्ड वाल छैन । मेरो पम्प ३० वर्ष पुरानो हो, तत्कालै विकल्प नदिई अन्त सार भन्दा मसँग उपाय छैन, कमला आयल स्टोर्सका सञ्चालक रुद्र घलेले भने, सुरक्षाको उपायमा आगो नियन्त्रणको लागि फायर एस्टिङयुसर र पानीको व्यवस्था गरेको छु । सरकारले सञ्चालन अनुमति दिएका पेट्रोल पम्पलाई सुरक्षाको कारण देखाएर कडाइ गर्नुलाई बेठीक मान्न नहुने भए पनि विकल्प दिँदा मात्रै व्यवसायीलाई सजिलो हुने उनको भनाइ छ । पोखराबागलुङ राजमार्गसँगै सिम्पानेमा लान्दु्रक आयल स्टोर्सको अवस्था पनि उस्तै छ । आयल स्टोर्सलाई नयाँ मापदण्डअनुसार चलाउन पत्राचार गरिसकेको नेपाल आयल निगमको गगनगौंडा डिपो प्रमुख नवविनोद पौडेलले बताए । मापदण्ड नपुगेका न्यु विवेक र कमलासँगै पर्वतको पर्वत, लेखनाथको वेलकम, सिम्पानीको लान्दु्रक आयल स्टोर्सलाई सचेत गराइसकिएको उनले सुनाए । नयाँ मापदण्ड जारी भएको मितिले चार वर्षभित्र मर्ज वा स्थानान्तरण गर्नुपर्ने प्रावधान छ । प्रक्रिया नपुगेका आयल स्टोर्सलाई ताकेता गरिरहेका छौं, उनले भने, केहीले नयाँ मापदण्डअनुसार सञ्चालन गरिसकेका छन् । जोखिमको अवस्था मूल्यांकनसँगै निगमले सम्बद्ध व्यवसायीलाई सचेत गराइरहेको उनले बताए । डिपोको क्षेत्राधिकारभित्र कास्की जिल्ला र धौलागिरि अञ्चलभित्र गरी ७७ आयल स्टोर्स रहेको जानकारी उनले दिए । आगलागीको जोखिमका दृष्टिले संवेदनशील र उपभोक्ताको सोझो सरोकारका व्यापारिक प्रतिष्ठान भए पनि पेट्रोल पम्पहरूको अनुगमन जिल्ला प्रशासनको बजार अनुगमन संयन्त्रले गर्दैन । त्यो हाम्रो क्षेत्रधिकारभित्र पर्दैन, कास्कीका सहायक प्रमुख जिल्ला अधिकारी गंगाबहादुर क्षेत्रीले भने, सञ्चालन अनुमति दिने र अनुगमन गर्ने निकाय आयल निगम हो । धेरै जनगुनासो आउँदा वा सुरक्षाका दृष्टिले कुनै ठूलै जोखिम हुँदाका अवस्थामा भने जिल्ला प्रशासनले हस्तक्षेप गर्न सक्ने उनको भनाइ छ । मापदण्डअनुसार महानगर वा उपमहानगर क्षेत्रभित्र पेट्रोलियम पदार्थको साधारण बिक्रेताका लागि जग्गाको लम्बाइ कम्तीमा २० मिटर, चौडाइ १२ मिटर र कुल क्षेत्रफल कम्तीमा डेढ रोपनी वा दुई कट्ठा हुनुपर्छ । अनुमति प्राप्त काजगातसहित चार फायर एस्टिङयुसर, बालुवा भरिएको १० लिटर क्षमताका चार बाल्टिन, एउटाएउटा सावेल र गैंती हुनुपर्छ । हजार लिटर पानी भरिएको टयांकी, ३ फिट वा बढीमा ५ फिटसम्म उचाइ भएको कम्पाउन्ड वाललगायतको पूर्वाधार हुनुपर्ने प्रावधान छ ।"
मापदण्डविपरीत ग्यास उद्योग,"काभ्रे बनेपामा ग्यास उद्योग मापदण्डविपरीत सञ्चालनमा छन् । यहाँका तीन ग्यास उद्योगहरूको दूरी ३ सय मिटरभन्दा कम छ । नेपाल आयल निगमको एलपी ग्यास विनियमावली, २०६५ (संशोधनसहित) मा प्रस्तावित उद्योग हाल सञ्चालमा रहेको उद्योगभन्दा कम्तीमा ५ किलोमिटरको दूरीमा हुनुपर्ने उल्लेख छ । विनियमावलीमा गाउँबस्तीभन्दा ५ किलोमिटरको दूरीमा स्थापना गर्ने लक्ष्यको उल्लेख भए पनि बनेपा थापागाउँमा रहेका ३ ग्यास उद्योगबीचको दूरी ३ सय मिटर पनि छैन । बनेपामा सगरमाथा, सूर्य र चण्डेश्वरी ग्यास उद्योगहरू नजिकै सञ्चालन छन् । एकै व्यक्ति सञ्चालक रहेको सूर्य र चण्डेश्वरी ग्यास उद्योगको त पर्खाल नै एउटै छ । ०५२ चैतमा साविक उग्रतारा गाविस ठेगाना रहेर दर्ता भएको सगरमाथा ग्यास उद्योगले सगर ग्यास बिक्री गर्दै आएको छ । यस उद्योगले मापदण्डमा नै रहेर सञ्चालन गर्दै आएको दाबी गरेको छ । हामी आउँदा यहाँ अन्य उद्योग थिएनन्, अरू पछि आएका हुन्, प्लान्टका मेनेजर रोशन नापितले भने, पहिला बस्ती पनि थिएन, उद्योग आएपछि बस्ती बढेको हो । ०६५ मा दर्ता भएको चण्डेश्वरी ग्यास उद्योगले चण्डी ब्रान्डको ग्यास बजारमा दिँदै आएको छ । ०५८ मा दर्ता भएको सूर्य ग्यास उद्योगले सूर्य ब्रान्डको ग्यास बिक्री गर्दै आएको छ । चण्डी र सूर्य ग्यासका उद्योगका प्रमुख ३ सञ्चालक विष्णुहरि कक्षपति, सुधीर पलाञ्चोके र लक्ष्मी त्वानावासु भएकाले कारण पर्खाल नै जोडिएर दुवै उद्योग सञ्चालनमा छन् । म पनि नयाँ भएकाले कसरी अनुमति दियो थाहा भएन, सूर्य ग्यास उद्योगका प्लान्ट म्यानेजर कृष्ण खनालले भने, सञ्चालकहरू पनि फेरिरहनुभएको छ । सञ्चालक सुधीर पलाञ्चोके भने सबै कुरा म्यानेजरलाई थाहा हुने भन्दै पन्छिए । त्यसैगरी चण्डेश्वरीका प्राविधिक खगेन्द्रध्वज थापाले उद्योग स्थापना हुँदा यत्तिको बस्ती नभएको बताए । एकै ठाउँमा तीन उद्योग हुँदा स्थानीयमा पनि डरत्रास छ । वीरगन्जको घटना टीभीमा हेर्यौं, यहाँ पनि यस्तै हुने हो की भन्ने डर लाग्छ, स्थानीय गोमा न्यौपानेले भनिन्, ३ वटा एकै ठाउँमा भएकाले केही भयो भने यहाँको स्थिति त भयावह हुनेछ । नेपाल आयल निगमका अधिकारी भने मापदण्ड लागू हुनुभन्दा अगाडि उद्योग दर्ता भएकाले विनियमावलीले नसमेटेको बताउँछन् । उद्योग दर्ता भएपछि मापदण्ड विनियमावली आएको भएर नसमेटेको होला, निगमका प्रवक्ता वीरेन्द्र गोइतले भने । एलपी ग्यास विभाग निर्देशक दीपक बरालले उद्योग विभागले सम्पूर्ण मापदण्ड पूरा गरेर दर्ता गरेपछि आफूले अनुमति दिने भएकाले विभाग नै जिम्मेवार भएको तर्क गरे । प्रचलित मापदण्ड मिचेर साविक टुकुचानाला गाविसमा उग्रचण्डी ग्यास उद्योग सञ्चालन भइरहेको छ । गाउँ बस्ती र अरू उद्योगभन्दा ५ किलोमिटर टाढा हुनुपर्ने उल्लेख भए पनि उक्त उद्योग इन्द्रशोभा प्रावि र बस्तीबाट ५ सय मिटरको दूरीमा छ । सुरक्षा संयन्त्र कमजोर ३ सय मिटरको दूरीमा रहेका ३ ग्यास उद्योगमा आपतकालीन सुरक्षा संयन्त्र प्रभावकारी छैन । ३ वटै उद्योगमा छुट्टै अग्नि नियन्त्रक छैनन् । एकजना अपरेटर र फायर एक्स्टिङजुइजर बोतलको भरमा उद्योग धानिएको छ । अपरेटरले नै सबै काम गर्न सक्छन्, पर्यो भने सबैजना खटिन्छन्, सगर ग्यासका प्लान्ट मेनेजर रोशन नापितले भने ।"
नेक्स्ट ग्रोथ कनक्लेभ सकियो,"काठमाडौं स्टार्टअप मा आबद्ध उद्यमी, व्यवसायी, लगानीकर्ताको विकासमा काम गर्दै आएको नेक्स्ट भेन्चर कर्प ले शुक्रबार राजधानीमा आयोजना गरेको दोस्रो नेक्स्ट ग्रोथ कनक्लेभ सम्मेलन सकिएको छ । ग्रोफास्टर थिम मा आधारित सम्मेलनमा एक हजार हाराहारी उद्यमी, व्यवसायी, लगानीकर्ता र सरोकारवाला सहभागी थिए । कर्पका प्रोग्राम डेभलपमेन्ट अफिसर आयुष मानन्धरका अनुसार सम्मेलनमा नेपालसहित पाँच मुलुकका विज्ञहरूले व्यवसायलाई अर्को चरणको उचाइमा कसरी लैजान सकिन्छ ? भन्ने सवालमा केन्द्रित सफलताका कथा र सूत्रहरू सुनाएका थिए । स्र्टाटअप समुदायबाटै उदाएका मलेसियाबाट वारेन ल्यावोले सानो अर्थतन्त्र भएको मुलुकका उद्यमीहरूले विश्व बजारमा पहुँच कसरी पुर्याउने ? भन्ने विषयमा बोलेको थिए । उनीजस्तै सानो आकारको उद्यमबाट रेमिटयान्सलाई अन्तर्राष्ट्रिय तहसम्म फैलाउन सफल आईएमई समूहका प्रबन्ध निर्देशक हेमराज ढकालले नेपालबाट सुरु भएका उद्यमहरूले कसरी ठूलो आकार लिन सक्छन् ? भन्ने विषयमा धारणा राखेका थिए ।महतो गुप्र अफ इन्डस्ट्रिजका संस्थापक उपेन्द्र महतोले नेपालमा लगानी गर्न किन उपयुक्त छ ? भन्ने विषयमा आफ्ना भनाइ राखेका थिए । भारतमा चर्चित रहेको कुइकर डटकम का उपाध्यक्ष नितिन सेठीले नेपाली उद्यमीहरूलाई ग्राहकको चाहना बुझेर कसरी आफ्नो व्यवसायलाई विस्तार गर्न किन जरुरी छ ? भनेबारे प्रस्टयाएका थिए । त्यस्तै फिनल्यान्डका चन्द्र चलोङगाले प्रविधिमा आधारित उद्यम बारे, अमेरिकी वक्ता अर्नुद बनजोमले उदाउँदो व्यवसाय र इन्डोनेसियाका साजित रहमानले ठूलो कम्पनी कसरी बनाउने ? भन्ने विषयमा बोलेका थिए । सम्मेलनमा बैंकर तथा बिजनेस अक्सिजनका अध्यक्ष सिद्धान्तराज पाण्डेले साना तथा मझौला उद्यममा नेपाल सरकारले लगानी गरेर कसरी अर्थतन्त्रको विकास गर्न सक्छ ? भन्ने धारणा राखेका थिए । मलेसियाकी ललिथा वेमेल, भारतका अर्जित भट्टाचार्य, फिनल्यान्डका मोहम्मद सब्बिरलगायतले पनि उद्यम विकासका सूत्र र कथा सुनाएका थिए । सम्मलेनमा स्टार्टअप भ्याली पनि राखिएको थियो । जहाँ ३० हाराहारी उद्यमीव्यवसायीहरूले आफ्ना उत्पादन र सेवा प्रदर्शन गरेका थिए । नेक्स्ट भेन्चर कर्प नेपालमा पछिल्लो समय नयाँ उद्यमी अथवा मझौला व्यवसायलाई विकास गर्ने तरिका सिकाउने, मद्दत गर्ने, कोवोर्ककिङ स्पेस दिने, लगानीकर्ता जुटाइदिने, परामर्श, निगरानीलगायतमा मेन्टरसिप को काम गर्दै आएको छ ।"
हिमालयन डिस्टिलरीको लाभांश,काठमाडौं (कास) हिमालयन डिस्टिलरीको सत्रौं साधारणसभाले नगद लाभांश वितरण गर्ने निर्णय गरेको छ । सभाले कम्पनीको आव ०७३७४ को वासलात नाफा नोक्सान हिसाबसहितको नगद प्रवाह विवरण पारित गर्दै कम्पनीले आर्जन गरेको मुनाफाबाट सम्पूर्ण सेयरधनीलाई नगद लाभांशमा लाग्ने करसहित प्रतिसेयर २१०५ रुपैयाँको दरले नगद लाभांश वितरण गर्ने निर्णय गरेको जारी विज्ञप्तिमा उल्लेख छ । कम्पनीको रजिस्ट्रर्ड कार्यालय वीरगन्ज २१ लिपनीबिर्ता पर्सामा हालै उक्त साधारणसभा सम्पन्न भएको जनाएको छ ।
अमेरिकी निर्णय अस्वीकार,"बीबीसी, न्युयोर्क संयुक्त राष्ट्रसंघीय महासभाको बहुमतले जेरुसेलमलाई इजरायलको राजधानीको रूपमा मान्यता दिने अमेरिकी निर्णयलाई अस्वीकार गरिदिएको छ । अमेरिकी राष्ट्रपति डोनाल्ड ट्रम्पको घोषणाविरुद्ध दुई देशले राष्ट्रसंघीय महासभामा प्रवस्ताव पेस गरेको थिए । उक्त प्रस्तावमा भएको मतदानमा १ सय २८ मुलुकले पक्षमा मतदान गरेका थिए । ३५ वटा मुलुक मतदानमा अनुपस्थित रहे भने मात्र ९ देशले मात्रै विपक्षमा मत दिएका थिए । अमेरिकी विदेश मन्त्रालयका प्रवक्ता हेथर नउअर्टले मतदानपछिको कदमबारे अमेरिकाले अन्य विकल्पबारे सोचिरहेको र कुनै पनि निर्णय गरिनसकेको बताए । उक्त निर्णय अमेरिकाका लागि बाध्यकारी नभए पनि यो ट्रम्प प्रशासनको अन्तर्राष्ट्रिय स्तरको असफलताको रूपमा हेरिएको छ । प्यालेस्टाइनी राष्ट्रपति महमुद अब्बासले ट्रम्पले जेरुसेलमबारे एकपक्षीय निर्णय गरेकाले अमेरिकाले प्रस्ताव गर्ने शान्ति योजनालाई प्यालेस्टाइनी जनताले अस्वीकार गर्ने बताएका छन् । ट्रम्प प्रशासनले सन् २०१८ मा दुवै पक्षलाई मान्य हुने योजना सार्वजनिक गर्ने बताइरहेका बेला अब्बासको उक्त अभिव्यक्ति आएको हो ।मतदानपछि बोल्दै प्यालेस्टाइनी राष्ट्रपति महमुद अब्बासका प्रवक्ताले प्यालेस्टाइनीको जित भएको प्रतिक्रिया दिए । इजरायली प्रधानमन्त्री बेन्जामिन नेतान्याहुले उक्त नतिजा अस्वीकार्य भएको जनाएका छन् । उनले राष्ट्रसंघलाई झूटो घरको संज्ञा दिए । नेतान्याहुले कतिपय देशले इजरायलस्थित आफ्ना दूतावास जेरुसेलममा सार्ने दाबी गरेको सीएनएनले जनाएको छ । यसअघि उनले विज्ञप्तिमार्फत पवित्र अडानका लागि अमेरिकी राष्ट्रपति ट्रम्प र जेरुसेलमको पक्षमा मतदान गर्ने राष्ट्रलाई धन्यवादसमेत दिएका छन् । अमेरिका, इजरायल, ग्वाटेमाला, होन्डुरस, मार्सल टापु, माइक्रोनेसिया, नाउरु, पलाउ र टोगोले प्रस्तावको विपक्षमा मतदान गरेका हुन् । त्यसैगरी, क्यानाडा र मेक्सिको लगायतका ३५ देशले भने पक्ष वा विपक्षमा मत दिन अस्वीकार गरेका थिए । प्रस्तावको पक्षमा मतदान गर्नेहरूमा राष्ट्रसंघका ४ स्थायी सदस्य चीन, फ्रान्स, रूस र बेलायतसहित अरब विश्वका देशहरू छन् । अरब र मुस्लिम देशहरूको मागबमोजिम १ सय ९३ सदस्यीय महासभाको आपत्कालीन सत्रमा पेस गरिएको मस्यौदा प्रस्ताव पेस गरिएको थियो । प्रस्तावमा जेरुसेलमलाई इजरायलको राजधानीको रूपमा मान्यता दिने ट्रम्पको निर्णय उल्टयाउन माग गरिएको थियो । यसअघि उक्त निर्णयको विरुद्धमा राष्ट्रसंघीय सुरक्षा परिषद्मा पेस भएको प्रस्ताव अमेरिकाले भिटो प्रयोग गरेपछि असफल भएको थियो । प्यालेस्टटानीले अमेरिकाका कारण सुरक्षा परिषद्मा असफल भएको प्रस्ताव आपत्कालीन सत्रमा पेस गरिएको हो । टर्की र यमनले राखेको उक्त प्रस्तावमा अमेरिकाको नाम उल्लेख नगरीकनै जेरुसेलमको स्थितिबारे हालैको निर्णयले गम्भीर ध्यानाकर्षण भएको जनाइएको थियो । साथै, प्रस्तावमा उक्त निर्णय अवैध र अमान्य भएको दाबी गरिएको थियो । मतदानको केही समयअघि राष्ट्रसंघका लागि अमेरिकी राजदूत निकी हलीले नागरिकको इच्छाअनुसार इजरायलस्थित अमेरिकी दूतावास जेरुसेलममा राख्ने अडान दोहोर्याइन् । उनले भनिन्, यो उचित निर्णय हो । राष्ट्रसंघमा भएको मतदानले अमेरिकी निर्णयमा कुनै फरक पार्दैन ।तीन साताअघि ट्रम्पले लामो समयको अमेरिकी नीति परिवर्तन गर्दै जेरुसेलमलाई इजरायलको राजधानीको मान्यता दिएका थिए । त्यसको विरोधमा ट्रम्पको अन्तर्राष्ट्रियस्तरमा आलोचना हुँदै आएको छ । यसअघि बिहीबार ट्रम्पले जेरुसेलम मुद्दामा राष्ट्रसंघमा आफ्नो विरुद्ध मतदान गर्ने देशमाथि अमेरिकाले उपलब्ध गराउँदै आएको आर्थिक सहयोग रोक्का गर्ने चेतावनी दिएका थिए ।ट्रम्पले अमेरिकाबाट सहयोगका नाममा कतिपय देशले अर्बांैखर्बौं डलर लैजाने बताएका थिए । ह्वाइटहाउसमा संवाददातासँग ट्रम्पले अमेरिकाको विरुद्धमा मतदान गरे सहयोगमार्फत निकासा हुने रकम बचत हुने बताएका थिए । हलीले आफूहरूले सहयोग उपलब्ध गराइरहेका देशहरू अमेरिकाको पक्षमा उभिने अपेक्षा व्यक्त गरेकी थिइन् । इरानी विदेशमन्त्रीले ट्रम्पको भनाई लोकतन्त्रमाथिको ठाडो प्रहार भएको प्रतिक्रिया दिएका छन् ।अमेरिकी शान्ति प्रस्ताव अमान्यप्यालेस्टाइनी राष्ट्रपति महमुद अब्बासले ट्रम्पले जेरुसेलमबारे एकपक्षीय निर्णय गरेकाले अमेरिकाले प्रस्ताव गर्ने शान्ति योजनालाई प्यालेस्टाइनी जनताले अस्वीकार गर्ने बताएका छन् । ट्रम्प प्रशासनले सन् २०१८ मा दुवै पक्षलाई मान्य हुने योजना सार्वजनिक गर्ने बताइरहेका बेला अब्बासको उक्त अभिव्यक्ति आएको हो ।अमेरिका इजरायलप्यालेस्टाइन शान्ति प्रक्रियामा एक बेइमान मध्यस्थकर्ताका रूपमा प्रस्तुत भएको छ । शुक्रबार फ्रान्सको राजधानी पेरिस पुगेका अब्बासले भने, अमेरिकाद्वारा ल्याइने कुनै योजना हामीहरूलाई स्वीकार्य हुँदैन ।अब्बासले राष्ट्रसंघीय महासभामा जेरुसेलमलाई इजरायलको राजधानीका रूपमा मान्यता दिने अमेरिकाको निर्णयको पक्षमा मतदान गर्ने मुलुकको आलोचना गरे ।"
क्याटालोनियामा पृथकतावादी विजयी,"क्याटालोनिया (बीबीसी) क्याटालोनियामा बिहीबार भएको निर्वाचनमा पृथकतावादी दल विजयी भएका छन् । चुनावमा क्याटालोनिया क्षेत्रमा हालसम्मकै सबैभन्दा बढी अर्थात् ८० प्रतिशतभन्दा बढी मत खसेको थियो । कुल १ सय ३५ सिटमध्ये सिटिजन्स पार्टीले २५ दशमलव ३ प्रतिशत भोट ल्याउँदै ३७ सिट जितेको छ । चुनावी परिणाम सार्वजनिक भएसँगै क्याटालोनियाका अपदस्थ राष्ट्रपति कार्लस पुइग्डेमोन्टले स्पेन सरकारसँग नयाँ चरणको वार्ताका लागि आग्रह गरेका छन् । उनले वार्ता लागि आफू रहँदै आएको बेल्जियम वा अन्य कुनै युरोपेली देशमा हुनुपर्ने बताए । तर स्पेनी प्रधानमन्त्री मारियानो राखोयले उनको प्रस्ताव अस्वीकार गरेका छन् । उनले क्याटालोनियाको नयाँ नेतृत्वसँग मात्रै वार्ता हुन सक्ने बताएका छन् । यसअघि पुइग्डेमोन्टले क्याटालोनियाको निर्वाचनमा स्पेन सरकार पराजित भएको प्रतिक्रिया दिएका थिए । उनले चुनावमा स्वतन्त्रता पक्षधर दलहरू विजयी भएको बताउँदै क्याटलान नागरिकको जित भएको दाबी गरे । निर्वाचनमा पृथकतावादी पार्टीहरूले नयाँ क्षेत्रीय संसद्को चुनावमा धेरैजसो सिट जितेका छन् । सिटिजन्स पार्टीका नेत्री इनेस अरिमडसले गठबन्धन सरकार निर्माणका लागि कठिन देखिए पनि त्यसका लागि प्रयास गर्ने बताइन् । क्याटालोनिया स्वतन्त्र राज्य हुन चाहन्छ । यो क्याटालोनियाका जनताको चाहना हो, ब्रसेल्समा पुइग्डोमोन्टले भने, मलाई लाग्छ प्रधानमन्त्री राखोयको योजनाले कुनै काम गर्नेवाला छैन । त्यस कारण हामीले संकटलाई नयाँ तरिकाबाट पार लगाउनुपर्छ । पुइग्डेमोन्टले स्वतन्त्रता पक्षधरले चुनाव जितेको भन्दै कसैले पनि मतपरिणामलाई विवादास्पद भन्न नसक्ने बताएका छन् । निर्वाचनको नतिजाले केन्द्र सरकार र क्याटालोनियाबीच थप मुठभेडको अवस्था आउन सक्ने आँकलन गरिएको छ । प्रधानमन्त्री मारियानो राखोयले निर्वाचन परिणामले क्याटालोनिया राजनीतिक स्थायित्व हुने दाबी गरे । यद्यपि चुनावमा क्याटालोनिया स्पेनको अर्धस्वायत्त क्षेत्र हुनुपर्ने पक्षमा रहेको सिटिजन्स पार्टी सबैभन्दा ठूलो बनेको छ । राखोयको कन्जरभेटिभ पपुलर पार्टीले भने हालसम्मकै नराम्रो पराजय बेहोरेको छ । नयाँ सरकार गठनका लागि कसलाई अधिकार दिइनेछ भन्नेबारे भने प्रस्ट भइसकेको छैन । गत अक्टोबरमा क्षेत्रीय सरकारले जनमतसंग्रहमार्फत स्पेनबाट अलग हुने घोषणा गरेपछि क्याटालोनियामा राजनीतिक संकट उत्पन्न भएको हो । स्पेनी अदालतले उक्त घोषणा असंवैधानिक ठहर गरेको थियो । लगत्तै राखोयले क्याटालोनियाको मन्त्रिपरिषद् तथा संसद् विगठन गर्दै चुनाव घोषणापछि विहीबार निर्वाचन भएको हो । पुइग्डेमोन्टसहित क्याटालोनियका १३ पृथकतावादी नेताविरुद्ध देशद्रोह, विद्रोह तथा सरकारी सम्पत्तिको हिनामिना गरेको आरोपमा मुद्दा दायर गरिएको थियो ।"
रूपाणी गुजरातको मुख्यमन्त्री हुने,गुजरात (एजेन्सी) भारतीय राज्य गुजरातमा विजय रूपाणी पुन: मुख्यमन्त्री बन्ने भएका छन् । सरकार गठनका लागि आवश्यक सिट जितेको भारतीय जनता पार्टी (भाजपा) ले विधानसभाको नेताका रूपमा रूपाणीलाई छनोट गरेसँगै उनी मुख्यमन्त्री बन्ने पक्का भएको हो । रूपमाणी २०१६ को अगस्ट ७ मा आनन्दी बेन पटेलले राजीनामा दिएपछि गुजरातको मुख्यमन्त्री बनेका थिए । उनी भारतीय प्रधानमन्त्री नरेन्द्र मोदी र भाजपा अध्यक्ष अमित शाहका निकटस्थ मानिन्छन् । भारतीय सञ्चारमाध्यमका अनुसार उपमुख्य मन्त्रीका लागि भाजपाले नीतिन पटेलको नाम सर्वसम्मत चयन गरेको छ । गुजरातमा गत साता भएको निर्वाचनमा कुल १ सय ८२ सिटमध्ये भाजपाले ९९ सिट जितेको थियो । भारतीय प्रधानमन्त्री नरेन्द्र मोदीको गृहराज्य गुजरातमा भाजपाले छैटौं पटक सरकार गठनका लागि जनादेश प्राप्त गरेको हो ।
जनप्रतिनिधि आएको अनुभूति छैन,"ऐन ढिलाइले अलमलमकवानपुरमा पनि विकास निर्माणले गति लिन सकेको छैन । काम गर्न चाहने जनप्रतिनिधि पनि ऐन आउन ढिलाइ हुँदा अलमलमा परे । ऐन, कानुन अभाव र प्रतिनिधिप्रदेशसभा चुनावले पनि कामको गतिलाई रोक्यो, थाहा नगरपालिकाका मेयर लवशेर विष्टले भने, प्राविधिक र कर्मचारी पनि पर्याप्त छैनन् । अब विकासनिर्माणका कामले गति लिने उनको जिकिर छ । मकवानपुर जिल्लामा ८ गाउँपालिका, १ उपमहानगरपालिका र १ नगरपालिका छन् । भीमफेदी र मनहरी गाउँपालिकाले भने सामाजिक सुरक्षा र विकास निर्माणलाई गति दिएको छ । भीमफेदीले प्रथम चौमासिकमा ३ करोड रुपैयाँ ८६ योजनामा खर्च गरेको छ । यी योजनाको निर्माण अन्तिम चरणमा पुुगेको छ । गाउँपालिकाले प्रथम चौमासिकमा विद्युत्, सिँचाइ, सडक र खानेपानीलाई प्राथमिकता दिएको थियो । ऐन कानुन अभाव, प्राविधिक र कर्मचारीको कमीका बावजुद विकास निर्माणको कामलाई गति दिएका छौं, गाउँपालिका अध्यक्ष हिदम लामाले भने, विकास निर्माणको रकम फ्रिज हुन दिँदैनौं । पूर्वपश्चिम राजमार्गमा पर्ने मनहरी गाउँपालिकाले पनि सामाजिक सुरक्षा र विकास निर्माणलाई गति दिएको छ । आर्थिक ऐन निर्माण गरी आयस्रोत जुटाउने काममा पनि जनप्रतिनिधि खटेका छन् । असार, साउनमा गएको बाढीपहिरोबाट प्रभावित ५ सय परिवारलाई गाउँपालिकाले तत्कालै राहत वितरण साथै क्षतिग्रस्त बाटो, विद्युत्, सिँचाइ र खानेपानी आयोजना पुनर्निर्माण गरेको छ । गाउँपालिकाले कृषकहरूलाई धान काट्ने मेसिन कृषिसहकारीमार्फत सहयोग गरेको थियो । गाउँपालिकाले आफ्नो क्षेत्रभित्रका गर्भवतीलाई प्रसूतिका लागि स्वास्थ्य संस्था पुग्नका लागि एम्बुलेन्सको भाडासमेत व्यहोर्छ । उक्त कार्यका लागि २० लाख रुपैयाँ विनियोजन गरिएको छ । यसबाट हालसम्म २५ गर्भवती लाभान्वित भइसकेका छन् । सिँचाइ अभाव भएका बस्तीका कृषकलाई टनेलमा थोपा सिँचाइमार्फत तरकारी खेती गर्न आर्थिक र प्राविधिक सहयोग पुर्याइरहेका छौं, मनहरी गाउँपालिका अध्यक्ष एकराज उप्रेतीले भने, आर्थिक र प्राविधिक सहयोगका कारण टनेलमा तरकारी खेती गर्न युवाहरू जुटेका छन् ।गाउँपालिकाले आर्थिक नियमावली बनाएर एक महिनाअघिदेखि ढुंगा र बालुवाको निकासी कर उठाउन थालेको छ । मनहरी खोलाबाट संकलन गरिएको ढुंगा र बालुवा गाउँपालिकाबाट अन्यत्र निकासी गर्दा गाउँपालिकाले कर संकलन गर्छ । अहिले दैनिक ५० हजार रुपैयाँ कर उठ्ने गरेको छ ।"
मालपोतमा बम विस्फोट,"सिरहा (कास) सदरमुकाम सिरहा बजारस्थित मालपोत कार्यालयमा शुक्रबार बम विस्फोट भएको छ । विस्फोटमा परी तीनजना घाइते भएका छन् । घाइते हुनेमा सिरहा नगरपालिका ११ का राजकुमार पासवान, रोशन र पवन पासवान छन् । सिरहाका प्रहरी प्रमुख एसपी शेखर कोइरालाका अनुसार कार्यालय प्रमुखको कक्षबाहिर लबिमा राखिएको सोफामुनि दिउँसो २ बजे बम विस्फोट भएको हो । प्रेसरकुकर बम विस्फोटमा पर्खालमा क्षति पुगेको छ । घाइतेको सिरहा अस्पतालमा उपचार भइरहेको छ । अस्पतालका अनुसार घाइतेको अवस्था सामान्य छ । प्रहरी प्रमुख एसपी कोइरालाले घटनाको अनुसन्धान भइरहेको जानकारी दिए ।"
उपकुलपतिको कार्यकक्षमा ताला,सुर्खेत (कास) मध्यपश्चिमाञ्चल विश्वविद्यालयका उपकुलपति प्राडा उपेन्द्रकुमार कोइरालाको कार्यकक्षमा विद्यार्थीहरूले तालाबन्दी गरेका छन् । इन्जिनियरिङ संकायका विद्यार्थीको माग पूरा नगरेको भन्दै स्वतन्त्र विद्यार्थी युनियनले तालाबन्दी गरेको हो । तालाबन्दीपछि प्रशासनिक कामकाज प्रभावित हुन पुगेको छ । विद्यार्थीका माग वार्ता र छलफलबाट सम्बोधन गर्नुको साटो प्रहरी बोलाएर दमन गरेकाले तालाबन्दी गर्न बाध्य भएको स्ववियुले जनायो । स्ववियु सभापति झक्कबहादुर शाहीले रिक्त प्राध्यापक नियुक्ति र इन्जिनियरिङ संकायमा ल्याबको व्यवस्थापन गर्नुपर्ने माग पूरा नभएको बताए । उपकुलपतिले पदीय दुरुपयोग गरी नीतिगत भ्रष्टाचार गरेको आन्दोलनरत विद्यार्थीको आरोप छ ।
गैंडा मृत भेटियो,"गुलरिया (कास) बर्दिया राष्ट्रिय निकुञ्जस्थित खाता जैविकमार्गमा करिब ३८ वर्षको मृत गैंडा फेला परेको छ । रेडियो कलर जडान भएको उक्त गैंडा मध्यवर्ती क्षेत्र अन्तर्गत पर्सेनीघाट नजिक डाँडागाउँको जंगलमा बिहीबार मृत भेटिएको निकुञ्ज प्रशासनले जनाएको छ । कालगतिले गैंडा मरेको निमित्त संरक्षण अधिकृत अशोककुमार भण्डारीले बताए । मृत गैंडाको खाग, खुरलगायतका संवेदनशील अंग निकालेर गाडिएको छ, उनले भने । गंैडा बिरामीका कारण मरेको अनुसन्धानमा देखिएको निकुञ्जले जनाएको छ ।"
दुर्घटनामा प्रहरीको मृत्यु,दाङ (कास) पूर्वपश्चिम राजमार्गअन्तर्गत देउखुरीको सिसहनियामा बिहीबार राति रोकिराखेको ट्रकमा मोटरसाइकल ठोक्किँदा सशस्त्र प्रहरी जवानको मृत्यु भएको छ । लमहीबाट भालुबाङतर्फ जाँदै गरेको ना१ब १७७९ नम्बरको मोटरसाइकल राप्ती गाउँपालिका ८ सिसहनियामा रोकिराखेका लु१ख ८२१७ नम्बरको ट्रकसँग ठोक्किँदा मोटरसाइकलमा सवार दंगिशरण गाउँपालिका ३ हेकुलीका २८ वर्षीय ईश्वर दहितको मृत्यु भएको हो । दहित सशस्त्र प्रहरी बल ज्वालामाई गण भालुबाङमा कार्यरत थिए ।
बस खस्यो,पोखरा (कास) यात्रुवाहक बस दुर्घटनामा शुक्रबार मादी गाउँपालिका९ की वडा सदस्य ४० वर्षीया पद्मा नेपालीको मृत्यु भएको छ । मादी गाउँपालिकाको भाचोकमा भएको दुर्घटनामा चालकसहित १० जना घाइते भएको प्रहरीले जनाएको छ । पोखराबाट छुटेको ना३ख ७४३६ नम्बरको बस अन्तिम बिसौनीमा पुग्नै लाग्दा सडक धस्सिएर केही तल खसेको थियो । घाइतेलाई उपचारका लागि पोखरा ल्याइएको छ । चालक कास्की थुम्सीकोटका अमृत भुजेलसहित सात जनाको अवस्था गम्भीर रहेको प्रहरीले जनाएको छ ।
अन्तिम आठमा नेपालका दुई टिम,"काठमाडौं (कास) तामाङ दिदीभाइ नङसल र रत्नजित तथा दीपेश धामी र शोभा गौचनको जोडी योनेक्स सनराइज नेपाल इन्टरनेसनल सिरिज ब्याडमिन्टनमा शुक्रबार मिक्स डबल्सतर्फ सेमिफाइनल पुगेका छन् । अन्य स्पर्धामा भने तेस्रो दिन नै नेपाली खेलाडीको चुनौती समाप्त भयो ।त्रिपुरेश्वरस्थित कभर्डहलमा भएको क्वाटरफाइनलको खेलमा नङसल र रत्नजितको जोडीले भारतका तुसार शर्मा र सरउनी शर्माको जोडीलाई सोझो दुई सेटमा २११५, २११५ ले हराएर अन्तिम चारको यात्रा तय गरेको हो । दिदीभाइलाई हराएर गत महिना पाकिस्तान इन्टरनेसनल सिरिजमा उपाधि जितेको दीपेश र शोभाको जोडीले भने माल्दिभ्सका जयन साहिद र अब्दुल रज्जाकलाई २११५, २११० ले पन्छाउँदै सेमिफाइनल सुरक्षित गर्यो । सेमिफाइनलमा शनिबार रत्ननङसलले भारत र दीपेशशोभाले मलेसियाली जोडीको सामना गर्नेछन् । व्यक्तिगत स्पर्धामा दीपेश मेन्स सिंगलको क्वाटरफाइनल पुग्नु नै नेपाली खेलाडीको सबैभन्दा राम्रो नतिजा रह्यो । उनी अन्तिम आठमा भारतका राहुल भारद्वाजसँग २११४, २१११ ले पराजित भए ।नेपालका नम्बर एक रत्नजित र साजन ताम्राकारको चुनौती भने अन्तिम १६ मा सकिएको थियो । नङसल र पूजा श्रेष्ठ तथा अनुमाया राई र सम्झना शर्माको जोडी वुमेन्स डबल्समा क्वाटरफाइनलबाट बाहिरिए ।"
डबल्समा दिदीबहिनी,"काठमाडौं (कास) जुम्ल्याहा राणा दिदीबहिनी मायांका र माहिकाले १५ औं जयकर स्मृति राष्ट्रिय जुनियर लनटेनिसमा उपाधि जितेका छन् । सातदोबाटोस्थित टेनिस कम्प्लेक्समा यू१८ गल्र्स डबल्स फाइनलमा उनीहरूले अभिलाषा विष्ट र विजिशा श्रेष्ठलाई ६३, ६३ को सोझो सेटमा पराजित हराए । सोही उमेर समूहको ब्वाइजमा बज्राचार्य दाजुभाइ संरक्षण र सम्यक भूषणको जोडीले सफलता पाए । फाइनलमा दाजुभाइले प्रणव खनाल र आदित सुवेदीलाई ६३, ६४ ले हराए । यू९ गल्र्समा सुनिरा थापा विजेता बनिन् । सुनिराले प्रशंसा मोक्तानलाई ४१, ५३ ले हराइन् । ब्वाइजमा सक्षमविक्रम शाहले आयुशमान हजुर घलेलाई ४२, ४० ले हराएर उपाधि जिते । यू१० गल्र्सतर्फ इभा अधिकारीले फाइनलमा सुनिरा थापालाई ६०, ६३ ले हराएर उपाधि जितिन् । ब्वाइज फाइनलमा आरभसम्राट हाडाले प्रणव मानन्धरलाई ६०, ६३ को सोझो सेटमा हराए । अभिलाषा विष्ट यू१४ गल्र्सतर्फ विजेता भइन् । फाइनलमा उनले ईशाश्री शाहलाई ६४, ६४ ले हराइन् । सोही इभेन्टको ब्वाइजमा आदित सुवेदी विजेता भए । उनले फाइनलमा निशान श्रेष्ठलाई ६०, ६० ले हराए । शनिबार यू१८ ब्वाइज र गल्र्स सिंगल फाइनल हुनेछ । ब्वाइजमा संरक्षकले प्रणव तथा गल्र्समा मायांकाले प्रेरणा कोइरालाविरुद्ध प्रतिस्पर्धा गर्ने छन् ।"
एलए र गीताञ्जली विजयी,काठमाडौं (कास) लिटिल एन्जल्स (एलए) कलेजले प्रथम मल्पी कप अन्तरकलेज छात्र फुटबलमा शुक्रबार अरुणिमा स्कुललाई १० ले पराजित गरेको छ । प्रज्ज्वल पुनले विजयी गोल गरे । गीताञ्जलीले सान्त्वनालाई २० ले हराउँदा मनीष लम्साल र आशिष तामाङले गोल गरेका थिए ।आयोजक मल्पी इन्स्टिच्युट र डीएभीले बराबरी खेले । मल्पीले केयू सिटीसँग २२ र डीएभीले साइपाल एकेडेमीसँग ११ को बराबरी खेलेका हुन् ।
एमआईएसलाई सफलता,"काठमाडौं (कास) ह्वाइटफिल्ड, मोडर्न इन्डियन स्कुल (एमआईएस) र ह्वाइट हाउसले शुभारम्भ इन्टरस्कुल मिटअन्तर्गत शुक्रबार विजयी सुरुआत गरेका छन् । हाइटफिल्डले बास्केटबलमा दिल्ली पब्लिकलाई १८१३ ले पराजित गर्दा एमआईएसले फुटबलमा ह्वाइटहाउसमाथि २१ को जित पायो । चोभारस्थित एमआईएस मैदानमा क्रिकेटतर्फ ह्वाइटहाउसले दिल्ली पब्लिकलाई १० रनले हरायो ।"
सुनसरी विजयी,"पाँचथर (कास) फिदिम माविको मैदानमा फाल्गुनन्द गोल्डकप फुटबलको शुक्रबार उद्घाटन खेलमा सुनसरी ११ ले डिभाइन ब्वाइज युनियन क्लब काठमाडौंलाई ३० ले पराजित गरेको छ । प्रतियोगिता फिदिम स्पोर्टिङ क्लबले १६ औं राष्ट्रिय विभूति महागुरु फाल्गुनन्दको स्मृतिमा आयोजना गरेको हो । सुनसरीका तीर्थ बस्नेतले चौथो मिनेटमै गोल गरेर टोलीलाई अग्रता दिलाए । उनले ३३ औं मिनेटमा अर्को गोल गरेपछि सुनसरी थप बलियो बन्यो । ब्वाइज युनियनविरुद्ध दोस्रो हाफको २० औं मिनेटमा सौजन याक्खाले सुनसरीका लागि तेस्रो गोल गरेका थिए । तीन विदेशी फ्लोरेन्ट कौरा, जाब्रे इस्सु र मिडो म्यासनसहित उत्रेको ब्वाइज युनियनको गोल प्रयास सफल भएन । सुनसरीका तीर्थ बस्नेत म्यान अफ द म्याच घोषित भए । उनले १० हजार रुपैयाँ पाए । शनिबार बिर्तामोड युनाइटेड र मिसन युनाइटेड ताप्लेजुङबीच प्रतिस्पर्धा हुनेछ ।"
गोधूलिलाई सहयोग,धरान (कास) गोधूलि फुटबल क्लबको भवन निर्माणलाई जग्गा खरिद गर्न धरान१७ समाज हङकङले शुक्रबार १८ लाख ७५ हजार रुपैयाँ सहगोग गरेको छ । धरानको पुरानो क्लब गोधूलिका लागि वडा १७ अजम्बर मार्गमा १७ धुर जग्गा किन्न उक्त रकम दिइएको हो । समाजका कोषाध्यक्ष राजु राईले क्लबका अध्यक्ष देशकुमार राईलाई नगद हस्तान्तरण गरे । गोधूलिका उपाध्यक्ष सतीश केसीले जग्गा खरिदसँगै भवन निर्माणलाई रकम जुटाउन सक्रिय हुने बताए ।
विदेशी नै हाबी,"काठमाडौं  बाबर हायात र अंशुमन रथ एसोसिएट क्रिकेटका स्थापित नाम हुन् । गत महिना सम्पन्न विश्व क्रिकेट लिग च्याम्पियनसिपमा सर्वाधिक रन जोड्ने सुचिमा शीर्ष तीन स्थानमा कब्जा जमाएका यी दुईको एभरेस्ट प्रिमियर लिग (ईपीएल) मा खेलिरहँदा पनि उनीहरूको प्रदर्शन उस्तै छ ।विराटनगर वारियर्सको ब्याटिङ सम्हालिरहेका हायात र रथ ईपीएलको सर्वाधिक रन बटुल्नेमा पनि शीर्ष ३ स्थानभित्रै पर्छन् । मैदानमा प्रदर्शन त छँदै छ, दर्शकदीर्घाबाट पनि विदेशी खेलाडीकै नाम गुन्जयमान भएको सुनिन्छ । हायात र रथसँगै सहभागी ६ टोलीबाट ३३ विदेशी अहिले कीर्तिपुरको मैदानमा छन् । भैरहवा ग्लाडियटर्सले तेस्रो विदेशी खेलाडी अझैसम्म नखुलाए पनि टोलीको दुवै जितमा विदेशी खेलाडीको भूमिका महत्त्वपूर्ण थियो । समग्रमा विदेशी खेलाडीको दबदबा हेर्न लिगको तथ्यांक नै पर्याप्त छ ।प्रतियोगिताका शीर्ष पाँच ब्याट्सम्यानमा एकमात्र नेपाली खेलाडी अटाएका छन् । बलिङतर्फ शीर्ष पाँचमा नेपालका दुई खेलाडी अटाएका छन् । शुक्रबारसम्म प्रतियोगिताका ९ खेल सकिएको छ । त्यसक्रममा ६ पटक विदेशी खेलाडीले म्यान अफ द म्याचको उपाधि जितेका छन् । नेपालीले प्राप्त गरेको ३ खेलमा पनि विदेशी खेलाडीको प्रदर्शन उल्लेखनीय रहिआएको छ ।विशेषत: पोखरा राइनोजको दुवै जितमा म्यान अफ द म्याच घोषित इर्सार उल्लाहले प्रतियोगितामा उत्कृष्ट सुरुआत गरेका छन् । बलिङतर्फ सर्वाधिक ७ विकेट लिएका उनले ब्याटिङमा १ सय २७ रन जोडै रन बटुल्ने सूचीको दोस्रो स्थान ओगटेका छन् । इर्सारले प्रतियोगितामा सर्वाधिक ठूलो साझेदारी गर्ने क्रममा सुनील धमलासँग पहिलो विकेटमा अविजित १ सय १६ रनको बटुलेका थिए । पोखरा उक्त खेलमा १० विकेटले विजयी भएपछि इर्सारले नेपालमा खेल्दा घरमै खेलेजस्तो लागिरहेको अभिव्यक्ति दिएका थिए ।तथ्यांकसँगै प्रदर्शनमा पनि विदेशी खेलाडी अब्बल दर्जाका रहिआएका छन् । ललितपुर प्याट्रियट्सबाट खेलिरहेका तीव्र गतिका बलर सुबोध भाटीको स्तरका बलिङ घरेलु क्रिकेटमा बिरलै पाइन्छ । पोखराका ताज वाली र विराटनगरका साहिन अदिशाको गति पनि लोभलाग्दो छ । अन्य पक्षको तुलनामा नेपालको स्पिन बलिङ बलियो भए पनि विकेट लिने सूचीको शीर्ष दुई स्थानमा विदेशी स्पिनर नै छन् । इर्सारसँगै चितवन टाइगर्सका प्रवीण गुप्ताले पनि ७ विकेट लिएका छन् । गुप्ताले विराटनगरविरुद्ध एकै ओभरमा चारसहित कुल ५ विकेट लिएका थिए ।ब्याटिङ सधैं नेपाली क्रिकेटको कमजोर पक्ष रहँदै आएको छ । जारी ईपीएलमा पनि नेपाली ब्याट्सम्यानले त्यसलाई सुधार्न निकै कसरत गर्नुपरिरहेको छ । प्रतियोगितामा हालसम्म ६ अर्धशतक बन्दा त्यसमा अटाउने पवन सर्राफ एक्ला नेपाली खेलाडी छन् । पवनले विराटनगरविरुद्ध लक्ष्य पछयाउँदा अर्धशतक बनाए पनि त्यो जितका लागि भने पर्याप्त रहेन । जबकी घरेलु क्रिकेटमा पवनको परिचय अफ स्पिन बलर तथा तल्लोक्रमका ब्याट्सम्यान हो । उनी ९० को दशकको क्रिकेटमा देखिएको पिन्च हिटर को भुमिकामा ललितपुरबाट ओपनिङमा ब्याटिङ गरिरहेका छन् ।शुक्रबार बाबरले चितवनविरुद्ध ४२ बलमा ८१ रनको उत्कृष्ट इनिङ्स खेले । उक्त इनिङ्समा बाबरले दीपेन्द्रसिंह ऐरीको एकै ओभरमा लगातार ४ छक्कासहित ३० रन प्राप्त गरे । सुरुआती चार बलमा छक्का प्रहार गरेका उनले एक समय सबै ६ बल छक्का हान्ने प्रयासमा रहेको पनि खुलाए । बाबरले खेलपछि टोलीले राम्रो प्रदर्शन गरिरहेकाले आफूलाई पनि खेल्न सजिलो भएको बताए । हाम्रो टोलीले सबै पक्षमा राम्रो प्रदर्शन गरिरहेको छ । अंशुमन र मैले लामो समयदेखि सँगै खेल्दै आएकाले थप सहज भएको छ । नेपालमा क्रिकेटको क्रेज राम्रो रहेकाले यहाँ खेल्न सधैं रमाइलो लाग्छ, उनले भने ।बाबरले विराटनगर र इर्सारले पोखरामा झैं भैरहवाको दुवै खेलमा पुनीत विष्टले उत्कृष्ट प्रदर्शन गरेका छन् । पहिलो खेलमा लक्ष्य पछयाउँदा अविजित ४२ रन जोडेका पुनीत दोस्रो खेलमा अर्धशतक बनाउँदै म्यान अफ द म्याच भए । ललितपुरमा पनि योगेश नागर, जयकिशन कोल्सावाला र सुबोधले अपेक्षाकृत प्रदर्शन गरिरहेका छन् ।विदेशी खेलाडीले ईपीएलमा एक किसिमको दबदबा कायम गरेका छन् । विदेशी खेलाडीले प्रदर्शन नगर्दा टोलीको नतिजामै असर परेको प्रस्ट देख्न सकिन्छ । चितवन र काठमाडौं अंकतालिकाको पुछारमा हुनु विदेशी खेलाडीले अपेक्षाकृत प्रदर्शन गर्न नसक्नुका कारण हो । काठमाडौंको कप्तानी श्रीलंकाका अलराउन्डर फरवेज महारुफले गरिरहेका छन् । काठमाडौंले एकमात्र विजय हात पार्दा महारुफ चितवनसँगको खेलमा म्यान अफ द म्याचमा चुनिएका थिए । त्यो बाहेक अन्य तीन खेलमा उनी र अर्का श्रीलंकाली खेलाडी अक्क्षु फर्नान्डोको प्रदर्शन निकै कमजोर रहेको छ । ईपीएलमा भारत, पाकिस्तान, श्रीलंका र हङकङका खेलाडीले आफ्नो अनुभव देखाइरहेका छन् । प्रतियोगिताको महत्त्वपूर्ण आधा पाटो बाँकी छँदा यसक्रमले अझै निरन्तरता लिने सम्भावना बढो छ । नेपालको घरेलु क्रिकेटमा यसरी विदेशी प्रतिभा फस्टाउँदा अप्रत्यक्ष रूपमा नेपाली क्रिकेटलाई भने ठूलो टेवा पुगिरहेको छ ।"
खप्तड गोल्डकप अर्को साता,"काठमाडौं सुदूरपश्चिम खप्तड गोल्डकप फुटबलको दोस्रो संस्करण पुस २१ देखि माघ १ सम्म हुने भएको छ । धनगढीस्थित क्षेत्रीय रंगशालामा हुने प्रतियोगितामा राजधानीका ६ ए डिभिजन क्लब, मोफसलका चार तथा भारत र भुटानका एकएक गरी कुल १२ टोलीले प्रतिस्पर्धा गर्ने शुक्रबार काठमाडौंमा पत्रकार सम्मेलन गरी आयोजक सुदूरपश्चिम ११ स्पोर्ट्स क्लबले जानकारी दिएको छ । गत वर्ष पहिलो संस्करणको फाइनलमा संकटालाई १० ले हराएर मनाङ मस्र्याङी च्याम्पियन भएको थियो ।मनाङ र संकटासहित राजधानीका पछिल्लोपल्टको राष्ट्रिय लिग विजेता थ्री स्टार, एपीएफ, आर्मी, च्यासल युवा क्लबको सहभागिता पक्का भएको सुदूरपश्चिम ११ का अध्यक्ष सुरेश हमालले बताए । मोफसलका झापा ११, सहारा, लुम्बिनी र आयोजक सुदूरपश्चिम तथा भारतको दिल्ली युनाइटेड र भुटानको ड्रयुक स्टार क्लबले पनि प्रतिस्पर्धा गर्नेछन् ।यसपालिको विजेतालाई ११ लाख ११ हजार १ सय ११ रुपैयाँ पुरस्कार दिने गत वर्षको फाइनलमै घोषणा गरिएको थियो । उपविजेताले ५ लाख ५५ हजार ५ सय ५५ रुपैयाँ पाउनेछ । नकआउट प्रतियोगितामा सर्वोत्कृष्ट खेलाडी हुनेलाई एक मोटरसाइकल तथा उत्कृष्ट गोलकिपर, डिफेन्डर, मिडफिल्डर, फरवार्ड, उदीयमान खेलाडी, सर्वाधिक गोलकर्ता, फेयर प्ले टिमलाई २५२५ हजार तथा म्यान अफ द म्याचलाई १०१० हजार दिइने बताइएको छ । कुल पुरस्कार १९ लाख ५१ हजार ६ सय ६६ रुपैयाँ र एक मोटरसाइकल हुनेछ ।गत वर्ष विजेता मनाङले ५ लाख र उपविजेता संकटाले २ लाख ५१ हजार पाएका थिए । सुदूरपश्चिमलाई खेलको माध्यमबाट चिनाउने सोचसाथ गोल्डकप सुरु गरिएको हो, अध्यक्ष हमालले भने, गत वर्ष ९० लाखमा गोल्डकप सम्पन्न गरिएको थियो । यसपालि करिब १ करोड ९ लाख खर्च लाग्नेछ । ठूलो बजेट भएकाले सहयोगीहरू खोजिरहेका छौं ।सुदूरपश्चिम ११ स्पोर्ट्स क्लबले गोल्डकपको मुख्य प्रायोजनका लागि चौधरी ग्रुपसँग शुक्रबार सम्झौता गर्यो । अब प्रतियोगिताको नाम नेपाल आइस सुदूरपश्चिम खप्तड गोल्डकप हुनेछ, अध्यक्ष हमालले भने, सम्झौता एक वर्षका लागि भए पनि भविष्यमा निरन्तर रहने विश्वास छ । सम्झौता पत्रमा हमाल र चौधरी ग्रुपका वरिष्ठ महाप्रबन्धक प्रदीप पुडासैनीले हस्ताक्षर गरे । गोल्डकप छोटो समयमै राम्रो भएको छ । त्यसैले हाम्रा लागि पनि खुसीको कुरा हो, पुडासैनीले भने, सुदूरपश्चिमको विकास र फुटबलका लागि सधैं सहयोग रहनेछ ।"
खेलकुद सहर बन्दै इटहरी,"पुस १६ गतेबाट त्यही हलमा अन्तर्राष्ट्रिय मैत्री तेक्वान्दो प्रतियोगिता हुँदै छ । प्रतियोगितामा २० मुलुकका खेलाडीको सहभागिता हुने जनाइएको छ । तेक्वान्दो भवन एक करोड ९० लाखको लागतमा निर्माण गरिएको हो ।एथलेटिक्स र फुटबल लगायतको प्रतियोगिता हेर्न दर्शकका लागि मैदानमा प्यारापिट थिएन । अहिले मैदानको उत्तर पूर्वदेखि दक्षिण पश्चिमसम्म १ सय २० मिटर पूर्ण रूपमा तीन स्टेपको प्यारापिट निर्माण सम्पन्न भइसकेको छ । मैदानमा दुबो उमारेर फुटबल प्रतियोगिताका लागि तयारी गरिने छ । नेपालकै सर्वाधिक पुरस्कार राशिको फुटबल माघ ६ बाट इटहरी रंगशालामा हुँदै छ । नेपाल र भारतका टिमले भाग लिने अन्तर्राष्ट्रिय मदन भण्डारी इटहरी गोल्डकप विजेताले १२ लाख रुपैयाँ जित्नेछ । यो नकआउट फुटबलमा मुलुककै ठूलो राशिको प्रतियोगिता रहने थापाले बताए । ब्याडमिन्टन कोर्ट पनि आधा निर्माण भइसकेको छ । एक करोड २५ लाख लागतमा निर्माण भइरहेको ५ कोर्ट रहने हलको लम्बाइ १ सय ४६ फिट छ भने चौडाइ ८६ फिट छ । दर्शकका प्यारापिटसमेत निर्माण गरिने छ । त्यस्तै ६८ लाख लागतमा दुई कोर्टमा प्रतियोगिता र एउटामा अभ्यास खेल खेल्ने गरी आउटडोर भलिबल कोर्टको निर्माण पनि अन्तिम चरण पुगेको छ । भलिबल कोर्टकै नजिक ११ करोड लागतमा भलिबल एकेडेमीसमेत निर्माण हुनेछ । त्यसका लागि डीपीआर तयार भइसकेको छ । भलिबल एकेडेमी निर्माणपछि अन्तर्राष्ट्रिय स्तरको इन्डोर भलिबल प्रतियोगिता आयोजना गर्न सकिने छ । त्यस्तै मैदानको पश्चिमभागमा निर्माण हुने ११ करोडको भीआईपी प्यारापिटको समेत टेण्डर प्रक्रिया अघि बढिसकेको सदस्यसचिव विष्टले जानकारी दिए । क्रिकेटको इन्डोर प्राक्टिस भवन, उसु, कराँते भवनको निर्माण सुरु भएको छ । उसुका लागि ६८ लाखको लागतमा ६० फिट लम्बाइ र ४७ फिट चौडाइको हल निर्माण भइरहेको छ । त्यस्तै जेष्ठ नागरिकका लागि योगा लगायतको प्रशिक्षणका लागि एक करोडको लागतमा दुईतले भवन निर्माण भइरहेको छ । त्यस्तै खेलाडीका लागि होस्टल भवनको समेत निर्माण प्रक्रिया अघि बढिसकेको छ । बाहिरबाट आउने र नियमित प्रशिक्षणमा बस्नुपर्ने खेलाडीलाई होस्टलको व्यवस्था गरिएको हो । रंगशालामा हालसम्म चार करोड ५० लाखको काम भइसकेको छ भने अन्य कामहरू हुने क्रममा छन् ।सदस्यसचिव विष्ट सातौं राष्ट्रिय खेलकुदका बेला आवश्यक भौतिक पूर्वाधार बन्न नसक्नु एउटा पाटो भए पनि अब कुनै ठाउँमा राष्ट्रिय खेलकुद हुँदा त्यो अवस्था नरहने दाबी गर्छन् । उनले भने, बजेटका कारण सातौंमा निर्धारित समयमा काम सम्पन्न गर्न पाएनौं । त्यसैले अभाव झेल्नुपर्यो । अहिले हामी पूर्वमात्र होइन देशैभर भौतिक पूर्वाधार निर्माणमा अगाडि बढेका छौं । राष्ट्रिय खेलकुद हुँदा पूर्वाधार अभाव हुन दिन्नौं ।इटहरीलाई स्पोटर््स सिटीको अवधारणा दिन स्थानीयले पनि त्यत्तिकै अग्रसरता देखाएका छन् । उनीहरू सरकारी बजेट कुरेर बसेका छैनन् । सबै खेलको पूर्वाधारमा सम्बन्धित खेलका व्यक्तिसहितको छुट्टाछुट्टै स्थानीय उपभोक्ता समितिले काम गरिरहेको छ । त्यसले गर्दा निर्माणको काम गर्न सजिलो भएको भलिबल उपभोक्ता समितिका अध्यक्ष नारायण ढुंगाना बताउँछन् । बजेट नआउँदा पनि हामीले काम स्थगित गरेका छैनौं, आफूहरूले पैसा उठाएर भए पनि काम गरिरहेका छौं, उनले भने, एक नम्बर प्रदेशको खेलकुद राजधानी इटहरी बनाउँछौं ।रंगशाला हातामै तीनतले कार्यालय भवन पनि निर्माणाधीन अवस्थामा छ । बक्सिङको हल बनाउन पुस १३ मा शिलान्यास हुँदै छ भने टेबलटेनिस, भारोत्तोलन, बुद्धिचालको संरचना पनि छिटै बन्ने सदस्यसचिव विष्टले जानकारी गराए । दुई वर्षभित्र २१ करोडमा पूर्ण आकारको स्पोर्ट्स कम्प्लेस बन्ने उनको दाबी छ ।इटहरीमात्र नभई पूर्वका प्रतिष्ठित विराटनगर र धरान रंगशालालाई पनि पुनर्जीवन दिइँदै छ । दुवै रंगशाला पूर्ण प्रयोगमा नआएको धेरै भइसकेको छ । विराटनगर रंगशालामा उत्तर र दक्षिणतर्फ प्यारापिट निर्माण गरिँदै छ भने चार लेनको २०० मिटर एथलेटिक्स ट्रयाक बनाइने योजना छ । कभर्डहलमा ब्याडमिन्टन, टेबलटेनिस कोर्ट व्यवस्थित गर्नुका साथै क्रिकेट र सफ्ट टेनिसको ट्रेनिङ सेन्टर बन्ने विष्टले बताए । उनका अनुसार विराटनगरकै बैजनाथपुरलाई पनि स्पोर्ट्स कम्प्लेक्समा विकास गरिनेछ । सातौं राष्ट्रियमा क्रिकेट, सुटिङ र सफ्ट टेनिस प्रतियोगिता भएका थिए । सुटिङ र सफ्ट टेनिसको पूर्वाधार निर्णाण भइसकेका छन् क्रिकेट मैदानलाई अन्तर्राष्ट्रिय स्तरको मैदानमा रूपान्तरण गरिने जनाइएको छ । त्यस्तै केही इन्डोर खेलका प्रशिक्षण हल बन्ने क्रममा छ भने फुटबल मैदान र एथलेटिक्स ट्रयाक पनि निर्माण गरिने छ । विराटनगर महानगरपालिकाको सहयोगमा पौडी पोखरी बनाइने सदस्यसचिव विष्टले जानकारी गराए ।उता, धरान रंगशालामा पनि तीनतर्फको प्यारापिट यो वर्ष बनाइने छ । दक्षिणतर्फ बहुउद्देश्यीय कभर्डहलका लागि डीपीआर तयार गरेर अर्को वर्ष काम थाल्ने जनाइएको छ । साथै एथलेटिक्स ट्रयाक, क्रिकेट ट्ेरनिङ सेन्टर, बास्केटबल कोर्ट, कराँतेको ट्ेरनिङ हल पनि निर्माण गरिने राखेपको योजना छ ।"
गिद्ध २०१७,"हेलो, ओ हेलो,हाउ वाज योर इभिनिङ टुडे ? कुम्भकर्ण डंगोलले सोध्यो ।इभिनिङ टुडे ? उताबाट आवाज आयो, के भन्छ यो ? आज त इभिनिङ भएकै छैन नि ।उता त भैसक्यो नि, नेपाल मस्त, कुम्भकर्णले जवाफ दियो ।ए, हिजो त म मस्तमस्त सुतें । आज भर्खर उठ्दै छु ।त्यसपछि टेलिफोनको आवाज अचानक मन्द हुन थाल्यो । अन्त्यमा आवाज सुनिन छाड्यो । आवाजको ठाउँ स्याइँसुइँले लियो । कुम्भकर्णले विचार गर्यो, यो मोबाइलको जात । यत्रो शक्तिशाली देश अमेरिकामा पनि उताको जस्तै नखरा गर्दो रहेछ ।मोबाइल डिस्कनेक्ट भएको थिएन । त्यसैले लामो पज दिएर ऊ केही बेर पर्खियो । केही सुनिएन । ऊ झन्डै चिच्यायो, किन नबोलेको ? के भयो ? उसले चिच्याउनुभन्दा अघि नै लाइन काटिइसकेको थियो ।उसले रिडायल गर्यो ।जवाफमा उताबाट आवाज आयो, म घरमा छु । घरैमा छु ।जवाफमा कुम्भकर्ण वोल्यो, मानिस घरैमा त हुन्छ ।उसले जवाफ दिनेबित्तिकै टेलिफोन फेरि स्याइँएँ गर्न थाल्यो । कुम्भकर्ण साथीको खोजीमा थियो । भर्चुअलमा देखिएको साथीको अनुहारले उसको चित्त बुझाउन सकेको थिएन । त्यो मेसेन्जरमा कति हेर्नु, कति बोल्नु । यसो छोएर प्याट्ट नहिर्काएसम्म, त्यसको कान रातै हुने गरी ननिमोठेसम्म, सँगै बसेर ठाडो घाँटी नलगाएसम्म केको साथी ।योपटक पनि उताबाट कुनै आवाज आएन । कुम्भकर्ण बुदबुदायो : हरे, यो मोबाइल । भन्न पनि कति सकेको त । यू आर नट रिचेवल रे । हाउ फन्नी । नट रिचेवल ।फन्नी अमेरिका आएपछि उसलाई यो शब्द निकै मन परेको थियो । यता आएदेखि नै : उसको मुखमा कि त आउने बेलामा साथीभाइहरूसँग सानागाउँमा खाएको हाकु छोय्लाको स्वाद झुन्डिएको थियो कि अमेरिका आएपछि सिकेको शब्द फन्नी । फन्नी शब्द ऊ सवै ठाउँमा त बोल्दैनथ्यो । तर, केटी मान्छे र नेपाली भेट्यो भने नबोली छोड्दैनथ्यो । चिसो शुरु भैसकेको थियो । तर चिसो मौसम शुरु हुनुभन्दा अगाडिको पारिलो घामको अल्पकालीन मौसम सकिएको थिएन । लौ जे त पर्ला । नामै त कुम्भकर्ण । जता पनि सुतिहाल्नुपर्ने । पल्टिहाल्नुपर्ने । कस्तो गडयाउँलोजस्तो पो भए म त । ऊ पर्लक्क पल्टियो वालमार्टको पारिलो घाम लागेको चौरमा । पल्टिनेबित्तिकै एक अंगालो चिसो बतास निकै जोडले आयो र उसको टाउकोमा नै ठोकियो । उसलाई चिसोको तिखो अनूभूति भयो । रमाइलो पनि लाग्यो ।अलि पर कफी पसल थियो स्टारवक्स । जमानाले खोजेजस्तो नयाँ र फेसनेबल । उसको साथी गगनेले बरिस्टा तालिम लिएको थियो । त्यसैले उसले अमेरिका पस्नेबित्तिकै काम पायो । कुम्भकर्णले केही काम पाएको थिएन । गगने चलाख पनि थियो । उसले त्यति चलाखी र बठ्याइँ नगरेको भए अमेरिकाको भिसा लाग्न त सम्भव नै थिएन । त्यही दिनदेखि कुम्भकर्णले सोच्न थाल्यो मानिस जहाँका हुन्, जुन वर्गका हुन्, जस्ता व्यवसायी हुन् मुख्य कुरा जातै हो । जतिसुकै विद्वान् भए पनि जातले अलिकति भनसुन त खोज्छखोज्छ । अलिकति चाकरी पनि खोज्दछ । अलिकति ज्यूज्यू खोज्छ । अरू कसैले गरेको तारिफ मन पराउँछ । अर्काको नाकमा चढिसकेको सुगन्धको वास्ना पनि मन पराउँछ । पारिलो घाममा पल्टिइरहेको वेला कुम्भकर्णको दिमागबाट गगनेसँगको संगत र सम्झनाको सिनेमा रिल आउट हुन थाल्यो । कुम्भकर्णको विचारमा गगने कहिल्यै कसैसँग बेइमान भएन । उसको अनुहारचाहिँ कुन्नि कसरी हो, बेइमान होइन भनेर पत्याउने खालको नै थिएन । कसैको पनि पहिलो नजर उसमाथि पर्दाउ नम्बरी गुण्डाजस्तो देखिन्थ्यो । तर, गाउँमा सबैले उसलाई पुरुषार्थी भन्थे । उसका कुरा पत्याउँथे । परारको भुइँचालोपछि गाउँमा मट्टीतेलको त्यत्रो हाहाकार थियो । गगनेले ट्रकमा मट्टीतेलको ड्रम र ग्यासको सिलिन्डर ल्याएपछि गाउँ नै झिलिमिली भो । सबैको चुल्हो उज्यालो भो । गाउँलेहरूको विश्वास थियो, माता निरञ्जना भगवतीको आशीर्वाद प्राप्त नभई यति सानै उमेरमा यति धेरै पुरुषार्थ कसले गर्न सक्दछ ? उसले गरेका पुरुषार्थको लिस्ट लामै थियो । कसैलाई अस्पताल पुर्याउनु, हातमा पैसा नभएका ग्राहकलाई पसलबाट उधारोमा सामान दिलाइदिनु, कसैको गाईगोरु खोंचमा अड्केको भए तिनलाई निकाल्नु, दूध नदिएर लात्ती हान्ने गाईलाई सधाउनु, चोरहरूलाई पिट्नु, समयमा सहकारीको ब्याज नबुझाउनेलाई थर्काउनु, दशैंमा पिङ हाल्नु, गाउँका आवारा भुराहरूलाई ठेगान लगाउनु । गगनेको काम त कति हो कति ।त्यो दिन अलिकति चाँडै अँध्यारो भएको थियो । गगनेको भरपर्दो साथी थियो कुम्भकर्ण । त्यसैले मौका आएपछि उसले कुम्भकर्णसँग मात्रै सोध्यो, अमेरिका जाने हो ? पहिले त कुम्भकर्णले कुरो पत्याएन । चाकरी नगरी भिसा झर्दैन । यो गगनेले कसको चाकरी गरेर भिसा ल्याउनु ? । तैपनि भनिहाल्यो, पाए जाने, किन नजाने ?जवाफमा गगनेले भन्यो, त्यसो भए बाउलाई भनेर चार लाख रुपैयाँ ठिनिक्क पारेर राखेस् । पछि यसोउसो गन्थन गर्न पाउने छैनस् ।कुम्भकर्णले बाउलाई सबै कुरा सुनायो । छोरोको कुरा सुनेर ऊ झस्कियो । व्यापारी थियो । मनमनमा के गुनेर हो, छोरालाई बोलायो र भन्यो, जा त जा । त्यल्लाई बोलाएर ले । कुम्भकर्ण दगुर्दै वाहिर गयो । एकै छिनपछि गगने र कुम्भकर्ण आए । बाउले गगनेलाइ सोधे, हावा कुरा त होइनन् नि ?गगनेले जवाफ दियो, काम नहुँदासम्म हावा, पानी, माटो जे भन्दा पनि हुन्छ । मेरो कन्ट्याक्टले जनही चार लाख चाहिन्छ भन्या छ । कुम्भेलाई पठाउने भए पनि रेट त्यही हो काका ।काकाले आँखा तर्दै भने, अहिले नै चाहिने त होइन होला नि । चाहिनेबित्तिकै मागेस् । कुम्भे गएन भने सम्झी तेरो बिल्लीबाठ भयो ।गगनेले जवाफ दियो, अहिले नचाहिए कहिले चाहिने ? गगनेले अमेरिका गएर उतै कमाएर दिन्छ भनेका हौ भने ऊ नजाने बाटो त्यत्तिकै क्लियर छ काका । कुम्भे गएन भने कुले, पदमे, नूरे जो पनि जान्छ । त्यसैले यस्तो र उस्तो होला भन्ने धम्कीचाहिं नदिनुहोला ।गगनेको कुरा सुनेर काका झस्किए ।उनी आफ्नो छोरोलाई कतार, मलेसिया, कोरिया जता भए पनि विदेश पठाउन चाहन्थे । कोरिया पठाउन जोरबल लगाएका हुन् । तर, केही लागेन । दस कक्षा पास गरेको कुम्भे भाषा जाँचमा नै पन्छियो । जोरीपारीका सन्तान युरोप, अमेरिका कताकता पुगिसकेको अवस्थामा कुम्भे कतै नबिक्नु भनेको उनको कोगिटाको दौरासुरुवालमा दाग लाग्नुसरह थियो । गगने पनि बाबुआमाको कचकचबाट वाक्क भएको थियो । दस कक्षा पास गरेपछि अगाडिको पढाइका बारे दुवैका बाबु सकारात्मक थिएनन् । अब यति पढाइ सकियो, उमेर पनि भैसकेको छ । यिनीहरू आफैंले उद्यम गरेर पढ्नुपर्छ भन्ने भनाइ थियो दुवैको । गगने र कुम्भकर्ण सोच्दथे खोइ के काम गर्ने ? सीपको नाममा पायाँ खेल्ने र गुलेली ताक्नेबाहेक अरू केही जानेका थिएनन् उनीहरूले । गगनेले कफी बनाउने बरिस्टाको तालिम लिएको थियो । तर, कफी पसलको जागिरमा कफी बनाएर मात्रै नहुने । जुठा ग्लास र प्लेट पनि उठाउनुपर्ने । त्यो गर्न ऊ तयार थिएन । बंगुरपालनमा लाग्ने विचार गर्दै थियो, अमेरिकाको डीभी खुलेको समाचार आयो । उसले डीभी फारम भर्न तीन हजार खर्च गर्यो । परिणाम केही आएन । अमेरिका जाने चस्का लागिसकेको थियो उसलाई । धुइँपत्ताल लगाएर ऊ स्रोत व्यक्तिको खोजीमा थियो । अमेरिकाको भिसा लगाउन कसको चाकरी गर्नुपर्दछ ? एक दिन सब पत्ता लगाएर आयो गगने । तिलगंगाको गोल्फ क्लबनिर रुद्रमान हरिजनको घर थियो । उसको सारै मिल्ने साथी । गोल्फ क्लवमा चपरासीको काम गर्दागर्दै यहाँ खेल्न आउने विदेशीहरूको संगतले उसलाई टाठो बनाएको थियो । उसले अमेरिकन दूतावासका एक जना हाकिमलाई निकै रिझाएको रहेछ । उनैले उसलाई दूतावासको सहायक पदमा भर्ना गरिदिएका रहेछन् । गगनेले त्यो थाहा पाएपछि आफ्नो पुरानो दोस्ती सम्झिएछ । गगनेका लागि रुद्रलाई भेट्नु त्यति सहज पक्कै थिएन । रुद्र अमेरिकन हाकिमको वरिष्ठ सहायक भइसकेको थियो । गगनेको संयोग कि रुद्रे फेला परेछ एक दिन । कस्तो ए, मोराको त अनुहार नै फेरिएछ । हरिजन भन्नै नसुहाउने । बाहुन भनेर चिनाए हुने । राम्रो खानपान पाएको । शिक्षित मानिसहरूसँगको संगतले बोली व्यवहार फेरिएको । दुरुस्त बाहुनक्षत्रीको सन्तानजस्तो । परार सालको भुइँचालोले गगनेको घरका एक पाखो पूरै भत्काएको थियो । उसको बाबुले त्यो भत्किएको पाखो टाल्न सकेका थिएनन् । त्यसको मर्मतमा लाग्ने खर्च उनीसँग थिएन । प्राधिकरण, नगरपालिका, नगर विकास सबैतिरबाट पास भए पनि उनले घर बनाउने ऋण र अनुदान केही पाएका थिएनन् । उद्धारका मानिसहरू सातैपिच्छे डाटा कलेक्सनको नाउँमा भत्ता पचाउन आउँथे ।रुद्रेसँग भेटेर कुराकानी गरेपछि गगनेले आफ्नै भत्किएको घरमा एउटा ससानो भोजको आयोजना गर्यो । भोजमा अमेरिकन आउने भनेपछि बाबुले खर्च पनि झिके । यो भोजका लागि बनेको गुन्द्रुकको अचारदेखि खसीको कबाबसम्मका सबै परिकारहरू नेपाली थिए । भोजको विशिष्ट पाहुना एउटा च्याँसेच्याँसे खालको गोरा थियो । ऊ सँगै थियो रुद्रमान हरिजन । भोजमा तयार पारिएका सबै खाना मीठो थियो । त्यो गोराले निकै मीठो मानेर सबै डेक्चीबाट एकएक पिस परिकार निकालेर खायो । त्यतिन्जेलसम्म उसको पेट भरिइसकेको थियो ।त्यसपछि ऊ बिदा भयो । बिदा हुने बेलामा गगनेको परिचय गराउँदै रुद्रले भनेको थियो, माई बेस्ट फ्रेन्ड फ्रम दी स्कुल डेज । गगने उत्साही भयो । मन्द हाँसेर उसले अंग्रेजसँग हात मिलायो । त्यसपछि नमस्ते पनि गर्यो । रुद्र खुसी भयो । नेपालीले अरूथोक केही गर्न नजाने पनि मान्छे रिझाउन जानेका छन् । मानिसको अनुहारको खुसी पढ्न सक्छन् ।त्यसपछि त कुम्भकर्णका लागि सबै कुरा भो सपनाजस्तो । कति बेला इन्टरभ्यु भो, कति बेला भिसा लाग्यो । केही नै त सम्झना छैन उसलाई । मानिसको त्यो सानो तर अनियन्त्रित गतिविधिलाई नाघेर ऊ बाहिरिएको थियो । त्यसको तीनचार दिनपछि ऊ गगनेको पछि लागेर एयरपोर्ट पुगेको थियो । त्यसपछि बैंकक । त्यसपछि अठार घण्टा लामो त्यो यात्रा । सुभान अल्लाहजस्तो सेन्टेड खैनी पनि यसो लुकाएर खानुपर्ने । अठार घण्टापछि लस एन्जेल्स हवाई अड्डामा उत्रिँदा उसको शरीर टाठो भएको थियो । अब त उड्नु पर्दैन होला भनेको गगने भन्छ अर्को छ घण्टा रे । ऊ तन्द्रामा नै थियो । फोनको घण्टी बज्यो । उसले भन्यो, ल आइहाल तुरुन्तै । काम फेला पर्यो तेरा लागि ।ऊ दगुर्दै पुग्यो सेभेन ट्रेनको स्टेसनमा । न्युयोर्क सहरमा क्विन्सदेखि ज्याक्सन हाइट हुँदै म्यानहट्टन पुग्ने सस्तो र सजिलो सवारी उसलाई यही लाग्दथ्यो । त्योभन्दा पनि भयको मानसिकताले काम गरेको थियो कुम्भकर्णलाई । त्यो जमिनमुनिबाट दगुर्ने रेलको त के भरोसा भो र । जीवनले भरोसा खोज्दछ । भरोसागगने हार्डरक क्याफे अगाडिको कियोस्कमा थियो । कुम्भकर्णले देखिहाल्यो । कियोस्कबाट निस्केर गगनेले एउटा टेबुल वरिपरि चारवटा मेच रिंगै राख्यो । एकै छिनपछि २० औं स्ट्रिटमा रहेको क्यालिवर स्टोरका दुई जना पार्टनर आए त्यहाँ । सामान्य कुराकानीपछि कुम्भकर्ण काममा लाग्यो । काम दिनको १२ घण्टा । नाम स्टोर ब्वाई । दाम घण्टाको ९ डलर । कुम्भकर्णले मनमनै हिसाब लगायो १२ लाई नौ पटक गन्दा पुग्दछ १०८ डलर । राम्रै कमाइ हो । कुरा सकेर मेचबाट उठनै लागेका थिए क्यालिवरवालाहरू कि गोलीको पर्रा छुट्यो टाइम्स स्क्वायरको छेउमा । कति मानिस आहत भए केही थाहा भएन । कोलाहल मात्रै बाँकी रह्यो बजारमा । मानिसहरूको भागाभाग । चिल्लीबिल्ली । कुम्भकर्णले सोच्यो, यति सारो त कहिल्यै भएको होइन नेपालमा । ती माओवादीले कहिल्यै पड्काएनन् बम सहरमा । आतंकित सहरियालाई भगाएनन् । यहाँ त ओहो । इस्लामिक समूह, क्रिस्चियन समूह, हिन्दु समूह, जराथ्रुस्ट समूह, के के हो के के । बिस्तारै थाहा भयो, गोली काण्डले मानिसको ज्यान लिएको थिएन । तर, आतंकको लेभल त धेरै माथिल्लो थियो । झस्किँदै गर्दा मानिसहरू डोनाल्ड ट्रम्पको नाम लिइराखेका थिए । जेरुसलेम भक्कानो छोडेर रुँदै थियो ।भोलिदेखि काममा आउने सर्तसहित सेभेन ट्रेन चढेर कोठातिर फर्कियो कुम्भकर्ण । उसको न्युयोर्कमा काम गरेर बस्ने, पैसा कमाउने, घर फर्किंदा साहेब बनेर फर्किने उसका सपना एक घण्टाअगाडिको कोलाहलमा हरायो । ऊ बिस्तारै सहरबाट पृथक् हुन थाल्यो । उसलाई किन हो मज्जा देशैतिर थियो । मंगली पनि त्यही थिई ।घर फर्किएर बालाई के भन्नु ? कुम्भकर्ण द्विविधामा थियो । सहरको पुलिसले दिउँसो टाइम्स स्क्वायरमा गोलीकाण्ड गर्ने एकथरी केटाकेटीलाई नियन्त्रणमा लिइसकेको थियो । पुलिसहरूको अनुहार थाकेको थियो । उनीहरूको आँखामा गहिरो नियाल्ने कसैले पनि सहरमा अर्काथरी केटाकेटी अन्त कहीं विध्वंसका लागि तयार रहेको आभास पाउनु कठिन थिएन ।कुम्भकर्ण आफ्नो औंला भाँच्दै बुदबुदायो गिद्ध, २०१७ ।"
दोहोरो संस्कृतिको चपेटा,"सिक्ने कि सिकाउने ?बालबालिकालाई सिकाउने हो कि तिनले आफंै सिक्छन् ? सिक्नु र सिकाउनुका बीचमा ठूलो अन्तर छैन तर समानता पनि छैन । हामी हाम्रा बालबालिकालाई उनीहरूले सिक्न सक्दैनन् वा जान्दैनन् भनेर सिकाउन खोज्छौं । तर उनीहरूलाई सिक्न भने दिँदैनौं । सिक्नु र सिकाउनुको फरक यति नै छ । एक दिन हामी ४५ जना साथी सामान्य कुराकानीमा थियौं घरैमा । खेल्दाखेल्दै सानी छोरी एक्कासि रिसाएर ठूलो स्वरमा कराइन्, ह्वाई आर यू टकिङ अबाउट मी (तिमीहरूले किन मेरोबारेमा कुरा गरेको) ? हामीले उसका कुरा गरेका त थियौं तर रिसाउनैपर्ने नराम्रो कुरा नाबालक छोरीको किन गर्नुपथ्र्यो र ? एकातिर कुनामा साथीहरूसँग खेल्दै गरे पनि उनीहरूले हाम्रा कुरा सुनिरहेका हुँदा रहेछन् । आफ्नै कुरा काटेको सुनेपछि छोरीले प्रश्न नगर्नु पनि कसरी ? यसैमा ठूली छोरीले पनि बल पुर्याइन्, तपाईंहरू हामी बच्चाले केही बुझ्दैनौं वा सुन्दैनौं भनेर केके कुरा गरिरहनुभएको हुन्छ हाम्रोबारेमा । त्यो हामी सबै सुनिरहेका हुन्छौं । ती सबै हाम्रा चासो वा प्राथामिकतामा पर्दैनन् । हामी मतलब पनि गर्दैनौं । तर हामीलाई त्यसले एक प्रकारको प्रभाव वा विषयहरूप्रतिको दृष्टिकोण निर्माणमा भने प्रभाव पार्छ नै । मलाई लाग्यो हामीले उनीहरूलाई सिकाउने कुराभन्दा पनि उनीहरूले हामीबाट सिक्ने कुरा महत्त्वपूर्ण र प्रभावकारी हुनेरहेछ । तिनका बाल मष्तिष्कमा रोलमोडेल वा आइडल जे भनौं हामी अभिभावक नै होइनौं र ? डा शंकरप्रसाद उप्रेती नेपाली समाजका प्रतिष्ठित नागरिक हुन् । अढाई दशकपहिले व्यक्तिगत रूपमा १२ पटक भेट्दा भनेका थिए यथास्थितिमा कुनै प्रगति हुँदैन । फरक बाटो हिँड्न खोज्नु र जान्नुपर्छ । डाक्टर उप्रेतीकृत संस्मरण जीवन एक सपना को पृष्ठ १४६ को मध्यतिर आफ्नो बुबासँगको संवादका सार यस्तो छ बाल्यकालमा बुबासँग डर लाग्थ्यो । प्रौढ अवस्थामा बुबासँग डराइरहनुपर्ने कारण थिएन । उहाँलाई डर लाग्ने रहेछ, आफ्नै नाबालक छोरासँग । चिकित्सक पेसाका सम्मानित अग्रज डा उप्रेतीका छोरा डाक्टर संजीव अहिले अंग्रेजी भाषाको प्राध्यापक मात्र होइनन् नेपाली साहित्यमा अब्बल दर्जाको लेखक पनि हुन् । डा उप्रेती आफ्नै नाबालक छोरासँग किन डराउँथे त ? उनलाई डर लाग्नुको कारण थियो नाबालक छोराले आफूबाट कुनै नराम्रो काम पो सिक्ने हो कि ? आफ्ना सन्तानलाई आफूले सिकाउँदाभन्दा आफूबाट उनीहरूले सिकेको कुराले महत्त्व राख्छ, डा उप्रेतीको अनुभव हो यो ।यी अध्ययन र अनुभवले भन्छ हाम्रा बालबालिकाका लागि आफ्नो संस्कृतिअनुसार समाज र सामाजिक वातावरण पर्याप्त हुनुपर्छ । बालबालिकालाई दोहोरो सांस्कृतिक मारको चपेटाबाट जोगाउन उनीहरूलाई तत्कालीन सामाजिक वातावरणअनुसारका गतिविधिमा सहभागी हुन दिनु पहिलो प्राथमिकतामा पर्छ । तत्कालीन सामाजिक वातावरणबाहिरको आफ्नो मौलिक संस्कृतिका बारेमा बालबालिकाहरूलाई बुझाउने, पहिचानको पक्ष बोध गराउने तथा भिन्न संस्कृति किन र कसरी भन्ने बुझाएर त्यसमा गर्वबोध गराउनुपर्छ । तत्कालीन सामाजिक परिवेशअनुसारको संस्कृतिको निषेध गरेर घरभित्रको मौलिक सांस्कृतिक पहिचानको पक्षमा मात्र उनीहरूलाई सीमित गराउनु हुँदैन । तत्कालीन सामाजिक परिवेशअनुसारको संस्कृतिको निषेध गर्नाले उनीहरूमा मौलिक भनिएको संस्कृतिप्रति वितृष्णा र तत्कालीन सामाजिक संस्कृतिप्रति भने अलिक धेरै उत्सुकता बढाउँदै लान्छ । तसर्थ हाम्रा बालबालिकालाई दोहोरो संस्कृतिबाट दबाबमुक्त गर्न सामूहिक र संस्थागत प्रयास सुरु गरौं । बालबालिकाहरू व्यक्तिगत रूपमा वा आफ्नो घर परिवारभित्रको मात्र जातीय, धार्मिक वा अन्य कुनै सांस्कृतिक पहिचान रुचाउँदैनन् । उनीहरूको रोजाइ सामूहिक र सामाजिक हो ।"
एउटी किशोरीका हजार हन्डर,"गाउँमा राँगाभैंसी किन्दै हिँड्थे उनी । साइकलमा कराउँदै टोलटोल चहार्थे । राँगाभैंसी बेच्नेहरू उनलाई नै पर्खेर बस्थे । धनुषाको भरतपुरमा यसरी नै परिचत थिए ल्याकत मिया कवारी । उनै ल्याकतलाई आफ्नो कार्यालयमा देखेपछि पूर्णिमा गोलेले चिनिहालिन् । साउदी अरबमा छोरो बितेपछि ल्याकत प्रवासी नेपाली समन्वय समितिमा रहेर विदेशमा अलपत्र कामदार र शव झिकाउने कार्यमा परिवारलाई सहजीकरण गर्ने पूर्णिमाको कार्यालय आइपुगेका थिए । पूर्णिमालाई देखेपछि ल्याकत आशावादी देखिए, चिनारुबाट सहयोग मिल्ने आशामा । मेरो छोरो सबिरले साउदीमा आत्महत्या गर्यो, उनले पूर्णिमालाई समस्या सुनाए, शव ल्याउन के गर्नुपर्ने हो ? कता जानुपर्ने हो ? यहाँबाट काम बन्ने सुनेर आएँ । पूर्णिमाले उनलाई प्रक्रिया बताइन्, साउदीबाट शव ल्याउन गार्हो छ । समय लाग्छ । क्षतिपूर्ति लिन बुहारी लिएर आउनुपर्छ । अहिले तपाईंकै निवेदनले काम चल्छ । बुहारीको नाम लिनेबित्तिकै ल्याकत आवेगमा आए । आत्महत्या बुहारीकै कारण भयो । मैले घरबाट निकालिदिएँ, उनी चिच्याए, छोरा जन्माएको मैले । क्षतिपूर्ति बुहारीले पाउने भए छोराको लास झिकाउँदिनँ । बरु त्यहीँ कीरा परे पनि परोस् । मलाई चाहिएन त्यो लास । पूर्णिमाको हातबाट कागज थुतेर उनी निस्किएर हिँडे । ९ महिनापछि ल्याकत फेरि पूर्णिमालाई भेट्न अनामनगरमा देखा परे । बहिनी मबाट गल्ती भयो । मेरो बुहारी पोइल गई, ल्याकत नरम थिए, पोइल गएपछि क्षतिपूर्ति मैले नै पाउँछु । क्षतिपूर्ति दिलाइदेऊ ।बुहारी पोइल गएको भए गाविसबाट खुलाएर कागज ल्याउनुपर्छ, पूर्णिमाले सुझाइन्, केही आधार त चाहिन्छ । ल्याकत कागजात बनाउन धनुषा फर्के । तर, तेस्रोपटक आउँदा मृतक सबिर अविवाहित भएको भन्दै मृत्यु दर्ता बोकेर आए ।विवाहित मान्छेको कागज कसरी अविवाहित बन्यो ?पूर्णिमाले गाविस सचिवसँग सोधपुछ गरिन् । आफूलाई झुक्याइएको भन्दै पन्छिए सचिव । उनले त्यो सिफारिस आफैंले राखिन् । ल्याकत आफूले जसरी पनि क्षतिपूर्ति लिएरै छाड्ने धम्की दिएर हिँडे, पहिलो भेटमा जसरी नै रिसाएर । धनुषामा आप्रवासी कामदारको समस्या सुन्ने सूचना केन्द्र छ । त्यहाँको सूचना केन्द्रबाट ल्याकतको बुहारी पोइल गए वा नगएको बुझ्न पूर्णिमाले कर्मचारीलाई हरिहरपुर१, दुर्गाटोल पठाइन् ।ल्याकतकी बुहारी रोशन खातुन (तस्बिरमा) माइतीमै थिइन् । पति सबिरको मृत्यु भएकै दिन घर छाड्न बाध्य भएकी थिइन् उनी । सुसराले घरबाट निकालिदिए । घर नछोडे पिटेर प्रहरीमा बुझाउँछु भन्न थाले, रोशनले भनिन्, त्यही रात बुबा गएर ल्याउनुभयो । त्यसपछि उनी माइतीमै थिइन् । रोशनको सबिरसँग मागी विवाह भएको थियो । त्यतिखेर उनी १४ वर्षकी थिइन् । दहेजबापत नगद एक लाख ७० हजार रुपैयाँ नगद, आठ आना सुन, चाँदी, सोफापलङ दिएका थिए उनका माइतीले । विवाहमा ६ लाख रुपैयाँ सकियो । हामीजस्ता गरिबलाई यत्रो पैसा जुटाउन निकै गार्हो भयो, रोशनकी आमा हजरा खातुन चिन्तामा थिइन् । ज्वाइँलाई साउदी पनि ऋण गरेर उनीहरूले नै पठाएका थिए । बिहेपछि ६ महिना छोरीज्वाइँ यतै आएर बसेका थिए । सधैं बसेर काम चल्दैनथ्यो । विदेश पठाउने बन्दोबस्ती मिलाएँ । ज्वाइँलाई आफैंले एक लाख १० हजार रुपैयाँ कर्जा लिएर साउदी पठाइदिएँ, हजराले सुनाइन् । साउदीमा राम्रै थियो । बिजुलीको काम गर्थे सबिर । थेरथोर रकम घर पठाइरहेका थिए । साउदी जाँदा लिएको कर्जा २८ हजार चुक्ता गर्न बाँकी थियो । ऋण चुक्ता गरेपछि जग्गा किन्ने योजना बनाएका थिए । सबिर साउदी पुगेको ८ महिना पुग्दै थियो । एक दिन रोशनले नचिताएको खबर सुन्नुपर्यो, सबिरले आत्महत्या गरेको । बिहे गरेको दुई वर्षभित्रै सदाका लागि सबिरसँग विछोडिनुपर्यो । घरपरिवारले आत्महत्याको दोष बुहारी रोशनमाथि लगायो । दोष मेरो छोरीलाई लगाउँछन् । विवाद छोरीसँग थिएन । उसकै बुबाआमासँग थियो । उनीहरू पैसा पठाएन भनेर विवाद झिकिरहेका थिए । विदेशमा पैसा टिप्न गएको हो र ? हजरा भन्छिन् ।१६ वर्षकी बुहारी रोशनलाई परिवारले घरबाट निकालेन मात्र कि सबिरको शवसम्म पनि देखाएन । मैले अनुहार पनि देख्न पाइनँ । शव कहिले आयो ? कहिले दफन भयो केही थाहा दिइएन, उनले दु:ख पोखिन्, ममाथि यति ठूलो अन्याय हुँदा पनि चुप लागेर बस्नुपर्यो । दुई अक्षर नपढेकी उनलाई कहाँबाट के कति क्षतिपूर्ति पाइन्छ भन्ने थाहै थिएन । उनी घरबाट टाढा भनेको हरिहरपुरबाट आधा घण्टा दूरीको भरतपुरसम्म मात्र पुगेकी थिइन् । उनको अवस्था बुझ्न पुगेका सूचना केन्द्रकै कर्मचारीले बिमा र सरकारबाट राहत रकम पाउने जानकारी गराएपछि मात्रै उनले केही भरोसा पाएकी थिइन् । हकदार तिमी हौ, ती कर्मचारीले उनलाई भनेका थिए, तिमी काठमाडौं जानुपर्छ । क्षतिपूर्ति लिन तिम्रो ससुराले अविवाहित भनेर धाइरहेको छ । क्षतिपूर्ति बुझ्न पहिलोपटक काठमाडौं टेकेकी रोशनसँग सबिरको पत्नी भएको कुनै सरकारी कागजात दिएन । रोशनको नागरिकता, विदेशमा मृत्यु भएको कागजात, स्थानीय निकायको सिफारिस, नाता प्रमाणित कागजात भएपछि मात्रै राहत रकम मिल्थ्यो । ती कुनै काकजात उनीसँग थिएन । साउदीबाट शवसँगै आएको सबै कागजात ससुरा ल्याकतले राखेका थिए । पूर्णिमाको सहयोगमा रोशनले वैदेशिक रोजगार प्रवद्र्धन बोर्डमा क्षतिपूर्ति रोक्का गरिदिन निवेदन दिइन् । गाउँ फर्किएर नागरिकता बनाउन धेरैपटक जिल्ला प्रशासन कार्यालय धाइन् । बाबुको नागरिकता जन्मसिद्ध थियो । आमाको वंशज । बुबाआमाबाट नागरिकता बनाउन नमिल्ने भन्दै सबिरको नामबाट नागरिकता बन्ने तर्क प्रशासनले गर्यो । तर सबिरको नागरिकता रोशनसँग थिएन । ससुरा ल्याकतले सिफारिस गरे मात्रै नागरिकता बन्ने भयो । सिफारिस गर्न उनी तयार देखिएनन् । इलाका प्रहरीमा कतिपल्ट बैठक बस्यो, त्यसको कुनै हिसाब छैन । प्रहरीले कैयौंपटक आग्रह गर्दा पनि ल्याकत डगमगाएनन् । बल्लबल्ल नाता प्रमाणितको कागजातसम्म बनाउन राजी भए । गाउँलेको सहयोगमा गणेशमान चारनाथ नगरपालिकाले विवाह प्रमाणित गरिएको कागजात बनाइदिए । क्षतिपूर्ति लिन यति कागजातले मात्रै पुग्ने अवस्था भएन । प्रमुख जिल्ला अधिकारी विदेशमा मृत्यु भएको कागजात पेस गरेर क्षतिपूर्ति पाउनका लागि मुचुल्का उठाएर एउटा सिफारिस पत्र बनाइदिन तयार देखिए । तर ल्याकत सबिरको मृत्युको कागजात दिन तयार भएनन् । प्रहरीले पक्राउ गरेर नलगेको पनि होइन । मलाई मारे पनि, झुन्डाए पनि मेरो छोरोको कुनै कागज दिन्नँ, प्रहरीसमक्ष ल्याकतले बारम्बर यसै भनिरहे । प्रहरीको पनि केही लागेन । अन्तिममा दुवै पक्ष क्षतिपूर्ति आधाआधा बाँड्नसम्म राजी देखिए । तर कुरो अड्क्यो त्यो कसले बुझ्ने भन्नेमा ।मलाई सबै पैसा चाहिन्न, आधी पैसा दिन्छु, रोशन भन्थिन् । तँबाट किन पैसा बुझ्ने ? मेरो नाममा पैसा आउनुपर्छ । म तँलाई आधा दिन्छु, ल्याकतको ढिपी थियो, मेरो छोराका क्षतिपूर्ति मेरै नाममा आउनुपर्छ । गाउँलेले मिलाउन गरेको हरप्रयास सफल भएन । ल्याकतले क्षतिपूर्ति बुहारीको नाममा आउने भए एउटा सर्त राखे, बुहारीले १२ लाख रुपैयाँ मसँग लिएको कागज गर्नुपर्छ र उसको घरको लालपुर्जा मलाई दिनुपर्छ । लिँदै नलिएको पैसाको कसरी कागज बनाऊँ ? यो सर्त मान्न कोही तयार भएनन् ।कुरो अझै मिलेको छैन ।यसरी दिन जति बित्दै छ । क्षतिपूर्तिको दाबी गर्ने समय घर्कंदै छ । दुई महिनाभित्र क्षतिपूर्तिका लागि निवेदन बिमा कम्पनीमा पेस नगरे भाका कट्छ । उनीहरू क्षतिपूर्ति लिनबाट वञ्चित हुन्छन् । छोरीको भविष्य बिग्रिएको देखेर हजराको मुटुभित्र आगो दन्किरहेको छ । जेठी छोरीको घर बस्ला भनेर विवाह गरिदिएँ । उसले जीवन बुझ्न नपाउँदै उजाडियो । उसको जीवन खेर जानुदिनु हुन्न, तरकारी बिक्री गरेर गुजारा चलाउँदै आएकी उनी भन्छिन्, कन्या भएको भए बिहे सजिलै हुन्थ्यो । बिधवा भएपछि दोस्रो विवाह गर्न गार्हो छ । तैपनि क्षतिपूर्ति आए अलि गरिब खोजेर विवाह गरिदिनुहुन्थ्यो । अहिले रोशनलाई क्षतिपूर्तिको मात्र होइन, नागरिकता नपाएको पीडा पनि महसुस हुन थालेको छ । रोशनको झोलामा नागरिकताको निवेदनपत्र सुरक्षित छ । त्यसमा लेखनदासले सबै विवरण भरिसकेका छन् । फोटो पनि टाँसेकी छन् । खाली त्यो निवेदनमा सुसराको हस्ताक्षर छैन । बुझ्दै जाँदा मेरो त पहिचान नै रहेनछ, काठमाडौंको चिसोमा भेटिएकी रोशन भन्दै थिइन्, क्षतिपूर्ति पाउँलानपाउँला त्यो एक ठाउँमा छ । त्योभन्दा पहिला देशको नागरिक बन्नुपर्यो । :"
मण्डेलाको मुलुकमा जीवनको त्रास,"अफ्रिकी महादेशकै शक्ति मानिन्छ, दक्षिण अफ्रिकालाई । अश्वेतलाई श्वेतजातिबाट मुक्ति दिलाउने नेल्सन मण्डेलाको मुलुकले पनि उत्तिकै परिचित । प्राकृतिक स्रोतले पूर्ण र सुन्दर पनि । मण्डेलालाई नसुनेका र नबुझेकाहरू विश्वमा विरलै होलान् । प्राकृतिक खानी, उर्वर, सुन, हीरा, जवाहरातको भण्डारण भएकाले होला यो महादेशमा खासगरी बेलायती र अन्य युरोपेलीले शासन थियो । समयले कोल्टे फेर्यो, अफ्रिका सन् १९१० मा बेलायतबाट स्वतन्त्र बन्यो । तर, सन् १९९० सम्म अफ्रिकामै रहेको गोराको दबदबामा रहन बाध्य भए । लामो संघर्षबाट सन् १९९४ मा अस्वेत नेतृत्वमा आयो । पहिलो राष्ट्रपति बने, नेल्सन मण्डेला । दक्षिण अफ्रिकामा अल्पसंख्यक गोरा जातिहरूको शासनविरुद्ध नेतृत्व गर्दा मण्डेला २७ वर्ष जेल जीवन बिताए । मण्डेलाले दक्षिण अफ्रिकीलाई संविधान दिए, सन् १९९७ मा । नेपालभन्दा करिब साढे आठ गुना ठूलो यो मुलुकमा जनसंख्या नेपालको भन्दा दोब्बर (करिव ६ करोड) मात्र छ । तत्कालीन दक्षिण अफ्रिका र नेपालको वर्तमान अवस्थाबीच केही राजनीति अलमल मिल्दोजुल्दो भए पनि पृष्ठभूमि फरक छ । उनीहरू रंगभेदविरुद्धमा थिए । यहाँ सबैले आफ्नो अधिकार खोजिरहेका छन् । यहाँ धेरै जाति छन् । त्यहाँ थोरै जाति र बहुसंख्यक अश्वेत छन् । त्यहाँ रंगभेद समाप्त गर्न लडेका मण्डेलाले सन् १९९३ मा नोबेल शान्ति पुरस्कारबाट सम्मानित भएका थिए । उनी राष्ट्रपति बनेपछि मुलुकलाई संविधानसहितको प्रद्धति बसाउँदै राजनीतिबाट बाहिरिए । मण्डेला बितेको चार वर्षपछि उनको आत्मवृत्तान्तको नयाँ संस्करणको सार्वजनिक भएको केही दिनमा दक्षिण अफ्रिका पुग्दा उनकैबारे सुन्न पाइयो । जसले उनलाई जेलमा बन्द गरेर राखे, यातना दिए । उनीहरूप्रति मण्डलाले कुनै कठोरता देखाएनन् । दक्षिण अफ्रिका ती सबैको हो, जो यहाँ बसोबास गर्छन्, अश्वेत अथवा श्वेत सरकार शासन गर्ने अधिकार तबसम्म दाबा गर्न सक्दैन, जबसम्म ऊ यी सबै नागरिकको इच्छामा आधारित हुँदैन, उनको भनाइ थियो । मैले दोहोर्याएर पढेको पुस्तक हो मण्डेलाको आत्मवृत्तान्त लंग वाक टु फ्रिडम । उनको नयाँ पुस्तक डेयर नट लिंगर जोहानेसबर्गमा सार्वजनिक भएको सुनेपछि पुस्तक पसलमा जान मन लाग्यो । मण्डेलाले मृत्यु हुनुअघि पूरा गर्न नसकेका सामग्री समावेश गरेर ल्याइएको रहेछ यो पुस्तक । लंग वाक टु फ्रिडम को अन्तिम वाक्य स्वतन्त्रतासँगै जिम्मेवारी आउँछ । यसलाई लम्ब्याउने आँट म गर्दिनँ, मेरो लामो यात्राको अन्त्य भएको छैन बाटै सुरु छ यो पुस्तक । यो पुस्तक राम्रो बिक्री भइरहेको समाचार अफ्रिकी टेलिभिजनमा समाचार आइरहेको थियो । मण्डेलाको कुरा सबैले सुनेका छन् । अन्यले अनुसरण पनि गरेका होलान् तर उनकै मुलुक अहिले उनको मार्गमा छैन । विकासका दृष्टिले तीव्र गतिमा अघि बढेको दक्षिण अफ्रिका मण्डेलाको निधनपछि खासै शँन्त र समृद्ध हुन सकेको छैन । सोचेअनुरूपको विकास लक्ष्य पहिल्याउन पनि सकेको छैन । भलै विश्वमा अफ्रिकी महादेशमा दक्षिण अफ्रिका प्रभावकारी छ । व्रिक्स (ब्राजिल, रसिया, भारत, चीन र दक्षिण अफ्रिका) सम्मिलित संगठनदेखि अफ्रिकाभित्रका विभिन्न संगठनमा पनि छ यो मुलुक । आर्थिक प्रगति गरिरहेको भनिए पनि त्यहाँ बेरोजगारीले गाँजेको छ । बाटोमा हात फैलाउन जनता बाध्य छन् । हात फैलाउने मात्र होइन, हातको प्रयोग नै गर्छन्, अर्थात् लुट्छन् । लुट्दा जवाफ पर्कायो भने त्यो त्यहीं मारिन्छ । प्रहरी प्रशासनलाई यस विषयमा खासै चासो छैन । सायद यसैले होला यो मुलुकमा दैनिकजसो ५४ जनाले अनाहकमा ज्यान गुमाएको सरकारी तथ्यांक छ । अनगिन्ती व्यक्तिहरू लुटिएका हुन्छन् । प्रतिवाद गर्दा छुरा खाने पनि उत्तिकै छन् । अझै एसियालीझैं देखिनेलाई उनीहरूले तत्काल लुट्ने रहेछन् । घना जंगलभित्र सजाइएको सहरझैं लाग्छ, जोहनेसबर्ग ओर्लंदै गर्दा । तर विमानस्थलबाट बाहिर निस्कनासाथ त्यो सुन्दरता एकाएक हराएझैं भयो भयका कारण । जुन सुन्दरता सहरमा देखिन्छ । त्यसको कैयांै गुणा असुरक्षा पनि त्यहाँभित्र रहेछ । विमानस्थलमा भेटिएकाले भनिहाले, एक्लै कतै नहिँड्नुहोला । केही भएमा प्रतिवाद गर्दै नगर्नू । होटलमा बस्न जाने विदेशीलाई पहिल्यै भनिँदो रहेछ, होटलभित्र कुनै सामान हरायो वा कसैले लुट्यो भने होटल जिम्मेवार रहँदैन । भनिने मात्र होइन, त्यो लेखेको एउटा कार्ड नै भिडाइँदो रहेछ । जसले गर्दा होटलबाट घर फर्कौंझै लाग्ने रहेछ हरेकलाई । सामान्य होटलमा होइन त्यो चारपाँचतारे होटलको रिसेप्सनमा कोठाको साँचो दिने बेलामा उपलब्ध गराउने कार्डमा नै लेखिएको हुने रहेछ ।१० औं विश्व खोज पत्रकारितासम्बन्धी सम्मेलनमा सहभागी हुन जोहनेसबर्ग जाने प्रसंग चल्दै गर्दा अफ्रिका बुझेका साथीहरूले त्यो स्थान सुरक्षित नभएको बताएका थिए । त्यस्तो पढिएको पनि थियो । तर, यो हदसम्मको होला भन्ने सोचिएको थिएन । जब जोहनेसबर्गको अन्तर्राष्ट्रिय विमानस्थल ओर्लिएपछि अध्यागमनमा नग्मा नाम लेखिएकी एक महिला सामुन्ने म पुगें । उनले केका लागि दक्षिण अफ्रिका आएको भनिन् । मैले प्रयोजन बताएपछि उनले मेरो पासपोर्ट स्क्यान गर्दै भनिन्, ओहो तपाईं त नेपालबाट हुनुहँुदो रहेछ । भारतीयले कत्तिको दु:ख दिन्छन् ? उनले कामसँगै अनुहार नहेर्दै गफिन थालिन् । त्यसपछि मैले उत्तर फर्काए, त्यस्तो छैन । भारत हाम्रो छिमेक हो ।उनले प्रतिप्रश्न गरिन् अलि अगाडि भारतले नाकाबन्दी लगाएर नेपालमा मानिसले औषधि समेत नपाएको सुनेको थिएँ त ? त्यो दुई वर्षअघिको कुरा हो त्यस्तो छैन अहिले सम्बन्ध राम्रै छ भनेपछि उनले नाक खुम्च्याउँदै भनिन्, यहाँ पनि भारतीयहरू छन् । तर, सबै नराम्रा छैनन् । नेपाल भ्रमण गर्ने इच्छा छ भन्दै उनले भनिन्, मिल्छ भने कार्ड छोडिदिनुहोला । यहाँ अलि असुरक्षित छ राम्रोसँग बस्नुहोला समस्या परे मेरो फोन लेखिदिएको छु भन्दै सानो चिटमा फोन नम्बर लेखेर दिइन् र भनिन्, यहाँ गेटदेखि ठग्ने र लुट्नेदेखि ख्याल गर्नुहोला । विमानस्थल अध्यागमन अधिकारीको नेपालीप्रतिको माया अनि त्यो भारी सन्देश बोकेर म कुन्द दीक्षित, शिव गाउँले, प्रमोद आचार्य र सुनिता अवाले खोज्दै आफ्नो लगेज को लागि बेल्ट नम्बर हेर्दै गएँ । नेपाली टाइम्सका सम्पादक दीक्षितले डलरलाई अफ्रिकी रेन्ट बनाउन सुझाएपछि हामीसँगै त्यता लाइन बसियो । डलरलाई रेन्ट बनाइयो । त्यहाँ रहेकी एक अधबैंसे महिलाले भनिन्, पैसा एउटा मात्र खल्तीमा नराख्नुहोला । जुन कुरा आयोजकमध्ये एकले हामीलाई इमेलमा पनि भनेका थिए ।झन्, डरले गाँज्न थाल्यो । हामी ब्याग लिएर बाहिर निस्कन लाग्दै थियौं । एक अफ्रिकी आएर भने, तपार्इंको ब्याग स्क्रिन मा राख्नुहोस् । उता ब्याग निस्कसक्यो । तर जा भनेनन् । किन रोकेका,े के भयो भन्दा उत्तर दिए, केही भएको छैन । फेरि ब्याग उताबाट ल्याएर राख्नुहोस् । अलिक चर्काे स्वरमा बोलेपछि सोधे केका लागि आएको ? मैले प्रयोजन बताएपछि भने, अघि नै भन्न पर्दैन । ल जानुहोस् । अलि सुरक्षित रहनुहोस् । त्यहाँ पनि सातो खाने काम भयो । बाहिर हामीलाई लिन आउनेको प्लेकार्ड हेर्दै थियौं, त्यहाँ ट्याक्सीवालाहरू लगेज तान्न थाले । बल्ल फुत्कियौं । हाम्रो नाम कार्ड बोकेकी दुई महिला देखिए । उनीहरूले हाम्रो तस्विर र अनुहार हेर्दै होटल लगे । होटल पुग्नेबित्तिकै होटलवालाले आफैं सुरक्षित हुन भन्दै नहेरी ढोका नखोल्न सुझाए । सामानको सुरक्षा आफंै गर्न भने । बेलुका सबै होटलमा जम्मा भयौं । त्यहाँ आयोजकले भन्न थाले, बाहिर घुम्ने स्थानबारे होटलसँग जानकारी लिएर मात्र हिंड्नुहोला । उवर, ट्याक्सी पनि होटललाई भनेर मात्र उपयोग गर्नू ।सम्मेलनको पहिलो दिन विट्ज विश्वविद्यालय हातामा रिसेप्सन भयो । त्यहाँ आउने केही विदेशी पत्रकार लुटिइसकेका रहेछन् । उनीहरू भन्दै थिए, एक्लै रोडमा नहिँड्नुहोला । खोज पत्रकारिता केन्द्र, नेपालकी अध्यक्ष नम्रता शर्मासँग त्यहीँ भेट भयो । भन्न त यसै भन्छन्, हामी हिँडिरहेका छौं । केही भएको छैन, उनले अलिकति आँट दिँदै भनिन्, नेपालमा जस्तो ढुक्क त हुन्नँ तर भनेजस्तो पनि छैन । उनले यसो भनिरहँदा बंगाली मित्र खोज्दै आइपुगे र भन्न थाले, हामी त धन्न बाँच्यौं । हाम्रो केही पैसा, ल्यापटप र मोबाइल दक्षिण अफ्रिकी नागरिकलाई दान भयो । त्यसपछि टाढा घुम्न जाने कुनै आँट आएन । तेस्रो दिन सम्मेलनको सेसन छाडेर प्रिटोरियास्थित दूतावास पुगियो । त्यहाँ राजदूत अमृतबहादुर राईले दक्षिण अफ्रिकाबारे जानकारी गराए । त्यहाँ दीक्षितले दुई कुरा सुझाए, यहाँ र मौरिससका भारतीय नागरिकलाई पशुपतिनाथ पुर्याउने र मौरिससमा नेपालीलाई अवसर जुटाउने । राजदूत राईले नेपालीले त्यहाँसम्म पुगेर गर्ने मानव तस्करीको कथा, अलपत्र पर्ने नेपालीको व्यथा पनि सुनाए । घुम्न आएका नेपाली लुटिएको र नेपालीले मिलेर लुटाउने अनि मानव तस्कर गर्ने गरेको पनि खुलासा गरे । हामी एसियाली आफ्रिकामा घुम्नु भनेको ल म आएँ लैजा भन्नु हो, जता पायो घुम्न जानु हुन्न, राजदूत भने, कसैले झोंकमा कुट्ने, छुरी हान्नेसम्म गर्छन् । कतिपयले त सुट नै गर्न सक्छन् । यहाँ क्राइम यति हुन्छ, त्यसको कुनै गणना नै छैन । दैनिक ५० भन्दा बढी हत्याको खबर पढ्छांै ।तैपनि, दक्षिण अफ्रिका पनि पर्यटनका निम्ति प्रख्यात छ, असुरक्षा जतिसुकै किन नहोस् । कैयन राजदूत नै लुटिएका छन् । राजदूतको निवास नै दिउँसै लुटिने अवस्था छ । राजदूत राई अफ्रिका पुगेको तीन महिनासम्म राम्रोसँग सुत्नै नसकेको स्मरण गरे, मण्डेलाको देश यस्तो होला भनेर कल्पना पनि गरेको थिइनँ । धेरै गरेका छन् । तर सुधार गर्नुपर्ने मुख्य कुरामा सुधार हुन सकेको छैन । दक्षिण अफ्रिकाको न्यायिक राजधानी ब्लुमफन्टेन हो भने कार्यकारी राजधानी प्रिटोरिया र संसदीय राजधानी केपटाउन । सबैको युनियन राजधानीझैं लाग्ने जोहनेसबर्ग आर्थिक राजधानी मानिन्छ । जोहनेसबर्ग सबैभन्दा ठूलो सहर पनि हो । ८० प्रतिशत काला, करिब नौ प्रतिशत मिक्स (कलर्ड), आठ प्रतिशत बढी गोरा जाति र दुई दशमलव ५ प्रतिशत एसियाली छन् त्यहाँ । संघीयझैं सरकारी संरचना देखिए पनि उनीहरू संघीय भन्न रुचाउँदैनन् । विकेन्द्रित रूपमा केन्द्रबाट सञ्चालित शासन प्रणालीमा दक्षिण अफ्रिकीहरू छन् । यहाँबाट त्यहाँको संघीय ढाँचा अध्ययन गर्न पुगेका तत्कालीन सांसदहरूलाई त्यहाँको मन्त्रीले भनेको धारणा दूतावास अधिकारीले सुनाए, हामी संघीय सरकारको मोडलमा नै छैनौं । यहाँबाट के सिक्नुहुन्छ ? संघीयता अध्ययन गर्न यहाँ होइन युरोपतिर जानुहोला ।"
कोसी कलिङ,"अफ्रिकी महादेशकै शक्ति मानिन्छ, दक्षिण अफ्रिकालाई । अश्वेतलाई श्वेतजातिबाट मुक्ति दिलाउने नेल्सन मण्डेलाको मुलुकले पनि उत्तिकै परिचित । प्राकृतिक स्रोतले पूर्ण र सुन्दर पनि । मण्डेलालाई नसुनेका र नबुझेकाहरू विश्वमा विरलै होलान् । प्राकृतिक खानी, उर्वर, सुन, हीरा, जवाहरातको भण्डारण भएकाले होला यो महादेशमा खासगरी बेलायती र अन्य युरोपेलीले शासन थियो । समयले कोल्टे फेर्यो, अफ्रिका सन् १९१० मा बेलायतबाट स्वतन्त्र बन्यो । तर, सन् १९९० सम्म अफ्रिकामै रहेको गोराको दबदबामा रहन बाध्य भए । लामो संघर्षबाट सन् १९९४ मा अस्वेत नेतृत्वमा आयो । पहिलो राष्ट्रपति बने, नेल्सन मण्डेला । दक्षिण अफ्रिकामा अल्पसंख्यक गोरा जातिहरूको शासनविरुद्ध नेतृत्व गर्दा मण्डेला २७ वर्ष जेल जीवन बिताए । मण्डेलाले दक्षिण अफ्रिकीलाई संविधान दिए, सन् १९९७ मा । नेपालभन्दा करिब साढे आठ गुना ठूलो यो मुलुकमा जनसंख्या नेपालको भन्दा दोब्बर (करिव ६ करोड) मात्र छ । तत्कालीन दक्षिण अफ्रिका र नेपालको वर्तमान अवस्थाबीच केही राजनीति अलमल मिल्दोजुल्दो भए पनि पृष्ठभूमि फरक छ । उनीहरू रंगभेदविरुद्धमा थिए । यहाँ सबैले आफ्नो अधिकार खोजिरहेका छन् । यहाँ धेरै जाति छन् । त्यहाँ थोरै जाति र बहुसंख्यक अश्वेत छन् । त्यहाँ रंगभेद समाप्त गर्न लडेका मण्डेलाले सन् १९९३ मा नोबेल शान्ति पुरस्कारबाट सम्मानित भएका थिए । उनी राष्ट्रपति बनेपछि मुलुकलाई संविधानसहितको प्रद्धति बसाउँदै राजनीतिबाट बाहिरिए । मण्डेला बितेको चार वर्षपछि उनको आत्मवृत्तान्तको नयाँ संस्करणको सार्वजनिक भएको केही दिनमा दक्षिण अफ्रिका पुग्दा उनकैबारे सुन्न पाइयो । जसले उनलाई जेलमा बन्द गरेर राखे, यातना दिए । उनीहरूप्रति मण्डलाले कुनै कठोरता देखाएनन् । दक्षिण अफ्रिका ती सबैको हो, जो यहाँ बसोबास गर्छन्, अश्वेत अथवा श्वेत सरकार शासन गर्ने अधिकार तबसम्म दाबा गर्न सक्दैन, जबसम्म ऊ यी सबै नागरिकको इच्छामा आधारित हुँदैन, उनको भनाइ थियो । मैले दोहोर्याएर पढेको पुस्तक हो मण्डेलाको आत्मवृत्तान्त लंग वाक टु फ्रिडम । उनको नयाँ पुस्तक डेयर नट लिंगर जोहानेसबर्गमा सार्वजनिक भएको सुनेपछि पुस्तक पसलमा जान मन लाग्यो । मण्डेलाले मृत्यु हुनुअघि पूरा गर्न नसकेका सामग्री समावेश गरेर ल्याइएको रहेछ यो पुस्तक । लंग वाक टु फ्रिडम को अन्तिम वाक्य स्वतन्त्रतासँगै जिम्मेवारी आउँछ । यसलाई लम्ब्याउने आँट म गर्दिनँ, मेरो लामो यात्राको अन्त्य भएको छैन बाटै सुरु छ यो पुस्तक । यो पुस्तक राम्रो बिक्री भइरहेको समाचार अफ्रिकी टेलिभिजनमा समाचार आइरहेको थियो । मण्डेलाको कुरा सबैले सुनेका छन् । अन्यले अनुसरण पनि गरेका होलान् तर उनकै मुलुक अहिले उनको मार्गमा छैन । विकासका दृष्टिले तीव्र गतिमा अघि बढेको दक्षिण अफ्रिका मण्डेलाको निधनपछि खासै शँन्त र समृद्ध हुन सकेको छैन । सोचेअनुरूपको विकास लक्ष्य पहिल्याउन पनि सकेको छैन । भलै विश्वमा अफ्रिकी महादेशमा दक्षिण अफ्रिका प्रभावकारी छ । व्रिक्स (ब्राजिल, रसिया, भारत, चीन र दक्षिण अफ्रिका) सम्मिलित संगठनदेखि अफ्रिकाभित्रका विभिन्न संगठनमा पनि छ यो मुलुक । आर्थिक प्रगति गरिरहेको भनिए पनि त्यहाँ बेरोजगारीले गाँजेको छ । बाटोमा हात फैलाउन जनता बाध्य छन् । हात फैलाउने मात्र होइन, हातको प्रयोग नै गर्छन्, अर्थात् लुट्छन् । लुट्दा जवाफ पर्कायो भने त्यो त्यहीं मारिन्छ । प्रहरी प्रशासनलाई यस विषयमा खासै चासो छैन । सायद यसैले होला यो मुलुकमा दैनिकजसो ५४ जनाले अनाहकमा ज्यान गुमाएको सरकारी तथ्यांक छ । अनगिन्ती व्यक्तिहरू लुटिएका हुन्छन् । प्रतिवाद गर्दा छुरा खाने पनि उत्तिकै छन् । अझै एसियालीझैं देखिनेलाई उनीहरूले तत्काल लुट्ने रहेछन् । घना जंगलभित्र सजाइएको सहरझैं लाग्छ, जोहनेसबर्ग ओर्लंदै गर्दा । तर विमानस्थलबाट बाहिर निस्कनासाथ त्यो सुन्दरता एकाएक हराएझैं भयो भयका कारण । जुन सुन्दरता सहरमा देखिन्छ । त्यसको कैयांै गुणा असुरक्षा पनि त्यहाँभित्र रहेछ । विमानस्थलमा भेटिएकाले भनिहाले, एक्लै कतै नहिँड्नुहोला । केही भएमा प्रतिवाद गर्दै नगर्नू । होटलमा बस्न जाने विदेशीलाई पहिल्यै भनिँदो रहेछ, होटलभित्र कुनै सामान हरायो वा कसैले लुट्यो भने होटल जिम्मेवार रहँदैन । भनिने मात्र होइन, त्यो लेखेको एउटा कार्ड नै भिडाइँदो रहेछ । जसले गर्दा होटलबाट घर फर्कौंझै लाग्ने रहेछ हरेकलाई । सामान्य होटलमा होइन त्यो चारपाँचतारे होटलको रिसेप्सनमा कोठाको साँचो दिने बेलामा उपलब्ध गराउने कार्डमा नै लेखिएको हुने रहेछ ।१० औं विश्व खोज पत्रकारितासम्बन्धी सम्मेलनमा सहभागी हुन जोहनेसबर्ग जाने प्रसंग चल्दै गर्दा अफ्रिका बुझेका साथीहरूले त्यो स्थान सुरक्षित नभएको बताएका थिए । त्यस्तो पढिएको पनि थियो । तर, यो हदसम्मको होला भन्ने सोचिएको थिएन । जब जोहनेसबर्गको अन्तर्राष्ट्रिय विमानस्थल ओर्लिएपछि अध्यागमनमा नग्मा नाम लेखिएकी एक महिला सामुन्ने म पुगें । उनले केका लागि दक्षिण अफ्रिका आएको भनिन् । मैले प्रयोजन बताएपछि उनले मेरो पासपोर्ट स्क्यान गर्दै भनिन्, ओहो तपाईं त नेपालबाट हुनुहँुदो रहेछ । भारतीयले कत्तिको दु:ख दिन्छन् ? उनले कामसँगै अनुहार नहेर्दै गफिन थालिन् । त्यसपछि मैले उत्तर फर्काए, त्यस्तो छैन । भारत हाम्रो छिमेक हो ।उनले प्रतिप्रश्न गरिन् अलि अगाडि भारतले नाकाबन्दी लगाएर नेपालमा मानिसले औषधि समेत नपाएको सुनेको थिएँ त ? त्यो दुई वर्षअघिको कुरा हो त्यस्तो छैन अहिले सम्बन्ध राम्रै छ भनेपछि उनले नाक खुम्च्याउँदै भनिन्, यहाँ पनि भारतीयहरू छन् । तर, सबै नराम्रा छैनन् । नेपाल भ्रमण गर्ने इच्छा छ भन्दै उनले भनिन्, मिल्छ भने कार्ड छोडिदिनुहोला । यहाँ अलि असुरक्षित छ राम्रोसँग बस्नुहोला समस्या परे मेरो फोन लेखिदिएको छु भन्दै सानो चिटमा फोन नम्बर लेखेर दिइन् र भनिन्, यहाँ गेटदेखि ठग्ने र लुट्नेदेखि ख्याल गर्नुहोला । विमानस्थल अध्यागमन अधिकारीको नेपालीप्रतिको माया अनि त्यो भारी सन्देश बोकेर म कुन्द दीक्षित, शिव गाउँले, प्रमोद आचार्य र सुनिता अवाले खोज्दै आफ्नो लगेज को लागि बेल्ट नम्बर हेर्दै गएँ । नेपाली टाइम्सका सम्पादक दीक्षितले डलरलाई अफ्रिकी रेन्ट बनाउन सुझाएपछि हामीसँगै त्यता लाइन बसियो । डलरलाई रेन्ट बनाइयो । त्यहाँ रहेकी एक अधबैंसे महिलाले भनिन्, पैसा एउटा मात्र खल्तीमा नराख्नुहोला । जुन कुरा आयोजकमध्ये एकले हामीलाई इमेलमा पनि भनेका थिए ।झन्, डरले गाँज्न थाल्यो । हामी ब्याग लिएर बाहिर निस्कन लाग्दै थियौं । एक अफ्रिकी आएर भने, तपार्इंको ब्याग स्क्रिन मा राख्नुहोस् । उता ब्याग निस्कसक्यो । तर जा भनेनन् । किन रोकेका,े के भयो भन्दा उत्तर दिए, केही भएको छैन । फेरि ब्याग उताबाट ल्याएर राख्नुहोस् । अलिक चर्काे स्वरमा बोलेपछि सोधे केका लागि आएको ? मैले प्रयोजन बताएपछि भने, अघि नै भन्न पर्दैन । ल जानुहोस् । अलि सुरक्षित रहनुहोस् । त्यहाँ पनि सातो खाने काम भयो । बाहिर हामीलाई लिन आउनेको प्लेकार्ड हेर्दै थियौं, त्यहाँ ट्याक्सीवालाहरू लगेज तान्न थाले । बल्ल फुत्कियौं । हाम्रो नाम कार्ड बोकेकी दुई महिला देखिए । उनीहरूले हाम्रो तस्विर र अनुहार हेर्दै होटल लगे । होटल पुग्नेबित्तिकै होटलवालाले आफैं सुरक्षित हुन भन्दै नहेरी ढोका नखोल्न सुझाए । सामानको सुरक्षा आफंै गर्न भने । बेलुका सबै होटलमा जम्मा भयौं । त्यहाँ आयोजकले भन्न थाले, बाहिर घुम्ने स्थानबारे होटलसँग जानकारी लिएर मात्र हिंड्नुहोला । उवर, ट्याक्सी पनि होटललाई भनेर मात्र उपयोग गर्नू ।सम्मेलनको पहिलो दिन विट्ज विश्वविद्यालय हातामा रिसेप्सन भयो । त्यहाँ आउने केही विदेशी पत्रकार लुटिइसकेका रहेछन् । उनीहरू भन्दै थिए, एक्लै रोडमा नहिँड्नुहोला । खोज पत्रकारिता केन्द्र, नेपालकी अध्यक्ष नम्रता शर्मासँग त्यहीँ भेट भयो । भन्न त यसै भन्छन्, हामी हिँडिरहेका छौं । केही भएको छैन, उनले अलिकति आँट दिँदै भनिन्, नेपालमा जस्तो ढुक्क त हुन्नँ तर भनेजस्तो पनि छैन । उनले यसो भनिरहँदा बंगाली मित्र खोज्दै आइपुगे र भन्न थाले, हामी त धन्न बाँच्यौं । हाम्रो केही पैसा, ल्यापटप र मोबाइल दक्षिण अफ्रिकी नागरिकलाई दान भयो । त्यसपछि टाढा घुम्न जाने कुनै आँट आएन । तेस्रो दिन सम्मेलनको सेसन छाडेर प्रिटोरियास्थित दूतावास पुगियो । त्यहाँ राजदूत अमृतबहादुर राईले दक्षिण अफ्रिकाबारे जानकारी गराए । त्यहाँ दीक्षितले दुई कुरा सुझाए, यहाँ र मौरिससका भारतीय नागरिकलाई पशुपतिनाथ पुर्याउने र मौरिससमा नेपालीलाई अवसर जुटाउने । राजदूत राईले नेपालीले त्यहाँसम्म पुगेर गर्ने मानव तस्करीको कथा, अलपत्र पर्ने नेपालीको व्यथा पनि सुनाए । घुम्न आएका नेपाली लुटिएको र नेपालीले मिलेर लुटाउने अनि मानव तस्कर गर्ने गरेको पनि खुलासा गरे । हामी एसियाली आफ्रिकामा घुम्नु भनेको ल म आएँ लैजा भन्नु हो, जता पायो घुम्न जानु हुन्न, राजदूत भने, कसैले झोंकमा कुट्ने, छुरी हान्नेसम्म गर्छन् । कतिपयले त सुट नै गर्न सक्छन् । यहाँ क्राइम यति हुन्छ, त्यसको कुनै गणना नै छैन । दैनिक ५० भन्दा बढी हत्याको खबर पढ्छांै ।तैपनि, दक्षिण अफ्रिका पनि पर्यटनका निम्ति प्रख्यात छ, असुरक्षा जतिसुकै किन नहोस् । कैयन राजदूत नै लुटिएका छन् । राजदूतको निवास नै दिउँसै लुटिने अवस्था छ । राजदूत राई अफ्रिका पुगेको तीन महिनासम्म राम्रोसँग सुत्नै नसकेको स्मरण गरे, मण्डेलाको देश यस्तो होला भनेर कल्पना पनि गरेको थिइनँ । धेरै गरेका छन् । तर सुधार गर्नुपर्ने मुख्य कुरामा सुधार हुन सकेको छैन । दक्षिण अफ्रिकाको न्यायिक राजधानी ब्लुमफन्टेन हो भने कार्यकारी राजधानी प्रिटोरिया र संसदीय राजधानी केपटाउन । सबैको युनियन राजधानीझैं लाग्ने जोहनेसबर्ग आर्थिक राजधानी मानिन्छ । जोहनेसबर्ग सबैभन्दा ठूलो सहर पनि हो । ८० प्रतिशत काला, करिब नौ प्रतिशत मिक्स (कलर्ड), आठ प्रतिशत बढी गोरा जाति र दुई दशमलव ५ प्रतिशत एसियाली छन् त्यहाँ । संघीयझैं सरकारी संरचना देखिए पनि उनीहरू संघीय भन्न रुचाउँदैनन् । विकेन्द्रित रूपमा केन्द्रबाट सञ्चालित शासन प्रणालीमा दक्षिण अफ्रिकीहरू छन् । यहाँबाट त्यहाँको संघीय ढाँचा अध्ययन गर्न पुगेका तत्कालीन सांसदहरूलाई त्यहाँको मन्त्रीले भनेको धारणा दूतावास अधिकारीले सुनाए, हामी संघीय सरकारको मोडलमा नै छैनौं । यहाँबाट के सिक्नुहुन्छ ? संघीयता अध्ययन गर्न यहाँ होइन युरोपतिर जानुहोला ।"
अर्को चुपचाप विद्रोह,"प्रेम कुनै मापनयन्त्रले नाप्नै नसक्ने गरी गहिरियो । प्रेम मात्रै गहिरिए त ठीकै हो, साथमा हरहमेसा सँगसँगै बस्ने चाहना यसरी अग्लियो कि त्यो गहिराइ र अग्लाइको तादात्म्यता मिलाउन बिहे गर्नैपर्ने भो । हो, बिहे गर्नैपर्ने भो । कसैको कर हैन आफ्नै मनको ठहर थियो यो । नत्र उमेरले भर्खरै २० मा टेक्दा, पढाइ आधाउधी पुग्दा नपुग्दा र करियर भर्खरै वामे सर्दै गर्दा म बिहे गर्दिनँ भन्न सक्ने थुप्रै आधारहरू भेटिन्थे । आधा रातसम्म च्याटमा भुलेर अनिदो आँखा लिएर कलेज जानुभन्दा, अफिसमा चापाचाप काम थाती राखेर मनभरि याद बल्झाउनुभन्दा जिन्दगी बरु छिट्टै उसकै आसपासमा अल्झाइदिन्छु भन्ने ठहर प्रस्तावका रूपमा अघि बढ्ने भयो । पहिले त उसैसँग, त्यसपछि आमासँग । पिरतीको राप रातोपिरो हुनेगरी बलिरहेका बेला उसले प्रस्ताव सदर गर्नु स्वाभाविकै थियो । तर कोख, काख र पाखासम्म आफ्नै छत्रछायामा हुर्काएकी आमालाई छोरी जवान भइसकी भन्ने हेक्का सायद त्यतिबेला मात्रै भयो । सुरुमा त म प्रेममा छु भन्ने कुराले नै आमा छाँगाबाट खस्नु भो । हो म हुर्केको संस्कारमा बिहेअघिको प्रेम वर्जित छ, आजपर्यन्त । कसैलाई प्रेम गर्नु पूरापूर बिग्रिनु हो, र म प्रेममा छु भनेर जानकारी गराउनु हाकाहाकी अपराध गरेको हुँ भन्नु हो । त्यसकारण, म एक अपराधीसरह आँखा झुकाएर उभिएँ आमाका अगाडि । त्यतिबेलै देँखे, आमाको बायाँ गोडाको बुढीऔँलामा ठूलो चोट लागेको रैछ । कतै ठेस लाग्यो भन्दै हुनुहुन्थ्यो । नत्र कैयौँ दिनसम्म आमाको अनुहारसमेत हेर्न नपाउने चटारोबाट गुज्रिरहेका बेला खुट्टाको घाउमा के आँखा पर्दाे हो र तर म कम्तीमा महसुस गर्न सक्थेँ, त्यो सुक्नै आँटेको घाउभन्दा मेरो आलो प्रस्तावले कैयौँ दुखाएको छ आमालाई । दुखाइ छोरीले मनमौजी गरेकोमा त छँदै थ्यो, साथमा दुखाइ अब छोरीलाई बिदाइ गर्ने बेला भयो भन्नेमा पनि । तर, बिनासल्लाह मेरो प्रस्तावबारे निर्णय सुनाउन सक्ने अवस्था आमाको थिएन । आमाहरू छोराछोरीलाई एक्लै हुर्काउन सक्छन् तर उनीहरूबारे निर्णय गर्न सक्दैनन् । यो मैले हैन, हाम्रो चलनचल्तीले भनेको हो । आमाले घरमा सल्लाह गर्छु भन्नु भो, मेरो मनमा आशाका काजुहरू फुर्न थाले, खै आमाका माथि के के बिते त्यो अनुभव गर्न मैले कम्तीमा अरू २० वर्ष त कुर्नैपर्छ होला । अहिले छोरीलाई काखमा राखेर यो लेखिरहँदा मलाई लागेको छ, त्यो बेला म पक्कै दुख्नेछु । सम्भवत: आमाभन्दा धेरै दुख्छु होला ।मेरो प्रस्ताव अघि बढेको तीन दिनपछि आमाले भन्नुभो, बुबासित कुरा भाथ्यो, यदि तैँले सोचेकै होस् र जिन्दगी राम्रै चल्छ भन्ने लाग्छ भने हाम्रो असहमति छैन । आमाले अझै थप्नु भो, यस्तो सम्बन्धलाई धेरै समयसम्म राखेर भन्ने बाटो पार्न हुन्न यही महिना बिहे गर्नुपर्छ । आमा मेरो निर्णयमा असहमत पो हुनुहुन्थेन त, यसको अर्थ सहमत हुनुहुन्थ्यो भन्ने पक्कै होइन । खैर, बिहे हुनेभो आफैंले रोजेको र आफैंले खोजेको केटासँग । केटा पनि के भन्नु, आफ्नै प्रेमीसँग । तत्कालका लागि मेरो उपलब्धि त्यही थियो । म फुरुङ्ग भएँ, मनले पखेटा हाल्यो । झ्यालबाट बाहिर हेरेँ, असारे झरी सिमसिम बर्सिरहेको थियो । सोचेँ, यस्तो झरीमा बिहे गर्नु र ? तर सोधिनँ । बुबा परदेशमा हुनुहुन्थ्यो, त्यसैले मेरो बिहेको तयारीका लागि आमालाई भरथेग गर्न बेनीबाट दाइ आउने भयो । दिनदिनै असनका पसलहरू चाहरिन थाले । घरमा रातो साडीको सेट भित्रियो । असारे चटारोले गर्दा अंकलहरू बिहेमा सरिक हुन नसक्ने खबर दाइले पहिल्यै ल्याइसकेको थियो । त्यसैले बहिनीको हात ज्वाइँलाई सुम्पिने जिम्मा पूरापूर दाइको काँधमा आयो । तयारी पक्कै केही गरिरहेको थियो होला । म बिहान पाँच बजे निस्केर बेलुका ८ बजे मात्रै कोठामा आइपुग्थेँ । बीचमा केके भयो, खास केही थाहा पाइनँ । बिहेको अघिल्लो रात ! आज मैले हातभरि मेहन्दी लाउनुपथ्र्याे । भोलि राम्री देखिन आजै पार्लर गइसकेको हुनुपथ्र्याे । सिलाइएको ब्लाउज म्याच गर्छ कि गर्दैन नापिसकेको हुनुपथ्र्याे । तर, राजनीतिक वृत्तमा चर्केको राज्य पुनर्संरचनाको बहसले मलाई राति अबेरसम्म घरबाहिरै राख्यो, अरू संसदीय पत्रकारहरूलाई जस्तै । म बिहेको अघिल्लो दिन बिदै पनि बस्न सक्थेँ हुँला तर यी सब तयारी हेर्नमा जति रंगीन देखिन्थे, मेरा लागि उत्ति नै फिक्का । मलाई त बस् साथ चाहिएको हो । म जान्दथेँ, मीठो सम्बन्धले श्यामश्वेत जिन्दगीमा पनि इन्द्रेणी छर्छ भनेर । राति हस्याङफस्याङ गर्दै आएको देखेपछि आमाले भोलिको बिहेबारे वृत्तान्त सुनाउनुभो । कोकोलाई बोलाइएको छ र बोलाउने लिस्टमा अरू कोको बाँकी छन् लगभग एकै सासमा भनेर भ्याउनुभो । उहाँको प्रश्न थियो, तेरा साथीहरूलाई नि बोलाइस् ? म मुस्काएँ । आमाले बुझ्नुहुन्छ म फिस्स हाँस्नुको अर्थ कुनै विषयमा फरकमत जनाउन सुरु गर्नु हो । हो, फरकमत । आगोको लप्काले पोल्ने गरी फनफनी जग्गे घुमाएर मारे पाप पाले पुण्य भनेर सुम्पिएका छोरीहरू घर न घाट भएको धेरैचोटि देखेको छु । माइतीले परायालाई दान गरिसकेपछि फेरि माइतीलाई आँसु देखाउन हुन्न भनेर घरमै आँसुको आहाल बनाउने आमाहरूको जिन्दगी महसुस गरेकी छु । त्यसैले म पराइकै भए पनि दु:ख पर्दा फर्केर आउने आँगन र टाउको अड्याउने काख उस्तै होस् भन्ने चाहन्थेँ हमेसाका लागि । मलाई मान्छे वस्तुसरह भएकोमा अत्यधिक पीर पथ्र्याे, अहिले पनि त्यही पीरमा छु । फलाम दान हुन्छ, सुन पनि दान हुन्छ, गाई दान हुन्छ, अनि छोरी पनि । जान्ने बुझ्ने भएदेखि नै यो कुरामा चित्तै बुझ्नैथ्यो । आमा मरेपछि दागबत्ती दिनु र आँगन पोलेर छोरी सुम्पिनु सरोबरी हो भन्ठान्थ्यो मेरो दिमागले । अनि मनले पनि ।आमाले साडी देखाउनुभो स्यान्डिल देखाउनुभो । भाइ, कुनामा बसेर पिलपिल गरिराथ्यो । दाइ बन्दोबस्तीमै व्यस्त थियो । आमालाई भनेँ, आमा मलाई यस्तो केही पनि मन पर्दैन, दाइले जवाफ फर्कायो यति त हाम्ले तेरा लागि गर्न पाउँछौँ होला आज दाइलाई सोध्न चाहन्छु दाइ मेरो दान मेरै लागि कसरी हुन्छ ? हो आमा, मलाई वस्तु हुन मन थिएन, गाई हामीले सम्मान गर्ने प्राणी हो तर पशु हो, मलाई पशु पनि हुन मन थिएन, त्यसैले मेरो विनिमय मैले स्विकार्न सकिनँ ।भोलि बिहेको लगन छ, मलाई बिहे गर्नु छ तर दुलही बन्नु छैन । किन हो किन गहनालाई कहिल्यै सुन्दरताको प्रतीक मान्न सकिनँ । यही कुरा सुनाएँ, आमा र दाइलाई । एउटा टीभीको रिमोटमा समेत लड्न नसक्ने दिदी कसरी यति धेरै क्रान्तिकारी बनी भन्ने भावमा बिस्ताराको पल्लो छेउबाट हेरिरह्यो उसले । अब छोडेर जाँदै छे भनेर पनि होला सायद, दाइ र आमा मेराअघि गले । मैले मेरा तर्कले जितेँ या यो घरमा मेरो अन्तिम लडाइँ हो भन्ठानेर उनीहरूले नै जिताए । जे होस्, जितेँ । बिनासाडी चोलो, बिनापूजा, बिनाकन्यादान, बिनाकुनै खर्च बिहे गर्ने भएँ । मैले साँच्चै जितेँ, कन्यादानविरुद्धको एउटा युद्ध जितेँ । मैले दान हुन परेन । मेरो यो विजयका निमित्त मेरी आमाले रातभरि आँसु पिएकी छन् । मैले बिहेको नाममा जुटको झोलामा केही थान कपडा र किताब बोकेर हिँडेपछि पनि आमा बेस्सरी रोइन् रे । मनमा नलागेको हैन, मैले मेरो जित आमाको आँसुसँग साटेँ भनेर । तथापि कन्यादान गरेर डोली नै चढाएका छोरी चेलीका बुवाआमाले पनि हाँसीहाँसी बिदाइ गरेको मैले देखेको छैन । तर यसको परिणाम भयावह निस्कियो, यही दिनदेखि मामाघरमा आउनेजाने मेरो बाटो बन्द भो । संस्कार नमानेको अभियोगमा दिदीबहिनीहरू टाढिए । बिहे गर्दा एउटा साडी पनि लगाउन नसक्ने बरु जिन्दगीभरि यसै बसेको भए पनि हुन्थ्यो भन्नेहरूको पनि लाइन थियो ।लाग्छ मनमा कहिलेकाहीं, सबैले जस्तै गरी बिहे गरेको भए? तर फेरि आफैंलाई धाप मार्छु, निदाइरहेकी छोरीतिर फर्किन्छु र अठोट गर्छु, कम्तीमा मेरी छोरीले दान हुने र नहुने विरोधाभासका बीचमा तनाव लिनुपर्ने छैन ।दु:खसहित भन्छु, परिस्थिति आज उस्तै छैन । मैले त्यो विद्रोहसहित पहिरिएको सिन्दूर पुछिएको त हैन, खोसिएको छ । त्यो सानो विद्रोहले उचाइ लिन नपाउँदै बाटो बिराएको छ । तर विरासतको भारी थेग्न नसकेर म जिन्दगीभरि कसैकी श्रीमती हुन नसक्नुमा धेरै दोष मेरो होला, अलिकति दोष उसैको होला र केही दोष परिस्थितिको पनि । तर कुनै वस्तुजस्तै आफ्नैले आफ्नालाई जिम्मा लगाइरहँदा आँसुले बाटो छेक्दाछेक्दै पनि बाटो लाग्नुपर्ने बाध्यता कम्तीमा बेहोर्नु परेन । आफ्नै पदचाप फर्केर हेर्छु धेरैचोटि उदास भएहुँला तर कहिल्यै दास बन्न परेन । जिन्दगी आखिर सन्तुष्टिको त्यान्द्रोभन्दा बढ्ता के नै रैछ र ?"
शिविरमा हरियो ढुङ्गा,"हरियो ढुङ्गा : रिभिजिटेडअहिले काठमाडौंमा लागिरहेको हरियो ढुङ्गा नाटकको कथानकमा बेलडाँगीको शरणार्थी शिविर उभिएको छ । कथाकार उपेन्द्र सुब्बा र नाट्य परिकल्पनाकार सुनिल पोखरेलको रंगमंचले विचित्रको शरणार्थी संवेदनामा यसरी कथा बुनेको छ, लाग्छ म दर्शकले रतुवा र मावाको किनारमा बसेर यो रमिता हेरिरहेछ, ३० वर्षयता । लाग्छ यो ६५ वर्षे सुस्त शरणार्थी छविनाथ न्यौपानेको जिन्दगी हो जो डिजेबल भएकै कारण (हरियो ढुङ्गा को निचुले कान्छो पात्रझैं) टेक्ने न समाउने हविगतमा पुगेको छ । आसपासमा छविनाथको दुर्दान्त नियति हेरिदिने न भगवान् छन्, न उनको आवाज सुनिदिने मान्छे नै कोही छ ।स्वभावत: शिविरमा आफ्नै समाज थियो, आउटसाइडर भनेर चिनिने समाजमा पनि उस्तै डाह, उस्तै कपट, प्रतिस्पर्धा वा जलन थियो नै । १ लाखबाट घटेको शरणार्थी संख्या अहिले १० हजारमा सीमित भएको छ, तैपनि इच्छाआकांक्षासपनाहरू घटेका छैनन् । बिहान उठ्दा कुनै लक्कीड्र परिदियोस् अथवा उपेन्द्र सुब्बाले सुनेझैं, लेखेझैं गिट्टी कुटिरहेका बेला हातमा हरियो ढुङ्गा आइपरोस् भनेजस्ता मनचिन्ते लड्डु खानेहरू अझै थुप्रै छन् । झन्डै मिथक बनिसकेको यो शरणार्थी पृष्ठभूमि खोतल्ने उपेन्द्रकै पटकथामा बनिसकेको छ फिल्म देश खोज्दै जाँदा । अहिले रंगमञ्चमा हरियो ढुङ्गा मञ्चन हुन थालेपछि माटो गुमाउनेहरूको मानवीय संवेदनालाई अझ नजिकबाट छाम्न खोजिएजस्तो प्रतीत भएको छ । सोमालियादेखि सिरिया, इराकदेखि (पछिल्लोपटक) बर्मेली शरणार्थीको अन्तर्राष्ट्रिय कथाव्यथा पढिरहेका र हेरिरहेका पाठकदर्शकलाई आफ्नै घरआँगनमा भेटिएको हरियो ढुङ्गा को कथानक उडन्ते पनि लाग्न सक्छ । तर, यो तीतो यथार्थ हो । रतुवा अथवा मावाका आसपासमा बस्ने धेरैले निचुले कान्छोलाई शिविरको कुनै छाप्रोमुनि अझै टोलाएरै बसिरहेको देख्न र भेट्न सक्छन् । शिल्पी रंगमञ्चमा कलाकार विपिन कार्की टोलाएभन्दा बढी !समस्या समाधानका नाममा चाहे पुनर्बसोबास भनौं अथवा स्थानीय बसोबास, नाट्य परिकल्पनाकार एवं निर्देशक सुनिल पोखरेलको बुझाइ सारगर्भित लाग्यो, भुटानी शरणार्थीभित्रको मानवीय संवेदना र यसभित्रको जटिलता कहिल्यै समाधान हुनेवाला छैन । संवेदनाको यो खिल हामी सबैको मनमस्तिष्कमा अब कहिल्यै नमेटिने गरी गढिसकेको छ । त्यसैमध्येको एउटा घाउ हो, हरियो ढुङ्गा । त्यसैभित्र पिल्सिएको एउटा प्रतीक पात्र हो निचुले कान्छो ।अनेक बधाई छ, हरियो ढुङ्गा लेख्ने र देखाउने सुब्बा र पोखरेललाई !"
साइकल मन्त्रीको डीभीपीआर कम्पन,"अर्थ मन्त्रालयमा भन्सारलाई संसार बनाएका र अख्तियारको फन्दापछि त्यहाँ प्रवेश नपाएर छटपटाएका सहसचिव भरत सुवेदीको खेल सविस्तारमा उल्लेख छ, आत्मकथाभित्र । सुवेदी, २०५९ साउन मसान्तको अख्तियारको छापामा परेका र विशेष अदालतबाट चोखा ठहरिएका पात्र हुन् । तातोपानी भन्सारलाई अति तातो बनाउँदै दलीय नेताहरूलाई राम्रैसँग पाल्न सफल पात्रको टीकाटिप्पणी चलिरहेको पृष्ठभूमिमा अख्तियारमा फन्दामा परेपछि लामो समय विदेश पलायनमा थिए ।विशेष अदालतबाट सफाइ पाएपछि फेरि सरकारी संयन्त्रमा हालीमुहाली चलाउन आइपुगे । अर्थ मन्त्रालयमा रहेर तर मार्ने उनको सपनालाई पण्डितले व्यवहारमा रूपान्तरित हुन दिएनन् । सुवेदीले अर्थमा घुस्न प्रभावशाली मन्त्रीको बलमात्र होइन, दक्षिणी छिमेकीको दूतावासका व्यक्तिसमेत प्रयोग गरेको दृश्य आत्मकथामा पढ्न पाइन्छ । सुवेदीले भनेअनुरूप सरुवा गर्न ती भारतीयले चर्कै दबाब दिंदै एसएमएस सन्देशसमेत पठाए, सुवेदीलाई दुई घण्टाभित्र अर्थ मन्त्रालयमा सरुवा दिनुस्, त्यति समयभित्र सरुवा नदिए तपाईंले जे पनि भोग्नुपर्छ ।सुवेदीको अर्थसरुवा हकमा पण्डितको आत्मकथा पढ्दा लाग्छ, हाम्रो कर्मचारीतन्त्र निर्लज्ज हदमा ओर्लिइसकेको छ । तिनकै सरुवाका विषयमा सामान्य प्रशासन मन्त्रालय, अर्थ मन्त्रालय र राजस्व अनुसन्धान विभाग निकै लामै समय तातिरह्यो । यहाँसम्म कि आफूले सरुवा मागेको मन्त्रालय नपाएपछि खटिएको ठाउँमा हाजिरसमेत गर्न गएनन् । हाजिर नहुनेलाई कारबाही गर्न सामान्य अस्त्रसमेत प्रयोग भएन । सुवेदीलाई अर्थमन्त्रालय पुर्याउन २५ करोड रुपैयाँसम्म को प्रस्ताव कर्मचारी र व्यापारीबाट आएको तथ्य पण्डितले उजागर गरेका छन् ।सुवेदी प्रकरण मा पण्डित र तत्कालीन अर्थमन्त्री डा रामशरण महतबीच जुहारी चलिरह्यो । डा महत आफ्नो मन्त्रालयमा सुवेदी नभई हुँदैन भन्ने र पण्डितले कुनै पनि हालतमा पठाउन नचाहेको समाचार दिनहुँजसो आइरह्यो । महतले सुवेदीकै हकमा पण्डितसँग भने, यो मेरो प्रतिष्ठाको विषय हो । पण्डितले सरुवा सहमति नदिएपछि महत आफैंले राजस्व अनुसन्धान विभागमा सरुवा गराए । तर विभागमा उनलाई हाजिर गर्न नदिएपछि अर्काे लफडा उत्पन्न भयो । त्यो प्रकरणसँगै महतपण्डितबीच बोलचाल बन्द हुन पुग्यो, एकै मन्त्रिपरिषद्मा रहे पनि । महत मात्र होइन, एमालेकै अनेक तहका नेताहरूबाट समेत सुवेदीको चाहना पूरा गर्न दबाब पर्यो । अर्थात्, सहसचिवको सरुवामा यति ठूलो खेल हुनुको कारण आउनुपर्छ । अझ डा महतले चट्टानी अडान लिनुको कारण पनि खुलाउनुपर्छ । अमेरिकी ग्रिनकार्ड छैन भनी कसम खाएका अर्थ मन्त्रालयका सहसचिव नवराज भण्डारी सन्दर्भमा पनि बेलीविस्तारमा उल्लेख छ पुस्तकमा । त्यो कसम पत्यार गरी भण्डारी बढुवामा मात्र परेनन् कि अर्थ मन्त्रालयमै पुगे । जब संसद्बाट कानुन बन्यो, तब भण्डारी अमेरिका पलायन भए ।संघीय संरचनाअनुरूप नयाँ सरकार बन्दै गरेको पृष्ठभूमिमा कर्मचारीतन्त्रले कसरी मन्त्री हरूलाई खेलाउँछन् र अनि राजनीतिकर्मीहरू कर्मचारीलाई गोटी बनाउँछन् भन्ने सन्दर्भ बुझ्न पण्डितको अनुभवी आत्मकथा राम्रै खुराक बन्न सक्छ । कर्मचारीतन्त्रको अवसर चरित्र र राजनीतिकर्मीको हस्तक्षेपकारी भूमिका नबदलिएसम्म शासन संयन्त्र सुधारिंदैन । पुस्तक पढिसक्दा सहज निष्कर्ष निस्कन्छ । राजनीतिका क्रान्तिकारी दिन र शासकीय झेली खेलमा संलग्न पात्रका नामसमेत उल्लेख हुँदा पुस्तक रोचक छ । पुस्तकमा कर्मचारीतन्त्रका प्रसंग मात्र छैन, पञ्चायत मध्यताकापछिको मालेराजनीति पनि पढ्न पाइन्छ । जनमतसंग्रहका बेला मालेको बहिष्कारवादीदेखि एमाले महासचिवका मदन भण्डारीका अनेकन प्रसंग पनि छन् यसमा । । एकाध तथ्यहरू भने गलत छन् । २०४३ मोरङबाट राष्ट्रिय पञ्चायत सदस्य निर्वाचित उमेशजंग थापाको थर फरक पर्न गएको छ । पुस्तकमा उनको थर रायमाझी उल्लेख छ । थापा त्यो कालखण्डका बहुचर्चित पात्र हुन् । बलशाली र प्रभावशालीहरूले मात्रै चुनाव जित्ने राष्ट्रिय पञ्चायतमा क्रान्तिकारी र तल्ला तहका नागरिक रिझाउँदै चुनाव जित्न सफल भएका थिए, उमेशजंग थापा ।"
एउटा सहरको कथा,"विसं २०६५ मा नयाँ बुहारीको रूपमा बन्दीपुर गएपछि मलाई सबैभन्दा प्रभावित पारेको कुरो थियो यहाँका कलात्मक घरहरू, बजारको सफाइ र यहाँबाट देखिने सुन्दर दृश्यहरू । ढुङ्गाको छाना भएका काठ र इँटाका घरहरू, मिलाएर ढुङ्गा छापिएको सफा बाटोमा परम्परागत जात्रामा झुमिरहेको बन्दीपुर देख्दा आदिम सभ्यतासँग साक्षात्कार भएझैँ लाग्थ्यो । भदौको सुरुदेखि नै जब खेतीको कामबाट अलिकति फुर्सद मिल्न थाल्छ, दैनिकजस्तै हुने जात्राहरूमा विविध बाजाका साथमा झुल्न थाल्छन् बन्दीपुरेहरू । र बन्दीपुर यिनै कुराहरू नै आन्तरिक र बाह्य पर्यटकका लागि आकर्षणका केन्द्र बन्छन् । सुन्दर वन्दीपुरको यस्तै मेला, पर्वहरू र विशेषगरी नयाँ वर्ष (वैशाख १) को समयमा प्राय: सधैँजसो एक अनुहारमा मेरो दृष्टि पथ्र्यो । मान्छेहरूको भीडमा एक सानो कद, सौम्य अनुहार, तिलचामले कपाल, हेर्दैमा उच्च व्यक्तित्वको जस्तो लाग्ने व्यक्ति हातमा क्यामेरा बोकेर यताउता गरिरहको देख्थेँ । तीनचारपटक त्यस्तै अवसरमा त्यस्तै अवस्थामा देखेपछि उनको बारे जिज्ञासा राखेको थिएँ । अकेला सर, चीजकुमार अकेला, वल्र्ड एजुकेसनका डाइरेक्टर हुन्, पहिले यहीँको हाइस्कुलको हेडसर थिए रे भन्ने उत्तर पाएँ । पछि कुनै बेला घरमा भएका पुराना पुस्तकहरूको चाङमा बन्दीपुरे उकाली नामका साना पुस्तिकाको दुई अङ्क पाएको थिएँ । दुवै अङ्कमा अकेला सरको बारे ससम्मान सामग्री लेखिएको थियो । बन्दीपुरको शिक्षामा उनको योगदानबारे उल्लेख गरिएको थियो । इतिहासको कुनै कालखण्डमा भोटका व्यापारीहरू बन्दीपुरको बाटो हुँदै भारतसम्म व्यापारका लागि जान्थे । भोटदेखि भारतसम्मको लामो व्यापारिक यात्रामा व्यापारीहरूको बिसौनीको रूपमा रहेको बन्दीपुर आफैंमा व्यापारिक केन्द्रको रूपमा स्थापित हुँदै थियो । आजभन्दा झन्डै ५० वर्ष पहिलेसम्म त बन्दीपुर तनहुँ जिल्लाको सदरमुकाम थियो । तर पृथ्वी राजमार्गको निर्माणसँगै २०२५ सालमा तनहुँ जिल्लाको सदरमुकाम दमौली सारियो । व्यापारीहरू पनि सदरमुकामका साथै राजमार्गको छेउछाउमा केन्द्रित हुन थाले । जिल्लाको प्रशासनिक केन्द्र र व्यापारीहरूबाट परित्यक्त बन्दीपुर त्यसैत्यसै उदास र मृतप्राय: बन्दै गयो । झन्डै २० वर्षसम्म बन्दीपुर सायद शीत निद्रा मा थियो । तर अहिले बन्दीपुर फिनिक्स जस्तै बौरिएको छ । यसरी मृतप्राय: बन्दीपुर फेरि गुल्जार बनाउन अरू केहीसँगै चीजकुमार श्रेष्ठको भूमिका केन्द्रीय थियो भन्ने कुरा बन्दीपुरबारे जानकार कसैले नकार्न सक्दैन ।हो, उनै चीजकुमार श्रेष्ठको पुस्तक घुमीफिरी बन्दीपुर बजारमा आएको छ । पुस्तकमा केदारभक्त माथेमाले चीज सरको आत्मकथा का बारे भूमिका लेखेका छन् । २८ वटा उपशीर्षकहरूमा लेखिएको पुस्तकमा लेखकका विभिन्न कार्यअनुभव, पारिवारिक वर्णन र अधिकांश त मृतसहर भैसकेको बन्दीपुर पुन: कसरी बौरियो भन्नेबारे उल्लेख छ । चीजकुमार श्रेष्ठको बारेमा बन्दीपुरेलाई सोध्दा अधिकांशले बन्दीपुरको हाइस्कुल भानु माविको पहिलेका हेडसरको रूपमा लिँदा रहेछन् । यस तथ्यलाई उनले पनि पुस्तकमा प्रशस्त उल्लेख गरेका छन् । पाँच दशकभन्दा लामो जागिरे जीवनमा सबैभन्दा सन्तुष्ट शिक्षक रहेको कालखण्डमा नै रहेको उल्लेख गरेका छन् । जीवनको ठूलो कालखण्ड शिक्षा क्षेत्रमा बिताएका श्रेष्ठले आफ्नो पुस्तकका केही पेजहरू नेपाली शिक्षा प्रणालीको आलोचना र सुझावका लागि खर्चिएका छन् । तारतम्य नमिलेको शिक्षा, शिक्षा किन रोजगारमूलक हुन सकेन, शिक्षाको दुइटा स्तर, पाठ्यक्रम र नीति कार्यान्वयनमा कमजोरी, मध्यमकोटीको शिक्षाको परिणाम र विद्यार्थी किन फेल हुन्छन्जस्ता उपशीर्षकहरूमा नेपाली शिक्षा प्रणालीको कमजोरी औंल्याउनुको साथै सुधारका लागि सुझाव पनि प्रस्तुत गरिएको छ । गरिबीको दुष्चक्रबाट माथि आउन व्यावहारिक र जीवनोपयोगी शिक्षाको आवश्यकताबारे लेखकले पुस्तकामा चर्चा गरेका छन् । पुस्तकमा आक्रोश पनि छ । आम मानिसले जस्तै नेपालको राजनीति, नेताहरू अनि नेपालको सार्वजनिक प्रशासन र उनीहरूको भ्रष्टाचारी प्रवृत्तिप्रति उनले आक्रोश पोखेका छन् । विश्वका विविध देशहरू घुमेको अनुभव बाँडेका श्रेष्ठको इन्डिया अनुभव भने राम्रो रहेनछ । देशविदेशको अनुभव सँगालिसकेका लेखकको इन्डिया अनुभवले हाम्रो दक्षिणी छिमेकीको हामीप्रतिको व्यवहारले मन कुँड्याउँछ । पुस्तकमा कमजोरी नभएको होइन । लेखकले सुरुआतमै स्विकारेझैं कतिपय घटना सन्दर्भहरू समयरेखामा नमिलेझैं लाग्छ । कुनै विषय झ्वाट्ट र अप्रासङ्गिकझैं आएर त्यसै हराएर गएका छन् । केही व्याकरणिक गल्ती तथा केही प्रसङ्ग दोहोरिएका पनि छन् । यस्ता कमजोरीलाई अर्को संस्करणमा सच्याउन सकिन्छ । र अर्को कुरा पुस्तकमा बन्दीपुरलाई झन्डै बजार सेरोफेरोमा मात्र सीमित पारिएको छ । समग्र बन्दीपुरवरिपरिका गाउँहरूलाई समेटिएको भए अझ उत्तम हुन्थ्यो । किनकि बन्दीपुरको समृद्धि वरिपरिका गाउँहरूसँगै जोडिएर मात्र दिगो हुन्छ । पुस्तकमा नसमेटिए पनि समृद्ध बन्दीपुरका लागि बन्ने कुनै पनि योजनामा पेरिफेरीका गाउँहरू छुट्नु हुँदैन । अनियन्त्रित बसाइसराइँ नेपालको समस्या बन्दै गएको छ । यस्तो प्रवृत्तिले तराई र केही सहरी क्षेत्रमा जनघनत्व थेगिनसक्नु भएको छ भने अधिकांश पुराना पहाडी बस्तीहरू सुनसान र मृतप्राय: भएका छन् । यसको समाधानका लागि बन्दीपुर पुनरुत्थान अभियान एउटा मोडल हुन सक्छ । यसैबाट प्रेरित भई नेपाल उद्योग वाणिज्य महासंघका पहिलेका अध्यक्ष कुशकुमार जोशीलगायतले लेखकसँग अनुभव सेयर गरेका कुरा पुस्तकमा उल्लेख छ । पुस्तकमा बन्दीपुर र शिक्षा मात्र होइन राजनीति, समाज र यसभित्रका विविध पाटोलाई पनि समेटिएको छ । लेखकले जीवन संयोगहरूको संग्रह हो भनेका छन् । उनले उल्लेख गरेका जीवनका संयोगहरूलाई सामान्य मान्छेको आँखाबाट हेर्दा लेखकको जीवनमा सुखद संयोगको बाहुल्य बढी भेटिन्छ । झन्डै ३०० पृष्ठको पुस्तक एकै बसाइमा पढिसकेपछि निर्धक्क लेख्न सकिन्छ, लेखन सलल्ल बगेको छ, विषयहरू रोचक र शिक्षाप्रद छन् । त्यसैले पनि बन्दीपुरवासी र बन्दीपुरसँग प्रत्यक्ष सरोकार राख्नेलाई त पुस्तक चासोको विषय भयो नै, खण्डहर बन्दै गएका पहाडी गाउँहरूको पुनर्निर्माणमा रुचि राख्ने जो कोहीलाई घुमीफिरी बन्दीपुर रोचक, शिक्षाप्रद र उपयोगी लाग्नेछ । त्यसो त पछिल्ला केही वर्ष नेपाली बजारमा आत्मकथाका रूपमा स्वमाहात्म्यहरूको बाढी नै आएको छ । यस्ता आत्मकथाहरूमा यो देश मात्र होइन सारा प्राकृतिक चक्र नै उनीहरूको इसारामा चलेको जस्ता कथाहरू पढ्न पाइन्छ । तर चीज सरको घुमीफिरी बन्दीपुर पढ्दा कत्ति पनि त्यस्तो लाग्दैन । पुस्तकमा लेखकले विनम्रतापूर्वक आफ्नो माहात्म्य गाएका छैनन् । यस अर्थमा पनि बजारमा आएका आत्मकथाहरूको भीडमा घुमीफिरी बन्दीपुर पृथक् छ । र अन्त्यमा, आम बन्दीपुरेका साथै विशेषगरी पिछडिएका समुदाय र बालवालिकाको शिक्षामा निरन्तर योगदान दिने तथा आदिम सभ्यताको झझल्को दिने समृद्ध संस्कृतिलाई जोगाइराख्न चीज सरले पुर्याएको योगदानप्रति नमन् ।"
आज एल क्लासिको,"सबैभन्दा पहिले सन् १९४३ तिर फर्कौ । त्यति बेला जर्नल्सकपको सेमिफाइनल पहिलो लेगमा बार्सिलोना ३० अगाडि थियो । दोस्रो लेगका लागि बार्सिलोनालाई रियल म्याड्रिडको भ्रमण गर्नु थियो । त्यो जर्नल्सकप अहिलेको कोपा डे रे बराबरको थियो । दोस्रो लेगमा बार्सिलोना अविश्वसनीय रूपमा १११ ले पराजित रह्यो । रियलले हात पारेको यो नै एल क्लासिकोको सबैभन्दा ठूलो अन्तर हो । एल क्लासिको अर्थात् रियल म्याड्रिड भर्सेस बार्सिलोना । त्यो दिन छ र आज । तर पनि स्थिति उस्तै छ । आजभन्दा ७४ वर्षअगाडिको त्यो खेलपछि बार्सिलोनाका खेलाडीले बताएका थिए, खेलअगाडि, खेलुन्जेल र पछि कुनै पनि बेला उनीहरूले सुख पाएनन् । रियल समर्थक दर्शकको लगातार ढुंगामुढा र गाली, स्थानीय प्रहरीको एकपक्षीय व्यवहार । अनि रेफ्रीको खराब निर्णय । अब के चाहियो र, खेल रियलले अविश्वसनीय गोलअन्तरले जित्यो । बार्सिलोनालाई त्यति बेला कतैबाट सहयोग भएन । भनिरहनु पर्दैन, त्यति बेला स्पेनमा भर्खर भर्खर तानाशाही जर्नेल फ्रान्सिस्को फ्रान्कोले सत्ता सम्हालेका थिए । त्यति बेला भर्खर स्पेनको डरलाग्दो गृहयुद्ध सकिएको स्थिति थियो । जति जति बेला रियल र बार्सिलोना एक आपसमा भिड्ने गर्छन्, फेरि फेरि दोहोर्याएर यिनै इतिहासका प्रसङ्ग अगाडि आउने गर्छन् । यस्तो गर्दिनँ भन्दा पनि पाइन्न । बार्सिलोनाले भर्खरै स्पेनबाट स्वतन्त्रता घोषणा गरेको पनि धेरै भएको छैन । त्यो आन्दोलन कता पुग्यो, त्यसलाई हेर्ने आँखा राजनीतिक होलान् । फुटबलको नजरमा आज यिनै दुई क्लब मैदानमा भिड्दै छन् । स्थान बर्नाबाउ, रियलको घरेलु मैदान । त्यसै खेलबारे चर्चा गर्नुअगाडि फेरि एकपल्ट पुरानै घटना सम्झिनुपर्ने हुन्छ । प्राय: बार्सिलोनाका समर्थकले प्रयोग गर्ने शब्द छ, गुरुसेटा । खासमा यो कसैको नाम थियो, पछि रेफ्रीले गर्ने झेल्लीका लागि प्रयोग हुने शब्द बन्यो । सन् १९७० मा रियललाई फेरि एकपटक त्यही जर्नल्सकप जित्नु थियो, युरोपमा खेल्न छनोट हुनका लागि । बर्नाबाउमा भएको पहिलो खेलमा रियललाई २० को अग्रता प्राप्त भयो । दोस्रो लेग बार्सिलोनाको घर नुक्याम्पमा थियो । त्यसमा एक समय बार्सिलोनाले १० को अग्रता लियो र तय देखियो, अब उसले खेलमा पुनरागमन गर्न सक्छ । तर सकेन, किनभने रेफ्री जोसे इमिलो गुरुसेटाले साँच्चै झेली गरेर रियललाई पेनाल्टीको अवसर दिए । कतै फल भएकै थिएन । फल भए पनि त्यो पेनाल्टी एरियाभित्र थिएन । तर रेफ्रीले निर्णय दिएपछि दियो । खासमा यो खेल पूरा समय पनि चलेन । दर्शक मैदानमा ओर्लिए । झगडाको स्थिति बन्यो । तर यही नतिजाले रियललाई फाइदा भने गर्यो । त्यसैले अचेल कुनै रेफ्रीले खराब निर्णय दियो भने त्यसका लागि उही शब्द प्रयोग हुने गर्छ, गुरुसेटा । आज रातिको खेलमा यस्तो होला, त्यो सम्भवजस्तै छैन । अचेल फुटबलको मैदानमा यस्तो प्रसङ्ग सुन्न पाइन्न । कम्तीमा ला लिगाजस्तो विश्वकै सर्वाधिक उत्कृष्ट लिगमा यस्तो हावादारी निर्णय हुने छैन । तर मैदानबाहिर स्थिति फेरि दोहोर्याएर भन्नुपर्छ, उस्तै छ । कम्तीमा यस्तो धारणा त पक्कै पनि बार्सिलोना समर्थकले राख्नेछन् । क्याटलान भाषा र संस्कृति नै फरक, अझ देश नै फरक, किन स्पेनसँग आफ्नो अस्तित्व मेटेर जोडिएर बसिरहनुपर्यो ? बार्सिलोनाको संसद्ले आफूलाई अलगै देश भनेर घोषणा गर्दा लागेको थियो, अब एल क्लासिको पनि नहुने भयो । तर स्पेनले बार्सिलोनाको निर्णयलाई मानेन । उल्टै दमन गरियो, क्याटलान समर्थकहरूमाथि । साँच्चै कुनै दिन त्यस्तो स्थिति आउने छ र, जति बेला बार्सिलोनाको छुट्टै अस्तित्व हुनेछ ? यसको ठ्याक्कै उत्तर कसैसँग नहोला । तर मैदानमा यस्तो भाव पोख्न सकिन्छ नि । क्याटलान समर्थकका लागि हामी फरक छौं, हाम्रो भाषा र संस्कृति पनि फरक छ भनेर देखाउने ठाउँ भने मैदान हुने गरेको छ । धेरै भयो, यस्तो हुन थालेको पनि । त्यसैले एल क्लासिकोमा जत्तिको विवाद, सनसनी, रोमाञ्चकता अरू खेलमा हुन्न भनिन्न । हो पनि । बार्सिलोनाले आफ्नो स्वतन्त्रता घोषणा गरेयता पहिलोपल्ट यी दुई पारम्परिक शत्रु क्लब भिड्न लागेका हुन् । त्यसैले पनि यसको फरक महत्त्व छ । रियल जितोस् अथवा बार्सिलोना, त्यसको अर्थ फरकफरक ढंगले हुने पनि तय छ । सीधै मैदानको प्रसङ्ग निकाल्ने हो भने हो, अहिले बार्सिलोना धेरै बलियो देखिएको छ । पोहोर सिजनसम्म रियलले चारैतर्फ सबै जितिरहेको थियो, ला लिगा त जित्यो नै, सँगै युरोपेली च्याम्पियन्स लिग पनि । तर अहिले रियल लिगमा राम्रो खेल्न संघर्षरत छ । बार्सिलोनाले १६ खेल खेलेको छ र त्यसबाट ४२ अंक बटुलेको छ । रियलले एक खेल त कम खेलेको छ, तर अंक पनि कम छ, त्यो भनेको ३१ । धेरै हो, ११ अंकको दूरी भनेको । जहाँ बार्सिलोना आरामले शीर्ष स्थानमा छ, त्यहीं रियल चौथो स्थानमा खुम्चिएर बसेको छ । यसपल्टको ला लिगाको अहिलेसम्मको स्थितिको निचोड हो, बार्सिलोना लयमा रहनु, रियलको भने खस्केको औसत खेल । यस्तोमा बार्सिलोनाले खेल्न जित्ने सम्भावना गाढा छ, भलै खेल बर्नाबाउमा भइरहेको छ । फेरि रियलसामु अर्को राम्रो अवसर पनि छ, यो जितेर लिगमा दमदार पुनरागमन रच्ने । रियलले अहिलेको एल क्लासिको जितेर कम खेलको एक खेलबाट पनि तीन अंक बटुल्यो भने अन्तर त पाँच अंकमा झर्न सक्छ । एल क्लासिकोलाई लिएर भन्ने पनि गरिन्छ, यो खेल अगाडिपछाडि कसले कसरी खेलेको थियो, त्यसको अर्थ हुन्न । खालि अर्थ हुन्छ त, त्यो खास खेलमा कसले गतिलो प्रदर्शन गरेको थियो । फेरि यो क्रिस्टियानो रोनाल्डो भर्सेस लियोनल मेसीको खेल पनि त हो । दुवै खेलाडीको शैली र व्यक्तित्व पनि नितान्त फरक छ । रोनाल्डो घमण्डी पाराका छन्, मेसी चुपचाप बस्न चाहने । रोनाल्डोको त मुखैमा झुन्डिने गर्छ, उनका जति आलोचक छन्, सबै उनको प्रदर्शन देखेर ईष्र्यालु भएका रे । मेसी उति साह्रो प्याच्च प्रतिक्रिया दिइहाल्ने खालका मान्छे पनि होइनन । तर पनि यिनै दुई खेलाडी विश्व फुटबलले अहिलेको पुस्तामा देखेका सबैभन्दा राम्रा खेलाडी त पक्कै हुन् । आजको एल क्लासिकोलाई हेर्ने नजर यसरी पनि तयार हुन्छ । दुवै एकै खेलमा हेर्ने अवसर हुँदा कम्तीमा त्यो खेलमा को राम्रो भनेर विश्लेषण गर्ने अवसर पनि प्राप्त हुन्छ । एल क्लासिकोकै प्रसङ्गमा जब यी दुई क्लब भिड्छन्, प्राय: मेसीको हात माथि हुने गरेको छ । फेरि मेसीसँग रोनाल्डोको तुलनामा स्पेनमा बढी खेलेको तथ्य पनि छ । रोनाल्डोलाई यस्तो होइन भनेर सिद्ध गर्ने अवसर पनि हो, यो । योभन्दा ठूलो अर्को तथ्य के हो भने बार्सिलोनाले यो खेल जित्यो भने ठोकेर भन्न सकिन्छ, यो सिजन त रियलले उसलाई भेटाउन सकिन्न ।  :"
पुनरागमन,"हङकङबाट फर्केलगत्तै उनी नयाँ सिजन (२०१८) को तयारीका लागि फ्रान्स पुगिन् । फ्रान्सको आनेसीमा एक साता चलेको सलोमन क्याम्पमा विश्वका उत्कृष्ट साहसिक धावकहरू सहभागी थिए । तयहाँ उनीहरूलाई पनि प्रेरणा दिँदै आउने सिजनलाई आफैं तयारी गर्ने मीराको काम थियो । नयाँ सिजनमा केकस्तो रणनीति बनाउने ? केकति रेसमा दौडिने ? त्यसैको तयारीको रूपमा यस्ता क्याम्प सञ्चालन गरिन्छ ।उनले २०१८ को सिजन लामो दूरीको अल्ट्रा दौडमा प्रतिस्पर्धा गर्ने योजना बनाएकी छन् । अब लामो दूरीको दौडमा केन्द्रित हुनेछु, जसमा ८० देखि १२० किमिसम्म दौडिनुपर्छ, क्याम्प सकेर इटाली पुगेकी उनले भनिन्, आउने सिजन सात रेसमा प्रतिस्पर्धा गर्दै स्काई रनिङ अल्ट्रा म्याराथन च्याम्पियन बन्ने प्रयास गर्नेछु । त्यसको लागि स्वदेशमै काठमाडौंका डाँडाहरूमा अभ्यास गर्नेछु ।"
भारतीय लोकतन्त्रको किस्सा,"सेन्सर बोर्डमा नपुगेको फिल्म रोक्न सत्ता चलाउने राजनीतिक दलका कार्यकर्ताहरू नै अग्रसर भएपछि भारतीय लोकतन्त्र र व्यवस्थामाथि धेरै कोणबाट अहिले प्रश्न भइरहेका छन् । फिल्ममा देखाइएका कुराहरूको विश्लेषण गर्न र तिनलाई काटछाँट गर्नुपर्ने गर्न र दर्शकअनुसार वर्गीकरण गर्नका लागि भनेर सरकारले सेन्सर बोर्ड बनाउँछ । कानुनी व्यवस्थामा त्यस्तो बोर्डको निर्णयलाई मानिन्छ । तर, भीडतन्त्रमा यस्ता कुनै निकाय वा संस्थाले होइन, सडकबाटै ठीक बेठीकको फैसला गरिन्छ । पद्मावती माथिको रोक लोकतन्त्रमाथि त्यही भीडतन्त्रको जित हो । अन्यथा, कुनै लेखककलाकारको अभिव्यक्तिको स्वतन्त्रतामाथि सोझै आघात पुग्नेगरी आक्रमण गरिँदा सरकारले कलाको संरक्षण गर्न सक्थ्यो । हुन त, भारतमा यस्तो घटना यो पहिलो होइन । प्रसिद्ध चित्रकार एमफफ हुसैनको निर्वासन, दीपा मेहताका फिल्म फायर र वाटर विरुद्धका प्रदर्शन हुन् वा राहुल ढालकियाको फिल्म परजानिया माथि गुजरात सरकारले लगाएका प्रतिबन्ध यी सबैलाई राजनीति प्रेरित घटना मानिन्छ । कुनै खास धर्म, जाति, क्षेत्र वा भाषासँग जोडिएका कुनै पनि पात्र वा मिथ को कलात्मक प्रस्तुतिलाई रोक्ने हो भने कुनै पनि कुराको पुनव्याख्या वा फरक व्याख्या हुन सक्दैन । न इतिहासको समीक्षा हुन सक्छ न कलात्मक अभिव्यक्ति । लेखक कलाकारहरूप्रति राज्यको व्यवहार असहिष्णु भएको र उनीहरूको हत्या भइरहेको भन्दै थुप्रै कवि कलाकार फिल्ममेकरले विरोध जनाइरहेका बेला पद्मावती प्रकरणको पनि निकै विरोध भएको छ । सबाना आजमी, जावेद अख्तरलगायतका कलाकारहरू यसविरुद्ध मुखर भएका छन् । एउटा काल्पनिक पात्रमाथि बनेको फिल्म अहिले संसारको सबभन्दा ठूलो लोकतन्त्रको असली चरित्र जाच्ने कसी बन्न पुगेको छ । प्रोपोगन्डाका रूपमा खडा गरिएको यो धरापमा अहिले सञ्जयलीला भन्सालीको करोडौंको लगानी मात्र होइन, लोकतन्त्रमा अभिव्यक्ति स्वतन्त्रता पनि फँसेको छ ।"
