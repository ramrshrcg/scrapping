शीर्षक,विवरण
समानुपातिकमा कांग्रेसएमाले हाराहारी,प्रदेश ७कांग्रेस ८एमाले ८माओवादी ४राजपा १कुल २१
एमाले र माओवादी नेताले भने पार्टी एकता प्रक्रिया छिट्टै थाल्छौं,"काठमाडौं एमाले र माओवादी केन्द्रका शीर्ष नेताहरूले वाम गठबन्धन जनताबाटै अनुमोदित भएको उल्लेख गर्दै अब पार्टी एकता प्रक्रिया छिट्टै सुरु गर्ने प्रतिबद्धता जनाएका छन् । शनिबार राजधानीमा आयोजित चियापान कार्यक्रममा दुवै दलका शीर्ष नेताले चुनावअघिको प्रतिबद्धता कार्यान्वयन गरेर अघि बढ्ने बताए ।माओवादी केन्द्रका अध्यक्ष पुष्पकमल दाहालले चुनावमा एजेन्डाकै रूपमा पार्टी एकता गर्ने प्रतिबद्धता जनाएकाले त्यसबाट पछाडि हट्न नसकिने बताए । वाम गठबन्धन पहिलो पटक परीक्षाकै रूपमा मैदानमा उत्रिएको उल्लेख गर्दै उनले त्यसलाई जनताले अनुमोदन गरिसकेकाले अब एकतातर्फ अगाडि बढ्नुपर्नेमा जोड दिए । इतिहास र जनताले स्वीकार गरिसकेका छन्, उनले भने, अब पार्टी एकतालाई अन्तिम रूप दिनुको कुनै विकल्प छैन ।पहिलो पटक वामपन्थी शक्ति एकजुट हुँदा दुई तिहाइ नजिक पुगिएको भन्दै दाहालले आगामी ५ वर्ष नेपालको स्थायित्व, विकास र सुशासनका लागि कोसेढुंगा हुने दाबी गरे । चुनावी नतिजामा एमाले र माओवादी केन्द्रको बराबर हिस्सा रहेकाले त्यसलाई सम्मान गर्नुपर्ने उनको भनाइ थियो । एमाले वरिष्ठ नेता झलनाथ खनालले संक्रमणकाल अन्त्य गरी मुलुक नयाँ युगमा प्रवेश गरेको बताउँदै चुनावी प्रतिबद्धता पूरा गर्न ढिलाइ गर्न नहुने बताए । निर्वाचन आयोगले अन्तिम नतिजा सार्वजनिक गरेपछि नयाँ सरकार निर्माण थाल्छौं, विपक्षीले लगाएका आरोपको कामबाटै जवाफ दिने बताउँदै उनले भने, लोकतन्त्र सुदृढ बनाउने र आम जनतासम्म लोकतन्त्रको प्रत्याभूति गराउनेतिर ध्यान केन्द्रित हुन्छ ।एमाले नेता माधवकुमार नेपालले तालमेलजस्तो गाह्रो कामलाई सफलतापूर्वक पूरा गरेर वाम शक्तिले आफ्नो क्षमता देखाएको उल्लेख गर्दै भने, पार्टी एकता गरेर बलियो शक्ति नबनाएसम्म मुलुकमा विकासको काम अगाडि बढ्न सक्दैन । एमाले महासचिव ईश्वर पोखरेलले चुनावअघि प्राविधिक रूपमा पार्टी एकता गर्न नसकिएको उल्लेख गर्दै अब त्यसबाट कोही पछि हट्न नमिल्ने बताए ।"
सत्ता लम्ब्याउने प्रयास,"काठमाडौं (कास) एमाले अध्यक्ष केपी ओलीले राष्ट्रिय सभा सदस्य निर्वाचन अध्यादेशमा खोचे थापेर कांग्रेसले सत्ता लम्ब्याउने प्रयास गरेको आरोप लगाएका छन् । कांग्रेसले लोकतान्त्रिक मान्यता र जनताको अभिमतलाई अवमूल्यन र अस्वीकार गरेको ओलीको आरोप छ । कानुनको खोचे थापेर, बखेडा झिकेर, जनताको अभिमतलाई अवमूल्यन र अस्वीकार गर्ने मनसाय प्रकट भएको छ, निजी निवास बालकोटमा शनिबार सञ्चारकर्मीसित ओलीले भने, मर्यादित संस्थाको अनुचित व्याख्या र प्रयोग गर्ने कुरा शोभनीय हुँदैन ।निर्वाचनबाट अल्पमतमा परेपछि राष्ट्रिय सभा आफूअनुकूल बनाउन गैरसंवैधानिक अध्यादेश लगेको दाबी गर्दै त्यसलाई सच्याउन आग्रह उनले गरे । जहाँ जे लेखे पनि मौजुदा सरकारले नै समानुपातिक सांसद छान्ने भनेर अध्यादेश लगे के हुन्छ ?, उनले प्रश्न गरे, गलत कामलाई मान्नुपर्छ भन्ने छैन ।सरकार गठनको आफ्नै अभ्यास र नजिर रहेको भन्दै नयाँ सरकार बनाउन राष्ट्रिय सभा गठन आवश्यक नरहेको ओलीले तर्क गरे । निर्वाचन आयोग पनि कानुनअनुसार चल्नुपर्ने उनले जोड दिए ।"
७० हजार मत बदर,"महोत्तरी (कास) प्रतिनिधि र प्रदेशसभा चुनावमा प्रत्यक्ष र समानुपातिक गरी जिल्लामा ७० हजारभन्दा बढी मत बदर भएको छ । यो संख्या प्रत्यक्षतर्फ सबैभन्दा बढी मत ल्याउने राजपाका शरतसिंह भण्डारीको भन्दा झन्डै तेब्बर हो । भण्डारीले प्रतिनिधिसभा सदस्यमा ३० हजार ७ सय २२ मत ल्याएर जित हासिल गरेका थिए । बदर मतपत्रमा औंलाको ल्याप्चे, एकभन्दा बढी चिह्नमा छाप, अस्पष्ट स्वस्तिक चिह्न जस्ता त्रुटि देखिएका छन् । जिल्लाका ४ प्रतिनिधिसभामा २ लाख १४ हजार ७ सय ९९ मत खसेकोमा १५ हजार २ सय ८० मत बदर भएको छ । प्रदेशसभातर्फ क र ख गरी आठै क्षेत्रमा जम्मा १२ हजार ४ सय ५९ गरी प्रत्यक्षमा २७ हजार ७ सय ३९ मत बदर भएको जिल्ला निर्वाचन कार्यालयले जनाएको छ ।समानुपातिकमा भने प्रतिनिधिसभा सदस्यतर्फ २६ हजार २ सय ३५ र समानुपातिककै प्रदेशसभामा ३६ हजार ५ सय ६४ गरी ४२ हजार ७ सय ९९ मत बदर भएको कार्यालयले जनाएको छ । प्रत्यक्ष र समानुपातिकतर्फको मिलाउँदा ७० हजार ५ सय ३८ मत बदर भएका छन् ।"
देउवाले दाहाललाई भने राष्ट्रपतिलाई नउक्साउनुस्,"काठमाडौं प्रधानमन्त्री शेरबहादुर देउवाले संवैधानिक भावना र मर्मविपरीत राष्ट्रपति विद्यादेवी भण्डारीले राष्ट्रिय सभा सदस्य निर्वाचनसम्बन्धी अध्यादेश रोकेर राखेको भन्दै असन्तुष्टि जनाएका छन् । माओवादी केन्द्रका अध्यक्ष पुष्पकमल दाहालसँग शनिबार बिहान बालुवाटारमा भएको वान टु वान वार्तामा देउवाले जनादेशको भावनाअनुसार आफू सत्ता हस्तान्तरण गर्न आतुर रहे पनि राष्ट्रिय सभा निर्वाचनसम्बन्धी अध्यादेश राष्ट्रपतिबाट प्रमाणीकरण नभएकाले समस्या आएको बताए । म सत्ता हस्तान्तरण गर्न आतुर छु, दाहालसँगको भेटमा प्रधानमन्त्री देउवाले भने, राष्ट्रिय सभा गठन भएर संघीय संसद्ले पूर्णता पाउनासाथ म सत्ता हस्तान्तरण गर्छु । जारी निर्वाचन प्रक्रिया नसकी सरकार छाड्न नमिल्ने भन्दै देउवाले दाहाललाई राष्ट्रिय सभा गठनमा किचलो नझिक्न आग्रहसमेत गरेका थिए ।प्रधानमन्त्री देउवाले दाहालसँगको कुराकानीबारे आफ्नो निजी सचिवालयलाई ब्रिफिङ गरेका थिए । एमाले अध्यक्ष केपी ओलीले राष्ट्रपतिलाई असंवैधानिक काम गर्न उक्साएको दु:खेसो पोख्दै उनले राष्ट्रपति संस्थालाई विवादमा नतान्न पटकपटक आग्रह गरेका थिए । असंवैधानिक काम गर्न राष्ट्रपतिलाई बाध्य पार्ने काम तपाईंहरूबाट नहोस्, दाहालसँग प्रधानमन्त्रीको भनाइ उद्धृत गर्दै प्रधानमन्त्रीका प्रेस संयोजक गोविन्द परियारले भने, ओलीजी र तपार्इंहरूले नै उक्साएर राष्ट्रपतिले अध्यादेश प्रमाणीकरण गर्नुभएको छैन । यसलाई जति चाँडै अघि बढाउन दिनुहुन्छ, सरकार हस्तान्तरणको प्रक्रिया पनि त्यति नै चाँडो हुन्छ ।राष्ट्रपतिलाई कुनै पनि अध्यादेश रोकेर राख्ने संवैधानिक अधिकार नभएको भन्दै प्रधानमन्त्री देउवाले संविधानको धारा ६६ मा उल्लिखित राष्ट्रपतिको काम, कर्तव्य र अधिकारसम्बन्धी व्यवस्थाप्रति दाहालको ध्यान खिचेका थिए । संविधानमा राष्ट्रपतिले के गर्न हुने, के गर्न नहुने प्रस्ट छ, राष्ट्रपतिले यसरी अध्यादेश रोकेर राख्न मिल्दैन, प्रधानमन्त्रीको भनाइ थियो । राष्ट्रिय सभा गठनका लागि अध्यादेशमा सहमति खोज्न माओवादी अध्यक्ष दाहाल प्रधानमन्त्री देउवासँग छलफलका लागि शुक्रबार बिहान बालुवाटार पुगेका थिए । दाहालको निजी सचिवालयका अनुसार प्रधानमन्त्री देउवालाई नयाँ जनादेश आइसकेको अवस्थामा संवैधानिक र राजनीतिक नियुक्ति नगर्न पनि दाहालले आग्रह गरे । निर्वाचनले नयाँ जनादेश दिएको सन्दर्भमा कामचलाउ सरकारले महत्त्वपूर्ण निर्णय र नियुक्ति नगर्न प्रधानमन्त्रीलाई आग्रह गर्नुभएको छ, दाहालका प्रेस संयोजक मनोहरि तिम्सिनाले भने, अत्यावश्यक निर्णय गर्नुपरे राजनीतिक सहमति जुटाउन पनि प्रधानमन्त्रीलाई सचेत गराउनुुभएको छ ।राष्ट्रिय सभा निर्वाचनबारे प्रमुख तीन दलबीच समझदारी आवश्यक रहेको धारणा राख्दै दाहालले यसबारे एमाले अध्यक्ष ओलीसँग थप छलफल गर्ने आश्वासन दिएका थिए । उनले देउवासित एकल संक्रमणीय मतका आधारमै राष्ट्रिय सभा निर्वाचन गर्न सहमति जुटे पनि आफूलाई आपत्ति नहुने बताएको बालुवाटार स्रोतले जनायो । निर्वाचनपछि पहिलोपटक औपचारिक भेटमा देउवा र दाहालबीच बधाई आदानप्रदानसमेत चलेको थियो । देउवाले माओवादी अध्यक्ष दाहाललाई स्वयंले चुनाव जितेकामा र पार्टीलाई राम्रो स्थान दिलाउन सफल भएको बधाई दिए । दाहालले पनि चुनाव हुँदैन भन्ने आशंकाबीच निष्पक्ष, स्वतन्त्र र भयरहित वातावरणमा निर्वाचन सम्पन्न गराएकामा देउवालाई बधाई दिएको बालुवाटार स्रोतले जनायो । तपाईंको नेतृत्वमा चुनाव सम्पन्न भएपछि सात दशक लामो अस्थिर राजनीतिको अन्त्य भएको छ, दाहालले देउवाको प्रशंसा गर्दै भनेका थिए । सरकारले एकल संक्रमणीय निर्वाचन पद्धतिका आधारमा राष्ट्रिय सभा गठन गर्ने व्यवस्थासहितको अध्यादेश दुई महिनाअघि नै राष्ट्रपति कार्यालयमा पठाएको थियो । बहुमतीय प्रणालीअनुसार चुनाव हुनुपर्ने एमाले र माओवादी केन्द्रको अडानका कारण राष्ट्रिय सभा गठनसम्बन्धी विधेयक संसद्बाट पारित हुने अवस्था थिएन । विधेयकमा सहमति खोज्ने सिलसिलामा विवाद चल्दै गर्दा रूपान्तरित संसद्को आयु सकिएको थियो । असोज २८ मा संसद् अन्त्य भएपछि सरकारले समानुपातिक प्रतिनिधित्वको सिद्धान्तबमोजिम एकल संक्रमणीय मतका आधारमा निर्वाचित हुने सदस्य भन्ने प्रावधानसहितको अध्यादेश जारी गर्न राष्ट्रपतिसमक्ष सिफारिस गरेको थियो । उक्त अध्यादेशलाई एमालेले असंवैधानिक भन्दै आएको छ । एमाले र माओवादी केन्द्र बहुमतीय निर्वाचन पद्धतिबाटै राष्ट्रिय सभाको निर्वाचन हुनुपर्ने अडानमा छन् । राष्ट्रपति कार्यालयले अध्ययनका क्रममा रहेको भन्दै उक्त अध्यादेश प्रमाणीकरण गरेको छैन । जसलाई लिएर कांग्रेसले राष्ट्रपतिको भूमिकामाथि नै प्रश्न उठाएको छ । एमाले अध्यक्ष ओलीले उक्त अध्यादेश गैरसंवैधानिक रहेकाले प्रमाणीकरण नगर्न राष्ट्रपतिलाई शुक्रबार भेटेरै आग्रह गरेका थिए । भेटमा ओलीले पहिलो हुने र समानुपातिक निर्वाचन प्रणालीलाई मात्रै संविधानले चिन्ने हुँदा त्यसविपरीतको प्रावधान रहेको अध्यादेश प्रमाणीकरण गर्न नहुने भनी राष्ट्रपतिलाई आग्रह गरेका थिए । उता प्रधानमन्त्री देउवाले बिहीबारै राष्ट्रपतिलाई भेटेर समानुपातिकतर्फको मतगणना सम्पन्न हुनासाथ राष्ट्रिय सभाको निर्वाचन सुरु गर्नुपर्ने भएकाले अध्यादेश जारी गर्न आग्रह गरेका थिए । राष्ट्रिय सभा निर्वाचन नभएसम्म प्रतिनिधिसभाले समेत पूर्णता पाउन सक्दैन । संविधानअनुसार संघीय संसद्मा प्रतिनिधित्व गर्ने प्रत्येक राजनीतिक दलबाट निर्वाचित कुल सदस्य संख्याको एक तिहाइ सदस्य महिला हुनुपर्ने व्यवस्था छ । संघीय संसद्अन्तर्गत प्रतिनिधिसभा र राष्ट्रिय सभा पर्छन् । निर्वाचन आयोगले दलहरूले प्राप्त गरेको मत प्रतिशतका आधारमा सिट निर्धारण गर्छ । सिट निर्धारणसँगै एक तिहाइ महिला प्रतिनिधित्वका लागि आयोगले समानुपातिक प्रणालीतर्फ महिला कोटा तोक्नुपर्ने भएकाले त्यसका लागि राष्ट्रिय सभाको निर्वाचन पहिले हुनुपर्ने हुन्छ ।संविधानबमोजिम राष्ट्रिय सभामा प्रत्येक प्रदेशबाट ३ जना महिला, एक जना दलित र अपांगता भएका वा अल्पसंख्यकमध्येबाट एक जनासमेत ८८ जना गरी ५६ जना निर्वाचित हुने व्यवस्था छ । सरकारको सिफारिसमा एक जना महिलासहित तीन जना राष्ट्रपतिले मनोनयन गर्ने व्यवस्था छ ।"
अध्यादेश रोक्न मिल्दैन,"काठमाडौं (कास) प्रधानमन्त्री शेरबहादुर देउवाले राष्ट्रिय सभा निर्वाचनसम्बन्धी अध्यादेशबारे संविधान विद्हरूसँग छलफल गरेका छन् । कांग्रेस निकट करिब एक दर्जन वरिष्ठ कानुन व्यवसायीसँग शनिबार भएको छलफलमा पार्टीका वरिष्ठ नेता रामचन्द्र पौडेल र पूर्वमहामन्त्री कृष्णप्रसाद सिटौला पनि थिए । प्रधानमन्त्री देउवाले दुई महिनाअघि सरकारद्वारा सिफारिस उक्त अध्यादेश राष्ट्रपतिले रोकेर राख्न वा फर्काउन मिल्नेनमिल्नेबारे कानुन व्यवसायीसँग राय मागेका थिए । कानुन व्यवसायीहरूले राष्ट्रपतिबाट दलको प्रभावमा अध्यादेश अडकाएर राख्नु गलत परम्परा भएको भन्दै संविधानअनुसार त्यसो गर्न नमिल्ने राय प्रधानमन्त्रीलाई दिएका थिए ।संविधानविद् पूर्णमान शाक्यले संविधानअनुसार सरकारले पेस गरेको अध्यादेश राष्ट्रपतिले रोक्न नमिल्ने बताए । पहिला राष्ट्रिय सभा गठनपछि मात्रै प्रतिनिधिसभाको समानुपातिकतर्फको सिट बाँडफाँट हुने भएकाले राष्ट्रपतिले अडकाउन मिल्दैन, शाक्यले भने । राष्ट्रिय सभा गठन नगरी प्रतिनिधिसभाले पूर्णता नपाउने भएकाले सरकार निर्माणमा समेत ढिलाइ हुने कानुन व्यवसायीहरूको भनाइ थियो । संविधानविद् हरिहर दाहालले राष्ट्रपतिले अध्यादेश रोकेर असंवैधानिक काम गरेको बताउँदै यसले प्रधानमन्त्री चयनमा समेत प्रभाव पार्ने बताए । नेपाल बार एसोसिएसनका पूर्वअध्यक्षसमेत रहेका दाहालले समानुपातिक समावेशी प्रतिनिधित्वका लागि पनि एकल संक्रमणीय मतकै आधारमा राष्ट्रिय सभाको गठन आवश्यक रहेको धारणा राखे । अर्का वरिष्ठ अधिवक्ता महादेव यादवले पनि दाहाल र शाक्यकै जस्तो राय प्रधानमन्त्रीलाई दिएका थिए ।"
पशुपति क्षेत्रमा डेढ दर्जन संरचना पुनर्निर्माण हुँदै,"काठमाडौं विश्व सम्पदामा सूचीकृत पशुपतिनाथ क्षेत्रमा डेढ दर्जन संरचना पुनर्निर्माण गरिँदै छन् । राष्ट्रिय पुनर्निर्माण प्राधिकरण र संस्कृति, पर्यटन तथा नागरिक उड्डयन मन्त्रालयबाट आएको बजेटबाट पशुपति क्षेत्र विकास कोषले ती संरचना पुनर्निर्माण सुरु गरेको हो । मन्त्रालयबाट मन्दिरका संरचना पुनर्निर्माण गर्न यस वर्ष ४४ करोड ४१ लाख ७५ हजार रुपैयाँ प्राप्त भएको कोषले जनाएको छ । कोषले तीन चरणमा गरी प्रत्येक संरचना निर्माण शीर्षकमा रकम पाउनेछ । भुवनेश्वरीदेखि दक्षिणढोकासम्म ढल, बाटो निर्माण, इँटापाखामा प्रस्तरफलक छाप्ने, वनकालीमा उद्यान विकास र भष्मेश्वर सत्तल जीर्णोद्धार भइरहेका छन् । पुनर्निर्माण कार्य भइरहेका संरचनामा गुह्येश्वरी मन्दिर प्राङ्गण र धर्मशाला जीर्णोद्धार, पशुपतिनाथको भान्सा पुनर्निर्माण, भण्डारखाल बगैंचाको घेरा पर्खाल निर्माण पनि छन् । सोभानियर पसल निर्माण, पुरातात्त्विक उत्खनन कार्य चलिरहेका छन् । राष्ट्रिय पुनर्निर्माण प्राधिकरणले भूकम्पले पूर्ण रूपमा क्षतिग्रस्त संरचना कोषले निर्माण गर्ने जनाएको छ । प्राधिकरणबाट गोरखनाथ मन्दिर पश्चिमको सत्तल, घ्याम्पे सत्तल, शंकराचार्य मन्दिर निर्माण भइरहेको छ । यसबाहेक कुलानन्द झा र वनकाली सत्तलका साथै अमरकान्तेश्वर, सुरेशकान्तेश्वर मन्दिर प्राधिकरणमार्फत निर्माणका क्रममा छन् । पाँचै जना भट्टको आवास मर्मत, गुह्येश्वरी चौघेरा सत्तल, बाग्मती किनारको सत्तल, पन्ध्रशिवालय सत्तल पनि निर्माणका क्रममा छन् । दुइटा चौतरिया शिवालय, कोटीलिंगेश्वर मन्दिर पनि निर्माण हुँदैछन् ।स्मारक भत्काउँदा निस्केका भग्नावशेष हटाउने कार्य समाप्त भइसकेको कोषले जनाएको छ । शंकरनारायण सत्तल भत्काइसकिएको कोषका उपनिर्देशक राजेन्द्रधर राजोपाध्यायले बताए । पुनर्निर्माण प्राधिकरणबाट भने साढे २० लाख जति पुनर्निर्माणका लागि कोषले पाएको छ । उपनिर्देशक राजोपाध्यायले मृगस्थलीमा ८० भन्दा बढी ससाना मन्दिर रहे पनि यस वर्ष ५ वटाको निर्माण थालिने बताए । एउटा मन्दिरको नक्सांकन र लागत इस्टिमेट गरी पाँचैको एकैपल्ट लागत इस्टिमेट गर्यौं, राजोपाध्यायले भने, तर पुरातात्त्विक सम्पदा भएकाले सबैको बेग्लाबेग्लै नक्सांकन गर्नुपर्ने भएको छ ।उक्त क्षेत्रमा बेलायतको डोरह्याम युनिभर्सिटी, युनेस्को, पुरातत्त्व विभागबाट भण्डारखाल, लगनगाछी क्षेत्रमा उत्खनन भइरहेको छ । सिक्का र पुराना सरसामान भेटिएका छन् । पछि सबै सार्वजनिक गरी संग्राहलय बनाउने योजना छ, कोषका एक कर्मचारीले भने । दाताको रकम परिचालन गरी कोषले राजराजेश्वरीको श्राद्धपाटी, किरियापुत्री भवन र वनकाली पार्क निर्माण गरिसकेको छ । कोषले पशुपतिनाथ मन्दिरको प्राङ्गणभित्रको लालगणेश मन्दिर पुनर्निर्माण आफ्नै रकमबाट गरिएको जनाएको छ ।"
स्थानान्तरणको माग,"सिकारीबास (पर्सा) गाउँकै पाका ७८ वर्षीय नारायण अर्यालका बुवा २००९ सालमा गुल्मीबाट बसाइँ सरेर यहाँ आउँदा उनको जुगाको रेखी बसेको थिएन । अहिले कपाल चाँदीजस्तै सेतो फुलेको छ । छोरानातिहरू रोजगारीका लागि देशविदेश हिँडिसके । उनी भने पुख्र्यौली घर कुरेर बसेका छन् । घरबार चट्टै छोडेर जान पनि सकिएन, उनले भने, पुख्र्यौली सम्पत्ति भनेकै यही एउटा घर र खेतबारी हो । चितवन राष्ट्रिय निकुञ्जले बस्ती स्थानानान्तरण गरिदिन्छ कि भन्ने झिनो आशा अझै पनि आफूलाई रहेको उनले बताए । अब आफ्नो अन्तिम इच्छानै सिकारीबास बस्ती निकुञ्ज बाहिर घर बसेको हेर्ने रहेको उनले बताए । अभाव र पीडाबीच आफ्नो पूरै जीवन गुज्रे पनि अब आफूलाई जंगलको बासबाट मुक्ति चाहिएको उनले बताए ।कात्तिकमा निकुञ्जबाट आएको हात्तीले भत्काएको आफ्नो घर अझै पुनर्निर्माण गर्न नपाएको पिरलो उनलाई छ । तत्कालीन पर्सा वन्यजन्तु आरक्षभित्रकै अर्को मानव बस्ती रामभौरीभाठालाई उतिबेलाको आरक्ष प्रशासनले करिब ७ वर्षअघि स्थानान्तरण गरे पनि निकुञ्जले भने आफूहरूको बस्ती स्थानान्तरण नगरेको उनले गुनासो गरे । हामी कति पीडा र दु:खले यहाँ बसेका छौं कसले बुझिदिने, उनले भने, हामीले यो जंगलको बासबाट कहिले मुक्ति पाउने ।वीरगन्ज ठोरी हुलाकी सडक खण्डबाट ५ किमिभित्र चितवन राष्ट्रिय निकुञ्जको घना जंगल बीच रहेको यो बस्ती ठोरी गाउँपालिका वडा नं ३ मा पर्छ । करिब ५० घरधुरी रहेको यो पुरानो विकट बस्तीमा बिजुली बत्ती, खानेपानी, सिँचाइ, स्वास्थ्य चौकीजस्ता सुविधा अझै पुगेको छैन । गाउँमा रहेको एउटा प्राथमिक विद्यालय पनि शिक्षक नियमित सञ्चालन हँुदैन । करिब २ सय ५० मतदाताले भोट हाल्न पनि ओडार मतदान केन्द्रसम्म पुग्न १० किमि हिँड्नुपर्छ । गाउँमा खाने पानी सुविधा छैन । स्थानीयले खाने पानी ल्याउन डोहरम खोला पुगेर आउन करिब आधा घण्टा समय लाग्छ । ज्वरोले थलिए मात्र पनि सिटामोल लिन स्थानीयले आधा दिन पैदल हिँडनुपर्ने बाध्यता छ । गाउँका अधिकांश निरक्षर छन् । साक्षरले पनि ५ कक्षा माथि पढेका छैनन् । स्थानीय बमभोला महतो पनि आफूहरू जंगलको बासबाट मुक्ति चाहिएको बताउँछन् । हामीलाई यो जंगली टापुको जीवन अब चाहिएन, उनले भने, हाम्रो यो विकट बस्तीलाई नै निकुञ्ज बाहिर नयाँ ठाउँमा स्थानान्तरण गरी दिनुपर्यो । वैशाख १ गते गोठालो जाँदा भालुले आक्रमण गरेर आफ्नो दाहिने खुट्टामा घाउ बनाइदिएको उनले बताए । वन्यजन्तुका कारण आफूहरूको ज्यान मात्र नभई घर, बालीनालीको समेत सुरक्षा नरहेको उनले बताए । पर्सा निकुञ्जका प्रमुख संरक्षण अधिकृत हरिभद्र आचार्यले सिकारीबास भौगोलिक रूपमा पर्सा जिल्लाको भूभागमा परे पनि उक्त बस्ती चितवन राष्ट्रिय निकुञ्ज क्षेत्रभित्र पर्ने बताए । बस्ती स्थानान्तरणको माग गर्दै स्थानीय बासिन्दा हाम्रो कार्यालयमा आउनुभएको थियो, उनले भने, त्यो बस्ती चितवन निकुञ्जभित्र पर्छ त्यहीं निकुञ्ज प्रशासनसँग बस्ती स्थानानान्तरणको लिखित माग गर्न पठाएका छौं । चितवन निकुञ्ज प्रशासनले स्थानीयको मागका सम्बन्धमा विचार गर्न सक्ने उनले बताए ।"
सांस्कृतिक केन्द्र बनाउन माग,"ललितपुर पाटनका बुद्धिजीवीहरूले ललितपुरलाई सांस्कृतिक केन्द्र बनाउन निर्वाचित प्रतिनिधिसभा र प्रदेशसभाका सदस्यहरूसँग माग गरेका छन् । उपत्यकाका तीन जिल्लामध्ये ललितपुर कला संस्कृतिको दृष्टिकोणले ऐतिहासिक महत्त्वको थलो भएको भन्दै पाटनवासीले माग गरेका हुन् ।सिंगो जिल्ला मूर्तिकला, धातुकला, प्रस्थरकला, ताम्रकला, हस्तकला, शिल्पकला, चित्रकलाका लागि प्रख्यात मानिन्छ । ललितपुरमा किराती शासकलाई मल्लहरूले बिदा गरेको ठाउँ च्यासल टोल, भक्तपुरका राजा नरेन्द्रदेवले १२ वर्षसम्म खडेरी परेका बेलामा भारतको कामाक्षकामरूपी पर्वतबाट रातो मस्त्येन्द्रनाथलाई नेपाल ल्याउँदाको १२ शताब्दीको दुर्लभ शिलालेख, अभिलेख तथा मूर्ति छ । मुलुकमा मात्र नभई भारतमा समेत विरलै मात्र पाइने धनधान्यकी देवी लक्ष्मीलाई दुइटा हात्तीले कलश उचालेर अभिषेक गरिएको गजलक्ष्मीको मूर्ति यहीं छ । अहिले यी कला संस्कृति लोपन्मुख अवस्थामा छन् । पाटनका ताम्रकलाकार रविन्द्रराज ताम्राकारले ललितपुरलाई सांस्कृतिक जिल्ला (राजधानी) घोषणा भएमा पुस्तांैदेखि हस्तान्तरण हँुदै आएको कला सीपको जर्गेना गर्न सकिने बताए । पाटनमा लिच्छविकालदेखि सञ्चालन हुँदै आएका पुख्र्याैली सीप जेनतेन सञ्चालनामा छन्, उनले भने, जुन कला हेर्न बर्सेनि पाटन आउने विदेशी पर्यटकसँग उठाइएको शुल्क ललितपुर महानगरपालिकाको मुख्य आम्दानीको स्रोत बन्दै गएको छ । ताम्राकार समाजका अध्यक्षसमेत रहेका ताम्राकारका अनुसार काठमाडौं र भक्तपुरको भन्दा पुरानो बस्ती पाटन हो । सांस्कृतिक जिल्ला घोषणा भएमा यहाँको पुरातात्त्विक महत्त्वका ऐतिहासिक स्थलको संरक्षण संवद्र्धन गर्न प्रदेश सरकार र स्थानीय सरकारबाट विशेष कानुन बनाउन सकिन्छ, उनले भने ।पाटनवासीले प्रदेश नं ३ को नामकरण नेपालमण्डल प्रदेश राख्नसमेत माग गरेका छन् । भौगोलिक, सामाजिक बनोट र ऐतिहासिक पृष्ठभूमिलाई मध्यनजर गरेर प्रदेश नं ३ को नामकरण नेपालमण्डल प्रदेश राख्न उपयुक्त हुने विनोद ताम्राकारले बताए । प्रदेश नं ३ मा नेपाल र तामाङ भाषालाई सरकारी कामकाजीको भाषा बनाउन निर्वाचित सदस्यहरूले पहल गर्नुपर्नेमा उनको जोड छ । निर्वाचन क्षेत्र नं ३ प्रतिनिधिसभा सदस्यमा निर्वाचित पम्फा भुसालले ललितपुरलाई सांस्कृतिक जिल्ला घोषणा गर्न पहल गरिने प्रतिबद्धता जनाइन् । अबको पाँच वर्षमा मुलुक आर्थिक समृद्धि र सम्पन्नताको दिशामा जानेछ, उनले भनिन् । माओवादी केन्द्रका प्रवक्तासमेत रहेकी भुसालले ललितपुरमा रहेका मूर्त, अर्मूत संस्कृति, कला सम्पदालाई जगेर्ना गर्न सांस्कृतिक जिल्ला (राजधानी) बनाउने बताइन् । पर्यटकीय गन्तव्य, होमस्टेमार्फत ललितपुरलाई समृद्ध र सम्पन्न बनाउने योजना छ, उनले भनिन् । क्षेत्र नं २ का प्रतिनिधिसभा सदस्यमा निर्वाचित कृष्णलाल महर्जनले काम गर्ने बेला आफूलाई उचित सल्लाह, सुझाव दिन आग्रह गरे । क्षेत्र नं २ क का प्रदेशसभा सदस्य माधव पौडेलले ३ नंं प्रदेशको स्रोत र साधनको उचित परिचालन गरी यहाँको सामथ्र्यलाई अधिकतम प्रयोग गर्ने योजना सुनाए । क्षेत्र नं २ ख का प्रदेशसभा सदस्य ज्ञानेन्द्र शाक्यले पाटनको धार्मिक, सांस्कृतिक र पुरातात्त्विक सम्पदाको संरक्षण गरेर समृद्धिको दिशामा अघि बढ्नुपर्नेमा जोड दिए ।"
दुर्घटनामा ३ को मृत्यु,विराटनगर (कास) झापाका छुट्टाछुट्टै स्थानमा भएका सवारी दुर्घटनामा तीन जनाको मृत्यु भएको छ । बाह्रदशी गाउँपालिका ३ मा मे४प ४३९६ नम्बर मोटरसाइकल अनियन्त्रित भई कल्भर्टमा ठोक्किँदा १७ वर्षीय सोनु गणेशको शुक्रबार राति मृत्यु भएको प्रहरीले जनाएको छ । यस्तै कमल गाउँपालिका ५ मा को१ख ३३११ नम्बरको बस र मे७प ३८८३ नम्बर मोटरसाइकल ठोक्किँदा मोटरसाइकल चालक स्थानीय दिनेश पोखरेलको मृत्यु भएको छ । झापाकै शिवसताक्षी नगरपालिका ८ मा मे९प २६२९ नम्बरको मोटरसाइकलले ठक्कर दिँदा स्थानीय ६० वर्षीय बालकृष्ण प्रधानको मृत्यु भएको प्रहरीले जनाएको छ ।
जयतु संस्कृतम्मा पोख्रेल,"काठमाडौं (कास) २००४ को जयतु संस्कृतम् आन्दोलनको पृष्ठभूमिमा २०५५ सालमा स्थापना भएको जयतु संस्कृतको अध्यक्षमा डा बद्री पोख्रेल चयन भएका छन् । संस्थाको शुक्रबार भएको अधिवेशनले उपाध्यक्षमा प्राडा विष्णुप्रसाद शर्मा देवकोटा तथा सदस्यहरूमा डा नवराज कट्टेल, डा श्रीराम अधिकारी, डा मुकुन्दप्रसाद लामिछाने, प्रा विद्याकुमारी वज्राचार्य, प्राडा काशीनाथ न्यौपाने, कृष्ण ज्ञवाली र कमल रिजाललाई चयन गरेको छ । संस्कृत संस्कृतिको संरक्षण तथा उत्थानमा संस्था अझ क्रियाशील भएर लाग्ने नवनिर्वाचित अध्यक्षले बताए ।"
घरजग्गा फिर्ताको माग,सल्यान (कास) द्वन्द्वको समयमा माओवादीले कब्जा गरेको घरजग्गा फिर्ताका लागि बाग्चौर नगरपालिका ४ देउरालीखोलाका कृतिबहादुर बस्नेतले बाग्चौर नगरपालिकामा निवेदन दिएका छन् । उनले क्षतिपूर्ति सहित घरजग्गा फिर्ता पाउनुपर्ने माग राखेका हुन् । विगतमा जिल्ला प्रशासन कार्यालयलगायतका निकायमा निवेदन दिए पनि सुनुवाइ नभएको भन्दै नगरपालिकामा निवेदन दिएको बस्नेतले बताए ।
सार्वजनिक स्थलमा धूमपान रोक,"खोटाङ (कास) जिल्लाको रुपाकोट मझुवागढी नगरपालिकाले सार्वजनिक स्थलमा धूमपान सेवनमा रोक लगाएको छ । धूमपान तथा सुर्ती सेवनबाट हुने मानवीय क्षति कम गर्नका लागि नगरपालिकाले हालै सार्वजनिक स्थलमा चुरोट, बिँडी, सुर्तीलगायतका धूमपान सेवनमा रोक लगाएको हो । सार्वजनिक स्थलमा धूमपान गरेको पाइएमा जनही पाँच सय जरिवाना गरिने रुपाकोट मझुवागढी नगरपालिकाका मेयर दिपनारायण रिजालले बताए ।"
विश्व बैंकले वनलाई ३ अर्ब दिने,"काठमाडौं (कास) वन मन्त्रालयले तयार गरेको वन लगानी कार्यक्रम (फरेस्ट इन्भेस्टमेन्ट प्रोग्राम) लाई विश्व बैंकको जलवायु लगानी कोष (क्लाइमेट इन्भेस्टमेन्ट फन्डसीआईएफ) ले स्वीकृत गरेको छ । करिब ११ अर्ब रुपैयाँको ८ वर्षे उक्त कार्यक्रम कार्यान्वयनका लागि विश्व बैंकले करिब साढे २ अर्ब रुपैयाँ सहयोग गर्नेसमेत निर्णय गरेको छ । वन लगानी कार्यक्रमसँगै जोडिएको समर्पित अनुदान संयन्त्र अन्तर्गत नेपालका आदिवासी जनजाति तथा वनमा आश्रित स्थानीय समुदायको क्षमता अभिवृद्धिका लागि कोषले थप करिब ५० करोड रुपैयाँ सहयोग गर्ने निर्णय गरेको जानकारी वन मन्त्रालयका प्रवक्ता धनञ्जय पौडेलले दिए । उक्त कार्यक्रम विश्व बैंकको मुख्यालय वासिङ्टन डीसीमा यसै साता भएको जलवायु परिवर्तन कोषको बैठकले स्वीकृत गरेको हो । मन्त्रालयका सचिव युवकध्वज जीसीसहित अर्थ मन्त्रालयका सहसचिव वैकुण्ठ अर्याल, वन मन्त्रालयका प्रवक्ता तथा वैदेशिक सहयोग समन्वय महाशाखा प्रमुख पौडेल र रेड कार्यान्वयन केन्द्रका प्रमुख सिन्धुप्रसाद ढुंगानाको टोलीले वन लगानी योजना प्रस्तुत गरेको थियो । करिब ११ अर्ब रुपैयाँ खर्च हुने वन कार्यक्रम मन्त्रालयअन्तर्गतको रेड कार्यान्वयन केन्द्रले तयार गरेको हो । योजना बनाउन पनि विश्व बैंकले सहयोग गरेको थियो । वन विनाश र वनको क्षयीकरण रोकेर वनको दिगो व्यवस्थापनबाट कार्बन उत्सर्जन न्यूनीकरण गर्ने रेडप्लस कार्यक्रम मा सहभागी भएका अल्पविकसित तथा विकासशील देशहरूले जलवायु लगानी कोष (सीआईएफ) अन्तर्गतको वन लगानी कार्यक्रममा सहभागी हुन पाउने व्यवस्था छ । अरू मुलुकले पनि उक्त कोषको सहयोगमार्फत कार्यक्रम सञ्चालन गरेका छन् । नेपालले उक्त कार्यक्रमअन्तर्गत सामुदायिक वनलगायत समुदायमा आधारित वनको दिगो व्यवस्थापन, वनमा आधारित अर्थतन्त्रको विकास, निजी वनको विकास, समुदाय र प्रकृतिमा आधारित पर्यटन र उन्नत प्रविधिको जलाधार व्यवस्थापन शीर्षकका ५ वटा परियोजना पेस गरेको छ । प्रस्तावित कार्यक्रमले आगामी ८ वर्षमा करिब २ लाख हेक्टर समुदायमा आधारित वनको दिगो व्यवस्थापन, १० हजार हेक्टर हैसियत बिग्रिएका डाँडापाखाहरूको स्थानीय समुदायमार्फत उन्नत प्रविधियुक्त भूसंरक्षण, १० हजार हेक्टर निजी जग्गामा छोटो समयमा फाइदा दिने वृक्षरोपणका लागि अनुदान, वनमा आधारित उद्यम विकासमा लगानी गर्न निजी क्षेत्रलाई सहुलियत दरको ऋण सहायताजस्ता कार्यक्रम समेटेको छ । समुदायमा आधारित वन व्यवस्थापनबाट महिला, मधेसी, आदिवासीजनजाति, दलितलगायत पछि पारिएका समुदायले लाभ लिने गरी कम्तीमा १ लाख ५० हजार घरधुरीको जीवनस्तरमा सुधार र जलाधार व्यवस्थापनबाट २० हजार घरधुरीको जीविकोपार्जनमा प्रत्यक्ष लाभ पुर्याइनेछ ।"
नयाँ सरकारको कार्यभार,"जनताले कम्युनिस्टहरुलाई शंकाको सुविधासम्म दिएका हुन् । यसलाई विश्वासको ठोस धरातलमा उभ्याउने दायित्व गठबन्धनको हो ।ज नता सितिमिति बोल्दैनन् तर जब बोल्छन्, दिगदिगन्त थर्किने गरी बोल्छन् । हो, यसपटक ती २०४६ वा २०६२६३ सालजस्तो सडकमा उत्रेर जिन्दावाद र मुर्दावादको भाषामा बोलेनन् । तिनले देशदुनियाँले सुइँकोसमेत नपाउने गरी आफ्नो आवाज मतपेटिकामा भरे । र, जब त्यो बाकस खुल्यो, संसार चकित भयो । कम्युनिस्टहरूले जिते भने अधिनायकवाद ल्याउँछन् भन्ने कांग्रेसको चुनावी कोकोहोलो पत्याएनन् । बरु वाम गठबन्धनले देखाएको स्थिर सरकार, विकास र समृद्धिको सपनालाई पत्याए । यतिबेला वाम गठबन्धनले संघीय संसद् र ६ वटा प्रदेशमा पाएको सुविधाजनक बहुमत त्यसैको प्रमाण हो । प्रत्यक्ष चुनावमा वाम गठबन्धनको जितको अनुपातलाई समानुपातिक मतले केही घटाउनेछ । र प्रत्यक्षतर्फ तेस्रोमा खुम्चिनुपरेको कांग्रेसलाई दोस्रो बनाएर ठूलै राहत दिनेछ । यो सानो आलेखमा जितको संख्यात्मक जोडघटाउजस्ता प्राविधिक विषय वा बोझिलो सैद्धान्तिकवैचारिक कुरामा अल्मलिनतिर नलागेर अब बन्ने वाम सरकारका तात्कालिक कार्यभारबारे संक्षिप्त चर्चा गरिनेछ ।१ प्रारम्भिक कार्यभार भनेको छरितो सरकार निर्माण गर्ने हो । संविधानले मन्त्रिपरिषदको संख्या २५ तोकिदिएको छ । विगतमा मनपर्दी जम्बो मन्त्रिपरिषद् बनाउने अभ्यासको पृष्ठभूमि छ । यस्तोमा यो संख्याभित्र एउटै दलको बहुमत भएको अवस्थामा त आकांक्षीहरूलाई व्यवस्थापन गर्न कठिन हुन्थ्यो भने यो त गठबन्धन हो । यतिबेला एमाले र माओवादी केन्द्र दुवैतिर महत्त्वाकांक्षाको ज्वारभाटा उठेको हुन सक्छ । अत: सुरुमै यसले ठूलो सकस निम्त्याउन सक्छ । यस्तोमा भागबन्डा मिलाउने वा पालो पुर्याउनेभन्दा पनि विगतमा आफ्नो ल्याकत देखाइसकेका तथा जनताले सह्राएका र सम्भावनायुक्त सांसदहरूलाई अघि सार्ने साहसिक निर्णय गर्ने आवश्यकता हुन्छ । जहाँसम्म सरकारको नेतृत्वको सवाल छ, त्यो हिजोको ६०४० र चुनाव परिणामको आलोकमा स्वभावत: केपी ओलीमा जाने कुरामा कुनै द्विविधा देखिँदैन तर कुरा त्यहीं रोकिँदैन । जुन बेला पार्टी एकीकरण होला, त्यो बेला त्यतिखेरकै अवस्थाअनुसार चले हुन्छ तर यतिबेला त यो गठबन्धन सरकार हुनेछ । त्यसैले सरकार सञ्चालनका मामिलामा गठबन्धनका सहयात्रीमाझ उत्पन्न हुन सक्ने आपसी विश्वासका परिस्थितिको व्यवस्थापनमा पनि विशेष ध्यान दिन जरुरी हुन्छ । यो गठबन्धनलाई टुटाउन भित्रबाहिर सबैतिर ठूलै प्रयास हुन सक्छ । त्यसलाई चिरेर मात्रै जनताको स्वच्छ, पारदर्शी, टिकाउ र विकास तथा समृद्धि प्रदायक सरकारको चाहना पूरा गर्न सकिन्छ । ठूलो दलका नाताले आपसी अविश्वासको व्यवस्थापनमा एमालेले ठूलो चित्त देखाउन सक्नुपर्छ । २ अर्को भनेको प्रतिपक्षसँग गर्ने व्यवहार र राख्ने सम्बन्धको चुनौती हो । प्रतिपक्षका मूलत: दुइटा पक्ष छन् एउटा नेपाली कांग्रेस र अर्को संघीय समाजवादी फोरम (संसफो) एवं राष्ट्रिय जनता पार्टी (राजपा) । यी लोकतान्त्रिक मोर्चा बनाएर पनि आउन सक्छन् । पराजयको पीडा र कमसेकम ५ वर्ष सत्ताबाहिर रहनुपर्ने वर्तमान परिस्थितिमा नेपाली कांग्रेस बढी उद्विग्न हुन सक्छ । अत: उसलाई हियाउने वा तिरस्कार गर्नेभन्दा विश्वासमा लिएर बढ्ने कौशल जरुरी छ । सम्भव भएसम्म उसका चासोलाई सम्बोधन गरेर अगाडि बढ्नुपर्छ । तथापि विरोध प्रतिपक्षको धर्म नै हो । अत: मुद्दाको खोजमा रहेको उसलाई आफ्ना कामकारबाहीले त्यस्तो मौका दिनु हुँदैन । तत्कालैका लागि हेर्ने हो भने देउवा सरकारले अध्यादेशमार्फत ल्याएको स्वास्थ्य शिक्षासम्बन्धी ऐन र राष्ट्रिय सभाको चुनावमा एकल संक्रमणीय मत पद्धतिको उसको अडानका कारण रोकिएको विधेयक जल्दोबल्दो मुद्दा हुन सक्छ । मलाई लाग्छ, यी दुवै विषयलाई नयाँ सरकारले आफ्नो प्रतिष्ठाको विषय बनाउनु हुँदैन । देश बनाउन हिँडेका नेताहरूले स्वास्थ्यका नाममा व्यापार गर्न वा कुनै खास व्यवसायीलाई पोस्नतिर लाग्नु हुँदैन । मनमोहन स्वास्थ्य प्रतिष्ठान र न्याम्स मिलाएर म्याम्स बनाए हुन्छ । नेसनल मेडिकल कलेजलाई काठमाडौंको अपार्टमेन्टमा होइन, राजधानीबाहिर जान सहजीकरण गरे हुन्छ र विर्तामोडको बीएन्डसीलाई मापदण्ड पुर्याएर पूर्वाञ्चल विश्वविद्यालयसँग सम्बन्धनको बाटो रोज्न लगाए हुन्छ । जहाँसम्म राष्ट्रिय सभा गठनको चुनाव पद्धतिको कुरा छ, त्यसमा कांग्रेसको प्रस्ताव स्वीकार गर्दा राम्रै हुन्छ, किनकि विगतमा पनि हामीले राष्ट्रिय सभा गठनमा यो पद्धति अपनाएकै हो ।३ संसफो र राजपा यो चुनावमा हिजो आन्दोलनको केन्द्रविन्दु रहेको प्रदेश २ बाट जनअनुमोदित भएर आएका छन् । तिनले त्यस प्रदेशमा सरकार बनाउने अवस्था पनि विद्यमान छ । अत: तिनका सामु बहुमतको दम्भ देखाउने होइन, बरु सार्थक संवाद गरेर व्यावहारिक निष्कर्षमा पुग्नुपर्छ । यसका लागि आवश्यक पर्छ भने संविधान संशोधनको बाटो अवलम्बन गर्न पनि तयार हुनुपर्छ । अब पनि मधेसको मुद्दामा देशीविदेशी शक्तिले खेल्ने परिस्थिति राखिछाड्नु मूर्खतापूर्ण हुन्छ र यो मुलुकको बृहत्तर हितमा हुँदैन ।४ कम्युनिस्टहरूले जिते भने निजी क्षेत्र त ध्वस्त पार्छन् भन्ने गलत हौवा फिँजाइएको छ । उद्योगी, व्यवसायीका मनमा पनि नयाँ सरकारले उनीहरूलाई भित्र र बाहिरबाट अनेक थरी दु:ख दिने हो कि भन्ने संशय हुन सक्छ । भित्र आफ्ना ट्रेड युनियनहरूमार्फत उसलाई दिक्क पार्न सक्छ र बाहिर कठोर सरकारी नीतिनियममार्फत गर्न सक्छ भन्ने लागेको हुन सक्छ । अत: यथाशीघ्र तिनको संशयको निराकरण गर्न नीतिगत स्पष्टता जाहेर गर्न जरुरी छ । ५ वस्तुत: विदेश नीति दलीय हानाथापको विषय बन्नु हुन्न । तर विगतमा यस्तो दुर्भाग्यपूर्ण अवस्था रह्यो । अत: यस विषयमा राष्ट्रिय सहमति कायम गरेर अघि बढ्नु सबैभन्दा निरापद बाटो हो । यो त दीर्घकालीन उपाय हो । यो निर्वाचनको आलोकमा हेर्दा वाम गठबन्धनको सत्तारोहणले चीन हौसिएको र भारत सशंकित बनेको हुन सक्छ । अत: यी दुई मुलुकसँगको सम्बन्धमा विशेष ध्यान पुर्याउन जरुरी छ । दुवैलाई नेपालले उसको चासोको ख्याल गरेन भन्ने आभास हुन दिनु हुँदैन । यस मामिलामा भारतसँगको सम्बन्ध तुलनात्मक रूपमा बढी नाजुक छ । विगतमा नेपालका कतिपय आन्तरिक मामिलामा सूक्ष्म व्यवस्थापन गर्ने बानी परेको र अब त्यो अवसर हातबाट निस्कँदै गरेको नयाँ परिवेशका कारण पनि यो विशेष ध्यान दिनुपर्ने विषय बन्छ । नेपालले उसको सुरक्षा चासोलाई सदा ख्याल गर्नेछ र आफ्नो भूमि कुनै पनि छिमेकीविरुद्ध प्रयोग गर्न दिनेछैन भन्ने विषयमा विशेष आश्वस्त पार्न आवश्यक छ । राज्य सञ्चालनको अनुभव बटुलिसकेका प्रधानमन्त्रीहरूको धनी यो गठबन्धनका नेताहरूले आफ्ना औपचारिकअनौपचारिक सम्बन्ध सूत्रहरू उपयोग गर्नु पनि सान्दर्भिक हुन सक्छ ।चीनको बीआरआईको महत्त्वाकांक्षी कार्यक्रममा आफू सामेल नभएको र आफ्ना सबैजसो छिमेकी सामेल भएको पृष्ठभूमिको भारतले त्यसको समानान्तरमा अमेरिका र जापानसँग मिलेर वैकल्पिक ध्रुवको बाटो हिँड्न खोजेको छ । घटनाको यो विकासको आलोकमा पनि नेपालले फुकीफुकी कदम चाल्न आवश्यक छ । ६ वामपन्थीहरूको यो विजयबाट अमेरिका, बेलायत, युरोपेली युनियन र अन्य अन्तर्राष्ट्रिय वित्तीय संस्थाको कान ठाडो हुनु स्वाभाविकै हो । नेपालले अब अपनाउने आर्थिक नीति, वैदेशिक पुँजी निवेश र उनीहरूसँग गर्ने व्यवहारका विषयमा तिनको बढी चासो हुन सक्छ । अत: यो सरकारले उनीहरूलाई बेलैमा आश्वस्त पार्न जरुरी छ । ७ आर्थिक समृद्धिको लक्ष्य प्राप्तिको मार्ग चुनौतीले भरिएको छ । छुट्याएको पुँजीगत खर्च गर्न नसक्ने वर्तमान परिदृश्यमा आमूल सुधार आवश्यक छ । फेरि समृद्धिका लागि वैदेशिक लगानीको अत्यन्त ठूलो महत्त्व हुन्छ । अत: मुलुकमा लगानीमैत्री वातावरण बनाउने र वैदेशिक लगानीको सुरक्षाको प्रत्याभूति गर्ने कार्यमा तदारुकतासाथ लाग्न आवश्यक हुन्छ । वस्तुत: लगानी तथा विकासमैत्री वातावरण निर्माणबिना यो सरकारले जनतासमक्ष गरेका वाचा पूरा गर्न सक्दैन ।नयाँ सरकारले यी सबै विषयमा आफ्ना नीतिगत सोच प्रस्ट हुनेगरी श्वेतपत्र जारी गर्न बेस हुन्छ ।८ दुई अलग स्कुलिङका एमाले र माओवादी केन्द्रबीच पार्टी एकताको काम सुन्दा जति कर्णप्रिय लागे पनि अत्यन्त कठिन छ । पुराना उकुच पल्टाएर, जडसूत्रवादी सोच लिएर र एकअर्काको जितहारको प्रश्न बनाएर यो कार्य सम्भव हुँदैन । जनताले यो गठबन्धनलाई कति सहज रूपमा लिए र बिछोडिएका पुराना मित्रहरूको मिलनजस्तो कार्यकर्ताको स्तरमा जुन सद्भाव तथा सहकार्यको वातावरण देखियो, त्यो अत्यन्त ठूलो कुरा हो । मैले बुझेको साम्यवाद त जनसशक्तीकरणको उच्चतम अवस्था हो । सत्ता कसरी हात लाग्यो भन्ने कुराभन्दा पनि त्यसको प्रयोग मात्रा मिलाएर कसरी आम जनसमुदायको हितमा गर्ने भन्ने कुरा महत्त्वपूर्ण हो । अत: यो प्रयासमा केही अति जडसूत्रवादी वा आफूलाई २४ क्यारेटको कम्युनिस्ट भन्ठान्नेहरू बाहिरिन पनि सक्लान् तर मूल नेतृत्व र कोर क्याडरहरूचाहिं समेटिनुपर्छ । ९ र अन्त्यमा, जनताले आफ्नो विश्वासमार्फत राज्य सञ्चालनको ताल्चासाँचो ५ वर्षका लागि सुम्पेका छन् । तिनले सुम्पेको यो विश्वासमा खरो साबित हुन जरुरी छ । संसदीय चुनावमा २ पटक कांग्रेसलाई विश्वास गरेर धोखा खाएका जनताले सरकारको पहिलो दिनदेखिका कामको निगरानी गर्नेछन् । तिनले जुन जोगी आए पनि कानै चिरिएका त हुन् नि भन्ने लाग्दालाग्दै पनि वाम गठबन्धनचाहिं तुलनात्मक रूपमा कम खराब हो कि भनेर जिताएका हुन् । प्रकारान्तरमा भन्ने हो भने जनताले कम्युनिस्टहरूलाई शंकाको सुविधासम्म दिएका हुन् । अब यो शंकाको सुविधालाई विश्वासको ठोस धरातलमा उभ्याउने दायित्व यो गठबन्धनको हो ।गर्नसके भविष्य उज्ज्वल छ, नसके ५ वर्षपछि आज कांग्रेसको जे हविगत भो, त्यै हुने त हो नि ।"
"नेताज्यू, वाचा पूरा होस् !","२०४८ देखि ०७२ सालसम्मका निर्वाचनमा दलहरूले निकालेको घोषणापत्र हेर्ने हो भने अहिले डोल्पा र हुम्लामा गाडी गुडिरहनुपर्ने हो तर हालसम्म पनि कर्णालीका यी विकट जिल्ला राष्ट्रिय सडक सञ्जालमा जोडिएका छैनन् । कर्णालीवासीको चाहना सडक सञ्जालसँग जोडिनु मात्र पनि होइन । सपना त ठूल्ठूला छन् तर के गर्नु हरेक दिन ५ केजी चामल र १ केजी नुनका लागि हप्तौं हिँडेर सदरमुकाम धाउनुपर्ने अवस्था अझै छ । नुनचामलको राजनीतिमा रमाउने स्थानीय नेताहरूले कर्णालीका जनताको आवश्यकतामुताविक काम गरेको अझैसम्म देख्न पाइएको छैन । समस्या खाद्यान्नको मात्रै होइन । यहाँ वर्षौंदेखि सामान्य औषधि अभावमा ज्यान गुमाउन बाध्य जनता आज पनि त्यही अवस्थामा छन् । सुत्केरी हुन नसकेर एउटी आमाले अकालमा ज्यान गुमाउनुपर्ने बाध्यता छ भने सामान्य बिरामी हँुदा पनि नेपालगन्ज, सुर्खेत नझरी सुख छैन । सिटामोल अभावमा ज्यान गुमाउने र सुत्केरी हुन नसकेर ज्यान गुमाउने आमाहरूको दु:खद कथाको अन्त्य हुँदै हाम्रै जिल्लाहरूमा सर्वसुलभ अस्पताल होस् भन्ने स्थानीयवासीको चाहना छ, जहाँ बाह्रै महिना डाक्टर हुन् र स्वास्थ्यसेवा सर्वसुलभ पाइयोस् । एउटा विद्यार्थीले गुणस्तरीय शिक्षा त परैको कुरा, सामान्य शिक्षाबाट पनि वञ्चित हुनु परिरहेको छ यहाँ । कर्णाली सम्भावना पनि उत्तिकै भएको अञ्चल हो तर के गर्नु जडीबुटी, पर्यटन प्रवद्र्धनका लागि नेताहरू लाग्नुभन्दा चामलनुनको राजनीतिमा लागेका कारण यो क्षेत्रले सधंै अभाव, रोग र भोकसँग मात्रै लड्नुपरिरहेको छ । विडम्बना, चुनावका बेला मात्र अनुहार देखाउने नेताहरू छन् । दलहरू, अनि राज्यले जसरी कर्णाली र यहाँका जनताको नाम बेचेर खाएका छन्, त्यसरी यहाँका जनताको जीवनस्तर उकास्नु अहिले नयाँ चुनिएका नेताहरूको पहिलो कर्तव्य हुनुपर्छ । कर्णालीले अब मात्र विकास खोजिरहेको छ, हवाई टिकटका लागि हप्तौं विमानस्थलमा बिताउने दिन अन्त्य हुँदै हाम्रै गाउँसम्म मोटरबाटो पुगेको हेर्ने चाहना छ । पर्यटकको घँुइचोले रारा र फोक्सुन्डो तालवरिपरि भरिएको हेर्ने चाहना छ । गरिबीकै कारण तिला नदीमा बच्चासहित ज्यान सुम्पने आमाको बाध्यता अन्त्य भएको हेर्ने चाहना छ । भोट माग्न आउँदा नेताहरूले कर्णालीको विकासका लागि जसरी नयाँ योजना र सपना बाँडेका छन्, त्यो झुटा शब्दजाल मात्र नहुन्, वश चाहना यति मात्र हो । अखण्ड डोल्पालीडोल्पा, हाल : पाटन"
राजनीतिक ज्वारभाटादेखि नडराऊ,"वामपन्थी गठबन्धनले प्रत्यक्षतर्फ प्रतिनिधिसभा र प्रदेशसभाको निर्वाचन भारी मतान्तरले जिते पनि भावी रणनीति फलामको चिउरा चपाउनुभन्दा कम कठिन हुने देखिँदैन । सबै जटिलता सामना गर्नु एमाले र माओवादी केन्द्रका अध्यक्षद्वय केपी शर्मा ओली र प्रचण्डको संयम, धैर्य, सहनशीलता, अनुशासन, दूरदृष्टि र सुशासनप्रतिको चाहनामा निर्भर गर्छ । तथापि उग्र वामपन्थीहरूको चरित्र क्रोध, आक्रोश, प्रतिशोध, वैचारिक दरिद्रता, हिंसाप्रतिहिंसा उन्मुख स्वभाव, कोरा सिद्धान्तको सुगारटाइजस्ता अवाञ्छित विषयसँग अक्सर जोडिने गर्छ साथै यतिबेला आन्तरिक र बाह्य व्यवस्थापनका अनगिन्ती जटिल समस्याको पनि कमी छैन । टड्कारो रूपमा देखिएका चुनौती यस्ता छन् निर्वाचित जनप्रतिनिधिमध्ये ९० प्रतिशतभन्दा बढीले महत्त्वपूर्ण पदका लागि मरिमेट्ने पूर्वाभास, कसैको उत्तर कसैको दक्षिणतर्फ फर्केर धारे हात लगाउने प्रवृत्ति, आफूले चाहेको पद नपाउँदा भित्रभित्रै मडारिने र स्वार्थसिद्धिका लागि गुटउपगुट बनाएर सरकारका विकास गतिविधि कमजोर बनाउने राजनीतिक कुसंस्कार, छोरो पाउने कहिले कहिले भोटो सिउने अहिले भने झैं चुनावको नतिजा प्राप्त नहुँदै जनसेवाको कुरा उठाउनुभन्दा आफूलाई मात्र मुुख्यमन्त्रीको दाबेदार ठान्नेहरूको घुइँचो, संगठित भ्रष्टाचारले प्रदूषित राजनीति र कर्मचारीतन्त्र, अवाञ्छित ट्रेड युनियन र संगठनहरूबाट तहसनहस बनेको औद्योगिक, निजामती सेवा र शिक्षा क्षेत्र । यस्तै, आफूलाई मात्र बढी जान्नेसुन्ने ठानेर पदीय अहंकारमा ग्रसित राणाकालीन प्रवृत्तिको बिगबिगी, निजीकरणका नाममा खण्डहर बनाइएका उद्योगधन्दा, यत्रतत्र गुन्डा, तस्कर, माफियाले रजाइँ गरेको दयनीय अवस्था, रोजगारविहीन भई निरन्तर विदेश लखेटिने युवाको क्रन्दन, मद्यपान र कुरीतिले समाजमा मच्चिने कोलाहल आदि पनि चुनौती हुन् । समुद्रका ज्वारभाटा किनारमा उर्लिएझैं समृद्धिको सपनामाथि धावा बोल्ने यस्ता अनगिन्ती तत्त्व छन् मुलुकभित्र । यतिबेला समुद्रजस्तै शान्त बनेर दुई अध्यक्षले विषम परिस्थिति सामना गर्नुपर्छ, हरेक समस्यासँग पौंठाजोरी खेल्ने हिम्मत राख्नुपर्छ । डा भुवनेश्वर शर्माचन्द्रागिरि२, काठमाडौं"
नयाँ सरकारको प्राथमिकता,"अब वाम गठबन्धनको सरकार बन्ने प्राय: निश्चित छ । त्यसमा पनि केपी शर्मा ओलीको नेतृत्वमा सरकार गठन हुने झनै निश्चित देखिन्छ । शान्ति, स्थिरता र विकासको नाराका कारण वाम गठबन्धनलाई जनताले भोट दिएका हुन् । जनताले अब बन्ने सरकारबाट थुप्रै आशा गरेका छन् । ओलीले जनतालाई निकै सपना बाँडेका थिए । अब पूरा गर्ने दायित्व पनि उनकै काँधमा आएको छ । नयाँ सरकारले जनअपेक्षित काम गर्न नसके ५ वर्षपछि जनताको मन पुन: बदलिन सक्छ । त्यसलाई हेक्का राखी नयाँ बन्ने सरकारले निकै होसियारीसाथ विकास र समृद्धिको पाइला अगाडि बढाउनुपर्छ । सरकारले जनताको मन जित्न निम्न कामलाई प्राथमिकतासाथ अगाडि बढाओस् : १ भारतले आफ्नो स्वार्थ सिद्ध गर्न पटकपटक नाकाबन्दी गरी नेपाली जनतालाई दिनुसम्मको दु:ख दिएको छ । जतिसक्दो चाँडो चीनतर्फ फराकिला राजमार्ग र रेलमार्ग बनाउनुपर्छ । २ चीनको केरुङसम्म आइपुग्ने रेलमार्गलाई काठमान्डु हँुदै लम्बिनीसम्म पुर्याउने काम तत्काल अघि बढाउनुपर्छ । त्यसले चिनियाँ पर्यटक बढाउन मद्दत गर्छ । ३ भारतबाट जस्तै गरी चीनबाट इन्धन ल्याउन सक्नुपर्छ । चीनसँग भएको पारवहन सम्झौतालाई मूर्तरूप दिनुपर्छ । ४ त्रिभुवन अन्तर्राष्ट्रिय विमानस्थलमा थप एउटा नयाँ रनवे बनाउनुपर्छ । ५ बुढीगण्डकीलगायत जलाशययुक्त जलविद्युत् योजना निर्माणमा ध्यान दिनुपर्छ । ६ बढी रोजगारी सिर्जना गर्ने उद्योग सञ्चालनमा सहजीकरण गर्नुपर्छ । ७ शिक्षा र स्वाथ्यमा सबै जनताको समान पहुँच र सहुलियत व्यवस्था गर्नुपर्छ । व्यावसायिक शिक्षामा जोड दिनुपर्छ । ८ ठेकेदारहरूले तोकिएको समयमा काम पूरा गर्ने वातावरण सिर्जना गर्नुपर्छ । म्यादभित्र काम पूरा नगर्ने ठेकदारलाई कडा कारबाही व्यवस्था गर्नुपर्छ ।९ भ्रष्टाचार र सुशासनमा शून्य सहनशीलताको नीति अपनाउनुपर्छ । जनताले भोगिरहेका र दु:ख पाइरहेका ससाना कुरामा नयाँ सरकारले ध्यान दिनुपर्छ ।गोपाल देवकोटागोकर्णेश्वर८, काठमाडौं"
बहिरा विद्यार्थीका समस्या,"प्रदेश नं ७ मा मात्रै तीन सय हाराहारी बहिरा विद्यार्थी छन् तर शिक्षक भने औंलामा गन्न सकिने मात्रै । सरकारी दरबन्दी रहेका जम्मा सात जना शिक्षक छन् । बहिरा विद्यार्थीको संख्या बढ्दै गए पनि यस विषयमा राज्य उदासीन छ । यो प्रदेशमा बहिराका लागि उच्च शिक्षा हासिल गर्न एउटा पनि स्कुल छैन जसले गर्दा उनीहरूले उच्च शिक्षा हासिल गर्न बाग्लुङ, भैरहवा, काठमाडौं इत्यादि ठाउँ जानुपर्ने बाध्यता छ । बहिराका लागि एसईईसम्म पढाइ हुने विद्यालय नहुँदा यस क्षेत्रका अधिकांश विद्यार्थीले बीचैम पढाइ छाड्ने गरेका छन् । यो प्रदेशमा सांकेतिक भाषामा निपुण शिक्षक एक जना मात्रै छन् । सामान्य सांकेतिक भाषाका शिक्षक भए पनि उनीहरू निपुण छैनन् । यसले गर्दा बहिरा विद्यार्थीको पढाइमा गुणस्तर आउन सकेको छैन । पढ्नलाई व्यवस्थित विद्यालय पनि छैन । बहिरामैत्री विद्यालयको अभाव छ । अधिकांश बहिरा स्कुलमा छात्राबास छैन, भए पनि अव्यवस्थित छन् । यसले गर्दा ससाना बहिरा बालबालिकालाई साह्रै समस्या छ । बहिरा विद्यार्थीका यस्ता थुप्रै समस्या राज्यले थाहा पाए पनि समाधानका लागि कमै अग्रसरता देखाएको पाइन्छ । यस्ता समस्याप्रति राज्यले ध्यान दिन जरुरी छ । लोकेश धामीधनगढी५, हसनपुर, कैलाली"
वाम एकताका चुनौती,"प्रतिनिधिसभा तथा प्रदेशसभाको चुनाव सम्पन्न भएको छ । वाम गठबन्धनको सरकार बन्ने निश्चितजस्तै छ । दुई शक्तिशाली कम्युनिस्टहरूको गठबन्धन आफंैमा अचम्मित पार्ने तथा कांग्रेसलाई झट्का लाग्ने खालको थियो तर यति हुँदाहँदै पनि प्रधानमन्त्री शेरबहादुर देउवाले शान्तिपूर्ण रूपमा चुनाव सम्पन्न गर्नुभएको छ, यसका लागि उहाँलाई धन्यवाद दिनैपर्छ । नेपाली कांग्रेसले चुनावी नतिजाको मूल्यांकन गर्ला नै । वाम गठबन्धनका दुई दल नेकपा एमाले र माओवादी केन्द्रले वाम एकता गर्ने घोषणा गरेका छन् तर चुनौतीपूर्ण छ । वामपन्थी एकतामा देखिन सक्ने मुख्य चुनौती निम्नानुसार छन् :१ एकतापछिको कम्युनिस्ट पार्टी कस्तो हुने ?२ माओवादीको १० वर्षे जनयुद्ध प्रति औपचारिक धारणा कस्तो बनाउने ? ३ अब बन्ने कम्युनिस्ट पार्टीले छिमेकी शक्तिहरूलाई कसरी विश्वास दिलाउँछन् ? ४ शान्ति प्रक्रियाका बाँकी काममा कसरी दुवै पार्टीले एउटै धारणा बनाउलान् ?५ पार्टीको अध्यक्ष प्रचण्डलाई बनाउलान् ? प्रचण्डलाई पद नदिईकन पार्टी एकीकरण सम्भव हुन्छ ? राजु राउत कागेश्वरी मनोहरा, भक्तपुर"
गिरीबाट बौद्धिक चोरी,"कान्तिपुर दैनिकको २९ मंसिरमा प्रकाशित रणनीतिमा सिपालु प्रचण्ड शीर्षकको पाठकपत्रमा मेरो गम्भीर ध्यानाकर्षण भएको छ । प्रचण्ड रणनीति : ढाडमा टेकेर टाउकामा हान्ने शीर्षकमा रिपोर्टर्स नेपाल डट कमको विचार स्तम्भमा असोज ३१ गते प्रकाशित मेरो लेखका अंशहरू विष्णु गिरी, चन्द्रागिरि१, दहचोक काठमाडौंले हुबहु पठाएका छन् । यस्ता गलत कार्यलाई निरुत्साहित गर्नुपर्छ । बौद्धिक चोरी गर्नेलाई कारबाहीसमेत गर्नुपर्छ । अन्यथा, बौद्धिकताको उपहास गर्नेहरू प्रोत्साहित हुनेछन् । कान्तिपुर दैनिकले बौद्धिक चोरीलाई निरुत्साहित गरोस् । डा दीपेश केसी"
देउवाले विश्राम लिनैपर्छ,"नेपालको इतिहासमा सबैभन्दा गर्विलो पार्टी हो, नेपाली कांग्रेस । विगत ७० वर्षमा नेपालमा यसले गरेका काम र ल्याएका परिवर्तनले नै हामी नेपाली स्वतन्त्र भएर बस्न पाएका छौं, परन्तु वर्तमान र भविष्य इतिहास हेरेर चल्दैन भन्ने तथ्यलाई हालसालै भएका निर्वाचनहरूले थप प्रमाणित गरिदिएका छन् । यस अर्थमा पनि कांग्रेसको नेतृत्व तत्काल परिवर्तन हुनैपर्छ । अर्को कुरा, सरकार र कांग्रेसको नेतृत्व पनि गरिरहेका शेरबहादुर देउवा दुवै क्षेत्रमा पूर्णत: असफल भएका छन् । तर देउवाले संविधान कार्यान्वयनका लागि महत्त्वपूर्ण स्थानीय, प्रतिनिधिसभा र प्रदेशसभाको निर्वाचन अत्यन्त शान्तिपूर्ण रूपमा सम्पन्न गराएका छन् । विभिन्न आशंकाबीचमा कुशलतापूर्वक निर्वाचन सम्पन्न हुनुको जस देउवालाई दिनैपर्छ । यसै बीचमा नेपाली कांग्रेस जुन स्तरमा पुग्यो, त्यस्तो अवस्था अहिलेसम्म देखिएको थिएन । देउवाले प्रधानमन्त्री पदमा रहेर गरेका अलोकतान्त्रिक निर्णयले कांग्रेसको साख निम्नस्तरमा पुर्याएको छ, गगन थापा, गोविन्दराज जोशीलगायतले गरेका महत्त्वपूर्ण तथा प्रशंसनीय कार्यले समेत जस पाउन सकेनन् । सुशील कोइरालाले प्रधानमन्त्रीको पदमा दोस्रोपटक उम्मेदवारी दिएबाट सुरु भएको कांग्रेसको ओरालो यात्रा प्रतिनिधिसभाको निर्वाचनसम्म आइपुग्दा हरिबिजोग नै भएको छ । यसबीचमा भारतीय नाकाबन्दीका बारेमा आधिकारिक र जनपक्षीय निर्णय नलिनु, लोकमानसिंह कार्की बचाउ अभियानमा लाग्नु, प्रधानन्यायाधीश सुशीला कार्कीमाथि महाअभियोग लगाउने धृष्टता गर्नु, अनावश्यक रूपमा प्रहरी प्रमुखमाथि हस्तक्षेप गर्न, राजदूत नियुक्तिमा मनपरी गर्नु, जम्बो मन्त्रिपरिषद्को रेकर्ड बनाउनु, डा गोविन्द केसीका माग सम्बोधनमा विलम्ब गर्नु, जनअपेक्षाविपरीत प्रदेश नं ५ विभाजन गर्न खोज्नुले पनि कांग्रेस यो अवस्थामा आएको हो । टिकट विरणमा गुटगत र नातावादलाई प्राथमिकता दिनु, धनराज गुरुङ, गुरुराज घिमिरे, बद्री पाण्डेलगायत युवालाई चुनावी भूमिका र टिकट नदिनु, आकर्षक चुनावी अभियान चलाउन नसक्नु, गगन थापाले स्वास्थ्य क्षेत्रमा ल्याएको परिवर्तनलाई प्रभावकारी रूपमा प्रचारप्रसार नगर्न, पार्टीका हरेक संगठन लथालिंग हुँदा समेत बेवास्ता गरिरहनुलगायत कारणले पनि कांग्रेसका पक्षमा चुनावी नतिजा आउन सकेन । यी सबै कुराको एक्लो दोषी देउवा पक्कै होइनन् तर नेतृत्वकर्ताका हिसाबले मुख्य भूमिका र जिम्मेवारी उनको थियो । अबको परिवेशमा विशेष महाधिवेशन बोलाएर पार्टी नेतृत्व पहिलो पुस्ताबाट तेस्रो पुस्तालाई दिनैपर्छ । होइन भने कांग्रेस अझ खस्कनेछ । देउवाले नैतिकताको हिसाबले पनि सभापति पदबाट विश्राम लिनैपर्छ अनि मात्र कांग्रेसको साख फर्कनेछ । शिवप्रसाद घिमिरे धुर्कोट७, गुल्मीकिशोर नेपालको देउवाको प्रतिरक्षामा शीर्षक लेख ठीक लाग्यो । प्रतिनिधिसभा र प्रादेशिक चुनावको परिणामबाट नेपाली कांग्रेसलाई ठूलो धक्का पुगेको छ । नेपालको राजनीतिक परिवर्तनमा राणाकालदेखि वर्तमानसम्म ठूलो भूमिका वहन गर्ने राजनीतिक दलले अहिले लज्जास्पद हार बेहोरेको सबै दोष पार्टी सभापतिमाथि थुपारेर अर्को पार्टी सभापतिको खोजीजस्तो हास्यास्पद कार्य गर्दा पार्टीको अवस्था अझै खस्किनेछ । अहिलेको अवस्थामा एकजुट भई विगतमा गरिएका गल्तीलाई केलाउने, नयाँ रणनीति तर्जुमा गर्ने, सांगठनिक रूपमा बलियो हुने र पार्टी सभापतिलाई कार्यावधिसम्म भए पनि पूर्ण समर्थन र सहयोग गर्नुमै पार्टीको भलो हुन्छ । महेन्द्रसिंह बमटीकापुर १, कैलाली"
हस्तीको हार,"नेपाली कांग्रेसका खारिएका र दिग्गज हस्तीले नै निर्वाचनमा पराजय बेहोरेका छन् । (कांग्रेसका हस्तीहरू नै पराजित, कान्तिपुर, मंसिर २५) यो परिणाम अस्वाभाविक भने होइन । कांग्रेसको यो पराजय आफैं सरकारमा बहाल रहेको अवधिमा भएको छ । यस निर्वाचनमा कांग्रेसका चाहे हस्ती मानिएका हुन् वा भर्खर कांग्रेसमा भित्रिएका सबैलाई जनताले सही किसिमले मूल्यांकन गरेका छन् । आजसम्म यतिका पटक सत्तामा पुगिसक्दा कांग्रेसले देश र जनताका लागि के गर्यो ? जसले जति वर्षसम्म जितेको अनुभव भए पनि आखिरमा जनता जनार्दनको मूल्यांकनअगाडि कसैको केही लाग्दैन । अचेल सबैजसो मतदातालाई नेता तथा दलका बारेमा जानकारी भएकै हुन्छ, उनीहरूलाई केही थाहा नभएजस्तो गरी आफू वा आफ्नो दलबाहेक अरू दल नै खराब, अर्कोले जिते अधिनायकवाद, साम्यवाद ल्याउँछन्, देश बिग्रन्छ भन्दै मतदातालाई झुक्याउन खोज्दै चुनावी भाषण गर्ने नेतालाई मतदाताले पछारेका हुन् । कांग्रेसका हस्तीहरूलगायतले चुनाव हार्नका कारण एजेन्डाबिना केवल अर्कालाई गालीगलौज, आफ्नै दलभित्रको असन्तुष्टि, सांगठनिक कमजोरी, लोकमानसिंह कार्कीविरुद्ध महाअभियोग लगाउन अनाकानी, सुशीला कार्कीलाई अनाहकमा महाअभियोग प्रस्ताव, नाकाबन्दीमा उल्टै भारतकै पक्षमा रहनु, भारतसँग संविधान संशोधन गराउने प्रतिबद्घता व्यक्त हुन् । भारत तथा चीनसँगको नीतिमा असन्तुलन, जे मन लाग्यो त्यही निर्णय, ऐतिहासिक जम्बो मन्त्रिपरिषद् गठन, आचारसंहिता उल्लंघन गर्नर्ु, खुमबहादुर खड्कालाई चुनावी टिकटको भान्छे बनाउनुजस्ता कारणले पनि कांग्रेसका नेता हारेका हुन् । गंगाराज अर्यालपाणिनी ८, अर्घाखाँची कांग्रेसले निर्माण गरेको गठबन्धनमा राप्रपा पनि सामेल थियो नै तर किन कृष्णप्रसाद सिटौलाले झापाको क्षेत्र नं ३ राप्रपाका लागि छाड्न चाहेनन् ? कांग्रेसले समानुपातिकतर्फ उनलाई एक नम्बरमा राखेकै थियो । झापामा गठबन्धन जे भए पनि विगतमा आफू गृहमन्त्री हँुदा प्रचण्डको सवारीमन्त्री भएको र एमालेका अधक्ष ओलीसँगको घनिष्ठताकै कारणले सिटौला चुनावमा होमिएका थिए तर विगत एक दशकमा मेची नदीमा पानी धेरै बगेको सिटौलाले पत्तो पाएका रहेनछन् । आखिर पटकपटक सिटौला सरकारमा सहभागी हँुदा समेत यो क्षेत्र विकासका हिसाबले किन पछि पर्यो ? सिटौलासँग मतदाता आकर्षित गर्ने कुनै एजेन्डा थिएनन् । सिटौला बारम्बार भन्ने गर्थे, शान्ति प्रक्रियामा मैले खेलेको भूमिका झापालीले भुल्न सक्दैनन् । यतिले मात्र मतदाता आकर्षित हुन्छन् र ? कांग्रेसकै कार्यकर्ता पनि सिटौलासँग निकै चिडिएका थिए । त्यसका बाबजुद राजाकै पालामा जिल्ला विकास समितिको सभापति हुँदा राजेन्द्र लिङ्देनले जति काम गरेर देखाए, त्यसले मतदाता आकर्षित गर्यो । धेरैजसो मतदाताको कुरा के पनि रह्यो भने यति छोटो समय जिविस सभापति हुँदा जति काम लिङ्देनले गरे, मन्त्री नै भए के गर्थे होला । लिङ्देनको स्वभावले पनि फाइदा पुग्यो । जुनसुकै पार्टीको मान्छेले पनि समस्या पर्यो भनेर गुहार्न जाँदा निराश भएर पर्कनु पर्दैनथ्यो । वास्तवमा पूर्वपश्चिम राजमार्गभन्दा एक दुई किलोमिटर उत्तरदक्षिण हेर्ने हो भने झापाको विकास कस्तो छ भन्ने सबैलाई थाहा हुन्छ । आफूले पाएको जिम्मेवारी पूरा नगरे सिटौलाको नियति सबैले भोग्नैपर्छ ।डिल्लीराम खनाल दमक, झापा"
पोजिसन बनाएर एकताको कुरा गर्नु हुँदैन,"नेकपा एमाले र माओवादी केन्द्रको वाम गठबन्धनले प्रतिनिधिसभा र प्रदेशसभाको चुनावमा झन्डै दुई तिहाइ नजिक सिट ल्याएको छ । वामपन्थी दलहरुले यति धेरै संसदीय शक्ति आर्जन गर्नुमा राजनीतिक स्थिरता, आर्थिक समृद्धि र दुई दलबीचको एकताको नाराले काम गरेको थियो । चुनावी नारालाई अब व्यवहारमा रुपान्तरण गर्नुपर्ने चुनौती यी दललाई छ । तत्काललाई चाहिँ पार्टी एकता र भावी सरकारको स्वरुपका विषयमा उनीहरुको ध्यान केन्द्रित भएको छ । यसै सन्दर्भमा एमाले र माओवादी केन्द्रको पार्टी एकता संयोजन समितिका सदस्यसमेत रहेका काठमाडौं क्षेत्र नम्बर ५ बाट प्रतिनिधिसभामा निर्वाचित सांसद, एमाले महासचिव ईश्वर पोखरेलसँग कान्तिपुरका बालकृष्ण बस्नेत र दुर्गा खनालले शनिबार गरेको कुराकानी :"
मनोस्वास्थ्य अनुकूल कार्यस्थल,"स्वस्थ मनस्थितिको मानिस सन्तुलित रूपमा सोच्न, अनुभव र व्यवहार गर्न सक्ने हुन्छ । सुनियोजित र परिलक्षित भएर मेहनत गरी जीवन बिताउँछ । फुर्सदको समय पनि सदुपयोग गर्छ । समाज, छरछिमेक र नातागोतामा परस्पर चालचलन, संस्कृति र समय सुहाउँदो रूपमा मिलनसार भएर बस्न सक्छ । परेका बेला अरूलाई सघाउँछ र आफूले पनि सहयोग पाउँछ । जीवन र समाजमा आइपरेका कतिपय विषम परिस्थिति र तनावका बेला संयमित र अविचलित भएर अगाडि बढ्ने गर्छ । विभिन्न मानसिक रोगमा थरीथरी मनोवैज्ञानिक र अरू लक्षण देखा पर्छन् । अरू बेलाभन्दा र त्यही पृष्ठभूमिका अरू मानिसको भन्दा बोलीव्यवहार, शारिरीक चालढाल असामान्य रूपमा कम वा बेसी हुन सक्छ । जस्तै नबोल्ने, ज्यादा बोल्ने अथवा नमिल्दो हुने, वयस्क मानिसले पनि बच्चाले जस्तो व्यवहार गर्न थाल्ने आदि । ज्यादा रिस, उत्तेजना, खुसी, चिन्ता, दु:ख अनुभव हुने, धेरै चिन्ता, विचार खेल्ने वा सोच्नै नसकिने वा गलत विचार हावी हुने, ज्ञानेन्द्रियको अनुभवमा गडबडी भई हुँदै नभएका कुरा अनुभूत हुने, एकाग्रता नरहने, सम्झना, बुद्धि, निर्णय क्षमता क्षीण भएर जाने, आफ्नो मन र शरीरको दशाको हेक्का नरहने लक्षण देखा पर्छन् । यस्तै, आफू, आफन्त र भविष्यप्रति नकारात्मक सोच हावी भएर आत्महत्याको विचार र व्यवहार देखा पर्न सक्छ । उदासीनता (डिप्रेसन), छटपटी (एन्जाइटी), दुव्र्यसन, पागलपन (सिजोफ्रेनिया), विस्मृति (डिमेन्सिया), सुस्त मनस्थिति केही मुख्य मनोरोग हुन् । हालसम्ममा पाँचछ सयखाले मनोरोगका नाम अगाडि आएका छन् । हरेक दिन र पूरा जीवन बित्ने हिसाबले कार्यक्षेत्र (कार्यस्थल) सँग उसको मनोदशा, मनस्थिति र मनोस्वास्थ्यको सम्बन्ध नजिकको हुने गर्छ । हरेक व्यक्तिको उल्लेख्य समय कार्यस्थलमा बित्ने गर्छ । यसरी दैनिकी र जीवनको अहम् हिस्सा बिताउने कार्यस्थलको परिस्थिति, वातावरण र अन्तरक्रियाले कुनै पनि मानिसमा मनोसामाजिक मात्र होइन, जैविक तत्त्वसहितमा या त बचाउ गर्ने वा रोग प्रकट हुन बढावा दिने हिसाबमा जटिल अन्तरक्रिया गरिरहेको हुन्छ । यति धेरै मानिसलाई अस्वस्थ तुल्याएर विकलांग र बेचैन बनाउने मनोरोगहरूको पहिचान र उपचार व्यवस्थापन भने भएको हुँदैन । त्यसैले हाम्रो घरपरिवार, समाजमा मनोरोगको समग्र भार सधैंजसो उच्च हुन्छ । मानसिक रोग आत्महत्या र शारीरिक रोगहरूको हेलचेक्रयाइँका कारण हुने मृत्युको पछाडि मूल कारणका रूपमा देखा पर्छ । धेरै मानिस लामो समयका लागि अस्वस्थ भएपछि उनीहरूको आयआर्जन, उत्पादनशीलता र समग्र समाजकै उत्पादकत्व पनि खस्किने नै भयो । कार्यक्षमतामा मानसिक समस्याले गिरावट ल्याउने मात्र होइन, शिक्षा, तालिम र वृत्तिविकासको समयमा यस्तो रोग लाग्दा व्यक्तिको समग्र क्षमता, सीप र अन्तगोतत्वा उत्पादनशीलतामा गम्भीर असर परिरहेको हुन्छ । उपचार खर्चले हुने व्यय त छँदै छ, सबैजसो मानसिक समस्याको उपचार व्यवस्थापन हामीकहाँ नै सुलभ रूपमा सम्भव भएको छ । यसका लागि सबै मानिस मानसिक समस्या, तिनका लक्षण, उपलब्ध सेवासुविधाबारे जागरुक र सचेत रहन आवश्यक हुन्छ । मानसिक समस्याले कर्मचारी, मजदुर, शिक्षक, विद्यार्थी, किसान, कार्यकर्ता वा नेता कसैलाई छाड्दैन । यसले कामको प्रकृति र क्षेत्र हेरी तुलनात्मक रूपमा धेरैथोरै मानिसलाई सताइरहेको हुन्छ । अत: सञ्चालक र त्यसमा काम गर्ने सम्बन्धित सबैले आआफ्नो कार्यक्षेत्रमा रहेका मानसिक स्वास्थ्यका खतरा पहिचान गरी रोकथाम र उपचार गर्ने तथा मानसिक स्वास्थ्यका हिसाबले अनुकूल अवस्था सिर्जना गर्ने कार्यमा जागरुक र सक्रिय रहन आवश्यक छ । मानसिक स्वास्थ्यका हिसाबले कार्यस्थल अनुकूल बनाउन उपयोगी केही उपाय निम्नानुसार छन् : १ समझदारी सञ्चालक, मालिक र कर्मचारी, कामदार सम्बन्धित सबै पक्षबीच परिपूरक हुने सोच र त्यसैअनुसारको पहँुच व्यावहारिक रूपमै अवलम्बन हुनुपर्छ । २ खुला र आत्मीय सञ्चार कुनै पनि विषयमा व्यक्तिगत र संस्थागत रूपमा परस्परमा खुला र आत्मीय कुराकानी भए समाधान, उपाय निस्कन सक्छ र त्यसले सबै पक्षमा सन्तुष्टि दिन्छ । ३ परस्पर आदरभाव पद, शिक्षा, आम्दानी, आर्थिकस्तर, उमेर आदि कुराका बाबजुद मालिक, कामदार सबैको बीच आदरपूर्ण मानवीय व्यवहार भए दैनिकी, सामाजिक सम्बन्ध र अरू प्रक्रिया पनि सरल बन्छन् । ४ सहयोगी भावना आवश्यक परेका बेला अरूलाई सहयोग गर्नु र चाहिएका बेला अरूबाट सहयोग पाउनु र माग्नु पनि स्वस्थ मानसिक अवस्थाको द्योतक हो । ५ स्वस्थ वातावरण काम गर्ने ठाउँ, हावापानी, ध्वनि, उज्यालो, तापक्रम, सुरक्षाजस्ता कुरा, कार्यतालिका, कार्यभार, व्यक्तिको क्षमता, रुचि र पदअनुसार निर्दिष्ट छ छैन ? वृत्तिविकासका हिसाबले अनुकूल छ छैन ? समग्र वातावरण र परिस्थिति सम्बन्धित सबैको हितमा ल्याउने कोसिस सबैबाट हुनुपर्छ । बेलामौका खेलकुद र स्वस्थ मनोरञ्जनका कार्यक्रम गर्न सकिन्छ । ६ शारीरिक, मानसिक र सामाजिक हिसाबले उपयुक्त नीतिनियम सम्पूर्ण स्वास्थ्यका हिसाबले अनुकूल नीतिनियम र आवश्यक सेवासुविधाका लागि बहस, पैरवी र कोसिस गर्नुपर्ने हुन्छ । स्वास्थ्य बिमा र अन्य सुविधाको व्यवस्था गर्न सकिन्छ । ७ चोटपटक र अन्य व्यावसायिक खतराका हकमा सुरक्षा र अन्य आवश्यक व्यवस्था कुनै कुनै व्यवसाय, काम वा पेसामा खास खतरा हुन सक्छ । जस्तै खानीमा काम गर्ने कामदारहरू त्यहाँको धूलो कणसँग बढी सम्पर्कमा रहन्छन् र दुर्घटनाको सम्भावना पनि अत्यधिक हुने गर्छ । यस्ता निश्चित खतराको पर्याप्त सम्बोधन हुनेखालको व्यवस्था र नीति चाहिन्छ ।८ नशालु पदार्थको दुरुत्साहन काम गर्ने ठाउँ, विविध अवसर र परस्परको व्यवहारमा जाँड, चुरोट, रक्सी वा गाँजाजस्ता नशालु पदार्थको प्रयोगलाई दुरुत्साहन गर्ने संस्कृति अपनाउनुपर्छ । कार्यस्थलमा यस्ता पदार्थको प्रयोगलाई पूर्ण निषेध गर्नुका साथै कोही सहकर्मीमा यस्ता पदार्थको लत भए उपचार व्यवस्थापनका लागि साथसहयोग र प्रोत्साहन दिनुपर्छ । ९ मानसिक समस्याबारे सबै पक्षको सकारात्मक र सचेत सरोकार सम्बन्धित सबैले मानसिक समस्या, लक्षण र उपलब्ध सेवासुविधा, उपचारबारे जानकारी राख्दा तिनको समयमै पहिचान र उपचार गर्न सहयोग पुग्छ । १० उपचार व्यवस्था कसैमा मानसिक समस्याका लक्षण देखिए हेला वा मिथ्याका दृष्टिले हैन, बरु सकारात्मक र सहयोगी भूमिका निभाउनसके सम्भावित जटिलता कम भएर जान्छ । यस्तो अवस्थामा उपचार व्यवस्थापन मिलाउनुपर्छ । ११ सुधारपछि फलोअप, सद्भाव, पुन:स्थापनामा सहकर्मीको भूमिका उपचारपछि पनि फलोअप, उपचारमा रहेर आफ्नो अवस्था र क्षमताले दिएसम्म सक्रिय रहन साथीभाइ, सहकर्मी, नातेदार, परिवारजन आदिले प्रोत्साहन दिनुपर्छ । १२ चेतनामूलक र सेवामूलक कार्यक्रम व्यवस्थापन पक्षले पनि मानसिक स्वास्थ्यसम्बन्धी जागरुकताका लागि बेलाबेला चेतनामूलक र सेवामूलक कार्यक्रम गर्न आवश्यक छ ।  डा शाक्य वरिष्ठ स्नायु, दुव्र्यसन तथा मनोरोग विशेषज्ञ हुन् ।"
मुस्लिमबाट १२ सांसद,"काठमाडौं वाम गठबन्धन, कांग्रेस र मधेसी दलको गठबन्धनबाट उम्मेदवार भएकामध्ये प्रतिनिधिसभा र प्रदेशसभामा गरी १२ मुस्लिमले चुनाव जितेका छन् । प्रतिनिधिसभामा ३ र प्रदेशसभामा ९ जनाले जितेका हुन् । २ नम्बर प्रदेशमा दुई र ५ नम्बर प्रदेशमा एक मुस्लिमले प्रतिनिधिसभा चुनाव जितेका छन् । प्रदेशसभाका निर्वाचित ९ मध्ये सबभन्दा बढी दुई नम्बर प्रदेशका छन् । १ नम्बर प्रदेशबाट १, २ नम्बरबाट ६ र ५ नम्बर प्रदेशबाट २ जना निर्वाचित भएका छन् । प्रतिनिधिसभामा वाम गठबन्धनबाट उम्मेदवार बनेका ५ मध्ये कसैले पनि जित्न सकेनन् । प्रतिनिधिसभाको १ सय ६५ सिटमध्ये सबै पार्टीबाट गरी १३ मुस्लिम उम्मेदवार थिए । मधेसी गठबन्धनबाट उम्मेदवार भएका संघीय फोरमका मोहम्मद इस्तियाक राईले बाँके २ मा ५ हजार ६ सय २४ मतान्तरले चुनाव जिते । २०६४ को पहिलो संविधानसभा पनि जितेका पूर्वमन्त्री राईले सूर्य चिह्न लिएर चुनाव लडेका स्वतन्त्र समूहका पशुपतिदयाल मिश्रलाई पराजित गरेका हुन् । रौतहट २ मा वाम गठबन्धनबाट उम्मेदवार भएका एमालेका मुस्ताक आलम कांग्रेस उम्मेदवार एवं पूर्वमन्त्री मोहम्मद आफताब आलमबाट पराजित भए । आफताबले १८ हजार ८ सय ३३ मत ल्याउँदा पूर्वराज्यमन्त्री समेत रहेका वाम गठबन्धनका उम्मेदवार मुस्ताकले ९ हजार ७ सय ९७ मत प्राप्त गरे । दोस्रो संविधानसभा ०७० को चुनावमा भने मुस्ताकले कांग्रेसका आफताबलाई हराएका थिए । त्यतिबेला उनी फोरम लोकतान्त्रिकबाट विजयी भएका थिए । बारा ४ मा राजपाबाट चुनाव लडेका एकबाल मियाँले वाम गठबन्धनका उम्मेदवार एमालेका देवनारायण थारूलाई १ हजार ६ सय ६७ मतले पछि पार्दै चुनाव जिते । वनको जागिर छाडेर उम्मेदवार बनेका मियाँले २२ हजार २ सय ७५ र थारूले २० हजार ६ सय ८ मत ल्याएका थिए । रूपन्देही १ मा कांग्रेसबाट उम्मेदवार बनेका खानेपानी तथा सरसफाइ राज्यमन्त्री अब्दुल रज्जाक गद्दी एमालेका छविलाल विकसँग ७ हजार ८ सय ६७ मतले पराजित बने । संविधानसभाको दोस्रो ०७० को चुनावमा रज्जाकले त्यही क्षेत्रमा एमालेका विकलाई हराएका थिए । रूपन्देही ३ मा संघीय फोरमबाट उम्मेदवार बनेका पूर्ववनमन्त्री मुहम्मद वकिल मुस्लिमले पनि चुनाव हारे । वकिलले संविधानसभाको पहिलो ०६४ सालमा फोरम उम्मेदवार भई रूपन्देहीबाटै चुनाव जितेका थिए । एमालेका घनश्याम भुसालले ३२ हजार ८ सय ६६ मत ल्याएर विजयी बन्दा मुस्लिमले १० हजार २९ मतमात्र हात पारे । पर्सा २ मा गठबन्धनका उम्मेदवार माओवादी केन्द्रका मोहमद सलिम मन्सुर संघीय फोरमका विमलप्रसाद श्रीवास्तवबाट पराजित भए । श्रीवास्तवले २१ हजार १ सय ६९ मत ल्याउँदा मन्सुरले जम्मा ६ हजार ७ सय २९ मत मात्र पाए । संविधानसभाको दोस्रो ०७० र अघिल्ला चुनाव जितेका कांग्रेस केन्द्रीय सदस्य श्रममन्त्री फरमुल्लाह मन्सुर यस पटक पराजित भए । संघीय फोरमका रामबाबुकुमार यादव २१ हजार ३ सय ३६ मत ल्याएर विजयी बनिरहँदा मन्त्री मन्सुरले तेस्रो स्थानमै चित्त बुझाउनुपर्यो । उनले जम्मा १० हजार ३ सय ६१ मत पाएर तेस्रो बने ।महोत्तरी २ मा माओवादीका कासिम नदाफ राजपा अध्यक्ष मण्डलका शरतसिंह भण्डारीबाट पराजित बने । भण्डारीले ३० हजार ७ सय २२ मत पाउँदा वाम गठबन्धनका नदाफले ३ हजार मत कटाउन सकेनन् । महोत्तरी ४ मा पनि वाम गठबन्धनका माओवादी उम्मेदवार रजी हैदर संघीय फोरमका सुरेन्द्रकुमार यादवबाट पराजित भए । यादवले १८ हजार ३ सय ५३ मत ल्याउँदा हैदरले ९ हजार १ सय ५ मत मात्र पाए । सिरहा ४ मा कांग्रेस उम्मेदवार मोख्तार अहमद राजपा अध्यक्ष मण्डलका पूर्वमन्त्री राजकिशोर यादवबाट १२ हजार ६ सय ९४ मतले पछि परे । यादवले २१ हजार १ सय ४४ मत ल्याउँदा पूर्वसांसद अहमदले र ८ हजार ४ सय ५० मत पाए । सप्तरी ४ मा वाम गठबन्धनका उम्मेदवार एमालेका मो इस्लाम कांग्रेसका तेजुलाल चौधरीबाट १२ हजार ८ सय १९ मतान्तरले चुनाव हारे । चौधरीले २४ हजार १ सय १३ मत ल्याउँदा इस्लामले ११ हजार २ सय ९४ मतमै चित्त बुझाउनुपर्यो । प्रदेशसभाका ३ सय ३० सिटमध्ये मुस्लिमले ९ स्थानमा जित हासिल गरेका छन् । सुनसरी ४ को (ख) मा कांग्रेसका मोहमद ताहिर मियाँले बिनाविभागीय राज्यमन्त्रीसमेत रहेका माओवादीका मोहम्मद जाकिर हुसैनलाई हराए । सप्तरी ३ को (क) मा कांग्रेसका मोहम्मद समिमले राजपाका दिनेश यादवलाई हराउँदै प्रदेश सांसद जित्न सफल भए । राजपाका जयनुल राइनले कांग्रेसका सुशीलकुमार यादवलाई हराएर महोत्तरीको २ (क) का सांसद बने । रौतहटको ४ (ख) मा स्वतन्त्रबाट उम्मेदवार भई शेख अबुल कलाम आजादले एमालेका नागेन्द्र यादवलाई हराए । पर्सा १ को (क) मा संघीय फोरमका जनत अन्सारीले वाम गठबन्धनका उम्मेदवार माओवादीका रहबर अन्सारीलाई पराजित गरे । असोजमा भएको स्थानीय तहको चुनावमा रहबर वीरगन्ज महानगरमा मेयरमा पराजित भएका थिए । पर्सा १ को (ख) मा संघीय फोरमका पूर्वसांसद लालबाबु राउत विजयी बने । पर्सा ३ को (क) मा पनि फोरमकै अब्दुल रहिम अन्सारीले कांग्रेसका चन्द्रकिशोर प्रसादलाई हराउँदै प्रदेश सांसद बने । रूपन्देही ४ को (ख) मा कांग्रेसका बसिउद्दिन खाँले माओवादीका सन्तकुमार यादवलाई र रूपन्देही ५ को (ख) मा कांग्रेसकै फखरुद्दिन खानले संघीय फोरमका रमाउती यादवलाई हराउँदै सांसद बनेका छन् । सप्तरी १ को (क) मा माओवादीका सकिल अलि मियाँ राजपाका नवलकिशोर साह सुडीबाट पराजित बने । सप्तरी ३ (ख) मा कांग्रेसका अब्दुल मजिद साकिर राजपाका विन्देश्वरप्रसाद (बीकी) यादवबाट पराजित भए । सिरहा ३ को (क) मा कांग्रेसका मुस्ताक अन्सारी माओवादीका रामकुमार यादवबाट पराजित भए । सर्लाही १ को (ख) मा कांग्रेसका शेख साहदुल्लाह एमालेका बेचु लुंगेलीबाट पराजित भए । रौतहट ३ को (क) मा कांग्रेसका मोहम्मद सेराज एमालेका नागेन्द्र यादवबाट पराजय व्यहोर्नुपर्यो । बारा १ को (ख) मा माओवादी उम्मेदवार मोहम्मद इस्लाम अन्सारी कांग्रेसका भागवतप्रसाद साहबाट पराजित भए । बारा ३ को (ख) मा एमाले उम्मेदवार मोहम्मद समिम उल्लाह संघीय फोरमका पारसप्रसाद साहबाट पराजित बने भने कपिलवस्तु ३ को (ख) मा गठबन्धनका उम्मेदवार माओवादीका जावेद आलम खाँ कांग्रेसका वीरेन्द्रकुमार कनौडियाबाट पराजित भए ।"
चिसोले विद्यालय बन्द,"लमजुङ हिमाली जिल्ला मनाङका सबै विद्यालय बन्द भएका छन् । मंसिर तेस्रो साता परीक्षा सञ्चालन गरी अन्तिम साता परीक्षाफल प्रकाशित गरेका विद्यालय चिसो अत्यधिक बढेसँगै बन्द गरिएका हुन् ।शिक्षक, विद्यार्थी तथा शिक्षा कार्यालयका कर्मचारी बेंसी झरिसकेका छन् । केही झर्ने क्रममा छन् । मनाङको नेस्याङ गाउँपालिका र नारफू गाउँपालिकाका विद्यालयहरूमा मंसिर २० सम्म भएका परीक्षाको नतिजा २१ गते प्रकाशित गरेलगत्तै बन्द गरिएको शिक्षकहरूले बताएका छन् । चामे र तल्लो मनाङको नासोङ गाउँपालिकाका विद्यालय पनि बन्द भएका छन् । नेस्याङ र नारफू गाउँपालिकाका स्कुल चैत १ देखि खुल्ने साथै चामे र नासोङ गाउँपालिकाका स्कुल फागुन १ देखि खुल्ने गरी बन्द भएका छन् ।माथिल्लो मनाङस्थित अन्नपूर्ण माविका प्रधानाध्यापक आनन्दराज घिमिरेले भने, यो बेला जाडोले सकिँदैन । चैत १ बाट विद्यालय खुल्ने गरी अभिभावकको सहमतिमा पठनपाठन बन्द गराएका छौं । माथिल्लो क्षेत्रका लागि ३ महिना विद्यालय बन्द हुन्छन् । हामीले शनिबारबाहेक अन्य बिदा र शुक्रबारका दिन पूरै पढाउने हिसाबले माथिल्लो क्षेत्रका सबै विद्यालयले शैक्षिक क्यालेन्डर बनाएका छौं, उनले भने । माथिल्लो मनाङस्थित शिक्षा कार्यालयका स्रोतव्यक्ति कृष्णदास कोइरालाले वार्षिक परीक्षा सकेर सबै शिक्षकविद्यार्थी बेंसी झरिसकेको बताए । उनका अनुसार कक्षा ८ को जिल्लास्तरीय परीक्षाफल प्रकाशित हुन बाँकी छ । लेटर ग्रेडिङ पद्धतिका कारण जिल्लास्तरीय परीक्षाफल प्रकाशित हुन सकेको छैन । खास विद्यालय बन्द हुने पुस १० देखि हो । चिसो अत्यधिक बढयो । नतिजा आएपछि खबर गर्नु भनेर विद्यार्थी लिएर अभिभावक हिँड्न थालेपछि बाध्यताले चाँडै प्रकाशन गरिएको हो, उनले भने । तल्लो मनाङस्थित नासोङ गाउँपालिका हेर्ने शिक्षा कार्यालयका स्रोतव्यक्ति रामजी पन्तका अनुसार मंसिर २२ मा परीक्षा सकिएपछि २८२९ सम्म परीक्षाफल प्रकाशित गरी शिक्षकविद्यार्थी झरिसकेका छन् । टाढाका साथीहरू झरिसके । पुस १० सम्म स्थानीय शिक्षकलाई विद्यालय खोल्न भनेका छौं । विद्यालय खुले पनि पठनपाठन भने हुँदैन, उनले भने ।जिल्ला शिक्षा अधिकारी टुकराज अधिकारीले वार्षिक परीक्षा सकिएको र परीक्षाफल पनि प्रकाशित भइसकेको अवस्थामा जाडो बढेपछि पढाइ स्वत: बन्द भएको बताए । पुस १५ सम्म विद्यालय खुला हुनुपर्ने हो । उनले भने, जाडो अत्यधिक छ । विद्यार्थी लिएर अभिभावक हिँडेपछि शिक्षक मात्रैले स्कुल सञ्चालन गर्न पनि सकिँदैन । गत असोजमा मनाङ सरुवा भएर आएका उनले ४५ दिन जाडो बिदा हुने र फागुन १ गतेबाट नयाँ शैक्षिक सत्र सुरु हुने बताए । नयाँ शैक्षिक सत्र सुरुसँगै भर्ना अभियान चलाउँछौं, उनले भने । मनाङमा ४ मावि, १० आधारभूत र १३ प्रावि गरी २७ सामुदायिक विद्यालय छन् ।टेन्टमै बिरामीधादिङ भूकम्पले जिल्लाका ७० वटा स्वास्थ्य भवन भत्काएकामा अहिलेसम्म ३० वटामात्रै पुनर्निर्माण भएका छन् । अस्पताल र स्वास्थ्यचौकी गरी ५० भवन बन्न बाँकी छन् । ग्रामीण स्वास्थ्यचौकीमा बिरामीलाई टेन्टमुनि राखेर उपचार गरिँदै छ । सबैजसोले टेन्टमै काम चलाइरहेका छन्, औषधि भण्डारण, बिरामी परीक्षण, कार्यालय सञ्चालनदेखि सबै काम टेन्टमै हुन्छन्, पानी पर्दा निकै समस्या पर्छ, खरीको धूलेमैदानस्थित स्वास्थ्यचौकी इन्चार्ज ईश्वर शाक्यले भने । स्वास्थ्य भवन पुनर्निर्माणमा सरकारभन्दा पनि बढी अन्तर्राष्ट्रिय संघसस्ंथा सक्रिय छन् । उनीहरूले २८ वटा भवन बनाई हस्तान्तरण गरिसकेका छन् । सरकारले बनाउन थालेका ४ वटा अझै सम्पन्न भएका छैनन् । हालसम्म जर्मन सहयोगी संस्थाले १६ वटा पुनर्निर्माण र ४ वटा मर्मत, हिमालय हेल्थ केयरले जिम्मा लिएका आठमध्ये ५ वटाको पुनर्निर्माण गरिसकेका छन् । युनिसेफले ९ मध्ये ३, रेन्बो चाइल्ड होमले एउटा र वान हर्टले ९ वटा सुरक्षित सुत्केरी भवन मर्मतपछि हस्तान्तरण गरिसकेको वरिष्ठ जनस्वास्थ्य प्रशासक महेश्वर श्रेष्ठले बताए । स्थानीय निकायले औषधि खरिद नगरेपछि ग्रामीण भेगका स्वास्थ्यचौकी थप समस्यामा छन् । विगतमा जिल्ला स्वास्थ्य कार्यालयबाटै औषधि खरिद गरी आपूर्ति हुनुपर्नेमा चालु आवमा सम्बन्धित स्थानीय निकायलाई नै बजेट उपलब्ध गराइएको छ । गत आवमा जिल्लाबाट ४८ लाखको औषधि खरिद भएकामा यसपालि १० लाख रुपैयाँ मात्र पठाइएको छ ।"
कठ्यांग्रिए विद्यार्थी,"रामेछाप चिसो बढेसँगै चुचुरेस्थित जट्टेश्वरी माविका विद्यार्थीले राम्ररी पढ्न पाएका छैनन् । उनीहरूको ध्यान पढाइभन्दा कक्षा कतिखेर सकिएला भन्नेतिरै हुन्छ । काठ र बाँसको चित्राले बारेको छाप्रोमा खिम्ती खोलाको स्याँठ सोझै भित्र आइपुग्छ । कति विद्यार्थी त जाडो हुन्छ भन्दै विद्यालय नै आउन छाडिसके । थोरै घाम लागेपछि उनीहरू खुला चौरमा निस्कन्छन् । शिक्षक बालबालिकाको घेरामा पस्छन्, अनि त्यहीँ पठनपाठन सुरु हुन्छ । घाम नलागे दिनभर छाप्रोमै काँपिरहनुको विकल्प छैन । भूकम्पले विद्यालय भवन भत्काइदिएपछि दुई वर्षयता यस्तै सकस भोग्न बाध्य छन् उनीहरू । दाताले आस देखायो तर घर बनाइदिएन, अभिभावक एवं पूर्वप्रधानाध्यापक श्रीराम कार्कीले भने, अरूलाई बनाउन नदिने, आफू पनि काम नगर्ने भएपछि यो समस्या देखिएको हो । जिल्लाका अन्य विद्यालय भवन धमाधम पुनर्निर्माण भइरहँदा उक्त विद्यालयको भने भग्नावशेषसम्म हटाइएको छैन । जिल्ला शिक्षा र अन्य निकायले बनाइदिएका अस्थायी अध्ययन केन्द्र भत्किइसकेका छन् । प्रधानाध्यापक मोहनकुमार खड्का आफ्नो विद्यालय छायामा परेको बताउँछन् । बालबालिका कठ्यांग्रिएको कसैले देखेनन्, उनले भने, माननीय र गाउँपालिका उपप्रमुख भएको गाउँको विद्यालयप्रति कसैको चासो नहुनु विडम्बना हो । चिसोकै कारण बालबालिकामा विभिन्न स्वास्थ्यसमस्या देखिएको खड्काले जानकारी दिए । भूकम्पबाट क्षति पुगेका विद्यालय भवन पुनर्निर्माणका लागि स्थापित जिल्ला आयोजना कार्यान्वयन एकाइ प्रमुख हेमन्तकुमार बुढाथोकीका अनुसार उक्त विद्यालय पुनर्निर्माणको जिम्मा भारतीय दूतावासले लिएको छ । सबैभन्दा पहिला निर्माण गर्नुपर्ने सूचीमा समावेश विद्यालय छनोट गरी भारतीय दूतावासमा पठाएका हौं, उनले भने, पछि छनोटमा परेका भवन पुनर्निर्माणको अन्तिम चरणमा छन् तर पहिलो चरणमै बनाउनुपर्ने चाहिँ असरल्ल परे । उनका अनुसार दूतावासले जट्टेश्वरीलगायत कठजोरको नीलकण्ठेश्वर, खाँडादेवीको कृष्ण मावि टिमु, खनियापानीको कृष्णपुरी मावि, लखनपुरको अन्तर्राष्ट्रिय युवा वर्ष मावि, दुरागाउँको त्रिपुरेश्वर मावि, स्यास्कुको जनकल्याण मावि, हिलेदेवीको पशुपति मावि र खाँडादेवीको चोप्राङ गरी १० विद्यालय भवन पुनर्निर्माणको जिम्मा लिएको थियो । तर, अहिलेसम्म सामग्री खरिद प्रक्रिया नै अघि बढाइएको छैन ।एसियाली विकास बैंकको लगानीमा पुनर्निर्माण भइरहेका ११ विद्यालयको काम भने अन्तिम चरणमा पुगिसकेको छ । सरकारले पुनर्निर्माण कोषमार्फत ६२ विद्यालयको निर्माण पूरा गरेको छ । यस वर्ष त्यत्तिकै संख्यामा पुनर्निर्माण हुँदै छ । भूकम्पले जिल्लाका झन्डै ५ सय विद्यालय भवनमा क्षति पुर्याएको थियो । भारतीय दूतावासले जिम्मा लिएका कारण अन्य दातृ या सरकारी निकायलाई बनाइदेऊ भन्न सकिएको छैन, बुढाथोकी भन्छन्, सम्बन्धित निकायमा कुरा राखेको राख्यै छौं तर समस्या उस्तै छ । दूतावासले जिम्मा लिएका अधिकांश विद्यालय उच्च पहाडी क्षेत्रमा पर्छन् ।"
घुन्सावासी बेंसी नझर्ने,"ताप्लेजुङ अघिल्ला वर्ष जाडो छिप्पिएसँगै घरमा ताला ठोकेर बेंसी झर्ने फक्ताङलुङ गाउँपालिका, घुन्साका बासिन्दा यसपालि गाउँमै छन् । आफन्त भेटघाट र व्यावसायिक प्रयोजनले बाहेक चिसो छल्नकै लागि कसैले गाउँ नछोड्ने निधो गरेको घुन्सा आधारभूत विद्यालयका शिक्षकसमेत रहेका स्थानीय च्युमे शेर्पाले बताए । धादिङ माइत भएकी पत्नीलाई पुर्याउन हिँडेका उनी यसपालि गाउँ फर्कन फागुन पर्खेर बस्ने छैनन् । पर्यटक नआउने, गाउँमा काम नहुने र विद्यालय बिदा हुने भएकाले यहाँका बासिन्दाले यो समयलाई आफन्तसँग भेट गर्ने अवसरका रूपमा पनि प्रयोग गर्छन् । गत वर्ष आधा परिवार गाउँमै बसेका थिए । हिउँ थाम्न सकिन्छसकिँदैन भनेर परीक्षणका लागि बसेका उनीहरूलाई कुनै समस्या नभएपछि यो वर्ष गाउँमै बस्ने निधो गरेका हुन् । चार वर्षअघिदेखि सीमा प्रहरी चौकीका सुरक्षाकर्मी पुस र माघ महिनामा पनि यहीँ बस्दै आएका छन् ।गाउँ रित्तिँदा पनि सरकारले प्रहरीलाई सारेको थिएन । च्युमेका अनुसार एकाध बाहेक पूरै घर रित्तो बनाएर कोही पनि झरेको छैन । गत वर्ष टाँसी तेन्जिङ, ङिमा लगायतका १३ परिवार झरेका थिए । गाउँमा ३२ परिवारको बसोबास छ । त्यसमध्येका २४ परिवार गाउँमै बस्ने छेतेन डन्डु शेर्पा बताउँछन् । पहिलो वर्ष भएकाले पोहोरचाहिँ कोको बस्ने भनेर छलफलै भएको थियो, डन्डुले भने, यो वर्ष बाहिर आफन्त भएकामात्रै जाने भएकाले छलफलको विषय नै बनेन ।विगतका वर्षमा बाहिर नजानेहरू घुन्साबाट एक घण्टाको पैदल दूरीमा रहेको फलेमा सर्थे । त्यहाँ घुन्साका प्रत्येक घरले अस्थायी टहरा बनाएका छन् । ठूलो हिउँ पर्न थाले यहाँ सरिहाल्थे । फागुन अन्तिमतिर फर्कन्र्थे । अघिल्लो वर्ष फलेमा सरेनन् । यो वर्ष पनि नबस्ने भएपछि यहाँका घरहरू संरक्षणविहीन छन् । झन्डै एक दशकयता खासै हिउँ नपरेकाले फले नसर्ने निर्णयमा पुगेको हिमाली चुङदा बताउँछन् । हामी सानो छँदा बस्ती नै पुर्ने गरेर हिउँ पथ्र्यो, पछिल्ला वर्ष त्यसरी परेको छैन, उनले भने । उसो त मौसमको भर नहुने कुरामा यहाँका बासिन्दा सचेत छन् । कहिले झ्याम्मै ठूलै हिउँ पनि पर्न सक्छ, छेतेनले भने, त्यसको सामना गर्न खाद्यान्न, कपडा र पशुचौपायाका लागि राम्रै व्यवस्था गरिएको छ । हिउँले घेरे घरभित्रै बस्ने, बाहिर ननिस्कने योजना उनीहरूको छ । वरिपरि डाँडाले घेरेको छ । बीचको गहिराइ जस्तोमा बस्ती छ । घुन्सामा ठूलो हिउँ परे बाहिर जान सकस हुन्छ । हिउँ परेका बेला घुन्सा नदी जम्ने गरेको स्थानीय बताउँछन् । धारा पनि त्यसरी नै जम्छन् । हिउँ पगालेर पानी पिउनुपर्छ । घुन्सामा हिउँदमा दिउँसो १ बजेतिर मात्रै घाम लाग्छ । त्यो पनि एकाध घण्टाजति मात्रै देखिन्छ । जलवायु परिवर्तनका कारण पछिल्ला वर्ष पुसमाघमा कम पर्ने, फागुनचैतमा बेमौसमी हिउँ पर्ने स्थानीयवासी हिमालीले बताए ।"
जनजीवन प्रभावित,"महोत्तरी (कास) चिसो बढेसँगै तराई क्षेत्रको जनजीवन प्रभावित भएको छ । चिसो स्याँठ र बाक्लो कुहिरोले सडकमा चहलपहल घटेको छ । जिल्लामा बिहान ९ बजेतिरको तापक्रम १० देखि १३ डिग्रीसम्म मात्र थियो । अस्पताल तथा स्वास्थ्य केन्द्रहरूमा निमोनियाँ, दम, कोल्ड डायरियाजस्ता बिरामीको चाप बढ्न थालेको छ । चिसोको असर चौपाया र हिउँदे बालीमा समेत परेको छ ।जिल्ला स्वास्थ्य प्रमुख राजीव झाका अनुसार चिसोले बालबालिका तथा बूढाबूढीमा श्वासप्रश्वाससम्बन्धी समस्या बढेको छ । विपन्न समुदाय बढी प्रभावित बनेका छन् । शनिबार अस्पताल भर्ना भएका बालबालिकामा कोल्ड डायरिया लागेका पनि छन्, उनले भने । चिसोबाट नजोगिए शरीरलाई आवश्यक तापक्रम घटेर हाइपोथरमिया को डर हुने उनले जनाए । हाइपोथरमिया हुन नदिन बिनाकाम घरबाहिर ननिस्कने शरीर न्यानो राख्ने र खानपानमा ध्यान दिनुपर्ने चिकित्सकको सुझाव छ । जिल्ला कृषि विकास कार्यालयका अनुसार हिउँदे बालीमा पनि शीतलहरको प्रभाव देखिएको छ । अकस्मात् चिसो बढेपछि आलु, गोलभेडाजस्ता खेतीमा डढुवा रोगको बढ्न थालेको छ ।"
मिचिँदै गढी,"हेटौंडा संरक्षण अभावमा मकवानपुरका ऐतिहासिक गढी अतिक्रमणले खिइँदै छन् । गढीको जग्गा मिचेर स्थानीयले व्यक्तिगत संरचना बनाइरहँदा सरोकारवाला निकाय मूकदर्शक बनिरहेछन् । जिल्लाका चार गढीमध्ये मकवानपुर र चिसापानी गढीको जग्गा स्थानीयले प्रयोग गरिरहेका छन् । पालुङस्थित कोटथुम्की गढी र राजधानीसँग सिमाना जोडिएको चन्द्रागिरि गढी पहिचानै मेटिने अवस्थामा पुगेको इतिहास अध्येता केदार न्यौपानेले बताए ।भीमफेदी गाउँपालिका६ स्थित चिसापानी गढीको जग्गामा वर्षौंदेखि होटल तथा किराना पसल सञ्चालन गरिएका छन् । बाँकी जग्गा पनि स्थानीयले खेतीपाती गरिरहेको गाउँपालिका अध्यक्ष हिदम लामाले बताए । अब अतिक्रमण रोक्छौं, जग्गा ओगटेकालाई हटाउँछौं, उनले भने । चिसापानी गढी संरक्षण समिति अध्यक्ष सीताराम थापाका अनुसार उक्त गढीका नाममा करिब चार बिघा जग्गा छ । जग्गा संरक्षणका लागि पुरातत्त्व विभागको सहभागितामा नापी गरेर प्रक्रिया अघि बढाएका छौं, उनले भने, स्थानीयले वर्षाैंदेखि प्रयोग गर्दै आएकाले तत्काल खाली गराउन सकेका छैनौं । सीमारक्षाका लागि पाल्पाली राजा मुकुन्द सेनका कान्छा छोरा लोहाङ सेनले इस्वी संवत् १६१५ मा उक्त गढी स्थापना गरेको इतिहास छ । चिसापानी गढीमा प्रसिद्ध बटुक भैरव मन्दिरसँगै शक्तिशाली क्षमताको तोप छ । नेपाल र अंग्रेज युद्धका क्रममा सुरक्षाकर्मी र गोली राखिएकाले यो क्षेत्र सामरिक दृष्टिले पनि महत्त्वपूर्ण छ ।देशभरिका गढीमध्ये सबैभन्दा बढी जमिन रहेको मकवानपुर गढी पनि अतिक्रमण चपेटामा परेको छ । १ सय ३२ रोपनी जग्गामध्ये करिब २० रोपनी स्थानीयले प्रयोग गरिरहेको हेमकर्ण सामुदायिक वन उपभोक्ता समूहकी अध्यक्ष सञ्चमाया गोलेले बताइन् । अतिक्रमण गर्ने क्रम बढेपछि हेमकर्ण वन समूह दर्ता गरी जग्गा संरक्षण प्रयास थालिएको उनको भनाइ छ । गढीस्थित चण्डनीदेवी मन्दिरको तीन रोपनी जग्गा सडक निर्माण र स्थानीयले घर बनाउँदा मिचिएको हो, उनले भनिन् । मकवानपुर गढी इस्वी संवत् १२५८ मा बनेको इतिहास छ । पृथ्वीनारायण शाहले पालुङ उपत्यका विजयपछि बनाएको पालुङस्थित कोटथुम्की गढी कहाँ छ, धेरै स्थानीयलाई समेत थाहा छै्रन । गढीका नाममा रहेको ६ रोपनी जग्गामध्ये केही पहिरोले लगेको र बाँकी जंगल बनेको स्थानीय उच्च माविका प्राचार्य सानोभाइ कार्कीले बताए । ऐतिहासिक कोटथुम्कीको जग्गाबारे कसैले चासो दिएको छैन, उनले भने । पृथ्वीनारायणले काठमाडौं उपत्यका आक्रमणअघि बनाउन लगाएको चन्द्रागिरि गढीको हालत पनि उस्तै छ ।"
गुरुकुल नखुलेको भए म रक्सी बेचिरहेको हुन्थेँ,"म २०३९ भदौ ५ मा मोरङको बाहुनीमा जन्मेको हुँ । घरमै दाइ अर्जुन कार्की पनि फिल्म क्षेत्रमै हुनुहुन्छ । तराई भए पनि विकट गाउँमा हुर्केँ । गाउँमा बाइक आउँदा पनि कुदेर हेर्न जान्थ्यौं । मलाई बाइकको स्मेल खुब मन पथ्र्यो । पछि अलिक बजारमा सर्यौं, मोटरसाइकल कुद्ने ठाउँमा । नयाँ ठाउँमा कमलमणि नेपाल दाइको छिमेकी भएँ । बुबा भारतीय आर्मीमा हुनुहुन्थ्यो । घरमै टिचर डेरा लिएर बसेकाले पनि पढाइ राम्रो थियो । स्कुलमा प्राय: फस्ट हुन्थें । स्कुलमा पनि सबैले मन पराउँथे । म त्यो बेला पनि रमाइलो गर्थें । १४ वर्षमा एसएलसी दोस्रो श्रेणीमा पास गरें । मलाई साइन्स पढ्न मन थियो । तर सीएमए पढायो भने जागिर खान सजिलो हुन्छ भन्दिएपछि आमाले सीएमए पढाउन धनकुटा पठाउनुभयो । त्यहाँ स्कलरसिपमा नाम निकालें तर घरमा भनिनँ । घरबाट आएको पढाइ खर्च फुर्माइस गर्दिन्थें । त्यति बेलाको त्यो पैसा जोगाएको भए सायद धरानमा जग्गा नै किन्न सक्थें होला । बदमास थिएँ । होस्टलमा बस्थें तर धनकुटाका लोकल केटाहरूसँग संगत चर्को थियो । स्नुकर खेल्नेदेखि महँगा होटलमा साथी लिएर खान जान्थें । एसएलसीपछि एकाएक मुक्त भएजस्तो लाग्थ्यो । मलाई उटपटयाङ कुरा गर्न सानैदेखि मन पथ्र्यो । अझै पनि सरहरूले मलाई तँ जस्तो टयालेन्टेड र फटाहा अहिलेसम्म कुनै स्टुडेन्ट आएको छैन भन्नुहुन्छ । एक पटक टोले फुटबल म्याच भयो । म खेल्न जान्ने नभए पनि क्याप्टेन थिएँ । दाइहरूको आडमा आफ्नो लेभलकालाई हेप्थें । ढकाल टोलको टिमसँग हाम्रो म्याच भयो । मैले हावामा हानेको बल क्रस बारमा लागेर फर्कियो । खेल हुँदै थियो । मैले बल च्याप्प समातेर यो पोल दुई इन्च होचो छ भनेर निहुँ खोजें । खेल रोकेरै नापियो । आखिर अर्को पोस्टमा खाल्डो परेको कारणले त्यो पोस्ट होचो ठहर्याइयो । गोल दिइयो । सानैमा म्याराडोना, पेलेको त्यस्तै किस्सा सुनेको प्रभावले काम गर्यो । सीएमए पढाइमा भने मलाई खासै चाख बसेन । बरु त्यही बेला दाइले काठमाडौं आएर पापी फिल्म खेलेको थाहा पाएँ । घर आएर फोटो देखाउँदा दंग पर्थें । पछि फिल्म हेरेको त दाइ फयाट्टै मर्ने रोलमा रहेछन् । मनै खिन्न भयो ।पहिले गाउँमा पनि दाइ, कमल दाइहरूले नाटक गर्थे । मलाई पनि ससाना रोल दिन्थे । त्यतिमै पनि मैले दर्शकलाई इन्जोय गराइदिन्थें । आफ्नो कामबाट दर्शक हाँस्दा मक्ख पर्थें । सीएमएपछि मैले जागिर पनि सुरु गरें । क्लिनिक पनि खोलें तर त्यसमा मन अडिएन । २०५६ सालमा काठमाडौं आएँ । दाइ त्यस बेला फाइटर बनिसक्नुभएको थियो । दाइसँगै लाजिम्पाटमा बस्थें । घरमा खाना पकाउनको अल्छीले दाइको सुटिङमा जान्थें । तर जहिल्यै फाइटकै सुटिङमा मात्रै जाँदा वाक्क लाग्थ्यो । रत्नराज्य लक्ष्मी क्याम्पसमा पढ्न थालें । त्यसपछि मेरो नेपाली साहित्यतिर झुकाव बढ्यो । बदमासीचाहिँ अझै छुटेको थिएन । क्यान्टिनमा त्यो बेला नै १५१६ सय रुपैयाँ उधारो थियो । त्यो बेला कमल दाइ काठमाडौं आएर नाटकमै लाग्नुभएको थियो । मैले पनि एकदुइटा नाटक हेरेको थिएँ । पछि गुरुकुल खुल्यो । कमल दाइकै कारण म पनि पुग्न थालें । ब्याक स्टेजको काम कसैले नअह्राई पनि गर्दिन्थें । त्यो बेला क्याम्पसको पढाइ बिहान थियो । दिनभरको फुर्सदको समय गुरुकुल जाने गर्न थालें । बिस्तारै सौगात (मल्ल) दाइ, राजकुमार (पुडासैनी) दाइको पनि प्यारो हुँदै गएँ । त्योबाहेक साइड जबका रूपमा मैले रक्सीको मार्केटिङ पनि गर्थें । तर त्यो काम पनि मन परेन । बिस्तारै नेपाली साहित्य र नाटकप्रतिको झुकाव बढ्न थाल्यो । गुरुकुल खुल्नु नै मेरो लागि टर्निङ प्वाइन्ट भइदियो । सुनील सरलाई देखेको ६ वर्षपछि उहाँले मलाई मेरै नामले बोलाउनुभयो । त्यत्रो मान्छेले नाम नै काढेर बोलाउँदा मेरो मुटु ढक्क फुलेर आयो । म पनि अब केही हो कि भन्ने लाग्यो । त्यसपछि नाटकहरूमा छिटपुट रोल पाउन थालें ।रक्सी बेच्ने काम छोडेपछि दाइले मलाई रेडियो अडियोको मार्केटिङमा जागिर लगाइदिनुभयो । त्यहीं पनि मैले मार्केटिङमा अरूलाई फ्लप खुवाइदिएको थिएँ । रेडियो अडियोमै जागिर एकदम राम्रो भइरहेका बेला सुनील सरले गुरुकुलमै बस्ने प्रस्ताव गर्नुभयो । त्यो दिन बल्ल मैले खोजेको पाएँ भन्ने लाग्यो । गुरुकुल आएँ । मेरो दुर्भाग्य, म आएको केही समयमै गुरुकुल बन्द हुन पुग्यो । बल्ल मैले मेजर रोल पाउन थालेको थिएँ । फेमस हुँदै थिएँ । बन्द हुने कुराले साह्रै चित्त दुख्यो । तर छोटो बसाइमा पनि मैले गुरुकुलबाट जीवन बुझें । बाइक फेरीफेरी चढ्नुपर्ने, चमकधमकमा रमाउने मान्छे पूरै बदलिएँ । मैले जे देखाइरहेको थिएँ, त्यो बाहिरी आवरण केही रहेनछ । मान्छे भएर देखाउनुपर्ने चिज अरू नै रहेछ । काम देखाउने रहेछ भन्ने पाठ सिकें । सुनील सर, सौगात दाइजस्ता गुरु पाएँ ।सुनील सरले अन्तर्वार्ताहरूमा गुरुकुलको बेस्ट एक्टरमा मेरो नाम लिएको सुन्दा मन नै आनन्दित हुन्छ । लागि पर्यो र एउटा उद्देश्यमा निरन्तर केन्द्रित रहयो भने सफलता पाइने रहेछ । म सौगात दाइको कामको क्रेजी फयान हो । गुरुकुल बन्द भएपछि उहाँ दासढुंगा, कागबेनी जस्ता फिल्म खेल्नतर्फ लागेपछि मलाई पनि रहर जाग्यो । त्यसअघि नेपाली फिल्मभन्दा म नाक खुम्च्याउने गर्थें । मैले पनि सौगात दाइको सोर्स लगाएर आचार्य, लुट मा मुख देखाउन पाएको थिएँ । पछि छडके मा बिन्दुको रोल पाएँ । मैले बिन्दुको चरित्रमा जति मिहिनेत आजसम्म कुनै फिल्ममा गर्न पाएको छैन । त्यो समय नै दिइँदैन । छडके पछि भने मैले खाली बस्नुपरेको छैन । पशुपति प्रसाद पछि त मलाई एकै दिन सात फिल्मको अफरसमेत आएको छ । बरु अहिले अलिक कम छ ।मलाई धेरै फिल्म गर्नु पनि छैन । जति पनि खेलूँ, मेरो चरित्रका कारण चिनिन सकूँ । विपिन कार्कीका रूपमा त अहिले पनि मलाई बाहिर हम्मेसी कसैले चिन्दैन । चरित्रमा न्याय गर्न सकेको रहेछु भनेर मलाई त्यसमै खुसी लाग्छ । पैसा नै कमाउनु थियो भने अहिले रक्सी डिलर राखेर बसिरहेको हुन्थें होला ।प्रस्तुति : सुशील पौडेल"
कृ को ट्रेलर सार्वजनिक,"काठमाडौं (कास) अनमोल केसीका कारण पनि कृ यस वर्षको बहुप्रतीक्षित फिल्म बनेको छ । हालका सर्वाधिक स्टारभ्यालु बोकेका अनमोलको गाजलु पछि झन्डै दुई वर्षको अन्तरालमा दर्शकसामु आउन लागेका हुन् । माघ २६ देखि प्रदर्शनमा आउन लागेको कृ मा अनमोलको जोडीको रूपमा अदिति बुढाथोकीले डेब्यु गर्दै छिन् । सुवास गिरी र भुवन केसीको संयुक्त निर्माण रहेको कृ लाई सुरेन्द्र पौडेलले निर्देशन गरेका हुन् भने फिल्ममा अनुपविक्रम शाही, कामेश्वर चौरासिया, सरोज खनाल, लक्ष्मी गिरी, रुपा राना, सुदाम सिके, अमिती गिरी, टीकाभक्त जिरेल, आर्जेस रेग्मीलगायतका कलाकारको अभिनय रहेको छ ।रिभेन्ज लभस्टोरीमा आधारित उक्त फिल्ममा अनमोल यसअघिका फिल्ममा देखिँदै आएको चकलेटी लुक्सभन्दा भिन्न देखिएका छन् । पूर्णत: एक्सन शैलीको ट्रेलरमा अनमोल रफटफ लुक्समा देखिएका छन् । चरित्रका लागि उनले ज्यान बनाउनेदेखि दाह्री कपाल पाल्नेसम्म गरेका थिए । अनमोलले दर्शककै चाहनाअनुरूप गेटअप र भूमिकामा परिवर्तन गर्न खोजेको बताउँदै आफ्नो मिहिनेत सार्थक हुने विश्वास व्यक्त गरे । साथै, कोएक्टर अदिति पनि राम्रो कलाकार भएको तारिफ गर्दै भविष्य उज्ज्वल देखेको टिप्पणी गरे । अनमोलले यति बेला आफूलाई फिल्म खेल्न ५० लाख रुपैयाँसम्मका प्रस्ताव आउने गरेको स्वीकार गर्दै थपे, तर म कहिले पनि पैसाका लागि काम गर्दिनँ । स्क्रिप्ट चित्त बुझेन भने जति नै दिए पनि खेल्ने छैन । म आफ्ना दर्शक, फयानलाई निराश पार्न चाहन्नँ । कार्यक्रम प्रस्तोता नरेश भट्टराईले मेगास्टार भनी सम्बोधन गरिएको प्रति अनमोलले भने, म त्यसको लागि आफूलाई अझै लायक सम्झिन्नँ । म त अझै बिगिनर्स नै हो । धेरै कुरा गर्नुछ ।फिल्ममा पुरुषोत्तम प्रधानको छायांकन, चन्द्र पन्तको द्वन्द्व निर्देशन, प्रदीप भारद्वाज र आशिष रेग्मीको पटकथा तथा संवाद, अल्मोडा उप्रेती राना र विशेष पाण्डेको संगीत, रेनशा वान्तबा राईको कोरियोग्राफी रहेको छ । निर्माता गिरीले प्राविधिक रूपमा एक उचाइ निर्माण गर्ने फिल्म बनाएको टिप्पणी गरिरहँदा अर्का निर्माता केसीले भने कृ विदेशी फिल्मसँग प्रतिस्पर्धा गर्ने उद्देश्यले बनाइएको बताए । निर्देशक पौडेलले भने संस्कृत शब्द कृ ले बदलाको अर्थ दिने जानकारी दिँदै आफूले सबै अर्थबाट उत्कृष्ट बनाउने प्रयास गरिएको बताए । ट्रेलर रिलिजको २४ घण्टा नपुग्दै साढे ६ लाख भ्युजसहित युटयुबको नेपाल ट्रेन्डिङको एक नम्बरमा आएको छ ।"
हामी मा कृष्ण र ममता,"काठमाडौं हामी कवि र कविता को ५२ औं शृंखलामा कविद्वय कृष्ण प्रधान र ममता कर्माचार्य प्रस्तुत भए । लुनकरणदास गंगादेवी साहित्य कला मन्दिर र सर्वनाम थिएटरले हरेक महिनाको पहिलो दिन गर्दै आएको शृंखलाको पहिलो चरणमा कवि कर्माचार्य प्रस्तुत भइन् । अमेरिका बस्दै आएकी कर्माचार्यले आधुनिकताको मान्छे, हराएको जिन्दगी, नयाँ वर्ष, कहाँ छ सिंगो माया, समय रोइरहेछ, प्रेमको प्रश्न, विश्वास, स्पर्श, बिनाअर्थ र बिनास्वार्थ, म र मेरो कफी, होली, आज सूर्य उदाउँछ उदाउँदैन थाहा छैन गरी दर्जन कविता सुनाइन् । उनका कवितामा प्रेमका अभिव्यक्तिहरू पाइन्थे । दोस्रो चरणमा प्रस्तुत भएका प्रधानले केही पुराना र केही नयाँ कविता सुनाए । उनले तीसको दशकदेखि लेख्दै आएका प्रधानले नेपाल प्रज्ञा प्रतिष्ठानले गर्ने राष्ट्रिय कविता महोत्सवमा प्रथम हुन सफल कविता पानी पनि सुनाए । त्यस्तै उनले विचार, चराहरूको गणतन्त्र, देउता चढेपछि, मौन पहाड, युद्धसित, आगो २, जीवनको गति, उज्यालोको युद्ध, कविताको मलामी, कवितालाई मृत्युदण्ड, साँढयाको कविता, झुक्दैमा पहाडको उचाइ कम हुन्न र स्वर्ग गरी १४ कविता सुनाए । उनको कवितामा सामाजिक, राजनैतिक चेतना, विसंगतिप्रतिको तीव्र आलोचना समेटिएको थियो ।"
गीताको भावनाको भेल,"काठमाडौं (कास) कवि तथा सञ्चारकर्मी गीता मैनाली भावनाको भेल कविता संग्रहसहित आएकी छन् । संग्रहका तीन कवितालाई शनिबार सर्वनाम थिएटरमा मञ्चन पनि गरियो भने गीता आफैंले कृतिको लोकार्पण गरिन् । संग्रहमा समावेश गल्ली, म को हुँ र जन्मदिन कवितामा आधारित झन्डै १० मिनेट लामो नाटकको निर्देशन राज शाहले गरेका हुन् भने शर्मिला, सुजिता, रिनेक्स, प्रकाश, रोशन, मनीष, अमृत, दिपेश, तुफानलगायतको अभिनय रहेको थियो । कवितामा भ्रष्टाचारमा लिप्त देशको सन्दर्भ, दमित कामनाको कल्पना समेटिएको राष्ट्रकवि माधव घिमिरेले भिडियो मन्तव्यमा सुनाए । सरस, सरल र सुन्दर भाषामा भुल्भुलिएको कवितात्मक प्रस्तुतिमा कवितात्मक अनुभूतिहरू भएको र त्यसले समकालीन जनपीडा छर्लङ्ग बनाएको डा तारानाथ शर्माले बताए । पछिल्लो समय मुलुकको राजनीतिमा आएको उथलपुथललाई मैनालीले कवितामा सरल रूपमा उतारेको कार्कीले बताइन् । नेपालमा मुठीभरिका कवि छन्, त्यसमा कवयित्री त एकदमै कम छन्, उनले भनिन्, कविता मात्र लिएर हिँड्न गाह्रो छ । त्यस्तोमा मैनालीले सशक्त रूपमा वैदेशिक रोजगारीको समस्या, सामाजिक शोषणको विरुद्धको भावना कविता उतारेकी छन् ।"
फिल्म खिच्न उपयुक्त थलो हो नेपाल,"काठमाडौं सूचना तथा सञ्चार मन्त्रालयका अनुसार नेपालमा वार्षिक ९० वटा जति विदेशी फिल्म छायांकन हुने गरेका छन् । तीमध्ये कपितयले चाहिँ स्थानीय कथा र पात्रलाई पनि टिप्ने गरेका छन् । डकुमेन्ट्रीमा त प्राय: विषयवस्तु स्थानीय नै हुन्छन् । यहीँको इस्यु रोज्नेमध्येका हुन्, जारा बलफर र मर्कस स्टेफेनसन । बेलायतका यी दुई फिल्मकर्मीले विश्वका प्रतिष्ठित फिल्म अवार्ड जितिसकेका छन् । यो क्षेत्रमा लागेकै करिब दुई दशक हुन लाग्यो । पाँच वर्षअघि नेपाल घुम्न आउँदा यिनलाई यहाँको एउटा स्टोरी ले मन छोएछ । भौगोलिक र आर्थिक रूपमा विकट डोल्पाका विभिन्न स्थानबाट काठमाडौं ल्याइएका केटाकेटीको कथा सुनेपछि उनीहरू चिल्ड्ेरन अफ द स्नो ल्यान्ड फिल्म नबनाई स्वदेश फर्किन सकेनन् । बौद्ध भिक्षुले सञ्चालन गरेको स्नो ल्यान्ड स्कुलमा पढ्न आउनेहरू वर्षौंसम्म आफ्नो परिवारबाट अलग हुँदा रहेछन्, जाराले भनिन्, यही कुरा अनौठो लाग्यो । तिनलाई केही सहयोग गर्न सकिन्छ कि भनेर यसबारे डकुमेन्ट्री बनाउन चाहयौं । काठमाडौंबाट डोल्पा जाँदा निकै अप्ठयारो सहनुपरेको जाराले बताइन् । यद्यपि, त्यो अनुभव अहिलेसम्मकै उत्कृष्ट भएको उनको भनाइ छ ।अमेरिकाका बेन एरेसचाहिँ नेपाल बसेको १९ वर्ष भइसक्यो । उनी यहाँका कथावस्तुसँग परिचित छन् । भोजपुरको कुलुङ समुदायसँग चिनजान गाढिएपछि उनले तिनको जीवनशैली पर्दामा उतार्न चाहे । कुलुङ जातिका मौली धन अन्तिम मह सिकारी हुनेवाला छन्, निर्माता बेनले भने, प्रदूषण र अन्य विविध कारणले भीर मौरी मासिँदै छन् र त्योसँगै मह काढ्नेहरू पनि । कोलोराडो निवासी बेन नाइटको निर्देशनमा एरेसले द लास्ट हनी हन्टर तयार पारेको एक वर्ष पनि भएको छैन । उनले मौली धन राई र तिनको गाउँको चित्र उर्तान खोजेको बताए । यसअघि पनि भीर मौरीको मह काढ्नेहरूबारे डकुमेन्ट्री बनाइएको थियो, बेनले भने, हामी अघिल्लो फिल्मभन्दा फरक तरिकाले प्रस्तुत भएका छौं । सबटाइटल बनाउने बेला अलि गाह्रो भयो । ब्रिटिसअमेरिकन फिल्म निर्देशक एवं डकुमेन्ट्री सिनेमाटोग्राफर सोफी डिय पेग्रुमले नेपालकी तेस्रोलिंगी महिला मोडलको जिन्दगीलाई पिंक टिफानी फिल्ममा समेट्न खोजेकी छन् । मेघना लामाको कथा खिचिरहँदा आफू धेरै कुराबाट प्रभावित भएको सोफीले बताइन् । यहाँका मान्छे गज्जबका हुँदा रहेछन्, सोफीले भनिन्, खुलेर कुरा गर्ने, सहयोगी स्वभावका पाएँ । फिल्म निर्माणनिर्देशनको क्रममा थुप्रै देश पुगेकी सोफीले नेपालमा काम गर्न रमाइलो हुने गरेको बताइन् । प्राविधिक रूपमा अप्ठयारो भए पनि मान्छेह मिलनसार भएकाले फिल्म मेकरका रूपमा नेपाल बस्दाको अनुभव इन्क्रेडिबल (असाधारण) रहेको सोफी बताउँछिन् । जुन कोणबाट हेर्दा पनि केही न केही रोचक कथावस्तु भेटिन्छन् यहाँ, उनले भनिन् । भूगोल र जनजीवनका कथाजाराले नेपाल आफ्नो दोस्रो घरजस्तो लाग्न थालेको बताइन् । फिल्मले नै यहाँसम्म डोहोर्याएको भन्दै उनले आगामी डकुमेन्ट्रीबारे पनि सोचिसकेको जानकारी दिइन् । तत्काल गर्दिनँ, उनले भनिन्, तर, पाँचछ वर्षपछि अहिलेकै विषयको फलोअप स्टोरी गर्ने योजना छ । नेपालको ग्रामीण जनजीवन, त्यहाँका रीतिरिवाज आदिबारे गजबका फिल्म बनाउन सकिने उनले बताइन् ।बेनलाई पनि नेपाल फिल्म खिच्न उत्तम ठाउँ हो भन्ने लाग्छ । उनी यहाँको भूगोल, संस्कृति र जनजीवनभित्र अनगिन्ती कथा लुकेको पाउँछन् । सिनेमाको लागि उपयुक्त ठाउँ हो नेपाल, नेपाली भाषामा प्रखर बेनले भने, मैले त अब तीनवटा फिल्मका लागि प्रक्रिया थालिसकेको छु । उनी स्थानीय फिल्म मेकिङमा भइरहेको प्रगति देखेर खुसी छन् । नेपाली युवाले साहसी फिल्म बनाएको देख्दा बेन दङ्ग पर्छन् । नेपाली विषयमा तीनवटा डकुमेन्ट्री बनाइभ्याएकी सोफी अरू कथा खोज्दै छिन् । उनलाई यसमा नेपालमै कार्यरत बेलायती फिल्म निर्माता मिरान्डा मोर्टन यपले सघाउने गरेकी छन् । खासमा हामीलाई कथा खोज्दै हिँड्नुपरेको छैन, मिरान्डा भन्छिन्, काम गर्दै जाँदा एकपछि अर्को कथा स्वत: भेटिइरहेको छ । नेपालको बनावट र मौसम फिल्मलाई भिजिअल्ली रिच (दृश्यमा सुन्दर) बनाउने खालको भएको सोफी बताउँछिन् ।काठमाडौं : होम अफ फिल्मजारा र मर्कसको पहिलो नेपाली फिचर डकुमेन्ट्री चिल्ड्ेरन अफ द स्नो ल्यान्ड यसपालिको इन्टरनेसनल माउन्टेन फिल्म फेस्टिभल (किम्फ) मा वल्र्ड प्रिमियर भयो । यसमा भाग लिन आएका उनीहरू किम्फ र काठमाडौंलाई होम अफ फिल्म्स भन्दै थिए । पहिलो पटक यहाँ सहभागी भएका हौं, जाराले भनिन्, यस्ता फेस्टिभलले इन्डिपेन्डेन्ट फिल्मलाई दर्शकसम्म पुग्ने ढोका खोलिदिन्छन् ।नेपाली बालबालिकासम्बन्धीको फिल्म बनाउन पाएकोमा आफू भाग्यमानी भएको जाराले बताइन् । महिला केन्द्रित विषयवस्तुमा खास रुचि राख्ने मिरान्डा र सोफीचाहिँ फिल्म मेकिङमा नेपाली महिलाको उपस्थित बढोस् भन्ने चाहन्छन् । फिल्म फेस्टिभलहरू प्रशस्त हुन थालेका छन्, मिरान्डाले भनिन्, महिला फिल्मकर्मीको संख्या बढेको हेर्न मन छ । नेपाली विषयले स्ट्राइक गरेकै कारण आफू अपरझट फिल्म मेकर बनेको प्रसंग जोड्दै उनले भनिन्, म त अनायासै यो क्षेत्रमा आएँ । यसमा रुचि हुने नेपाली महिलालाई प्रोत्साहन गर्न जरुरी छ । किम्फमा यसपालि विदेशी फिल्म मेकरले बनाएका नेपाली विषयका थुप्रै फिल्म प्रदर्शन भइरहेका छन् । तीमध्ये एन्डी कक्रुमको सेर्पाज स्टिउ, डेभिड जुरिकको क्रसिङ स्याक्रेड माउन्टेन, युलिया भेरेन्सोभाको तेरिबेर्का डट लाइभ उदाहरण हुन् ।"
पात्रमाथि पुस्तक,"काठमाडौं (कास) प्राडा माधवीसिंह शाहको पुस्तक अघि सरेका पाइला सार्वजनिक भएको छ । वरिष्ठ कथाकार माया ठकुरीले राजधानीमा पुस्तक लोकार्पण गरिन् । त्रिवि अर्थशास्त्र, केन्द्रीय विभागकी पूर्वप्रमुख शाह मानव अधिकार, महिला तथा बालबालिका क्षेत्रमा लामो समयदेखि काम गर्दै आएकी छन् । पुस्तकमा अध्ययन, अनुसन्धानका क्रममा विभिन्न मुलुक पुग्दा भेट भएका पात्रबारे प्रकाश पारिएको छ । पुस्तकमाथि प्राडा मदनकुमार दाहाल, लेखिका दुर्गा घिमिरे, प्रा दिनेशराज पन्त, सूर्य बीसीलगायतले परिचर्चा गरे । पुस्तक बीएन पुस्तक संसारले छापेको हो ।"
मोदी र भाजपा हिंसोन्मुख,"नयाँदिल्ली (बीबीसीएएफपी) भारतको प्रमुख विपक्षी दल भारतीय कंग्रेसका नवनियुक्त अध्यक्ष राहुल गान्धीले भारतीय प्रधानमन्त्री नरेन्द्र मोदीले देशमा हिंसाको आगो लगाउने प्रयास गरेको आरोप लगाएका छन् । अध्यक्षको पदभार ग्रहणपछि शनिबार पार्टी मुख्यालय नयाँदिल्लीमा बोल्दै उनले मोदी र भारतीय जनता पार्टी (भाजपा) को चर्को आलोचना गरेका हुन् । राहुलले भने, कंग्रेसले भारतलाई एक्काइसौं शताब्दीमा ल्याइपुर्यायो तर भाजपाले देशलाई पछाडि धकेलिरहेको छ । उनले मोदीका कारण देश मध्ययुगीन समयतर्फ लगेको बताए । राहुलले भने, भाजपाले भारतभर हिंसाको आगो लगाउन प्रयास गरिरहेको छ । उनले उक्त अवस्थाबाट देशलाई पार लगाउन कंग्रेस आवश्यक भएको दाबी गर्दै भने, उनीहरू टुक्रयाउँछन्, हामी जोड्छौं । उनीहरूले आगो झोस्छन्, हामी निभाउँछौं ।राहुलले देशमा एकपटक हिंसाको आगो सल्किएपछि निभाउन कठिन भएको भन्दै भाजपालाई सम्झाउने कोसिस गरिरहेको बताए । उनले भाजपाका कारण देशको राजनीतिप्रति मानिस निराश भइरहेको दाबी गरे । राहुलले भने, समकालीन राजनीतिमा देखिएको सत्यता र करुणा अभावको प्रमुख कारक भाजपा हो ।राहुलको आरोपलाई भाजपाले भ्रष्ट सोच भनेको छ । भाजपाका प्रवक्ता सम्वित पत्रले कंग्रेसमा नेतृत्व परिवर्तन भए पनि कार्यशैली उस्तै रहेको टिप्पणी गरे । उनले सडकमा आगो लगाएर नभई मोदीको नेतृत्वअन्तर्गत भएको पूर्वाधार विकास र सुधारका कारण निर्वाचन जितेको दाबी गरे । ४७ वर्षीय राहुल गतसोमबार पार्टी अध्यक्ष पदमा निर्विरोध चयन भएका थिए । १९ वर्ष पार्टीको अध्यक्ष पद सम्हालेकी सोनिया गान्धीले आफ्ना छोरा राहुललाई पार्टी अध्यक्षको जिम्मेवारी हस्तान्तरण गरेकी हुन् । उनले शुक्रबार सक्रिय राजनीतिबाट अलग बस्ने भन्दै अवकाशको समेत घोषणा गरेकी थिइन् । राहुल भारतको नेहरूगान्धी परिवारबाट कंग्रेसको अध्यक्ष बन्ने छैटौं व्यक्ति हुन् । राहुल सन् २०१३ देखि ४ वर्ष पार्टीको उपाध्यक्ष भएका थिए । कंग्रेस कार्यकर्ताले राहुलले पार्टी अध्यक्षको जिम्मेवारी सम्हालेपछि समर्थनमा आतिसवाजी गर्दै खसियाली मनाएका थिए । यसअघि सन् २०१४ को चुनाव प्रचार अभियान राहुलका कारण प्रभावकारी नभएको भन्दै आलोचना भए पनि हालैका दिनमा उनको लोकप्रियता बढ्दै गएको छ । उक्त निर्वाचनमा वर्तमान प्रधानमन्त्री नरेन्द्र मोदीको दल भाजपाले कंग्रेसलाई पराजित गरेको थियो । त्यति बेला सोनिया गान्धी कंग्रेसको अध्यक्ष थिइन् । भारतका पूर्वप्रधानमन्त्री स्वर्गीय राजीव गान्धीकी धर्मपत्नी सोनियाले स्वास्थ्यको कारण अध्यक्ष पद त्यागेकी हुन् ।"
तीन प्रदर्शनकारी मारिए,गाजा (बीबीसी) इजरायली सुरक्षा फौजसँगको मुठभेठका क्रममा शनिबार गाजा क्षेत्रमा ३ जना प्यालेस्टाइनीको मृत्यु भएको छ । प्यालेस्टाइनी अधिकारीका अनुसार अमेरिकी राष्ट्रपति डोनाल्ड ट्रम्पले जेरुसेलमलाई इजरायलको राजधानीको घोषण गरेपछि गाजा र वेस्ट ब्यांकमा भएका हिंसात्मक प्रदर्शनमा हालसम्म सयौं प्यालेस्टाइनीहरू घाइते भइसकेका छन् । अधिकारीले ट्रम्पको कदमपछिका प्रदर्शनका कारण हालसम्म ८ जनाको मृत्यु भइसकेको जनाए । इजरायली प्रहरीले शनिबार वेस्ट ब्यांकमा प्यालेस्टाइनी प्रदर्शनकारीको चक्कु आक्रमणमा परी एक सुरक्षाकर्मी गम्भीर घाइते भएको जनाएको छ । जेरुसेलमप्रति लामो समय मौन अमेरिकी नीति परिवर्तन गर्दै दस दिनअघि जेरुसेलमलाई इजरायलको राजधानी घोषित गरेपछि मध्यपूर्वमा हिंसात्मक प्रदर्शन जारी छ । राजधानी घोषणा गरेलगत्तै ट्रम्पले तेलअभिभमा रहेको अमेरिकी दूतावाससमेत जेरुसेलम सार्ने निर्णय गरेका थिए । ट्रम्पको निर्णयपछि प्यालेस्टाइनीले अमेरिकालाई शत्रु घोषणा गर्दै विरोधमा प्रदर्शन जारी राखेका छन् ।
जुधेरै मर्छन् गैंडा,"अर्ना जोगाउनै मुस्किलभरतपुर प्रजाति बढाउन कोसी टप्पुबाट चितवन निकुञ्ज स्थानान्तरण गरिएका अर्नामध्ये एक बाघको आक्रमणमा परी मरेको छ । निकुञ्ज टोलीले हात्तीको सहाराले अर्नाको खोजी गर्दै जाँदा बाघले खाएको अवस्थामा फेला पारेको हो । अर्नालाई राखिएको विद्युतीय तराबारभित्र छिरेर बाघले आक्रमण गरेको थियो । पछिल्लो समय बाढी र विभिन्न रोगले अर्ना बचाउन समस्या भएको छ ।निकुञ्जको पूर्वी क्षेत्र पुरानो पदमपुरमा ३० हेक्टर जमिनलाई विद्युतीय तराबारले घेरी कोसीटप्पुबाट १२ र जावलाखेलको सदर चिडियाखानाबाट ३ गरी १५ गैंडा राखिएको थियो । चिडियाखानाबाट ल्याइएका ३ वटा र कोसीटप्पुका २ गरी पाँच गैंडा यसअघि नै मरिसेका छन् । १० वटा अर्नामध्ये एकलाई बाघले आक्रमण गरेको निकुञ्जले जनायो । गत साउन २९ गतेको बाढीले तारबार भत्किएको थियो । निकुञ्जले मर्मत गरे पनि केही स्थानमा समान्य क्षति पुगेको र त्यहीँबाट बाघ भित्र पसेको हुन सक्ने निकुञ्जका प्रमुख संरक्षण अधिकृत रामचन्द्र कँडेलले बताए । यसअघि बाढीका कारण अर्नामा गोलो जुका, नाम्ले र माटेको संक्रमण देखिएको थियो ।निकुञ्ज अधिकारीलाई अर्ना बचाउन मुस्किल परेको छ । सरकारले ठूलो तयारीका साथ गत माघ १३ गतेबाट कोसीबाट चितवनमा अर्ना ल्याएको थियो । त्यहाँका स्थानीयले विरोध गरेपछि अर्ना ल्याउन केही समय लागेको थियो । अर्ना स्थानान्तरणमा ९० लाख रुपैयाँ खर्च भएको निकुञ्जले जनायो । प्रजाति बढाउन निकुञ्जले निकै प्रयास गरेको हो, प्रमुख संरक्षण अधिकृत कँडेलले भने, बाढीपछि विभिन्न रोग र बाघका कारण अर्ना संरक्षणमा समस्या परेको हो । उनले अर्नाको नियमित अनुगमन गरिरहेको जनाए । अर्ना छाडिएको स्थानमा सेनाको टुकडी समेत बस्दै आएको छ । सेनाले निगरानी गर्छ । निकुञ्ज कर्मचारीले हात्तीको मद्दतले भित्रै पसेर अर्नाको अनुगमन गरेका थिए ।"
"जिल्ला २, जिशिका एउटै","रुकुम पश्चिम (कास) पूर्व र पश्चिम रुकुम दुई जिल्ला हेर्न एउटा मात्रै जिल्ला शिक्षा कार्यालय तोकिएको छ । शिक्षा विभागको परिपत्रअनुसार पश्चिमका विद्यालयका साथै पूर्वका विद्यालय तथा शिक्षासम्बन्धी सबै काम जिल्ला शिक्षा कार्यालय रुकुम पश्चिमले नै गर्ने भएको हो ।विभागले एउटा चिठी पठाएर दुवै जिल्लाको काम गर्नु भनेको जिल्ला शिक्षा अधिकारी कर्णबहादुर कुँवरले बताए । शिक्षा कार्यालयले हालसम्म पनि एउटै जिल्लाको हैसियतमा काम गरिरहेको थियो, विभागबाटै चिठी आएपछि झन् आधिकारिक रूपमै एकै जिल्लाका रूपमा दुवै जिल्लाको काम गर्नेछ, उनले भने ।२०७२ असोजमा जारी संविधानमै साबिकको रुकुमलाई छुट्टाछुट्टै प्रदेश ५ र ६ मा राखिएको छ । संविधानकैव्यवस्थाअनुसार गत असोज १९ देखि रुकुम पूर्वले पनि आफ्नै तरिकाले काम सुरु गरिसकेको छ । जिल्ला प्रशासन कार्यालय, जिल्ला प्रहरी, जिल्ला समन्वय समितिलगायत आधा दर्जनभन्दा बढी सरकारी कार्यालय सदरमुकाम रुकुमकोटमा स्थापना भइसकेका छन् । अन्य कार्यालय पनि स्थापना हुने तयारीमा रहेकामा शिक्षा विभागको निर्णयले अन्योल बनाएको हो । जिसस रुकुमपूर्वका प्रमुख गजेन्द्रबहादुर ओलीले विभागको पछिल्लो निर्णयले आफूहरूलाई आश्चर्यमा पारेको बताए । देशभर कतै नभएको निर्णय रुकुमपूर्वका लागि मान्य नहुने उनले बताए । अरू सबै कार्यालयले जिल्लामा काम थालिसकेपछि पनि एउटा मात्रै कार्यालयले दुई जिल्लाबाट काम चलाउन खोज्नु गलत भएको उनको भनाइ छ । यो हाम्रा लागि मान्य हुने कुरै हुँदैन, उनले भने, जिल्ला प्रशासन, जिससलगायत अन्य सरकारी अड्डा जिल्लामै भइसक्दा विभागको पछिल्लो निर्णय संविधानविपरीत छ ।भूमे गाउँपालिका अध्यक्ष रामसुर बुढाले शिक्षा मन्त्रालय, शिक्षा विभाग र शिक्षा कार्यालयले संघीय संरचनालाई अटेर गरिरहेको बताए । सम्पूर्ण व्यवस्था स्थानीय तहमा गइसक्दा पनि जिल्ला शिक्षा कार्यालयले १ जना पनि कर्मचारी स्थानीय तहमा नपठाएको उनको भनाइ छ । स्थानीय तहलाई माध्यमिक तहसम्मका सम्पूर्ण कामकाज गर्ने अधिकार संविधानले दिए पनि शिक्षाका तालुक निकायहरू मन्त्रालय, विभाग र शिक्षा कार्यालयले भने त्यो अधिकार छाड्न नमानिरहेको उनले गुनासो गरे । संविधानमा भएको व्यवस्थाअनुसार काम गर्न नमान्नु भनेकै संविधानको उपहास गर्नु हो, शिक्षा विभागको रुकुमपूर्वको शिक्षासम्बन्धी सबै काम रुकुम पश्चिमबाट गराउने निर्णयप्रति हाम्रो आपत्ति छ, अध्यक्ष बुढाले भने । ३ स्थानीय तह रहेको रुकुम पूर्वमा १ सय १४ सरकारी विद्यालय छन् । त्यसमा सबैभन्दा बढी ४५ विद्यालय पुथागाउत्तरगंगा, ३६ भूमे र ३३ सरकारी विद्यालय सिस्ने गाउँपालिकामा छन् ।"
मतदाता भन्छन् खाडी जानु नपरोस्,"विराटनगर मुलुकले स्थायी सरकार पाउने भएपछि विराटनगरमा पुष्प अधिकारी निकै खुसी छन् । कहिल्यै स्थायी सरकार देख्न पाइएन, सामान्य रोजगारी गरेर गुजारा चलाइरहेका उनले भने, त्यसको सिकार म जस्ता शिक्षित बेरोजगारले भोग्नुपर्यो । अब स्थायी सरकार बन्दै छ । गुजारा चलाउन ऊर्जाशील युवा शैक्षिक प्रमाणपत्र टिनको बाकसमा राखेर खाडी जानुपर्ने समस्याको अन्त्य होस् भन्ने कामना छ ।काठमाडौंमा केन्द्रित अधिकार अब आफ्नै घरदैलोमा आएकामा विराटनगर ४ की गृहणी स्वस्तिका रेग्मी पनि दंग छिन् । प्रदेश सरकारले लगानी र रोजगारीका अवसर सिर्जना गर्न सक्नुपर्छ, उनले भनिन्, शिक्षा, स्वास्थ्यजस्ता अति आवश्यकीय सेवा जनताको घरसम्म पुर्याउन सके मात्र संघीयताले सार्थकता पाउँछ ।अब बन्ने स्थायी सरकारले रोजगारीका लागि लाखौं युवा विदेश पलायन हुनुपर्ने बाध्यताको अन्त्य गर्नुपर्ने युवा निश्चल पौडेलले बताए । स्वदेशमै रोजगारीको अवसर प्राप्त भए धेरै युवाले विदेशी भूमिमा पसिना बगाइरहनु पर्दैनथ्यो, उनले भने, यतिन्जेलको तरल राजनीतिक अवस्था र अनेक उतारचढावका कारण आर्थिक विकासको कुरा ओझेलमा पर्दै आएको छ । अब ती दिन अन्त्य हुनुपर्छ ।मुलुक नयाँ संरचनामा गएपछिका निर्वाचनबाट सबैमा आशाका किरण पलाएको उद्योगी नवलकिशोर कावरा बताउँछन् । अब मुलुकमा राजनीतिक स्थायित्व कायम भएर विकासको पाटोमा केन्द्रीय सरकार, स्थानीय सरकार र सरोकारवालाको ध्यान जान्छ, उनले भने, यतिन्जेलसम्म राजनीतिक अस्थिरताका कारण औद्योगिक क्षेत्रमा नकारात्मक असरको साँबाब्याज ५ वर्षमा निक्लिन्छ भन्ने आशा छ । स्थायी सरकारलाई आर्थिक विकास गर्न धेरै सहज हुने उनले बताए । अब स्थिरता अनि आर्थिक विकासमा मुलुकले फड्को मार्ने विश्वास सबैमा जागेको छ, कावराले भने, औद्योगिक क्षेत्रमा नयाँ लगानी भित्रिने सम्भावना हुन्छ । भएका उद्योगहरूले राज्यको भरथेग पाउनेछन् । रोजगारीका अवसर प्रशस्त हुनेछन् ।सुनसरीमोरङ औद्योगिक क्षेत्रको विकासलाई मद्दत पुग्ने गरी भौतिक पूर्वाधारलाई प्राथमिकता दिनुपर्ने कावराको भनाइ छ । संक्रमणकालीन अवस्थाबाट मुलुकले मुक्ति पाएको भन्दै सबै क्षेत्र उत्साहित भएका छन् । छोटो समयमै सरकार फेरिने र उसको नीति नियम पनि फरक हुँदा आर्थिक क्षेत्रलाई नकारात्मक असर पर्दै आएको थियो । स्थायित्व नहुँदा आर्थिकलगायत सबै क्षेत्र प्रभावित बनेका थिए । लामो समयपछिको चुनावले अब स्थायी सरकार बन्ने पक्का भए पनि सोचेजस्तो विकास हुनेनहुने भन्न नसकिने प्राध्यापक केशव पहाडी बताउँछन् । २००७ यता बनेका कुनै सरकार पूरा आयु टिक्न सकेनन्, कामना छ यो सरकारले ५ वर्ष पूरा गरोस्, उनले भने, जनमतको सम्मान गर्न अब विकास नगरी सुखै छैन तर पनि अहिले पूर्वानुमान गर्न सक्ने अवस्था छैन । दल र तिनका नेताको आचरण हेर्दा कामना मात्र गर्नु उचित जस्तो लाग्छ ।"
वाचा नभुल्नू,"पोखरा अघिल्लो चुनावमा रूखमा भोट हालेका पोखरा २७, बुढीबजारका ६३ वर्षीय धर्मबहादुर गुरुङले यसपटक वाम गठबन्धनको पक्षमा मतदान गरे । आफूजस्ता मजदुरका लागि केही होला भन्ने सोचेर यसपटक एमालेलाई भोट हालेको उनले बताए । नेताहरूले भाषणमा निमुखाको दिन आउँछ भनेको सुनेकाले एमालेलाई सघाएको हुँ, उनले भने, वाम गठबन्धनले जितेको देखर खुसी लागेको छ तर वाचा पूरा नगर्लान् कि भन्ने चिन्ता पनि छ । उनी चाहन्छन्, पाँच वर्ष एउटै पार्टीले सरकार चलाओस्, विकास र समृद्धिका काम गरोस् । कास्कीमा क्षेत्र २ को ख बाहेक प्रदेशसभाका पाँचवटा र प्रतिनिधिसभा सदस्यका तीनै सिट वाम गठबन्धनले जितेको छ । २ ख मा कांग्रेसका विन्दुकुमार थापाले जिते । प्रतिनिधिसभा सदस्यमा एमालेका खगराज अधिकारी, रवीन्द्र अधिकारी र जगत विक विजयी भए । मतदाताले वाम गठबन्धनलाई जिताएकाले अब नेताहरूले दम्भ नराखी मुलुक विकास र समृद्विको अभियानमा जुटेको हेर्ने धोको रहेको छ न्युरोडका ५५ वर्षीय लालचन गुरुङलाई । मत माग्ने बेला पोखरालाई पर्यटकीय सहर बनाउने योजना अघि सारेका विजयी उम्मेदवारलाई वाचा नभुल्न आग्रह गरे उनले । विदेशिएका युवालाई मुलुकमै रोजगार र स्वरोजगार गराउनेतर्फ पनि विजयी उम्मेदवारको मुख्य भूमिका रहने पोखरा सिर्जनाचोकका रामकृष्ण सापकोटाले बताए । दैनिक सयौं युवा खाडी जाने गरेका छन्, दुबई जाने तयारीमा रहेका उनले भने, यहीँ रोजगारी पाउन सके हामी विदेश जाने थिएनौं । उम्मेदवारले युवालाई विदेश पलायन हुनबाट रोकी स्वरोजगारी सिर्जना गर्न सस्तो ब्याजदरमा ऋण सुविधा, हाइड्रोपावर र पोखरालाई पर्यटकीय गन्तव्यका रूपमा अघि सार्नेलगायत चुनावी नारा बनाएका थिए । जितपछि आफूले तय गरेका नारा समीक्षा गरी सोहीअनुसार कार्यान्वयन गर्न विजयी उम्मेदवारलाई आग्रह गरेको पोखरा लेखनाथ२७ विजयपुरस्थित नमुना आमा समूहकी उपाध्यक्ष श्रीमाया थापाले बताइन् । विजयी भएपछि नेताहरू पहिलेजस्तो आफ्नै स्वार्थमा लाग्न भएन, उनले भनिन्, नेताले वाचा पूरा गरे मुलुक ७८ वर्षमै कायापलट हुनेछ ।"
डढेलोले सय हेक्टर सखाप,"बागलुङ (कास) ताराखोला गाउँपालिका ५ मा पर्ने मसिनाडाँडा तीनचुले मूलपानी सामुदायिक वनको करिब सय हेक्टर डढेलोले क्षति पुर्याएको छ । स्थानीय टकबहादुर बुढाले खरबारीमा लगाएको आगो वनमा फैलिएको प्रहरीले जनाएको छ । बिहीबार बेलुकीदेखि फैलिएको आगो स्थानीय, प्रहरी र सेनाले मिलेर शनिबार निभाएका हुन् ।"
एम्बुलेन्स हस्तान्तरण,हेटौंडा (कास) मकवानपुर क्षेत्र २ ख का प्रदेश सांसद इन्द्रबहादुर बानियाँले स्वास्थ्य चौकीलाई एम्बुलेन्स हस्तान्तरण गरेका छन् । उनले शनिबार हर्नामाडी स्वास्थ्यचौकीलाई एम्बुलेन्स हस्तान्तरण गरेका हुन् । उनले दिवंगत दाजु राजकुमारको स्मृतिमा एम्बुलेन्स हस्तान्तरण गरेको बताए ।
गाउँमा बस पुग्दा फूलमाला,"बागलुङ (कास) जिल्लाका दुई ठाउँमा शनिबारदेखि यातायात सेवा सुरु भएको छ । पैदल यात्रा गर्दा १० घण्टा लाग्ने गुल्मी सिमानाको बरेङ र सदरमुकामबाट ६५ किमि पश्चिमको पाण्डवखानीमा बस चल्न थालेको हो ।शुक्रबार पुगेको बस पहिलोपटक बरेङबाट यात्री लिएर काठमाडांैका लागि छुटेको छ । बरेङदेखि राङखानी, कुस्मीसेरा हुँदै कालीगण्डकी करिडोरको बाटो मालढुंगा आएर पोखराको बाटो चल्न थालेको हो । खुसियालीमा स्थानीयले पूजा गरेर फूलमाला लगाएका थिए । गाउँबाटै बसमा यात्रा गर्न पाइने भएपछि स्थानीय खुसी छन् । गाउँले शनिबार बिहानै उठेर फूलमाला र गुच्छा लिएर आए, पूजा गरेर मात्र बस छुटाए, संयुक्त यातायात बस व्यवसायी सञ्चालक समिति सदस्य महेश्वर क्षत्रीले भने, गाउँमा बस चलाउन आउँदा हामीले पनि सम्मान पायौं ।राजधानीमा चल्ने संयुक्त यातायात समितिले स्थानीयको समन्वयमा बस चलाउन थालेको हो । हरेक दिन दिउँसो साढे १२ बजेदेखि बरेङबाट छुट्ने बस कच्ची सडकमा दिउँसोमा गुड्छ भने रातको समयमा भूपि शेरचन मार्ग र पृथ्वी राजमार्गमा गुड्नेछ । काठमाडौंदेखि भने साँझ साढे ५ बजे छुट्ने व्यवस्था मिलाइएको छ । बिहान उज्यालो हुँदा बागलुङ सदरमुकाम आइपुगेको बस बरेङ भने दिउँसो पुग्छ । दुई वर्षअघि स्थानीय बजेटमा ट्रयाक खुलेको सडकलाई बरेङ गाउँपालिकाको बजेटले मर्मत गरेर फराकिलो बनाइएको हो । सडक सवारी चलाउन हुने बनाएपछि बस चल्ने व्यवस्था गरिएको गाउँपालिका अध्यक्ष कृष्णप्रसाद शर्माले बताए । वर्षौंदेखि गाउँलेले सास्ती खेपेका थिए, अब यात्रा सजिलो भयो, उनले भने, वर्षातमा पनि नियमित मर्मत गरेर चलाउने लक्ष्य छ । यसअघि स्थानीय सामान्य काममा सदरमुकाम आउँदा पनि हजारौं खर्चेर दुईदेखि तीन दिन लगाउन बाध्य थिए । सीधा यातायातले एकै दिन काम सकेर फर्कन सकिने उनले बताए । कच्ची बाटोले जोडिएको दशकपछि स्थानीयले सडकको स्तरोन्नति गरेर दुर्गम पाण्डवखानीमा बस चलाएका छन् । बागलुङ भगवती यातायात समितिले परीक्षणका रूपमा बस लैजाँदा यहाँका स्थानीयले पनि फूलमालाले स्वागत गरे । पहिलोपटक पुगेका बसचालकले केही घुम्ती फराकिलो बनाउनुपर्ने सुझाव दिएको वडाध्यक्ष तिलक घर्तीले बताए । वडाले पनि केही बजेट राखेको छ, त्यसलाई पनि सडक मर्मतमा लगाउँछौं, घर्तीले भने, राष्ट्रिय योजना आयोगले पनि राजमार्गदेखि १५ किमि खण्डको सडक स्तरोन्नति गर्न योजना पारेको छ । उक्त योजनालाई कार्यान्वयन गर्न सकेमा आगामी फागुनदेखि सहज रूपमा बस चलाउन सकिने उनले बताए । बस जाँदा विपरीत दिशाबाट आएका जिप वा अन्य सवारीलाई बाटो दिन नपुग्ने साँघुरो सडक छ । मध्यपहाडी लोकमार्गको बागलुङदेखि हटियासम्मको ४५ किमि र हटियादेखि मल्मको आँगखेतसम्मको सडक स्तरोन्नति र कालोपत्रे हुने क्रममा छ ।"
विकासको आधार तयार,"चुनौती पनि कम छैनन्बढ्दो खर्चका लागि स्रोतका व्यवस्थापन वित्तीय अनुशासन कायम राख्नु नयाँ सरकारका लागि सबैभन्दा पहिलो र ठूलो चुनौतीका रूपमा रहनेछ । लगातार बढिरहेको राजस्वको वृद्धिदरमा कमी आउनेछ । पछिल्लो तथ्यांकअनुसार लक्ष्यभन्दा ४ प्रतिशत कम राजस्व संकलन भएको छ । स्थानीय निकायका खातामा एक खर्ब ५० अर्ब रुपैयाँ निकासा भइसकेको छ । त्यो रकम खर्च नभए पनि फिर्ता लिन पाइँदैन । राजस्वले थेग्न नसकेका कारण पहिलो त्रैमासमै करिब ५७ अर्ब रुपैयाँ आन्तरिक ऋण उठाइसकिएको छ । अब प्रदेशको संचरना निर्माण र सरकार सञ्चालनका लागि करिब ८ खर्ब २० अर्ब रुपैयाँ लाग्ने अनुमान अर्थको छ । धेरैजसो रकम तत्काल आवश्यक पर्नेछ । विशेष गरी प्रदेशसभा, मन्त्रिपरिषद्, प्रदेशप्रमुख र मुख्यमन्त्रीको कार्यालय र निवासका लागि ठूलो रकम आवश्यक पर्नेछ । चालु खर्चका लागि वैदेशिक सहायता लिन बन्द भएको धेरै वर्ष भइसकेको छ । चालु आर्थिक वर्षमा त करिब एक खर्ब २ अर्ब रुपैयाँ गत वर्ष उठेको तर खर्च नभएको रकम सारिएको छ । तर अबको अवस्था भिन्न हुनेछ । दैनिक कार्य सञ्चालन खर्चका लागि विदेश वा स्वदेशबाटै पनि ऋण लिनुपर्ने आवश्यकता पर्यो भने वित्तीय क्षेत्र असन्तुलित हुन जानेछ । यसबाहेक अनावश्यक खर्चमा अंकुश लगाउन सकिएन भने धेरै रकमको दुरुपयोग हुन जानेछ । धेरै रकम वितरण गर्ने हो भने वित्तीय अनुशासनमा समस्या हुनेछ । पुँजी निर्माण गर्ने, रोजगारी अवसर सिर्जना गर्ने तथा उत्पादन बढाउने चुनौती छन् । यसका लागि राजनीतिक नेतृत्वमा आर्थिक सिर्जनशीलता आवश्यक छ । परम्परागत आर्थिक नीतिको निरन्तरताले नयाँ उपलब्धि हासिल गर्न सकिदैन ।"
एउटाले ढिलाइ गरे अर्काेले खोल्न पाउने,"काठमाडौं बैंकले आफूले खोल्न चाहेको स्थानीय तहमा शाखा सञ्चालनमा ढिलाइ गरे अर्कोले अवसर पाउने भएको छ । यथाशीध्र शाखा स्थापना गर्न निर्देशन दिए पनि बैंकहरूले ढिलाइ गर्न थालेपछि राष्ट्र्र्र बैंक बंैकिङ कार्यालयले दोस्रो बैंकलाई अनुमति दिन थालेको हो । यसअघि सरकारको निर्देशनअनुसार हरेक स्थानीय तहमा कम्तीमा एउटा शाखा स्थापना गर्न राष्ट्र्र्र बैंकले वाणिज्य बैंकहरूलाई आग्रह गरेको थियो । सोही आग्रहबमोजिम बैंकर्स संघको समन्वयमा बैंकहरूले सम्भाव्य स्थानीय तह छनोट गरी राष्ट्र्र्र बैंकलाई बुझाएका थिए ।राष्ट्र्र्र बैंकले यसअघि नै स्थानीय तहमा एउटा बैंकले शाखा सञ्चालन गरिसकेपछि कम्तीमा तीन वर्ष अर्को बैंकले शाखा सञ्चालन गर्न नपाउने व्यवस्था ल्याएको थियो । सोही व्यवस्थाअनुसार स्थानीय तहमा शाखा सञ्चालन गर्न राष्ट्र्र्र बैंकले बैंकहरूलाई निर्देशन जारी गरिसकेको छ । अहिले आफ्नै नीतिमा परिवर्तन गरी राष्ट्र्र्र बैंक बैंकिङ कार्यालयले यथाशीध्र शाखा स्थापना गरेर मात्र सरकारी कारोबारका लागि अनुमति लिन आउनु भन्दै पत्राचार गरेको छ ।बैंकहरूले आफूले प्रस्ताव गरेको स्थानीय तहमा पनि शाखा स्थापनामा आनाकानी गर्न थालेपछि जसले छिटो शाखा स्थापना गर्छ उसैलाई अनुमति दिन थालिएको राष्ट्र्र्र बैंक स्रोतले बताएको छ । स्थानीय तहमा शाखा स्थापनाका लागि राष्ट्र्र्र बैंकको पूर्वस्वीकृति चाहिँदैन, राष्ट्र्र्र बैंक स्रोतले भन्यो, तर, बैंकहरूले शाखा स्थापना नगरी सरकारी कारोबार गर्न स्वीकृति माग गरिरहेका छन् । यसबाट उनीहरूले तत्काल शाखा स्थापना नगरी प्रस्तावित स्थान सुरक्षित गर्न मात्र चाहेको देखिन्छ । यसकारण राष्ट्र्र्र बैंकले शाखा स्थापना भएपछि मात्र सरकारी कारोबारका लागि स्वीकृति लिन आउन भनिएको एक उच्च अधिकारीले बताए । शाखा स्थापना नगरी सरकारी कारोबारका लागि स्वीकृति लिन आउने बैंकहरूलाई राष्ट्र्र्र बैंक बैंकिङ कार्यालयले पत्रमार्फत शाखा सञ्चालनपछि (शाखा कोडसहित) आउन आग्रह गर्दै आएको छ । शाखा सञ्चालनको जानकारी प्राप्त भएपछि मात्र सरकारी कारोबारका लागि अनुमतिको प्रक्रिया अघि बढाइने निर्णय भएको छ, पत्रमा भनिएको छ, बैंकहरूले यथाशीध्र शाखा स्थापना गरी शाखा कोड सहित जानकारी दिनुहुन अनुरोध छ । बैंकले आफूले प्रस्ताव गरेको स्थानमा यथाशीध्र शाखा सञ्चालन नगरे छिटो शाखा खोल्ने अर्को बैंकलाई अनुमति दिने राष्ट्र्र्र बैंकले प्रस्टयाइसकेको छ । राष्ट्र्र्र बैंकले एक बैंकलाई लेखेको पत्रमा भनिएको छ, अन्य बैंकहरूबाट रीतपूर्वक सरकारी कारोबारका लागि माग भइआएमा ती स्थानीय तहको सरकारी कारोबारका लागि स्वीकृति प्रदान गरिने व्यहोरा जानकारी गराइन्छ । आफूले प्रस्ताव गरेको स्थानमा सम्भाव्यता अध्ययनपछि खासै फाइदा नहुने देखिएपछि केही बैंकहरूले शाखा खोल्न आनाकानी गरेकाले अर्को बैंकलाई अनुमति दिनुपरेको स्रोतले बताएको छ । बैंकहरूले पनि स्थान ओगटेर बस्न भएन, शाखा खोल्ने भए छिटो खोल्नुपर्यो, नभए अर्कालाई छोडिदिनुपर्यो, स्रोतले भन्यो ।बैंकरहरूले भने यसअघिको सहमतिविपरीत राष्ट्र्र्र बैंकले अन्य बैंकहरूलाई अनुमति दिन थालेको आरोप लगाएका छन् । राष्ट्र्र्र बैंकका विभागहरूबीच पर्याप्त समन्वय हुन नसक्दा यस्ता समस्या देखिएको बैंकर्स संघका उपाध्यक्ष ज्ञानेन्द्र ढुंगानाले बताए । केही बैंकहरूमा यस्तो समस्या देखिएको छ, उनले भने, यो विषयमा राष्ट्र्र्र बैंकसँग छिट्टै कुरा गर्दै छौं । राष्ट्र्र्र बैंकभित्रैका विभागहरूबीच सहमति हुन नसक्दा यस्तो अवस्था आएको ढुंगानाले बताए । राष्ट्र्र्र बैंक आफूले गरेको सहमति कार्यान्वयन नभए स्थानीय तहमा शाखा सञ्चालन गर्न अप्ठयारो हुने उनको भनाइ छ । संघीय संरचनाअनुसार तय भएका ७ सय ५३ स्थानीय तहमध्ये ३ सय ३१ मा वाणिज्य बैंकको पहुँच पुगेको छ । बाँकी ४ सय २२ स्थानीय तहमा वाणिज्य बैंक पुगेका छैनन् । विद्यमान कानुनी व्यवस्थाअनुसार सरकारी कारोबार गर्न वाणिज्य बैंक हुनैपर्छ । यसकारण ती स्थानमा शाखा विस्तारका लागि राष्ट्र्र बैंकले बैंकहरूलाई आग्रह गर्दै आएको छ । राष्ट्र्र बैंकको आग्रहबमोजिम बैंकहरूले आपसमा छलफल गरी २ सय ५० तहमा शाखा खोल्न सकिने प्रस्ताव राष्ट्र्र बैंक पठाएका छन् । बैंकहरूलाई प्रोत्साहन गर्न राष्ट्र्र्र बैंकले सम्बन्धित बैंकलाई एक वर्षका लागि १ करोड रुपैयाँ निब्र्याजी सापटीलगायत विभिन्न सुविधा दिने बताउँदै आएको छ ।"
लप्सी प्रशोधन सुरु,"पर्वत (कास) यहाँका विभिन्न स्थानमा लप्सी प्रशोधन गरी परिकार तयार गर्ने सिजन सुरु भएको छ । पर्वतलाई लप्सी उत्पादनमा अग्रणी जिल्ला बनाउने अभियानमा जुटेका व्यवसायीहरू हिउँदेखेती सकेर फुर्सदिलो समयमा प्रशोधनमा जुट्न थालेका हुन् । व्यावसायिक रूपमा सञ्चालन भएका तीनवटा उद्योगले जिल्लाका विभिन्न स्थानबाट संकलित लप्सी खरिद गरी त्यसको प्रशोधन गर्दै विभिन्न परिकार बनाउने गरेका छन् । ०५८ देखि फलेबास३ मा लप्सी प्रशोधन उद्योग सञ्चालन गरेका थानेश्वर भुसालका अनुसार मंसिरदेखि फागुनसम्म लप्सीका परिकार उत्पादन गर्ने सिजन हो । उद्योगमा मात्रै एक सिजनमा ६० टनको हाराहारी लप्सी प्रशोधन गर्दै आएको उनले बताए । सामुदायिक खाद्य प्रशोधन उद्योग सञ्चालन गरेका उनले तितौरा, माडा, अचार, जाम, क्यान्डी, धूलो र खट्टालगायतका परिकार बनाउँछन् ।"
हिमाली क्षेत्रमा आलुखेती मात्रै,"ताप्लेजुङ उवा, जौं, गहुँ, फापरजस्ता खेती उच्च हिमाली क्षेत्रमा एकादेशको कथाजस्तै बन्दै गएको छ । यस्ता अन्नबाली पाक्ने जमिनमा अहिले आलुखेती मात्रै हुन थालेको छ । आलुबाहेकका खेतीको अहिले बिउसम्म नपाइने स्थानीयवासी बताउँछन् । पाइहाले कसैकसैकोमा उवाको बिउ पाइएला नत्र पाउनै मुस्किल छ, घुन्साका च्युमे शेर्पाले भने, आलुबाहेकको खेती हुनै छोड्यो ।ओलाङचुङगोला, याङमा, लेलेपको खम्बाछेन, घुन्सा, फलेलगायतका बस्ती भएका क्षेत्रमा खेती गरिन्छ । यी ३ हजारदेखि ५ हजार २ सय मिटर उचाइका क्षेत्र हुन् । घुन्साका शिक्षक एलएन प्रसाईका अनुसार बूढापाका भएको घरका कसैकसैले एकदुई गह्रामा उवा लगाउँछन्, बाँकीले आलुखेती मात्रै गर्छन ।पहिला तिब्बतबाट खाद्यान्न नआउँदासम्म लगाएको त्यसपछि अन्नबाली लगाउन छोडेको घुन्साका च्युमे शेर्पा बताउँछन् । उता (तिब्बत) बाट नआउँदासम्म बाध्यता थियो । उताबाट आउन थालेपछि खेती गर्नुभन्दा किन्नै फाइदा हुनथाल्यो । त्यसपछि सबै चौंरीलाई बोकाएर उतैबाट ल्याउन थाल्यौं, च्युमेले भने, अहिले त ती बाली लगाउने कसैले कुरासम्म पनि गर्दैन ।हिमाली क्षेत्रमा चैतमा लगाएको आलु भदौमा मात्रै उत्पादन हुन्छ । हिउँदको जाडो सकिएपछि आलु रोपिन्छ । पहिलेपहिले मंसिरमा हिउँ पर्न थाल्थ्यो । मानिसहरू सबैले बस्ती छाडेर जाडो छल्न ओरालो झर्थे । फागुन १५ पछि बल्ल फर्कन्थे । फर्किएपछि माटो तयारी थाल्थे र मल हालेर आलु रोप्थे, च्युमेले खेती प्रणालीबारे भने, अहिले फागुन अन्तिमदेखि नै माटो बनाउन थाल्छन् र चैत सुरुदेखि नै रोप्न सुरु हुन्छ ।यी सबै क्षेत्रका बासिन्दाले लेलेप, इखाबु, तापेथोकलगायतका तल्लो क्षेत्रबाट गएकाहरूलाई बिउ बिक्री गर्छन । घुन्साको आलु याम्फुदिनमा पुर्याइन्छ । चौंरीलाई दुई दिन बोकाएर याम्फुदिनमा बिक्री गरिन्छ । धेरैले कोदो, धानलगायतका अन्नबालीसँग साट्छन् । अहिले पनि अन्नभन्दा आलु सस्तो रहेको घुन्साका डण्डुले बताए । दुई पाथी कोदोले ५ पाथी आलु पाइन्छ । त्यो पनि बस्तीमै पुर्याउँदा । मासु जोख्न मात्रै ढक तराजुको प्रयोग हुने हिमाली क्षेत्रमा बाँकी काममा मानापाथीको चलन छ । हिमाली क्षेत्रमा एक परिवारले सबैभन्दा धेरै ३५ मुरी (२१ क्विन्टल) कम १० मुरीसम्म फलाउँछन् । यसरी राख्छन् आलु आलुलाई सुरक्षित गर्न हिमाली क्षेत्रमा खाल्टोमा हालेर राखिन्छ । प्रत्येक परिवारले आफ्नो घरछेउमा खाल्टो खन्छन् । आलु खन्ने र खाल्टो खन्ने समय भदौ नै हो । भदौमा खनेको खाल्टोलाई मज्जाले सुक्न दिन्छन् भने आलुलाई पनि घरको माथिल्लो तलामा मंसिरसम्म नै सुकाउँछन् । एक वर्ष खनेको खाल्टोलाई वर्षौसम्म प्रयोग गरिन्छ । त्यही खाल्टोमा सुकेको आलु लगाइन्छ । आलुको माथिबाट माटोको ठूलठूलो चपरीले छोपिन्छ । त्यसमाथि झ्याँस हालिन्छ । चैतमा मात्रै निकाल्ने भएकाले निकै व्यवस्थित ढंगले राख्ने घुन्साका डण्डु शेर्पा बताउँछन् । कञ्चनजंघा जाने पर्यटकलाई बिक्री गर्न र खान यसको प्रयोग हुन्छ ।आलुमा आत्मनिर्भर बन्दै वार्षिक २ अर्ब मूल्य बराबरको उत्पादन गर्ने यो जिल्ला आलुमा आत्मनिर्भर बन्ने प्रयासमा छ । जिल्लामा उत्पादित आलुले नधानेर बाहिरी जिल्लाबाट समेत ल्याउनुपरेपछि जिल्ला कृषि विकास कार्यालयले किसानहरूलाई यसतर्फ डोर्याएको हो । किसानलाइ परम्परागत खेती प्रणालीबाट मुक्त गराई आधुनिक खेतीमा लगाउनु कार्यालयको मुख्य ध्येय रहेको छ । यसका लागि फुङलिङ नगरपालिका ९ हाङदेवाको बुङकुलुङ क्षेत्रलाई पकेट क्षेत्र बनाई बिउ आलु उत्पादन सुरु गरिएको छ । यहाँ उत्पादित आलु कार्यालयले जिल्लाभरि वितरण गरिरहेको छ । बिया, टीबीएस ६८ र पीपीएस जातको आलुको बिउ उत्पादन गरिएको कृषि विकास कार्यालयले जनाएको छ । ठूला दाना फल्ने र एकै झाङमा धेरै दाना लाग्ने भएकाले कम क्षेत्रफलमा धेरै उत्पादन हुन्छ । धानभन्दा आलुको राम्रो उत्पादन हुने जिल्लामा उच्च हिमाली भेगका ओलाङचुङगोलाको याङमा, लेलेपको खम्बाछेन, घुन्सादेखि तमोर नदी किनारसम्म नै खेती गरिन्छ । तर व्यावसायिक प्रयोजनका लागि कम खेती हुन्छ । आफूले खाने र थोरै बिक्री गर्ने हिसाबले मात्रै खेती हुँदै आएको थियो, ताजा तरकारी उत्पादक कृषक समूह बुङकुलुङका अध्यक्ष पासाङरिता शेर्पाले भने, अब व्यावसायिक तरिकाले खेती सुरु गरेका छौं । खुला आकाश र टनेल लगाएर दुवै विधिले खेती गर्ने नीति लिएको उनले बताए । पहिलो चरणमा १० परिवारले बिउका लागि आलु उत्पादन गरेका छन् । हिमाली क्षेत्रमा भातको साटो एक छाक आलु मात्रै खाने भएकाले जिल्लामै धेरै खपत हुने घिमिरे बताउँछन् । जिल्ला कृषि विकास कार्यालयको तथ्यांकअनुसार आर्थिक वर्ष ०७२७३ मा ४८ हजार ३ सय ४५ ट्रन आलु उत्पादन भएको थियो । न्यूनतम २५ देखि अधिकतम ८५ रुपैयाँ किलोले किनबेच भएको यसको औसत मूल्य प्रतिकिलो ४० रुपैयाँ मात्रै राख्दा पनि १ अर्ब ९३ करोड ३८ लाख मूल्य बराबरको उत्पादन भएको कार्यालयको दाबी छ । ०७३७४ मा खेती व्यापक रूपमा विस्तार भएको छ । असिना, पानी, हुरी, बतास, रोगकीराजस्ता प्रकोपले उत्पादनमा असर पार्ने गरेको छ । तर गत वर्षदेखि सरकारले बिमाको समेत व्यवस्था गरेपछि किसान उत्साही भएर खेती वृद्धिमा लागेको घिमिरेले बताए । जिल्लामा वर्षे र हिउँदे गरी दुईपटक आलु उत्पादन हुने गरेको छ । हिउँदे कम र वर्षे बढी उत्पादन हुन्छ । अहिलेसम्मको तथ्यांकअनुसार ३ हजार ९ सय २५ हेक्टरको हाराहारिमा आलु खेती हुन्छ ।ओलाङचुङगोलाको याङमामा उत्पादित आलु केही चीनको तिब्बत गए पनि बाँकी नेपालमै खपत हुने गरेको छ । जिल्लाका हिमाली पापुङ, नाल्बु, याम्फुदिन, लेलेपलगायतका गाविसमा मुख्य रूपमा आलुखेती हुन्छ । याङमामा उत्पादन हुने आलुको बिउ इखावु, तापेथोक, लिंखिम, फुरुम्बु, सावादिन, खेजेनिमलगायतका तल्लो क्षेत्रका गाविसमा ल्याएर बिक्री गरिन्छ । हिउँ पर्ने सिजनमा चौंरी, याकलाई बोकाएर चेनेसम्म ल्याउने र तल्लो क्षेत्रबाट बिउ साट्न अन्न लिएर त्यहाँसम्म जाने गरेका छन् । हाङदेवाको बुङकुलुङ, नाङखोल्याङको खोक्से, ताप्लेजुङ नगरपालिकाको उकालीपानी सदरमुकामको माथिल्लो भेग आलु फल्ने मुख्य ठाउँ हुन् । ४८ गाविस र एक नगरपालिका रहेको जिल्लाका सबै गाविसमा थोर बहुत आलुखेती हुने गरेको कार्यालयले जनाएको छ । पाथीभरा दर्शनका लागि आउने वार्षिक २ लाख र कञ्चनजंघा क्षेत्रको भ्रमणमा आउने विदेशी पर्यटकलाई पनि यहाँको आलुले धानेको कार्यालयको दाबी छ ।१ लाख २७ हजार जिल्लाको जनसंख्या र बाहिरबाट आउने वार्षिक ३ लाख पर्यटकलाई धान्न बाहिरबाट केही आलु ल्याउनु अनौठो नभएको कार्यालयको बुझाइ छ । यो वर्ष १० टन आलुको बिउ भण्डारणका लागि भवन निर्माणमा कार्यालयले किसानलाई सहयोग गरेको छ ।"
आकासेपानीको भरमा खेती,"बुटवल सिँचाइको सुविधा नहुँदा रूपन्देहीका किसान आकासेपानीको भरमा खेती गर्न बाध्य छन् । जिल्ला कृषि विकास कार्यालयका अनुसार जिल्लामा ८७ प्रतिशत किसान आकासेपानीमा निर्भर छन् । भरपर्दो सिँचाइ सुविधा नहुँदा लगानी र प्रविधिअनुसार किसानले उत्पादन बढाउन सकिरहेका छैनन् । उनीहरूलाई मिहिनेतअनुसारको प्रतिफल पाउन मुस्किल छ । मलको उपयोगिता बढाउन र बालीमा जोखिम घटाउन पनि समस्या छ, कृषि कार्यालयका प्रमुख भोजराज सापकोटाले भने, व्यावसायिक किसान बढ्दै र उन्नत प्रविधि, बिउ तथा उचित मलको प्रयोग गर्दा पनि उत्पादकत्व बढेको छैन । खेतीयोग्य जमिन र कृषि उत्पादनका हिसाबले अगाडि रहेको रूपन्देहीका ८७ प्रतिशत किसान आकासेपानीको भरमा खेती गर्छन् । समयअनुसार वर्षा र सिँचाइ सुविधा नहुने कारणले हिउँदेबाली लगाउने समयमा धेरै खेतीयोग्य जमिन बाँझै रहने गरेको छ । कृषि विकास कार्यालयका अनुसार खेतीयोग्य ८२ हजार ६ सय २२ हेक्टर जमिनमध्ये जम्मा १० हजार ८ सय हेक्टरमा मात्रै बाह्रै महिना सिँचाइ हुन्छ । यो कुल खेतीयोग्य जमिनको १२४० प्रतिशत मात्रै हो । ५७ प्रतिशत जमिनमा वर्षायाममा मात्रै सिँचाइ हुन्छ । सिँचाइ असुविधाकै कारण थोरै लगानी र समयमा आर्थिक लाभ हुने तरकारी, माछालगायतका नगदेबाली लगार किसानले लाभ लिन सकेका छैनन् । पुराना आयोजना जीर्ण बन्दै जाने र नयाँ सिँचाइ आयोजना पूरा नहुने समस्याले धेरै खेतीयोग्य जमिन सिँचाइविहीन भएको हो । सिँचाइयुक्त क्षेत्र बढाउन जिल्लामा हाल मझौला र साना गरी २४ सिँचाइ आयोजना सञ्चालनमा छन् । स्थानीय तहदेखि केन्द्रसम्मको बजेटबाट सञ्चालित योजना निकै सुस्त गतिमा छन् । यसले सिँचाइ अभावमा बालीमा हुने नोक्सानी किसानले भोगिरहेका छन् । आकासेपानीको भर पर्दा समयमा खेती लगाउन पाइँदैन, सूर्यपुराका किसान जोगलाल चौधरीले भने, रोग कीराको संक्रमण पनि बढी हुँदो रहेछ । सिँचाइ असुविधाले उत्पादकत्व बढाउन समस्या परेपछि यो वर्ष समृद्ध तराई मधेस सिँचाइ विशेष कार्यक्रमअन्तर्गत ४ मझौला सिँचाइ आयोजना मर्मत संहार योजना प्रक्रियामा राखिएको छ । किसानको माग र आवश्यकताअनुसार योजना नबन्दा समयमा सुरु गर्न र पूरा गर्न समस्या छ । जमिनको बढ्दो प्लटिङ, अतिक्रमण र सहरीकरणले पनि सिँचाइ आयोजना प्रभावित छन्, कृषि विकास प्रमुख सापकोटाले भने, कृषि भूमि र बसोबास क्षेत्र नहुँदासम्म यो समस्या रहनेछ ।"
खप्रेङखोला तरकारी नमुना पकेट क्षेत्र,"प्यूठान प्यूठान नगरपालिका ८ खप्रेङखोलाकी पिमा एमसी दिनभर बारीमै व्यस्त हुन्छिन् । तरकारीका बेर्ना सिँचाइ गर्ने र हुर्कंदै गएकालाई मलजल गर्नमै फुर्सद हँुदैन । छोराछोरी पढाउने र घरपरिवार चलाउने स्रोत तरकारी खेती भएकाले दिनहुँ तरकारी स्याहारेर बित्ने पिमा बताउँछिन । खेतबारीमा अन्नबाली लगाउन छाडेको पाँच वर्ष बढी भइसक्यो, उनले भनिन्, हाम्रो परिवार तरकारीले नै धानेको छ । छोराछोरी ठूला कक्षामा अध्ययन गर्न थालेपछि पैसाको जोहो गर्न तरकारी खेतीमा मिहिनेत गर्न थालेको उनले बताइन् । तीन रोपनी जग्गामा हिउँद, बर्खा तरकारी लगाउने गरेकी छुँ, पिमाले भनिन्, मैले तरकारीबाट गरेको प्रगति देखेर धेरै जना दंग छन् । पछिल्लो समय संघ संस्थाले बिउ बिजनमा सहयोग गर्न थालेकाले सहज हुँदै गएको उनी बताउँछिन् । तरकारी खेतीको अम्दानीले घर खर्च चलाएर तीन छोरा छोरीको पढाइ खर्चको जोहो सजिलै गरेको उनले बताइन् । बर्खामा सिमी बोडी, टमाटरलगायत लहरे बाली लगाउँछु, उनले भनिन्, हिउँदमा राज्मा सिमी, काउली, बन्दा, आलु, धनियाँ लगाउने गरेकी छु । उनले एक सिजनमा तरकारी बिक्री गरेर दुई लाखभन्दा बढी कमाइ हुने बताइन् । धर्मावती महिला बचत तथा ऋण सहकारी संस्था खप्रेङलोलाका सबै महिला सदस्य व्यावसायिक तरकारी खेतीमा लागेको अध्यक्ष पवित्रा जीसीले बताइन् । महिला दिदीबहिनीहरूलाई सस्तो दरमा तरकारी खेती गर्न ऋण उपलब्ध गराएका छौँ, जीसीले भनिन्, यसले गर्दा हाम्रो गाउँ तरकारीको नमुना पकेट क्षेत्र बन्दै छ । गाउँमा सबै महिलाहरू व्यावसायिक तरकारी खेतीमा लागेको जीसीले बताइन् । उनका अनुसार गाउँमा सिँचाइको राम्रो व्यवस्था भएकाले पनि महिलाहरूलाई तरकारी खेती गर्न सहज भएको हो ।स्थानीय कालिका विकास केन्द्रको सहयोगमा सहकारीले विपन्न महिलाहरूलाई १० प्रतिशतमा ब्याजमा ऋण उपलब्ध गराउँदै आएको पवित्राले बताइन् । सस्तो ब्याजमा ऋण पाएपछि व्यावसायिक तरकारी खेती गर्न सहज भएको फुर्सी बस्यालले बताइन् । तरकारी कहाँ बिक्री गरौंला भन्नु छैन, फुर्सीले भनिन्, अफ सिजनमा व्यापारी घरमै आउँछन् । अरू बेला संकलन केन्द्रमा लग्छौँ । यहाँका महिलाहरूले उत्पादन गरेको तरकारी प्यूठान नगरपालिका७ बाग्दुलास्थित तरकारी संकलन केन्द्रमा बिक्री गर्ने गरेका छन् ।"
काबेली करिडोरको काम सुस्त,"इलाम समयमा काम नसकिएपछि विश्व बैंकले हात झिक्दा काबेली करिडोरको काम प्रभावित भएको छ । मेचीका पहाडी जिल्लामा उत्पादित विद्युत्लाई राष्ट्रिय ग्रिडमा जोड्न निर्माणाधीन १ सय ५० मेगावाट क्षमताको १ सय ३२ केभी प्रसारण लाइन आयोजना सम्पन्न गर्न अझै समय लाग्ने भएको हो । चालु आर्थिक वर्षमा सरकारले उपलब्ध गराएको रकमले निर्माण कार्य पूरा गर्न कठिन हुने आयोजना प्रमुख दीपेन्द्रराज द्विवेदीले बताए ।सन् २०१३ मा नै काम सक्नुपर्ने आयोजनाको म्याद पछिल्लोपटक २०१७ अप्रिलसम्म थपिएको थियो । झापाको लखनपुरदेखि इलामको गोदकसम्म ३४ किलोमिटरको काम मात्र आयोजना निर्माण सम्पन्न गर्नुपर्ने अवधिमा पूरा भएको थियो । राजनीतिक अवस्था, ठेकेदारको लापरबाही, भौगोलिक विकटता, राइट आफ वेको विवादलगायत कारणले आयोजनाको निर्माण अवधि लम्बिँदै गएको हो । आवश्यकताअनुसार बजेट आउने र विवाद नहुने हो भने वैशाखसम्म काम पूरा हुनेछ, उनले भने, निर्माण हुन बाँकी ३१ टावरमध्ये १८ वटाको काम भइरहेको र १३ वटा विवाद भएका इलामको सिद्धिथुम्का र चमैतामा पर्छन् । राइट अफ वेमा मुआब्जासम्बन्धी आएको विवाद समाधानको प्रयास भइरहे पनि टुङ्गोमा पुगेको छैन ।आयोजनालाई गति दिन सरकारसँग ३५ करोड रुपैयाँ माग गरिएको थियो । तर सरकारले १३ करोड मात्र चालु आर्थिक वर्षमा उपलब्ध गराएको छ । प्रसारण लाइनको दायाँबायाँ गरिने ग्रामीण विद्युतीकरण कार्यसमेत ढिलाइ भएको छ । विश्व बैंकको २ अर्ब ५८ करोड ४० लाख रुपैयाँ सहयोगमा सुरु भएको आयोजना पटकपटक म्याद थप्दा पनि समयमा निर्माण पूरा नभएको हो । आयोजना निर्माण सुरु भएको छैटौं वर्ष पार गरिसक्दा पनि निर्माणले गति नलिएपछि गत वर्ष विश्व बैंकले आयोजना निर्माणबाट हात झिकेको थियो । कन्ट्याक्टरले समयमा सामान आपूर्ति नगर्दा पनि काम सम्पन्न गर्न ढिलाइ भएको छ । प्रसारण लाइनअन्तर्गत दमकदेखि पाँचथरको अमरपुरसम्म ९० किलोमिटरमा १ सय ३२ केभी डबल सर्किट लाइन निर्माण हुनेछ । यस क्रममा पहिलो खण्डअन्तर्गत झापाको लखनपुरदेखि इलामको गोदकसम्म प्रसारण लाइन निर्माण सम्पन्न भइसकेको छ । गोदकस्थित सवस्टेसनमार्फत इलाममा उत्पादित विभिन्न आयोजनाको ६३ मेगावाट विद्युत् जोडेर राष्ट्रिय प्रसारणमा पुर्याइएको छ । लखनपुर, गोदक, पाँचथरको थापाटार र अमरपुरमा समेत सबस्टेसन तयार भएर चार्ज भइसकेका छन् । प्रसारण लाइनको अभावमा पाँचथर र ताप्लेजुङमा निर्माण सम्पन्न भएका र निर्माण सम्पन्न हुन लागेका विद्युत् आयोजनालाई राष्ट्रिय प्रसारणमा जडान गर्न समस्या देखिएको छ । प्रसारण लाइनको अभावमा पाँचथरका विद्युत्गृहबाट उत्पादित विद्युत् पुरानै ३३ केभी प्रसारण लाइनमार्फत इलाम सबस्टेसनमा ल्याइएको छ । विश्व बैंकले आयोजनाको लगानी बन्द गरेसँगै आयोजना क्षेत्रमा पर्ने इलाम, पाँचथर, तेह्रथुम र झापा जिल्लाका साविकका २५ गाउँ विकास समितिमा हुने विद्युतीकरण पनि रोकिएको छ । आयोजना प्रमुख द्विवेदीका अनुसार ढिलै भए पनि यी क्षेत्रमा विद्युतीकरण गर्ने प्रक्रिया सुरु भएको छ ।"
बैंकिङ समूहको कारोबार बढ्दो,"काठमाडौं पछिल्ला साताहरूमा कुल कारोबारमा बैंकिङ समूहको हिस्सा बढ्दो छ । नेपाल स्टक एक्सचेन्ज (नेप्से) ले सूचीकृत कम्पनीलाई १० वटा समूहमा वर्गीकरण गरी कारोबार गराउँदै आएको छ । तीमध्ये बैंकिङ समूहको हिस्सा प्राय: धेरै रहन्छ । तर, केही महिनायता बैंकिङ समूहको हिस्सा घट्दो क्रममा थियो । खासगरी बैंकहरूले पहिलो त्रैमासको वित्तीय विवरण प्रकाशित गरेपछि यो समूहको कारोबार हिस्सा घटिरहेको थियो । यस्तो हिस्सा केही सातायता फेरि बढ्न थालेको छ । यो साता कुल कारोबारमा बैंकिङ समूहको हिस्सा ४३४५ प्रतिशत छ । गत साता यस्तो हिस्सा साढे २९ प्रतिशत थियो । यसको अर्थ वाणिज्य बैंकहरूको सेयरमा लगानीकर्ताको आकर्षण बढ्यो भन्नेचाहिँ होइन । बैंकिङ समूहको परिसूचक वृद्धिसँगै कारोबार हिस्सा बढेको भए आकर्षण बढेको रूपमा विश्लेषण गर्न सकिन्थ्यो । तर, कारोबार हिस्सा बढे पनि उक्त समूहको परिसूचक घटेको छ । आइतबार १ हजार ३ सय ५२१ विन्दुमा रहेको बैंकिङ समूहको परिसूचक बिहीबार १ हजार २ सय ९५७८ मा ओर्लेको छ । यसरी परिसूचक घट्नुको अर्थ यो समूह अन्तर्गतका कम्पनीको सेयर बिक्री चाप बढिरहनु भएको विश्लेषकहरू बताउँछन् । साप्ताहिक कारोबारमा बैंकिङपछि ठूलो हिस्सा बिमा समूहले ओगटेको छ । यो समूहको कारोबार हिस्सा १४६२ प्रतिशत छ । गत साता यो समूहको हिस्सा २४५१ प्रतिशत थियो । यो साता संस्थापक सेयरको कारोबार हिस्सा ११३८, विकास बैंकको ६८६, लघुवित्तको ६०७, जलविद्युत्को ९०६ प्रतिशत छ । गत साता करिब ५० प्रतिशतले घटेको कुल कारोबार यो साता साढे ६१ प्रतिशतले बढ्यो । सार्वजनिक बिदाले गर्दा गत साता ३ दिन मात्र बजार खुलेको थियो । यो साता पाँचै दिन सेयर कारोबार भएको छ । यसकारण गत साताको तुलनामा कारोबार रकममा उच्च वृद्धि देखिएको हो । करिब २३ हजार ७ सय कारोबारबाट १ सय ७९ कम्पनीका ५७ लाख ९५ हजार सात सय कित्ता सेयर किनबेच भए । ती खरिदबिक्रीबाट २ अर्ब ९२ करोड रुपैयाँ बराबरको सेयर कारोबार भयो । अघिल्लो दिनको तुलनामा कारोबार रकम ६१५४ प्रतिशतले बढी हो । गत साता ३३ लाख ७० हजार ६ सय ८० कित्ता सेयर खरिद बिक्री हुँदा १ अर्ब ८१ करोड २७ लाख ८२ हजार रुपैयाँको कारोबार भएको थियो । साप्ताहिक कारोबारमा नेप्से परिसूचक १६३९ अंकले घट्यो । तर, साताको पहिलो दिनको तुलनामा यो १०३४ अंकले मात्र घटेको छ । आइतबार १ हजार ५ सय ३०४९ विन्दुमा रहेको नेप्से बिहीबार १ हजार ५ सय २०१५ मा ओर्लेको हो । क वर्गका कम्पनीको कारोबार मापक सेन्सेटिभ परिसूचक पहिलो दिनको तुलनामा ३०२ र व्यापारमा रहेका सबै कम्पनीको कारोबार मापक फ्लोट परिसूचक १५३ अंकले ऋणात्मक रहे । यो साता कारोबार रकम (४३ करोड ३६ लाख ८० हजार रुपैयाँ) का आधारमा स्ट्यान्डर्ड चार्टर्ड बैंक अग्रस्थानमा छ । कारोबार भएको सेयर संख्या (४ लाख ८२ हजार कित्ता) का आधारमा ग्लोबल आईएमई बैंक सबैभन्दा अघि छ । कारोबार संख्या (३६१६ वटा) का आधारमा स्ट्यान्डर्ड चार्टर्ड बैंक नै अग्रस्थानमा छ ।साप्ताहिक कारोबारमा उत्पादन तथा प्रशोधन र अन्य बाहेक सबै समूहको परिसूचक घटे । यी समूहको परिसूचक क्रमश: ८४१२ र १९३८ अंकले बढे । यो साता नेपाल स्टक एक्सचेन्जको कारोबार कक्ष नियमित कारोबारका लागि पाँच दिन खुला रह्यो । ऋणपत्रतर्फ संस्थागत तथा सरकारी ऋणपत्रको कारोबार भएन । अल्पाइन डेभलपमेन्ट बैंक, हिमालयन जनरल इन्स्योरेन्स र मुक्तिनाथ विकास बैंकको हकप्रद सेयर सूचीकृत भए । यसैगरी, नेको इन्स्योरेन्सको बोनस सेयर सूचीकृत भएको नेप्सेले जनाएको छ ।"
पुनर्निर्माणमा विदेशी कामदार,"गोरखा गण्डकी गाउँपालिका ८ घ्याल्चोकमा पुनर्निर्माण भइरहेको खानेपानी आयोजनामा विदेशी कामदारले सघाइरहेका छन् । स्वयंसेवकका रूपमा आएका बेलायती पर्यटकले तीनवटा खानेपानी योजना निर्माणको काममा श्रमदान गरेका हुन् । कमेरे टोल खानेपानी आयोजनाका अध्यक्ष मुक्तिनाथ घिमिरेले २१ कामदारले पाइपका लागि कुलो खन्ने काम गरेको बताए । गाउँलेसँगै मिलेर उनीहरूले पाइप लाइन खन्ने काम गरेका छन्, उनले भने, बस्तीको सरसफाइलगायत अन्य काम पनि गर्छन् । रिलिग संस्थाको माध्यमबाट उनीहरू भूकम्प प्रभावित जिल्लाको पुनर्निर्माणमा सघाउन आएका हुन् । करिब दुई महिना विदेशी स्वयंसेवकले सहयोग गर्नेछन् । विदेशी कामदारलाई खानेबस्ने प्रबन्ध स्थानीयले गरेका छन् । पर्यटकीय स्थलमा आएर काम गर्दा गर्व अनुभूति भएको बेलायती नागरिक लुसी गिअसले बताइन् । घ्याल्चोकको छरिएको बस्तीमा तीनवटा खानेपानी आयोजना सञ्चालित छन् । तीनै आयोजनामा गोरेटो गोरखामार्फत विदेशी कामदारले श्रमदान गरेका हुन् । ५० घरपरिवारका लागि घरघरै धारा जडान गरेर पानी उपलब्ध गराउन आयोजना सञ्चालन गरिएको हो । घरमा धारा जडान भएपछि सुक्खा बस्तीमा खानेपानीको अभाव टरेको नयाँ गाउँ बालटार खानेपानी अयोजनाका अध्यक्ष मानबहादुर श्रेष्ठले बताए । उनले भने, खानेपानी त भयो, अझै सिँचाइको समस्या टरेको छैन । घ्याल्चोक क्षेत्रको जमिन तरकारी खेतीका लागि उर्वर मानिन्छ । उक्त संस्थाले स्थानीयलाई नयाँ प्रविधिको इँटा बनाउन पनि सिकाएको छ । १० प्रतिशत सिमेन्ट, ४० प्रतिशत बालुवा र ५० प्रतिशत माटो मिसाएर बनाएको इँटाले नमुना घरहरूसमेत निर्माण गरिएको छ । स्थानीय स्रोतसाधन प्रयोग गरेर बनाइने इँटाले घर निर्माण गर्दा कम खर्चिलो भएको वडा सदस्य लक्ष्मी सुनारले बताइन् । आर्थिक अवस्था कमजोर भएकालाई नमुना घर निर्माण गरेर हस्तान्तरण गरिएको हो, उनले भनिन् ।"
चितवन टाइगर्सका खेलाडी सार्वजनिक,"स्तरीय क्रिकेटको लक्ष्यकिशोर भट्टराई, मालिकईपीएलले नेपाली क्रिकेटमा नयाँ आयाम थप्ने विश्वास छ । विश्व क्रिकेटमा राम्रो गतिमा नेपाली क्रिकेट अगाडि बढिरहेको हुनाले केही गरौं भनेर हामी यसमा आबद्ध भएका हौं । नेपाली क्रिकेटमा यस्तो प्रतियोगिताहरू हुन जरुरी छ । मुख्य पक्ष भनेको यस्ता प्रतियोगिताले निरन्तरता पाउनु पर्छ । जसले खेलाडीदेखि, मालिक, आयोजक र प्रायोजक सबैलाई फाइदा पुगोस् । हामी चितवन टाइगर्स बनाउन निकै मिहिनेत गरेका छौं । अहिलेको स्थितिमा हाम्रो खर्च १ करोड रुपैयाँ पुगिसकेको छ । त्यसमध्ये ८० लाख प्रायोजकबाट जुटाएका छौं । फ्रेन्चाइज क्रिकेट भनेको व्यावसायिक क्रिकेट हो, त्यहीअनुरुप व्यावसासिक घरानालाई यस्ता प्रतियोगितामा स्थान दिन जरुरी छ । प्रायोजकहरू आएसँगै नेपाली क्रिकेट अझ उचाइमा पुग्न सक्छ । हाम्रो युवा टोली छ । जितहारभन्दा पनि स्तरीय क्रिकेट खेल्ने हाम्रो लक्ष्य हो । यसले दर्शकलाई सन्तुष्टि दिन्छ । टिममा यत्रो लगानी गरिसकेपछि जितको आशा राख्नु स्वाभाविक नै हो ।"
पोखरा राइनोजमा तीन पाकिस्तानी,"लेखनाथ (कास) टीभीएस एभरेस्ट प्रिमियर लिग (ईपीएल) का लागि पोखरा राइनोजले शनिबार आफ्नो अभ्यास पूरा गरेको छ । पोखरा रंगशालाको मैदानमा राइनोजले पाँच दिन अभ्यास गरेको थियो ।टोलीले तीन विदेशी खेलाडी पनि अनुबन्ध गरेको छ । पाकिस्तानका इसरार उल्लाह, आसिफ अली र ताज वाली राइनोजसँग अनुबन्धित भएका छन् । उनीहरू पाकिस्तानका क वर्गका खेलाडी भएको टिमले जनाएको छ । ३० वर्षीय ब्याट्सम्यानद्वय इसरार र ताज पेसावर जाल्मी क्षेत्रबाट खेल्छन् । २६ वर्षीय तीव्र गतिका बलर आसिफ भने फैसलवाद उल्फ क्लबका खेलाडी हुन् । उनी पहिले इस्लामावाद युनाइटेडबाट खेल्थे । ताज पनि पाकिस्तानको क वर्गकै खेलाडीमा पर्ने जनाइएको छ । टयालेन्ट हन्टबाट पनि एक खेलाडी छानिएका छन् । क्लोज क्याम्पमा राखिएका सात जनामध्ये पोखराका १६ वर्षीय देव शाह छनोटमा भएका छन् । उनी लेºट आर्म स्पिनर (चाइनाम्यान) भएको राइनोजले जनाएको छ । पोखरा राइनोजका कप्तान शक्ति गौचन प्रतियोगिताका सुरुआती खेल राम्रो खेल्न टोली तयार भएको बताउँछन् । कुनै पनि टिमको स्टार्टिङ राम्रो भयो भने फिनिसिङ पनि सजिलो हुन्छ, उनले भने, तयारी पनि त्यहीअनुसार गरेका छौं । कप्तान शक्तिले ५ दिन पाकिस्तानी खेलाडीसँगको तालमेलमा बढी ध्यान दिएको बताए । पाकिस्तानी खेलाडी आसिफ अलीले पनि नेपाल र पाकिस्तानको वातावरण एउटै भएकाले सजिलो महसुस गरेको सुनाए । यहाँका खेलाडीमा अनुशासन कायम भएको पाएँ, उनले भने, हामी सफल हुन्छौं ।पोखरा राइनोज टिम : शक्ति गौचन, विनोद भण्डारी, विक्रम सोब, विपिन खत्री, नूरध्वज सेन, किशोर महतो, राजेश पुलामी मगर, सुनील धमला, सौरभ खनाल, सन्तोष भट्ट, सुसन भारी, इसरार उल्लाह, आसिफ अली, ताज वाली र देव शाह, प्रशिक्षक नवीन सिंह ।"
इंग्ल्यान्डको सम्भावना पातलिँदै,पर्थ (एएफपी) अस्ट्रेलियाली ब्याट्सम्यान स्टिभ स्मिथ र मिचेल मार्सले तेस्रो दिन उत्कृष्ट ब्याटिङ प्रदर्शन गरेपछि एसेज सिरिजको तेस्रो टेस्टमा अस्ट्रेलियाले बलियो पकड बनाएको छ । पाहुना टोलीको खेल जित्ने सम्भावना टाढा रहेकाले बाँकी दुई दिन वर्षाको सम्भावना हार टार्ने एकमात्र बाटो देखिन्छ ।दिनको खेल सकिँदा घरेलु टोली अस्ट्रेलिया ४ विकेटमा ५ सय ४९ बनाएर खेलिरहेको छ । कप्तान स्मिथ २२९ र मार्स १ सय ८१ रनमा अविजित छन् । अस्ट्रेलियाले पहिलो इनिङ्समा १ सय ४६ रनको अग्रता लिएको छ । उसको हातमा ६ विकेट बाँकी छ ।सिरिजमा २० ले अगाडि रहेको अस्ट्रेलियाले यो खेल जितेमा शृंखला हत्याउने छ । स्थानीय मौसमले खेल बिथोलेको खण्डमा मात्र इंग्ल्यान्डले सिरिजमा कुनै नतिजा निकाल्ने सम्भावना रहेको छ । चौथो दिनमा भारी वर्षा हुने अनुमान मौसमविदले गरेका छन् । इंग्ल्यान्डका लागि तेस्रो दिन निकै खराब रह्यो । इंग्ल्यान्डका बलरले एक विकेट निकाल्दा ३ सय ४६ रन खर्चे । स्मिथले करिअरको दोस्रो दोहोरो शतक बनाउने क्रममा एक वर्षमा १ हजार रन पनि पूरा गरे । उनले टेस्टमा आफ्नो सर्वाधिक स्कोर बनाए । घरेलु मैदानमा खेलिरहेका मार्सले पुनरागमन गर्दै टेस्टमा पहिलो शतक बनाए ।स्मिथ र मार्सले पाँचौं विकेटमा अविजित ३ सय १ रन जोड्ने क्रममा इंग्ल्यान्डलाई कुनै मौका दिएनन् । यो वाका मैदानमा इंग्ल्यान्डविरुद्ध अस्ट्रेलियाको सबैभन्दा ठूलो साझेदारी पनि हो । अघिल्लो दिन ९२ रनमा रहेका स्मिथले १३८ बलमा आफ्नो २२ औं शतक पूरा गरेका थिए । १ सय सातौं इनिङ्समा २२ औं शतक बनाउने क्रममा उनी डन ब्रेडम्यान (५८) र सुनील गावस्कार (१०१) भन्दा पछाडि रहे । उनले ३ सय १ बलमा दोहोरो शतक बनाउँदा २६ चौका र १ छक्का हाने ।जारी टेस्टमा मार्सको आगमनसँगै केही विवाद उब्जिए पनि उनले ब्याटिङमा उत्कृष्ट प्रदर्शन गर्दै सबै आलोचकलाई निराश पारे । पहिलो इनिङ्समा क्याच ड्रप गरेर बलिङमा जम्न नसकेका मार्सले इंग्ल्यान्डका खेलाडीलाई कुनै मौका दिएनन् । उनले १ सय ३० बलमा शतक पूरा गर्दा राम्रो शटहरू खेलेका थिए ।
मनाङलाई दुहबी गोल्डकप,"दुहबी (सुनसरी) फाइनलमा आफूलाई सुधार्दै मनाङ मस्र्याङ्दी क्लबले शनिबार परिचित प्रतिद्वन्द्वी त्रिभुवन आर्मी क्लबलाई २१ ले हराउँदै मनमोहन दुहबी गोल्डकप फुटबलको ट्रफी जितेको छ । च्याम्पियन मनाङले ४ लाख रुपैयाँ पुरस्कार जित्यो । काँकडभिट्टा र सताक्षी गोल्डकपको फाइनलमा झै सहज जितको अपेक्षा गरेको आर्मीले मनाङलाई दबाबमा राख्न नसक्दा उपविजेतामै चित्त बुझाउनुपर्यो । आर्मीले २ लाख पुरस्कार पायो । आर्मीसँग अघिल्ला दुई फाइनलको कमजोरी सुधार्दै मनाङले भने उत्कृष्ट प्रर्दशन गरेको थियो ।पहिलो हाफमा ११ बराबरी रहेको खेलको दोस्रो हाफको १४ औं मिनेटमा मनाङका लागि विमल रानाले गरेको गोल नै निर्णायक बन्यो । त्यसअघि खेलको १६ औं मिनेटमा नवयुग श्रेष्ठको गोलमा आर्मीले खेलमा अग्रता लिएको थियो । त्यसलाई मनाङले २७ औं मिनेटमा विशाल राईको गोलमार्फत बराबरीमा ल्याएको थियो ।सुरुको पाँचौं मिनेटमा आर्मीका गोलरक्षक विकेश कुथु अगाडि बढेको मौकामा मनाङका अनिल गुरुङले गरेको प्रहार पोस्ट नजिकबाट सुमन अर्यालले बचाए । १५ औं मिनेटमा आर्मीका सन्तोष तामाङको प्रहारले पनि लक्ष्य भेट्न सकेन । आर्मीका दिनेश हेम्जनको राम्रो पासलाई नवयुगले उपयोग गर्न सकेनन् । उनको प्रहार पोस्टको दायाँबाट बाहिरियो । तर १६ औं मिनेटमा मध्यभागबाट आफैंले लगेको बल नवयुगले प्रहार गर्दा पोलमा ठोक्किएर गोलमा परिणत भयो । नवयुगले २४ औं मिनेटमा पनि अवसर पाए । तर उनको सोझो प्रहार मनाङका गोलरक्षक दिनेश थापामगरले बचाए । मनाङका विशाल राईले २७ औं मिनेटमा २५ यार्डबाट हानेको प्रहार सिधैं गोल भएको थियो । विकेश कुथुको गल्तीको फाइदा उठाउँदै विशालले बराबरी गोल गरे । मनाङका प्याट्रिकले आर्मीका नवयुगलाई फाउल गर्दा प्राप्त फ्रिकिक जर्ज प्रिन्स कार्कीले सदुपयोग गर्न सकेनन् । ३० औं मिनेटमा जर्ज प्रिन्सको प्रहार गोलरक्षक दिनेशले रिबाउन्ड हुँदा पेनाल्टी बक्सभित्र भरत खवासले पाए । तर भरतको प्रहार पोस्ट माथिबाट बाहिरियो । तीव्र गतिमा खेल्ने आर्मीको रणनीति मनाङले दोस्रो हाफपछि थप विफल बनायो । लगातार आक्रमण गर्यो तेस्रो मिनेटमै मनाङका विराज महर्जनले गतिलो प्रहार गरे । तर पोस्ट दायाँछेउबाट बाहिरियो । बुद्ध चेम्जोङको अर्काे प्रहार सफल भएन । आर्मीका जर्ज प्रिन्सको प्रहार गोलरक्षक दिनेशले बचाए । १४ औं मिनेटमा मनाङका विमल रानाले गोल गरे । सुजल श्रेष्ठको पासमा विमलले पेनाल्टी बक्सभित्रैबाट गरेको प्रहार गोलमा परिणत भयो । विमलमा मनाङ खेलमा २१ ले अगाडि रह्यो । ३६ औं मिनेटमा आर्मीका सन्तोष तामाङको प्रहार मनाङका डिफेन्डर अनन्त तामाङले हेडबाट बचाउँदै संकट टारेका थिए । आर्मीलाई रोक्न मनाङले दोस्रो गोलपछि रक्षात्मक खेलेपछि थप गोल हुन सकेन । यद्यपि यसबीचमा भरत खवासले सिधै पोस्टमा प्रहार गरे । दुर्भाग्य, उनको प्रहार पोलमा लागेर फर्कियो । सर्वाेत्कृष्ट खेलाडी मनाङका सुजल श्रेष्ठ भए । उनले २५ हजार रुपैयाँ पाए । सर्वाधिक गोलकर्ता आर्मीका नवयुग श्रेष्ठ भए । तीन गोल गरेका उनले १५ हजार पाए । उत्कृष्ट प्रशिक्षक मनाङका प्रशिक्षक छिरिङ लोप्साङ भए । उनले १० हजार जिते । उदीयमान खेलाडीको पुरस्कार आायेजक एलेभेन एरोजका श्रीजित कार्की भए । उनले ५ हजार पाए । मनाङका दिनेश उत्कृष्ट गोलरक्षक भए । उनले १० हजार पुरस्कार पाए । विशाल राई म्यान अफ द म्याच भए । उनले ५ हजार पाए । आर्मीका प्रशिक्षक चुनबहादुर थापाले मनाङको दोस्रो गोलपछि खेलमा सुधार आउन नसक्दा हार बेहोर्नु परेको बताए । उनले भने, खेलाडीको पर्फमेन्स राम्रो भए पनि गोल गर्नुपर्ने दबाबका कारण खेल सन्तुलित हुन सकेन । धेरै अवसर आए पनि त्यसको सदुपयोग गर्न चुक्दा सफल भएनौं । मनाङका प्रशिक्षक छिरिङ लोप्साङले नथाक्ने आर्मीका खेलाडी र उनीहरूको पर्फमेन्स झन् बलियो हुने कुरा विचार गरेर त्यहीअनुसारको रणनीति बनाएकाले नतिजा निस्केको बताए । उनले भने, आर्मीविरुद्ध ९० मिनेटभित्र नै जित निकाल्न सक्नुले मनाङको खेलमा सुधार भएको संकेत गर्छ ।"
नेपाल च्याम्पियन,"काठमाडौं (कास) फाइनल खेलमा सुरुआती जोडीको ब्याटिङ चलेपछि नेपालले प्रथम ह्विलचियर क्रिकेट च्याम्पियनसिप २०१७ को उपाधि जितेको छ । बंगलादेशलाई ५४ रनले पराजित गर्दै नेपालले उपाधि उचालेको हो । नेपालले निर्धारित २० ओभरमा ३ विकेट गुमाउँदै १ सय ६० रन जोडेको थियो ।टस हारेर ब्याटिङ निम्तो पाएको नेपालका लागि डिगमसिंह चेम्जोङ र नवीन राईले पहिलो विकेटमा १ सय ४९ रनको साझेदारी गरेका थिए । डिगम ७९ रनमा अविजित रहँदा नवीनले ५९ रन जोडे । देव्रे र दाहिने हाते जोडीले बंगलादेशका बलरलाई कुनै मौका दिएनन् ।जवाफी ब्याटिङमा उत्रिएको बंगलादेश १ सय ६ रनमा अलआउट भयो । १९ औं ओभरमा अलआउट भएको बंगलादेशका लागि मोर्साद आलमले सर्वाधिक २० रन जोडे । नेपालका विपिन खत्रीले तीन तथा विष्णु अधिकारी, रामबहादुर तामाङ र हिमाल अर्यालले ११ विकेट लिए ।प्रतियोगिताका तीन खेलमा १ सय २५ रन जोडेका नवीन राई उत्कृष्ट ब्याट्सम्यान चुनिए । सात विकेट लिएका विपिन पौडेल बेस्ट बलर चुनिँदा राजु गुरुङ उत्कृष्ट विकेटकिपर भए । प्रतियोगिताको सर्वोत्कृष्ट खेलाडीको उपाधि नेपालकै डिगमसिंहले पाए । उनले तीन खेलमा १ सय ३० रन जोडेका थिए । स्पर्धामा भारतसहित तीन राष्ट्रले प्रतिस्पर्धा गरेका थिए ।"
हल्चोकमा नर्सहरू दौडिए,"काठमाडौं (कास) बिरामीको स्वास्थ्योपचारमा सक्रिय भूमिका खेल्ने नर्सहरू शनिबार रंगशालाको ट्रयाकमा देखिए । अस्पतालमा सधैं सेतो ड्रेसकोडमा चौबिसै घण्टा बिरामीको सेवामा तल्नीन नर्सहरू ट्रयाकमा फरकफरक पोसाकमा थिए ।हल्चोकस्थित सशस्त्र प्रहरी बलको एपीएफ रंगशलामा उनीहरू भेला भएका थिए त दौड्नका लागि । प्रथम नर्सेस एथलेटिक्स मिट भएकाले उनीहरू दौड्न पनि त्यत्तिकै उत्साही थिए ।राजधानीका विभिन्न ९ अस्पतालका झन्डै २ सयभन्दा बढी नर्सले दौडमा सहभागिता जनाए । स्वस्थ रहनु नै दौड्नु भन्ने नारासहित डा खगेन्द्र स्पोर्ट्स फाउन्डेसनले एथलेटिक्स मिट गरेको थियो । मिटमा ५ विधामा प्रतिस्पर्धा गराइएको थियो । त्यसमा वीर अस्पतालकी सुक्दिकी शेर्पाले दोहोरो स्वर्ण जितिन् । उनले १ सय र ४ सय मिटर दौडमा स्वर्ण जितेकी हुन् । उनले २५ किलोमिटर दौडमा पनि कांस्य जित्दै तीन पदकको हकदार भइन् । सुक्दिकीले १ सय मिटर दूरी १७९८ सेकेन्डमा पूरा गरिन् । पाटन अस्पतालकी कोकिला राउत दोस्रो र सविना महर्जन तेस्रो भए । ४ सय मिटर दूरी पार गर्न सुक्दिकीले १ मिनेट २८७२ सेकेन्ड लगाइन् । एमसीभीटीसीकी दीपिका राईले रजत र नेपाल क्यान्सर अस्पतालकी युमा राईले कांस्य जिते । २ सय मिटर दौड ३७५६ सेकेन्डमा पूरा गर्दै अल्काकी सरस्वती विजेता भइन् । पाटनकी कोकिला दोस्रो र ओमकी सीता धामी तेस्रो भए ।स्वयम्भू परिक्रममा गराइएको २५ किलोमिटर दौडमा एमसीभीटीसीकी दीपिका राईले स्वर्ण, नेपाल प्रहरी अस्पतालकी खुशी हिराचनले रजत र सुक्दिकीले कांस्य जितेका थिए । ब्लु क्रसको आन्तरिक १ सय मिटर दौडमा राजन थापा, पोखरीप्रसाद ढकाल र सन्दीप रन्जितकार पहिलो तीन स्थानमा विजयी भए । पूर्व खेलाडी तथा प्रतिष्ठानका अध्यक्ष डा खगेन्द्रबहादुर श्रेष्ठले विजेतालाई पुरस्कृत गर्दै सबैलाई व्यावसायिक खेलाडी बन्न नसके पनि स्वस्थ रहन दौड आवश्यक रहेको सुनाए ।एकदिने मिट भए पनि उत्साहजनक सहभागिताले यसलाई निरन्तरता गर्न उर्जा थप्ने फाउन्डेनका महासचिव रजत श्रेष्ठले बताए ।"
पदकधारी सम्मानित,काठमाडौं (कास) प्रथम इसिन कान क्योकुसिन कराँते एसियन कप काता च्याम्पियनसिपमा पदक जितेका तीन खेलाडी शनिबार नगदसहित सम्मानित भएका छन् । एकल कातामा स्वर्ण जितेका ज्ञानबहादुर तामाङ २५ हजारसहित सम्मानित भए । कांस्य जितेका डिककुमार प्रधान र एलेन्स पौडेलले ५५ हजार पाए ।
खुकुरी मार्सल आर्ट्स,"काठमाडौं (कास) जीवन लोहारले पाँचौं राष्ट्रिय गोर्खा खुकुरी मार्सल आर्ट्स च्याम्पियनसिपमा स्वर्ण पदक जितेका छन् । मनमैजुमा भएको पुरुष ४९ केजीमुनि तौलमा जीवनले सन्जेन केसीलाई हराए ।रिजुल कार्की, रोहित थापा, सलोन तामाङ र सुमन तामाङ तथा महिलामा सुमिना तामाङ, काजल केसी, प्राप्ति गुरुङ, सुष्मा मगर र रबिना घर्तीमगर आफ्नो तौलमा विजेता भए । कातामा सचिता बुढाथोकी र जुनियरमा लक्ष्मी तामाङले स्वर्ण जितेका थिए ।"
सुदूरपश्चिम विजयी,"धनगढी (कास) सुदूरपश्चिम ११ स्पोर्टस क्लबका दुवै टोली धनगढीमा जारी तेस्रो ग्यालेक्सी पब्लिक फारवेस्ट पशुपति कप फुटबलको क्वाटरफाईनल पुगेको छ । सुदूरपश्चिम एले नेपाल प्रहरी प्रदेश नम्बर ७ लाई ४० ले हरायो । विनोद केसीले र्२, जीवन चौधरी र रामसिंह रानाले ११ गोल गरे । अर्को खेलमा सुदूरपश्चिम बी ले पशुपति स्कीमिमर्सलाई ५० ले हराउँदा राजीव चौधरीले ह्याट्रिक गरे । हिक्मत खत्री र रुपेश चौधरीले ११ गोल थपे ।"
इन्डोर क्रिकेट हुने,काठमाडौं (कास) डीएभी सुशील केडिया विश्व भारती विद्यालयले प्रथम छात्रछात्रा इन्डोर क्रिकेट प्रतियोगिता गर्ने भएको छ । पुस ४ देखि ९सम्म भनिमण्डलस्थित डीएभी कलेजमा हुने स्पर्धाको छात्रतर्फ १० स्कुल र छात्रातर्फ ५ स्कुलले भाग लिने शनिबार पत्रकार सम्मेलनमा जानकारी गराइयो ।
व्यायामको साधारणसभा,काठमाडौं (कास) नेपालको पहिलो शारीरिक सुगठन संस्था नेपाल ब्यायाम मन्दिरले शनिबार १७ औं वार्षिक साधारणसभाका अवसरमा २०७३७४ सालमा पदक जितेका आफ्ना खेलाडीलाई सम्मान गरेको छ । सभाले ज्याठामा बहुआयामिक भवन र अत्याधुनिक व्यायामशाला निर्माण गर्ने निर्णय पारित गरेको छ ।
कमिलाको ताँती,"सन्देश आँगनमा खेल्दै थियो । अनि आमाचाहिँ पिँढीमा बसेर चामल केलाउँदै हुनुहुन्थ्यो ।खेल्दै गर्दा सन्देशले आँगनमा कमिलाको ताँती देख्यो । सन्देश चिच्यायो, आमा, हेर्नुस् त कमिलाको ताँती ।ए हो र १ तिनलाई नचलाउनू, टोक्छन्, आमाले नाङ्लामा चामल केलाउँदै भन्नुभयो ।सन्देशलाई अचम्म लाग्यो, कमिलाहरू किन यसरी लाइनमा बसेका होलान् ?आमा, यति धेरै कमिलाहरू किन लाइनमा बसेका ? कमिलाको ताँती हेर्दै सन्देश करायो ।यत्तिकै । सन्देशको कुरामा त्यति ध्यान नदिईकन आमाले भन्नुभयो । राष्ट्रिय गान गाउनलाई हो आमा ? सन्देशले आफ्नो विद्यालयमा लाइनमा बसेर राष्ट्रिय गान गाएको सम्झिँदै भन्यो ।सन्देशको कुरा सुनेर आमाले हाँस्दै भन्नुभयो, होइन नि ।अनि किन त ? भोट हाल्नलाई हो ? चुनावका बेला बुबाआमा भोट हाल्न जाँदा सन्देश पनि सँगै गएको थियो । उसले त्यहाँ मानिस भोट हाल्न लाइनमा बसेका देखेको थियो । उसले त्यही सम्झेर सोध्यो ।आमा फेरि हाँस्नुभयो र भन्नुभयो, होइन नि ।यो पनि होइन, त्यो पनि होइन । केचाहिँ होला त ? सन्देशलाई निकै खुल्दुली लाग्यो । उसले फेरि कमिलाको ताँतीलाई नियालेर हेर्यो । कमिलाहरू उसैगरी पंक्तिबद्ध भएर हिँडिरहेका थिए ।पोहोर साल बुबाआमासँग सहर घुम्न जाँदा धेरैवटा मोटरसाइकल पेट्रोल पम्पमा पेट्रोल भर्न लाइनमा बसेको देखेको थियो सन्देशले । त्यही सम्झेर आमालाई सोध्यो, त्यसो भए पेट्रोल भर्न कमिलाहरू लाइनमा बसेका हुन् आमा ?कमिलाहरूसँग कहाँ गाडी र मोटरसाइकल हुन्छ त पेट्रोल भर्नलाई, आमाले भन्नुभयो ।केका लागि लाइन बसेका होलान् त ? सन्देश सोचमग्न भयो । उसले सधैं बेलुका बुबाआमासँग टीभीमा समाचार हेर्न बस्दा धेरै कुराका लागि मानिस लाइन बसेको देखेको थियो । त्यही सम्झेर आमालाई सोध्न थाल्यो ।बत्तीको पैसा तिर्न लाइनमा बसेका हुन् आमा ?होइन ।टेलिफोनको पैसा तिर्न हो ?होइन ।त्यसो भए लाइसेन्स लिनलाई होला ?होइन ।पासपोर्ट लिनलाई त पक्कै होला हगि आमा ?होइन क्या ।त्यसो भए भिसा लिनलाई होला ।त्यो पनि होइन ।कोरियन भाषा परीक्षाको फाराम बुझाउनलाई होला ।होइन क्या होइन ।यो पनि होइन, त्यो पनि होइन । त्यसो भए किन लाइनमा बसेका त त्यति धेरै कमिलाहरू, आमा ?सन्देशले यति धेरै प्रश्न सोधेपछि आमा अलि गम्भीर हुनुभयो । उहाँले कतै सुन्नुभएको थियो केटाकेटीको जिज्ञासालाई बेवास्ता गर्नु हुँदैन । उनीहरूले सोधेको प्रश्नको उचित जवाफ दिएर उनीहरूको जिज्ञासा मेटाउनुपर्छ । केटाकेटीको जिज्ञासा पनि सिक्ने एउटा प्रक्रिया हो । यस्तै जिज्ञासाबाटै केटाकेटीले धेरै कुरा सिक्छन् ।त्यसपछि आमा आफैं सन्देशको नजिक जानुभयो । पंक्तिबद्ध भएर हिँडिरहेका कमिलाको ताँतीतिर हेर्दै आमाले भन्नुभयो, यी कमिलाहरू आफ्नो घर जाँदै छन् । कमिलाहरू सधैं यसरी नै लाइन लागेर हिँड्छन् । कमिलाहरू निकै मिहिनेती हुन्छन् र अनुशासित पनि । कमिलाहरू आफ्नो खानेकुरा आफैं जोहो गर्छन् । खानेकुरा खोज्न हिँड्दा र खानेकुरा लिएर आउरूदा पनि सधैं अनुशासित भएर हिँड्छन् । हिँड्दा एकले अर्कोलाई पछयाउँदै हिँड्छन् । अरूलाई उछिन्दै आफू अघि हिँड्ने हतार कहिल्यै गर्दैनन् । सबैजना लाइन लागेर सँगसँगै हिँड्छन् । अनि यसरी सबैजना लाइन लागेर सँगसँगै हिँड्नुको फाइदा पनि छ ।कस्तो फाइदा आमा ? सन्देशको जिज्ञासा झन् बढ्यो ।आमाले फेरि भन्नुभयो, कहिलेकाहीं बाटोमा हिँड्दाहिँड्दै आपत् पर्न सक्छ । यस्तो बेलामा एक्लै पर्यो भने सार्है गार्हो हुन्छ । सघाउने अथवा मद्दत गर्ने कोही भएनन् भने एक्लैलाई निकै गार्हो हुन्छ । ज्यानै पनि जान सक्छ । कमिलाहरू सँगै हिँड्ने भएकाले आपत् परेको बेलामा तुरुन्त एकले अर्कोलाई मद्दत गर्छन् । यसरी अरूको मद्दत पाउँदा आपत्मा परेकोलाई पनि सजिलो हुन्छ ।एउटै लाइनमा हिँडिरहेका कमिलाको ताँतीतिर देखाउँदै आमाले फेरि भन्नुभयो, त्यहाँ हेर त बाबु, कमिलाहरू त्यतिकै हिँडिरहेका छैनन् । उनीहरूले खानेकुरा पनि बोकेका छन् । त्यसरी खानेकुरा बोकेर हिँड्दाहिँड्दै कसैलाई गार्हो भयो भने अर्कोले सघाउँछन् । हिँड्दाहिँड्दै कोही बिरामी पर्यो भने अरूले बोकेर लान्छन् ।सन्देशले ध्यान दिएर कमिलाको ताँती हेरिरहेको थियो । हिँड्दाहिँड्दै एउटा कमिला हिँड्न नसक्ने भयो । तुरुन्तै अरू कमिलाहरू आएर त्यसले बोकेको खानेकुराको भारी बोकिदिए । त्यसपछि त्यो कमिला फेरि अरू कमिलासँगै लाइनमा हिँड्न थाल्यो ।त्यति साना कमिलाहरूको ठूलो बुद्धि देखेर सन्देशलाई अचम्म लाग्यो । अब उसले पनि मिहिनेत गर्ने र अनुशासनमा बस्ने अठोट गर्यो ।सन्देश चुप लागेर बसेको देखेर आमाले सोध्नुभयो, बाबु, तिमीले कमिलाबाट के पाठ सिक्यौ त ?सन्देशले खुसी हँुदै भन्यो, मिहिनेत गर्नुपर्छ र अनुशासनमा बस्नुपर्छ । अरूलाई आपत् परेको बेलामा मद्दत गर्नुपर्छ ।हो, ठीक भन्यौ । सबैले अनुशासनको पालना गर्नुपर्छ । अनुशासनको पालना गर्नु भनेको नियमको पालना गर्नु हो । ज्ञानी मान्छे बन्नु हो । असल मान्छे बन्नु हो । सबैले नियमको पालना गरे भने र सबै जना ज्ञानी र असल बने भने कसैले अनाहकमा दु:ख पाउँदैनन् । सबैले सुख पाउँछन् र सबै खुसी हुन्छन् । आमाले सन्देशको कपालमा सुम्सुम्याउँदै भन्नुभयो। यति धेरै ज्ञानगुनका कुरा थाहा पाएर सन्देश फुरुङ्ग भयो ।"
६ वर्षका युटयुब स्टार,"अनौठो शैलीमा बालबालिकाका विभिन्न खेलौनाको समीक्षा हेरेपछि धेरै जना उनीप्रति हुरुक्कै हुने गरेका छन् । उनी अझ सानैछँदा आमाबुबा उनका लागि खेलौना लिएर आउँथे । रेयान तत्कालै बाकसबाट खेलौना निकाल्थे । आफूले नयाँ खेलौना हेरेको र खेलेको भिडियो बनाउने गर्थे । पछि त्यो भिडियो युटयुबमा अपलोड गर्न थाले । सन् २०१५ मा पहिलो पटक उनले भिडियो अपलोड गर्दा थोरै मानिसले मात्रै त्यो हेरेका थिए । विस्तारैविस्तारै उनको भिडियो भाइरल हँुदै गयो । सन् २०१६ को जनवरीमा युटयुब च्यानलमा उनका १० लाख फलोअर्स पुगेका थिए । हालै एउटा हास्यव्यंग्य च्यानलले उनीसँग सम्झौता गरेको छ । अब उनको भिडियो टेलिभिजनमा समेत देखाइने भएको छ । उनी खेलौनाको बक्स खोल्ने र त्योसँगै खेल्दै भिडियो सावर्जनिक गर्छन् । खेलौनाको सीमक्षा गर्दा त्यसको माग बढ्छ । त्यसबापत् खेलौना निर्माता कम्पनीले उनलाई रकम उपलब्ध गराउँछन् । उनका ३० भन्दा बढी भिडियो निकै लोकप्रिय छन् । तीमध्ये अधिकांशमा उनले सप्राइज शब्द जोडेका छन् । जस्तो कि जाइन्ट एग सप्राइज, हयुग एग्स सरप्राइज टोयज च्यालेन्ज, ब्यालुन पप सरप्राइज, सरप्राइज टाय जाइन्ट बल पिट च्यालेन्ज । (एजेन्सीहरूको सहयोगमा)"
पुतली,"कति राम्री पुतली त्योबगैंचामा उडेकीजीउभरि रङ्ग भर्दै फूलससँगै गुडेकी फूलबारीमा घुमीफिरीआउँछे त्यो रमाउन । जाऔं साथी पुतलीलाईफूलभित्र जमाउन । खेल्छे डुल्छे दिनभरि सुवाससँगै हराउँछे साँझ पर्दा पीरले हो किबास बस्न डराउँछे । पुतलीलाई माया गर्छन्हरेक फूलको रङ्गलेलोभ्याउँछन् पुतलीलाईआफ्नो आफ्नो ढंगले । ग्रीष्मा श्रेष्ठ, कक्षा : ७ब्रिटिस गोर्खा एकेडेमी, काठमाडौं"
मनका कुरा,"के के हुन्छन् मनमा,तीता मीठा कुरा ।कुनै बयान गर्छन्, दु:ख,कोही अनेक सोच्दै हुन्छ सुख ।केही हुन्छन्, झगडा गर्ने विचार,केही हाँसीमिली बस्ने रहर ।कहिलेकाहीं वर्णन गर्न सक्ने,केही भने भन्न नमिल्ने गरी दु:ख दिने ।केही हुन्छन् नकारात्मक,केही भने सकारात्मक ।यस्तै हुन्छन् मनका विचार,खेलिरहन्छ मनमा दिन र रात ।कहिले हाँस्छ फुरङ्ग हुँदै,कहिले डर जिरिङ्ग हुँदै ।रहरहरू मडारिन्छन् मनैभरि, उत्साहजाँगर छरी ।विचारहरू चाङ लागेर बसेका छन्,जुन छिनछिनमा बरालिरहन्छन् ।नेहा पाण्डे, कक्षा : ८काष्ठमण्डप स्कुल, काठमाडौं"
मुलुक भित्रैका गन्तव्य,"भ्रमण तालिकाअनुसारको थारू सांस्कृतिक नाच हेर्ने अवसर पाइएन । किनकि हामी चितवन पुग्दा धेरै ढिला भइसकेको थियो । थोरै घण्टाको सुताइपछि भोलिपल्ट बिहान हामी ७ बजेतिर उठयौँ र नास्ता भएसँगै हात्ती चढ्न गयौँ । हात्ती चढ्ने मेरो धेरै पहिलेदेखिको इच्छा त्यस दिन पूरा भयो । त्यसपछि सौराहाको म्युजिम गयौँ र होटल फर्कियौँ । थुप्रै जनावरलाई नजिकबाट नियाल्ने अवसर मिल्यो हामीलाई चितवनमा । यस्तै रमाइला र यादगर अनि कहिलेकाही बाटोको दिक्कलाग्दो भोगाइसँगै हाम्रो शैक्षिक भ्रमण काठमाडौँ आइपुगेर सम्पन्न भयो । बाटोका कारण केही दु:ख अनि अप्ठयारा परे पनि समग्रमा शैक्षिक भ्रमण रमाइलो, प्रेरणादायी र ज्ञानवद्र्धक रहयो । शैक्षिक भ्रमणको सिलसिलामा मैले पाठयपुस्तकमा पढेका ठाउँ, कला, संस्कृतिलाई आफ्नै आँखा अगाडि हेर्ने मौका पाएँ । शैक्षिक भ्रमणका सिलसिलामा प्राप्त ज्ञान पछिका दिनमा समेत उपयोगी हुने मलाई लागेको छ । श्रृतिका अर्याल, कक्षा : १०रिलायन्स इन्टरनेसनल एकेडेमी, काठमाडौं"
गल्फका आशा सद्भाव,"प्रशिक्षणमा उनले एकै दिनमा १२ सय बल हानेको कुरा दीपक आफैंले पत्याएनन् । सामान्यात: सिनियर खेलाडीले प्रशिक्षणमा अधिकतम ६ सयसम्म बल हान्ने गर्छन् । तर सद्भावको यो लगावले उनकै बुबा दीपक पनि चकित परेका छन् । उनले बिदाको बेलामा गरेको प्रशिक्षणकै भरमा यो प्रदर्शन गरिरहेका छन् । उनी काष्ठमाण्डप विद्यालयमा ६ कक्षामा पढ्छन् ।दीपकले एक दिन छोराले पीजीए टुर खेलेको हेर्ने सपना साँचेका छन् । पीजीए टुर खेल्ने हाम्रो पनि इच्छा थियो । त्यो सम्भव हुन सकेन । तर अब छोराले पीजीए टुर खेलेको हेर्ने सपना छ । त्यसका लागि हामीले सक्दो सहयोग गर्नेछौं । उसले पनि खेललाई निकै गम्भीरताका साथ लिएकाले त्यसको सम्भावना देख्छु, उनले टुंग्याए । सद्भावले अघिल्लो बिहीबार सम्पन्न फाल्डो सिरिजको नेपाल च्याम्पियनसिपमा उमेर नपुगेका कारण सहभागिता जनाउन पाएनन् । १२ देखि २१ वर्षका खेलाडीले खेल्ने यस प्रतियोगिता जुनियरतर्फ नेपालको सबैभन्दा ठूलो प्रतियोगिता हो । यसमा विजयी हुने खेलाडीले एसियन च्याम्पियनसिप हुँदै विश्व च्याम्पियनसिपमै खेल्न सक्छन् । आउने वर्षमा सद्भावले यसै प्रतियोगितामार्फत सफलताका कथा बुन्नेमा सम्पूर्ण नेपाली गल्फले आशा राखेको छ ।"
