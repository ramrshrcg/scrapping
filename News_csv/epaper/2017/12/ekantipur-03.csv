शीर्षक,विवरण
कसले गराइरहेछ विस्फोट ?,"भाडाका मान्छे परिचालनस्रोतका अनुसार प्रहरीले विप्लव माओवादीका सक्रिय कार्यकर्ता समात्ने र निगरानी बढाउने गरेपछि भाडाका मान्छेहरू परिचालन गरेर विस्फोटका घटना गराउन थालिएको छ । गृहमा शनिबार बसेको बैठकमा पनि यसबारे कुरा उठेको थियो । सुरक्षा निकायले निगरानी बढाएपछि विप्लव माओवादीले केही रकम दिएर भाडाका मान्छेलाई विस्फोट गराउने र त्रास फैलाउने काममा प्रयोग गरिरहेको सूचना प्रहरीले पाएको छ । तर संलग्नलाई पक्राउ गर्न सकेको छैन । विप्लव माओवादीलाई राजनीतिक शक्तिका रूपमा हेर्ने कि विद्रोही शक्तिका रूपमा हेर्ने भन्ने अन्योलका बीच नेपाली सेना, सशस्त्र प्रहरी र नेपाल प्रहरीले निर्वाचन सुरक्षालाई निरन्तरता दिइरहेका छन् । विप्लव माओवादीका केन्द्रीयस्तरका नेताहरू पक्राउ गर्न सकियो भने विस्फोटका घटनामा कमी हुने प्रहरीले आकलन गरे पनि गृहबाट स्पष्ट निर्देशन आउन नसक्दा उक्त रणनीति अघि बढ्न सकेको छैन । गृहमन्त्रीको अभावमा सुरक्षा समितिको बैठकले विद्यमान सुरक्षा रणनीति फेरबदल गर्ने वा कडा सुरक्षा रणनीति अख्तियार गर्ने कामसमेत गर्न सकेको छैन, स्रोतले भन्यो । गृहले निरन्तर सुरक्षा व्यवस्था कडा पारिएको बताइरहँदा शुक्रबार राजधानी शृंखलाबद्ध विस्फोट र बम रहेको हल्लाले त्रसित बन्यो । यस्तो क्रम शनिबार पनि राजधानीलगायत देशका कैयौं जिल्लामा जारी रह्यो । शनिबार भक्तपुरको मध्यपुरथिमि नगरपालिका ४ मा बम भेटिएको हल्लाले घण्टौंसम्म वातावरण त्रस्त रह्यो । खतरा लेखेर राखिएको शंकास्पद पोकोभित्र बम रहेको आशंका गरिएको थियो, जसलाई नेपाली सेनाले चार घण्टा लगाएर डिस्पोज गरेको थियो । त्यस्तै ललितपुरको चापागाउँको प्याङगाउँमा पनि बम रहेको हल्ला चल्यो । पूर्वडीआईजी हेमन्त मल्लले परम्परागत हिसाबकै सुरक्षा नीतिलाई अख्तियार गरिरहँदा समस्या देखिएको बताए ।"
प्रधानमन्त्री फेरि मै हुन्छु,"कञ्चनपुर प्रधानमन्त्री एवं कांग्रेस सभापति शेरबहादुर देउवाले आउँदो चुनावमा आफ्नो पार्टीले जित्ने र फेरि आफैं प्रधानमन्त्री बन्ने बताएका छन् । यसअघि कांग्रेस महामन्त्री शशांक कोइरालाले चुनावपछि आफू प्रधानमन्त्री बन्ने दाबी गरेका थिए । कांग्रेसले जिते फेरि प्रधानमन्त्री मै हुन्छु, शनिबार महेन्द्रनगरमा चुनावी सभालाई सम्बोधन गर्दै देउवाले भने, यस ठाउँका लागि मैले गर्छु कि पूर्वका केपी ओली वा प्रचण्डले गर्लान् ? त्यसकारण यहाँका जनताले कांग्रेसलाई जिताउनु आवश्यक छ । अहिलेको निर्वाचन लोकतान्त्रिक वा एकदलीय व्यवस्थाबीचको जनमतसंग्रह जस्तै भएको पनि उनले उल्लेख गरे । कम्युनिस्टहरू एकजुट भई आएकाले लोकतन्त्रमाथि खतरा भएको भन्दै आएका देउवाले उक्त कुरा यहाँ पनि दोहोर्याए । वाम गठबन्धनले संविधान संशोधन गरेर राष्ट्रपति पद्धति ल्याउने र त्यसपछि कम्युनिस्ट शासन चलाउने भनिरहेको छ, उनले भने, संविधान संशोधन गर्नु भनेको एकदलीय शासन ल्याउने तयारी हो । एमाले अध्यक्ष ओलीले अहिले पनि चुनाव सरेको मात्रै देखिरहेको भन्दै उनले व्यंग्य गरे । ओलीजी २१ गतेपछि पनि चुनाव सरेको देख्नुहुन्छ, देउवाले भने, उहाँका लागि चुनाव सर्यासर्यै देखिन्छ । कञ्चनपुर क्षेत्र नम्बर १ को बेलौरी र क्षेत्र २ को झलारीमा चुनावी सभालाई सम्बोधनपछि क्षेत्र ३ को महेन्द्रनगर पुगेका देउवाले लोकतन्त्र बलियो बनाउन र समावेशी संविधान जोगाउन कांग्रेसलाई जिताउनुपर्ने बताए । उनले आफू यही क्षेत्रको भएकाले पनि मतदाताले जिताए यस ठाउँको विकास गर्ने उल्लेख गरे । महाकालीमा हालै शिलान्यास भएको पक्की पुलको काम समयमै सक्ने र दोधाराचाँदनीमा सुक्खा बन्दरगाह निर्माण गरिने दाबी गरे । यसका साथै ब्रह्मदेवदेखि तिंकरसम्मको सडक महाकाली करिडोर निर्माण गरेर कञ्चनपुरलाई त्रिदेशीय नाकाका रूपमा विकास गरिने बताए । महाकाली करिडोरमार्फत भारत र तिब्बतलाई जोडिनेछ, उनले भने, मानसरोवर जाने यात्रीका लागि पनि उक्त बाटो सबैभन्दा छोटो पर्छ । विगतमा पनि कांग्रेसले यस क्षेत्रको विकासका लागि थुप्रै काम गरेको र फेरि पनि थप योजना ल्याउने आश्वासन उनले दिए । पञ्चेश्वर र पश्चिम सेतीको काम अगाडि बढेको छ, उनले भने, यी दुई योजना बने प्रदेश ७ देशकै समृद्ध प्रदेश बन्छ । उनले हालै पश्चिम सेती निर्माणका लागि चिनियाँ कम्पनीसँग सम्झौता भइसकेको बताए । यसैगरी भारत भ्रमणका क्रममा भारतीय प्रधानमन्त्री नरेन्द्र मोदीसँग पञ्चेश्वर र दोधाराचाँदनीमा सुक्खा बन्दरगाह निर्माणको सहमति भएको बताए । महाकालीको पानी बाँडफाँडको विषय पनि टुंगो लाग्ने चरणमा छ, देउवाले भने, अबको ५ वर्षभित्र पञ्चेश्वर र पश्चिम सेती निर्माणको काम सम्पन्न गर्छ । उनले पश्चिमकै छोरो भएकाले यहाँका मतदाताको साथ र सहयोग पाउने आशा व्यक्त गरे ।यसका साथै लामो समयदेखि बन्द रहेका मझगाउँ विमानस्थल सञ्चालन, महाकाली अञ्चल अस्पतालको स्तरोन्नतिलगायत काम पनि चाँडै गरिने उनले बताए । यस क्षेत्रको बेरोजगारी समस्या समाधानका लागि प्राविधिक शिक्षामा जोड दिइने उनले बताए । कांग्रेसले जितेमा सामाजिक सुरक्षा भत्ता दोब्बर गरिनेछ, उनले भने, बेरोजगारी भत्ताको पनि व्यवस्था गरिनेछ । चुनावी सभालाई कञ्चनपुर ३ का उम्मेदवार रमेश लेखक, केन्द्रीय सदस्य दिलेन्द्रप्रसाद बडुलगायतले सम्बोधन गरेका थिए ।"
माडीको खास लडाइँ,"माडी (चितवन) स्थानीय तह निर्वाचनमा सर्वाधिक चर्चामा रहेको भरतपुर महानगर प्रतिनिधिसभा र प्रदेशसभा चुनावमा पनि धेरैको चासोमा परेको छ । माओवादी केन्द्रका अध्यक्ष पुष्पकमल दाहाल र राप्रपा (प्रजातान्त्रिक) का उपाध्यक्ष तथा वनमन्त्री विक्रम पाण्डेबीच तीव्र प्रतिस्पर्धा हुने मानिएको यो क्षेत्रमा अहिले पार्टीका नेताकार्यकर्ता प्रचार र घरदैलोमा केन्द्रित छन् । तर, भन्दा भरतपुर भनिए पनि यो क्षेत्रको खास लडाइँचाहिँ माडी फाँटमा भइरहेको छ । स्थानीय तहमा झिनो अन्तरले माओवादीले मेयर जितेको माडी नगरपालिका क्षेत्रमा अहिले दिनका दिन दलका सभा, कोणसभा र भेला भइरहेका छन् । युद्धकालमा यहाँको सर्वसाधारण चढेको गाडी माओवादीले थापेको एम्बुसमा पर्दा ४२ जनाको मृत्यु भएको बाँदरमुडे पनि यही माडी क्षेत्रमा पर्छ । भरतपुरबाट चितवन राष्ट्रिय निकुञ्ज कटेर जानुपर्ने पश्चिम चितवनको यो क्षेत्र जिल्लामा निकै राजनीतिक चहलपहल हुने क्षेत्र मानिन्छ । साताअघि माडी क्षेत्रको बाँदरझुलामा चुनावी सभा गरेका दाहाल आइतबार फेरि माडीमा सभा गर्न जाँदैछन् । आइतबारको सभामा उनी एक्लै हुने छैनन् । वाम गठबन्धनका जोडीदार एमाले अध्यक्ष केपी ओली पनि माडी उत्रिँदै छन् । लोकतान्त्रिक गठबन्धनका उम्मेदवार विक्रम पाण्डेका पनि यस क्षेत्रमा चुनावी सभा भइरहेका छन् । तर उनको सभामा कांग्रेस सभापति शेरबहादुर देउवा वा कुनै ठूला नेता आएका छैनन् ।शनिबार भने माडीको केन्द्र मानिने वसन्तपुर बजारमा एक ठूला वामपन्थी नेता सानो कोणसभामा बोलिरहेका थिए । देशैभर वामपन्थी गठबन्धन बनिरहेको भए पनि यी वरिष्ठ वामपन्थी नेता अर्कै नेतालाई भोट माग्दै थिए । ती नेता थिए, नेकपा माओवादीका महासचिव मोहन वैद्य ।एमाले र माओवादीले वामपन्थीका नाममा जनतालाई झुक्याएको भन्दै उनले आफ्ना पार्टीका उम्मेदवार टंकनाम रेग्मीको पक्षमा भोट मागे । लामो समयका राजनीतिक साथी दाहालले प्रतिस्पर्धा गरेकै ठाउँमा उनका विरुद्ध प्रचार गरेर वैद्यले आफ्नो राजनीतिक अडान प्रस्तुत गरे । लोकतान्त्रिक र वामपन्थी दुवै गठबन्धनलाई सिन्डिकेट भएको भन्दै यो खालि कुर्सीका लागि बनेको बताए । वसन्तपुरको एक छेउमा वैद्यले भाषण गरिरहँदा बजारको अर्को छेउमा भने वाम गठबन्धनका गायकहरू सडकमा माइक घन्काएर गीत गाइरहेका थिए । बजारको मुख्य चोकमा पार्टीको प्रचारका ध्वजापताका टाँगिएका थिए । त्यसकै पछिल्तिर आइतबार हुने दाहालओली सभाको मञ्च बनाउने काम पनि चलिरहेको थियो । तयारी देख्दा सभा भव्य हुने अनुमान लगाउन सकिन्थ्यो । वैद्यको भाषण चलिरहेका बेला पनि मोटरसाइकलमा ओहोरदोहोर गर्ने समूह सक्रिय थिए । मुस्किलले सय डेढ सय उपस्थित सभामा वैद्यले कम्युनिस्टले जिते साम्यवाद आउने, चुनाव नहुने लोकतान्त्रिक अधिकार खोसिने भन्नेबारे पनि बोले । उनले भने, देउवाजीले कुरै बुझ्नुभएको छैन । एमाले र माओवादी पनि तपाईंहरूजस्तै संसदीय भासमा लम्पसार परेका पार्टी हुन् । यिनले चाहेर पनि साम्यवाद ल्याउन सक्दैनन् । र, उनले यसमा थपे, तर कम्युनिस्ट भएकाले साम्यवाद ल्याउँछौं भन्नुपर्नेमा ओली र दाहालले पनि हामी ल्याउँदैनौं भन्दै हिँडिरहेका छन् । यी कस्ता वामपन्थी हुन् ?वैद्यले लोकतान्त्रिक र वाम गठबन्धनको चर्को आलोचना गरे पनि चुनावको माहोल भने यिनै दुई गठबन्धनका पक्षमा देखिएको छ । यहाँका अधिकांश बुद्धिजीवी र स्थानीयवासी दाहाल र पाण्डेबीच तीव्र प्रतिस्पर्धा हुने बताउँछन् । भरतपुर महानगरको चुनावजस्तै यसपटक पनि यहाँ कांग्रेसका उम्मेदवार छैनन् । भरतपुरमै पहिले मेयर टिकट पाएका दिनेश कोइराला प्रदेशसभामा उम्मेदवार छन् । प्रतिनिधिसभामा कांग्रेसले विक्रम पाण्डेलाई समर्थन गरेका कारण यहाँ राप्रपा र कांग्रेसका नेताकार्यकर्ता संयुक्त रूपमा प्रचारमा छन् । वनकट्टी र द्रौपदी नगर क्षेत्रमा दुवै पार्टीका महिला कार्यकर्ता भोट माग्न र भोट हाल्ने तरिका सिकाउन घुमिरहेका थिए । माडीवासी तथा कांग्रेस जिल्ला कार्यसमितिका सदस्य शोभाकर चापागाईंले यसपालि लोकतान्त्रिक गठबन्धन कसिलो भएको बताए । माओवादीलाई कांग्रेसले भोट हालेर भरतपुर महानगरमा जिताएको तीन महिनामै माओवादीले एमालेसँग मिलेर धोका दिएका कारण पनि कांग्रेसले पाण्डेको विकल्प खोजेको छैन, उनले भने । बाँदरमुडे घटनाका पीडितलाई धम्क्याउनेलगायत दबाब माओवादीले बढाएका कारण पनि कांग्रेसको मत माओवादीमा नजाने यस क्षेत्रका कांग्रेस नेता एवं पूर्वसांसद तीर्थ भुसालले बताए । २०५१ को निर्वाचनमा यस क्षेत्रबाट भुसाल विजयी भएका थिए । त्यसअघि ०४८ मा जनमोर्चाका तर्फबाट अमिक शेरचन यहाँबाट विजयी भएका थिए भने ०५६ मा माडीले कांग्रेसका नारायण शर्मा पौडेललाई जिताएको थियो । ०६४ को पहिलो संविधानसभामा माओवादीबाट पुन: शेरचन विजयी भए भने ०७० मा एमालेका दानबहादुर तामाङलाई पराजित गरी राप्रपाका विक्रम पाण्डे विजयी भए । देउवा सरकारका वनमन्त्री पाण्डे नेपालकै प्रमुख निर्माण व्यवसायी मानिन्छन् । विकासप्रेमी नेताका रूपमा क्षेत्रमा स्थापित पाण्डेले यसपालि पूर्वप्रधानमन्त्री दाहालको राष्ट्रिय व्यक्तित्वको सामना गर्नुुपर्ने छ । यसैले पनि यो क्षेत्रमा उनले निकै मिहिनेत गरेको भुसालले बताए । माडीमा अहिले राजनीतिक दलको मात्रै कार्यक्रम छैनन्, नागरिक अभियानका नाममा पनि दाहालका पक्षमा प्रचार भइरहेको छ । अभियानमा संलग्न माओवादीनिकट व्यवसायी मित्रराज दवाडीले माओवादीले पनि निकै मिहिनेत गरेको बताए । दिनरात नभनी घाँटी दुख्ने गरी प्रचार गरिएको छ, उनले भने ।"
चुनाव भाँड्न नसकेपछि बम आतंक,"संयुक्त वाम गठबन्धन निर्वाचन परिचालन समिति उदयपुरले शनिबार गाईघाटमा गरेको बृहत् चुनावी सभालाई सम्बोधन गर्दै ओलीले बम पड्काउनुलाई पुतलीको खेलौना नठान्न आग्रह गरे ।बम पड्किँदैमा लटरम्म धान नफल्ने भएकाले हिंसाको राजनीति त्यागेर निर्वाचनलाई सहयोग गर्नुस्, ओलीले भने । उनले देशमा स्थिरता कायम राख्न वाम तालमेल अहिलेको आवश्यकता भएको उल्लेख गर्दै देश विकासका लागि स्थिर सरकार वर्तमानमा आवश्यक भएको बताए । समृद्ध नेपाल निर्माणका लागि चुनावपछि पार्टी एकीकरण गर्ने गरी अहिले वाम तालमेल गरिएको हो, उनले भने । कांग्रेसप्रति लक्षित गर्दै अध्यक्ष ओलीले दुई तिहाइको सरकार बनाउँदासमेत कांग्रेसले मुलुक समृद्धशाली बनाउन नसकेको आरोप लगाए । लोकतन्त्रको नाममा कांग्रेसले लुटतन्त्र मच्चाएको छ, पूर्वप्रधानमन्त्रीसमेत रहेका ओलीले भने, लुटतन्त्रलाई रोक्न वामपन्थी एकता गर्छु भन्दा कांग्रेस अत्तालिएको छ । उनले निर्वाचनपछि सामाजिक सुरक्षा भत्तालाई २ हजारबाट बढाएर ५ हजार पुर्याउने उद्घोष गरे । सेना, प्रहरी, कर्मचारीको २५ प्रतिशत तलब कसले वृद्धि गर्यो, प्रश्न गर्दै उनले भने, अशक्त, असहाय, वृद्धवृद्धा, बेसहरालाई माया गर्ने वामपन्थी मात्र हो ।तपाईंले चाहेको लोकतन्त्र एमालेले दिन्छएमाले अध्यक्ष ओलीले शनिबार सुनसरीको दुहबीमा आयोजित सभामा पनि प्रदेश र केन्द्रमा वामपन्थी सरकार बन्ने उद्घोष गरे । शेरबहादुर देउवा नेतृत्वको सरकार नै कांग्रेसको अन्तिम भन्दै उनले चुनावमा प्रहरी प्रशासनलाई सत्तारूढ दलप्रति बफादार नहुन चेतावनी पनि दिए । उनले वर्तमान सरकार नेपाली कांग्रेस र देउवाको अन्तिम भएको दाबी गनि गरे । धाँधली हुन सक्ने र बुथ क्याप्चर हुने कुरा एमाले उम्मेदवार भगवती चौधरीले मन्तव्यका क्रममा बोलेपछि त्यसलाई सम्बोधन गर्ने क्रममा ओलीले भने, प्रहरी र प्रशासनले संविधान र कानुनप्रति बफादार हुने हो, अरू कसैप्रति होइन ।उनले एमालेको राजनीति परिवार बनाउन र धन कमाउन नभएको दाबी गर्दै राजनीति, विकास, गरिबी निवारण र मुलुक बनाउनका लागि भएको दाबी गरे । तपाईंले चाहेको लोकतन्त्र ल्याउने पार्टी एमाले हो र एमाले जहिले पनि लोकतन्त्रको पक्षमा छ, उनले भने, प्रजातन्त्रलाई दरबारमा बुझाउनेहरूले आफूहरूलाई लोकतन्त्रका बारेमा बुझाउन आवश्यक नरहेको बताए । सुनसरी ३ को दुहबीमा आयोजित एमाले सभालाई सम्बोधन गर्दै ओलीले देशलाई विकासको बाटोमा हिँडाउने अभिभारा एमालेको काँधमा रहेको बताए । उनले चौधरीलाई जिताउन पनि मतदातालाई आग्रह गरे । गच्छदारलक्षित गर्दै ओलीले भने, दसवटा घाटको पानी खाएर चहार्दाचहार्दा गलेर बूढो रूखको सयलमा विश्राम लिन आउनेलाई म केही भन्दिनँ ।उनले पूर्वपश्चिम राजमार्ग चार लेनको हुने, त्यसभन्दा तलतिर रेलमार्ग र त्योभन्दा तल हुलाकी राजमार्ग निर्माण गरिने बताए । ओलीले निर्वाचन धाँधलीरहित हुनुपर्नेमा जोड दिए । जनताभन्दा बलियो कोही नभएकाले जनताको पक्षमा सुरक्षाकर्मीले काम गर्नुपर्नेमा जोड दिए । उम्मेदवार चौधरीले विकास र रोजगारीका लागि आफ्नो उम्मेदवारी रहेको बताइन् ।"
उम्मेदवार चढेको गाडीमा विस्फोट,पाल्पा (कास) निर्वाचन प्रचारमा रहेका पाल्पा २ प्रदेशसभा क का उम्मेदवार तथा माओवादी केन्द्रका पोलिटब्युरो सदस्य तुलाराम घर्तीमगरलाई लक्षित गरी तिनाउ गाउँपालिका २ खुलखुले नजिकै शनिबार बेलुकी माइन बम विस्फोट गराइएको छ । घटनामा गाडी चालक तानसेन नगरपालिका ६ का धर्मप्रसाद श्रेष्ठ घाइते भएका छन् । उनको रूपन्देहीस्थित लुम्बिनी अञ्चल अस्पतालमा उपचार भइरहेको प्रमुख जिल्ला अधिकारी विष्णुप्रसाद ढकालले जानकारी दिए । लु२च २५३४ नम्बरको जिप दोभानको नुवाकोट डढेगाउँबाट प्रचार सकेर दोभान घर आउने क्रममा शनिबार बेलुकी माइन विस्फोटमा परेको हो । जिपको इन्जिनको साइडमा क्षति पुगेको तिनाउ २ का वडाध्यक्ष राजेश श्रेष्ठले बताए । उक्त जिपमा उम्मेदवार तुलाराम घर्तीलगायत ९ जना थिए । वडाध्यक्ष श्रेष्ठले प्रचारमा गए पनि प्रहरीको कुनै व्यवस्था नभएकाले सुरक्षाको अनुभूति नभएको प्रतिक्रिया दिए । चुनावी कार्यक्रम सकेर वडाध्यक्ष श्रेष्ठको टोली अर्को जिपमा १० मिनेट अघि सोही सडक पार गरेको थियो । विस्फोट कसले गरायो भन्ने केही खुलेको छैन ।
५ करोड हिनामिनामा ३ पक्राउ,काठमाडौं नेपाल प्रहरीको केन्द्रीय अनुसन्धान ब्युरोले कृषि विकास बैंक लिमिटेडको झन्डै पाँच करोड रुपैयाँ हिनामिना गरेको आरोपमा बैंकका एक कर्मचारीसहित तीन जनालाई पक्राउ गरेको छ । बैंकको न्युरोड शाखामा कार्यरत सहायक टेलर दीपिका रेग्मीले बैंकको खातामा मौज्दात रहनुपर्ने रकम अन्य दुई जनाको सहयोगमा अपचलन गरेको ब्युरोले जनाएको छ । ब्युरोले काठमाडौं नागार्जुन नगरपालिका १ बस्ने दीपिकासहित तेह्रथुम सिम्ले घर भई बालाजु बस्ने प्रकाश घतानी र दोलखा भीमेश्वर नगरपालिका ६ घर भई काठमाडौं ३२ बस्ने रमेशकुमार थापालाई पनि पक्राउ गरेको छ ।ब्युरोका अनुसार कृषि विकास बैंकको रामशाहपथस्थित कार्यालय र सोही बैंकको न्युरोड शाखाबीच हुने अन्तरशाखा कारोबारको हिसाब क्लियरिङको रकम पेन्डिङ भएको देखाई दीपिकाले ४ करोड ९१ लाख रुपैयाँ अपचलन गरेकी हुन् । १३ गते पक्राउ परेका तीनै जनालाई प्रहरीले थप अनुसन्धानका लागि जिल्ला अदालत पाटनबाट पाँच दिनको म्याद थप गरेको छ । ब्युरोले उनीहरूविरुद्ध बैंकिङ कसुर तथा सजाय ऐन २०६४ बमोजिम कारबाही गर्ने तयारी थालेको छ । प्रहरीका अनुसार सहायक टेलर दीपिकाले कृषि विकास बैंकमा जम्मा गर्न ल्याएका विभिन्न बैंकको चेक इलेक्ट्रोनिक चेक क्लियरेन्समार्फत सम्बन्धित खातावालाको खातामा जम्मा गर्थिन् । त्यसपछि भुक्तानी जेनेरेट गरिएको रिपोर्ट इडिट गरी सोही चेकलाई पुन: इलेक्ट्रोनिक चेक क्लियरेन्स गरेर आफ्नो र आफन्तको खातामा चेकको रकम जम्मा गर्ने गरेको खुल्न आएको छ । ब्युरोका अनुसार यसरी जम्मा गरेको अवैध रकम दीपिकाले सुनचाँदी किन्न खर्चेकी थिइन् । पक्राउ परेका प्रकाश घतानीको खातामा समेत दीपिकाले अवैध रकम जम्मा गर्ने र उक्त रकमबापत घतानीले सुनका गरगहना दिने गरेको खुलेको छ । त्यस्तै रमेशकुमार थापाले भने अवैध रकम जम्मा गर्ने काममा दीपिकालाई सहयोग गरेको खुलेको छ ।
अवैध सुन बरामद,"काठमाडौं मोटरसाइकलको साइलेन्सर पाइपभित्र लुकाएर काठमाडौं भित्र्याइँदै गरेको अवैध सुन प्रहरीले बरामद गरेको छ । रसुवाको केरुङ नाकाबाट बालाजु बाइपास हँुदै चक्रपथ छिर्दै गरेका सिन्धुपाल्चोकका फुलसिङ तामाङलाई पनि प्रहरीले पक्राउ गरेको छ । साइलेन्सर पाइपभित्र लुकाइएको सुन निकाल्न प्रहरीलाई घण्टौं लागेको थियो । प्रहरीका अनुसार उनी शुक्रबार बिहान केरुङ नाका हुँदै काठमाडौंका लागि हिँडेका थिए । नुवाकोटमा बास बसेर उनी शनिबार बिहान काठमाडौं आएका थिए । प्रहरीको प्रारम्भिक अनुमानमा उनी कुनै सुन मालिकको आदेशमा अवैध सुनको भरिया बनेका थिए । काठमाडौं प्रहरी परिसरका प्रमुख एसएसपी रवीन्द्र धानुकले निर्वाचन सुरक्षामा प्रहरी व्यस्त भएको मौका छोपेर सुन तस्करी गर्न खोजिएको हुन सक्ने बताए । उनले भने, कसका निम्ति उनले त्यतिका सुन ल्याएका थिए र सुन मालिक को थिए, पत्ता लगाउन अनुसन्धान चलिरहेको छ ।"
राणाले फिर्ता बोलाए राज्यमन्त्री,"काठमाडौं (कास) राप्रपा (प्रजातान्त्रिक) ले पार्टी महामन्त्री रेशमबहादुर लामालाई पार्टी हितविपरीत काम गरेको भन्दै उद्योग राज्यमन्त्रीबाट फिर्ता बोलाएको छ । उनलाई महामन्त्री पदबाट समेत निष्कासन गरिएको जानकारीसहित पार्टी अध्यक्ष पशुपतिशमशेर राणाले प्रधानमन्त्री शेरबहादुर देउवालाई पत्र लेखेका हुन् । संविधानको धारा २९८ को उपधारा ९ (ग) मा भएको व्यवस्थाबमोजिम आफ्नो पार्टीले उनलाई राज्यमन्त्रीबाट फिर्ता बोलाउन माग गरेको राणाले पत्रमा उल्लेख गरेका छन् । पार्टी स्रोतका अनुसार लामाले काभ्रे र झापामा एमाले उम्मेदवारका पक्षमा भोट मागेका कारण कारबाही गरिएको हो । सम्भवत: उनी चाँडै एमालेमा प्रवेश गर्नेछन्, उक्त पार्टीका एक नेताले कान्तिपुरलाई बताए ।"
गुरुचेला टकराव,"धरान (सुनसरी) २०४८ को पहिलो आम निर्वाचनमा अशोक राईलाई मालेले धरान (सुनसरी १) बाटै उम्मेदवार बनाउने तय गरेको थियो । उनी प्रचारप्रसारमा जुटिसकेका थिए । त्यही मेसोमा तत्कालीन माले र माक्र्सवादी पार्टीबीच एकीकरण भयो र नेकपा एमाले जन्मियो । मनमोहन अधिकारी अध्यक्ष र मदन भण्डारी महासचिव भए । पार्टी एकीकरणलगत्तै राईको टिकट खोसियो । उक्त क्षेत्रमा मनमोहन अधिकारी चुनाव लड्ने भए । धरानको सट्टा राईलाई जन्मथलो खोटाङको टिकट दिएर पठाइयो ।विद्यार्थीकालदेखि नै यसै क्षेत्रबाट राजनीति गरेका राईलाई आफ्नो जन्मस्थल खोटाङबाट टिकट लिएर जाँदा प्रमुख प्रतिस्पर्धी कांग्रेससहितका दलले लौ है धराने लाहुरे आइपुग्यो भन्दै खिसी गरेको भर्खरैजस्तो लाग्छ ।त्यतिबेला १९ वर्षपछि उम्मेदवार भएर जन्मथलो पुगेको थिएँ, चुनावी दौडधुपको थकानमा देखिएका राई शुक्रबार साँझ कान्तिपुरसँग खुले, अहिले २६ वर्षपछि धरान आएर प्रतिस्पर्धा गर्दैछु । यसबीच प्रतिस्पर्धी फेरिएका छन् तर उनीमाथि आरोप उस्तै छ । एमाले प्रतिस्पर्धीले उनलाई खोटाङे ठिटो आएर चुनाव लडदै छ भनेर प्रचार गरिरहेका छन् ।राजनीतिका धेरै आरोह अवरोह छिचोल्दै संघीय समाजवादी फोरमका वरिष्ठ नेता राई यतिबेला आफ्नै चेलासँग प्रतिस्पर्धामा छन् । भूमिगतकालमा आफैंले प्रशिक्षण दिएका एमालेका जयकुमार राईलाई वाम गठबन्धनले उनीविरुद्ध मैदानमा उतारेको हो । ४० वर्षको कम्युनिस्ट राजनीतिमा अशोकले यसै क्षेत्रलाई आफ्नो कर्मथलो बनाएका थिए । एमालेमा उपाध्यक्ष बनेर राजनीतिक उचाइ लिँदै गर्दा जनजाति अधिकारप्रति पार्टी अनुदार भएको भन्दै उनले एमाले छाडे । जनजाति आन्दोलनसँगै छुट्टै पार्टी गठन गरेका उनी पछि उपेन्द्र यादव नेतृत्वको मधेसकेन्द्रित दलमा मिसिए । यादव नेतृत्वको दल उनको प्रवेशसँगै हिमाल र पहाडसँग जोडिन पुग्यो । संघीय समाजवादी फोरमबाट सुनसरी १ को प्रतिनिधिसभा सदस्यमा प्रतिस्पर्धा गरिरहेका उनी आफू चुनाव जित्नेमा ढुक्क छन् ।त्यसका पछाडि उनले केही तर्क गरे । सबैभन्दा बलियो आधार कांग्रेसको साथ छ उनलाई । दोस्रो, ३५ वर्षसम्म यसै क्षेत्रलाई कर्मथलो बनाएर तत्कालीन माले र एकीकरणपछिको एमालेको संगठन निर्माणमा जुटेको साख छ उनीसँग । यो क्षेत्रमा माओवादीले प्रदेशसभामा पनि उम्मेदवार पाएन । यो असन्तुष्टिको फाइदा आफूलाई हुने उनी ठान्छन् । पछिल्लोपटक मेरो उम्मेदवारीपछि नै एमालेका धेरै नेता तथा कार्यकर्ता पार्टी छाडेर संघीय समाजवादी र कांग्रेस प्रवेश गरेका छन्, पार्टी कार्यकर्तामा यसपटक भिन्दै उत्साह छ, उनले थपे, सबैभन्दा महत्त्वपूर्ण धरानमा रहेका १९ हजार सुकुम्बासीको मत यसपटक उल्टिनेवाला छ ।सुनसरी १ (जुन धरानसँग जोडिएको छ) मात्रै यस्तो क्षेत्र हो जहाँ ०४८ देखि नै निरन्तर वामपन्थी पकड छ । ०६४ मा माओवादीबाहेक यस क्षेत्रबाट सबै निर्वाचन एमालेले जित्दै आएको छ । यसपटक भने एमालेका जयकुमार नयॉ अनुहार हुन् । जन्मथलो भोजपुर रहेका उनले पनि लामो समयदेखि यसै क्षेत्रलाई राजनीतिक कर्मथलो बनाउदै आएका छन् । एमाले उम्मेदवार राईका भने चुनाव जित्ने अंकगणितकै आधार छन् । स्थानीय तहमा पाएको मतमा वाम गठबन्धन निकै अगाडि छ । यो निर्वाचन क्षेत्रमा धरान उपमहानगरपालिकाका २० वटै वडा पर्छन् । त्यसबाहेक बराह नगरपालिकाको ५ र रामधुनी नगरपालिकाको २ वटा वडा पनि जोडिएका छन् । यस क्षेत्रमा १ लाख २२ हजार ६ सय मतदाता छन् । स्थानीय तहको मतको तुलना गर्दा वाम गठबन्धन धेरै माथि छ । स्थानीय तहमा धरान उपमहानगरपालिकाका २० वडामा १४ वडासहित नेतृत्व एमालेले जितेको थियो । योसँग जोडिएका रामधुनी र बराह नगरपालिकाका गरी ७ वडामध्ये ५ वटा वडा जितेको छ । मतकै हिसाबले पनि यो क्षेत्र एमालेको गढ हो भन्ने प्रमाणित हुन्छ, त्यसमा पनि वाम गठबन्धनको माओवादी मत छ, उनले भने, विजयी हुनेमा कुनै शंका छैन । खालि मतान्तर कति बढाउने भन्ने मात्रै हो ।आफ्नै राजनीतिक गुरुसँगको प्रतिस्पर्धा कस्तो लागिरहेको छ त भन्ने प्रश्नमा जयकुमार एकछिन अन्कनाए । म त्यसो भन्न चाहन्न, भूमिगतकालमा मालेको संगठनमा लाग्नुभएको हो । पार्टी एकीकरण भएर एमाले बनेपछि उहॉ (अशोक) पार्टीको संगठनमा जिम्मेवारी लिएर यस क्षेत्रमा आउनुभएको छैन, उनले गुरुका कमजोरी केलाए ।यही प्रश्न अशोक राईलाई सोध्दा उनले आफूले बनाएका कार्यकर्ताको दोस्रो पुस्ता यस क्षेत्रमा आइसकेको जिकिर गरे । फिस्स हाँस्दै थपे, महाभारतमा पनि कुरुक्षेत्रमा अर्जुन र द्रोण लडेकै हुन् । अप्ठ्यारो मान्ने अवस्था छैन । मैले जिते पनि गुरुले जित्नुभयो भन्ने हुन्छ । उहाँलाई पनि अप्ठ्यारो हुन्न । कथंकदाचित मैले जितिन भने पनि चेला अब्बल नै रहेछ भनेर गौरव गर्नै पर्यो । चेला अघि बढ्दा गुरुलाई पनि दु:खी हुने कुरा भएन ।यसो भनिरहे पनि गुरुचेलाबीचको प्रतिस्पर्धा भने टकरावपूर्ण हुने देखिन्छ । दुवै उम्मेदवारले अन्तिम घडीमा सुकम्बासीको मत तान्ने कसरत गरिरहेका छन् । धरान उपमहानगरपालिकामा रहेका १९ हजार सुकुम्बासी मतदाता आकर्षित गर्न यतिबेला दुवै उम्मेदवार केन्द्रित छन् । स्थानीय मतदाताका अनुसार आर्थिक प्रभावमा समेत मत प्रभावित हुने सम्भावना छ । स्थानीय भन्छन्, अन्तिममा जसले सुुकुम्बासीको मत लिन खोज्यो, उसैको जित हुनेवाला छ ।अशोक राईकै भनाइमा यसअघि सुकुम्बासीको मत एमालेले एकलौटी बनाउँदै आएको थियो । अहिले यो मत उल्टिनेवाला छ, उनले भने, एमालेप्रति विकर्षण भइसकेको छ । एमाले उम्मेदवार राई भने सुकुम्बासीलाई धनीपुर्जालगायत सुविधा दिने काममा एमाले अग्रपंक्तिमा रहेकाले सुकुम्बासीको मत विगतमा जस्तै एमालेको पक्षमा आउने दाबी गरे । यीबाहेक एमालेले धरानलाई प्रदेश राजधानी बनाउने, विमानस्थल निर्माण, पर्यटकीय क्षेत्र निर्माण, बहुजातीय संग्रहालयलगायतका मुद्दा अघि बढाएको राईले सुनाए ।समाजवादी फोरमका राई भने राजनीतिक आधारमा पनि एमाले कमजोर बन्दै गएको दाबी गर्छन् । जनजाति र मधेसी हक स्थापित गर्ने सवालमा सरकारले ल्याएको संविधान संशोधनको मुद्दाविरुद्ध उत्रिएको एमालेलाई यसपटक मतदाताले सजाय दिने बताए । यस क्षेत्रमा वाम गठबन्धनको मत लोकतान्त्रिकको भन्दा झन्डै १७ हजारले बढी छ । तर, यो मतलाई अहिलेको चुनावको आधार मान्न नसकिने उनले बताए । माओवादीका उम्मेदवार नभएपछि त्यसको ठूलो हिस्सा आफ्नो पक्षमा आउने उनको दाबी छ ।"
समृद्धि र विकास मूल मुद्दा,"बर्दिबास (महोत्तरी) महोत्तरीको गौरीडाँडामा एउटा भवनभित्र कोठाकोठाको संयुक्त आवास छ । १५ परिवारका ३२ जनाको यस बासस्थानलाई आधारशिला भनिन्छ, जुन माओवादीले अभ्यास गरेको कम्युन का सीमित अवशेषमध्ये एक हो । कम्युन अर्थात् साझा कमाइ, साझा जिन्दगी । सरकारी विद्यालयमै पढ्ने र केही न केही इलम गर्नैपर्ने यहाँका न्यूनतम सर्त हुन् । त्यो समुदायको संरक्षकका रूपमा उही हैसियतमा अहिले पनि एक मन्त्री बस्छन् गिरिराजमणि पोखरेल ।महोत्तरीबाट पछिल्ला दुवै चुनाव जितेका माओवादी केन्द्रका उनै पोखरेल यसपालि पनि क्षेत्र १ बाट प्रतिस्पर्धामा उत्रेका छन् । उनीसँग भिडदै छन् कांग्रेसका सीताराम भण्डारी र संघीय समाजवादी फोरमका लक्ष्मी महतो । भण्डारीले २०७० को चुनावमा क्षेत्र ६ बाट जितेका थिए भने महतो संसदीय चुनावमा नयाँ हुन् । तीनै जनाले चुनाव प्रचारलाई तीव्रता दिएका छन् । मन्त्री पोखरेलले खानेपानी, स्वास्थ्य, शिक्षा, पूर्वाधार, कृषि, सिँचाइ, भूमि व्यवस्थापन, महिलाबालबालिका, दलित र पर्यावरणीय विषलाई प्राथमिकता क्रममा राखेको जानकारी दिए । ती सबै क्षेत्रको समग्र विकासबाट समृद्धितर्फ लैजान आफूले तत्कालीन दीर्घकालीन योजना बनाएको उनले सुनाए । कांग्रेस उम्मेदवार भण्डारीले शान्ति र समृद्ध नेपाल आफ्नो प्रमुख चुनावी एजेन्डा रहेको बताए । एक घर एक रोजगार, कृषिमा व्यवसायीकरण र विविधीकरण उनका नारामा समेटिएका छन् । बर्दिबासलाई नमुना सहर, जिल्लाकै प्रमुख व्यापारिक केन्द्र गौशालालाई मुलुकमै दुग्ध आपूर्तिका लागि डेरीजोन घोषणा गरी औद्योगिक सहरका रूपमा विकसित गर्ने जस्ता योजना उनले तेस्र्याएका छन् । सडक, सिँचाइ, शिक्षा, स्वास्थ्यजस्ता पूर्वाधारलाई पनि प्राथमिकतामा राखेका छन् । लोकतन्त्रका लागि मैले गरेको त्याग र संघर्षको जनताले यसपटक पनि मूल्यांकन गर्ने मेरो विश्वास छ, भण्डारीले भने, जातीय विद्वेष अन्त्य गरी आन्तरिक व्यापार प्रवद्र्धन गर्न मैले अघि सारेको उत्तरदक्षिण मार्गजस्ता योजनाप्रति मतदाताले देखाएको अभिरुचिले मलाई आशावादी बनाएको छ । अर्कातिर मधेसको अधिकार, जनजातिको अधिकार अनि संविधान संशोधन फोरमका महतोका प्रमुख चुनावी एजेण्डामा पर्छन् । मधेसको विकास निर्माणलाई पनि उनले प्राथमिकतामा राखेको बताए । मधेसलाई मौसमी पिकनिक स्पटका रूपमा प्रयोग गर्नेविरुद्ध मेरो यो अभियान हो, उनले भने, तिनलाई तह नलगाएसम्म समाजमा शान्ति सुव्यवस्था हुने छैन । राजनीतिका दुई धुरन्धर खेलाडी पोखरेल र भण्डारीका बीचमा आफू निरीह भिखारी बनेको विशेषण दिँदै उनले भने, त्यही भिखारी भएकैले मलाई जनताले मत दिनेछन् ।स्थानीय तह चुनावमा यस क्षेत्रबाट वाम गठबन्धनले ७० प्रतिशतभन्दा बढी स्थान हासिल गरेको थियो । यस आधारमा पोखरेल उत्साही देखिन्छन् । यसमा पर्ने तीन स्थानीय तहमध्ये बर्दिबास र गौशालाका मेयरउपमेयरसहित बहुमत वडा माओवादीले जितेको थियो । केहीमा एमाले पनि आएको थियो । भंगाहा नगरपालिकाका चार वडा यस क्षेत्रमा थपिएका छन्, तिनमा कांग्रेसमधेसवादी अगाडि थिए । मन्त्री हुँदा गरेका केही लोकप्रिय कार्यले पोखरेल महोत्तरीमा चर्चामा छन् । उनी तीनपल्ट स्वास्थ्य र एकपल्ट शिक्षामन्त्री भएका छन् । खोटाङमा जन्मिएर मोरङमा लामो कालखण्ड गुजारेका उनले पछिल्लो समय महोत्तरीका लागि भिडेर लागेको बताए । आधारशिलाको साइनोसमेत जोडिएकाले महोत्तरी मेरो अभिन्न थलो बन्न पुग्यो, उनले रहस्य खोले । स्वास्थ्यमन्त्रीको आफ्नो कार्यकाल जलेश्वर अस्पताल शिलान्यासबाट सुरु गरेको बताउँदै उनले भने, स्वास्थ्य केन्द्र ५ वटा पुर्याइएका छन् । जिल्लामा कृषि क्याम्पस, मेडिकल कलेज खोलिएका छन् । बर्दिबासलाई शैक्षिक केन्द्रतर्फ अघि बढाइएको छ । क्षेत्र १ मा १७ वटा खोल्सा छन्, तिनको व्यवस्थापनबाट समृद्धि ल्याउन सकिन्छ । रूढिवाद, छुवाछूत, दलालको उत्पीडन, चरम गरिबी यहाँका मुख्य समस्या हुन् । स्थानीय तहसँगको समन्वय र केन्द्रको सक्रिय सहभागितामा मात्र यसलाई अघि लैजान सकिन्छ । मैले गर्न चाहेको पनि त्यही हो ।"
रोजगारी प्रवद्र्धन प्रमुख एजेन्डा,"स्थिर सरकारमार्फत आर्थिक समृद्धिको दिशामा मुलुकलाई लैजाने र जनताको जीवनलाई सुखमय बनाउने नै पहिलो लक्ष्य हो । खानेपानी, स्वास्थ्य, बाटोघाटोजस्ता स्थानीयका सरोकारहरूलाई सम्बोधन गर्ने योजना पनि छन् । पर्यटकीय पूर्वाधारहरू विकास गरेर रोजगारी सिर्जना लक्ष्य लिएको छु । त्यसका लागि अन्तर्राष्ट्रिय स्तरका व्यावसायिक तालिम केन्द्रहरू सञ्चालन गरिनेछ । यसले उत्पादनमूलक क्षेत्रमा युवाहरूका लागि रोजगारीको ढोका खोल्नेछ । इन्द्र दह, कंकाली क्षेत्रलाई धार्मिक पर्यटकीय केन्द्रका रूपमा विकास गरिनेछ । इन्द्र दह र कंकाली बीचको डाँडोलाई इको टुरिज्म क्षेत्रका रूपमा विकास गरिनेछ ।"
सांस्कृतिक राजधानी,"ललितपुर (कास) माओवादी केन्द्रका अध्यक्ष एवं पूर्वप्रधानमन्त्री पुष्पकमल दाहालले ललितपुरलाई सांस्कृतिक राजधानी बनाउने प्रतिबद्धता व्यक्त गरेका छन् । दाहालले ललितपुर निर्वाचन क्षेत्र नं ३ प्रतिनिधिसभा उम्मेदवार पम्फा भुसालले प्रस्ताव गरेको ललितपुरलाई सांस्कृतिक राजधानी बनाउने एजेन्डामा माओवादी केन्द्रको समर्थन भएको बताए । यसलाई पार्टी एकता कमिटी संयोजकका तर्फबाट पनि पूर्णरूपमा सर्मथन गर्न चाहन्छु, उनले भने । सुनाकोठीमा शनिबार आयोजित सभामा उनले वाम गठबन्धनलाई जिताएमा मुलुकलाई विकास र समृद्धिको नयाँ युगतिरलाई लैजाने दाबी गरे । संविधानले परिकल्पना गरेअनुसार समाजवाद उन्मुख राष्ट्र बनाउने सामाजिक न्यायलाई संस्थागत र भ्रष्टाचारलाई अन्त्य गर्छौं, उनले भने, १० वर्षभित्र प्रतिव्यक्ति आय बढाएर ५ हजार डलर र वृद्ध भत्ता बढाएर ५ हजार पुर्याउँछौं । उनले विसका निर्माणका पूर्वाधार, पर्यटन, जडिबुटीका बारेमा ५ र १० वर्षे योजना र विदेश गएका युवालाई स्वदेश फर्काउने बताए । उनले निर्वाचनपछि एमालेसित पार्टी एकता पनि निश्चित भएको दाबी गरे । सबै क्षेत्रको निर्वाचनमा तालमेल भएको छ, उनले भने, तर पार्टी एकताको संकल्पसहित हामी अघि बढेका छौं ।"
अनुभवीलाई नवोदितको चुनौती,"कुश्मा (पर्वत) पहिलो चुनाव सम्झँदा धेरैवटा गाउँ हिँडेरै पुगिन्थ्यो, अब त प्राय: सबै ठाउँ गाडी पुग्छन्, प्रतिनिधिसभाका लागि जिल्लाबाट कांग्रेस उम्मेदवार अर्जुनप्रसाद जोशी भन्छन्, मतदाताको मानसिकता, चुनावी प्रचारको शैली, कार्यकर्ताको भेला हुने तरिका सबैमा परिवर्तन आएको छ ।प्रतिनिधिसभाको एउटा सिट रहेको पर्वतमा निर्वाचन क्षेत्र पुन:संरचनाअघि दुई क्षेत्र थिए । जोशीले साबिक क्षेत्र नम्बर १ बाट २०५६ यताका तीनवटै चुनाव जितेका छन् । ६१ वर्षीय यी नेताले प्रत्येकपटक जिते पनि मन्त्री भने हुन पाएनन् । चुनावी भेटघाटमा व्यस्त उनलाई मतदाताले यही प्रश्न सोध्छन्, तपाईं मन्त्री किन हुनुभएन ? बन्न नसक्नुभएको कि पार्टीले नबनाएको ? उनको उत्तर सरल छ, एउटा सांसदको हैसियतले जति काम गर्न सकिन्छ, गरेकै छु । मन्त्री बन्दैमा जिल्लाको कायापलट हुने होइन होला । तीनपटक जितिसके पनि उनी पहिलोचोटि उठेका उम्मेदवारझैं प्रचार र मतदाता भेटघाटमा सक्रिय छन् । हाम्रो जिल्ला पहाडैपहाड भएकाले वर्षैभरि यातायात चल्ने सडक, खानेपानी, बिजुली र स्वास्थ्योपचार सुविधा होस् भन्ने सबैको माग छ, उनले भने, राज्यले दिन सक्ने र ल्याउन सकिने योजनामा अबका दिनमा अझ बढी काम गर्नुपर्ने अवस्था छ । जोशीलाई यसपटक वाम गठबन्धन उम्मेदवार एमाले जिल्ला अध्यक्ष पदम गिरीको चुनौती छ । स्थानीय चुनावको मतपरिणामलाई आधार मान्दा वाम गठबन्धन निकै बलियो देखिन्छ । जोशी भन्छन्, दलगत आस्था एक ठाउँमा छ, हुनुपर्छ तर जनचाहना विकास हो । जनताले जिल्लामा कसले काम गर्न सक्छ र अगुवाइ कसरी गर्छ भनेर हेरिसकेका छन् । निर्वाचनमा ह्याट्रिक गरिसकेका जोशीले अब प्रतिस्पर्धा छाडेर आराम गर्नुपर्ने सुझाव दिन्छन् गिरी । उनी तर्क गर्छन्, तीनपटक जितेर गएका नेताले जिल्लामा ल्याएको विकास बजेट नियमितबाहेक त्यस्तो थप चामत्कारिक केही छैन । २०५४ देखि राजनीतिमा सक्रिय उनी तीन वर्षयता एमालेको जिल्ला अध्यक्ष छन् । अनुभवी जोशीका अगाडि ४१ वर्षे गिरीको यो पहिलो चुनावी अनुभव हो । माओवादीएमाले गठबन्धनसँगै जिल्लाका दुई क्षेत्र एउटैमा रूपान्तर हुँदाको अवस्था आफ्ना लागि अनुकूल बनेको उनको दाबी छ । साबिक क्षेत्र नम्बर १ मा २०४८ यताका सबै चुनाव कांग्रेस र क्षेत्र २ मा ०५६ मा कांग्रेस, ०६४ मा माओवादी र ०७० मा एमालेले जितेका छन् । एउटा मात्रै क्षेत्र भएपछि जहाँ साबिक २ का मतदाता रिझाउन जोशीलाई दौडधुप परेको छ, त्यहीँ माओवादीको पनि साथ पाएर गिरी ढुक्क छन् । क्षेत्र १ मा एमाले र २ मा कांग्रेस बलियो मानिँदै आएका थिए । युवाका मुद्दालाई जोड दिने र स्पष्टवक्ताका रूपमा पार्टीभित्र चर्चित गिरी उत्साही पनि छन् । अहिलेको चुनाव पहिलेजस्तो होइन, वाम गठबन्धन भएकाले हामी सांगठनिक रूपमा बलियो भएका छौं, उनले भने, कांग्रेस नेतृत्वसँग असन्तुष्टका मत पनि हाम्रो पक्षमा ल्याउन प्रयासरत छौं । ०४७ पछिका सबैजसो निर्वाचनमा यिनै दुई दल आमनेसामने भए पनि एमाले जिल्लाको नतिजामा ढुक्क भएको गत वैशाखको स्थानीय निर्वाचनमा मात्रै हो । जसमा अधिकांश स्थान एमालेले जितेको छ । दुई नगर र पाँच गाउँपालिकाका ६१ वडामध्ये एक नगरसहित चार तह र ३७ वडा एमालेले जितेको छ । एक नगर र दुई गापासहित २० वडामा कांग्रेस र ४ वडामा माओवादी उम्मेदवार चुनिएका छन् । ०५६ को संसदीय चुनावमा कांग्रेस उम्मेदवार हाबी भएका थिए । क्षेत्र नम्बर १ मा जोशी र २ मा कांग्रेसकै डिल्लीराज शर्माले जितेका थिए । ०६४ को संविधानसभामा कांग्रेसले १ र माओवादीले २ नम्बर क्षेत्र जितेका थिए । ०७० मा १ कांग्रेस र २ एमालेले जितेका थिए ।यसपटक प्रदेशसभातर्फ क मा कांग्रेसबाट नवराज गुरुङ र माओवादीबाट नेत्र अधिकारी मुख्य प्रतिस्पर्धी छन् । यस्तै ख मा कांग्रेसका राजेन्द्र तिवारी र एमालेका विकास लम्सालबीच कडा टक्कर छ । दोस्रो संविधानसभामा नवराज गुरुङ क्षेत्र २ मा लम्सालसँग १ हजार २८ मतान्तरले पराजित भएका थिए भने जोशीले जितेको क्षेत्र १ मा अधिकारी मत संख्याका आधारमा तेस्रो स्थानमा थिए ।"
त्रिपक्षीय भिडन्तमा कसले मार्ला बाजी ?,"धनुषा प्रतिनिधिसभा सदस्यमा जिल्लाको क्षेत्र ४ मा कांग्रेसका महेन्द्र यादव, एमालेका रघुवीर महासेठ र संघीय समाजवादी फोरमका महाजन यादव भिड्दैछन् । जनकपुरसहितको मधेसी बाहुल्य ग्रामीण भेगदेखि पहाडी समुदायको बसोबास रहेको चुरेको फेदसम्म समेटिएको यस क्षेत्रमा रोचक प्रतिस्पर्धा हुने देखिन्छ । एमाले राजनीतिमा राम्रो पकड बनाएका महासेठ र कांग्रेसका तर्फबाट बहालवाला खानेपानी मन्त्रीसमेत रहेका महेन्द्र यादव र सरकारी प्राविधिकबाट अवकाश लिएका अनुभवी यादवबीचको भिडन्तले मतदातामा रोमाञ्चकता बढाएको हो ।प्रचारप्रसारमा जुटेका महासेठ घरदैलोमा मतदातासँग भेटघाट गर्दै हातमा विकास योजनाको सूची थमाउँछन् । मन्त्री यादव घरघर पुगेर नमस्कार गर्दै टोलटोलमा चुनावी कोणसभा गर्दै छन् । फोरमका यादव पनि तीव्र प्रचारमा लागेका छन् । क्षेत्र ४ का ३ नगरपालिका र २ गाउँपालिकामध्ये एमालेले २ नगर र १ गाउँपालिकामा जितेको छ । जनकपुर उपमहानगरपालिकासमेत समेटिएको क्षेत्रका मतदाताबाट राम्रै भरोसा प्राप्त भएको छ, महासेठले भने, एमाले र माओवादीको गठबन्धन छ । अन्य दलका कार्यकर्ताबाट समेत सकारात्मक सहयोग पाइरहेको छु । महासेठ सिभिल इन्जिनियरिङमा स्नातक हुन् । उनी २०३३ मा तत्कालीन नेकपा मालेको पार्टी सदस्यता प्राप्त गरेर राजनीतिमा होमिएका थिए । २०६४ मा भएको संविधानसभाको चुनावमा धनुषा क्षेत्र ४ बाट पराजित भएका थिए । तर, धनुषा ५ मा भएको उपचुनावमा विजयी भए । २०७० को चुनावमा क्षेत्र ५ बाटै उम्मेदवार बने । तर, परिणाम उनको पक्षमा आएन । उनी झलनाथ खनाल नेतृत्वको सरकारमा सिँचाइमन्त्रीसमेत भएका थिए । कांग्रेसका केन्द्रीय सदस्य यादवले भने भारतबाट बीएससी गरी २०३५ को चैतमा नेपाल विद्यार्थी संघबाट राजनीति सुरु गरेका थिए । २०६४ र २०७० को चुनावमा समानुपातिकतर्फबाट सभासद बनेका यादव हाल खानेपानी तथा सरसफाइमन्त्री हुन् । संघीय समाजवादी फोरम नेपालका उम्मेदवार महाजन यादवले भने इलाहाबाद विश्वविद्यालयबाट सिभिल इन्जिनियरिङ गरेका थिए । सरकारी प्राविधिकबाट अवकाश पाएका यादव २०७१ मा तराई मधेस लोकतान्त्रिक पार्टीबाट राजनीतिक यात्रा थालेका थिए । उनी अहिले संघीय समाजवादी फोरमका केन्द्रीय सदस्य छन् ।"
मुख्यमन्त्रीका ६ दाबेदार एकै जिल्लाबाट,"तनहुँ एमाले नेता किरण गुरुङ ४ नम्बर प्रदेशको मुख्यमन्त्री हुने दाबीसहित चुनावी मैदानमा छन् । पार्टीको स्थायी समिति सदस्य तथा पूर्वमन्त्री गुरुङ तनहुँ२ ख बाट प्रदेशसभा सदस्यका उम्मेदवार हुन् ।उनी तनहुँको तत्कालीन क्षेत्र नम्बर ३ बाट २०४८ र २०६४ मा विजयी भएका थिए । पहिलो संविधानसभाको निर्वाचनपछि उनी वन तथा भूसंरक्षण मन्त्री पनि बने । प्रतिनिधिसभाका उम्मेदवार बन्छन् भन्ने पार्टीकै कार्यकर्ताको पनि अनुमानविपरीत उनी प्रदेशसभा सदस्यमा उठेपछि मुख्यमन्त्री हुने दाबी अघि सारेका हुन् । आफ्नो चुनावी एजेन्डामा सुशासन, पर्यटन, उद्योग र रेल मार्गलाई मुख्य प्राथमिकतामा राखेको उनले बताए । पोखरा र अन्नपूर्ण पदमार्ग क्षेत्रलाई उत्कृष्ट पर्यटकीय गन्तव्य बनाउन पूर्वाधार विकासमा जोड दिनुपर्ने उनको भनाइ छ ।गुरुङका प्रतिस्पर्धी कांग्रेसका युवा नेता पूर्वसांसद ध्रुव वाग्लेले पनि जिल्लामा परिचितमध्ये हुन् । व्यास नगरपालिकाको मेयर, पार्टीको सभापति हुँदै २०७० मा समानुपातिक सभासद भएका वाग्ले संसदीय दलका सचिव पनि भएका थिए । मुख्यमन्त्रीको दाबीसहित प्रदेशसभा सदस्यमा उम्मेदवार बनेका उनका एजेन्डा पनि गुरुङका भन्दा धेरै फरक छैनन् । पर्यटन विकास, जलविद्युत्, व्यावसायिक कृषि र जडीबुटी खेतीलाई प्राथमिकतामा राखेको उनले बताएका छन् ।क्षेत्र १ क बाट प्रदेशसभा सदस्यका उम्मेदवार कांग्रेस केन्द्रीय सदस्य गोविन्द भट्टराई पनि प्रदेशको मुख्यमन्त्रीको दाबीसहित चुनावी मैदानमा छन् । २०३४ मा विद्यार्थी छँदै राजनीति सुरु गरेका उनी २०५३ मा नेविसंघको केन्द्रीय सभापति र २०५८ मा तरुण दलको महासचिव भएका थिए । उनले भने, ४ नम्बर प्रदेशलाई उत्कृष्ट बनाउनका लागि हाइड्रोपावर, पर्यटन, व्यावसायिक कृषि विकास मेरो मुख्य चुनावी एजेन्डा हुन् । वैदेशिक लगानी, कर र निजी क्षेत्रको लगानीले कालीगण्डकी, सेती, बूढीगण्डकी, मादी, दोरर्दी र मोदी खोलाबाट विद्युत् उत्पादन गर्न सकिने उनले बताए । भट्टराईको प्रतिस्पर्धा वाम गठबन्धनका उम्मेदवार रामबहादुर गुरुङसँग छ । एमाले नेता गुरुङ पनि चुनावी सभामा मुख्यमन्त्रीकै दाबीसहित प्रस्तुत हुने गरेका छन् ।क्षेत्र २ क बाट प्रदेशसभा सदस्य उम्मेदवार बिनाविभागीय मन्त्री आशा कोइराला माओवादीको द्वन्द्वकालदेखिकी सशक्त महिला मानिन्छिन् । २०६४ को संविधानसभा निर्वाचनमा क्षेत्र ३ बाट उठेर पराजित उनलाई ०७० मा पार्टीले समानुपातिक कोटामा सांसद बनाएको थियो । कार्यकर्ता भने उनलाई प्रदेशको सम्भावित मुख्यमन्त्री भन्दै चुनाव प्रचारमा छन् । आफूले प्रदेशको भूगोलअनुसार हिमाल, पहाड, तराई समेटिएका कृषि र पर्यटनलाई मुख्य प्राथमिकतामा राखेको बताएकी छन् । कोइरालाको प्रतिस्पर्धी उम्मेदवार कांग्रेस केन्द्रीय सदस्य प्रदीप पौडेल पनि मुख्यमन्त्रीको दाबीसहित चुनावी मैदानमा छन् । नेविसंघको अध्यक्ष भएर चर्चामा आएका युवा नेता पौडेलले पर्यटन, कृषि र जलविद्युत्लाई नै मुख्य प्राथमिकतामा राखेको बताएका छन् । पर्यटकीय क्षेत्रको पूर्वाधार तयार गर्नेछु, उनले भने, चीन र भारतसम्म प्रदेशलाई यातायात सञ्जालले पोखरालाई जोडिनेछ ।"
मृतकका नाममा मतदान,"धादिङ (कास) उत्तरी धादिङको रुबीभ्याली गाउँपालिकाअन्तर्गत सेर्तुङस्थित बोराङको मुक्राव देवी मावि मतदान केन्द्रमा भूकम्पमा मृत्यु भएका १७ जनाको नामबाट मतदान भएको छ । उक्त केन्द्रबाट जिल्लामै सबैभन्दा बढी ९९ दशमलव २६ प्रतिशत मतदान भएको थियो । मतदाता परिचयपत्रमा नाम भएकामध्ये १ जना आत्महत्या, ८ जना कालगतिले र ८ जनाको भूकम्पमा परी मृत्यु भएको हो । मतदाता नामावलीमा नाम नहटाइएका यी व्यक्तिहरूको नामबाट पनि मतदान भएको निर्वाचन समीक्षाबाट पुष्टि भएको छ ।स्थानीय युवाले उपलब्ध गराएको सूचीअनुसार यस केन्द्रमा मतदान गर्ने तीन दर्जन युवा विदेश गएका छन् । राप्रपा नेता पूर्वगृहमन्त्री बुद्धिमान तामाङको गाउँ बोराङ मतदान केन्द्रमा मतदाता संख्या ८ सय १५ थियो । मतदान ८ सय ९ जनाले गरेका छन् ।त्यस मतदान केन्द्रका मतदान अधिकृत होमप्रसाद सिटौलाले सबै मतदाता आफूले नचिनेको बताए । दलका प्रतिनिधिले ख्याल गर्नुपर्ने हो, उनले भने, लाइनमा बसेर परिचयपत्र देखाएपछि मतदान गर्न दिनै पर्यो । शान्तिपूर्ण रूपमा मतदान भयो अधिकृत सिटौलाले बताए ।"
मदिरासँग साटिन्छ मत,"सर्लाही दलहरू निर्णायक मतदाता मानिएका मुसहर समुदायको मत आफूतिर तान्ने कसरतमा लागेका छन् । यसका लागि उनीहरू आर्थिक समृद्धि र विकासका नारा मात्र लगाइरहेका छैनन्, बस्तीमै पुगेर भोज खुवाउँदै छन् ।मदिरा र मासुले लोभ्याएर भोट तान्ने गलत परिपाटी यसपालि पनि दलले छाडेनन् । गत स्थानीय निर्वाचनमा पनि उनीहरूले मदिरा र मासुसँग मुसहरका भोट साटेका थिए । हरिपुर नगरपालिका ७ चितायन टोल मुसहर बस्तीका रामकृष्ण माझी नेताले मासु र मदिरामा भोट किन्ने गरेको बताउँछन् । चुनावको केही दिनअघिदेखि नै हाम्रो बस्तीमा नेता आउन थाल्छन्, उनले भने, माछा, मासु, मदिरा र नगद दिएर भोट किन्ने गर्छन् ।मासुमदिरासँगै उम्मेदवारले मुसहर बस्तीमा घर बनाइदिने, बिजुली बाल्दिने, भाँडा किन्दिने जस्ता आश्वासन पनि बाँडिरहेका छन् । भौतिक पूर्वाधारका कुनै संरचना नभएको बस्तीमा उम्मेदवारले देखाएको सपनाप्रति स्थानीयलाई भने पटक्कै विश्वास छैन । स्थानीय उर्मिला माझीले वर्षौंदेखि जति आश्वासन दिए पनि पूरा नगरेको बताइन् । विकासका कुरा सुनेको वर्षांै भयो, उनले भनिन्, हामीले विकास कस्तो हुन्छ भन्ने अहिलेसम्म देख्न पाएका छैनौं ।मुसहर समाजको उत्थानमा खटिएका संस्थाको तथ्यांकअनुुसार जिल्लामा मुसहरका १ सय ५ टोल छन् । ती सबैमा गरी झन्डै ५० हजार मुसहर नागरिक छन् । शक्तिहीनको सशक्तीकरण मुसहर समुदायको समग्र उत्थान संस्थाका संयोजक पाचुलाल माझी नेताहरूले आफ्नो समुदायको भोट मासु, मदिरा, कपडा र पैसा दिएर खरिद गर्ने गरेको बताउँछन् । मुसहरको उत्थानका लागि कुनै दलले अहिलेसम्म केही गरेको छैन, उनले भने, अशिक्षा र गरिबीका कारण भोट किनबेच हुने गरेको हो । यसपटक भने हामी किनबेच नहुने गरी मुसहर समुदायलाई संगठित गर्दै छौं ।अधिकांश मुसहर समुदायका नागरिक तटस्थ मतदाता छन् । कुनै पार्टीसँग निकट नभएका उनीहरूले स्थानीय चुनावमा दलित उम्मेदवार हुनैपर्ने व्यवस्थाका कारण केही स्थानमा जितेका पनि छन् । चुनाव जिते पनि अशिक्षाका कारण ठूला नेताले भनेको मान्नुबाहेक विकल्प नभएको पाचुले बताए ।यसपटक माथिल्लो सदनमा मुसहरलाई सांसद बनाउन प्रतिबद्धता गर्ने पार्टीलाई मात्र भोट दिने अभियान चलाइरहेका छौं, उनले भने, चुनाव अघि विभिन्न जिल्लामा मुसहरको भेला राखेर त्यसका लागि प्रयास गर्छाैं ।हरिपुरमा शिक्षण गर्दै आएका धर्मेन्द्र चौधरीले गाँस, बास र कपास जस्ता सामान्य आधारभूत आवश्यकतामा नै मुसहर समुदाय अल्झिँदा चेतनास्तर बढ्न नसकेको बताए । समाज विकासको नेतृत्व गर्नुपर्ने दलहरू मुसहर समुदायको गरिबी र अशिक्षाको फाइदा उठाउन तल्लीन रहेको उनले जिकिर गरे । समग्र देश विकासका लागि हरेक नागरिक सशक्त हुनुपर्छ, उनले भने, त्यो बनाउने दायित्व सरकार र राजनीतिक दलको हो । तर, यहाँ ठीक उल्टो छ । मुसहर समुदायको पछौटेपनको फाइदा उठाउने कार्य दलका अगुवाबाटै भइरहेको छ ।गुनासैगुनासा पर्सा जिल्लाको क्षेत्र नं ४ अन्तर्गत जिरा भवानी गाउँपालिका२ मा रहेको मुसहर टोलका नयाँ पुस्ता हुन् २६ वर्षीय धर्मेन्द्र माझी । सामान्य साक्षर उनी दशकयता भारतमा रोजगारी गर्छन् । अहिले कामविशेषले घर आएका छन् तर चुनावप्रति चासो छैन उनलाई । चुनाव त आउँछ जान्छ, मिहिनेत नगरी घरपरिवार चल्दैन, उनले भने, चुनावअघि नै भारत हिँड्छु होला । टोलमै धर्मेन्द्रको उमेरका युवा त के पुरुष पनि कमै मात्र भेटिन्छन्, महिला र बालबालिका मात्र छन् । अधिकांश रोजगारीका लागि भारतको पन्जाब, हरियाणा, दिल्लीतिर गएका छन् । टोलकी ४० वर्षीया सुदामादेवी माझीसँग नागरिकता छैन । उनको घर ऐलानी जग्गामा छ । कालोपत्रे बन्न लागेको जानकीटोला सेढवा सडक खण्डमा पर्ने भएकाले सिंगो परिवारकै उठीबास हुने चिन्तामा छिन् । खै नेताहरूलाई हाम्रो चिन्ता छैन, सबै चुनावमा आश्वासन मात्र बोकेर आउँछन्, पछि हराउँछन्, उनले भनिन् । १ सय १० घरधुरीमध्ये आधाभन्दा बढी ऐलानी जग्गामा बनेका छन् । करिब ६ सय जनसंख्या रहेको टोलमा नागरिकता मुस्किलले ५ दर्जनसँग मात्र छ । महिला र बालबालिकाको दिन माछा मारेर र बनी गरेर बित्छ । खुलादिसामुक्त अभियानअन्तर्गत गत वर्ष टोलका प्राय: सबै घरमा हतारमा शौचालय पनि बन्यो । तर परालले बारेको शौचालयको टाटी भत्किएपछि खर्च अभावमा घेराबेरा लगाउन सकेका छैनन् । ३० वर्षीया लीलावती देवीको पनि नेताहरूसँग थुप्रै गुनासा छन् ।"
विस्फोटक पदार्थसहित २ पक्राउ,"धादिङ (कास) खानीखोला प्रहरीले विस्फोटक पदार्थसहित दुई भारतीय नागरिकलाई पक्राउ गरेको छ । झापाको काँकडभिट्टाबाट काठमाडौंका लागि छुटेको ना७ख ४९७६ नम्बरको रात्रि बसलाई विशेष सूचनाका आधारमा खानतलासी गर्दा विस्फोटक सामग्रीसहित बम बनाउन प्रयोग हुने आवश्यक उपकरण बरामद भएको प्रहरीले जनाएको छ । पक्राउ पर्नेमा भारत कोत्ताजाल निवासी २३ वर्षीय राजु विश्वास र पश्चिम बंगाल निवासी ३१ वर्षीय महमद फरमान रहेका छन् । काठमाडौं उपत्यकामा आगामी २१ गते सम्पन्न हुने निर्वाचन बिथोल्ने नियतले उक्त बम तथा कच्चापदार्थ ल्याइएको अनुमान प्रहरीको छ । जाँचका क्रममा ५ लिटर क्षमताको प्रेसरकुकरमा विस्फोट गर्न तयारी अवस्थामा राखिएको तारसहित जडान गरिएको बम १ थान, तयारी अवस्थाकै सकेट बम २ थान र बम बनाउने कच्चापदार्थ बरामद भएको छ ।"
निर्वाचनमा २६ सय कर्मचारी,"हेटौंडा (कास) मंसिर २१ गते हुने निर्वाचनमा मकवानपुर जिल्लाका मतदान केन्दमा २ हजार ५ सय ९२ जना कर्मचारी खटिने भएका छन् । १८ गतेसम्म सबै मतदान केन्द्रमा कर्मचारी पुग्नुपर्ने मुख्य निर्वाचन अधिकृत खडानन्द तिवारीले बताए । मकवानपुरका दुवै निर्वाचन क्षेत्रमा प्रत्येक मतदान केन्द्रमा ८ जना कर्मचारी खटिने व्यवस्था रहेको छ । तर मतदान केन्द्रको जनसंख्याको चाप र संवेदनशीलतालाई हेरेर आवश्यक २ जनासम्म सहयोगी थप्न सकिने निर्वाचन अधिकृतको कार्यालयले जानकारी दिएको छ ।निजामती, संस्थान, बैंक र स्वास्थ्य क्षेत्रका कर्मचारी निर्वाचनमा खटिएका छन् । जिल्ला शिक्षा कार्यालय मकवानपुरका अनुसार मतदान केन्द्रमा २ सय शिक्षक खटिने भएका छन् । मतदान केन्द्रमा खटिएका कर्मचारी १८ गते नै मतदान केन्द्रमा पुगेर १९ र २० गते मतदाता परिचयपत्र वितरण गर्नेछन् ।"
धानको मूल्य तत्काल तोक,"धान बेच्ने समय सकिन लाग्दा किसानलाई उचित मूल्य नपाउने चिन्ताले यसपटक पनि सताइरहेको छ । सरकारले बारम्बार समर्थन मूल्य तोकेर किसानलाई राहत दिने वाचा गरे पनि लागू भएको छैन । यसपटक पनि बिचौलिया र व्यापारीको खटनपटनमा आफूले दु:खजिलो गरी उत्पादन गरेको धान बेच्न किसान बाध्य छन् । भौगोलिक बनावटअनुसार धान उत्पादन गर्दा लाग्ने खर्च, महँगी, किसानका लागि न्यूनतम नाफालगायत सूचकहरू विश्लेषण गरी सरकारले धान भित्र्याउनुभन्दा पहिले नै मूल्य तोक्नुपर्ने हो । किसानहरूको बजारसम्म पहुँच कम र सूचनाको अभाव हुनाले यसरी समर्थन मूल्य तोक्ने प्रचलन धेरै मुलुकमा छ । यहाँ भने मूल्य नतोकिँदा व्यापारी तथा बिचौलियाले फाइदा उठाइरहेका छन् । यो सरकारको चरम लापरबाही मात्र नभएर किसानमाथि अन्यायसमेत हो । सरकारी निर्णय ढिलाइका कारण व्यापारीले फाइदा उठाइरहेको एउटा पछिल्लो उदाहरण नवलपरासीको हो । व्यापारीले तोकेकै भाउमा धान बिक्री गर्न नवलपरासीका किसान बाध्य छन् । व्यापारीले पनि आफूखुसी मूल्य तोक्ने गरेका छन् । अघिल्लो वर्षको भन्दा पनि सस्तोमा धान बिक्री गर्नुपरेको उनीहरूले गुनासो छ । धान भण्डारण गरेर राख्ने ठाउँको अभाव, पैसाको आवश्यकता र खेतीका अन्य काममा पुन: व्यस्त हुनुपर्ने बाध्यताका कारण किसानले कम मूल्यमा भए पनि बिक्री गर्नुपरेको हो । यस्तो समस्या मुलुकभरका किसानलाई छ । मूल्य नतोकिएका कारण स्वस्थ व्यवसाय गर्ने व्यापारीसमेत अन्योलमा परेका छन् । मुलुकभरको १५ लाख हेक्टर जमिनमा वार्षिक करिब ५० लाख टन धान उत्पादन हुने गर्छ । खडेरी तथा प्राकृतिक प्रकोप, मल बिउको अभाव, सिंचाइमा समस्यालगायत कारणले उत्पादनमा तलमाथि हुने गरेको छ । दुई मौसममा धानखेती लगाउने गरे पनि सबभन्दा बढी वर्षायामको उत्पादन हो । मुख्यत: मंसिर पहिलो साताबाट तयार हुने धानबालीका लागि कात्तिकमै सरकारले न्यूनतम मूल्य तोक्नुपर्ने हो । मूल्य तोक्नका लागि जिल्लास्थित कृषि विकास कार्यालयहरूबाट सबैभन्दा पहिले सूचना संकलन गरिन्छ । संकलित सूचना, प्राविधिकहरूको सुझाव तथा अन्य प्राविधिक परिस्थिति विश्लेषण गरी कृषि विकास मन्त्रालयमातहतको न्यूनतम समर्थन मूल्य निर्धारण सिफारिस समितिले धानको न्यूनतम मूल्य निर्धारण गर्छ । उसले तय गरेको न्यूनतम मूल्य कृषि विकास मन्त्रालय हुँदै मन्त्रिपरिषद्मा पेस गर्नुपर्ने हुन्छ । त्यो मूल्यलाई मन्त्रिपरिषद्ले अनुमोदन गरेपछि निर्णय कार्यान्वयनमा जान्छ । यसमा वाणिज्य तथा आपूर्तिसहित अन्य सरोकारवाला मन्त्रालयको समेत प्रत्यक्ष संलग्नता हुन्छ । यसको मुख्य उद्देश्य किसान नठगिऊन् भन्ने हो । तोकिएको मूल्यभन्दा तल बिक्री गर्न किसानलाई बाध्य पारिए सरकारले हस्तक्षेप गर्न सक्छ । प्रक्रिया सजिलो भए पनि सरकारले यसलाई बेवास्ता गर्दै आएको छ । मूल्य निर्धारण ढिलाइ हुनुका पछाडि सरकारका आफ्नै तर्क र बहानाबाजी छन् । मन्त्रालयका अनुसार मूल्य निर्धारणका लागि मन्त्रालय तहमा सबै प्रक्रिया पूरा भएका छन् । मन्त्रिपरिषद्बाट मूल्य निर्धारण गर्ने प्रावधान व्यापारीले खरिद गरेनन् भने सरकारले नै किनिदिनुपर्ने अवधारणाअनुसार ल्याइएको हो । त्यसका लागि भण्डारण, छुट्टै बजेट तथा अन्य पूर्वाधार नभएर समर्थन मूल्य नतोकिँदा किसानले धानको उचित मूल्य पाउन सकेका छैनन् ।सरकारी निकाय नै मानिने खाद्य संस्थान आफैंले मूल्य निर्धारण गरिसक्ने जति खरिद गरिरहेकै छ तर खाद्य संस्थान सबैतिर छैन । उसले आफूलाई आवश्यक पर्ने मात्रै खरिद गर्छ । बाँकी स्थानका किसान भने बिचौलियाको मारमा छन् । तर सरकारले भने खाद्य संस्थानलाई देखाएर मूल्य निर्धारणका काममा तदारुकता देखाउने गरेको छैन । किसानलाई स्पष्टसँग हामी मूल्य निर्धारण गर्न सक्दैनौं भन्ने सन्देश पनि दिन सकेको छैन । यो राज्यको गैरजिम्मेवारपूर्ण रबैया हो । सरकारले तत्काल धानको समर्थन मूल्य तोकी किसानलाई राहत दिन जरुरी छ । बजारले नै मूल्य निर्धारण गर्ने हँुदा सरकारी हस्तक्षेप आवश्यक नरहेको तर्क पनि एक थरी गरिरहेका छन् । तर किसानसम्म सूचनाको पहुँच नहुने र उनीहरूको बजारसम्म पुग्ने हैसियतसमेत नहुने भएकाले अन्य उपभोग्य सामानसरह बजारलाई मूल्य निर्धारण गर्न दिइनु हँुदैन । समर्थन मूल्य निर्धारणले किसानमा सरकारप्रति विश्वास जगाउनेछ । आगामी दिनमा कृषिजन्य उपजको उत्पादन र उत्पादकत्व बढाउन सहयोग पुग्नेछ ।"
"गठबन्धन, फर्जी मत र बेनामी विस्फोटन","दोस्रो चरणको चुनावको दिन नजिकिँदै छ । २१ गतेको मतदानपछि नयाँ संविधानअनुसार चुनावको एउटा चक्र सकिन्छ र संविधाननिर्दिष्ट प्रणालीले गति लिन्छ भन्ने आशामा मानिस छन् । तर पहिलो चरणमा प्रयोग भएका बन्द बाकसहरू प्रोक्सी मतपत्रका ठेलीले भरिएका समाचार यत्रतत्र छाएका छन् । सँगसँगै बम विस्फोटनका घटना व्यापक रूपमा बढेका छन् । दोस्रो चरणको मतदान पूर्वसन्ध्यामा भएका यी घटनाले मतदातामा भय पैदा त गर्छ नै । स्थिरता र समृद्धिका दाबीलाई पनि फिक्का बनाउँदै छ । यसैको सेरोफेरोमा केही विचारविमर्श गर्नु सामयिक लागेको छ ।पहिलो चरणको मतदानमा सरदर ६५ प्रतिशत मत खस्यो । डोल्पा, रसुवा, बाजुरा, हुम्लामा ८० प्रतिशत हाराहारी मतदान भएको सञ्चार माध्यमले बताएका छन् । यस्तै मुगु, मनाङ, मुस्ताङमा ७० देखि ७५ प्रतिशत मतदान भएको छ । सुन्दा पनि आश्चर्य लाग्छ, जाडो बढेको छ, हिमाली क्षेत्रका मानिस जाडो छल्न बसाइँ सर्ने बेला हो यो । बझाङ, बाजुराका मानिस कामको खोजीमा भारत पस्ने सिजन पनि यही हो । तर भोट भने सबैले हालेका छन् । यो कसरी भयो होला, ती ठाउँका जीवन व्यवहारको सामान्य जानकारी राख्ने जोसुकैलाई आश्चर्य लाग्छ । चुनावका बेला धेरै मतदान हुनु राम्रो कुरा हो । तर मतदान सकिएपछि बिस्तारै कुरा खुल्न थाल्यो, यीमध्ये कतिपय ठाउँमा अत्यधिक संख्यामा प्रोक्सी मतदान भएछन् । कतिपय ठाउँमा महिलाले चुनाव चिह्न ठम्याउँदैनन्, बिगार्छन् भनेर उनका हातबाट मतपत्र छिन्दै पुरुषले नै छाप लगाएछन् । कर्णालीका कतिपय ठाउँमा कुलदेवता छोएर यो वा त्योलाई भोट दिन कबुल गराइने चलन व्यापक रहेछ । थोरै मतदाता छन्, भौगोलिक विकटता छ भनेर मतको दुरुपयोग र गलत अभ्यासलाई दल र तिनका प्रतिनिधिहरू आफैंले प्रोत्साहित गर्नु अर्को विडम्बना हो । यस्ता अनेक अनियमितता र गलत अभ्यास दोस्रो चरणमा पनि नहोला भन्ने होइन । तौरतरिका फरक होला पैसा, प्रतिष्ठा, बाहुबलले मतदान प्रभावित हुने कुरा जताततै सुनिन्छ ।चुनाव लोकतन्त्र अभ्यासको सबैभन्दा प्रत्यक्ष र महत्त्वपूर्ण काम हो । प्रत्येक मतदाताले स्वतन्त्र र निर्भयसाथ प्रयोग गर्ने एकएक भोटको गणनाले लोकतन्त्रको यो पक्षलाई सार्थकता दिन्छ । त्यसैले एउटै भोटको फरकमा पनि एउटा उम्मेदवारले जित्छ र अर्कोले हार्छ । हार्नेले पनि बहुमतको कदर गर्दै अर्को चुनावको अवधिसम्म प्रतीक्षा गर्छ । त्यसैकारण प्रत्येक भोटका लागि उम्मेदवारले भरमग्दुर प्रयत्न गर्छन् । चुनावबाट प्राप्त परिणामलाई आवधिक तर लोकप्रिय जनादेश मान्दै त्यसको सम्मान र एउटा निश्चित अवधिका लागि आधिकारिक प्रयोग अर्थात् वैधता रहन्छ । तर जब त्यो मत गलत रूपमा प्रयोग भएको छ, अर्कैले हालिदिएको फर्जी अर्थात् प्रोक्सी मत हो भन्ने कुरा थाहा हुन्छ, चुनावी जनादेशको महत्त्व र ताकत पनि घट्छ । त्यो जानादेश केवल नियमकानुन र प्रक्रियाको प्राविधिकतामा सीमित हुन्छ । त्यसको लोकप्रियता पनि रहँदैन । सायद यस्तै कारण होला, नेपालमा चुनावपछि जित्ने दल र नेताको हैसियत हरुवा गोरुको जस्तो हुने गरेको छ । त्यसको आधिकारिकता र सम्मान रहने गर्दैन । राज्यको संयन्त्रलाई चलायमान राख्न सक्तैन, डेलिभरी दिँदैन । अहिले बहुमत र स्थिर सरकारको नारालाई प्रमुख मुद्दा बनाएको एमालेमाओवादी नेतृत्व र लोकतन्त्र रक्षाको दाबी गर्ने कांग्रेस नेतृत्वको गठबन्धन दुवैले पनि बुझ्न जरुरी छ, भोटको संख्या गन्ती मात्र चुनावको उद्देश्य होइन । जसरी पनि जित्ने मानसिकताले दल वा व्यक्तिले त जित्ला, पद्धति र मूल्यले भने हार्छन् । संविधान कार्यान्वयनको प्रारम्भमै यो चुनाव कतै त्यस्तै सिद्ध नहोस् ।यो चुनावमा देखिएको अर्को गम्भीर विषय हो, बम विस्फोटनको बढ्दो घटना । यस्ता घटनाका लागि कसैले जिम्मेवारी लिएका छैनन् । यो अरू संवेदनशील भएको छ । यसका पछाडि आएको माओवादीबाट चोइटेको विप्लव समूहलाई जिम्मेवार ठान्ने गरिएको छ । उसका कार्यकर्ता समातिएका छन् तर घटनाक्रम रोकिएको छैन, बरु बढ्दो छ । यी विस्फोटन प्रारम्भमा खासै क्षति नहुने गरी रोल्पा, रुकुममा माओवादी केन्द्रका उम्मेदवार र प्रचारप्रसारप्रति लक्षित प्रतीकात्मक शैलीका देखिन्थे । यसका लागि विप्लव समूहलाई जिम्मेवार ठान्नु स्वाभाविक पनि देखिन्थ्यो । तर पछिका खासगरी नुवाकोट, तनहुँ, सुनसरी, तुलसीपुर (दाङ), उदयपुर घटना निकै गम्भीर खालका छन् र कांग्रेसतर्फ बढी केन्द्रित छन् । कांग्रेसका मतदातालाई तर्साउन लक्षित छ । गएको सप्तान्तमा यो काठमाडौं केन्द्रित भएको छ । यसको अर्थ, यसले सत्ताको केन्द्रमा धावा बोल्ने हैसियत बनाएको सन्देश प्रचार गर्ने पनि हुन सक्छ । कुनै राजनीतिक समूहले जिम्मा नलिएका कारण यसलाई आपराधिक गतिविधि भनेर पनि चित्रण गर्ने गरिन्छ । देशको मुख्य राजनीतिक प्रक्रियामाथि नै घात हुने गरी बम पड्काउनु राज्यविरुद्धको अपराध हो । तर राज्यका जिम्मेवार निकाय र अधिकारीहरू यो खुलेर भन्न सकिराखेका छैनन् वा चाहँदैनन् । एमाले यसलाई सरकारको कमजोरी भनेर चुनावी फाइदा लिने रणनीतिमा छ । रुकुम, रोल्पाका केही उम्मेदवारबाहेक माओवादी केन्द्रको खासै कुनै प्रतिक्रिया आएको छैन । सञ्चार माध्यममा गृहमन्त्रीको जिम्मेवारी कसैलाई नदिएर प्रधानमन्त्री आफैंले राखेका कारण यसको प्रभावकारी नियन्त्रण हुन नसकेको भन्ने कुराको बढाइचढाइ मात्र पाइन्छ । अहिलेको हाम्रो प्रणालीमा कुनै खास परिस्थितिमा प्रधानमन्त्रीसँग सबै मन्त्रालय रहन सक्छन्, रहेका दृष्टान्त पनि छन् । अलगअलग मन्त्रीहरू रहेको अवस्थामा पनि सुरक्षालगायत राज्यको समग्र कामका लागि राजनीतिक रूपमा प्रधानमन्त्री जिम्मेवार हुन्छन् । तसर्थ अहिलेका घटनाका लागि एकले अर्कोतर्फ औंला ठड्याउनेभन्दा पनि यसको मूल कारणतर्फ गम्भीर हुन जरुरी छ । बम विस्फोटका घटनालाई दुई किसिमबाट हेर्न सकिन्छ । पहिलो त, यो कुरा अहिलेको राजनीतिकसंवैधानिक विकाससँग असहमत हुँदै यसलाई खुला चुनौती दिने विप्लव समूहको संलग्नतामा शंका गर्नु पर्दैन । ऊ संलग्न छैन भने त्यसको सार्वजनिक पुष्टि गर्नुपथ्र्यो । त्यो समूहलाई जिम्मेवार मान्ने हो भने उसको राजनीतिक आयतन निकै बढेको स्वीकार गर्नुपर्ने हुन्छ । त्यो भनेको शान्ति प्रक्रिया असफल भएछ भनेर मान्नुपर्ने हुन्छ । माओवादी केन्द्रले आफ्नो नेतृत्व र सांगठनिक पकड पुरै गुमाएछ भनेर बुझ्नुपर्ने हुन्छ । सशस्त्र विद्रोहका क्रममा उसले हिजो प्रयोग गरेका औजार, अपनाएका प्रविधि र प्रशिक्षित गरेका जमात आज उसको पकडबाट बाहिरिएछन् र राजनीतिक वा आपराधिक जुनसुकै प्रयोजनका लागि उपलब्ध छन् भनेर बुझ्नुपर्ने हुन्छ । चुनावपछि माओवादी केन्द्र त एमालेमा विलय होला तर सशस्त्र विद्रोहको उसको लिगेसी नयाँ संगठित राजनीतिक चुनौतीका रूपमा पुनरुत्थान हुन थालेको संकेत दिन्छ । जसरी हिजो देशीविदेशी शक्तिले माओवादीको उपयोग गरे र माओवादीले पनि उपयोग गरे, त्यही अवस्था फेरि पनि नबन्ला भनेर ढुक्क हुने स्थिति रहेन ।दोस्रो कुरा, यसको कसैले राजनीतिक जिम्मेवारी पनि नलिने र आफ्नो संलग्नता नरहेको कुरा पनि सार्वजनिक नगरेको अवस्थामा यी घटना चुनावलाई प्रत्यक्ष प्रभाव पार्नका लागि मात्र घटाइएका हुन् भनी बुझ्नुपर्ने हुन्छ । राजनीतिक अभीष्ट पूरा गर्न अपराधीलाई राजनीतिक संरक्षण दिन हाम्रा पार्टी र नेताहरू पछि परेका छैनन् । यसका दृष्टान्त बढेका छन्, घटेका छैनन् । यस्तो अवस्थामा यो वा त्यो समूह भनी शंकाभन्दा घटनामा प्रत्यक्ष संलग्न भएका र हुन लागेका व्यक्तिहरूमाथि कारबाही र निगरानी केन्द्रित हुनुपर्छ । चुनावका बेला कसैले जिम्मा नलिने हिंसात्मक गतिविधि भनेको पुरै आपराधिक काम हो । यो अपराध कर्म चुनावमै संलग्न व्यक्ति वा समूहबाट हुन सक्तैन भन्ने पनि छैन । चुनावपछि पनि यसको खोजबिन र सजाय प्रक्रिया चल्नुपर्छ । जिम्मेवार भेटिए राजनीतिक दल, नेता वा प्रतिनिधि जो हुन्, सार्वजनिक गरिनुपर्छ र दण्डित पनि । चुनाव भनेको शासनमा पुग्न र हैकम जमाउन चाहनेहरूको वैधताका लागि होइन, विधि र प्रक्रियाको शासनका लागि हो । चुनावी सहयोग र समर्थनका आडमा दण्डहीनताले कहींकतै ठाउँ पाउनु हुन्न ।यसका बाबजुद चुनावको प्रचारप्रसार चर्किएको छ । मौखिक कटाक्षबाहेक कुनै उम्मेदवार वा दलहरू भौतिक भिडन्तमा उत्रिएका छैनन् । आआफ्नो पक्षमा दलीय गठबन्धनसहित प्रमुख दलहरू चुनावमा सहभागी भए पनि त्यसका कारण मतदातामा तनाव छैन । एकप्रकारले अहिलेको चुनावी प्रतिस्पर्धा सतहमा हेर्दा शान्त र सौहार्दपूर्ण देखिन्छ । यो राम्रो पक्ष हो । यो चुनावको सबैभन्दा चर्चित पक्ष दलहरूको चुनावी गठबन्धन हो । खासगरी एमालेमाओवादी नेतृत्वको गठबन्धन चर्चाको केन्द्रीयतामा छ । यसले चुनावी गठबन्धन मात्र होइन, पार्टी एकताको साझा अभियानलाई पनि समेटेको छ । कम्युनिस्ट एकताको कुराले पार्टीवृत्त बाहिरका कम्युनिस्टहरूमा पनि उत्साह जगाएको छ । एमाले अध्यक्ष केपी ओली कम्युनिजमको कुराभन्दा स्थिर सरकार र समृद्धि को आकर्षक नारासहित कांग्रेसविरुद्ध अत्यन्त आक्रामक प्रचार शैलीमा उत्रिएका छन् । यो अस्वाभाविक कुरा होइन, चुनावका बेला मतदाताले पनि यस्तो स्वाद खोजेका हुन्छन् । यो चुनावी अभियानमा उनको जोडाको अर्को कसैले स्टार क्याम्पेनर को हैसियत बनाउन सकेका छैनन् । गठबन्धनको अर्को घटकको नेतृत्व गरेका माओवादी केन्द्रका अध्यक्ष पुष्पकमल दाहाल भने माओवादीले कम्युनिस्ट सिद्धान्तका लागि यो एकता गरेको र चुनावपछि कम्युनिस्ट सिद्धान्त तथा मान्यताले राज्यमा नीतिगत ठाउँ पाउनेछ भनी आफ्ना कार्यकर्तालाई आश्वस्त बनाउन प्रयत्नशील देखिन्छन् । गठबन्धनको औचित्य पुष्टि गर्न उनी भन्दै छन्, अबको ४०५० वर्षसम्म कम्युनिस्ट सरकार । अब कम्युनिस्टले सरकार चलाउँछ ।एमालेसँगको यो सहयात्रालाई अध्यक्ष दाहालले अतिरञ्जित पनि गर्दै छन् । यसलाई उनले २५ वर्षदेखिको प्रयासको परिणाम भनेका छन् । साथै माओवादीलाई शान्ति प्रक्रियामा ल्याउने नेतृत्व एमालेले गरेको हो । १२ बँुदे सहमतिको मस्यौदा माओवादी र एमालेले रोल्पामा बसेर तयार पारेका थिए आदि धेरै कुरा थपथाप पनि गर्दै छन् । यस्तै अतिरञ्जना कुनै बेला उनी गिरिजाप्रसाद कोइरालाका बारेमा पनि गर्थे । छिट्टै महान् सफलता को गाना गाउने उनको प्रवृत्तिगत अन्तर्यमा लघुताभासको मनोदशा पनि उत्तिकै देखिन्छ । बन्दुक बोकेको बेला आकर्षक तर रहस्यमयी व्यक्तित्व बनाएका प्रचण्ड अहिले कुनै पनि बेला कतैतर्फ पनि लामो छलाङ लगाउन सक्ने बुझिनसक्नु राजनीतिक पात्र भनेर चर्चित छन् । सिद्धान्तभन्दा उपयोग र उपभोगवादी प्राथमिकता उनको राजनीतिक कार्यदिशा बनेको प्रतीत हुन्छ । भनिन्छ, लामो संघर्षका दौरानमा कारावास, प्रवास वा भूमिगत जीवनमा भोग्नुपरेका वञ्चितीले धेरै नेतालाई चाँडै सबै अवसर र सुविधा हत्याइहाल्ने मानसिकताको सिकार बनाउने गर्छ । महात्मा गान्धी, नेल्सन मन्डेला केही अपवाद हुन् ।अर्कातर्फ नेपाली कांग्रेसको समग्र चुनावी अभियान प्रतिरक्षात्मक बनेको छ । एमालेमाओवादी गठबन्धनका कारण मुलुकमा कम्युनिस्ट तानाशाहीको जोखिम बढेको भन्दै लोकतन्त्रको रक्षाका लागि ऊ गैरकम्युनिस्ट मतदातालाई आफ्नोतर्फ आकर्षित गर्ने प्रयत्न गर्दै छ । प्रचारप्रसारमा दौडिए पनि कांग्रेस सभापति शेरबहादुर देउवा क्याम्पेनर जस्ता देखिन्नन् । सनातनी प्रचार शैलीको नमुना छ, कांग्रेसको प्रचारप्रसार । गठबन्धन नाम मात्रको छ । केही नेताको निर्वाचन क्षेत्रकेन्द्री साँठगाँठभन्दा बढी यसको आकार र आयतन देखिन्न । साथै, लोकतान्त्रिक गठबन्धन भने पनि यसका घटकहरूको पृष्ठभूमिले लोकतन्त्रको न विश्वसनीयता दिन्छ, न त लोकतन्त्रवादी मतदातालाई उत्साह नै । प्रतिस्पर्धीहरूसँग विचार, नीति र मुद्दामा आक्रामक हुन नसक्ने नेताले चुनावमा आफ्ना पक्षका मतदातालाई उत्साहित गर्न सक्तैन । तथापि गैरकम्युनिस्ट लोकतन्त्रवादी मतदाताको समर्थनको सुविधा कांग्रेसलाई प्राप्त हुने कुरामा त्यति शंका गर्न नपर्ला । केही नयाँ समूह वा व्यक्तिहरू विकल्पका रूपमा प्रस्तुत हुन खोजे पनि त्यस्ता मतदाता समूहमा कांग्रेसको वैकल्पिक शक्ति अझै बनिसकेको देखिन्न ।"
चुनावमा उठाउनुपर्ने सवाल,"प्रतिनीधिसभा र प्रदेशसभा सदस्यको पहिलो चरणको निर्वाचन सम्पन्न भएको छ भने दोस्रो चरणको निर्वाचन संघारमा छ । कानुन निर्माताका रूपमा रहने प्रतिनिधि र प्रदेशसभा सदस्य उम्मेदवार सामुन्ने यसबखत क्षेत्रको विकास निर्माणका सवालहरू प्रमुख चुनौतीका रूपमा छन् । स्थानीय तहको निर्वाचन भइसक्दा पनि विकास निर्माणका सवालले भावी कानुन निर्मातामाथि अनेक प्रश्नका वर्षा भइरहेका छन् । संविधान निर्माणमा कसले बखेडा निकाल्यो ? मधेस आन्दोलनको सूत्रपात कहाँबाट भयो ? कस्तो परिवेश र परिस्थितिलाई चिर्दै संविधान जारी भयो ? संविधान जारी गर्ने कार्यको नायकत्व कसले ग्रहण गर्यो ? विगतमा संविधानसभा किन विघटन भयो ? देशको परराष्ट्र नीतिमा किन बारम्बार फेरबदल भइरह्यो ? जस्ता विषय किन चुनावी मुद्दा बन्न सकेनन् ? लोकमानसिंह कार्कीको उदय र पतनका घटनाक्रममा राजनीतिक पार्टी र नेताहरूको संलग्नता कस्तो रह्यो ? डा गोविन्द केसीले उठाएका मुद्दाप्रति राजनीतिक पार्टीका धारणा कस्ता रहे ? प्रधानन्यायाधीश सुशीला कार्कीमाथिको महाअभियोग प्रस्ताव अनि गोपाल खड्काको आयल निगममा पुनरागमन पछाडिका राजनीतिक चलखेलहरू यसबखत प्रमुख चुनावी मुद्दा बन्नुपथ्र्यो । प्रहरी प्रमुखको नियुक्तिमा भएको आरोहअवरोह अनि प्रहरी प्रमुखका प्रत्यासी कुनै राजनीतिक पार्टीका तर्फबाट उम्मेदवारी दिनुका पछाडि प्रहरी संगठनमा राजनीतिक प्रभावजस्ता सवालहरू किन उठ्न सकेनन् ? भूकम्पका बेला भएका राजनीतिक ढिलासुस्ती अनि नाकाबन्दीका बखत जनताका समस्या समाधानमा भन्दा आफ्नै दुनो सोझाउन राजनीतिक दलले प्रस्तुत गरेका नाटकका बारेमा किन प्रश्नचिह्न खडा हुन सकेनन् ? भ्रष्ट व्यक्तिहरूमाथी राजनीतिक आशीर्वाद र गुन्डाराजप्रति राजनीतिक पार्टीले दर्साएका सदाशयका बारेमा परिचर्चा किन चलेन ?विकास निर्माणलगायत समृद्धिमा देखापरेका समस्याका पाटा अलग होलान् । यस्ता विषयमा जनचासो सिर्जना भई उम्मेदवारसामु व्यक्त गर्नु अस्वाभाविक होइनन् । यद्यपि कानुन निर्माण र राजनीतिक विकृतिविसंगतिका सवालमा जनचासो ज्यादा हुनुपर्ने थियो । निर्वाचनपूर्वको अवस्थालाई सरसर्ती हेर्दा कतिपय स्थानमा उम्मेदवारमाथि स्थानीयको सौदाबाजीले हाम्रो दरिद्रताको धरातल, सोच र मानसिकतालाई छरपस्ट बनाइदिन्छ । भ्रष्ट र बेइमानलाई क्षमादान हुन सक्दैन । नेताहरूलाई भ्रष्ट भनेर नथाक्ने हाम्रा मनहरू कति दरिद्र छन् भनेर एकपटक ऐनामा हेर्ने कि ? उत्तम पुडासैनी जोरपाटी, काठमाडौं"
अपरिपक्व आयोग,"निर्वाचन आयोगका विषयमा शुक्रबार प्रकाशित श्रीकृष्ण अनिरुद्धको लेख यथार्थपरक छ । २१ औं शताब्दी प्रविधिको युग हो तथापि निर्वाचन आयोगले निर्वाचनको मतपत्र र मतदान सम्बन्धमा प्राविधिक ज्ञानको प्रयोग गर्न नजानेकै हो । चुनाव सम्पन्न गर्नु मात्रै ठूलो कुरा होइन । समयको उपयोग र मतपत्र बदर नहुने गरी मतदान प्रविधिको प्रयोग गर्न सकिन्थ्यो । विद्युतीय मतदान प्रकियामा जान केले रोक्यो ? विद्युतीय मतदान हुँदा मतगणनासमेत छिट्टै सम्पन्न हुन सक्थ्यो । कुसुम न्यौपानेमध्यविन्दु ११, नवलपुर"
दुई तिहाइको गफ हावादारी,"नेकपा एमाले र माओवादी केन्द्रबीच चुनावी गठबन्धन भएपछि नेपालको राजनीति ध्रुवीकरणतर्फ उन्मुख भएको छ । एकातिर वामपन्थी र अर्कोतिर लोकतन्त्रको आदर्शलाई आत्मसात् गर्नेहरूबीच गठबनधनको प्रारम्भ हुन थालेको छ । यो सकारात्मक कुरा हो । यसले भविष्यमा झिनामसिना पार्टीलाई पनि एउटै समूहमा आबद्ध हुन बाध्य पार्नेछ । तसर्थ बढीमा ३ वटासम्म राजनीतिक समूह हुने अनुमान गर्न सकिन्छ । यो नेपालीको चाहना पनि हो । यसबाट कोही आत्तिनु र पात्तिनु पर्ने विषय रहँदैन । तर अहिले बडो विचित्रका गफ सुन्नमा आएका छन् । एमाले र माओवादी गठबन्धनका नेताहरू दुई तिहाइको गुड्डी हाँकेर हिंडिरहेका छन् । मलाई त लाग्छ, एमालेले कसैसित चुनावी तालमेल नगरेको भए बहुमत आउने थियो । तालमेल गर्दा उसले झन्डै ५० प्रतिशत ठाउँ अरूलाई छाड्नुपरेको छ । एमालेबाहेक अरूले चुनावमा जित्छन् भन्न सकिन्न । यसर्थ यो दुई तिहाइ भन्ने कुरा हावादारी गफ मात्र हो । ज्यो रत्ननिधि रेग्मी शुक्राचार्य"
परदेशीलाई सम्झिएर मत,"प्रदेशसभा र प्रतिनिधिसभाको चुनाव ऐतिहासिक हो । यस्तो ऐतिहासिक चुनावमा पनि आफ्नो मताधिकार प्रयोग गर्न नपाउँदा परदेशमा श्रम पसिना बेचिरहेका मजस्ता लाखौं नेपाली युवाको मन कँुडिएको छ । जजसले आफ्नो मताधिकार उपयोग गर्दै हुनुहुन्छ, गहन विचार गरेर मात्रै मतदान गर्नुहोला । छाप लगाउनुपहिले सम्झिनुहोला, तपार्इंको औषधि किन्नकै लागि परदेसिएको छोरालाई, महिला दिदीबहिनीले सम्झनुहोला, हजुरको चोलीकै लागि भनेर घरदेश छाडेका श्रीमान्लाई । अबको व्यवस्थाले कसैलाई परदेश नजाऊ मात्र हैन, यो काम गरी खाऊ भन्न सकोस् । नेहन उप्रेतीहरिवन, सर्लाही (हाल : दुबई)"
भ्रष्टलाई उन्मुक्ति नदिऔं,"कर फस्र्याेट आयोगका सदस्य सचिव चुडामणि शर्मालाई १ करोड धरौटीमा छाडेर विशेष अदालतले उदारता देखाएको छ । कर फस्र्याेट आयोगमा व्यापक अनियमितता भएको आशंकामा अख्तियारले शर्मालाई समातेको थियो । प्रस्टसँग के बुझिन्छ भने नेपालमा जतिसुकै ठूलो भ्रष्टाचार र ठगी गरे पनि पैसा वा शक्तिको भरमा सजिलै उम्कन सकिन्छ । पैसाको शक्तिभित्र अख्तियार र अदालतलाई पनि आफूतर्फ पार्न सकिन्छ भन्ने कुरा जोकोहीले पनि सजिलै बुझेका छन् अनि त्यो शंकालाई अझ दरिलो पार्न विगत केही सालदेखिका अदालतका निर्णय प्रशस्त छन् । २०७१ मा तत्कालीन अर्थमन्त्री रामशरण महतले गठन गरेको कर फस्र्याेट आयोग दुई वर्षमै सबैभन्दा ठूलो अनियमितता गर्ने आयोग बन्यो । चरम अनियमितता भएकाले गर्दा तत्कालीन अर्थमन्त्रीलाई पनि यो विषयमा आयोगले स्पष्टीकरण सोध्न आवश्यक छ । भ्रष्टाचार अर्बाैंको हुन्छ अनि अदालतले त्यसको केही थोरै प्रतिशत मात्र रकम धरौटी लिएर छुटाउँछ । अदालत वा अख्तियारको आँखा परे केही रकममा छुट्ने र नदेखे आफूलाई मालामाल हुने हुनाले पनि नेपालमा अनियमितताका घटना बढ्दै गइरहेका छन् । भ्रष्टाचार रोक्ने नै हो भने कसैलाई पनि कम धरौटीमा छुट्न दिनु हँुदैन । कडा कानुन बनाई कार्यान्वयन गरे मात्र भ्रष्टाचार रोक्न सकिन्छ । समय अधिकारी सिनाम, ताप्लेजुङ"
लोकतन्त्रको भविष्य,"१५ गतेको कान्तिपुरमा लोकराज बरालको लेख चुनावीतन्त्र कि लोकतन्त्र पढें । उहाँको तर्क सही छ, चुनावले मात्र लोकतन्त्र बलियो हँुदैन । लोकतन्त्र बलियो बनाउन राजनीतिक दलले निष्ठा, सिद्धान्त र आदर्श अनुसरण गर्नुपर्छ । लोकतान्त्रिक संस्कारको विकास नभएसम्म लोकतन्त्र बलियो हँुदैन । दु:खका साथ भन्नुपर्छ कि आज यो संस्कार कुनै पनि दलमा देखिँदैन । कांग्रेसले राजावादीसँग गठबन्धन गरेको छ । यहाँ राजावादी दलहरू नाफामा देखिन्छन् । उनीहरू आफ्नो सिट संख्या बढाउने रणनीतिमा छन् । माओवादी केन्द्रका लागि ६० : ४० को भागबन्डा नाफाको व्यापार भएको छ । चुनावपछि सरकार कसले बनाउँछ, लोकतन्त्रको भविष्य त्यसैमा निर्भर गर्छ । डा शिवशंकर यादववीरगन्ज, पर्सा"
भुईंफुट्टे प्रचारशैली र समाजवाद,"दोस्रो चरणको चुनाव मुखैमा आइपुग्दा दलहरूको प्रचारप्रसार पनि उत्कर्षमा पुगेको छ । तर दुई ठूला गठवन्धनअन्तर्गत देखिएको अवाञ्छित क्रियाकलापले अधिकांश जनता सन्तुष्ट देखिएका छैनन् । प्रधानमन्त्री शेरबहादुर देउवाले अबको १५ दिनपछि म नै बन्छु प्रधानमन्त्री अर्थात लोकतन्त्र भनेकै मै हुँ भन्ने अभिव्यक्ति दिइरहँदा माओवादी केन्द्र अध्यक्ष प्रचण्ड अब ५० वर्षसम्म कम्युनिस्टले नेपालमा शासन गर्छ भन्ने भाषण ठोक्न पछि परेनन् । जे मन लाग्यो त्यो भन्ने र गर्ने शीर्ष नेतृत्वको यस्तो गतिविधिलाई भुईंफुट्टे शैली नभनेर के भन्ने ? वास्तवमा यतिबेला एकजुट भई बीपी कोइरालाको समाजवादी अवधारणा पुनर्जागृत गर्नु अनिवार्यजस्तै भइसकेको छ । बीपीको सिद्धान्तभित्र समाजको प्रतिबिम्ब झल्किन्छ, त्यहाँ आरोपप्रत्यारोपभन्दा सामाजिक र राष्ट्रिय मेलमिलापको झझल्को अनुभूत गर्न पाइन्छ । त्यो आदर्शभरि समाजवादमा कृषि, शिक्षा, स्वास्थ्य, पर्यटन, उद्योग, सामाजिक सुरक्षाजस्ता महत्त्वपूर्ण क्षेत्र छुटेका छैनन् । राजनीतिक र साहित्यिक आवरण बोकेको अनुपम सिद्धान्तले मुलुकको स्वर्णिम भविष्य कोर्ने निश्चित थियो । तर अफशोच, अहिले सबै नेता आआफ्नो डम्फु बजाउँदै हिंडेका छन् । यतिबेला समाजवादको परिभाषा यस्तो छ: खुला मानव र सुन तस्करी, राहदानी अवचलन, नियम कानुनको घोर उल्लंघन, आयातनिर्यातको औसत १३:१, जुवा र मदिरामय समाज, उद्योगधन्दामाथि विध्वंस, यौनकर्मका लागि अफ्रिकासम्म युवती तस्करी, नेताको गुन्डानाइके, तस्कर, भ्रष्टाचारी, माफियासँग मितेरी, वैदेशिक मजदुरीले टिकाएको घिडघिडो अर्थतन्त्र, फस्टाएको राजनीतिक उद्योग, तहसनहस बनेको शिक्षा, स्वास्थ्य, धर्म, संस्कार, भाषा, साहित्य, कृषि, पर्यटन आदि । त्यसैले तुच्छ चुनावी प्रचारले कहिल्यै सामाजिक उत्थान हुन सक्दैन । डा भुवनेश्वर शर्माचन्द्रागिरि२, काठमाडौं"
औषधि छाड्ने क्षयरोगी,"मंसिर १४ को कान्तिपुरमा बीचैमा औषधि छाड्छन् क्षयरोगी शीर्षक समाचार पढेपछि मेरो मन साह्रै दुख्यो । नेपालमा क्षयरोगीको संख्या कहालीलाग्दो छ भने समाचारमा आएजस्तै क्षयरोगीको संख्या दिनानुदिन बढ्दो छ । क्षयरोगीले पूरा मात्रा औषधि सेवन गर्दैनन् तथा औषधि खाँदाखाँदै बीचैमा छोडिदिन्छन् । अर्कोतिर नेपाल सरकारले स्वास्थ्य मन्त्रालयअन्तर्गतका स्वास्थ्य संस्थाबाट शंकास्पद खकार परीक्षण र क्षयरोगको औषधि नि:शुल्क वितरण गर्दै आएको छ, जुन सराहनीय छ । स्वास्थ्यकर्मीको प्रत्यक्ष निगरानीमा गरिने उपचार पद्घति (डट्स) अनुसार ६ देखि ८ महिनासम्म नियमित खानैपर्ने क्षयरोगको औषधि सर्वसुलभ छ । औषधि नि:शुल्क प्राप्त गर्न दु:ख तथा झन्झटसमेत हुँदैन । क्षयरोगको शंका लागे नजिकको स्वास्थ्य संस्थामा नि:शुल्क परीक्षण तथा पूर्ण रूपमा निको हुनका लागि औषधि उपचार सेवा लिन आउँदैनन्, आइहाले पनि औषधि खान खोज्दैनन् भने केही समयपछि औषधि खान छाडिहाल्छन् । यसो गर्दा रोगीमा रोगसँग लड्न सक्ने क्षमतामा कमी हुन्छ र एचआईभी संक्रमणसमेत हुन सक्छ, तर समयमै परीक्षण गराई नियमित र पूरा मात्रा औषधि खाए स्वस्थ भई बाँच्न सकिन्छ । यो कुरामा जनचेतनाको कमी भएकै हो । त्यसकारण दुई साताभन्दा बढीसम्म खोकी, खकारमा रगत, खान मन नलाग्ने र दुब्लाउँदै गए जतिसक्दो चाँडो नजिकको स्वास्थ्य संस्थामा परीक्षण गराई स्वास्थ्यकर्मीको सल्लाहअनुसार ६ देखि ८ महिनासम्म औषधि खाने कुरामा ध्यान दिनुपर्छ । स्वास्थ्य मन्त्रालय र त्यसअन्तर्गतका निकायले व्यापक जनचेतना फैलाउन गम्भीर हुन जरुरी देखिन्छ । डा गंगाराज अर्यालपाणिनी८, अर्घाखाँची"
विस्फोटन रोक्न कडा कदम,"सरकारले सुरक्षा अवस्था बलियो भएको दाबी गर्दै आए पनि जताततै भइरहेको बम विस्फोटनले आतंक मच्चाएको छ । राजधानीमै पनि विस्फोट हुने गरेका छन् । यसले राजधानीकै सुरक्षा अवस्था पनि कमजोर रहेको देखाउँछ । शुक्रबार धादिङको नौबिसेबाट प्रहरीले विस्फोटक पदार्थसहित दुई जनालाई पक्राउ गर्यो । उनीहरू भारतबाट नौबिसेसम्म विस्फोटक पदार्थ लिएर सुरक्षित रूपमा कसरी आउनसके ? भन्सारबाट गैरकानुनी सामान कसरी भित्रिन सक्छ ? चेकपोस्टमा कार्यरत सुरक्षाकर्मी, कर्मचारीहरूको काम के हो ? विभिन्न दलका उम्मेदवारलाई लक्षित गरेर बम विस्फोट गराउने काम भइरहेको छ । विस्फोट भइसकेपछि मात्र सुरक्षाकर्मीले थाहा पाउँछन् । कसले किन के कारण यसरी आतंक मच्चाउने काम गरिरहेको छ भन्ने पनि थाहा छैन । विस्फोटका घटना निस्तेज पार्न सरकारले कडा कदम चाल्न आवश्यक छ । निर्वाचन शान्तिपूर्ण रूपमा सफल बनाउन राजनीतिक दलहरू एकढिक्का भएर अघि बढ्नुपर्छ । पुरुषोत्तम घिमिरे जोरपाटी, काठमाडौं"
ट्राफिक व्यवस्थापनको श्रेय,"काठमाडौंका सडकहरूको दुरवस्था कसैबाट लुकेको छैन । यस्तो अवस्थामा पनि महानगरीय ट्राफिक प्रहरीले असहजता भान हुन दिएको छैन । आफूले पाएको हरेक जिम्मेवारी कुशलतापूर्वक निर्वाह गर्दै आएका डीआईजी सर्वेन्द्र खनालको नेतृत्वदायी क्षमता र आफैं सडकमा उत्रिएर काम गर्ने स्वभावका कारण नै ट्राफिक व्यवस्थापन सहज भएको भन्नेमा दुई मत छैन । महानगरीय ट्राफिक व्यवस्थालाई दीर्घकालीन रूपमा सुधार गर्न उनले थालनी गरेका काम प्रशंसनीय छन् । सुदीप चन्द्रबानेश्वर, काठमाडौं"
बिदामार्फत भोट तान्ने खेल,"सरकारले केही समुदायलाई प्रभाव पार्ने मनसायले इस्लाम धर्मगुरु हजरत महमदको जन्मदिनमा सावजनिक बिदा दिएको छ । यस्तै पृथ्वीजयन्तीमा पनि सार्वजनिक बिदा दिने निर्णय भएको छ । निर्वाचनको मुखमै भएको यो निर्णय केही समुदायको मत आफ्नो पक्षमा पार्ने खेल हो । पक्कै पनि बिदा आवश्यक होला तर यतिबेला घोषणा गर्नुले नियत राम्रो देखिएन । विकास ढकालभाटाचौर, रुपन्देही"
सोहीसोही स्वाहा,"नेताहरू गाउँमा आए चुनाव लागेजस्तोजम्ला हात गर्दै हिँडे मत मागेजस्तोपहिला पनि हाम्रो भोट त लगेकै हुन् यिनलेनिर्वाचनको समयमा मुख देखाउँछन् यिनलेधुले बाटो, सुक्खा नहर, थोत्रा स्कुल देखे जितेपछि हामी गर्छौं भन्दै टिपोट लेखेकथा हो कि उखानजस्तो एउटा पत्र दिएअब गर्ने काम यै हो भन्छन् यिनका पिएपत्याऊँ भने यिनका कुरा फेरि फसिएलाहोस गरौं कतै फेरि भिरमा खसिएलाजेजे भन्छन् सोही सोही स्वाहा अब गरिँदैनखोला तरी बिर्सनेलाई भयो पत्याइँदैन । कृष्ण कुम्पुरेधादिङ"
राष्ट्र र जनताबाहेक मेरो अरू स्वार्थ छैन,शान्ति प्रक्रियाका बाँकी काम पूरा गर्न र संविधान कार्यान्वयन गर्न कांग्रेससँग कसरी सहकार्य होला ?
हिंसाविरुद्ध पहिलो हुंकार,"एउटी शिक्षित अनि सम्पन्न परिवारकी महिला एकान्तमा लुकेर आफ्ना ती घाउमा मल्हम लगाउँछिन् जुन उनले पतिबाट पाएकी हुन्छिन् । पतिको इच्छाविरुद्ध बोल्ल्दा वा व्यवहार गर्दा उनले यस्तो सजाय पाए पनि बाहिरबाट हेर्दा कसैले सोच्न सक्दैन कि समाजमा प्रतिष्ठित अनि भद्र उनको पति घरमा श्रीमतीप्रति त्यस्तो हिंस्रक हुन सक्छ π त्यसैले उनी आफूले भोगेको यातनाविरुद्ध बोल्ने आँट गर्दिनन् । डराउँछिन्, कतै समाजले उनकै अर्घेल्याइँ पो देखाउने हो कि ? चुपचाप आफ्नै आँसुले ती घाउ पखालेर हाँसेको अभिनय गर्छिन् । एउटी अशिक्षित अनि विपन्नवर्गकी महिला बालबच्चा, घरव्यवहार सबै धानेर बसेकी छन् र पनि हरेक रात मदिराले उन्मत्त पतिको यातना र चोट खेपिरहेकी छन् । तिनले ऐय्यासम्म गर्दिनन् किनकि, उनलाई डर लाग्छ पतिले घरबाट निकालिदिए कता जाने ? फेरि ती लालाबालाको के गति होला ? उनी समाजको भन्दा आफ्नो र सन्तानको भविष्यको पिरले सारा व्यक्तअव्यक्त चोट सहेर बाँचेकी छन् । एउटी रोजगार युवती कार्यालयको निर्देशकको सहीगलत सबैखाले निर्देशनलाई अनिच्छाले पनि पालन गर्न बाध्य हुन्छिन् । यसबाट उनलाई जागिरको स्थायित्व मात्र होइन, पदोन्नतिको सम्भावना पनि रहन्छ तर प्रतिरोध गर्नासाथै जागिर गुम्ने मात्र होइन, बदनाम गराउने धम्की पनि आउने गर्छ । एउटी किशोरीलाई विद्यालय जान मनै लाग्दैन । उसको एक शिक्षकले उसलाई स्याबासी दिने बहानामा प्राय: स्पर्श गरिरहन्छ जुन उसलाई मन पर्दैन र अनुहार रातो हुने गर्छ । यो कुरा ऊ कसैलाई भन्न सक्दिन र प्रतिकारको साहस पनि उसमा हुँदैन । मानसिक आघातले उसको पढाइ बिग्रँदै गएको हुन्छ । दिनहुँ सार्वजनिक यातायातमा ओहोरदोहोर गर्ने महिलाहरू ठेलमठेलको अवस्थाको फाइदा उठाएर कुनै पुरुषले बदनियतपूर्वक स्पर्श गर्दा आक्रोशित भए पनि बोल्न सक्दैनन् । यस्ता सुकुमारी त प्राइभेट गाडीमा जानु नि भन्दै गरेको उपहासलाई उनीहरूले बिर्सन सकेका हुँदैनन् । राष्ट्रियस्तरमा पहिचान बनाइसकेकी एक महिला आफ्नै छिमेकीको फलानाकी स्वास्नी भन्ने सम्बोधनमा पुन: आफ्नो पहिचान खोजिरहेकी हुन्छिन् । यौनिक पक्षबारे अनविज्ञ बालिका आफन्तकै माया र मिठाईमा फकिएर यौन उत्पीडन खेप्न बाध्य हुन्छे र पनि त्यो अज्ञात पीडा कसैलाई सुनाउन नसकेर ज्वराक्रान्त भइरहेकी हुन्छे । यी र यस्तै यथार्थबीच अहिले हामी महिलाहिंसाविरुद्धको अभियानमा सक्रिय भइरहेका छौँ π महिलामाथि दुई प्रकारले हिंसा हुने गर्छ शारीरिक तथा मानसिक । शिक्षा र चेतनाको अभाव भएको ग्रामीण परिवेशमा महिला शारीरिक हिंसाबाट पीडित देखिन्छन् भने शिक्षित, सभ्य सहरी परिवेशका महिला प्राय: मानसिक हिंसाबाट उत्पीडित देखिन्छन् । महिलावर्गले खेपेका यस्ता उत्पीडन केही मात्रामा सार्वजनिक भए पनि अधिकांश बाहिर आउँदैनन् । पितृसत्ताले स्थापित गरेको सहनु नै नारीको नियति हो भन्ने मान्यताले आजसम्म पनि सहनशीलतालाई नारीको आभूषण मानेको छ । यही आभूषणले सजिएर सुन्दर र आदर्श बन्ने बानी परिसकेका हामी त्यसलाई उतारेर असुन्दर बन्न चाहँदैनौँ । बरु जतिसुकै दुखाइ सहेर पनि प्रशंसाको पात्र नै बन्न खोज्छौँ, विद्रोही होइन । त्यसैले त महिलामाथि हुने हिंसाप्रति पितृसत्ता जति जिम्मेवार छ, त्यति नै जिम्मेवार पितृसत्तात्मक विचार पनि छ चाहे त्यो पुरुषको होस् चाहे नारी स्वयम्कै किन नहोस् । आफूमाथि हुने जुनसुकै प्रकारको हिंसा र उत्पीडनप्रति सर्वप्रथम पीडित स्वयम्ले आवाज उठाउनुपर्छ अनि मात्र अरूको साथसहयोग पाउन सकिन्छ । आफ्नाबारेमा अरू कसैले बोलिदेला, आफूले बोले अल्पमतमा परिएला वा बदनामी होला भनेर सहेर बस्ने प्रवृत्तिले गर्दा नै आज यस्ता हिंसा तथा उत्पीडन बढिरहेका देखिन्छन् । आफूमाथि हुने अन्यायविरुद्ध आवाज उठाउने साहस हामीले जबसम्म जुटाउन सक्दैनौँ, तबसम्म हाम्रा कुनै पनि अभियानले गन्तव्य पाउन सक्दैनन् ।युगौँदेखि पितृसत्ताले फुटाऊ र शासन गर को नीति अँगालेर महिलामाथि शासन गरिरहेको छ । पितृसत्तात्मक मूल्यमान्यताबाट महिलालाई पोसित गराएर महिलाकै विरुद्ध प्रयोग गरिरहेको छ । त्यसैले त पतिको यातना सहेर परिवार तथा समाजमा प्रतिष्ठित बनेकी आमा आफ्नी छोरीलाई सहनु नै उसको नियति हो भनेर दीक्षित गराउँछे । यस्तो पुरुषप्रधान संस्कृतिभित्रका बालिका तथा किशोरी आफूमाथि हुने पुरुषहिंसा र यातनाविरुद्ध उजुरी गर्न कहाँ जाने ? एउटी महिलाविरुद्ध अर्की महिलालाई उभ्याएर पुरुषले आश्वासन र प्रलोभन देखाउँदा त्यसलाई आफ्नो प्रतिद्वन्दी हराउने अस्त्र ठान्ने नारी मानसिकता अन्त्य नभएसम्म पितृसत्ताको पराजय सम्भव देखिँदैन । एउटी महिला अर्की महिलाको प्रतिद्वन्द्वी नभएर सहयात्री मात्र हो किनकि, हरेक महिलाको गन्तव्य फरकफरक हुन्छ । त्यसैले एउटी महिलाको अस्तित्वको सम्मान अर्की महिलाले गर्न सक्नुपर्छ । एउटी महिलाको आत्मसम्मान र स्वाभिमानलाई अर्की महिलाले अभिमान ठान्ने प्रवृत्ति अन्त्य नभएसम्म महिला सशक्तीकरण सम्भव देखिँदैन । आफ्नो पतिले कुनै नारीको आलोचना र चरित्रहत्या गरिरहँदा काखी बजाउने पत्नीप्रवृत्तिले पुरुषसत्तालाई सिञ्चित गरिरहेको हुन्छ । जानेर वा नजानेर हामीले ग्रहण गरिरहेको दासत्वलाई गहना ठान्ने पुरुषवादी सोचको अन्त्य नभएसम्म महिलामुक्ति नारामा मात्र सीमित हुन जान्छ ।पितृसत्तात्मक सामाजिक संरचनाभित्र निर्मित अनेक विभेदविरुद्ध पश्चिमी महिलाले संगठित आन्दोलनको आरम्भ नगरेर चुपचाप सहेर बसेका भए आज नारीवादी मान्यताले यसरी प्रसारित हुन पाउने थिएन होला र हामीले पनि राजनीतिक र कानुनी रूपमा यतिका अधिकार प्राप्त गर्ने थिएनौँ होला । त्यसैले, विद्रोहको पहिलो हुंकार सबैभन्दा महत्त्वपूर्ण हुन्छ किनभने पीडकले तबसम्म मात्र पीडा दिने हिम्मत गर्छ, जबसम्म पीडितले सहिरहन्छ । प्रतिरोधको पहिलो हुंकारले मात्र पनि पीडकको मुटु हल्लाइदिन सक्छ । हाम्रो जस्तो परम्परागत मूल्यमान्यताले प्रेरित समाजले महिलाको विद्रोही प्रवृत्तिलाई पचाउन सक्दैन । त्यसैले त देवीहरूलाई पनि सुन्दर र पुरुष देवताका सहयोगीका रूपमा प्रस्तुत गरिएको पाइन्छ । महादेवको छातीमा टेकेकी उग्र महाकालीको स्वरूप प्राय: मन्दिर र घरहरूमा देखिँदैन । यथार्थमा हाम्रो सनातन परम्पराले मानेको शक्तिको स्रोत अर्थात् महाकाली केवल काल्पनिक देवी नभएर हरेक नारीभित्र सुषुप्त अवस्थामा रहेको शक्ति हो, जसलाई जागृत गराउनु नै सही अर्थमा महिला सशक्तीकरण हो ।आफूलाई शारीरिक वा मानसिक हानि पुर्याउने प्रवृत्तिविरुद्ध जब प्रतिकारको चाहना व्यक्त गर्छौं, तब हामीलाई यही उपदेश दिइन्छ रछान चलाएर मुखमा छिटा पार्नु हुँदैन । हामी त्यो रछानलाई बेवास्ता गरेर भागिरहन्छौं तर विकृति र विसंगतिका तिनै रछानबाट उत्पन्न हुने असंख्य जीवाणुले युगौँदेखि हामीलाई रोगी बनाइरहेका छन् । त्यसैले अब हामीले छिटा पर्ने डरले जमेको रछानलाई त्यसै छाड्ने होइन, सुरक्षित कवच पहिरेर त्यसको सफाइ गर्नुपर्छ । सम्पूर्ण महिलाको एकता र प्रतिबद्धताबाट मात्र त्यस्तो कवचको निमार्ण सम्भव देखिन्छ । हिंसा र उत्पीडनका जीवाणु हुर्कने रछानै नरहेपछि हाम्रो भावी पुस्ता स्वत: स्वस्थ बन्नेछ । अब सामाजिक आलोचनाका डरले हामीले घरेलु हिंसा सहनु हँुदैन किनकि, पत्नीमाथि पुरुषार्थ देखाउने पति पनि समाजमा सम्मानको पात्र रहँदैन । पतिले घरबाट निकालिदेला भनेर कुनै पनि पत्नीले उसको ज्यादती सहनु पर्दैन किनकि, त्यस परिवारमा उसले गर्ने श्रम बाहिर गर्ने हो भने उसले आफ्नो गुजारा सजिलै गर्न सक्छे । रोजगारी गुम्ने डरले हाकिमको मानसिक प्रताडना सहने होइन, प्रतिरोध गर्नुपर्छ किनभने, त्यो रोजगारी कसैको दयाले होइन, आफ्नै मिहिनेत र योग्यताले पाएको हो । कुनै शिक्षकको बदनियतका कारण किशोरीहरूले पढाइ बिगार्ने होइन, त्यसविरुद्ध प्रतिकार गर्नुपर्छ । हो, प्रतिकार चेतनाको विकास अनि प्रतिकार गर्ने इच्छाशक्तिले नै हरेक महिलालाई उसको अस्तित्वबोध गराउँछ । त्यसैले आफूमाथि हुने जुनसुकै प्रकारको हिंसा र अनिच्छित व्यवहारविरुद्ध पहिलो आवाज पीडित महिला स्वयम्ले उठाउनुपर्छ अनि सम्पूर्ण महिलाद्वारा त्यसलाई बुलन्द पारिनुपर्छ । यसैमा सार्थक बन्नेछ महिलाहिंसाविरुद्धको हाम्रो अभियान ।"
स्वरसम्राटको सम्झनामा,"लेखनाथ नारायण गोपालको न्वारान कसले गर्यो तर स्वरसम्राट को न्वारान भने पोखराले गरिदिएको हो । २०२८ सालमा पोखरामा भएको सांस्कृतिक कार्यक्रममा भूपी शेरचनले पहिलोपटक नारायण गोपाललाई स्वरसम्राट ले सम्बोधन गरेका थिए । त्यसपछि नै जनस्तरबाट नारायण गोपाललाई स्वरसम्राट भन्न थालिएको हो । शुक्रबारको साँझ पोखरेलीले उनै स्वरसम्राटलाई सम्झिए । मंसिर १९ मा नारायण गोपालको २७ औं स्मृतिका सन्दर्भ पारेर पोखराका पाँच संस्थाले सांगीतिक कार्यक्रम गरे । संगीत प्रशिक्षण केन्द्र, त्रिवेणी संगीतालय, गुरुकुल संगीत प्रशिक्षण केन्द्र, तराना म्युजिक सेन्टर र जोजिजु म्युजिक स्कुलको संयुक्त आयोजनामा नारायण गोपाल स्मृति साँझ भएको हो । कार्यक्रममा नयाँ एवं पुराना कलाकारले नारायण गोपालद्वारा स्वरबद्ध चर्चित गीत गाए । कलाकार रामभक्त जोजिजुले बिर्सेर फेरि, श्रीमान् थुलुङ र कमला थापाले हिमाल सरी, रश्मी अमात्यले तिम्रोजस्तो मुटु, नितेश काफ्लेले पोखिएर घामको झुल्का, प्रमिला बरालले छोरीको जन्म विनित जोजिजुले लौ सुन म भन्छु लगायत गीत प्रस्तुत गरे । मदन रानाभाट, एमडी काफ्ले, सन्तोष पराजुली, रोम तामाङ, टिना गुरुङ, सूर्य घताने, केशव सुवेदी, ममता गुरुङले पनि नारायण गोपालको गीत गाएर उनको स्मरण गरे । कवि तीर्थ श्रेष्ठले नारायण गोपालले पेमला लामालाई विवाह गरेपछि पोखरा ल्याएर राखेको किस्सा सुनाए । त्यतिखेर अन्तरजातीय विवाहलाई नारायण गोपालको परिवारले स्विकार नगरेपछि उनी पेमलालाई लिएर पोखरा आएका हुन्, उनले सुनाए, उनको ७८ महिनाको पोखरा बसाइ यहाँको सांगीतिक माहोल बनाउन उपलब्धिमूलक रह्यो । बिरामी भएर वीर अस्पतालमा भर्ना भएका नारायण गोपाललाई भेट्न जाने योजना बनाउँदा बनाउँदै उनको निधन भएकाले भेट्न नपाएको थकथकी श्रेष्ठमा अझै रहेछ । नारायण गोपाल शवयात्रामा जत्तिको मानिसको उपस्थिति अरू कसैकोमा देखेको थिइँन, उनले सम्झिए ।"
बटरफ्लाई ट्रेलर,"काठमाडौं (कास) ओम प्रतीक गुरुङको निर्देशन रहेको फिल्म बटरफ्लाई को शनिबार ट्रेलर सार्वजनिक गरिएको छ । आर्यन अधिकारी र प्रियंका कार्की अभिनीत उक्त फिल्मको ट्रेलरमा प्रेम, रोमान्स, सस्पेन्स र एक्सनको भरपुर प्रयोग गरिएको छ । निर्देशक ओम प्रतीककै लेखन रहेको फिल्ममा अर्पण थापा, सुषमा कार्की, रवीन्द्र खड्का, सुरवीर पण्डित, मोहन निरौलालगायतको पनि अभिनय रहेको छ ।पुस २८ लाई रिलिज मिति तय गरेको फिल्मलाई पुष्पाञ्जली अधिकारी, रामशरण राना र भूपेन्द्र सुवेदीले संयुक्त रूपमा निर्माण गरेका हुन् भने अर्जुन पोखरेल, विकास चौधरी र दीपक शर्माले संगीत भरेका छन् । फिल्ममा कुमार महर्जनको एक्सन कोरियोग्राफी रहेको छ भने सिनेमाटोग्राफी सुरेश बज्राचार्यको हो । के म तिम्रो होइन र बाट नेपाली फिल्ममा एक्सन अवतारमा डेब्यु गरेका आर्यनको बटरफ्लाई दोस्रो फिल्म हो । एक्सन लभस्टोरी जानराको उक्त फिल्मको ट्रेलरमा आर्यन लुक्स आकर्षक देखिन्छ ।"
वेडिङ मेकअपले चम्किँदै बेहुलाबेहुली,"काठमाडौं उहिले उहिले बिहेको लागि जनैसुपारी भएदेखि नै हुनेवाला बेहुलीको मुहारमा वेदनाको ग्रहण लाग्न थालिसक्थ्यो । बिहेकै दिन जग्गेमा बसेदेखि अन्मिँदासम्म त बलिन्द्रधारा आँसु झर्थे, ब्राइडल मेकअप आर्टिस्टले यसो भनिरहँदा परिनीति श्रेष्ठ उदेक मानेर सुनिरहेकी थिइन् । इज इट रियल स्टोरी ? परिनीति उल्टै प्रश्न गर्थिन् । यति बेला उनी स्वयं बेहुली शृंगारमा थिइन्, राम्री देखिने उत्कट इच्छासहित । मंसिरलाई बिहेको महिना पनि भनिन्छ । चिसो महिनामा न्यानो सम्बन्धन कँस्न धेरै हतारिन्छन् पनि । समयअनुसार सामाजिकसांस्कृतिक रूपान्तरणसँगै हिजोआज बेहुलाबेहुलीको परम्परागत सोचाइमा समेत परिवर्तन आइरहेको छ । पहिले ठिकठाकै अनुहार पनि रुँदारुँदा बिगार्ने बेहुली अनि ब्राइडल मेकअप गरेर चिरिच्याट्ट परी लजाउँदै जग्गेमा बस्ने अहिलेका बेहुली । थुप्रै बदलाव आइसकेको छ । त्यसो त अचेल बेहुलाले समेत ग्रुम मेकअप गर्न थालिसकेका छन् ।ब्राइडल मेकअप आर्टमा दखल राख्ने अम्बु रुचाल अविवाहित हुन् । उनले थुप्रै बेहुली सजाइ सकेकी छन् । उनी आफूलाई ब्युटिसियन भन्न रुचाउँदिनन् । उनी ब्युटिसियन र मेकअप आर्टिस्टमा फरक देख्छिन् । मेकअप आर्टिस्टले अनुहारको सेप हेरेर त्यही सुहाउँदो मेकअप गर्छ, झन् बेहुली भनेपछि अरूमा भन्दा बढी सचेत रहनुपर्ने जिकिर गर्दै अम्बु थप्छिन्, जीवनकै महत्त्वपूर्ण क्षणमा विवाह पनि एक हो । युवापुस्ताले यसलाई झनै महत्त्वका साथ लिने गरेका छन् । यस्तो अवसरमा सकेसम्म कुनै पनि कुरा कमी नहोस् भन्ने हाम्रो उद्देश्य हुन्छ । बेहुली सिंगार गर्दा उनी बेहुलीको मनोविज्ञानअनुसार काम सुरु गर्छिन् रे । बेहुलीको अनुहारमा दु:ख र निराशाभाव हटाउनु पहिलो सर्त ठान्छिन् अम्बु । स्वाभाविक नै रूपमा केटीहरू बिहेमा नर्भस देखिन्छन्, उनी भन्छिन्, मचाहिँ त्यो भावना हटाएर हयाप्पी देखाउनतिर लाग्छु । मेकअप खुल्न बेहुलीको मनोभावले समेत ठूलो भूमिका खेल्ने अम्बुको बुझाइ छ । बेहुलाले समेत अचेल अनुहारमा भएको दाग धब्बा लुकाई नेचुरल लुक्स दिने गरी ग्रुम मेकअप गर्न थालेको अम्बु सुनाउँछिन् । उनका अनुसार मेकअप भनेको महिलाले मात्रै गर्ने भन्ने धारणाका कारण पनि ग्रुम मेकअप तुलनात्मक रूपमा फस्टाउन सकेको छैन । १० प्रतिशत मात्रै बेहुला मेकअप आर्टमा चाहना राख्ने उनको तथ्यांकले बताउँछ । मेकअप आर्टिस्ट भएकै नाताले अम्बु यस्तो परम्परागत मान्यतालाई चिर्न आवश्यक रहेको टिप्पणी गर्छिन् । मेकअप आर्टिस्ट दीपा शाहीसँग पाँच वर्षदेखिको ब्राइडल मेकअप अनुभव छ । उनी बेहुली सजाउने कुरामा खाली अनुहारलाई मात्रै महत्त्व दिन चाहन्नन् । हेयरदेखि पहिरनको स्टाइलसम्म पूरै फलो गर्ने उनको बानी छ । एउटा स्टाइलले मान्छेको पूरै शरीरमा नयाँपन झल्काउँछ । बेहुली त्यो दिन सबैकी केन्द्रबिन्दु भएकी हुन्छिन् । त्यस्तो समयमा उनको शिरदेखि पाउसम्मै सौन्दर्य झल्किनुपर्छ, शाहीले भनिन् । नन्दा अधिकारी भारतबाट ब्राइडल मेकअप सिकेरै आएको २० वर्ष भइसकेछ । उनीसँग भारतीय बिहे संस्कृति र मेकअप कन्सेप्ट प्रशंस्तै छ । उनको बुझाइमा १५ वर्ष पहिलेसम्म बेहुलीको सजावटमा खासै महत्त्व दिने चलन थिएन । अचेल युटयुबमा ब्राइडल लुक्स हेरेर त्यस्तै बनाइदिन भन्दै आउने क्लाइन्ट दिनदिनै बढिरहेका छन्, ब्राइडल आर्टिस्ट अधिकारीले थपिन्, फोटोसुट र म्युजिक भिडियो गर्ने संस्कृतिले गर्दा पनि होला बेहुलाबेहुली सजिन चाहन्छन् । थप्छिन्, गहना बरु कम लगाउँछन्, फेसियल ब्युटीमा महत्त्व दिन्छन् । केटी मात्रै नभई केटा पनि बेहुला हुँदा सौन्र्दयमा ख्याल गर्न थालेको मेकअप आर्टिस्टहरू सुनाउँछन् । नेपालमा ब्राइडल मेकअपका लागि १० हजार रुपैयाँदेखि ५० हजार रुपैयाँसम्म पर्ने गर्छ । ब्राइडल मेकअपको तीनदेखि चार घण्टासम्म साइनिङ रहने अधिकारीले सुनाइन् । इच्छा कार्कीले क्यानडामा मेडिकल अध्ययन गरेर नेपाल फर्किइन् । तर त्यहीं उनले एकवर्षे वेडिङ मेकअप कोर्स पनि गरिन् । क्यानडामै दुई वर्ष यसको अनुभव संगालेकी कार्कीले नेपालमा पनि बेहुलाबेहुली सिंगारिरहेकी छन् । उनको विचारमा बेहुली श्रृंगार कस्तो हुने भन्नेबारे त्यस समाजको परिवेश, संस्कृति र परम्पराले अर्थ राख्छ । क्यानडमा लाइट र हल्का मेकअप गर्ने बेहुली छन् भने नेपाली र खासगरी हिन्दु संस्कृतिमा ब्राइट लुक्समा देखिन रुचाउँछन् । चाहे जुन परम्परा भए पनि बेहुली सिंगार गर्दा स्किन हेल्थसम्बन्धी सचेतना उत्तिकै हुनुपर्ने उनी बताउँछिन् । मेकअप गर्नुभन्दा एक साताअघि फेसियल गर्ने, ब्राइडल मेकअप गर्नुभन्दा पहिले अनुहारमा प्राइमर लगाउने र विवाह सकिएपछि बेहुलीले अनुहार सफा गरेरै सुत्नुपर्ने उनको सल्लाह छ ।"
धुर्मुससुन्तलीलाई भैरव अर्याल पुरस्कार,"हेटौंडा (कास) हास्यकलाकार सीताराम कट्टेल धुर्मुस र कुञ्जना घिमिरे सुन्तली लाई शनिबार एक समारोहमा भैरव अर्याल स्मृति सम्मान पुरस्कार प्रदान गरिएको छ । सिस्नुपानी नेपाल र साहित्य संगम मकवानपुरले हास्यव्यग्यकार भैरव अर्यालेको स्मृतिमा उक्त पुरस्कार स्थापना गरिएको हो । त्रिभुवन विश्वविद्यालयकी शिक्षाध्यक्ष तथा साहित्यकार डा सुधा त्रिपाठीले पुरस्कृतद्वयलाई २१ हजार रुपैयाँसहित सम्मानपत्र प्रदान गरेकी थिइन् । डा त्रिपाठीले धुर्मुससुन्तली हास्यकलाकार मात्र नभई बहुआयामिक व्यक्तित्व भएको जिकिर गरिन् । मुलुक परिवर्तनका निम्ति धुर्मुस र सुन्तलीजस्ता हजारौं मानिसको आवश्यकता रहेको भन्दै उनले थपिन, धुर्मुससुन्तलीले सामाजिक क्षेत्रमा देखाएको बाटो सबैले अनुशरण गर्नुपर्छ । कार्यक्रममा सीतारामले मुलुकको मूर्धन्य हास्यकलाकार भैरव अर्यालको स्मृतिमा स्थापना गरिएको पुरस्कारबाट सम्मानित हुन पाएकोमा खुसी व्यक्त गर्दै भने, यो सम्मान र पुरस्कारले सामाजिक क्षेत्रमा काम गर्न थप ऊर्जा पैदा गरेको छ । भूकम्पपीडित र बाढीपीडितहरूलाई घर बनाउँदा मन पनि जोडिदिएको उनले सुनाए । उक्त पुरस्कार सात वर्षदेखि हास्यकलाकारहरूलाई प्रदान गरिँदै आएको छ । धुर्मुससुन्तली हास्यकलाकारबाहेक सामाजिक कार्यमा पनि क्रियाशील रहेकाले उक्त पुरस्कार प्रदान गरिएको साहित्य संगम मकवानपुरका पूर्व अध्यक्ष आरसी रिजालले बताए । गत वर्ष हास्यकलाकार मनोज गजुरेललाई र त्यसअघि चटयाङ मास्टरलाई उक्त पुरस्कार प्रदान गरिएको थियो । कार्यक्रममा कुञ्जना भने अनुपस्थित थिइन् ।"
परमाणु हमला संकेत परीक्षण,वासिङ्टन (बीबीसी) अमेरिकाको हवाई राज्यले शीतयुद्धको अन्त्यपछि पहिलो पटक परमाणु हमलाको चेतावनी दिने साइरन परीक्षण गरेको छ । उत्तर कोरियाली क्षेप्यास्त्र तथा परमाणु कार्यक्रमसम्बन्धी खतरा बढ्दै गएको भन्दै उक्त परीक्षण गरिएको अमेरिकाले जनाएको छ । अमेरिकाले हरेक महिना यस्तो परीक्षणलाई निरन्तरता दिइने जनाएको छ । प्रशान्त महासागरमा पर्ने हवाईमा सुनामीसहितका प्राकृतिक विपद्को चेतावनी दिने साइरनको नियमति परीक्षण गर्दै आएको छ । प्योङयाङले हालैका दिनमा शृंखलाबद्ध अन्तरमहादेशीय क्षेप्यास्त्र परीक्षण गर्दै आएको छ । गत सेप्टेम्बरमा छैटौं परमाणु परीक्षण गरेको उत्तर कोरियाले गत बुधबार हालसम्मकै लामो दूरीको क्षेप्यास्त्र परीक्षण गरेपछि अमेरिका गम्भीर बनेको हो । परमाणु हमलाको चेतावनी दिने साइरनले फरक किसिमको आवाज निकाल्ने जनाइएको छ । उक्त साइरन त्यहाँका बासिन्दा र पर्यटकलाई घरभित्र रहन तथा थप निर्देशनको प्रतीक्षा गर्न लगाउने चेतावनी भएको अधिकारीको भनाइ छ । यसअघि अमेरिकाले सन् १९८० को दशकमा शीतयुद्धको अन्त्यतिर हवाईमा परमाणु हमलाको चेतावनी दिने साइरनको परीक्षण गरेको थियो । अधिकारीले ३७ वर्षपछि त्यस्तो साइरनको आवाज सुनिएको र हरेक महिनाको काममा जाने पहिलो दिन बज्ने जनाएका छन् । हवाईको आपत्कालीन व्यवस्थापन निकाय प्रमुखले हवाईबासीले फरक आवाजको अर्थ बुझ्न निकै महत्त्वपूर्ण रहेको बताए । उत्तर कोरियाबाट प्रहार गरिने एउटा क्षेप्यास्त्रले २० मिनेटभित्र हवाई मार हान्न सक्ने उक्त पत्रिकाले उल्लेख गरेको छ । हवाईमा एसिया प्रशान्त क्षेत्रका लागि अमेरिकी सेनाका मुख्यालयहरू छन् । अमेरिकाले हालै एउटा नयाँ अन्तरमहादेशीय ब्यालेस्टिक क्षेप्यास्त्रको परीक्षण गरेको थियो जुन क्षेप्यास्त्रले अमेरिकाको मुख्य भूभागमा मार हान्न सक्ने उत्तरको दाबी छ । विज्ञहरूका अनुसार बुधबार उत्तर कोरियाले परीक्षण गरेको हासङ १५ ले युद्धशीर्ष ओसारपसार गर्ने क्षमता राख्छ । यद्यपि क्षेप्यास्त्रमा जडान गर्न मिल्ने साना अस्त्र बनाउन प्योङयाङ सक्षम भएको बारे भने विज्ञहरूले शंका व्यक्त गरेका छन् ।
औषधि उत्पादनमा सरकार उदासीन,"मुम्बई औषधि उत्पादन नीतिमा सकारात्मक सुधार भए मात्र नेपाल औषधिमा आत्मनिर्भर भई मूल्यमा समेत कमी आउने विज्ञहरूले जनाएका छन् । मुलुकमा २०२० सम्ममा औषधिको बजार वार्षिक १ खर्बको हुने दाबीसमेत नेपाली उत्पादकहरूले गरेका छन् । औषधि उद्योगसम्बन्धी दक्षिण एसियाको बृहत् प्रदर्शनी फर्मा विक मा सहभागी नेपाली औषधि उद्योगीहरूले उक्त कुरा बताएका हुन् ।४० देशका १ हजार ५ सय औषधि उत्पादक कम्पनीको सहभागिता रहेको प्रदर्शनीमा नेपालका ५३ मध्ये ५० औषधि उद्योगले भाग लिएका छन् । एसोसिएसन अफ फर्मास्युटिकल्स प्रोडयुसर्स अफ नेपाल (एप्पन) का अध्यक्ष दीपकप्रसाद दहालले नेपाल सरकार औषधि उत्पादनप्रति सकारात्मक नदेखिएको आरोप लगाए । उनले सरकारी उदासीनताका कारण यो क्षेत्रले अपेक्षित गति लिन नसकेको दाबी गरे ।विगत अढाइ दशकदेखिका स्वास्थ्य नीतिमा नेपाललाई औषधिमा आत्मनिर्भर बनाउने उल्लेख गरिँदै आएको छ । तर यसलाई व्यवहारमा परिणत गर्न राज्यका निकायले सकारात्मक पहल नगरेको औषधि उत्पादकहरूको गुनासो छ । हाल कुल खपतको करिब ४५ प्रतिशत औषधि मुलुकभित्रै उत्पादन हुने गरेको छ । अगामी तिन वर्षभित्र हुने १ खर्ब बराबरको बजारमा स्वदेशी औषधि उत्पादकले ८० प्रतिशत हिस्सा लिने लक्ष्य राखेको दहालले बताए । हामी बाहिरबाट कच्चा पदार्थ, प्रविधि, मेसिन भित्र्याउँछौं र हाम्रो उत्पादनले बाह्य देशसँग प्रतिस्पर्धा गर्नुपर्छ, दहालले भने ।सलाइन पानीका लागि नेपालमा उच्च गुणस्तरको युरोपेली मेसिन ल्याइए पनि बोतल बनाउन प्लास्टिकको दानाका लागि १३ प्रतिशत भ्याट तिर्नुपर्ने व्यवसायीहरू बताउँछन् । तर अन्य मुलुकबाट बोतल ल्याउँदा भने ४ प्रतिशत मात्र भन्सार लाग्छ । औषधि उद्योग सञ्चालन गर्ने मेसिन, आवश्यक कच्चा पदार्थका लागि १३ प्रतिशत मूल्यअभिवृद्धि कर लाग्छ । औषधि उत्पादक उमेशलाल श्रेष्ठले भने, गुणस्तरीय औषधि सस्तो मूल्यमा उपलब्ध गराउन मुलुकको उत्पादनलाई सुदृढ पार्नेतर्फ सरकारले कुनै चासो दिएको छैन । औषधि निर्माण प्रक्रियामा समयअनुसार उच्च प्रविधिको प्रयोग गर्दै जानुपर्ने उल्लेख गर्दै औषधि उद्यमी प्रदीपजंग पाण्डेले भने, हामीसँग विदेशमा समेत औषधि निर्यात गर्ने क्षमता छ तर यसको लागि सरकारी प्रक्रिया सकारात्मक हुनुपर्छ ।भारत सरकारले प्रविधि विकासको लागि थुप्रै संस्थान निर्माण गर्नुको साथै ३५ वटा विभिन्न शीर्षकमा औषधि उद्योगलाई अनुदान दिने गरेको प्रदर्शनी आयोजकले बताए । १७ दशमलव ६ प्रतिशतको मिश्रित वार्षिक वृद्धिसँगै भारतको औषधि उत्पादनको क्षेत्र सन् २०२० सम्म ५५ खर्ब रुपैयाँ बराबरको हुने जनाइएको छ । भारतमा औषधि व्यवसायसँग सम्बन्धित करिब २० हजार कम्पनी सञ्चालनमा छन् । २०२२ सम्म ३५ लाख भारतीयले औषधि उद्योगमा रोजगारी पाउने छन् । एप्पनका अनुसार नेपालमा हाल १० हजारभन्दा बढीले औषधि उद्योगमा प्रत्यक्ष रोजगारी पाएका छन् । जसमध्ये करिब ४ हजार उच्च प्राविधिक र वैज्ञानिक छन् । । ३ वर्षभित्र हुने १ खर्बको बजारमा करिब २५ हजारले रोजगारी पाउनेछन् । देशको वार्षिक ४० अर्बको औषधि बजारमा १८ अर्ब स्वदेशी कम्पनीले ओगटेका छन् ।"
महिनामा अर्बको बाम आयात,"काठमाडौं स्वदेशको चर्चित सन्चो ब्रान्डको उद्योगले पर्याप्त उत्पादन गर्न नसकेपछि रुघाखोकी लाग्दा प्रयोग गरिने भिक्स बाम र यससँग सम्बन्धित सामग्रीको आयात बढेको छ । चालु आर्थिक वर्षको तीन महिनामै तीन अर्ब ३३ करोड रुपैयाँको भिक्स बाम तथा सम्बन्धित जडीबुटीहरू आयात भएको हो, जुन प्रतिमहिना एक अर्ब रुपैयाँ हुन आउँछ ।विगतका वर्षहरूसँग तुलना गर्दा भिक्स बाम आयात ह्वात्तै बढ्दो क्रममा छ । भन्सार विभागको तथ्यांकअनुसार साउन, भदौ र असोज महिनामा २८ लाख ४४ हजार ९ सय १९ किलाग्राम भिक्स आयात भएको हो, जुन ३ अर्ब ३३ करोड ११ लाख ७२ हजार रुपैयाँ बराबरको रहेको तथ्यांकले देखाउँछ । गत आर्थिक वर्षको तीन महिनाको तुलनामा ३९ करोड ७८ लाख ६३ हजार रुपैयाँले बढी हो । अर्थात् गत वर्षको तीन महिनामा २ अर्ब ९३ करोड ३३ लाख ९ हजार रुपैयाँको भिक्स आयात भएको थियो । यो तथ्यांकभित्र भिक्स तथा बामसँग सम्बन्धित अन्य सामग्रीहरूसमेत छ, यसबारे जानकार भन्सारका एक अधिकारीले भने, केही जडीबुटी पनि आयात भएकाले यति धेरै देखिएको हुन सक्छ । नेपालमा ३५ वर्षअघि स्थापना भएको सन्चो उत्पादन गर्ने जडीबुटी उत्पादन तथा प्रशोधन कम्पनीले माग धान्न सकेको छैन । यो कम्पनीले स्थापनाको सुरुआती दिनमा दुई दर्जनभन्दा बढी जडीबुटीबाट निर्मित सुगन्धित तेल उत्पादन गथ्र्याे । उक्त कम्पनीबाट उत्पादित तेल आयुर्वेदिक औषधिका रूपमा बढी प्रयोग हुन्छ । कम्पनीले जनाएअनुसार जडीबुटी संकलन तथा प्रशोधन, जडीबुटी खेती, जडीबुटीको निकासी व्यापार, प्रशोधित कच्चा पदार्थको निर्यात वृद्धि गरी आयात प्रतिस्थापन गर्न यो कम्पनी स्थापना भएको हो । तर उद्देश्यअनुसार काम गर्न नसकेपछि आयातमा निर्भर रहनुपरेको छ । माग उच्च रहेको, स्वदेशी उत्पादनले मागअनुसार उत्पादन गर्न नसकेका कारण आयात बढी हुन गएको हो । गत वर्षभरिमा १२ अर्ब ३७ करोड ५२ लाख ३९ हजार रुपैयाँको भिक्स आयात भएको विभागको तथ्यांकले देखाउँछ ।माग बढी भएका कारण सन्चो भिक्स बाम उत्पादन सुरु गरिएको जडीबुटी उत्पादन तथा प्रशोधन कम्पनीका महाप्रबन्धक माधवप्रसाद ओझाले बताए । यो ब्रान्डबाट भिक्स यसै वर्षदेखि उत्पादन थालेका हौं, उनले भने, पहिलो महिनामै १० ग्रामका १० हजार प्याकेट बिक्री भइसक्यो । यसै वर्ष २० देखि २५ लाख गोटा प्याकेट उत्पादन गर्ने लक्ष्य रहेको उनले बताए । उनका अनुसार भिक्सजस्तै प्रयोग गरिने अर्को सन्चो उत्पादन पनि पछिल्ला वर्षहरूमा बढाउन थालिएको छ । गत वर्ष ३३ लाख सिसी उत्पादन भयो, उनले भने, यस वर्ष ५० लाख सिसी उत्पादन गर्ने लक्ष्य राखेका छौं । सन्चो र यसै वर्षबाट उत्पादिन स्वदेशी भिक्सले बजारको माग धान्न भने सकेको छैन । उक्त कारणले भारत, चीन, इन्डोनेसिया, जापान, कोरिया, सिंगापुर, यूएईलगायतबाट भिक्स आयात भइरहेको छ ।नेपालकै जडीबुटीबाट उत्पादन र वितरण गर्त सम्भाव्य यस्तै ससाना सामग्रीका लागि समेत आयातमा निर्भर रहनुपरेकाले हरेक वर्ष व्यापार घाटा चुलिँदो छ । दैनिक उपभोग्यदेखि अन्य विलासिताका सामग्रीहरूको आयात उच्च रहेपछि चालु आर्थिक वर्षको तीन महिनामै व्यापार घाटा २ खर्ब ४० अर्ब रुपैयाँ पुगिसकेको छ । अघिल्लो वर्षको तीन महिनाको तुलनामा १९ प्रतिशतले वृद्धि भई व्यापार घाटा २ खर्ब ३९ अर्ब ७५ करोड १ लाख ३५ हजार रुपैयाँ पुगेको हो । गत आर्थिक वर्ष यही अवधिमा २ खर्ब १ अर्ब ६९ करोड ८० लाख ९० हजार रुपैयाँ व्यापार घाटा भएको थियो ।यो तथ्यांकले निर्यात प्रवद्र्धन तथा आयात प्रतिस्थापनका लागि सरकारले नीतिगत रूपमा गरेका कार्यक्रम विफल हँुदै गरेको देखिन्छ । गत वर्ष साढे ३० प्रतिशतले वृद्धि भई व्यापार घाटा ९ खर्ब १७ अर्ब ६ करोड रुपैयाँ पुगेको थियो । स्वदेशी उत्पादन वृद्धि तथा प्रवद्र्धनात्मक कार्यक्रम हुन नसक्नु, उत्पादन भएका सामग्रीहरू निर्यात हुन नसक्नु र आयातित सामग्रीहरूमा परनिर्भरता बढिरहेकाले बर्सेनि व्यापारघाटा चुलिँदै गएको हो । विगत वर्षहरूकै तथ्यांकझै चालु वर्षको तीन महिनामा सबैभन्दा बढी व्यापारघाटा भएको मुलुकमा पहिलो भारत र दोस्रोमा चीन हो ।तेस्रो र चौथोमा क्रमश: अर्जेटिना र भियतनाम देखिएका छन् । व्यापार घाटा हुने मुलुकहरूमा प्राय: भारत र चीन पहिलो देस्रो देखिए पनि तेस्रो र चौथो मुलुकहरू भने फरकफरक हुने गरेको छ । विभागको तथ्यांकअनुसार भारतबाट १ खर्ब ६७ अर्ब ७५ करोड १० लाख रुपैयाँका सामान भारतबाट आयात भएका छन् । निर्यात भने १० अर्ब ९५ करोड ६० लाख ४२ हजार रुपैयाँको मात्रै हो । चीनबाट ३६ अर्ब ५२ करोड ४१ लाख ५७ हजार रुपैयाँका सामग्री आयात भएको छ । निर्यात भने ४९ करोड ३० लाख ७९ हजार रुपैयाँ भएको छ । चीन, भारत र थाइल्यान्डबाट चामल मात्रै १३ करोड ५ लाख ७४ लाख ५५ हजार किलो आयात भएको देखिन्छ, जुन भन्सार मूल्यअनुसार ५ अर्ब ३७ करोड ३७ लाख रुपैयाँको हो । तीन महिनामा १ सय २७ मुलुुसँग व्यापार भएको छ । यसमध्ये १ सय ६ मुलुकसँग व्यापार घाटा भएको तथ्यांकले देखाउँछ । सरकारले व्यापार घाटा कम गर्न समयसमयमा थुप्रै नीतिगत प्रयासहरू गरे पनि उपलब्धि भने हासिल हुन सकेको छैन । सरकारले सुधारका प्रयासहरू सार्वजनिक गर्ने गरेको छ । वार्षिक विकास कार्यक्रम बजेट, नीति तथा कार्यक्रम तथा अन्य सरोकारवाला मन्त्रालयहरूले घाटा कम गर्ने उपाय भन्दै वर्षौंपिच्छे नयाँनयाँ नारा सार्वजनिक गर्छन् । कार्यक्रमको सम्भाव्यता, प्रभावकारिता र अनुगमन भने सधैं फितलो हुने गरेको छ । व्यापार घाटा कम गर्न भन्दै १२ वर्षअघिबाट सरकारले व्यापार तथा निकासी प्रवद्र्धन केन्द्र स्थापना भएको छ । मुलुकको निर्यात सम्भावना भएका उत्कृष्ट वस्तुहरूको सूची तयार पारी निर्यात र प्रवद्र्धनात्मक कार्यक्रमसमेत भइरहेका छन् । तर बेलाबेलामा सार्वजनिक भएको तथ्यांकअनुसार तुलनात्मक लाभका वस्तुको निर्यातको अवस्थासमेत निराशाजनक छ ।"
सुक्खा बन्दरगाहमा हालसम्मकै धेरै रेल्वे र्याक,"पर्सा वीरगन्जस्थित सिर्सिया सुक्खा बन्दरगाहमा नोभेम्बर महिनामा सर्वाधिक ४० वटा कन्टेनरबाहक रेल्वे र्याक भारतको विभिन्न बन्दरगाहबाट आइपुगेको छ । सन् २००४ देखि सञ्चालनमा आएको यो बन्दरगाहको इतिहासमा एक महिनामै यति धेरै रेल्वे र्याक आएको यो पहिलोपटक हो । सुक्खा बन्दरगाह सञ्चालक कम्पनी हिमालयन टर्मिनल्सको तथ्यांकअनुसार, यसअघि सन् २०१६ को अगस्त महिनामा यो बन्दरगाहमा ३८ कन्टेनरबाहक रेल्वे र्याक कोलकाता बन्दरगाहबाट यहाँ आइपुगेको थियो । हाल आएको ४० रेल्वे र्याकमध्ये २५ वटा कोलकाता बन्दरगाहबाट सोझै, एक दर्जन कोलकाता बन्दरगाहस्थित भारतीय रेल्वेको भगिनी संस्था कोंकरको माजरहार्ट टर्मिनलबाट र ३ भारतकै अर्को बन्दरगाह विशाखापटनमबाट आएको हो । नेपाली आयातकर्ताले विभिन्न तेस्रो मुलुकबाट आयात गरेको मालवस्तु बोकेर आएका कन्टेनरलाई कोलकाता र विशाखापटनम बन्दरगाहबाट भारतीय रेल्वेको र्याकले वीरगन्जसम्म ल्याएको हो । सामान्यतया एक र्याकले यस्तो ९० वटा कन्टेनर बोक्छन् । टर्मिनल्सका सीईओ विष्णुकान्त चौधरीले पछिल्लो समय कोलकाता बन्दरगाहको जामको प्रतिकूलताको अवस्थामा पनि कोंकरसँग समन्वय गरी कोलकातादेखि वीरगन्जका लागि १६ वटा डेडिकेटेट रेल्वे र्याक माग गर्न सफल भएपछि एक महिनामै यति धेरै रेल्वे र्याक ल्याउन सम्भव भएको बताए ।यसबाहेक हामीले नेपाली आयातकर्तालाई कोलकाता बन्दरगाहस्थित कोंकरको अर्को टर्मिनल प्रयोग गर्न लामो समयदेखि आग्रह गर्दै आएकोमा दसैंयता उहाँहरूले पनि हाम्रो आग्रह मानिदिनुभयो, चौधरी भन्छन्, यसले गर्दा लामो समय कोलकाता बन्दरगाहको जाममा बस्नु परेन, सहजै रेल्वे र्याक पाएर उहाँहरूले आफ्नो कन्टेनर वीरगन्जसम्म ल्याउन पाउनुभयो, नोभेम्बर महिनामा मात्रै एक दर्जन रेल्वे र्याक त्यसै टर्मिनलबाट वीरगन्जका लागि आउन सफल भयो ।यसै कारण २ साताअघिसम्म पनि कोलकाता बन्दरगाहमा वीरगन्ज आउने १ हजार ३ सयभन्दा बढी कन्टेनर अड्किएकोमा बिहीबार त्यो संख्या घटेर ३ सय ५० मा झरेको चौधरीले दाबी गरे । माजरहार्ट टर्मिनल हालको कोलकाता बन्दरगाहको टर्मिनलबाट केलल २ किमिको मात्र दूरीमा रहेको उनले जानकारी दिए । यसबाहेक भदौ पहिलो साताको बाढीले अवरुद्ध रहेको भारतीय रेल्वेको रक्सौल सीतामढी रेल्वे ट्रयाक खण्ड नाभेम्बर २५ देखि सुचारु भएपछि त्यसको फाइदा पनि सिर्सिया सुक्खा बन्दरगाहलाई भएको उनले दाबी गरे । भदौ पहिलो साता यता रक्सौलसुगौली रेल्वे ट्रयाक खण्ड मात्र सञ्चालनमा थियो, अहिले २ वटा ट्रयाक सञ्चालनमा आएपछि त्यसले रेल्वे र्याकको आगमन बढ्नु स्वाभाविक हो, उनले भने, यो आयातकर्तादेखि टर्मिनल्सलगायत सरोकारवाला सम्पूर्णको सामूहिक भावनाको कारण सम्भव भएको हो ।हालको रेल्वे र्याक आवागमनको दर हेर्दा प्रतिसाता ७ सय ५७ वटा कन्टेनर, मासिक ३ हजार २९ कन्टेनर र मासिक ३४ को हाराहारीमा कन्टेनरबाहक रेल्वे र्याकको आवागमन सुक्खा बन्दरगाहमा हुन थालेको छ । यति ठूलो सफलता मिलिसकेपछि आफूहरू योभन्दा कम नभई मासिक रूपमा योभन्दा बढी रेल्वे र्याक भित्र्याउने प्रयासमा रहेको चौधरी दाबी गर्छन् । ४० वटा र्याक एक महिनामा भित्रिसकेपछि अब हामी त्योभन्दा कम नभई बढी र्याक भित्र्याउने प्रयासमा लागिपरेका छौं, उनले भने, अब मासिक ४५ देखि ५० वटासम्म र्याक सुक्खा बन्दरगाह भित्र्याउने हाम्रो लक्ष्य छ । पछिल्लो समय नेपालको आयात निर्यात कारोबार बढेकाले पनि यो सम्भव रहेको उनले बताए । ठूलो सम्भावना र क्षमता भए पनि सुक्खा बन्दरगाह हालसम्म पूर्ण क्षमतामा सञ्चालन हुन नसकिरहेको गुनासो सरोकारवालाहरूको रहँदै आएको छ । यो रेल्वे सुविधा भएको मुलुककै पहिलो र एक मात्र सुक्खा बन्दरगाह हो । भारतको कोलकाता बन्दरगाहसँग सोझो रेल्वे सन्जाल जोडिएको यो बन्दरगाह हुँदै भारतका अन्य राज्यबाट पनि मालवस्तु आयात गरिन्छ । यसै वर्षदेखि विशाखापटनम बन्दरगाहबाट पनि कन्टेनर यहाँ आउन थालेका छन् । दैनिक १ हजार ५ सय कन्टेनरको लोडअनलोड क्षमता भएको यो बन्दरगाहमा हाल वार्षिक ३० देखि ३५ हजार मात्र कन्टेनर लोड अनलोड भइरहेका छन् । नेपालमा तेस्रो मुलुकबाट आउने वार्षिक ७० हजार कन्टेनर यो बन्दरगाह एक्लैले लोडअनलोड गर्ने क्षमता राख्छ । विश्व बैंकको ८ सय २ मिलियन डलर ऋण सहयोगमा यो बन्दरगाह निर्माण गरिएको थियो । वीरगन्ज पथलैया औद्योगिक करिडोरमा रहेका अधिकांश उद्योगले यसै बन्दरगाहबाट तेस्रो मुलुक तथा भारतबाट मालवस्तु आयात गर्छन् । यो बन्दरगाहबाट भारत, चीनका साथै फिलिपिन्स, सिंगापुर, थाइल्यान्ड, इटली, अमेरिका, जर्मनीलगायतका तेस्रो मुलुकहरूबाट समेत मालसामान आयात हुने गरेको छ । विदेशी मदिरा, फर्निचर, विद्युतीय उपकरण, प्लास्टिकको दाना, फलाम, एमएस बिलेटलगायतका औद्योगिक कच्चा पदार्थहरूसमेत यो बन्दरगाह हँुदै आयात हुने गर्दछ । कोलकाताबाट ट्रकमा मालसामान आयात गर्दा भारतको बाटोमा चोरी, विभिन्न राज्यहरूले लिने कर, मालसामान टुटफुट हुनेलगायतका कारणले आयातनिर्यातकर्ताले रेलबाट मालवस्तु आयात गर्दा यस्ता समस्या नहुने भन्दै पछिल्लो केही वर्षयता यसै बन्दरगाहमार्फत् आयात निर्यात गर्न रुचाउन थालेका थिए ।तर पछिल्लो समय विशेषगरी भारतीय रेल्वे सेवामा देखिएको समस्या र उसले नेपाली आयातनिर्यातकर्तालाई प्राथमिकतामा नराखेको गुनासो नेपाली आयातकर्ताहरूको रहँदै आएको छ । कोलकाता बन्दरगाहमा लामो समय कन्टेनर थन्किने, त्यहाँबाट हिँडिहालेपनि ढिलो गरी यहा आइपुग्ने, लामो समयसम्म बाटोमै अवरुद्ध हुनेलगायतका कारणले आयातकर्ताहरूले सिपिङ कम्पनीहरूलाई चर्को विलम्ब शुल्क तिर्नुपर्ने उद्योग व्यवसाय निर्बाध रूपमा सञ्चालन गर्न समस्या भइरहेको उद्योगी व्यवसायीहरूको गुनासो छ ।"
इवाखोलाको ७० प्रतिशत काम पूरा,"पाँचथर ताप्लेजुङ र पाँचथरको सीमावर्ती इवाखोलाबाट निर्माणाधीन ९ दशमलव ९ मेगावाट क्षमताको जलविद्युत् आयोजनाको निर्माण कार्य ७० प्रतिशत पूरा भएको छ । आउँदो वैशाखमा निर्माण पूरा गरी विद्युत् उत्पादन गर्ने प्रवद्र्धक रैराङ हाइड्रोपावर डेभलपमेन्ट कम्पनीले जनाएको छ । सदरमुकाम फिदिमदेखि ९७ किलोमिटर उतर याङवरक गाउँपालिका वडा नं ४ थर्पु र ताप्लेजुङको सिदिङ्वा गाउँपालिका४ साब्लाखुको सीमावर्ती इवाखोलाबाट निर्माणाधीन आयोजना गत वर्ष सुरु भएको हो । आयोजनाले याङवरक६ थर्पुको दाहालगाउँस्थित कावेली र इवाखोला दोभानमा विद्युत्गृह निर्माण, मुहानमा बाँध, बालुवा थिगार्ने पोखरी, पेनस्टक पाइपलाइनलगायत ७० प्रतिशत पूरा भएको प्रवद्र्धक रैराङ हाइड्रोपावर कम्पनीका निर्देशक कुवेरमणि नेपालले बताए ।उनका अनुसार विद्युत्गृह नजिकै सर्चटेंक, सिभिल कन्स्ट्रक्सन, हाइड्रोमेकानिकल, इलेक्ट्रोमेकानिकल इन्जिनियरिङको कामसमेत अधिकांश पूरा भएको छ । रिडी हाइड्रोपावर डेभ्लपमेन्ट कम्पनीको सहायक कम्पनी रैराङ हाइड्रोपावर डेभ्लपमेन्ट कम्पनीद्वारा निर्माणाधीन आयोजना २०७५ जेठदेखि सञ्चालनगर्ने लक्ष्य रहेको कम्पनीका निर्देशक कुवेरमणि नेपालले बताए । रिडी हाइड्रोपावर डेभ्लपमेन्ट कम्पनी लिमिटेडको प्रवद्र्धन र बैंक तथा वित्तीय संस्थाको एक अर्ब ६० करोड रुपैयाँ लगानीमा दशमलव ९ मेगावाट क्षमताको निर्माणाधीन विद्युत् आयोजना २०७५ साउन १ गते पूरा गरी केन्द्रीय प्रसारण लाइनमा जडान गर्ने नेपाल विद्युत् प्राधिकरणसित सम्झौता छ ।यो आयोजनाको कुल लगानीमध्ये ६५ प्रतिशत बैंकको ऋण र ३५ प्रतिशत कम्पनीको लगानी रहेको प्रवद्र्धक कम्पनीले जनाएको छ । यसमध्ये रिडी हाइड्रोपावर डेभ्लपमेन्ट कम्पनीको २५ प्रतिशत, प्रभावित क्षेत्रका बासिन्दाको १० प्रतिशत, मुलुकभरका सर्वसाधारणको १५ प्रतिशत र ५० प्रतिशत सञ्चालक तथा संस्थापक सेयरधनीहरूको स्वामित्व रहेको निर्देशक नेपालले बताए ।कम्पनीले आयोजना प्रभावित पाँचथर, ताप्लेजुङ र मुलुकभरका सर्वसाधारणलाई सेयर वितरण गरिसकेको जनाएको छ । प्रभावित र अति प्रभावित क्षेत्रका बासिन्दाबाट ५ करोड ६० लाख रुपैयाँ सेयर असुल गरेको हो ।"
विदेशको सट्टा गोलभेंडा र सुन्तला खेती,"मैनादी (पाल्पा) घरअगाडि बारीमा लटरम्म फलेका सुन्तला छन् । कुखुरापालन र अन्य तरकारी खेती पनि गरेका छन् । वर्षायाममा गोलभेंडा खेती गरेर राम्रै आम्दानी गरेका हुन् । ५ वर्ष मलेसिया र भारतमा काम गरेर फर्केका रिब्दीकोट ७ मैनादीका ५६ वर्षीय गोपालबहादुर कुँवरको दैनिकी सुन्तला र तरकारी स्याहार्ने कामले बित्छ ।घरमै बसेर वार्षिक कम्तीमा ६ लाख बचत गर्न सफल भएको उनले बताए । उनका अनुसार विदेशमा भन्दा घर परिवारसँग बसेर दुई गुणा बढी आम्दानी भएको छ । युवा बिदेसिएका छन् तर यसरी बिदेसिन नहुने रहेछ भन्ने मैले बुझेको छु, सदरमुकामबाट २२ किलोमिटर पश्चिम गाउँमै बसेर खेतीकिसानी गरेका उनले भने, घरपरिवारसँग बसेर विदेशमा भन्दा आधा समय मिहिनेत गरेर पनि त्यहाँभन्दा बढी कमाउन सकिन्छ भन्ने लाग्यो । उनले १२ घण्टा विदेशमा मिहिनेत गर्नुपरे पनि गाउँघरमा त्यसको आधा अर्थात् ६ घण्टा मिहिनेत गरे पनि चार गुणा कमाइ हुने बताए । सानैदेखि मिहिनेत गर्न सिकेका कुँवरले १२ वर्षभन्दा बढी भारतमा बिताएका हुन् । ३२ वर्षको हुँदा एसएलसी पास गरेका उनले त्यसपछि केही वर्ष प्राविधिक सहायकको जागिर पनि नखाएका होइनन् । जागिर खानका लागि नेपाल र भारत साथै मलेसिया भौंतारिएँ, उनले भने, तर, यहीँ सुन फल्दो रहेछ भन्ने अहिले बुझेको छु । उनी मलेसियाबाट फर्केको ८ वर्ष भयो । भारत र मलेसिया दौडधुपमा जिन्दगी बिताए पनि अब परिवारसँगै बसेर राम्रो कमाइ हुने देखेका छन् । उनले श्रीमतीको समेत राम्रो साथ पाएको बताए । कक्षा ६ पढ्दापढ्दै छोडेर भारततिर गएर उतै रमाएको हुँ, उनले भने, १०१२ वर्षपछि फेरि पढ्नुपर्ने रहेछ भन्ने लागेर पुन: पढें । प्रवीणता प्रमाणपत्र तहसम्म पास गरेर छाडें । उनले अहिले सुन्तला र अन्य तरकारी खेतीबाट वार्षिक ६ लाखभन्दा बढी आम्दानी गर्छन् । अगुवा कृषक बनेका उनलाई अहिले सबैले मिहिनेती किसानका रूपमा समेत चिन्छन् । उनले सकेसम्म विदेश नजाने सल्लाह दिँदै हावापानी नमिल्ने भएकाले विभिन्न रोगव्याधिले समात्ने भएकाले गाउँघरमै परिवारसँग बसेर केही आम्दानी हुने खालको काम गर्न युवापुस्तालाई आग्रह गर्छन् । दुई छोराका बाबु कुँवरले मलेसियाबाट फर्केपछि गोलभेंडा खेती सुरु गरेका हुन् । घरभेगमा सुन्तला फल्ने भएकाले सयभन्दा बढी सुन्तला पनि लगाए । गाउँका सबैले मकै खेती गर्थे, मैले गोलभेंडा लगाउँदा पागल भयो पनि नभनेका होइनन्, उनले भने, तर, अहिले सबैले मलाई नै अगुवा भन्न थालेका छन् । गोलभेंडा खेती गाउँका सबैले गरेपछि अहिले उनले स्थानीय जातको डल्ले खुर्सानी लगाएका छन् । यो खुर्सानी बेमौसममा ८ सय रुपैयाँ किलोसम्म बिक्री हुन्छ । उनले भने, गाउँमा राम्रो प्राविधिक सेवा पाइँदैन, गाउँतिर खटाउने प्राविधिक हामी अगुवा किसानले भन्दा कम जान्दा रहेछन्, त्यसैले मैले छोरालाई कृषि जेटीए पढ्न पठाएको छु ।"
कृषिमा हाइड्रोपोनिक प्रविधि सफल,"पर्वत अहिलेका युवा पुस्ता माटोसँग संघर्ष गर्न चाहंँदैनन् । उनीहरू आर्थिक उपार्जनका नयाँनयाँ माध्यम खोजिरहेका छन् । कृषिप्रधान मुलुकमा कृषिबाट जीविकोपार्जन गर्न नसकेपछि विकल्प खोज्दै खाडी जाने युवाको लर्को दिनप्रतिदिन बढ्दो छ । यस्तै युवाहरूको भीडमा यहाँका एक युवाले कृषिमा आधुनिक प्रविधि भित्र्याएका छन् । ०६५ देखि व्यावसायिक कृषिमा जमेका कुश्माका लालबहादुर हरिजनले हालै हाइड्रोपोनिक प्रविधि को सफल परीक्षण गरेका छन् । मोदी ५ र कुश्मा ३ को सिमानामा पर्ने अम्बोटमा व्यावसायिक तरकारी खेतीमा लागेका हरिजनले गत असोजमा सुरु गरेको हाइड्रोपोनिक प्रविधि को खेती सफल भएको हो ।हरिजनले दुईवटा फलामे स्ट्यान्डको सहारामा ३ मिटर लम्बाइ, ३ इन्च मोटाइका प्लास्टिक पाइपमा पानी भरेर प्लास्टिक ड्रम र सोलार प्यानलको सहयोगमा यस्तो प्रविधिको खेती गरेका हुन् । परीक्षणका रूपमा लगाइएको चाइनिज सलाद साग ले त्यही जमिनमा लगाएको भन्दा सात गुणा बढी उत्पादन दिएपछि उनी दंग छन् । यो स्ट्यान्डले १ स्क्वायर मिटर जमिन ओगटेको छ, उनले भने, त्यो जमिनमा २५ बिरुवा अट्नेमा यहाँ १३० बिरुवा छन् । जमिनको भन्दा फल धेरै छिटो र राम्रो उत्पादन भएको छ । बिरुवालाई चाहिने खाद्यतत्त्व पानीमा मिलाएर इलेक्ट्रिक सिस्टमबाट दिँदा बिरुवामा कुनै रोगकीराले आक्रमण गर्ने सम्भावना पनि हुँदैन । बजारमा विषादीयुक्त तरकारीको बिगबिगी बढेका बेला यस्तो प्रविधिबाट उत्पादित तरकारी शतप्रतिशत अर्गानिक हुने हरिजनको दाबी छ । एउटा स्ट्यान्डमा परीक्षण सफल भएपछि हरिजनले लगत्तै करिब दुई रोपनी जमिनमा यस्तै स्ट्यान्ड बढाउने सोचमा छन् । सात तल्लाको स्ट्यान्डको दुइतर्फ नै तरकारी रोप्न सकिने भएकाले सामान्यभन्दा सात गुणा बढी उत्पादन लिन सकिन्छ । थोरै जमिन हुने र बजारमा करेसाबारी नहुनेहरूका लागि यो प्रविधिको तरकारी उत्पादन प्रभावकारी हुने कृषि प्राविधिकहरू बताउँछन् । सम्पन्न मुलुकहरूमा यो प्रविधि धेरै पहिलादेखि व्यावसायिक बनेको छ, वरिष्ठ कृषि विकास अधिकृत वासुदेव रेग्मीले भने, हामीकहाँ भर्खर परीक्षण हुँदै छ । करेसाबारी नहुनेले छतमा लगाएर तरकारी किन्ने पैसा बचत गर्न यो प्रविधिको खेती उत्तम हुन्छ ।करिब डेढ मिटर उचाइको स्ट्यान्डमा दुवैतर्फ ३३ वटा पीभीसी पाइप अड्याएर ३० इन्चको फरकमा पारेको प्वालमा प्लास्टिक कपको पिंध चिरेर तरकारीको बिरुवा रोपिन्छ । सोलारमा जडित सानो मोटरले ड्रममा खाद्यतत्त्व मिश्रित पानी पाइपमार्फत बिरुवाको फेदसम्म पुर्याउँछ । बढी भएको पानी प्रत्येक बिरुवामा घुम्दै ड्रममै फर्किन्छ । दैनिक दुई घण्टा पर्ने सूर्यको किरणका कारण सोलारले पानीलाई बिरुवासम्म पठाउँदै बढी भएको पानी ड्रममै पठाउने सिस्टम बनाइएको हुन्छ । यही चक्रिय प्रणालीका कारण पाइपभित्र लगाइएको तरकारी वृद्धि हुन्छ । सोलारले तातेको पानी सिंचाइ हुने हुँदा बिरुवा छोटो समयमा वृद्धि हुन्छ । माटोमा भन्दा ३० देखि ४० प्रतिशत छोटो समयमा फल्ने हरिजनले दाबी गरे । एउटा स्ट्यान्डमा फलेको तरकारीले एक परिवारलाई खान पुग्ने बताइएको छ । १५ देखि २० हजारको लगानीमा तयार हुने यो प्रविधि एकपटक बनाइसकेपछि ३० वर्षसम्म काम लाग्छ ।"
हाइटेक प्रविधिले तीन गुणा आम्दानी,"बागलुङ बाँस गाडेर प्लास्टिक टनेलभित्र लगाएका तरकारीबाट वार्षिक ५ लाख कमाउँदै आएका यहाँका युवाले हाइटेक प्रविधि भित्र्याएर तीन गुणा बढी आम्दानी लिन थालेका छन् । गलकोट नगरपालिका ३ हटियाका ४० वर्षीय गुमानसिंह खत्रीले इजरायलबाट आएको हाइटेक प्रविधिमार्फत खेती गर्दा वार्षिक १५ लाख रुपैयाँभन्दा धेरै कमाउन थालेका हुन् । उनको फर्ममा फलामे खम्बा र बलियो प्लास्टिकले बनेका १० वटा टनेल छन् । झन्डै ३ रोपनी क्षेत्रफलको जमिनमा उनले मौसमी र बेमौसमी तरकारी लगाएका छन् । गोलभेंडाका लागि मात्र प्लास्टिकका टनेल बनाउने चलन उनले तोडेका छन् । गोलभेंडा मात्र लगाउने भनेर प्रचार गरिन्थ्यो, मैले प्लास्टिक घरमै सबै तरकारी फलाएको छु, उनले भने, चिसो मौसममा तुसारोबाट बचाउन सकिने, छिटो हुर्कने र थोरै सिंचाइबाट पनि धेरै आम्दानी लिन सकिन्छ । हाइटेक प्रविधिमार्फत सिंचाइ, औषधि छर्कनेलगायतका काममा घरभित्र जानु पर्दैन । कम्प्युटर प्रविधिमार्फत हेरेर घरभित्रका बिरुवालाई पानी, मल दिने र औषधि छर्कने काम गर्न सकिन्छ । मानिसमा भएको रोग सर्ने सम्भावना पनि यो प्रविधिले हटाएको छ, उनले भने, रोग किरा नलागेपछि तरकारीको उत्पादन बढ्न थालेको छ । उनको यो अभियानका लागि जिल्ला कृषि विकास कार्यालयले अघिल्लो आर्थिक वर्ष १० लाख रुपैयाँ अनुदानसमेत दिएको थियो । यो प्रविधिका लागि उनले झन्डै ३० लाख रुपैयाँभन्दा धेरै लगानी गरेका छन् । १५ वर्षअघि विदेश जाने योजनाका साथ राहदानी बनाएर बस्दा उनले कार्यालय र केही गैरसरकारी संस्थाको प्राविधिक सहयोग पाएपछि पेसा थालेका थिए । सामान्य प्लास्टिक घरमा गोलभेंडा लगाएर वार्षिक २ देखि ३ लाख कमाउन थालेपछि विदेशको सपना बिर्सेका खत्रीले अहिले उद्योगपतिजस्तै कमाउने र रोजगारी दिन सक्ने भएका हुन् । लाखौं कमाए पनि उनले बारीमा आफंै काम गर्छन् । बिउ, मललगायतको सामग्री ढुवानीमा आफैं खट्छन् । जिल्लामा व्यावसायिक खेती गर्ने ४ सय बढी किसानमध्ये बढी मिहिनेती देखिएकाले कार्यालयले उनको नाम सिफारिस गरेको कृषि प्रसार अधिकृत विप्लव अधिकारीले बताए । कृषि पेसामा जीवन समर्पित गरेर लागेकाले उनको फर्मलाई पहिलो सिफारिस गरेका हौं, अधिकारीले भने, कार्यक्रम आउँदा थप सहयोग पाउने किसान पनि छन् । यो प्रविधि भित्र्याउन १२ जनाले चासो राखेको उनले बताए । हाइटेकमा प्रयोग हुने प्लास्टिक झन्डै १० वर्षसम्म निरन्तर प्रयोग गर्न सकिन्छ । आफ्नो हाइटेक १५ वर्षसम्म नभत्कने गरी बनाइएको खत्रीले दाबी पनि गरे ।कृषि पेसालाई दीर्घकालसम्म सञ्चालन गर्न खत्रीले सिंचाइका लागि ठूलाठूला पोखरी पनि बनाएका छन् । आफ्नै संकलन केन्द्रमार्फत उनले फसलहरू बिक्री गर्ने व्यवस्था गरेका छन् । उनको फर्ममा परिवारका सदस्यबाहेक ५ जनाले रोजगारी पनि पाएका छन् । उनको फर्मबाट गोलभेंडा, खुर्सानी, सिमी, काउली, बन्दा, साग, मुला, गाजर, बोडी, रामतोरिया, भिन्डीलगायत भान्सामा प्रयोग हुने सबै प्रकारका तरकारी फल्ने गरेको हो । उनले हटिया बजार, बागलुङ र बुटवलसम्म आफ्नो तरकारी बिक्रीका लागि पठाउने गरेका छन् । गलकोट क्षेत्रका अन्य किसानले फलाएको तरकारीसमेत बिक्री गर्ने गरी उनले ठूला खरिदकर्ता बोलाएर ट्रकमा लैजाने व्यवस्थासमेत गर्न थालेका छन् ।"
कृषकले किवीबाट आम्दानी गर्न थाले,"हेटौंडा किवी खेती गर्दा गाउँकाले मात्र होइन, घरकाले पनि उनलाई गाली गर्थे । तर अहिले भने सबैले उनलाई स्याबासी दिन थालेका छन् । उनको सिको पनि गर्न थालेका छन् । मकवानपुरको उत्तरी क्षेत्रमा पर्ने थाहा नगरपालिका ६ बज्रवाराहीका मनोरथ बलामीले किवी खेतीबाट गत वर्ष साढे २ लाख रुपैयाँभन्दा बढी आम्दानी गरेका थिए । यो वर्ष उनले साढे ३ लाखभन्दा बढीको किवीबाट आम्दानी गरे । गत वर्षसम्म स्थानीयवासीले किवी खरिद गरेर खाँदैनथे । बलामीले गाउँलेलाई प्रतिकेजी २ सय रुपैयाँमा बिक्री गर्ने गरेका छन । काठमाडौंमा भने प्रतिकेजी ३ सय रुपैयाँमा बिक्री हुने गरेको छ । बलामी ८ वर्षअघिदेखि किवी खेती गर्न सुरु गरेका थिए । पहिलो वर्षमा १५ वटा बिरुवा रोपेर सुरु गरेका मनोरथसँग अहिले १ सय ६० वटा किवीका रूख छन् । ती सबैले उत्पादन दिन थालिसकेका छन् । सुरुसुरुमा बजारको पनि समस्या थियो, अहिले समस्या छैन, काठमाडांै लगेपछि बिक्री भइहाल्छ, गाउँमा पनि बिक्री हुन थालेको छ, बलामीले भने । उनले काभ्रेबाट बिरुवा ल्याएर रोपेका हुन् । एउटा बिरुवाको मूल्य ३ सय रुपैया पर्छ । बलामीको करिब ५ रोपनी जमिन किवीको बोटले ढाकेको छ । किवी खेती बज्रवाराहीमा बलामीले मात्र गरेका छैनन् । करिब ४० जना कृषकले किवी खेती गरेका छन् । विगत ७ वर्षदेखि बज्रवाराहीका फणिन्द्र सुवेदीले किवी खेती गरेका छन् । उनले यो वर्ष करिब ७ लाख रुपैयाँभन्दा बढीको किवी बिक्री गरिसकेका छन् । अझै पनि रूखमा फलेका किवीहरू बिक्री गर्न बाँकी छ । सुवेदीको १५ रोपनीमा करिब साढे २ सय किवीका बोट छन् । अधिकांशले फल दिन थालिसकेका छन् । वज्रवाराहीका कृषकले मात्र होइन नामटार गाविसस्थित अघोरका कृषक कृष्णवहादुर भोम्जनले पनि किवी खेती गरेका छन् । उनको पनि गत वर्षदेखि उत्पादन सुरु भएको छ । ४० वटा बोटमा किवी फलेका छन । मकवानपुरमा यो वर्ष ३० लाख रुपैयाँभन्दा बढीको किवी उत्पादन भएको कृषि विकास कार्यालयले जनाएको छ ।मकवानपुर उद्योग वाणिज्य संघको एक गाउँ, एक उत्पादनअन्तर्गत बज्रवाराही र नामटार गाविसलाई किवी खेतीका लागि छनोट गरेको थियो । किवी खेतीका लागि कृषि विकास कार्यालय मकवानपुरले बलामी, सुवेदी र भोम्जनलाई आर्थिक र प्राविधिक सहयोग गरेको छ । किवी फल स्वास्थ्यका लागि उपयुक्त भएकाले यसका पारखी स्वदेशी र विदेशी दुवै छन् । ८ सय मिटरदेखि २० हजार मिटरसम्मको उचाइमा किवी खेती उपयुक्त हुने भएकाले मकवानपुरलाई किवी खेतीका लागि छनोट गरिएको कृषि विकास कार्यालय मकवानपुरका प्रमुख निर्मल गदालले बताए । चैतमा फल्ने किवी कात्तिकमा पाक्ने गर्छ । एउटा बोटमा सय केजीभन्दा बढी किवी फल्छ । एउटा बिरुवाको आयु ३० वर्षसम्म हुन्छ ।"
विद्युतीय भुक्तानीको दैनिक सीमा १० हजार,"काठमाडौं इन्टरनेट बैंकिङ सुविधा लिएका ग्राहकले दैनिक १० हजार रुपैयाँभन्दा बढीको कारोबार गर्न नपाउने भएका छन् । राष्ट्र बैंकले हालै सार्वजनिक गरेको विद्युतीय खातामा रकम जम्मा र खर्च गर्ने सीमासम्बन्धी निर्देशनको मस्यौदामा यस्तो प्रस्ताव गरिएको हो । मोबाइल बंैकिङबाट भुक्तानी कारोबार गर्दा एकपटकमा बढीमा ५ हजारसम्म वा प्रतिदिन अधिकतम १० हजारसम्मको कारोबार गर्न पाइनेछ, प्रस्तावित मस्यौदामा उल्लेख छ, तर, मासिक रूपमा ५० हजार रुपैयाँभन्दा बढीको भुक्तानी कारोबार गर्न पाइने छैन ।बंैक तथा वित्तीय संस्था तथा भुक्तानी सेवा प्रदायक संस्थासंयन्त्र र विप्रेषण कम्पनीबाट सञ्चालनमा ल्याइएका भुक्तानीका उपकरणहरू क्रेडिट, डेबिट, प्रिपेड कार्ड, मोबाइल बंैकिङ, इन्टरनेट बंैकिङ र भुक्तानी सेवा प्रदायक संस्थाबाट सञ्चालन हुँदै आएका छन् । तीसँगै वालेट मार्फत गरिने विद्युतीय कारोबार, ट्रान्सफर, वस्तु तथा सेवा खरिदको भुक्तानी तथा विप्रेषण कम्पनीबाट हुने भुक्तानी कारोबारमा एकरूपता कायम गरी जोखिमलाई न्यूनीकरण गर्ने उद्देश्यले विद्युतीय खातामा रकम जम्मा र खर्च गर्ने सीमा निर्धारण गर्न लागिएको राष्ट्र बैंकले जनाएको छ । प्रस्तावित मस्यौदामा सरोकारवालाको राय तथा सुझावका लागि राष्ट्र बैंकले १५ दिनको समय दिएको छ । तोकिएको मितिभित्र आएका सुझाव उपयुक्त लागे राष्ट्र बैंकले प्रस्तावित मस्यौदामा हेरफेर गरेर निर्देशन जारी गर्ने जनाएको छ । यसैगरी इन्टरनेट बैंकिङको माध्यमबाट बैंक तथा वित्तीय संस्थाको खातामा रकमान्तर गर्दा एकपटकमा अधिकतम १ लाख रुपैयाँ र मासिक रूपमा १० लाख रुपैयाँ मात्र गर्न सकिने प्रस्ताव छ ।भुक्तानी सेवा प्रदायकबाट सञ्चालित वालेट वा डिजिटल वालेट सेवाको माध्यमबाट पनि रकम राख्नेबारे मस्यौदामा उल्लेख छ । यस्ता वालेट सञ्चालन गर्ने संस्थाको एजेन्ट वा सबएजेन्टमार्फत वालेटमा एकपटकमा ५ हजार रुपैयाँ नगद जम्मा गर्न सकिन्छ । दैनिक अधिकतम १५ हजार रुपैयाँ र मासिक रूपमा यसको सीमा २५ हजार रुपैयाँ तोकिदिएको छ । भुक्तानीका लागि पनि यही सीमा छ । क्रेडिट कार्डबाट नगद कारोबार सम्बन्धमा पनि राष्ट्र बैंकले सीमा निर्धारण गरेको छ । ग्राहकलाई अति आवश्यक परेको अवस्थामा भने क्रेडिट कार्डको स्वीकृत सीमाको अधिकतम २० प्रतिशतसम्म मात्र रकम झिक्न पाइने व्यवस्था प्रस्तावमा छ । यसैगरी प्रिपेड कार्डबाट ५ सयदेखि ५ हजार रुपैयाँसम्म मात्र रकम झिक्न पाइन्छ । यसको मासिक सीमा २५ हजार रुपैयाँ तोकिएको छ । डेबिट कार्डबाट दैनिक १ लाख रुपैयाँ मात्र झिक्न सकिनेछ । जसअनुसार एकपटकमा २५ हजार रुपैयाँसम्म झिक्न मिल्ने राष्ट्र बैंकको प्रस्ताव छ ।सरकारको सम्बन्धित कार्यालयमा भुक्तानी गर्नुपर्ने कर, राजस्व, जरिवाना, सवारी दस्तुर, रजिस्ट्रेसन तथा सेवा शुल्क जस्ता शुल्कहरू बिलमा भएको रकम बराबर भुक्तानी गर्न मिल्छ । यातायात सेवा, होटल तथा रेस्टुरेन्टमा उठे जतिको बिल तिर्न पनि सीमा तोकिएको छैन ।"
रोकियो अन्तर्राष्ट्रिय हात्तीपोलो विश्वकप प्रतियोगिता,"नवलपरासी हरेक वर्ष मंसिर महिनामा हात्तीपोलो अन्तर्राष्ट्रिय प्रतियोगिता हेर्न विश्वभरबाट पर्यटक नवलपरासी र चितवन आउने गर्दथे । जिल्लाको अमलटारीस्थित गुन्द्रही खोलाको किनार आन्तरिक तथा बाह्य पर्यटकले भरिएको हुन्थ्यो । यस वर्षबाट अन्तर्राष्ट्रिय हात्तीपोलो प्रतियोगिता नहुने भएपछि यस खेलका दर्शक र खेलाडीले अब विश्वकप हात्तीपोलो हेर्न र खेल्न नपाउने भएका छन् । ३५ औं संस्करणसम्म लगातार सफलतापूर्वक सम्पन्न भएको खेल यस वर्षबाट नखेलाउने आयोजक टाइगर टप्सले जनाएको हो । टाईगर टप्सले आफ्ना पाहुनाका लागि हात्तीमाथि बसेर घुमाउन बन्द गरिसकेको छ । यससँगै खेलसमेत बन्द गर्ने निर्णय गरेको प्रबन्ध निर्देशक डीबी चौधरीले जानकारी दिए । वाइल्ड लाइफ टुरिजमलाई नयाँ रूपमा विकास गर्न जनावरलाई भारी हुने काम नगराउने, घन्टौं पर्यटक हात्तीमाथि राखेर घुमाउने काम बन्द गरेपछि खेलमा समेत हात्तीको बढी प्रयोग हुने भएकाले खेल बन्द गरेका हौं, उनले भने । यसले केही समयका लागि पर्यटक र खेलप्रेमीका लागि नराम्रो महसुस भए पनि वाइल्ड लाइफ टुरिजमका लागि जनावरलाई दु:ख दिने संस्कृतिको अन्त्य भएर जाने आयोजकले विश्वास लिएको छ । होटलले हात्तीको क्रियाकलापमा पर्यटकलाई रमाउन सिकाउने र उसका गतिविधि नियाल्ने नयांँ योजना ल्याएपछि विश्वमा नै चर्चित र नेपाललाई चिनाउने खेल नै बन्द गर्नुपरेको हो । आयोजकले पहिले हात्तीपोलो हेर्न आउने पर्यटकलाई अब हात्ती सफारी नगरी उसका गतिविधिमा रमाउन सिकाउने देशको अनुभव गर्न पर्यटक नेपाल आउने विश्वास गरेको छ । पहिलोपटक ३६ वर्षअगाडि नेपालबाट सुरु भएको प्रतियोगिता विश्वभरका लागि नयाँ खेल र पर्यटकले मनोरञ्जन लिने उत्कृष्ठ माध्यम बनेको थियो । नेपालमा सुरु भएको यो प्रतियोगिता थाइल्यान्ड, भारत, श्रीलंकालगायतका मुलुकको चर्चित खेल हो । हात्तीमाथि चढेर लामो लठ्ठीको माध्यमले पोलोबललाई विपक्षीको पोस्टमा गोल गर्ने यो खेल निकै रोमाञ्चक रहेको थियो । अघिल्लो वर्ष प्रतियोगितामा रस्ट्री खुकुरिज यूके, गालवया लज श्रीलंका, सीआईएच एसटी पल अमेरिका, हिमालयन टाइगर फाउन्डेसन नेदरल्यान्ड, एलिफेन्ट पोलो गियर आइसल्यान्ड, आयर एलिफेन्ट्स अस्ट्रेलिया र हिमालयन बैंक नेपाल सहभागी भएका थिए । खेल हेर्नका लागि हरेक वर्ष सयौं विदेशी पर्यटक अमलटारी आउने गर्थे ।"
बजारमा खरिद चाप बढ्यो,"काठमाडौं यो साता सेयर बजारमा नेप्से परिसूचकसँगै कारोबार रकममा पनि उल्लेख्य रूपमा वृद्धि भएको छ । अघिल्ला साताहरूमा परिसूचक बढे पनि अपेक्षित रूपमा कारोबार रकम बढ्न सकेको थिएन । यो साता भने उक्त प्रवृत्तिमा परिवर्तन भएको छ । साताका अधिकांश कारोबार दिनमा बजारमा खरिद चाप उच्च देखिएको छ । यसकारण अघिल्लो साताको तुलनामा यो साता कारोबार रकम करिब साढे ६३ प्रतिशतले बढेको हो । अघिल्ला साताहरूमा बजारमा खरिदभन्दा बिक्रीका अर्डर हरू बढी हुँदै आएका थिए । साताभरको कारोबारमा ३ अर्ब ६५ करोड रुपैयाँ बराबरको सेयर कारोबार भएको छ । अघिल्लो साताको तुलनामा यो ६३६७ प्रतिशतले बढी हो । गत साता २ अर्ब २३ करोड रुपैयाँ बराबरको सेयर कारोबार भएको थियो । यो साता करिब ३२ हजारवटा कारोबारबाट १ सय ७६ कम्पनीका ६८ लाख १८ हजार कित्ता सेयर किनबेच भए । साप्ताहिक कारोबारमा सेयर कारोबार मापक नेप्से परिसूचक ४४३८ अंकले बढ्यो । साताको पहिलो दिन आइतबारको तुलनामा भने परिसूचक २३३३ अंकले बढेको देखिन्छ । आइतबार १ हजार ५ सय १४३४ मा रहेको नेप्से बिहीबार १ हजार ५ सय ३७६७ बिन्दुमा पुगेको छ । पाँच दिनको कारोबारमा सोमबारबाहेक बाँकी सबै दिन परिसूचक उकालो लागेको छ । अघिल्ला साताहरूमा लगातारजसो घटेको बजारमा यो साताको सुरुदेखि नै लगानीकर्ताले लगानी बढाएकाले समग्र नेप्सेमा पनि सकारात्मक प्रभाव परेको विज्ञहरू बताउँछन् । अघिल्लो साताको तुलनामा यो साता बजारमा सकारात्मक प्रभाव पार्ने उल्लेख्य घटना नभए पनि लगानीकर्ताको मनोबल बढ्दै गएको उनीहरूको भनाइ छ । परिसूचकसँगै कारोबार रकममा पनि सुधार देखिएकाले अझै केही दिन नेप्से सुधारकै बाटोमा हिँड्ने सम्भावना रहेको उनीहरूको आँकलन छ । यो साता उत्पादन तथा प्रशोधन र व्यापार (टेडिङ) बाहेक सबै समूहअन्तरर्गतका कम्पनीहरूको सेयरधनीका लागि सुखद रह्यो । तर, उत्पादन तथा प्रशोधन र व्यापार समूहअन्तर्गतका कम्पनीका सेयरधनीको सम्पत्ति घट्यो । पाँच दिनको कारोबारमा उत्पादन तथा प्रशोधन समूहको परिसूचक ४७३७ अंक र व्यापार समूहको ६५९ अंकले घटे । बाँकी सबै समूहको परिसूचक बढे । जसमध्ये बिमा र जलविद्युत् समूहको परिसूचक समान अंक (१ सय ५६ अंक) ले बढे । यसैगरी, बैकि समूहको परिसूचक ३१६५, होटलको ७३७, विकास बैंकको २२२९, वित्त कम्पनी ८८२ र अन्यको ५६६८ अंकले उकालो लागे । उक्त अवधिमा सेन्सेटिभ परिसूचक ९८३ र फ्लोट परिसूचक ३१५ अंकले बढेको नेप्सेले जनाएको छ । साताभरको कुल कारोबारमा सबैभन्दा बढी हिस्सा बैंकिङ र बिमा समूहले ओगटेका छन् । कुल कारोबारमा वाणिज्य बैंक अवद्ध बंैकिङ समूहको हिस्सा ३४११ प्रतिशत छ । यसैगरी, बिमा समूहको हिस्सा १९६४, जलविद्युत्को १७७१, लघुवित्तको १०५१, विकास बैंकको ७०९ र अन्य समूहको हिस्सा करिब ४ प्रतिशत रहेको छ । यो साता सेयर बजारको आकार (बजार पुँजीकरण) करिब २७ अर्ब रुपैयाँले फैलिएको छ । अघिल्ला केही साताहरूमा कुल बजार पुँजीकरण घट्दो क्रममा थियो । यो साता अधिकांश कारोबार दिन बजार सकारात्मक रहेपछि साप्ताहिक रूपमा कुल बजार पुँजीकरण पनि बढेर १७ खर्ब ८६ अर्ब रुपैयाँ पुगेको हो । बजार पुँजीकरणले सेयर बजारको आकार निर्धारण गर्छ । सामान्यतया बजार बढ्दा पुँजीकरण पनि विस्तार हुन्छ र घट्दा साँघुरिन्छ । सूचीकृत कम्पनीहरूको वर्तमान सेयर मूल्यले सेयर संख्यालाई गुणा गरेर बजार पुँजीकरण निकालिन्छ । यो साता नेपाल स्टक एक्सचेन्जको कारोबार कक्ष नियमित कारोबारका लागि पाँचै दिन खुला रह्यो । विगतमा जस्तै गत साता पनि ऋणपत्रतर्फ संस्थागत तथा सरकारी ऋणपत्रको कारोबार भएन ।"
सबैको माग समृद्ध चितवन,"चितवन जब चुनाव आउँछ तब उम्मेदारका साझा नारा हुन्छन समृद्ध चितवन । पार्टीबाट उम्मेदवार बनेका हुन् वा स्वतन्त्र नै किन नहुन् । सबैको नारा समृद्ध चितवन नै हुन्छ । संविधानसभा निर्वाचन होस् वा स्थानीय तहको निर्वाचनमा समेत समृद्ध चितवनको नारा अघि सार्न उम्मेदवारले बिर्सिएनन् । दलले जति नारामा समृिद्धका कुरा अघि सारे त्यति व्यवहारमा भने लागू हुन सकेको छैन । समृद्धि पथमा लम्किरहेको जिल्लामा सम्भावनाका आधार धेरै छन । कृषि, पर्यटन, शिक्षा, स्वाथ्य सेवाका लागि सिंगो जिल्ला हब बन्दै गएको छ । पोल्ट्रीको राजधानीको उपाधि पाएको जिल्लामा केरा, माछा सम्भावना बोकेको कृषि क्षेत्रभित्र पर्छन् । केरा र माछामा किसानको आकर्षण बढ्दो छ । उच्च शिक्षा अध्ययनका लागि राजधानी हानिनुपर्दैन । कृषि तथा वन विज्ञान विश्वविद्यालय यहीँ छ । चिकित्सक बन्नका लागि दुईवटा ठूला मेडिकल कलेज चितवनमै छन् ।जिल्लामा सबैभन्दा बढी लगानी रहेको क्षेत्र पोल्ट्री हो । जहाँ करिब ३५ अर्ब लगानी छ, ४५ हजारले रोजगारी पाएका छन्, ७ हजार पोल्ट्री फर्म छन् भने एउटै व्यक्तिको २ अर्बसम्म लगानी भएको छ । पोल्ट्रीविज्ञ तिलचन्द्र भट्टराई जिल्लालाई समृद्ध र आर्थिक राजधानी बनाउनुपर्ने तर्क गर्छन् । उनले भने, यसलाई पूरा गर्न जिल्लाबाट चीन पुग्नका लागि २ घण्टा, भारत पुग्न १ घण्टा र नेपालका मुख्य सहरहरू काठमाडौं, वीरगन्ज, बुटवल, पोखरा लुम्बिनी पुग्न बढीमा २ घण्टा लाग्ने गरी पूर्वाधार तयार गर्नुपर्छ । उनले कतै ट्रेनका कुरा भए पनि रसुवागढीबाट फास्टट्रयाकमार्फत ठोरी जोड्नुपर्ने बताए । जसले चीन र भारत जोडछ, उनले भने । उनले यसो गर्न सकिए चितवन नेपालको केन्द्र मात्र नभई भारत र चीन जोड्ने सबैभन्दा छोटो नाका बन्ने दाबी गरे । स्वास्थ्यको क्षेत्रमा सम्भावाना धेरै छ । क्यान्सर रोग निदानमा ख्याति कमाएको बीपी कोइराला मेमोरियल क्यान्सर अस्पताल यहीँ भएकै कारण दैनिक उपचारका लागि आउने बिरामीको भीड लाग्छ । स्वास्थ्यको क्षेत्रमा पनि मेडिकल सिटी बनाउने भनेर अघि सारिएको नारा नारामै सीमित बन्न पुगेको छ । सम्भावनाका क्षेत्र धेरै रहे पनि यसलाई व्यवस्थापन गर्न भने सकिएको छैन । दलका घोषणा पत्रहरूमा पनि समृद्ध चितवन बनाइने भन्ने नारा छुट्ने गरेको छैन ।जिल्लाको विकास भन्नेबित्तिकै वातावरणमैत्री ठूलठूला उद्योगधन्दा गरेर नहुने भन्दै भट्टराईले ट्ेरडिङ हबको रूपमा अघि लग्दै एग्रो प्रोसेसिङ उद्योगमा जोड दिनुपर्ने बताए । पोल्ट्रीले राम्रो गरेको छ, यसलाई थप बढावा गर्नुपर्छ, उनले भने, केरा, माछा, तरकारी, दुग्ध व्यवसाय र मह उत्पादन सम्भावना बोकेका क्षेत्र हुन् । उनले पहाडी क्षेत्रमा चिउरी लगाएर अर्गानिक मह उत्पादन गर्न सकिने बताए ।शिक्षातर्फ कृषि तथा वन विश्वविद्यालय छ । आवासीय सुविधासहितका विद्यालयहरू स्थापना गरेर मेची महाकालीका विद्यार्थीलाई यहाँ पढ्न आउने वातावरण सिर्जना गर्नुपर्छ, उनले भने । त्यस्तै स्वाथ्यको क्षेत्रमा गुणस्तरीय सेवा उपलब्ध गराएर स्पेसिफिक डिजिज का लागि स्पेसिफिक अस्पतालका रूपमा जिल्लालाई विकास गर्नुपर्ने उनको सुझाव छ । नारायणी र राप्ती नदीको दुवैतर्फ तटबन्धन गरी त्यसलाई रिङरोडका रूपमा अघि ल्याउन सकिने भट्टराई बताउँछन् । यसले नदी नियन्त्रण मात्र नभई वन्यजन्तु बस्तीमा आउन कम हुन्छ । यस्तो ठाउँमा हरियाली पार्क बनाउन सकिने र अव्यवस्थित सुकुम्बासी बस्तीलाई व्यवस्थित बनाउन सकिन्छ । नेतृत्व तहमा रहेका पूर्वप्रधानमन्त्री, मन्त्री, पूर्वअर्थमन्त्री चुनावी मैदानमा भएकाले यी कुरा कार्यान्वयन गराउन दबाब दिन सकिने विभिन्न क्षेत्रसँग सम्बन्धितहरू बताउँछन् । समृद्धिको आधार मध्य सडक सञ्जाल एक हो, उद्योग वाणिज्य संघ चितवनका अध्यक्ष राजन गौतमले भने, भोट माग्ने क्रममा सडकका कुरा अघि आउँछन्, गाउँसहर सडक सञ्जालसँग नजोडिएसम्म समृद्धिको आधार सिर्जना हुँदैन । उनले नारायणगढमुग्लिन सडक चाँडोभन्दा चाँडो निर्माण पूरा गर्नुपर्ने बताए । शक्तिखोरमा औद्योगिक क्षेत्र निर्माण हुँदै छ, उनले भने, यसको तीव्र रूपमा निर्माण पूरा गर्नुपर्छ । चितवन केरा उत्पादक संघका अध्यक्ष विष्णुहरि पन्तका अनुसार २ हजार ६ सय ५० बिघा क्षेत्रफलमा केरा हुन्छ । ६ सय ३० जना किसानले केरा लगाउँदै आएका छन् । वार्षिक १ अर्बभन्दा बढीको केरा बिक्री हुन्छ । चितवनमा कृषि, स्वाथ्य, शिक्षाको मात्र सम्भावना छैन, पर्यटनको प्रशस्त सम्भावना छ, त्रिभुवन विश्वविद्यालय रामपुर क्याम्पसका सहप्राध्यापक डा कृष्ण काफ्लेले भने, यसलाई बलियो र दिगो बनाउनुपर्छ, जिल्लालाई समृद्ध बनाउने मुख्य आधार पर्यटन क्षेत्र पनि हो । उनका अनुसार बाटो राम्रो हुनासाथ भारतबाट आउने धार्मिक पर्यटकको संख्या बढ्नेछ । देवघाट, मौलाकालिका मन्दिरलाई धार्मिक पर्यटनको गन्तव्य बनाइनुपर्ने सुझाव उनको छ । दलका नारामा मात्र समृद्ध चितवन सीमित हुनुभएन, उनले भने, यसलाई कार्यान्वयन गराउन सबै एकजुट हुन जरुरी छ । शीर्ष नेता चुनावी मैदानमा भएकाले उनीहरूले समेत जिल्लामा आर्थिक हिसाबले कुनै क्षेत्रमा लगानी गर्नुपर्ने उनी बताउँछन् । जसले जिल्लामा लगानी गर्छ, उसलाई जिल्ला र आफ्नो व्यवसायको माया हुन्छ, उनले भने, त्यसपछि समृद्ध जिल्ला बनाउन अग्रसर हुन्छन् ।सबै क्षेत्र बलियो भएपछि जिल्ला समृद्ध बन्छ । जिल्लालाई समृद्ध बनाउने अर्को आधार हो माछापालन । यसमा आकर्षण बढ्दो छ । नेपाल मस्त्य व्यवसायी संघका केन्द्रीय अध्यक्ष अम्बिकाप्रसाद अधिकारी केरा र माछापालनमा जिल्लालाई आत्मनिर्भर बनाउन अघि सरे । केरा खेतीमा आकर्षण र सम्भावना बढेपछि उनले माछापालनमा हात हाले । यहाँ ८ सय बिघा क्षेत्रफलमा ६ सयभन्दा बढी किसानले माछा पालेका छन् । वार्षिक ४ हजार टन माछा तयार हुन्छ । ८ करोडको माछा बिक्री हुन्छ । समृद्धिको सूचकमध्ये कृषि एक हो, उनले भने, तर, प्लटिङले गर्दा जग्गा नासियो, खेतीयोग्य जमिन जोगाउन नसकिए समृद्धिको पहिलो आधार नासिनेछ । उनले मुखमा मात्र समृद्ध नभएर व्यवहारमा समेत समृद्ध जिल्ला बनाउन लागिपर्नुपर्ने बताए । त्यस्तै जिल्लामा तरकारी खेतीमा आकर्षण बढी छ । वार्षिक १ अर्बभन्दा बढीको तरकारी बिक्री हुन्छ । जिल्लामा ३ वटा निर्वाचन क्षेत्र छन् । ०६८ को जनगणनाअनुसार जिल्लाको जनसंख्या ५ लाख ७९ हजार ९ सय ८४ छ ।"
कांग्रेसद्वारा विकासको रोडम्याप जारी,"काठमाडौं घोषणापत्र जारी गरी निर्वाचनमा होमिएको नेपाली कांग्रेसले विकासको रोडम्याप भन्दै नयाँ दस्तावेज सार्वजनिक गरेको छ । कांग्रेसमा प्रवेश गरेर प्रचारप्रसारमा समेत जुटिरहेका व्यवसायी विनोद चौधरीको पहलमा उक्त रोडम्याप सार्वजनिक भएको हो । कांग्रेसको आर्थिक समृद्धि र विकास समन्वय उपसमितिका संयोजक विनोद चौधरीद्वारा जारी रोडम्यापमा सामाजिक र आर्थिक क्षेत्रमा गरिने सुधार उल्लेख छन् । विशेष आर्थिक क्षेत्रको विकास गरी औद्योगिक क्षेत्रको प्रवद्र्धन हुने दाबी चौधरीको छ । मुलुकभर सातवटा विशेष आर्थिक क्षेत्रको परिकल्पना गरिएको छ । त्यसमध्ये पिछडिएको प्रदेश नम्बर ७ लाई विशेष प्राथमिकतासहितको विशेष आर्थिक क्षेत्र (सेज) का रूपमा विकास गर्न सकिने रोडम्यापमा उल्लेख छ । हामीले यस्तो नीति अवलम्बन गर्न सक्यौं भने छोटो समयमा प्रदेश नम्बर ७ लाई नेपालको समृद्ध प्रदेश बनाउन सकिनेछ, रोडम्यापमा उल्लेख छ । गत वर्ष जारी भएको विशेष आर्थिक क्षेत्रसम्बन्धी ऐनले पर्खालभित्रको क्षेत्रलाई मात्र समेटेको छ । विशेषगरी चीन र भारतमा अवलम्बन गरिएको खुला सेजलाई यहाँ भित्र्याउन खोजिएको छ । पूरै प्रदेश वा सहरलाई विशेष आर्थिक क्षेत्रका रूपमा विकास गर्न खोजिएको छ । यससँगै अन्य लगानी भित्र्याएर १० प्रतिशतसम्मको आर्थिक वृद्धि आवश्यक रहेको उपसमितिको भनाइ छ । कम्तीमा ७ देखि १० प्रतिशतको आर्थिक वृद्धिदर हासिल गर्न करिब १० खर्ब रुपैयाँ थप लगानी गर्नु आवश्यक छ, रोडम्यापमा छ । निजी क्षेत्रमैत्री नभएका कानुनलाई प्रतिस्थापन गरी नयाँ ल्याउनुपर्ने पनि उपसमितको ठहर छ । संस्थान निजीकरणमा जाँदा भएको सम्झौताअनुसार काम नभए सरकारले उक्त सम्पत्ति फिर्ता लिनुपर्ने रोडम्यापमा उल्लेख छ । स्टार्ट अप फन्ड, ईकमर्स, सहकारी र लघुवित्तजस्ता विषयलाई पनि प्रोत्साहन गरिने रोडम्याप छ । जलविद्युत्, पर्यटनलगायतका क्षेत्रलाई पनि महत्त्व दिइएको छ ।"
पुरानालाई नयाँको चुनौती,"विकास खोइ ? जिल्लाको विकासका लागि यहाँका नेता एक ठाउँमा कहिल्यै उभिएनन् । एकताका पूर्वसांसद पुरुषोत्तम पौडेलको पहलमा कोठे बैठक र प्रदेश २ को सांसदहरूको सामूहिक छलफल भए पनि त्यसले गति लिएन । थुप्रै सम्भावना रहे पनि प्रदेश २ को यो जिल्ला विकासमा निकै पछाडि छ । तराई मधेसकाठमाडौं जोड्ने फास्ट ट्रयाक, दोस्रो अन्तर्राष्ट्रिय निजगढ विमानस्थल, विशेष आर्थिक क्षेत्र (सेज), तथा समग्र उद्योगको ९० प्रतिशत हिस्सा ओगटेको यो जिल्लामा प्रचुर सम्भावना हुँदाहुँदै पनि फड्को मार्न सकेको छैन । यसबाहेक जिल्लामा पुरातात्त्विक र ऐतिहासिक स्थल सिम्रौनगढ छ । धार्मिक तथा पर्यटकीय दृष्टिकोणले रमणीय पर्सा निकुञ्ज र महागढीमाई छ । यो ठाउँ राजधानीसित सोझै सम्पर्कमा छ । तर राजनीतिक अस्थितरताको मारमा परेको छ । जिल्लाका उम्मेदवारले यो ठाउँको विकास र समृद्धिको मुद्दालाई पटकपटक चुनावी मुद्दा बनाए पनि विकास भने हुन नसकेको गुनासो यस क्षेत्रका बुद्धिजीवीको छ । केन्द्रीय राजनीतिको अस्थिरतासँगै स्थानीय नेताले विकासको ठोस एजेन्डा पहिल्याउन नसक्दा बारावासीले दु:ख पाएको गुनासो गर्छन्, उपप्राध्यापक प्रेम ढुंगेल । उम्मेदवारहरू आर्थिक समृद्धिको नारा लिएर भोट मागिरहेका छन् । पटकपटकको आन्दोलनबाट आजित मतदाता भने फास्ट ट्रयाक, निजगढ अन्तर्राष्ट्रिय विमानस्थल र विशेष आर्थिक क्षेत्र सेज निर्माणको पर्खाइमा छन् । पटकपटकको आन्दोलनकै कारण आफ्नो जिल्ला निकै पछाडि परिसकेको भन्दै स्थानीय कृष्णकुमार कर्णले नेताहरूले विकास नभई भोटको राजनीति मात्रै गरेको गुनासो गरे । चुनाव प्रचारका क्रममा नेताहरूले दिएको आश्वासनप्रति निजी क्षेत्र पनि उत्साही छैन । विकासको प्रक्रिया अन्योलमै रहेको बताउँछन्, उद्योग वाणिज्य संघ बाराका पूर्वअध्यक्ष शिवनाथ शर्मा । भारतसँग जोडिएको मुख्य व्यापारिक नाका र समग्र उद्योगको ९० प्रतिशत हिस्सा ओगेटेको जिल्लामा राजनीतिक स्थायित्व प्रमुख चुनौती रहेको शर्माले बताए ।"
बबई कटान मुख्य मुद्दा,"मैनापोखर (बर्दिया) मानपुर गाउँका ७१ वर्षीय छेदाप्रसाद थारूले हरेक चुनावमा एमाले उपाध्यक्ष वामदेव गौतमलाई भोट दिँदै आएका छन् । आफ्ना सांसद गृहमन्त्री र उपप्रधानमन्त्री हुँदा उनी खुसी पनि भए । ०५२ सालमा बबई सिँचाइ आयोजनाले गति लिएपछि छेदालाई बर्दियाको मुहार छिट्टै फेरिने आशा जाग्यो । तर, बितेको दुई दशकमा बबईबाहेक अर्को आसलाग्दो आयोजना आएन । गाउँका बाटा उस्तै छन् । युवाले काम नपाएर बिदेसिनुपरेको छ, उनले गुनासो सुनाए, अन्नको भण्डार भन्छन् । किसानले चाहिएको बेला मल र बीउसमेत पाउँदैनन् । ०७० को संविधानसभा निर्वाचनमा वामदेवले बर्दिया र प्यूठानका दुई क्षेत्रबाट चुनाव जिते । बर्दिया १ लाई छाडेर उनले प्यूठान १ रोजेकोमा पनि छेदाको चित्तदुखाइ छ । अधिकांश मतदाता पूर्वसांसदप्रति सन्तुष्ट छैनन् । दुईवटा संविधानसभामा प्रत्यक्ष र समानुपातिकबाट आधा दर्जन सांसद भए । तर, उनीहरूले चुनाव जितेपछि फर्केर नआउने चरित्र देखाएको लल्लु चौधरी बताउँछन् । चुनावका बेला साख्खै हुन्छन्, उनले भने, चुनाव सकिएपछि कसैले चिन्दैन । फेरि चुनाव नआउँदासम्म फर्केर पनि आउँदैनन् । मतदाताका माग ठूला छैनन् । उनीहरू गाउँका सडक स्तरोन्नति र कालोपत्रे भएको देख्न चाहन्छन् । बबई सिँचाइ आयोजनाका नहरहरू दक्षिणी भेगका शान्तिपुर र डाँफेसम्म पुर्याउन, नालाहरूमा पुल र मानखोलाको दीर्घकालीन तटबन्ध छिटो बनोस् भन्ने उनीहरूको माग छ । अरू त हामीलाई के चाहियो र ? ५६ वर्षीया सुखई थारूले भनिन्, गरिबको दु:ख देख्ने सांसद हुनुपर्यो । वाम गठबन्धनबाट प्रतिनिधिसभा सदस्य उम्मेदवार गौतमसँग यसपटक कांग्रेस जिल्ला सभापति एवं सिँचाइमन्त्री सञ्जय गौतमले प्रतिस्पर्धा गर्दैछन् । बर्दियाको राजनीतिक वृत्तमा चर्चित दुई गौतम पहिलोपल्ट आमनेसामने भएका हुन् । मन्त्री गौतम ०७० को संविधानसभा निर्वाचनमा तत्कालीन बर्दिया २ बाट विजयी भएका थिए । तीन निर्वाचन क्षेत्रबाट दुईमा खुम्च्याइएको बर्दियामा सदरमुकाम गुलरिया र बाँसगढी नगरपालिका, बढैयाताल गाउँपालिका तथा बारबर्दियाका ३ वटा वडा मिलाएर क्षेत्र नं १ बनाइएको छ । मतदाता संख्या १ लाख ३९ हजार ३ सय ६२ छ । भर्खरै सम्पन्न स्थानीय निर्वाचनमा यो क्षेत्रमा एमाले पहिलो, माओवादी केन्द्र दोस्रो र कांग्रेस तेस्रो भए । स्थानीय निर्वाचनमा एमालेमाओवादीले प्राप्त गरेको मत कांग्रेसको भन्दा दोब्बर छ । वाम गठबन्धनका पार्टीहरूले ५५ हजार ७ सय १२ मत ल्याएका थिए भने कांग्रेस र फोरम लोकतान्त्रिकले २७ हजार ७ सय ७० मत पाए । यसैलाई आधार मानेर गठबन्धन उम्मेदवार एमाले उपाध्यक्ष गौतम चुनाव जित्नेमा ढुक्क रहेको दाबी गर्छन् । अब वाम गठबन्धनको सरकार बन्ने भएकाले पक्की तटबन्ध, हरेक ठाउँमा सिँचाइ सुविधा, चार लेनको हुलाकी सडक र पूर्वपश्चिम राजमार्गलाई ६ लेन बनाउने गरी प्रचारप्रसार अभियानलाई तीव्रता दिएको उनले बताए । बर्दियालाई तराईको सबैभन्दा विकसित जिल्ला बनाउने मेरो योजना छ, गौतमले भने, राष्ट्रिय गौरवको आयोजना बबई सिँचाइ मेरो पहलमा अघि बढेको हो । म नै पूरा गर्छु । ०४८ सालयताका सबै निर्वाचनमा प्रत्याशी रहेका गौतम ०५६ र ०६४ को निर्वाचनबाहेक विजयी हुँदै आएका छन् । कांग्रेस उम्मेदवार गौतम पनि आक्रामक प्रचार कार्यक्रमसहित गाउँ पुगेका छन् । घरदैलो र कोणसभामा देखिएको समर्थनले आफू उत्साही भएको उनले बताए । स्थानीय चुनावको भोटले अहिले हारजित हुने हैन, उनले भने, जनता कसैका पेवा हैनन् । मैले सकेसम्म जनताको सेवा गरेको छु । त्यसैले आशावादी छु । मुख्य प्रतिस्पर्धी उनीहरूले यसपटकको निर्वाचनमा सदरमुकाम गुलरियालाई बबई नदीबाट जोगाउन पक्की तटबन्ध बनाउने प्रतिबद्धतालाई जोडतोडले प्रचारमा ल्याएका छन् । उनीहरूले मुख्य चुनावी मुद्दा सदरमुकाम बचाउ बनाएका छन् । नदी कटान र बाढीबाट जोगाउन घोषणापत्रमा वर्षांैदेखि उल्लेख गरिए पनि उम्मेदवारहरूले नै उच्च महत्त्व दिएको पहिलोपल्ट हो । एमाले उम्मेदवार गौतमले पाँच वर्षभित्र बबई नदीमा जापानी सहयोग नियोग जाइकाले बनाएको गुरुयोजनाअनुसारै काम पूरा गर्ने गरी लागिपर्ने बताए । कांग्रेस उम्मेदवार गौतम नदी कटान समस्या समाधान गर्न बबई, भादा र ओराही नदी व्यवस्थापन कार्यालय आफ्नै पहलमा स्थापना भएको दाबी गर्दै स्थायी समाधानका लागि लाग्ने बताउँछन् । उनले भने, तीन वर्षभित्र पक्की तटबन्ध बनाउने प्रतिबद्धतासहित चुनावी अभियानमा लागेको छु । बबई नदीको बाढीले सदरमुकाम गुलरियासहित तटीय क्षेत्रका बासिन्दा बर्सेनि जोखिममा पर्दै आएका छन् । नदी कटानको मारमा गुलरियानेपालगन्ज सडक खण्ड पनि परेको छ । विभिन्न राजनीतिक दलका उम्मेदवारले वर्षौंदेखि बबई नदी कटान नियन्त्रणलाई आफ्नो चुनावी मुद्दा बनाए पनि स्थायी समाधान भएको छैन । मैदानमा दुई मन्त्रीजिल्लाको निर्वाचन क्षेत्र २ मा प्रतिनिधिसभातर्फ दुई मन्त्रीबीच प्रतिस्पर्धा हुँदै छ । लोकतान्त्रिक गठबन्धनबाट भूमिसुधार मन्त्री गोपाल दहित र वाम गठबन्धनबाट बिनाविभागीय मन्त्री सन्तकुमार थारू एकअर्कालाई पछि पार्ने होडमा छन् । दहित कांग्रेस तथा थारू माओवादी केन्द्रका उम्मेदवार हुन् ।स्थानीय निर्वाचनको परिणाम वाम गठबन्धनको पक्षमा रहेकाले यो चुनाव पनि आफैंले जित्ने थारू बताउँछन् । दहित भने आफू सधैं यस क्षेत्रका मतदातालाई सुखदु:खमा साथ दिँदै आएकाले आफैंलाई जिताउने दाबी गर्छन् । यहाँ ०४८, ०५१ सालमा एमाले र ०५६ सालमा एमाले विभाजनपछि कांग्रेसका खेमराज भट्ट मयालु निर्वाचित भएका थिए । ०६४ र ०७० सालमा भने माओवादी केन्द्रले जितेको छ । भट्ट अहिले वाम गठबन्धनमा छन् । स्थानीय निर्वाचनमा क्षेत्र २ का २८ वडाबाट माओवादी केन्द्रले ३१ हजार १ सय ४६ मत पाएको थियो । कांग्रेसले २७ हजार ७ सय २२, एमालेले २२ हजार ९ सय ८४, फोरम लोकतान्त्रिकले ३ हजार ५ सय ८६ र राप्रपाले १ हजार ८ सय १६ मत ल्याएका थिए । लोकतान्त्रिक गठबन्धन उम्मेदवार दहितले वामपन्थीले पटकपटक निर्वाचन जिते पनि यस क्षेत्रको विकास गर्न नसकेको आरोप लगाउँछन् । उनका प्रतिस्पर्धी थारू भने वाम गठबन्धन निकै बलियो भएकाले पनि लालकिल्ला कुनै हालतमा नभत्किने दाबी गर्छन् । ५२ प्रतिशत थारू समुदायको जनसंख्या रहेको यस क्षेत्रमा दुबैका बीच कडा प्रतिस्पर्धा हुने आकलन छ ।"
मैदानमा बौद्धिक नेता,"कञ्चनपुर कञ्चनपुर क्षेत्र ३ को चुनावी होडबाजी चर्चाको विषय बनेको छ । वाम र लोकतान्त्रिक दुवै गठबन्धनबाट दुई बौद्धिक नेता मैदानमा उत्रिएकाले कडा प्रतिस्पर्धाको अनुमान छ । कञ्चनपुरमा सबैभन्दा कडा र रोचक भिडन्त क्षेत्र ३ मै छ, राजनीतिशास्त्रका प्राध्यापक डा टेकराज पन्तले भने, युवा र बौद्धिक नेता भएकाले मतदाताले दुवै जनालाई उत्तिकै रुचाएका छन् ।लोकतान्त्रिक गठबन्धनबाट कांग्रेसका रमेश लेखक र वाम गठबन्धनबाट एमालेका डा दीपकप्रकाश भट्टबीच कडा टक्कर छ । दुवै जना सभासमारोहमा भाग लिन महाकाली नगरपालिकाको कुतियाकभरदेखि भीमदत्त नगरपालिकाको खल्ला मसेट्टीसम्म पुगिरहेका छन् । दुवैको एजेन्डा विकास दुईपटक प्रत्यक्ष र एकपटक समानुपातिक गरी लामो संसदीय अनुभव संगालेका कांग्रेस नेता लेखक आफूले गरेका विकास निर्माणका आधारमा यस क्षेत्रका जनताले सहजै जिताउने विश्वासमा छन् । महाकाली किनारमा तटबन्ध निर्माण र पक्की पुल बनाउने योजना आफ्नै पहलमा कार्यान्वयन हुने अवस्थामा पुगेकाले बाँकी काम सम्पन्न गर्न पनि मतदाताले आफूलाई जिताउने उनको दाबी छ ।दोधारा चाँदनी क्षेत्रमा जहिल्यै बाढीको समस्या थियो, उनले भने, तर अहिले उक्त समस्या केही हदसम्म टरेको छ, अहिले पनि जोगबुढा नदीमा तटबन्ध निर्माणको काम भइरहेको छ । उनले आफू सांसद र मन्त्री हुँदा यस क्षेत्रका लागि गरेका विकास निर्माणका कामका आधारमा यहाँका बासिन्दाले रुचाएको बताए । उनले दोधारा चाँदनीमा सुक्खा बन्दरगाह निर्माण, ब्रह्मदेवतिंकर सडक निर्माण र महाकालीको पक्की पुल समयमै सम्पन्न गराउने चुनावी एजेन्डा अघि सारेका छन् ।शान्ति प्रक्रियाको अभिन्न अंगका रूपमा रहेको सेना समायोजना समितिको सदस्य भई काम गरेको र पार्टीको केन्द्रीय विदेश विभागका सदस्यसमेत रहेका एमाले नेता भट्ट आफ्नो पार्टीले यस क्षेत्रमा ल्याएका विकास निर्माणको योजनाका कारण जित पक्का भएको बताउँछन् । उनले वाम गठबन्धनका कारण पनि आफूले जित्ने निश्चित भएको बताए ।गठबन्धनसँगै विगतमा एमालेले ल्याएका योजनाका कारण मतदाताले रुचाएका छन्, उनले भने, अहिलेसम्म कुनै पनि महत्त्वपूर्ण सार्वजनिक पदमा नबसेकाले मतदाताको गुनासो पनि नरहेका कारण मेरो जित निश्चित छ । उनले विगतमा दोधारा चाँदनीको कुतियाभरदेखि कालापानीसम्म पैदल मार्च गरेकाले पनि यस क्षेत्रका मतदातामाझ भिजेको बताए । उनले दोधारा चाँदनीमा सुख्खा बन्दरगाह, ब्रह्मदेवतिंकर सडक निर्माण, मझगाउँ विमानस्थल सञ्चालन, घाडीघाँच क्षेत्रका खोलानालाको व्यवस्थापन र महाकाली सिँचाइ आयोजनाको काम चाँडो सम्पन्न गराउने एजेन्डा अघि सारेका छन् ।८७ हजार १ सय २२ मतदाता रहेको क्षेत्र ३ मा दोधारा चाँदनी, महाकाली नगरपालिका, भीमदत्त नगरपालिका र वेदकोट नगरपालिका ८ नं वडा समावेश छन् । दुवै उम्मेदवार महाकालीवारिका भएका कारण उनीहरूका लागि दोधारा चाँदनी निर्णायक हुने देखिन्छ । त्यही भएर दुवै उम्मेदवार उक्त क्षेत्रमा बढी केन्द्रित छन् । दोधरा चाँदनीको मत तान्न दुवै गठबन्धनले प्रदेशसभामा महाकाली नगरपालिकाकै स्थानीयलाई उम्मेदवार बनाएका छन् । प्रदेशसभा क्षेत्र (ख) मा लोकतान्त्रिक गठबन्धनबाट कांग्रेसका वेलबहादुर राना र वाम गठबन्धनबाट माओवादी केन्द्रका मानबहादुर सुनार उम्मेदार छन् । भीमदत्त नगरपालिका र वेदकोट ८ मा प्रदेश ७ का पहाडी जिल्लाबाट बसाइँ सरी आएकाहरूको बाहुल्य छ । महाकाली नगरपालिकामा प्रदेश ७ का पहाडी जिल्लासँगै कर्णालीपारिबाट आएकाहरूको बाहुल्य छ ।"
राज्यमन्त्रीलाई कमान्डर को टक्कर,"सुर्खेत जिल्लामा क्षेत्र २ को प्रदेशसभा ख को चुनावी प्रतिस्पर्धाप्रति सर्वाधिक चासो देखिएको छ । यहा बहालवाला राज्यमन्त्री र माओवादी नेताबीच प्रतिस्पर्धा हुँदै छ । सूचना तथा सञ्चार राज्यमन्त्री तप्तबहादुर विष्टलाई वाम गठबन्धनका तर्फबाट माओवादी केन्द्रका पोलिटब्युरो सदस्य विन्दमान विष्टले चुनौती दिँदै छन् । मतदातासँग घरदैलो भेटघाट गर्ने क्रममा साबिकको तातापानी गाविस पुगेका राज्यमन्त्री विष्टले वाम गठबन्धनले आफूलाई केही असर नपर्ने दाबी गरे । एमाले र माओवादीकै कार्यकर्ताबाट मलाई राम्रै भोट आउँछ । माथि केन्द्रमा नेता मिल्दैमा केही फरक पर्दैन, उनले भने, प्रतिस्पर्धीको तुलनामा म हेभिवेट उम्मेदवार हँु, सजिलै जित्छु । उनले प्रदेश ६ को मुख्यमन्त्रीको दाबेदारका रूपमा आफूलाई मत मागिरहेका छन् । दुई दशक जिल्ला पार्टी सभापति भएका विष्ट पश्चिम सुर्खेतमा कांग्रेसभित्र बलियो सांगठनिक पकड भएका नेता मानिन्छन् । उनी ०४९५४ मा जिविसको उपसभापति र २०७० को दोस्रो संविधानसभा निर्वाचनमा यसै क्षेत्रबाट सभासद विजयी भएका थिए । राज्यमन्त्री विष्टसँग प्रतिस्पर्धामा उत्रेका वाम गठबन्धनका उम्मेदवार विष्ट जनयुद्ध का बेला ३० जना कैदीबन्दीसहित जेलब्रेक गरेका कारण चर्चामा आएका थिए । ०५८ माघ २ गतेको यही घटनाले उनलाई विद्यार्थी संगठनमाझ चर्चित बनायो । अखिल (क्रान्तिकारी) का तत्कालीन जिल्ला अध्यक्ष उनलाई ०५७ साल भदौमा पक्राउ गरी सुर्खेत कारागार चलान गरिएको थियो । अखिल (क्रान्तिकारी) का पूर्वमहासचिव रहेका विन्दमानले ०५५ बाट पार्टी राजनीति सुरु गरेका हुन् । उनले पश्चिम सुर्खेत विकासमा निकै पछाडि परेकाले जनताले नयाँ नेतृत्व खोजेको बताए । विकासमा धेरै पछाडि पर्यो । कर्णालीजस्तै विकट छ । जनताले फेरि पनि तिनै नेतालाई जिताउँदैनन्, उनले भने ।"
पारस र ज्ञानेन्द्रले केन्यासँग नखेल्ने,"काठमाडौं (कास) नियमित कप्तान पारस खड्का र उपकप्तान ज्ञानेन्द्र मल्लबिनै नेपालले आइतबार यूएईको अबुधाबीमा केन्यासँग अभ्यास खेल खेल्ने भएको छ । यूएईसँग हुने विश्व क्रिकेट लिग च्याम्पियनसिपको खेलअघि नेपालको यो अन्तिम अभ्यास खेल हो । शुक्रबार पहिलो अभ्यास खेलमा अमेरिकासँग ८९ रनमै अलआउट हुँदै नेपालले ५ विकेटको पराजय भोगेको थियो । पारस र ज्ञानेन्द्रसहित शक्ति गौचन, विनोद भण्डारी र करण केसी अमेरिकासँग खेलेका थिएनन् । केन्याले अमेरिकासँग शनिबार भएको अभ्यास खेल ४ विकेटले जितेको थियो । अमेरिकालाई ६३ रनमा अलआउट गरी केन्याले २३ औं ओभरमा खेल जितेको हो ।प्रशिक्षक जगत टमाटाले नयाँ खेलाडीलाई मौका दिन लगातार दोस्रो खेलमा पनि पारस र ज्ञानेन्द्रलाई नखेलाउन लागिएको जनाएका छन् । १४ सदस्यीय नेपाली टोलीमा दुई अतिरिक्त खेलाडी अनिल शाह र कुशल भुर्तेल पनि रहेका छन् । अन्तिम टोलीमा नरहेका कारण यी दुईले यूएईसँग च्याम्पियनसिपको खेल खेल्ने छैनन् । हामीले पछिको हेरेर अहिले सबै नयाँ खेलाडीलाई मौका दिइरहेका छौं, उनीहरूले पछि यस्तो अभ्यास खेल खेल्ने मौका कमै पाउँछन् । त्यसैले जति हुन्छ उनीहरूलाई मौका दिएका हौं, टमाटाले यूएईबाट कान्तिपुरसँग पारस र ज्ञानेन्द्रलाई कुनै चोट नलागेको बताउँदै भने, पछिसम्म टिमलाई बलियो बनाउन नयाँ ओपनरलाई मौका दिइरहेका छौं ।नेपाली टिम बुधबार यूएई गएको हो । सोमबारको अभ्यास सत्रमा बलले घुँडामा लागेपछि पारस मंगलबारको फिटनेस सत्रमा ज्ञानेन्द्रसँगै अनुपस्थित थिए । प्रशिक्षक टमाटाका अनुसार दिलीप नाथ र सागर पुनले केन्यासँग नेपालको ब्याटिङ सुरुआत गर्नेछ । चैतमा नेपालले केन्यासँग कीर्तिपुरमा च्याम्पियनसिपको दुई खेल खेलेको थियो । त्यसको पहिलो खेल केन्याले ५ विकेटले जित्यो । दोस्रो खेलमा नेपाल ७ विकेटले विजयी भयो ।"
हाजार्ड चम्कँदा चेल्सीको सान,लन्डन (एएफपी) इडेन हाजार्डको उत्कृष्ट प्रदर्शनमा चेल्सीले एक गोलले पछाडि परेको स्थिति उल्टाउँदै न्युकासललाई ३१ ले पराजित गरेको छ । इंग्लिस प्रिमियर लिगअन्तर्गत शनिबार घरेलु मैदानमा चेल्सी १२ औं मिनेटमा पछाडि पर्यो । चेल्सीका डिफेन्सले क्लियर गर्न नसकेको बलमा डाइट गेलले सहजै गोल गरे । चेल्सीले त्यसको ८ मिनेट नबित्दै बराबरी गोल फर्कायो । हाजार्डको हाफ भली मैदानमा लाग्दै दोस्रो पोस्टमा छिरेको थियो । पहिलो हाफमै अल्भारो मोराटाले भिक्टर मोसेसको क्रस सदुपयोग गर्दै गोल गरेपछि चेल्सीले अग्रता लियो । दोस्रो हाफमा म्याट रिचीले मोसेसलाई पेनाल्टी क्षेत्रभित्र लडाएपछि चेल्सीले पेनाल्टी पायो । हाजार्डले पेनाल्टीमा गोल गर्दै चेल्सीको जित पक्का गरे ।युभेन्ट्सको जितनेपल्स गोन्जालो हिगुइनले आफ्नै पूर्व क्लबमाथि निर्णायक गोल गरेपछि इटालियन सिरी ए मा युभेन्ट्सले शनिबार राति नेपोलीलाई १० ले हराएको छ । अर्जेन्टिनी २९ वर्षीय फरवार्डले पाउलो डिबालाको पासमा १२ औं मिनेटमा खेलको एकमात्र गोल गरे । यस हारपछि लिगमा नेपोलीको अपराजित यात्रामा पनि पूर्णविराम लागेको छ । यस्तै युभेन्ट्सले शीर्षस्थानको नेपोलीसँगको दूरी पनि एक अंकमा छोटयाएको छ । हिगुइन यसै साता मात्र सामान्य शल्यक्रियाबाट गुज्रेको हँुदा उनले खेल्नेमा शंका गरिएको थियो । जितपछि युभेन्ट्ससँग १५ खेलबाट ३७ अंक भयो । टोली दोस्रो स्थानमा छ । नेपोलीसँग ३८ अंक छ । अर्को खेलमा एएस रोमाले स्पाल २०१३ लाई ३१ ले हरायो । रोमा ३४ अंकमा चौथो स्थानमा छ ।
बार्सिलोना बराबर,म्याड्रिड (एएफपी) स्पेनिस लिगमा शीर्ष टोली बार्सिलोना घरेलु मैदानमा सेल्टा भिगोसँग शनिबार २२ को बराबरीमा रोकिएपछि अंक बाँड्न बाध्य भयो । इयागो आस्पासले सेल्टालाई सुरुआती अग्रता दिलाए पनि लियोनल मेसी र लुइस सुआरेजको गोलसँगै बार्सिलोनाले अग्रता लियो । दोस्रो हाफमा म्याक्सिमिलियानो लोपेजले बराबरी गोल गर्दै पाहुना टोलीलाई एक अंक दिलाए ।
विराटको ५ हजार रन पूरा,नयाँ दिल्ली (एएफपी) कप्तान विराट कोहलीले नटआउट १ सय ५६ रन बनाएपछि भारतले श्रीलंकाविरुद्धको तेस्रो टेस्टको पहिलो दिन ४ विकेट गुमाई ३ सय ७४ रन बनाएको छ । श्रीलंकाली बलरका लागि खराब साबित भएको दिन कोहलीले टेस्ट क्रिकेटमा व्यक्तिगत ५ हजार रन पूरा गरे । श्रीलंका तीन टेस्टको सिरिजमा १० ले पछाडि छ । पाहुना टिमलाई अझ धक्का पुर्याउन मुरली विजयले पनि १ सय ५५ रन बनाए । फिरोज साह कोटला मैदानमा दिनको खेल सकिँदा कोहलीलाई क्रिजमा साथ दिएका रोहित शर्माले ६ रन बटुलेका छन् । कोहली र विजयले तेस्रो विकेटमा २ सय ८३ रन जोडे । भारतले बिहानी सत्रमा दुई विकेट गुमाएयता उनीहरूले विशाल साझेदारी गरेका हुन् । बायाँहाते रिस्टस्पिनर लक्सन सान्डाकनले २ विकेट लिँदै पाहुना टिमका लागि केही सुदृढ बलिङ गरे । उनले विजयको बहुमूल्य विकेट पनि लिए । विजय स्टम्पिङ भए र यसका लागि थर्ड अम्पायरको निर्णय आवश्यक परेको थियो । विजयको ब्याकफुटले झिनो अन्तरले लाइन छोएको देखिएको थियो । भारतका लागि अजिन्क्या रहानेको खराब लय भने कायम रह्यो । उनी पनि स्टम्पिङ भए । उनले ५ बलमा एक रनमात्र बनाए । नागपुरमा भएको दोस्रो टेस्टमा उत्कृष्ट २ सय १३ रन बनाएका कोहलीले नयाँ दिल्लीमा भने आफ्नो २० औं टेस्ट शतक पूरा गरे । दिल्लीमा जन्मेका स्टारले दिलरुवान परेराको बलमा चिया सेसनपछि एक रन बटुले र आफ्नो घरेलु मैदानमा पहिलो टेस्ट शतक पनि बनाए । उनको यस उपलब्धिपछि घरेलु दर्शकमाझ खुसीयाली छाएको थियो । उनको इनिङ्समा १६ चौका सामेल थियो । उनले ५ हजार रन पूरा गर्न ६३ टेस्ट खेलेका छन् । कोहली तीन टेस्टको सिरिजमा लगातार शतक बनाउने पहिलो कप्तान पनि भएका छन् । विजयले पनि सिरिजमा लगातार दोस्रो शतक बनाए ।उनी आफ्ना कप्तानको प्रदर्शनबाट प्रभावित देखिन्थे । नागपुरमा उनले १ सय २८ रनको योगदान दिएका थिए । यसअघि दिलरुवान परेराले सय टेस्ट क्याप जिते । उनले २३ रन बनाएका शिखर धवनलाई पेभेलियन पठाए । उनी २५ टेस्टमा सबैभन्दा चाँडै सय विकेट लिने पहिलो श्रीलंकाली तीव्र बलर पनि हुन् । दिनमा आउट हुने अर्को ब्याट्सम्यान चेतेश्वर पुजारा भने पेसम्यान लहिरू गामागेको सिकार बने । भारत कीर्तिमान लगातार नवौं टेस्ट सिरिज जित्ने संघारमा छ ।
करियरलाई फेका कप,काठमाडौं (कास) करियर बिल्डिङ एकेडेमीले १२ औं फेका कप अन्तरस्कुल छात्र फुटबलमा लगातार दोस्रो पटक जितेको छ । शनिबार फाइनलमा करियरले गोल्डेनबडलाई टाइब्रेकरमा ४३ ले पराजित गर्दै उपाधि रक्षा गरेको हो ।गोल्डेनका उमेश खत्री उत्कृष्ट खेलाडी भए । हाइली क्रिएटिभका नीरज कार्की (७) सर्वाधिक गोलकर्ता बने ।
बास्केटबल फाइनल आज,काठमाडौं (कास) सीसीआरसी र गोल्डेनगेट कलेज दोस्रो रोजबड उपत्यकाव्यापी अन्तरकलेज बास्केटबलको ब्वाइजतर्फ फाइनल पुगेका छन् । शनिबार सेमिफाइनलमा सीसीआरसीले ट्रिनिटीलाई ६५२९ स्कोरले हरायो । टोलीका रोजेश खनालले २४ स्कोर जोडे । गोल्डेनगेटले टाइम्सलाई ७०६२ ले हराउँदा अभिषेक सिंहले ३० स्कोर गरे । गल्र्समा साइपाल र जेनियर कलेज फाइनल भिड्ने छन् । फाइनल आइतबार हुनेछ ।
आर्यन र रायनालाई स्वर्ण,"काठमाडौं (कास) आर्यन गिरी र रायना शाहले हेम्स सबजुनियर लनटेनिसको यू१२ सिंगलमा शनिबार स्वर्ण जितेका छन् । हेम्स टेनिस एकेडेमीद्वारा आयोजित प्रतियोगिताको ब्वाइज फाइनलमा आर्यनले आरभसम्राट हाडालाई ६४, ७५ ले र गल्र्समा रायनाले ईशाश्री शाहलाई ६४, ६१ ले हराए । यू१० ब्वाइज सिंगलको फाइनलमा भने आरभले फाइनलमा प्रणव मानन्धरलाई ४०, ४२ ले हराए । गल्र्समा रोशनी लिम्बू विजेता भइन् ।"
मनीष र सरोज फाइनलमा,काठमाडौं (कास) व्यावसायिक बक्सिङ प्रतियोगिता च्याम्प अफ द च्याम्पियन्स को उपाधि भिडन्तमा मनीष डंगोल र सरोज सेवा भिड्ने भएका छन् । शनिबार म्याक्स बक्सिङ प्रोमोसन र डान्सिङ याकको संयुक्त आयोजनामा जारी प्रतियोगिताको सेमिफाइनलमा मनीषले सुरेन्द्र कार्कीलाई अंकका आधारमा हराए । अर्को सेमिफाइनलमा सरोजले यादव थापालाई दोस्रो चरणमै नकआउट हाने । फाइनल माघ १८ मा हुनेछ ।
अलकोजलाई म्याग्दी कप,म्याग्दी (कास) संयुक्त अरब इमिरेट्स (यूएई) को अलकोज मैदानमा शनिबार तेस्रो म्याग्दी कप भलिबलको उपाधि नेपाल स्पोटर््स क्लब अलकोजले जितेको छ । म्याग्दी प्रवासी नेपाली संघ (मोना) यूएईले आयोजना गरेको स्पर्धामा नेपाल स्पोर्ट्स क्लब जेब्लाली दोस्रो भयो ।
विश्वकप २०१८ समीकरण,"सम्भवत: विश्वकपको सबैभन्दा खुला समूह यो नै हो । छनोटमा आठ खेल जितेको पोल्यान्ड समूहको शीर्ष वरीयताको टोली हो । रोबर्ट लेवान्डोवस्कीले छनोटमा १६ गोल गर्दै इतिहास नै रचे । तर, साडियो माने, एम्बाए नियाङ र किटा बाल्डेको उपस्थितिले सेनेगलको आक्रमण निकै उत्कृष्ट बनेको छ । कोलम्बिया पनि पछिल्लो विश्वकपमा क्वाटरफाइनलसम्म तय गरेको यात्रा सुधार्ने दाउमा हुनेछ । एसियाको पावरहाउस जापानका खेलाडीले व्यावसायिक लिगमा खासै प्रदर्शन गर्न नसके पनि राष्ट्रिय टोलीमा भने खेलेका छन् । केइसुके होन्डा, सिन्जी कागावा र सिन्जी ओकाजाकीले विश्वकपमा उत्कृष्ट प्रदर्शन गरे जापानको पनि अर्को चरणमा जाने सम्भावना रहनेछ ।दोस्रो चरणमा पुग्ने सम्भावित टोली कोलम्बिया, सेनेगल एजेन्सीको सहयोगमा"
पृथ्वीलाई पेप्सी ओपन गल्फ,काठमाडौं (कास) स्क्र्याच ह्यान्डीक्यापका पृथ्वी मल्लले दोस्रो पेप्सी ओपन गल्फको उपाधि जितेका छन् । गोकर्ण गल्फ क्लबमा शनिबार आयोजित प्रतियोगितामा पृथ्वीले काउन्टब्याकमा विजयबहादुर श्रेष्ठलाई पछि पार्दै उपाधि जिते । दुवैले समान ३७ अंक जोडेका थिए । १३ ह्यान्डीक्यापका विजयले अन्तिम ६ होलमा ९ स्कोर गर्दा पृथ्वीले ११ स्कोर गरेका थिए । ग्रसतर्फ पनि उपाधि हकदार रहेका पृथ्वीले एक खेलाडी एक उपाधि का कारण उक्त उपाधि ३५ अंक जोडेका टासी छिरिङलाई सुम्पनुपर्यो ।टासीले ४ बर्डी प्रहार गर्दै मस्ट बर्डिजको उपाधि हात पारे । रेखा घिमिरेले ३२ अंक जोड्दै महिलातर्फको उपाधि जितिन् । ६० वर्षमाथि सिनियर खेलाडीको उपाधि ३४ अंक जोडेका गोपाल चित्रकारले जिते । जुनियरतर्फ २४ अंक जोडेका सदभाव आचार्य विजयी रहे । पवित्रकुमार कार्कीले क्लोजेस्ट टु द पिन जित्दा फुन्सोक लामाले लङगेस्ट ड्राइभको उपाधि हात पारे । स्टेबलफोर्ड फम्र्याटमा ३४ ह्यान्डीक्यापमा खेलिएको प्रतियोगितामा ८७ जना गल्फर प्रतिस्पर्धी थिए ।
स्मिथको विकेटमा रमायो इंग्ल्यान्ड,न्युजिल्यान्ड बलियोकोलिन डी ग्रान्डहोमले ७१ बलमै आफ्नो पहिलो टेस्ट शतक बनाएपछि वेस्ट इन्डिजसँगको पहिलो टेस्टमा मजबुत स्थितिमा पुगेको छ । न्युजिल्यान्डले ९ विकेटमा ४ सय ४७ रन बनाएर ३ सय १३ रनको अग्रता लिइसकेको छ । वेस्ट इन्डिजले पहिलो इनिङ्समा १ सय ३४ रनमात्र बनाउन सकेको थियो । १ सय ५ रन बनाएका डी ग्रान्डहोमले ११ चौका र ३ छक्का प्रहार गरे । उनी इनिङ्स टेस्ट क्रिकेटको नवौं छिटो शतक हो । हरारेमा जन्मेका ३१ वर्षे उनले टोम ब्लुन्डेलसँग सातौं विकेटमा १ सय ४८ रन जोडे । ब्लुन्डेल नटआउट ५७ रनमा छन् । यसअघि रोज टेलर ९३ र हेनरी निकल्स ६६ रनमा आउट भए ।
खुल्यो एयरक्राफ्ट म्युजियम,"२१ दिनमा जति विद्यार्थी आए उनीहरूले निकै अभिरुचि र उत्सुकताका साथ अवलोकन गरे, क्याप्टेन वेद उप्रेतीले भने, सबैले फोटो खिचे । अनि जहाजबारे सक्दो जानकारी लिए ।धेरै विद्यार्थीले यो म्युजियम विद्यार्थीका लागि निकै उपयोगी र जानकारीमूलक रहेको भनेर कमेन्ट बुकमा लेखेका पनि छन् । कतिले त भविष्यमा आफू पनि उड्डयन क्षेत्रमै करिअर बनाउने सोचसमेत व्यक्त गरेका छन् । राजधानीकै एक विद्यालयमा कक्षा १० मा अध्ययनरत ऐश्वर्या राईले लेखेकी छन्, म भविष्यमा एयरहोस्टेस बन्नका लागि यहाँबाट प्रेरित भएँ । त्यस्तै अर्की छात्रा रक्षा राजवंशीले लेखेकी छिन्, सिकाइका लागि यो धेरै राम्रो थलो रहेछ । म आशा गर्छु, भविष्यमा थुप्रै नेपाली विद्यार्थीले उड्डयन क्षेत्रमा आफ्नो करिअर बनाउने छन् । अनि समिक सुब्बाले आफ्नो भविष्यको पेसा जहाजसँगै सम्बन्धित हुने धारणा राखेका छन् । ऐश्वर्य, रक्षा र समिकजस्तै धेरै विद्यार्थीले यो संग्रहालयबाट आफूमा हवाई यातायातप्रति रुचि जागेको आशय व्यक्त गरेका छन् । केहीले भने यो संग्रहालयको सुधारका लागि सकारात्मक सुझावहरूसमेत दिएका छन् । त्यसो त जहाजभित्र सक्कली सिट छैनन् । किनभने यसको इन्जिन, ककपिटभित्र रहेका यन्त्र उपकरण, सिट आदि निकै महँगो हुन्छ । त्यसैले विमान खरिद गर्ने टर्किस टेक्निक नामको कम्पनीले संग्रहालयका लागि विमान लिनुअघि नै ती उपकरण इस्तानबुल लगिसकेको थियो । त्यसैले केही विद्यार्थीले जहाजका सिटहरूजस्तो हो त्यस्तै हुनुपर्ने विचार राखेका हुन् । इन्जिनलगायत ककपिटमा सक्कली नेभिगेटरहरू जडान गरिए जहाज विज्ञानबारे अझ धेरै जानकारी पाइने उनीहरूको भनाइ हो । तर, एउटा बिग्रेको विमानभित्र जेजति बनाइएको छ, त्यो पनि आफैंमा कम भने छैन । क्याफे, वृत्तचित्र हल र फोटो ग्यालरी हेर्न लायक छन् । युद्धकालमा प्रयोग गरिएका जहाजका मोडल, हाल संसारभर उडानमा रहेका जेट कमर्सियल विमान, नेपालको हवाई इतिहासमा प्रयोग भएका पुराना जहाज आदिका नमुना यहाँ देख्न पाइन्छ । चिडियाखाना, नारायणहिटी, दरबार, मठमन्दिरलगायत स्थानमा शैक्षिक भम्रणमा जाने विद्यार्थीका लागि यो विमान संग्रहालय (एभिएसन म्युजियम) छुट्नै नहुने गन्तव्य हो । जहाजबारे रुचि राख्ने र भविष्यमा पाइलट, एरोनटिकल इन्जिनियर, एयरहोस्टेस, फ्लाइट एटेन्डेन्ट, एयर ट्राफिक कन्ट्रोलरलगायतका इन्जिनियरिङ पेसा अपनाउनेका लागि पनि यो पहिलो प्रेरणाको स्रोत हुन सक्छ । संसारभरका नागरिक उड्डयन संस्थाहरूको छाता संगठन अन्तर्राष्ट्रिय उड्डयन संगठन (आईकाओ) ले विश्वभर यस्तै जनशक्ति बढाउन आगामी पुस्ताका नागरिक उड्डयनकर्मी कार्यक्रम (एनग्याप) चलाइरहेको छ । यसै अभियानअन्तर्गत यो संग्रहालय सञ्चालन गरिएकाले नेपालभरका माध्यमिक र उच्च माध्यमिक तहका विद्यार्थीका लागि टिकट शुल्क छुट दिइएको छ । यहाँभित्र अवलोकन गर्न सर्वसाधारणले २ सय ५० रुपैयाँ तिर्नुपर्छ । अपांगता भएकाले १ सय २५ रुपैयाँ तिरे पुग्छ । ५ वर्षसम्मका बालबालिकालाई टिकट लाग्दैन । कक्षा ९ देखि १२ सम्मका विद्यार्थीलाई विद्यालयको सिफारिसपत्रका आधारमा नि:शुल्क प्रवेश दिइन्छ । अन्य विद्यार्थीले परिचयपत्र देखाएर १ सय २५ रुपैयाँ तिरे पुग्छ । यो संग्रहालय नागरिक उड्डयन प्राधिकरणको करिब १८ रोपनी जग्गामा छ । यहाँभित्र सानो हेलिकप्टर पनि राखिएको छ । ट्रस्टले मासिक करिब ५ लाख रुपैयाँ भाडा तिर्ने गरी यो ठाउँ १० वर्षका लागि लिएको हो । ट्रस्टले संग्रहालय बनाउन करिब ७ करोड रुपैयाँ खर्च भएको जनाएको छ । टर्कीको राजधानी इस्तानबुलबाट काठमाडौंका लागि उडेको टर्किस ध्वजाबाहक यो विमान २०७१ फागुन २० गते काठमाडौंमा अवतरणका क्रममा धावनमार्गमै दुर्घटनामा परेको थियो । आठ महिना मात्रै उडेको एयरबस कम्पनीको ३३०३०० सिरिजको यो विमान विश्वभर कतै पनि संग्रहालयमा प्रयोगमा छैन ।"
पुतली,प्रा डा गंगाप्रसाद अधिकारी
चुनाव,"इमानदार, जनप्रेमीप्रतिनिधि छानौंभ्रष्टले त देश डुबाउँछन्यति कुरा जानौं ।यामनारायण कोइराला, कक्षा : ६पिपुल्स फ्रेन्डसिप एकेडेमी, काठमाडौं"
सेतो हिमाल,"मुसुमुसु मुस्कुराईचाँदीजस्तै टल्केको,सगरमाथा उच्च शिखरसान नेपालीको ।फुसुफुसु हुस्सु झरीजाडो बढेको,कति मीठो कोइली स्वरवनै घन्केको ।शेर्पा दाइ बख्खु लगाईगोठमा बसेको,शेर्पिनी चै छेउमै बसीढिँडो पकाएको ।छेउमै रैछ भेडीगोठधेरै गनाएको,ढिँडो सितन मोही हो किगुन्द्रुक पकाएको ।युगल लिम्बू, कक्षा : ७ललित एकेडेमी"
मेरी साथी,"कति राम्री मेरी साथीमलाई माया गर्ने ।अनुष्का उपाध्याय, कक्षा : ३काठमाडौं प्रज्ञाकुञ्ज विद्यालय, काठमाडौं"
साइकलमा सुन्दरीजल,"अघिल्लो साताको शुक्रबारको कुरा हो । हामी साथीसाथी मिलेर शनिबारको दिन सुन्दरीजल जाने योजना बनायौं । गाडीमा जानुभन्दा साइकलयात्रा गर्न पाए अझै रमाइलो होला भन्ने हामीलाई लाग्यो । त्यसैले साइकलमै जाने निधो गर्यौं । भोलिपल्ट बिहान ठीक १० बजे भेट्ने निधो गरेर साथीहरू सफल, सुजल, सन्जील, अलिश, रस्बिन र आयुश आआफ्नो घरतिर लागे । म पनि घर गएँ । सुन्दरीजल पहिलो पटक जान लागेकोले केही उत्साहित थिएँ । घरमा गएर मामुलाई साइकलमा सुन्दरीजल जाने कुरा सुनाएँ । उहाँले लामो बाटो साइकलमा नजान भन्नुभयो । तर मैले हामी निक्कै जना भएको र विस्तारै जाने भनेर अनुरोध गरे । मेरो आग्रहको अगाडि उहाँले नाइँ भन्न सक्नुभएन । शनिबारको दिन म १० बजे नै तयार भइसकेको थिएँ । सन्जील हाम्रै घरमा आइपुग्यो । क्रमश: हामी सबै भेला भयौं । तर रस्बिन आइपुगेन । ऊ घरमा पनि थिएन । ऊ त साइकल बिग्रेर पो बनाउन गएको रहेछ । हामी त्यहीँ गयौं । अब हामीलाई आपत् पर्यो । साइकल त बनाउनै पो थालेको रहेनछ । त्यहीँ बस्ता बस्तै दुई घण्टा बित्यो । दुई घण्टामा बल्ल साइकल बन्यो । १२ त त्यहीं बज्यो । जाने भनेर हिँडिसकेपछि फर्किन मन लागेन । हामीले पैसा जम्मा गरेर केही खानेकुराहरू किन्यौं र त्यहाँबाट हिँड्यौं । अलिश पहिले पनि गइसकेकोले ऊ अगाडि लाग्यो । घाम मज्जाले लागेको थियो । आहा कति राम्रो ! कति सुन्दर हाम्रो देश हाम्रो । मैले मनमनै सोचेँ अनि किन देशविदेशबाट पर्यटकहरू नआऊन् त हाम्रो देशमा ?बाटोमा बेला बखत आराम गर्दै फोटोहरू खिच्तै हामी अगाडि बढिरहेका थियांै । अचानक रस्बिनको साइकल पम्चर भयो । साइकल डोहोर्याउँदै हामी अगाडि बढ्यौं । सारै गाह्रो भयो । केही पर पुगेपछि साइकल मर्मत गर्ने ठाउँ भेटियो । हामी खुसी भयौं । हामी दुई घण्टामा बल्ल सुन्दरीजल पुग्यौं । भोक र थकानले लखतरान भइसकेका थियौं । तर त्यहाँ पुगेपछि पहिले फोटो खिच्न मन लाग्यो । त्यहाँको प्राकृतिक सुन्दरताले हाम्रो आधा थकान मेटियो । केहीबेर रमाइलो गरेपछि हामीले लगेको खानेकुरा खायौं । रक क्ल्याइमिङ पनि गर्यौं । रमाइलो गर्दागर्दै ४ बजेको पत्तै भएन । सबैको घरबाट फोन आउन थालिसकेको थियो । त्यसैले हामी फर्किने सुरसारमा लाग्यौं । फर्किंदा गीत सुन्दै आउँदै थियौं । अचानक मेरो साइकलको टयुब माथिको सस्पेन्स नै भाँचियो । कुदाउन पनि, डोर्याउन पनि नमिल्ने भयो । घाम अस्ताउन थालिसकेको थियो । त्यति बेला मैले मामुले भनेको सम्झिएँ साँच्चै हामी लामो बाटो ठूलाको साथ नलागी यसरी हिँड्नु हुने थिएन कि ?घरबाट बारम्बार फोन आइरहेको थियो । अब हामीले एक जुक्ति लगायौं सस्पेन्समा हात राखेर अर्कोले साइकल तान्ने । ७ जनाले पालैपालो साइकल तान्न थाल्यौं । रात पर्न लागिसकेको थियो । फोटोर भिडियो खिच्नुका साथै गीत सुनेकाले मोबाइलको पनि ब्याट्री सकिएर स्विच अफ भयो । दुई घण्टा जति साइकल तान्दै हिँडेपछि बल्ल एउटा पसल भेटियो । त्यहीँबाट फोन गरेर हामीले आआफ्नो घरमा आउन ढिला हुने कुरा जानकारी दियौं । बीचमा बाँसघारीको बाटो थियो । हामीलाई केही डर पनि लागेको थियो । त्योभन्दा बढी चाहिँ घरमा सबै जना कति चिन्तित हुनुभयो होला भन्ने लागेको थियो । सवा ८ बजे बल्ल हामी आफ्नो एरियामा पुग्यौं । सुजल र मेरो घरनजिकै भएकोले हामीले अरू सबैलाई पुर्याएर अन्त्यमा हामी आआफ्नो घर गयौं । घरमा सबैजना मेरै बाटो हेरिरहनुभएको थियो । मैले एक सासमा दिनभरका सबै कुरा सुनाएँ । यसरी सुन्दरीजलको हाम्रो साइकल यात्रा धेरै खुसी र केही दु:खका साथ टुंगियो । सुत्ने बेला मैले ओछयानमा पल्टेर सम्झेँ यदि हामीले राम्रो तयारी गरेको भए यात्रामा कुनै समस्या झेल्नुपर्ने थिएन । दुई घण्टा अगाडि हिँडेका थियौं र आआफ्नो साइकल अघिल्लो दिनै ठीकठाक पारेका थियौं भने त्यस्तो सास्त बेहोर्नुपर्ने थिएन । अबका यात्रामा म यो कुरा कहिले बिर्सने छैन । समयको पनि ख्याल गर्नेछु । एन्जल अधिकारी, कक्षा ९नेक्सस स्कुल, काठमाडौं"
कुर्कुच्चा दौड२,खेल्ने तरिका यो खेलमा सहभागी प्रत्येक खेलाडीले आफ्नो कुर्कुच्चाभन्दा माथिको भागलाई पछाडिबाट आफ्नै हातले समातेर (चित्रमा देखाएजस्तै) भ्यागुता जस्तै दौडिनुपर्छ । यसरी दौडिंदा जुन खेलाडीले निर्धारित दूरी सबैभन्दा कम समयमा पूरा गर्छ त्यही खेलाडी विजेता हुन्छ । यसरी दौडिने खेलाडीहरूलाई निरीक्षकले कुर्कुच्चाभन्दा माथिको भागलाई हातले समातेका वा नसमातेको हेर्नुपर्छ । दौडिने क्रममा कुनै खेलाडीले हात छोडेमा त्यो खेलाडी अयोग्य मानिन्छ ।
सुरुङभित्र सहारा,"जाडो लागेसँगै शरीरमा चिसो रगत भएका जीवहरू जमिनमुनि पस्न थाले । गडयौलाहरू पनि माटामा छिरे । सर्पहरू आछुछु ! बाबाको दुहाई ! भन्दै चेपचाप र ढाँडखोरभित्र गुफा पसे । छेपारो पनि हरायो । सरीसृप, उभयचर र माछा वर्गको शरीरको तापक्रम अस्थिर हुने हुनाले उनीहरू जाडोमा टिक्ने कुरै भएन । भक्तबहादुर भ्यागुतो र उसकी श्रीमती भक्तिमाया धानखेतमा बस्थे । उनीहरू एकअर्कालाई खुबै माया गर्थे । धानको गाँजमा लुकामारी खेल्थे । खबटे गँगटो भित्ताबाट निस्केको मूलको पानीमा खेल्थ्यो । गँगटो भित्रभित्रै सुरुङ खनेर मूलको पानी यता र उता छिराइदिन्थ्यो । अखटो बखटो दस बाहाँ, आँखा छ टुलुटलु मुख कहाँ ? भनेर गँगटोले गाउँखाने कथाको उत्तर सोध्यो । भक्तबहादुर र भक्तिमायाले खबटेको गाउँखाने कथाको उत्तर दिन सकेनन् ।खबटे एउटा क्लु दियो । भन्यो, मेरो गाउँखाने कथाको उत्तर तिमीहरू नजिकै छ । यताउति हेरेर भन न । त्यति पनि भन्न सक्दैनौ ? भक्ते र भक्तिले वरिपरि हेरे । खबटे गँगटोले फरि भन्यो, लौ, म तिमीहरूलाई अर्को क्लु दिन्छु । ल, सुन । त्यो तिमीहरूकै साथी हो । अब त भन्न सक्छौ होला नि ! भक्ते र भक्तिले दोस्रो क्लुबाट पनि उत्तर पत्तो लगाउन सकेनन् । खबटले गिज्याएर भन्यो, यस्तालाई स्वाँठहरूलाई के साथी बनाउनु ? अब अर्को क्लु दिन्छु मेरो मुख कता छ, पत्तो लगाऊ त ।भक्ते र भक्तिले खबटेको मुख खोजे । उनीहरूले खबटेको मुखै देखेनन् । निहालेर हेरेपछि मात्रै खबटेको मुख पत्तो लाग्यो । भक्तेले भन्यो भन्यो, तेरो मुख मैले देखिसकेँ । भक्तिले गाउँखाने कथाको उत्तर अनुमान लगाई । उसले भनी, तिमीले सोधेको गाउँखाने कथाको उत्तर तिमी नै हौ ।खबटे गँगटो बेस्मारी हाँस्यो । भन्यो, ठीक । गाउँखाने कथाको उत्तर बल्ल मिल्यो । अप्ठेरो पर्दा पहिले आफ्नै वरपरको परिवेश नियाल्नुपर्छ । टाढाको कुरा हेरेर हुँदैन । खबटेले उनीहरूलाई अर्तिउपदेश दियो अनि पानीको मूलभित्रै पस्यो । एक दिन बिहानै पाकेको धानखेतको पानी कटाउन खेतधनी खेतमा आयो । उसले जुत्ता फुकालेर खेतको आलीमा राख्यो । गँगटो पानीको मूलभित्रै अलप भएको थियो । घाम लागेको थिएन । जाडो बढी नै भएकोले भ्यागुताहरू एकअर्कामा टाँसिएर बसेका थिए । आलीमा कपडाका जुत्ता थिए । त्यसभित्र पस्दा उनीहरूलाई न्यानो होलाजस्तो लाग्यो । उनीहरू एकएकवटा जुत्ताभित्र पसे । जुत्ताभित्र न्यानो थियो । जाडोमा न्यानो भेटेपछि भ्यागुताहरू खुसी भए । खुसीले ट्वारट्वार गरी कराउन थाले । भक्तबहादुरले भन्यो, कति न्यानो घर रैछ हगि ! यसपालिको हिउँद यिनै जुत्ताभित्र कटाउनुपर्छ । म पनि तिमीसँगै आउँछु है ! भक्तिले भनी, यसमा त मानिसको गन्ध आइरहेको छ । हामी लुकेको थाहा पायो भने मान्छेले हामीलाई ढुंगाले किचिपिची पारिदिन्छ ।सिमको पानी कटाइसकेपछि खेतधनी हिलो लागेका गोडा धुन पानीको मूलमा आयो । मानिस मसिनो स्वरले गीत गुन्गुनाउँदै खुट्टा मिच्दै थियो । भ्यागुताहरू जुत्ताभित्र बसेका थिए । नजिकै यति न्यानो ठाउँ पाएकोमा उनीहरू खुसीले दङ्ग परेका थिए । मानिसले नसुनोस् भनेर उनीहरू साउती गरेर बातचित गर्दै थिए । मानिसले ख्वाक्क खोक्यो । जुत्ता भएतिर आयो । जुत्ता समात्यो । आफू बसेको घरै उचालिएको थाहा पाएर भक्ते र भक्तिको सातोपुत्लो उड्यो । मानिसले देब्रे गोडा जुत्ताभित्र घुसार्यो । मानिसको गोडाले ठेलिएर भक्तिको झन्डै भुँडी निस्केको ! भक्तिलाई अब चैँ मरियो जस्तो लागेको थियो । उसले खबटेले भनेको सम्झी । वरिपरिको परिवेश विचार गरी । जुत्ताको सानो प्वाल परेको रहेछ । ऊ त्यै प्वालबाट निस्केर भागी । जुत्ताबाट भ्यागुतो निस्कँदा मानिसको सातो गयो । बल्ल मानिसले आफ्नो जुत्ता फाटेको चाल पायो ।मानिस रिसले मुर्मुरियो । भक्ति उफ्रेर पर पुगिसकेकी थिई । भक्तिले भक्तेलाई संकेत गरिसकेकी थिई । मानिसले दाहिने जुत्तामा गोडा हाल्नै नपाई भक्ते जुत्ताबाट फुत्त निस्केर कुलेलम ठोक्यो । भ्यागुताको त्यो दिनको संकट टर्यो ।मानिस काम सकेर घरतिर लाग्यो । भ्यागुताहरू कान्लामा ढुंगाको चेपमा लुकेर बसेका थिए । डरले बाहिर आउन सकेका थिएनन् । मानिस हिँडेपछि उनीहरूको सास पलायो । बाहिर निस्किए ।घाम निकै माथि आइसकेको थियो । घामले जमिन अलि तातेको थियो । उनीहरू गँगटा पसेको मूलमा आए । एकछिनअघिको आपत् गँगटालाई भन्न मन लागेको थियो । त्यसैले भक्तेले खबटेलाई बोलायो, ए, दाजु ! एकैछिन बाहिर आऊ न है !गँगटो बाहिर आयो । उसले भन्यो, तिमीहरू कति कराउन सकेका हँ ? अनि मलाई किन बोलाएको नि ! के काम छ, छिटो भन । भक्तिले बिन्ती बिसाई, दाजु, जाडो बढ्न थाल्यो । सबै साथीहरू हामीलाई खबरै नगरी दुला पसे । को कता गए, हामीलाई थाहै भएन । यो हिँउदमा हामीलाई तपाईंले सहारा दिनुपर्यो । भक्तेले पनि सहारा माग्यो । भ्यागुताको बिलौना सुनेर गँगटाको मन पग्लियो । उसले भन्यो, तिमीहरू मैले खनेको सुरुङभित्र बस्न सक्छौ ? भक्तेले भन्यो, सक्छौँ दाइ । गँगटोले भक्तबहादुरको जोडीलाई सुरुङभित्र लिएर गयो । उनीहरू त्यो हिँउद गँगटोकै सुरुङभित्र बस्ने भए । साथीलाई सहयोग गर्न पाएकोमा खबटे पनि खुसी भयो ।"
