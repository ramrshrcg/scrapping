शीर्षक,विवरण
एनसेल लाभांशबारे सर्वोच्चले भन्योविदेश लैजान नरोक्नू,"काठमाडौं एनसेलको पुँजीगत लाभकर असुल नभएसम्म विदेश पैसा लैजान सरकारले रोकिदिएको निर्णय उल्ट्याउँदै सर्वोच्च अदालतले बाटो खुला गरिदिएको छ । एनसेलको ८० प्रतिशत हिस्सा ओगटेको रेनोल्ड होल्डिङ्स लिमिटेडलाई आफ्नो लाभांश विदेश लैजान सर्वोच्चले बाटो खोलिदिएको हो ।रेनोल्ड होल्डिङ्सको लाभांश रोक्नुपर्ने आधार र कारण नदेखिएको उल्लेख गर्दै एक साताअघि सर्वोच्चका न्यायाधीश डम्बरबहादुर शाहीको इजलासले अन्तरिम आदेश दिएको थियो । न्यायाधीशद्वय ओमप्रकाश मिश्र र केदारप्रसाद चालिसेको संयुक्त इजलासले आइतबार सोही अन्तरिम आदेशलाई निरन्तरता दिँदै पैसा विदेश लैजान बाटो खुला गरिदिएको हो । सर्वोच्चले लाभांश फिर्ता लैजान रोक्नुपर्ने कुनै कारण र आधार नभएको भनी तीनवटा तर्क अघि सारेको छ । एनसेलले कानुनी दायित्व र जिम्मेवारी पालना गरेको उल्लेख गर्दै रेनोल्ड र एनसेलबाट कर लिन बाँकी नरहेको देखिएको समेत उल्लेख गरेको छ । एनसेलको कर विवादमा ८० प्रतिशत सेयर स्वामित्व रहेको ब्रिटिस भर्जिन आइल्यान्सको रेनोल्ड होल्डिङ्स हुँदै स्विडेनको टेलिया सोनेरा कम्पनी जोडिएको थियो ।टेलिया सोनेराले मलेसियाको आजियटा ग्रुपलाई कम्पनी बिक्री गरी नेपालबाट बाहिरिइसकेको छ । ठूला करदाता कार्यालयले एनसेलको ८० प्रतिशत बिक्रीमा ६० अर्ब ७१ करोड रुपैयाँ पुँजीगत लाभकर निर्धारण गरिसकेको छ । यसमध्ये एनसेलले अग्रिम करका रूपमा दुई पटक गरी २३ अर्ब ५६ करोड रुपैयाँ बुझाइसकेको छ । करिब ३७ अर्ब रुपैयाँ असुल हुन बाँकी रहेकोमा यो कर एनसेलले बिक्रेता टेलियाको दायित्व भएको अडान लिएको छ । टेलियाले भने नेपालमा आफ्नो कुनै दायित्व नभएको जिकिर गर्दै आएको छ । आयकर ऐन २०५८ अनुसार लाभकर सकेसम्म बिक्रेताबाट असुल गर्नुपर्ने नभए यहीं रहेको एनसेलबाट उठाउने व्यवस्था रहेको भन्दै ठूला करदाता कार्यालयले एनसेलका विभिन्न खातामा रहेको रकम विदेश लैजान रोकिदिएको थियो ।अदालतको यो आदेशसँगै अब थप कर असुल हुने सम्भावना न्यून बन्दै गएको छ । स्रोतका अनुसार लन्डनमा स्क्रो एकाउन्टमा एनसेल खरिदबिक्रीपछिको १ सय ६० मिलियन डलर (१६ अर्ब रुपैयाँ) जम्मा छ । नेपालमा पनि रिजर्भ खातामा करिब ७३ अर्ब रुपैयाँ देखिन्छ । स्क्रो एकाउन्टको पैसा अब खुला भयो । ७३ अर्बमध्ये लाभांश रकम पनि विदेश लैजान बाटो खुला भएको छ, यसबारे जानकार एक अधिकारीले भने । १ खर्ब ४० अर्ब रुपैयाँमा बिक्री भएको एनसेलबाट थप पुँजीगत लाभकर बिक्रेता टेलिया सोनेराबाट उठाउनुपर्ने सर्वोच्चको आदेशमा छ ।बिक्रेता टेलिया सोनेरा ग्रुपको स्विडेनको सम्बन्धमा परराष्ट्र मन्त्रालयले नेपाली राजदूतावास कोपनहेगन डेनमार्कलाई २०७४ मंसिर २० मा लेखेको पत्रबाट टेलिया सोनेरा स्विडेनबाट नियमनअनुसार लाभकर असुल हुन नसकेकाले सो कम्पनीबाट लाभकर असुलीका लागि कूटनीतिक पहल हुनुपर्ने भन्ने उल्लेख भएको देखिएकाले आइतबारको आदेशमा भनिएको छ, निवेदक कम्पनीबाट असुल गर्नुपर्ने लाभकर बाँकी रहेको भन्ने देखिन नआएको । टेलिया सोनेरा सरकारी अधिकारीहरूबीचको मिलेमतोमा भगाइएको एनसेलको पहिलेको सेयरधनी हो । सर्वोच्चले वैदेशिक लगानी तथा प्रविधि हस्तान्तरण ऐन, २०४९ तथा विदेशी विनिमय ऐन, २०१९ को व्यवस्थालाई समेत आधार देखाई लाभांश लैजाने बाटो खोलिदिएको हो । उक्त प्रावधानमा विदेशी लगानीबापतको लाभ वा लाभांशका रूपमा प्राप्त रकम विदेशी मुद्दामा नेपालबाहिर लैजान पाउने व्यवस्था छ । ठूला करदाता कार्यालयले २०७४ जेठ २१ गते पठाएको पत्रमा एनसेलले आफ्नो कानुनी दायित्व पूरा गरेको देखिएको भन्दै सर्वोच्च अदालतले सेयरधनीले पाउने लाभांश रकम रोकिँदा कम्पनीलाई आर्थिक भार पर्ने उल्लेख गरेको छ । कम्पनी ऐनको दफा १८२ अनुसार ४५ दिनभित्र सेयरधनीलाई लाभांश वितरण गरिसक्नुपर्ने र नगरे तोकिएको ब्याजसमेत थप गरी वितरण गर्नुपर्ने व्यवस्था उल्लेख गर्दै सर्वोच्चले लाभांश लैजान नदिँदा कम्पनीलाई अपूरणीय क्षति पुग्नेसमेत देखिएको बताएको छ । गत असार १८ गते ठूला करदाता कार्यालयले राष्ट्र बैंकलाई लेखेको पत्र र त्यसका आधारमा २६ गते राष्ट्र बैंकले गरेको परिपत्र कार्यान्वयन नगर्नू भनी सर्वोच्चले दिएको आदेशमा भनिएको छ, परिपत्रअनुसार लाभांश फिर्ता लैजाने काममा अवरोध खडा नगर्नूनगराउनू भनी विपक्षीहरूको नाममा एकल इजलासले जारी गरेको अन्तरिम आदेशलाई निरन्तरता दिइएको छ । रिट निवेदन दर्ता भएको भोलिपल्ट न्यायाधीश डम्बरबहादुर शाहीको इजलासले अल्पकालीन अन्तरिम आदेश जारी गरेको थियो । एनसेलको लाभांश विवादमा आफूलाई अन्याय परेको भन्दै रेनोल्ड होल्डिङ्स पुस २ गते सर्वोच्च अदालत पुगेको थियो । त्यही दिन एनसेलसमेत सर्वोच्च अदालत पुगेको थियो । लाभांश लैजान नपाएकाले आफूलाई अन्याय भएको रेनोल्ड होल्डिङ्सको दाबी थियो । समयमै लाभांश लैजान नदिएका कारणले अतिरिक्त ब्याजसमेत दिनुपर्ने भएकाले आफूलाई अपूरणीय क्षति हुने भन्दै दुवै निवेदकले ठूला करदाता कार्यालयको पत्र र त्यसका आधारमा राष्ट्र बैंकले जारी गरेको परिपत्रको कार्यान्वयन नगर्ननगराउन आदेश दिन माग गरेका थिए । संयुक्त इजलासले मुद्दालाई पूर्ण इजलासमा समेत पठाउन आदेश दिएको छ । दुवै पक्षको सुनुवाइपछि सर्वोच्चले अन्तरिम आदेशलाई निरन्तरता दिएकाले यो आदेश मुद्दा नटुंगिएसम्म कायमै रहन्छ । नेपाली र विदेशी संस्थाबीच सेयर कारोबार हस्तान्तरणको विषय समावेश भएको र लाभकर निर्धारणमा समेत कानुनी जटिलता देखिएकाले विवाद पूर्ण इजलासबाट निरूपण हुनुपर्ने आदेश दिएको हो । यो मुद्दा अब लिखित जवाफ पेस भएको १० दिनभित्र ३ वा त्यसभन्दा बढी न्यायाधीश सम्मिलित पूर्ण इजलासमा पेस हुनेछ । पूर्ण इजलासले विवाद निरूपण गरेपछि भने त्यसको पुनरावलोकनसमेत हुँदैन ।"
सल्टाउन एमालेमाथि माओवादी दबाब,"काठमाडौं राष्ट्रिय सभा गठनसम्बन्धी अध्यादेशको विवाद लचक भएर समाधान गर्नुपर्ने भन्दै माओवादी केन्द्रले गठबन्धनको सहयात्री दल एमालेमाथि दबाब बढाएको छ । अध्यादेश रोकेर राख्दा राष्ट्रपति पनि अप्ठ्यारोमा पर्न थालेको र निर्वाचन परिणाम घोषणादेखि नयाँ सरकार गठन प्रक्रियामा समेत विलम्ब हुन थालेको उल्लेख गर्दै छिटो टुंग्याउनेतर्फ लाग्नुपर्ने माओवादीको धारणा छ । माओवादीले एकल संक्रमणीय प्रणालीमै जानुपर्ने कांग्रेसको अडानको समर्थन गर्नेबारे औपचारिक रूपमा भने केही बोलेको छैन । तर माओवादी केन्द्रका अध्यक्ष पुष्पकमल दाहालले घुमाउरो शैलीमा त्यसतर्फ जानु नै उपयुक्त हुने खालको धारणा आइतबार सार्वजनिक गरेका छन् । गृह जिल्ला चितवन पुगेका दाहालले राष्ट्रिय सभालाई प्रतिपक्षविहीन बनाउनु राम्रो नहुने बताए । बीचको बाटोबाटै समाधान गर्न मैले एमाले अध्यक्ष केपी ओलीसँग कुरा गरेको छु, उनले भने । कांग्रेस नेतृत्वको सरकारले ल्याएको अध्यादेशमा राष्ट्रिय सभाको निर्वाचन एकल संक्रमणीय निर्वाचन प्रणालीबाट गर्ने उल्लेख छ । विगतको सहमतिविपरीत कांग्रेसले यो प्रणाली ल्याएको भन्दै एमालेले बहुमतीय प्रणालीबाट राष्ट्रिय सभाको चुनाव गर्नुपर्ने अडान लिएको छ । बहुमतीय प्रणालीबाट निर्वाचन गर्दा वाम गठबन्धनको बहुमत पुग्ने भएकाले अन्य कुनै दलका उम्मेदवार राष्ट्रिय सभामै आइनपुग्ने अवस्था आउँछ । निर्वाचनमा आफू कमजोर हुने देखिएपछि कांग्रेसले विगतको सहमतिभन्दा फरक तरिकाले अध्यादेश ल्याएको उल्लेख गर्दै दाहालले तर, अब यही विषयले समस्या खडा भएकाले मिलाएर अघि बढ्नु उपयुक्त हुने धारणा राखेका छन् । माओवादीका अन्य नेता पनि यो विषय तन्काएर बस्न नहुने पक्षमा छन् । हामीले सहमतिबाटै यो विषय टुंगियोस् भनेर पहल गरिरहेका छौं, माओवादी प्रवक्ता पम्फा भुसालले भनिन्, अध्यक्ष राजधानी फर्केपछि यो विषयमा छिटो निकास निकाल्ने गरी छलफल हुन्छ । शुक्रबार गृह जिल्ला गएका दाहाल सोमबार राजधानी फर्किंदै छन् । अध्यादेशमा देखिएको दलीय विवादका कारण राष्ट्रपतिलाई समेत दबाब परेको छ । अध्यादेश रोकेको सम्बन्धमा राष्ट्रपतिको आलोचना हुन थालेको छ । उनले आइतबार गरेको छलफलमा मधेसी दलहरूले समेत अध्यादेश धेरै दिन रोकेर राख्न नमिल्ने धारणा राखेका छन् । कांग्रेसका भ्रातृ संगठनहरू यही विषयलाई लिएर सडकमा उत्रिएका छन् ।माओवादीका धेरै नेता कांग्रेससँगको सम्बन्ध धेरै तिक्त बनाउन नहुने पक्षमा छन् ।विपक्षीलाई पनि विश्वासमा लिएर अघि बढदा मात्र सरकारमा सफलता पाइने भएकाले त्यसको सुरुवात अहिलेदेखि नै गर्नुपर्ने पक्षमा माओवादी नेताहरू देखिन्छन् । दुवै निर्वाचन विधि हुन्, केही सिट बढीघटी हुने कुरा होला तर जुन विधि प्रयोग गरे पनि अब पार्टीहरूबीच सहमति हुनुपर्छ, माओवादी नेता जनार्दन शर्माले शनिबार कान्तिपुरसँगको कुराकानीमा भनेका छन्, कांग्रेस पहिलेका सहमति छाडेर अघि बढ्न खोज्दा समस्या आएको हो तर फेरि पनि सबै मिलेर देश बनाउने हो, सत्ता र प्रतिपक्ष मिलेरै जानुपर्छ । त्यसैले सबै पार्टीले यो महसुस गरेर विवाद समाधान गर्नपर्छ ।एमालेले एकल संक्रमणीय निर्वाचन प्रणालीमा जाँदा संविधानमा किटान गरेका तीन महिला र एक अपांगता भएका वा अल्पसंख्यकमध्येबाट निर्वाचितलाई ल्याउन गाह्रो हुने तर्क अघि सारेको छ । एउटाको मत अर्कामा थपिँदै जाने भएकाले निश्चित संख्या तोकिएकालाई निर्वाचित गर्ने हकमा यो विधि लागू गर्न नसकिने धारणा एमालेको छ । जसरी पनि अब यो विषयलाई सल्टाउनुपर्ने भएकाले दुवै पक्षले कानुनविद्हरूसँग भने सल्लाह गरिरहेका छन् । केही कानुनविद्ले दुवैलाई मान्य हुने अवस्थाका लागि तीन महिला र एक अपांगता भएका वा अल्पसंख्यक समूहबाट चयन हुनेको हकमा बहुमतीय प्रक्रिया अवलम्बन गर्ने र अन्य खुला चार जनाको हकमा एकल संक्रमणीय विधि अवलम्बन गर्न सकिने सुझाव दलहरूलाई दिएका छन् । दुवै पक्षले प्रतिष्ठाको विषय बनाएकाले सहमतिमै यस्तो विकल्पमा जान सकिन्छ भनेर सुझाएका छौं, एक अधिवक्ताले भने ।"
स्थानीय तहमा मुद्दा छिन्न अलमल,"रुकुम (पश्चिम) चौरजहारी नगरपालिकाको न्यायिक समितिकी संयोजक राधा रोका बेलाबेला अलमलमा पर्छिन् । पीडित र पीडकबीचको छलफल गराउने क्रममा उनी धेरै पटक समस्यामा परेकी छन् । दुवै पक्ष आपसमा बाझ्दै जाँदा कस्तो तरिकाले विवाद हल गर्ने, पीडकलाई कस्तो सजाय दिने, पीडितलाई कस्तो न्यायले सम्बोधन गर्ने भन्ने विषयमा बढी समस्या उनले भोग्ने गरेकी छन् । त्रिवेणी गाउँपालिकाको न्यायिक समितिकी संयोजक निर्मला बिष्टलाई पनि छलफलकै क्रममा समस्या आउने गरेको छ । छलफल गर्दै जाँदा त्यसलाई व्यावहारिक पक्षमा ढाल्ने समस्यामा बिष्ट पनि परेकै छिन् । समितिमा आउने निवेदन र त्यसका आधारमा गरिने छलफल जटिल बन्दै जाँदा थप समस्या बिष्टले पनि झेलिरहेकी हुन् । चौरजहारी नगरपालिका र त्रिवेणी गाउँपालिकाको न्यायिक समिति मात्रै होइन, अन्य ४ स्थानीय तहका न्यायिक समितिका समस्या पनि उस्तै छन् । अन्य स्थानीय तहको न्यायिक समितिका संयोजकको अनुभव पनि रोका र बिष्टको भन्दा फरक छैन । लेनदेन, कुटपिट, गालीबेइज्जती लगायतका मुद्दा सम्बोधनका लागि न्यायिक समितिमा निवेदन पर्ने गरेका छन् । ती निवेदनउपर छलफल हुने गरे पनि निष्कर्ष निक्लन समस्या भइरहेको छ । चौरजहारी न्यायिक समितिले समितिमा परेकामध्ये २५ प्रतिशत निवेदन मात्रै छलफल गराउन सकेको छ । कति मुद्दा छलफलकै क्रममा जटिल बन्ने, कति दुवै पक्ष आफैं मिल्दा समस्या हुने, कति मुद्दा अदालतसमक्ष पठाउनुपर्ने र कतिपय मुद्दा व्यावहारिक पक्ष नमिल्दा समस्या भइरहेको चौरजहारी न्यायिक समितिकी संयोजक राधा रोकाले बताइन् । हामी कोसिस गरिरहेका हुन्छौं, तर समाधानको बाटो पहिल्याउन समस्या भइरहेको हुन्छ, रोकाले भनिन्, जिल्लाका अन्य न्यायिक समितिका पदाधिकारीसँग छलफल गर्दा पनि कानुनी कुराहरूका कारण बढी समस्या झेलिरहेको अवस्था हो भन्ने लाग्छ । त्रिवेणी गाउँपालिकाकी बिष्टले प्रशस्त कानुनी जानकारी नहुँदा पनि अलमलको अवस्था आइरहेको सुनाइन् । न्यायिक समिति गठन मात्रै भएको र त्यसका लागि तालिम, अभिमुखीकरण, भौतिक संरचना नहुँदा समस्या भइरहेको उनले बताइन् । हाम्रो जिम्मेवारी ठूलो र महत्त्वपूर्ण हो, तर जिम्मेवारी भएर मात्रै काम गर्न सकिने अवस्था होइन रछ, बिष्टले भनिन्, त्यसलाई सजिलो बनाउन कानुनी प्रक्रियासहित अन्य आवश्यकताको पनि सम्बोधन हुन जरुरी छ । उनले न्यायिक समितिका संयोजक तथा सदस्य पनि कानुनका जानकार हुनुपर्ने र समितिका लागि एउटा कानुनी सल्लाहकार आवश्यक रहेको महसुस भएको बताइन् । स्थानीय सरकार सञ्चालन ऐन, २०७४ मा न्यायिक समितिका काम, कर्तव्य तथा अधिकारका विषयमा प्रस्ट लेखिदिएको छ । तर उक्त विषयमा जानकारी नराखेकै कारण पनि न्यायिक समितिहरू अलमलमा परेको देखिन्छ । न्यायिक समिति गठन भएको लामो समयपछि मात्रै उक्त ऐन आएको थियो । तालिम, प्रशिक्षणलगायत अभावले न्यायिक समिति अलमलमा परेको बताउँछन् नेपाल बार एसोसिएसनका जिल्ला अध्यक्ष एक्कबहादुर पाण्डे । सैद्धान्तिक र व्यावहारिक रूपमा केही समयको कोर्स आवश्यक हुने उनले बताए । न्यायिक समितिले केके गर्ने भन्ने कुरा प्रस्ट भए पनि कसरी गर्ने भन्ने अन्योल देखिएको छ, यसको आधारभूत हल भनेको जानकारहरूबाट प्रशिक्षण र व्यावहारिक रूपमा कार्यान्वयनमा उनीहरूबाट सहयोग लिनु हो, पाण्डेले भने । स्थानीय तहको प्रमुख, उपप्रमुख र अध्यक्ष, उपाध्यक्षलाई दिइएको एक दिनको अभिमुखीकरणले न्यायिक समितिलाई खासै सहयोग नभएको पाण्डेले बताए ।"
कति पाए म्यादीले ?,"काठमाडौं प्रतिनिधिसभा र प्रदेशसभाको चुनावी सुरक्षामा खटिएका म्यादी प्रहरीको बिदाइका क्रममा दोलखा र कालिकोटमा झडप भयो । दुवै घटनामा म्यादी प्रहरीको असन्तुष्टि थियो दिने भनिएको सेवासुविधा प्रहरीले कटौती गरेर दियो । यही विवादमा ३ पुसमा दोलखामा म्यादी प्रहरी र प्रहरीबीच झडप हुँदा ७ जना घाइते भए । त्यस्तै, ७ पुसमा कालिकोटमा यस्तै प्रकृतिको झडप हुँदा प्रहरीको गोली लागी म्यादी प्रहरी विवेक ऐडीको मृत्यु भयो । ८ पुसमा गृह मन्त्रालयले कालिकोटमा मृत्यु भएका म्यादी प्रहरीको घटनामा छानबिन गर्न मन्त्रालयका सहसचिव मानबहादुर विश्वकर्माको संयोजकत्वमा चार सदस्यीय छानबिन समिति गठन गरेको छ । सात दिनभित्र प्रतिवेदन पेस गर्ने कार्यादेश पाएको समितिले आइतबार काम थालेको छ । नेपाल प्रहरीका डीआईजी रमेश खरेल, सशस्त्र प्रहरीका डीआईजी प्रवीण श्रेष्ठ, राष्ट्रिय अनुसन्धान विभागका लक्ष्मण गुरुङ रहेको समिति आइतबारै सुर्खेत पुगेको छ । टोली सोमबार कालिकोट पुग्नेछ । समितिका सदस्य डीआईजी खरेलले भने, सोमबारदेखि स्थलगत अनुसन्धान सुरु हुनेछ र एक साताभित्रै सत्यतथ्य बुझेर प्रतिवेदन बुझाउनेछौं । प्रहरी प्रवक्ता मनोज न्यौपाने म्यादी प्रहरीमाथि तलब र सुविधामा कहीं पनि कुनै भेदभाव नगरिएको बताउँछन् । उनका अनुसार म्यादी प्रहरीले पाउने स्थानीय भत्ता (दुर्गम भत्ता) र रासन भत्ताबापत पाउने रकम जिल्लाको भौगोलिक अवस्थितिअनुसार फरकफरक तोकिएको छ । न्यौपानेले देशैभर परिचालित सबै म्यादी प्रहरीले ५५ दिनको मासिक तलब १७ हजार २ सय ३० रुपैयाँका दरले पाएका छन् । यसैगरी, उनीहरूले विशेष भत्ताबापत प्रतिदिन २ सय ५० र खाजाबापत प्रतिदिन २ सय ५० का दरले ७ दिनको जम्मा ३ हजार ५ सय रुपैयाँ पाएका छन् । त्यस्तै, पोसाक किन्न ४ हजार रुपैयाँ र आतेजाते भाडाबापत १ हजार रुपैयाँ पनि देशभरका लागि समान हुन्छ ।प्रवक्ता न्यौपानेका अनुसार स्थानीय भत्ता र रासन भत्ता भने जिल्लाअनुसार फरक तोकिएको थियो । यही कारण कुल पाउने रकम फरक भएको हो, उनले भने, फलानो जिल्लाकाले यति रकम पाए, हामीले किन कम पायौं भन्नु गलत हुन्छ । किनकि स्थानीय भत्ता र रासनबापत पाउने रकम जिल्लाअनुसार फरक हुन्छ । उनका अनुसार झापामा म्यादीलाई प्रतिदिन रासन भत्ता एक सय ५७ रुपैयाँ तोकिएको छ भने इलाममा एक सय ६८ । कालिकोटमा यही भत्ता २ सय ७१ छ । रसुवामा परिचालित म्यादीले एक सय ९२ रुपैयाँ प्रतिदिनका दरले रासनभत्ता पाएका छन् । सरकारले प्रतिनिधिसभा र प्रदेशसभा निर्वाचन सुरक्षामा ९८ हजार २ सय ६८ जना म्यादी प्रहरी परिचालित गरेको थियो ।"
अध्यादेश जारी गर्न फोरमको आग्रह,"नेविसंघद्वारा प्रदर्शनकाठमाडौं (कास) सरकारले दुई महिनाअघि ल्याएको अध्यादेश होल्ड मा राखेर राष्ट्रपति विद्यादेवी भण्डारीले असंवैधानिक कार्य गरेको भन्दै कांग्रेसका भ्रातृ संगठनहरूले विरोध सुरु गरेका छन् । नेपाल विद्यार्थी संघ (नेविसंघ) ले आइतबार राष्ट्रिय सभा निर्वाचनसम्बन्धी अध्यादेश स्वीकृत गर्न माग गर्दै विरोध र्याली निकालेको हो । विधेयक अडकाएर राष्ट्रपतिले मुलुकलाई डेडलक मा राखेको उक्त संगठनको आरोप छ । नेविसंघ नेताहरूले तत्काल राष्ट्रपतिबाट निकास दिने काम नभए विरोधका कार्यक्रमहरू नरोकिने बताए । संवैधानिक राष्ट्रपतिले सरकारले गरेको निर्णय रोक्न पाउने अधिकार छैन, संवैधानिक भूमिकाविपरीत राष्ट्रपति चल्न थालेपछि विरोध गर्न बाध्य भएका हौं, नेविसंघका महामन्त्री कुन्दन काफ्लेले भने । विद्यार्थीहरूको जुलुस विश्वभाषा क्याम्पस हुँदै शान्तिवाटिका पुगेर कोणसभामा परिणत भएको थियो । कोणसभालाई सम्बोधन गर्दै महामन्त्री काफ्लेले सरकार निर्माणको प्रक्रिया राष्ट्रपतिकै कारण रोकिएको आरोप लगाए । उनीहरूले राष्ट्रपति संविधानको भावना र मर्मअनुसार नभई एमाले अध्यक्ष केपी ओलीको भनाइअनुसार चल्ने गरेको आरोपसमेत लगाए ।महिलानेत्रीहरूको माग नेपाल महिला संघका निवर्तमान पदाधिकारी तथा केन्द्रीय सदस्यहरूले आइतबार विज्ञप्ति निकाल्दै राष्ट्रिय सभा निर्वाचनसम्बन्धी अध्यादेश स्वीकृत नगरी राष्ट्रपति संविधानको भावना र मर्मविपरीत गएको बताएका छन् । उनीहरूले राष्ट्रिय सभा निर्वाचनबिना प्रतिनिधिसभाले पूर्णता नपाउने र नयाँ सरकार पनि बन्न नसक्ने भन्दै सरकारले पठाएको अध्यादेश तत्काल स्वीकृत गरी निकास दिन राष्ट्रपतिसँग आग्रह गरेका छन् । राष्ट्रिय सभा निर्वाचन सम्पन्न नभएसम्म प्रतिनिधिसभाको समानुपातिकतर्फको महिला संख्या निर्धारण गर्न नसकिने भन्दै उनीहरूले समानुपातिक निर्वाचन परिणाम अन्तिम अवस्थामा आइपुग्दासमेत अध्यादेश तुरुन्त जारी गरी वैधानिक मार्गप्रशस्त नगर्नुले राष्ट्रपतिको भूमिकामाथि नै प्रश्न खडा गरेको उल्लेख गरेका छन् । राष्ट्रपतिले अहिलेको डेडलक खुलाउन अध्यादेश जारी गर्नुको विकल्प छैन, यो नै उहाँका लागि वैधानिक मार्ग हो, संघकी पूर्वअध्यक्ष डिला संग्रौलासहित १२ जना पूर्व केन्द्रीय सदस्यहरूले जारी गरेको विज्ञप्तिमा छ ।"
सरुवा रोकिएपछि आफैं सरुवा,"काठमाडौं (कास) आफूले चाहेअनुसारका सरुवा गर्न वन सचिव डा युवकध्वज जीसी बाधक बनेपछि वन मन्त्रालयको प्रशासन महाशाखा प्रमुख सहसचिव ज्ञानेन्द्र पौडेल आफैंले अख्तियार दुरुपयोग अनुसन्धान आयोगमा सरुवा मिलाएका छन् । केही दिनअघि सहसचिव पौडेलले उपसचिवडीएफओहरूको सरुवा सूची बोकेर सचिव जीसीको कार्यकक्ष पुगेका थिए । सचिवले सरकार फेरिने बेला आफूले सरुवाको अनुमति दिन नसक्ने, सार्नैपरे कर्मचारी संगठनसँग सहमति गर्नुपर्ने अडान लिएपछि पौडेल वन मन्त्रालयमा काम नगर्ने भन्दै बाहिरिएका थिए ।पौडेल आफैं सामान्य प्रशासन मन्त्रालय गएर तत्काल सरुवा माग गर्नुभएछ, वन मन्त्रालय स्रोतले आइतबार कान्तिपुरसँग भन्यो, उहाँको आइतबार सरुवापत्र आएको छ । पौडेल सोमबारदेखि नै उनी अख्तियार हाजिर हुँदैछन् । सामान्यले वनको प्रशासन महाशाखामा तत्काल अर्को सहसचिव पठाएको छैन । वन सचिव जीसीले सामान्य सचिव शंकरप्रसाद कोइरालासँग अर्को सहसचिवबारे जानकारी लिँदा दुई महिनापछि मात्र सहसचिव पठाउन सक्ने बताएको स्रोतको दाबी छ । वनको प्रशासनमा एक सहसचिव, दुई उपसचिव र अधिकृतहरूको दरबन्दी रहेकामा दुई उपसचिव र दुई अधिकृत पद रिक्त छ । सहसचिव पौडेलले आफ्नो सरुवा नियमित भन्दै समाचारको विषय नभएको तर्क गरे । यसैबीच, निजामती कर्मचारी संगठन वन मन्त्रालय विभागीय कार्यसमिति र राष्ट्रिय कर्मचारी संगठनले सचिव जीसीलाई आइतबारै भेटेर दीर्घकालीन असर पर्ने गरी मन्त्रालय, विभाग र आयोजनाहरूमा राजनीतिक नियुक्तिसरुवा नगर्न आग्रह गरेका छन् ।"
ठूला आयोजनामा सघाउँदै चीन,"काठमाडौं चीनले भक्तपुरमा अत्याधुनिक अस्पताल र सातै प्रदेशमा आधुनिक आयुर्वेद केन्द्र निर्माण गरिदिने भएको छ । उक्त सहयोगसम्बन्धी सम्झौताको तयारी अन्तिम चरणमा पुगेको र दुवै सरकारबीच पत्राचारसमेत भइसकेको परराष्ट्र मन्त्रालय स्रोतले जनाएको छ । नेपालमा गर्ने सहयोग देखिने खालको होस् भन्दै चीन यस्तो केन्द्र निर्माणमा अग्रसर भएको हो । वीर अस्पतालको विस्तारका रूपमा भक्तपुरमा निजामती कर्मचारी अस्पताल मोडलकै अत्याधुनिक अस्पताल बनाइदिने विषय टुंगो लाग्ने क्रममा रहेको एक अधिकारीले बताए । मीनभवनस्थित निजामती अस्पताल चीनको पछिल्लो देखिने खालको सहयोग हो । कलंकीकोटेश्वर सडकमा पनि चीनले काम गरिरहेको छ । जलाशययुक्त बूढीगण्डकी निर्माणको जिम्मा चिनियाँ कम्पनी गेज्बालाई दिएर पछि रद्द गरेको विषयमा चिनियाँ सरकार केही रुष्ट देखिए पनि वर्तमान सरकारकै समयमा चीनले दर्जनभन्दा बढी सानाठूला योजना अघि बढाएको छ । २०७४ साउनको अन्तिम साता पाकिस्तान हुँदै काठमाडौं ओर्लेका चिनियाँ उपप्रधानमन्त्री वाङ याङले नेपालमा ठूला लगानी गर्ने बताएका थिए । त्यसपछि भएका भ्रमणहरूमार्फत धेरै प्रक्रिया अघि बढेको परराष्ट्र अधिकारीहरूले बताए । चिनियाँहरूले लगानी गर्न र दुईपक्षीय व्यापारिक गतिविधि बढाउन चाहिरहेको अवस्थामा चीनले पछिल्लो समयमा यस्तो सहयोगको तयारी गरेको हो । यस अलावा चीनले बेल्ट एन्ड रोड इनिसिएटिभ्स (बीआरआई) मार्फत पनि सहयोग गर्न परियोजना छनोट गरिरहेको छ । चीनले प्रसारण लाइन, रेल मार्गको सम्भावना र सडक सञ्जालमा जोड दिने गरी प्रक्रिया अघि बढाउन लागेको हो ।चीनको स्वशासित क्षेत्र तिब्बतसँग नेपालका सीमा जोडिएको विभिन्न जिल्लामा आर्थिक केन्द्र हुने गरी क्रियाकलाप अघि बढाउनेसमेत उल्लेख छ । ती हरेक जिल्लाबाट चीनतर्फ कुनै न कुनै खालको सडक मार्ग छ । त्यसमध्ये चीनले पछिल्लो समय रसुवागढी र तातोपानीसँगै किमाथांका, हिल्सा, कोरला र ओलाङचुङगोला नाकालाई थप व्यवस्थित र आधुनिक बनाउने तयारी गरेको छ । केरुङबाट रेललाई अघि बढाउने विषयसमेत योजनामा रहेको भए पनि त्यसले भने अझै मूर्त रूप पाउन सकेको छैन । पहिलो चरणको प्रारम्भिक अध्ययनका लागि गत महिना चिनियाँको एक टोली नेपाल आएको थियो । चीनले अहिले विस्तृत अध्ययनको प्रक्रिया अघि बढाएको हो । नेपाल सरकारको रेल विभागले पनि त्यसमा अध्ययन गरिरहेको छ ।अर्थ सचिव शंकर अधिकारीले चीनको सहयोगबारे विभिन्न चरणमा पत्राचार भइरहेको बताए । चीनले बीआरआई र दुईपक्षीय आर्थिक सहायताअन्तर्गत फरकफरक परियोजनामा सहयोग गर्न खोजेको छ । हामी काम गर्दैछौं, सचिव अधिकारीले भने, छिट्टै निचोडमा पुग्नेछौं । सचिव अधिकारीले कतिपय नेपालले दिएको प्रस्ताव रहेको र कतिपय परियोजना चीनले नै प्रस्ताव गरेका क्षेत्र रहेको उल्लेख गर्दै कूटनीतिक च्यानलबाट कामको प्रक्रिया अघि बढेको बताए । चीनले नेपालमा प्रसारण लाइनदेखि अन्य क्षेत्रमा बीआरआईमार्फत सहयोग गर्न खोजेको छ । पछिल्लो समय चीन नेपालमा सहयोग गर्न त्यस्ता ठूला परियोजना रोज्दै छ । चीनले ढिलै नतिजा निस्कने खालको भए पनि देखिने खालका काम गर्न चाहेको परराष्ट्र अधिकारीले बताए । चीनले पछिल्लो समय कनेक्टिभिटी मा नै जोड दिएको छ । सडक र रेल सञ्जालमा धेरै जोडिन खोज्दै आएको चीनले पछिल्लो समय सबै प्रदेशमा आफ्नो उपस्थिति देखाउनका लागि नै आयुर्वेद केन्द्रको प्रस्ताव अघि बढाउन लागेको हो । यसले दुईपक्षीय सहयोग र साथको प्रतिबिम्ब झल्किने परराष्ट्र अधिकारीले बताए । केपी ओली सरकारमा रहेको समय २०७२ चैतमा चीनसँग भएको सम्झौता अघि बढाउन परराष्ट्र सचिव शंकरदास बैरागीको नेतृत्वमा एक समन्वय समिति बने पनि छलफल हुन सकेको छैन । नेपालचीनबीच आर्थिक गतिविधि बढिरहेको भन्दै हरेक चिनियाँ अधिकारीले नेपालको विकास, पर्यटन, पूर्वाधारमा सधंै सघाउन तयार रहेको बताउँदै आएका छन् । चीनले रसुवागढी टिमुरेमा पुल निर्माण तथा अरनिको राजमार्गको स्तरोन्नतिका लागि सहयोग सम्झौता गरिसकेको छ । पेट्रोलियम पदार्थ अन्वेषणको पनि सम्झौता भएको पाँच महिना पुग्न लागिसकेको छ । समझदारीले सबै क्षेत्रमा प्राकृतिक ग्यास तथा पेट्रोलियम पदार्थको सम्भाव्यता अध्ययन, अन्वेषण र उत्खननका साथै जलविद्युत् आयोजना निर्माण तथा प्रसारण लाइन स्थापना, आर्थिक तथा प्राविधिक विकासका निम्ति आवश्यक पर्ने अन्य सहायतालाई समेत समेटेको भए पनि त्यसले अझै अन्तिम रूप पाउन सकेको छैन । सीमामा आर्थिक हब बनाउने लगायतका धेरै विषय अघि बढेको छ । चीनले परराष्ट्र मामिला अध्ययन प्रतिष्ठान (आईएफए) को भवनदेखि नेपाल प्रहरी, सशस्त्र प्रहरी र गृह मन्त्रालयको भवन बनाउनेसम्मको सहयोग चाहना यसअघि नै राखेको थियो । सहयोग प्रक्रिया अघि बढदै गएमा चीनले नेपालमा उच्च राजनीतिक नेतृत्वको भ्रमणसमेत गराउने बताउँदै आएको छ । नेपालमा सहयोगको वातावरण नबनेकै कारण गत वर्ष चिनियाँ राष्ट्रपतिले नेपाल भ्रमण नगरेको समेत अधिकारीहरूको विश्लेषण छ ।"
रेशम चौधरीको निवेदन अस्वीकृत,"काठमाडौं (कास) सर्वोच्च अदालतले फौजदारी अभियोगमा फरार आरोपित एवं कैलाली १ बाट निर्वाचित सांसद रेशम चौधरी आफंै उपस्थित भएर निर्वाचित भएको प्रमाणपत्र बुझ्नुपर्ने आदेश दिएको छ । वारेसमार्फत प्रमाणपत्र बुझ्न पाऊँ भन्ने चौधरीको निवेदन अस्वीकृत गरेको प्रशासनको निर्णयलाई सर्वोच्च अदालतले सही ठम्याएको हो । न्यायाधीश टंक मोक्तानको एकल इजलासले आफूलाई साधारण तारेखमा छाड्नुपर्ने चौधरीको दाबीसहितको निवेदन अस्वीकृत गर्ने दरपीठ आदेशसमेत सदर गरेको छ । आफू निर्दोष भए वा आफूमाथिको आरोप झूटो भए प्रक्रियाबाटै सफाइ लिनुपर्ने, आदेशमा भनिएको छ । साथै सर्वोच्चले अदालतमा अभियोग लागेको अवस्थामा त्यसलाई बेवास्ता गरी अरू सुविधा दिन नमिल्ने रायसमेत दिएको छ ।"
रानीपोखरीमा कंक्रिट रक्षक नै भक्षक,"ललितपुर सम्पदा रक्षा गर्नुपर्ने निकायले नै रानीपाखरीमा कंक्रिट राख्न दिएर सम्पदा मास्न लागिरहेकोमा सरोकारवालाले गुनासो गरेका छन् । रानीपोखरी पुनर्निर्माण क्रममा काठमाडौं महानगरपालिकाकाले पुरातात्त्विक मापदण्ड मिचिएपछि अब के गर्ने ? भनेर आयोजना गरेको छलफलमा काठमाडौं क्षेत्र ८ का सांसद जीवनराम श्रेष्ठले भने, रक्षक नै भक्षक भइदियो । त्यही भएर समस्या उब्जियो । उनले जनसहभागिता नभएसम्म सम्पदा जोगाउन नसिकने बताए । पुरातत्त्व विभागले नै रानीपाखरीमा कंक्रिट राख्न स्वीकृति दिएर गल्ती गरेको उनले बताए । म पहिला महानगरको वडाअध्यक्ष छँदादेखि नै रानीपाखरीको विषयमा चासो राखेको हुँ, श्रेष्ठले भने, तर त्यतिबेलाका मेयर पीएल सिंहले रानीपोखरीछेउमा प्रहरी कार्यालय बनाउन दिनुभयो । हामी यो ठाउँलाई खुला राख्न चाहन्थ्यौं । अहिले कफी सप राख्ने समाचार सार्वजनिक भएपछि मैले मेयर विद्यासुन्दर शाक्यलाई फोन गरें । उहाँले रानीपोखरीबाहिर राख्ने बताउनुभएको छ । श्रेष्ठले आफू कानुन निर्माण गर्ने ठाउँमा गएकाले अब सम्पदा जोगाउने कानुन बनाउन पहल गर्ने आश्वासन पनि दिए । सम्पदा संरक्षण गर्नैपर्छ, उनले भने, नष्ट हुनबाट जोगाउने हिसाबले झकझकाउनुपर्छ । पुरातत्त्वविद् सुदर्शनराज तिवारीले कफी खानका लागि इतिहास, संस्कृति र सम्पदा मास्न नहुने बताउँछन् । ब्युटिफिकेसन गर्ने नाममा कानुन मास्न पाइँदैन, उनले भने, भूकम्प गएपछि बनेको पोस्ट रिकन्स्ट्रक्सन गाइडले माटोको साटो सुर्की र चुना प्रयोग गर्न मात्रै पाइन्छ भनेको छ । यहाँ कंक्रिट राख्नु कानुनविपरीत हो । यो राष्ट्रपतिले उद्घाटन गरिएको हो, त्यही भएर यो पहिले नै सुरु भएको कार्यक्रमको निरन्तरता हो भन्दै आएका छन् मेयर शाक्य । राष्ट्रपतिलाई किन गुमराहमा राखियो ? तिवारीले भने, अब यो प्रश्न गर्नुपर्छ । गैरकानुनी निर्माण तुरुन्त रोक्नुपर्छ । रोकेर कानुन कार्यान्वयन गर्नुको विकल्प छैन ।तिवारीले संस्कृतिलाई राजनीतिमा लैजान नहुने पनि बताए । यहाँ राखिएको कंक्रिट तुरुन्त फाल्नुपर्छ, उनले भने, सम्पदा जोगाउने हो भने प्राचीन निर्माण सामग्री, जनशक्ति र निर्माण प्रक्रिया अपनाउनुपर्छ । यो निर्माण गर्न अप्ठयारो छैन अझै । हामीसँग प्राचीन निर्माण सामग्री छन्, कालीगढ पनि छन् ।पुरातत्त्व विभागले पनि रानीपाखरीमा कंक्रिट प्रयोग गर्न स्वीकृति दिएको तर साँघुरो बनाउन अनुमति नदिएको बताएको छ । पानी जमाउन नसकिने बताएपछि कंक्रिट प्रयोग गर्न दिएका हौं, पुुरातत्त्व विभागका महानर्दिशक भेषनारायण दाहालले भने, यसभित्र सानो भुवेवल कफी सप राख्न र यसलाई ब्युटिफिकेसन गर्न अनुमति दिएका हौं । पोखरीको वरिपरि मिचेरसमेत पर्खाल लगाइरहेको छ । पोखरीको पूर्व र दक्षिणतिरको भागमा धमाधम पर्खाल लगाइरखेको छ । पोखरीको छेउको विन्दुबाट झन्डै १० मिटर परसम्म पर्खाल लगाइँदै छ । पोखरीवरिपरि यति नै क्षेत्रमा पर्खाल लगाइने निर्माण कार्यमा संलग्न ठेकेदार कम्पनीले जनाएको छ ।काठमाडौं महानगरपालिकाका पूर्वमेयर केशव स्थापितले रानीपोखरीमा कंक्रिट संरचना बनाइए पछि भत्काइने प्रतिबद्धता जनाए । हामीले एकैसाथ माइतीघरको १८ घर भत्काएका थियौं, उनले भने, पोखरी मिचेर स्काउट भवन बनाइएको हो भने त्यो पनि हामी भत्काइदिन्छौं । जुन ठाउँमा पोखरी मिचिएका छन्, त्यहाँको पहिलाको अवस्था हेरेर हामी बनेको संरचना भत्काइदिन्छौं । उनले यी काम गर्न घुमाउरो पारामा आफू मुख्यमन्त्री बन्नुपर्ने बताए । यो सबै काम म गर्छु, उनले भने, त्यसका लागि म के भन्न खोजेको छु, त्यो तपाईंहरूलाई थाहा छ । त्यसका लागि पनि घचघच्याउनुपर्यो ।भूकम्पले मन्दिर भत्काए पनि पोखरी चलाउनुपर्ने अवस्था थिएन । मन्दिर पो भत्काएको हो त, सम्पदामा पीएचडी गरिरहेकी मोनालिसा महर्जन भन्छिन्, पोखरी त भत्काएको थिएन । कंक्रिट लगाएका तीनवटा संरचना भत्कायौं भन्छ महानगर । तर पोखरीको बीचबाटै मिचेको छ । कंक्रिट मिसाएको छ । एकातिर मास्ने अनि अर्काेतिर कंक्रिट भत्काएका छौं भन्छन् । यो आँखामा छारो हाल्ने काम हो ।रानीपोखरीलाई महानगरले म्युजिकल वाटर फाउन्डेसन पार्कका रूपमा विकसित गर्ने योजनासहित काम अघि बढाएको थियो । तर मेयर शाक्य आएपछि यसको स्वरूपमा परिवर्तन गरेको महानगरका इन्जिनियर उत्तरकुमार रेग्मीले जानकारी दिए । कस्तो परिवर्तन गरेको भनेर चाहिँ आफूले भन्न नमिल्ने उनले बताए । म आधिकारिक होइन । आधिकारिक ठाउँबाट सूचना दिनू भनियो भने दिन्छु । नत्र दिन मिल्दैन । यहाँ पुरातात्त्विक मापदण्ड कसरी कायम गर्ने भन्नेमा हामी पनि चिन्तित छौं । रानीपोखरी छेउमा बस्न पार्कसमेत निर्माण गर्ने महानगरको लक्ष्य थियो, यसअघि सर्वाजनिक भएको ड्रइङ डिजाइनमा । यहाँ आउने पर्यटकका लागि टिकट काटेर घुम्ने व्यवस्थासमेत गरिने योजना सार्वजनिक भएको थियो । गार्डेेन, घुम्न दुईवटा बाटा, कफी सपलगायत संरचना बन्नेछन् । पार्कमा आकर्षक बत्तीको पनि व्यवस्था हुनेछ । पोखरीवरिपरिको क्षेत्रमा पनि विभिन्न रङका बत्ती राख्ने योजना छ । रंगीन फोहोरासमेत फालिनेछ । यहाँबाट दैनिक १ लाख रुपैयाँ आम्दानी गर्ने महानगरको योजना छ । तर, स्थानीयले सम्पदालाई सम्पदाकै रूपमा कायम राख्नुपर्ने माग राखेका छन् । पहिला जस्तो थियो, त्यस्तै रूपमा हुनुपर्छ । पुर्खाको नासो त्यही रूपमा आउँदो पुस्तालाई हस्तान्तरण गर्नुपर्छ, सम्पदाप्रेमी शैलेश राजभण्डारी भन्छन््, सम्पदा नासिएको हामी हेरेर बस्न सक्दैनौं । ऐतिहासिक ठाउँ पर्यटकीय स्थल बनोस् । हामीलाई आपत्ति छैन । तर व्यापारिक उद्देश्य राखेर सम्पदा मास्न पाइँदैन । हामी दिंदैनौं ।यसको निर्माण लागत १० करोड लाग्ने गरी पुरातत्त्व विभागकाले लागत इस्टिमेट पठाएको थियो । बालगोपालेश्वर पुनर्निर्माणमा भने भ्याटबाहेक १ करोड २६ लाख रुपैयाँ लाग्ने पुरातत्त्व विभागका सिनियर डिभिजनल इन्जिनियर सम्पत घिमिरेले जानकारी दिए ।"
आर्क ब्रिज निर्माण रोकियो,"काठमाडौं (कास) नेपालमै पहिलोपटक निर्माण हुन लागेको नेटवर्क आर्क ब्रिजमध्ये तीनकुनेको पुलको काम रोकिएको छ । झन्डै ४ महिनादेखि दुवैतर्फको पुलको काम ठप्प रहेको छ ।उक्त पुलको ठेक्का लिएको पप्पु कन्स्ट्रक्सनले लगभग २० प्रतिशत काम सकिएको जनाएको छ । कन्स्ट्रक्सनका इन्जिनियर सन्तोष साहले भने, एकातिरको पुलमा ढलको व्यवस्थापन नभएकाले काम हुन सकेको छैन । अर्कोपट्टिको पुल निर्माण पानीको पाइप व्यवस्थापन गर्न नसक्दा रोकिएको हो । तर फाउन्डेसनको काम समाप्त भइसकेको उनी बताउँछन् ।तीनकुनेको वाग्मती खोलामा बनाउन लागिएको यो पुलको लागत २१ करोड १३ लाख रुपैयाँ छ । दुवैतिर ८५ मिटर लम्बाइ र १२ मिटर चौडाइको पुल निर्माणपछि सडक साबिकभन्दा २४ मिटर फराकिलो हुनेछ । पर्यटकीय आकर्षण र ट्राफिक व्यवस्थापनको उद्देश्यले निर्माण थालिए पनि अहिले अलपत्र परेको छ । यद्यपि २०७५ पुससम्म निर्माण अवधि रहेकाले समयमै सम्पन्न हुने ठेकेदार कम्पनीको दाबी छ । तीनकुने र बबरमहलको धोबीखोलाको दुईतिर गरी ४ वटा यस्ता पुल निर्माण हुनेछन् । धोबीखोलाको पुलको काम ५० प्रतिशत समाप्त भएको निर्माण कम्पनीको दाबी छ ।त्यहाँ सुपरस्ट्रक्चरको काम भइरहेको र यस आवको अन्त्यसम्ममा सवारी चलाउन मिल्ने गरी काम भइरहेको ठेकेदार जेई कन्स्ट्रक्सनका वरिष्ठ आयोजना व्यवस्थापक राधाकृष्ण देवले बताए । दक्षिणतिरको पुलको ५० प्रतिशत काम सम्पन्न भइसकेको छ, देवले थपे, ४५ महिनाभित्रमा सम्पन्न भइसक्छ । विदेशबाट सामग्री आयात गर्नुपर्ने भएकाले सम्झौताभन्दा केही ढिला काम भएको हो ।पुलको अर्कोतिर भने जग्गा नपुगेकाले रीडिजाइन भइरहेको छ । यो पुलको लागत १५ करोड रुपैयाँ पुग्ने अनुमान छ । काठमाडौं उपत्यका सडक विस्तार आयोजनाले उक्त पुल निर्माण गर्न लागेको हो । आयोजनाका इन्जिनियर विश्व विजयलाल श्रेष्ठले बताए । डिजाइनमै डेढ वर्ष लागेकाले केही ढिला भएको हो, श्रेष्ठले भने, धोबीखोलाको निर्माण जेठसम्ममा सम्पन्न गर्ने लक्ष्यसाथ काम भइरहेको छ ।"
इँटाभट्टाका बालबालिका विद्यालय जानबाट वञ्चित,"भक्तपुर (कास) सुर्खेत धारापानीकी ३१ वर्षीया वसन्ती पुनमगर चाँगुनारायण नगरपालिका ताथलीस्थित एक इँटाभट्टामा काम गर्छिन् । उनी पतिसहित १० र १६ वर्षीय दुई छोरासँगै आएकी छन् । १३ वर्षमै विवाह गरी १५ वर्षमै उनले छोरा जन्माएकी हुन् । उनका जेठा छोरा ओमप्रकाश पनि कक्षा ७ को पढाइ छाडेर आमाबाबुसँगै इँटा बनाउँछन् ।वसन्तीका १० वर्षीय कान्छा छोरा अशोक कक्षा ३ को पढाइ छोडेर अभिभावकसँगै छन् । छोरा पढाइमा लगनशील थियो, गाउँमा गरी खाने स्रोत छैन, उनले भनिन्, आफैंसँग ल्याउँदा विद्यालय जानबाट वञ्चित भयो । इँटाभट्टा नजिक विद्यालय नभएको र वैशाखपछि गाउँमै पढाउने उनले सुनाइन् ।धारापानीकै नन्दीकला बुढामगरले १२ वर्षीया छोरी हरिदेवी र ७ वर्षीया तिलसरीलाई साथै ल्याएकी छन् । कक्षा ४ को पढाइ छाडेर आमासँगै आएकी हरिदेवी खाना पकाउने, इँटा बनाउने काममा सघाउँछिन् । श्रीमान् बित्नुभएको ६ वर्ष भयो, बालबच्चा हुर्काउनैपर्यो, नन्दीकलाले भनिन्, ६ महिनापछि काम सकेर पुन: छोरीलाई विद्यालय पठाउँछु । झयाउलीको बसाइ मध्यरातिबाट इँटा बनाउने काम गर्दा छोरीले नै सघाउने गरेको उनी बताउँछिन् । ६ महिनायता ६ महिनाउता पढ्ने बच्चालाई विद्यालयले लिन नमान्ने उनले बताइन् ।आँपचौर सल्यानका कर्णबहादुर बुढामगरको पीडा पनि उस्तै छ । परिवारसँगै कक्षा ८ मा अध्ययनरत १५ वर्षीय छोरा प्रकाशलाई उनले पनि साथै ल्याएका छन् । अभिभावक हिँडेपछि छोरा घर बस्न मानेन, पढाइ छुटायो, उनले भने, यताको विद्यालयले भर्ना गर्न मानेन, अब उतै गएर पढाउँछु ।प्रत्येक वर्ष विभिन्न संघसंस्थाले भट्टाका बालबालिकाका लागि छात्रवृत्ति दिएको, पढाएको भन्दै करोडौंको हिसाब देखाए पनि यी बालबालिका भने पढाइबाट वञ्चित छन् । एक इँटाभट्टामा करिब १ सय २० देखि ३४ सयसम्म मजदुर काम गर्छन् ।इँटा भट्टा व्यवसायी संघका अध्यक्ष नातिभाइ हेम्बा भने उद्योगको पायक पर्ने स्थानमा मजदुरका बालबालिका लक्षित गरी शिशु कक्षा र अनौपचारिक शिक्षाको व्यवस्था गरेको दाबी गर्छन् । मजदुरहरू आउने प्रक्रिया जारी रहेकाले पनि कतिपय स्थानमा कक्षा सञ्चालनमा ढिलाइ भएको उनले सुनाए । जिल्लामा ६२ इँटा भट्टा सञ्चालनमा छन् ।"
नसर्ने रोगको प्रकोप बढ्यो,"काठमाडौं पछिल्लो समय सरुवा रोगको जोखिम घटदै गए पनि नसर्ने रोगको प्रकोप भने बढदै गएको छ । नेपालमा क्यान्सर, मुटु, मिर्गौला रोगबाट मृत्यु हुनेको संख्या अत्यधिक छ ।पुरुषको हकमा फोक्सो र प्रोस्टेटको क्यान्सरका कारण बढी व्यक्ति पीडित भइरहेका छन् । सुर्तीजन्य पदार्थको सेवन र कलकारखानाबाट निस्कने प्रदूषणका कारण पुरुषमा यो रोगको जोखिम बढेको क्यान्सर रोग विशेषज्ञ डा राजेन्द्र बराल बताउँछन् । महराजगन्जस्थित त्रिवि शिक्षण अस्पतालको तथ्यांकअनुसार दैनिक १० देखि १५ प्रोस्टेट ग्रन्थिको समस्या लिएर आउँछन् । अधिकांश बिरामी क्यान्सर शरीरका अन्य अंगमा फैलिएका अवस्थामा मात्रै उपचारका लागि अस्पताल आउने हुँदा ५० प्रतिशत बिरामीलाई मात्रै बचाउन सकिने युरोलोजिस्ट डा रविन जोशी बताउँछन् । नेपालमा क्यान्सरका सम्पूर्ण बिरामीमध्ये १५ प्रतिशतमा फोक्सोको क्यान्सर देखिने गरेको विशेषज्ञको भनाइ छ । फोक्सोको क्यान्सरकै कारण विश्वव्यापी हरेक ५ मृत्युमध्ये एकको फोक्सो क्यान्सरबाटै हुने गरेको अमेरिकन क्यान्सर सोसाइटीको तथ्यांक छ ।विश्वमै चाँडै मृत्यु निम्त्याउने रोगमध्ये नसर्ने रोगलाई पहिलो मानिएको छ । विश्व स्वास्थ्य संगठनका अनुसार नसर्ने रोगकै कारण हरेक वर्ष करिब ३ करोड ६० लाखको मृत्यु हुने गरेको छ । बर्सेनि ६० प्रतिशको मृत्यु नसर्ने रोगले हुने र मदिराजन्य पदार्थ सेवनकै कारण मात्रै बर्सेनि ५ लाख व्यक्तिले ज्यान गुमाइरहेको संगठनको तथ्यांक छ । अस्वास्थ्यकर जीवनशैली, सुर्ती र मदिराजन्य पदार्थको सेवन, अपर्याप्त शारीरिक क्रियाकलाप नसर्ने रोग लाग्नुका मुख्य कारण भएको चिकित्सकहरू बताउँछन् ।महिलाहरू स्तन र पाठेघरको क्यान्सरका कारण बढी पीडित छन् । संगठनका अनुसार नेपालमा हरेक वर्ष प्रत्येक १ लाखमध्ये ८ महिलामा स्तन क्यान्सर देखापर्छ जसमध्ये ६ जनाको मृत्यु हुने गरेको छ । क्यान्सर शल्यचिकित्सक डा कपेन्द्र अमात्य भन्छन्, क्यान्सरको अन्तिम स्टेजमा मात्रै उपचारका लागि पहल गर्छन्, रोगले भन्दा पनि ढिलो उपचारका कारण मृत्युको जोखिम बढेको हो ।भक्तपुर क्यान्सर अस्पतालमा पाठेघरसम्बन्धी रोग लिएर दैनिक ३० देखि ४० बिरामी आउँछन् । त्यसमध्ये कम्तीमा ८ जनाको त पाठेघरको मुखमै क्यान्सर देखापर्ने र तुरुन्तै शल्यक्रिया गर्नुपर्ने अवस्था हुने डा राजेन्द्र बरालले बताए । नेपालमा प्रत्येक वर्ष करिब १० देखि २० हजार जनामा यो रोग हुने अनुमान गरिएको छ । यसमध्ये ५० प्रतिशतको मृत्यु हुने उनले बताए । विश्वव्यापी रूपमा हरेक वर्ष ४० हजार क्यान्सरका नयाँ बिरामी थपिने गरेका छन् । क्यान्सर रोग ४० प्रतिशत रोकथाम गर्न सकिने डा बराल बताउँछन् । नसर्ने कडा रोगमध्ये मिर्गौला पनि मुख्य हो । संगठनको तथ्यांकअनुसार नेपालमा प्रतिदस हजारमध्ये एकजनाको मिर्गौला काम नलाग्ने हुन्छ । नेपालमा बर्सेनि ३ हजारको मिर्गौला फेल हुने संगठनको तथ्यांक छ । मिर्गौला फेल भएकामध्ये ९० प्रतिशतले २३ महिनामै ज्यान गुमाउने गरेको वरिष्ठ मिर्गौला रोग विशेषज्ञ डा पुकारचन्द्र श्रेष्ठ बताउँछन् । भन्छन्, सामान्य लक्षण देखिनेबित्तिकै उपचार गराउने हो भने मिर्गौला बचाउन सकिन्छ, अधिकांश बिरामी मिर्गौला फेल भइसकेपछि मात्रै अस्पताल पुग्ने हुँदा बचाउन मुस्किल हुन्छ ।संगठनले मुटुरोगलाई पनि प्राणघातक मानेको छ । यद्यपि ८० प्रतिशत रोकथाम गर्न सकिन्छ । विश्व मुटु महासंघका अनुसार मुटुरोगका कारण विश्वभर बर्सेनि १ करोड ८० लाख व्यक्तिको मृत्यु हुने गर्छ । मृत्यु हुनेहरूमध्ये ८० प्रतिशतभन्दा बढी विकासोन्मुख देशका विपन्न वर्गका छन् । हाल नेपालमा ३ प्रतिशतलाई कोरोनरी मुटुको रोग, १० प्रतिशतलाई मधुमेह छ । यस्तै स्कुल जाने उमेरका करिब शून्य दशमलव २ प्रतिशतलाई बाथमुटुको रोग र त्यति अनुपातमै जन्मजात मुटुको रोग छ ।सरकारले नसर्ने खालका कडा रोग न्यूनीकरणका लागि गरिब विपन्न वर्गका बिरामीलाई १ लाखसम्मको अनुदान पनि दिँदै आएको छ । चालु आवमा मात्रै विपन्न नागरिक कोषबाट २२ हजार ३ सय ८९ जनाले सेवा लिएको स्वास्थ्य सेवा विभागको तथ्यांक छ ।नसर्ने रोगबाट बच्न सुर्तीजन्य पदार्थको सेवन नगर्ने, शारीरिक व्यायम गर्ने, नुनचिनी कम खाने र फलफूल प्रशस्त खानुपर्ने चिकित्सकको सुझाव छ ।"
"चुनाव जिते, वाचा भुल","विकास अलपत्र बझाङका जनप्रतिनिधि स्थानीय तहका गतिविधि कसरी अघि बढाउने भन्नेमै अलमलमा छन् । उनीहरू लामो समय प्रतिनिधि र प्रदेशसभा निर्वाचनमा अल्झिँदा विकास योजना अघि बढ्न नसकेको स्थानीयको गुनासो छ । असार २० सम्म सबै जनप्रतिनिधिले कार्यभार सम्हालिसकेका थिए । असोज पहिलो साताभित्र सबै स्थानीय तहको परिषद बैठक पनि बसिसकेको थियो । त्यसको ३ महिनापछि बल्ल उपभोक्ता समिति गठनको चटारो सुरु भएको छ । भदौदेखि मंसिरसम्म जनप्रतिनिधिले चुनावलाई नै प्राथमिकतामा राखे, स्थानीय युवक विजय जोशी भन्छन्, परिषद् सकिएको ३ महिनापछि उपभोक्ता समिति गठन थाल्नुको कारण यही हो । कामको गति यस्तै रहे अधिकारसम्पन्न भनिएको स्थानीय सरकारबाट पनि जनताले अपेक्षाअनुरूप प्रतिफल पाउन नसक्ने उनको दाबी छ ।जनप्रतिनिधि र कर्मचारी भने चुनावका कारण केही ढिलाइ भए पनि समयमै तोकिएका काम सकिने दाबी गर्छन् । बुंगल नगरपालिका११ का वडा सचिव महेश भट्ट भन्छन्, लक्षित वर्गका कार्यक्रममा उपभोक्ता समिति गठन हुन बाँकी छन् । अरू सबै कार्यक्रममा समिति गठन भएर काम सुरु भइसकेको छ । यो आर्थिक वर्षभित्रै सबै काम सकिन्छ । चुनाव मात्र नभई दसंैतिहार पनि यही अवधिमा परेकाले काममा ढिलाइ भएको जयपृथ्वी नगरपालिकाका प्रमुख वीरेन्द्र खड्काले बताए । तोकिएका काम यही आर्थिक वर्षभित्र सम्पन्न गर्ने गरी लागिरहेकाले अब विकास गतिविधि तीव्र रूपमा अघि बढ्छ, उनले भने । (भवानी भट्ट कञ्चनपुर, खगेन्द्र अवस्थी बैतडी र वसन्तप्रताप सिंह बझाङ)"
साँघुरा कार्यालयमा जेनतेन गुजारा,"व्यवस्था नयाँ, शैली पुरानै परासी स्थानीय तहमा जनप्रतिनिधि आएपछि विकास र सुशासन भित्रिने आसमा बसेका सेवाग्राही अहिले निराश छन् । कामकारबाहीमा चुनावअघि र अहिले कुनै फरक नरहेको उनीहरू बताउँछन् । कर्मचारीलाई दोष लगाएर समस्याबाट उम्कँदै आएका दलका प्रतिनिधिहरू अहिले आफैं पदमा छन् । तर, तर्जुमा भएका योजना नै अघि बढाउन सकेका छैनन् । जनप्रतिनिधिले जनताको आकांक्षाअनुसार काम गर्न नसकेको गुनासो चौतर्फी छ । ६ महिना बित्दा १० प्रतिशत रकमसमेत खर्चिन नसक्नु र आयोजना सञ्चालन नहुनुले यसलाई पुष्टि गर्छ । अघिल्ला वर्ष फागुन, चैतमा उपभोक्तासँग सम्झौता गरी वैशाख, जेठमा काम सुरु गर्ने बेथिति रहेकोमा अब पनि त्यसैले निरन्तरता पाउने अवस्था देखिएको स्थानीय बताउँछन् । जिल्लाका अधिकांश नगरपालिका र गाउँपालिकामा आव २०७४७५ का लागि विनियोजित विकास निमार्ण तथा योजना सम्झौता कार्यान्वयनमा आउन सकेका छैनन् । आफैंले कर्मचारी नियुक्तिदेखि ठेक्कासमेत लगाउन पाउने अधिकार पाएका जनप्रतिनिले कर्मचारी अभाव तथा राजनीतिक सहमति नभएको निहुँ पार्न थालेका छन् । सुनवल नगरपालिकामा यस आवको प्रथम चौमासिक सकिँदासम्म विकास बजेटतर्फ जम्मा ११ दशमलव २ प्रतिशत मात्र खर्च भएको छ । लेखा अधिकृत जीवनाथ अर्यालका अनुसार अधिकांश योजना उपभोक्तासँग सम्झौता हुन बाँकी छन् । विकास बजेटतर्फको ५१ करोडमध्ये मुस्किलले ५ करोड खर्च भएको छ । रामग्राम नगरपालिकाको अवस्था पनि उस्तै छ । प्रथम चौमासिकमा ४० प्रतिशत बजेट खर्च गर्नुपर्ने प्रावधान भए पनि १५ प्रतिशत हाराहारीमा मात्र खचिइएको छ । त्यो पनि सामान्य योजनामा मात्र । नगरपालिकाका प्रमुख प्रशासकीय अधिकृत दिनेशराज पन्तले अब धमाधम योजना सम्झौता गरी माघसम्म काम सुरु गर्न दाबी गरे ।"
हचुवाका भरमा योजना,"सिरहा लागत इस्टिमेट र प्राविधिक डिजाइनबिनै हचुवाका भरमा बनाइएको बाँध भत्किएपछि जनप्रतिनिधिको पहिलो योजना नै विफल भएको छ । लहान नगरपालिकाको मध्य भागबाट बग्ने खुट्टी खोलामा सिँचाइका लागि बनाइएको नहरमा पानी आउन छाडेको ३२ वर्षपछि बालुवाको बाँध बनाइएको थियो तर दुई साता पनि टिक्न सकेन । यसबाट पाँच लाख रुपैयाँभन्दा बढी खेर गएको छ । नगरपालिकाले तीन मिटर अग्लो र डेढ किलोमिटर लम्बाइको बाँध बनाएको थियो । यसका लागि प्रतिघण्टा ३ हजार ३ सय रुपैयाँका दरमा एक्साभेटर भाडामा लिइएको थियो । नहर सफाइ र बाँध निर्माणका लागि डेढ सय घण्टाजति एक्साभेटर चलेको छ, सबइन्जिनियर शिवशंकर चौधरीले भने, प्राविधिक डिजाइन र इस्टिमेटसमेत भएको छैन । नगरपालिकाको प्राविधिक तथा योजना शाखाले बाँध निर्माण योजनाबारे जानकारी नभएको जनायो । करिब एक हजार बिघा जग्गामा सिँचाइ गर्न सकिने गरी निर्मित नहरमा पानी चढाउन बनाइएको बाँध ३२ वर्षअघि पनि भत्किएको थियो । गिट्टी र बालुवा निकाल्दा खोलाको सतह गहिरो भएकाले उतिबेलैदेखि पानी चढ्न छाडेको स्थानीयको भनाइ छ । अहिले नहर मिचेर खेत बनाइएको छ भने कतिपय ठाउँमा घर निर्माण गरिएको छ । लहान नगरपालिकाले पूर्वपश्चिम राजमार्गको पूर्वी बस स्टेन्डनजिक नहरमै सार्वजनिक शौचालय बनाएको छ । नगरका प्रमुख प्रशासकीय अधिकृत गजेन्द्रनाथ शर्माले नहर सफाइबारे जानकारी भए पनि बाँध निर्माणबारे अनभिज्ञता दर्शाए । कार्यपालिकाको कात्तिक ८ गतेको बैठकमा नहर सफाइ र उकासबारे मौखिक सहमति भए पनि बाँध निर्माणको निर्णय नभएको उनको भनाइ छ । अधिकांश वडाध्यक्षले पनि बाँध निर्माणबारे अनभिज्ञता प्रकट गरे । उपमेयर सरियार चौधरीले खोलाको पानी नहरबाट बगाउँदा सफाइका साथै वातावरण पनि स्वच्छ होला कि भनेर प्रयास मात्र गरेको जानकारी दिइन् । यसैबीच जिल्लाको धनगढीमाई नगरपालिका जिल्लाकै पहिलो खुलादिसामुक्त नगर घोषित भएको छ । जिल्ला समन्वय समितिका अध्यक्ष रामचन्द्र ठाकुरले एक समारोहबीच नगरपालिकालाई खुलादिसामुक्त घोषणा गरे । प्रमुख प्रशासकीय अधिकृत रामहरि शर्माले नगरपालिकाका १४ वटै वडाभित्र ९ हजार ४४ घरधुरीले निजी शौचालय बनाएको जानकारी दिए । १७ स्थानीय तहमध्ये ७ नगर र ९ गाउँपालिका अझै खुलादिसामुक्त हुन बाँकी छन् ।"
अहंकार र लालचको विषवृक्ष,"नेकपा एमालेका अध्यक्ष केपी ओलीले भने, वामपन्थी सरकार बन्ने भएपछि केही मानिसले कम्युनिष्टहरूको बदनाम गर्न सेयर बजारमा चलखेल गरेछन् । त्यही भएर बजार घट्यो, अब त्यसलाई सुधार गर्छु । सम्भवत: अब अलि स्थिर सरकारको नेतृत्व गर्ने संघारैमा उभिएका नेताको यो भनाइ नेपालको अर्थतन्त्र सञ्चालनको अबको दिशा संकेत गर्न सायद पर्याप्त छ । उनलाई सेयर सूचकाङ्क (नेपालका सन्दर्भमा नेप्से) एक अंक तल ओर्लंदा लगानीकर्ताहरूले कति रकम गुमाउँछन् भन्ने सायद अनुमान छैन । अर्को पाँच वर्ष कम्युनिष्ट सरकारले नै एकलौटी स्थिर शासन गर्ने देखिएको बेला को त्यस्तो लगानीकर्ता होला, जो वाम गठबन्धनको बदनामीका लागिमात्रै लाखौं वा करोडौं रुपैयाँ गुमाएर चलखेलको मनोरञ्जन लेओस् ?नेपालको सेयर बजारले अरू आधारभूत विश्लेषणलाई अनुशरण नगरेका धेरै उदाहरण छन् । तर यसले राजनीतिक नेतृत्वको नीति र नियतलाई सधैं निकै गम्भीर ढंगले लिने गरेको छ । पहिलो माओवादी सरकारका समयमा तत्कालीन अर्थमन्त्री बाबुराम भट्टराईले पुँजी बजारलाई जुवाघरसँग तुलना गरिदिएकै कारण आफूहरू कंगाल भएको यथार्थ लगानीकर्ताहरूले सहजै बिर्सन सक्ने घटना होइन । यस पटक पनि जब स्थानीय चुनाव निश्चितै हुने समाचार आएको थियो, गत चैत २९ गते नेप्से १ हजार ७ सय १० अंकमा उक्लेको थियो । त्यसपछि स्थानीय तहको चुनावमा वामपन्थीहरूको विजयरेखा जसरी उकालो लाग्यो, नेप्से त्यसरी नै ओह्रालो लाग्न सुरु भयो । गत मंसिर २० गते, प्रतिनिधि र प्रदेशसभाको अन्तिम चरणको चुनावको अघिल्लो दिन, नेप्से परिसूचक १ हजार ५ सय ३७ अंकमा थियो । त्यस यताका १५ दिनमा यो लगातार घटेर गत बिहीबार १ हजार ४ सय ७२ मा ओर्लेको छ । ओलीको सेयर बजारमा सुधार गर्ने मनसायलाई प्रतिवाद गर्नुपरेन । किनभने नेपाली पुँजी बजारमा बहुआयामिक सुधार गर्न धेरै ढिलो भइसकेको छ । तर यो उनले बुझेजस्तो हलुका ठट्टाको विषय भने होइन । चीन सरकारले गर्ने जस्तो सूचकांक घट्ने बित्तिकै सरकारी कम्पनीहरूलाई सेयरको माग प्रशोचन हुनेगरी लगानी गराउने हैसियत उनी प्रधानमन्त्री भएपछि पनि हुने छैन । ओलीको यो भनाइमा पुँजी बजार र समग्र अर्थतन्त्रलाई वास्तवमै सुधार गर्ने असल मनसायभन्दा नेप्सेले आफ्नो राजनीतिक ओजलाई ललकारेको प्रकटभाव देखिन्छ । उनको भनाइमा त्यसको कारण पहिल्याउनेभन्दा प्रतिकार गर्ने अहंकार प्रदर्शन हावी भएको छ । उनलाई त्यही प्रदर्शनले नै मुलुक चल्छ भन्ने पनि कतै लागेको हुनसक्छ । त्यसैले उनी तातोपानी नाका खोल्ने सम्भावना अवलोकन गर्न जान छाडेर रसुवागढी पुगे । जबकि भावी प्रधानमन्त्री तातोपानी नाकाको अवस्था हेर्न गइदिएको भए चिनियाँहरूलाई पनि त्यो नाका खोल्न नैतिक दबाव बढ्थ्यो । यो नाका बन्द हुँदा पाँचखाल ड्राइपोर्टदेखि काठमाडौंकोदारी सिङ्गै कोरिडोर विशेष आर्थिक क्षेत्रमा रूपान्तरण हुने सम्भावना धरापमा परेको छ । वर्षमा केही सय तिब्बतीलाई पश्चिमाहरूले त्यो बाटो भएर तस्करी गरे भनेर सबभन्दा सहज र पूर्वाधार बनेको यो नाकालाई खोल्नै नचाहने चीनको ढिपीलाई चिर्ने हिम्मत उनको राष्ट्रवादको परिभाषामा सायद छैन । बरु जसरी हुन्छ, उसलाई खुसी राख्ने नाटक मञ्चनमा रुचि देखिन्छ । मुलुकको अर्थतन्त्र र विकासलाई सोच्ने यही ढर्रा कायम रह्यो भने सेयर बजार सूचकाङ्कको ग्राफले अहिले बनाएको पूर्व ढल्केको छड्के भर्याङ नै ओलीको अहंकारलाई छिट्टै तल ओराल्ने बाटोको नक्सा बन्ने पक्का छ ।अहंकारको विपरीत चरममा अब बन्ने सरकारको नेतृत्व पङ्क्तिमा बस्नेहरूको लालचले पनि अर्थतन्त्र र विकासका टुसाउँदा सपनाहरूलाई परिहासपूर्ण बनाउने सम्भावना बढ्दो छ । आउँदो पाँच वर्ष एमाले अध्यक्ष ओली र माओवादी अध्यक्ष आलोपालो प्रधानमन्त्री बन्ने समाचारहरू हेडलाइन बनेका छन् । राजनीति गर्नेहरूका लागि मुलुकको प्रमुख कार्यकारीको कुर्सीमा बस्ने लालच हुनु स्वाभाविक हो भन्ने तर्क गर्न नसकिने होइन । जो कुर्सीमा पुग्छ, त्यसले कुर्सी छाड्नै नचाहने प्रवृत्तिमा कुनै नेता अपवाद छैन । डेढ वर्षअघि ओलीले पूर्वसहमति अनुरूप दाहाललाई प्रधानमन्त्रीको कुर्सी नछाडेका कारण उनीहरूको सत्ता गठबन्धन भत्केको थियो । अब फेरि त्यही दृष्टान्त दुई वर्षपछि नदोहोरिने अनुमान लगाइहाल्नु अलि चाँडै हुनेछ । नेपालको राजनीतिमा दोहोरिरहेको यो निर्लज्ज प्रक्रियालाई अब स्वाभाविक मान्न जो थालिएको छ ।यस्तो अभ्यासको मुलुकको आर्थिक विकासमा सबभन्दा नकारात्मक असर परेको छ । अहिले आएको यो आलोपालोको खबरले मुलुक अझै राजनीतिक अस्थिरताका कारकहरूबाट मुक्त नभएको सन्देश दिएको छ । अर्थतन्त्र सञ्चालन, यसमा देखिएका चरम एवं भयावह जोखिमको व्यवस्थापन र विशेषगरी युवा पुस्तालाई नेपालको भविष्य बाँकी नै छ भन्ने आस जगाउनमा राजनीति पूर्णत: भूमिकाहीन भएको छ । र पदलोलुप नेताहरूको विम्ब मूल चरित्रको होइन, विदुषकको जस्तोमात्र देखिन थालेको छ । शेरबहादुर देउवा, खड्गप्रसाद ओली, पुष्पकमल दाहाल अथवा अर्को कुनै बहादुर वा प्रसाद प्रधानमन्त्रीको कुर्सीमा बस्ने क्रम फेरिंँदा नेपालको अर्थतन्त्रका नीतिगत, संरचनागत र कार्यक्रमगत प्राथमिकतामा कति र कसरी (अपेक्षित) परिवर्तन भएका छन् ? अथवा हुन्छन् ? तिनले मुलुकको आर्थिक विकास र जनकल्याणलाई कसरी र कुन मात्रामा परिवर्तन गर्लान् ? यी प्रश्नको प्रस्ट उत्तरले मात्रै सरकार र प्रधानमन्त्रीको कुर्सीमा बस्ने पात्र परिवर्तन हुनुको औचित्य पुष्टि हुन्छ । मानांै, एमालेमाओवादी पार्टीहरूबीच वास्तवमै एकता भयो । त्यसपछि विकास नीति, कार्यक्रम र रणनीति दुवैको एउटै हुन्छ । त्यो लागू गर्ने प्राथमिकता हो भने ओली र दाहालले कुर्सी फेरिरहनुपर्ने तात्त्विक आवश्यकता के ? तर यथार्थ के हो भने नेपालको समग्र राजनीतिमा पदको लालचबाहेक नीति, कार्यक्रम र नेतृत्वको चारित्रिक वैशिष्ठ्यको झिनो अंश पनि बाँकी छैन । जसरी पनि पद हत्याउने लालची प्रवृत्ति सरकारमा गएपछि फेरिएर मुलुकको प्रगतिको लगनमा रूपान्तरण भएको उदाहरणसमेत नेपालमा छैन । यसको प्रमाण संसारका गरिबतम मुलुक मध्येको नेपाल र गरिब जाति नेपालीमा दर्ता हुनुभन्दा अरू के खोज्नुपर्छ πराजनीतिक नेतृत्वले मुलुकलाई विकास दिन सकिरहेको छैन । यो आपूर्ति पक्षीय कुरा हो, समस्याको आधा पाटो । तर दोष पार्टी र नेताहरूको मात्र छैन । अर्को आधा विकासको माग पक्ष झन् दयनीय छ । दाहाल, देउवा वा ओली सबैको मुलुकलाई समृद्ध बनाउने योग्यता परीक्षण त पटकपटक भइसकेकै हो । मुलुकलाई के योगदान दिए भनेर जनताले फेरि उही कोटीका र अधिकांश पुरानालाई नै मतदान गरेका हुन् ? फेरि तिनैले विकास गरिदिएनन् भन्ने जनताको गुनासो आपैंमा कति उचित हो ? मानौं, जनता केही नबुझ्ने, एकोहोरो, प्रतिवाद नगर्ने अथवा कार्लमाक्र्सको भाषामा लम्पेन प्रोलेटारियट (लम्पट सर्वहारा) नै भए रे π आवाजविहीन जनतालाई आवाज दिनुपर्ने मिडिया र कुरो बुझ्ने भनेको बौद्धिक जगतले त यो निरर्थक एकोहोरो योग्यतामाथि प्रश्न नगर्ने परम्परालाई भङ्ग गर्नुपर्ने हो । विकासको मागलाई आकार दिने प्रयाससम्म त गर्नुपर्ने हो । तर योसम्म पनि हुन विलकुलै सकेको छैन ।उदाहरणका लागि, बहालवाला वा भावी प्रधानमन्त्रीसँगको कुनै नाम चलेको भनिएको पत्रकारले लिने एक घन्टा लामो टेलिभिजन वा एक पृष्ठभरिको छापा अन्तर्वार्तामा मुलुकको व्यापार घाटा, मुद्रास्फिती, श्रमशक्ति पलायन र आर्थिक विकासका सम्भावित खाका आदि विषय पटक्कै छोइँदैनन् । प्रधानमन्त्री वा सरकारले अर्थतन्त्र सञ्चालनको जिम्मा लगाउने टोली निर्माणका आधार, त्यसमा बस्नेहरूको योग्यता वा विगतको सफलताअसफलताको उठानै हुँदैन । आलोपालो सरकार चलाउने समाचार मुख्य बन्छ, सरकारको टाउको परिवर्तनले देश र जनतालाई कसरी फरक पार्छ ? कतै उल्लेख हुँदैन । त्यस्तै बौद्धिकहरूले मुलुकको अस्तित्वलाई संकटमा पारिरहेका आर्थिक जटिलताहरूबारे राजनीतिक नेतृत्वलाई भन्ने हिम्मत नै नराख्ने वातावरण बनेको छ । कुनै आकर्षक पद हत्याउन नेताहरूको दैलोठेलो ढुक्ने उनीहरूको व्यवहारले यो अवस्था सिर्जेको हो । विकासको वास्तविक मागलाई यसरी लाभग्राही जनता, नागरिक र प्राज्ञिक समाज कतैबाट मुखरित नै हुन नदिएपछि नेता र पार्टीहरूको मूल काम नै आलोपालो सरकार चलाउने र उच्च ओहदाको कुर्सीमा बस्ने पालो पार्टीभित्रका सबै प्रभावशालीबीच बाँडफाँड गर्नमै मात्र सीमित हुने नै भयो ।अहिलेसम्म जे भएको होस्, अब बन्ने सरकार पनि विकासको भत्किएको गतिलाई बाटोमा पुन: ल्याउन असफल हुनुहुँदैन । यो अबको प्रश्नातित आवश्यकता हो । तर त्यसका लागि सरकार चलाउनेहरू पनि सफल हुन जागरुक र तयार हुनु अपरिहार्य छ । सुधार सेयर बजारमा मात्र गर्ने उद्देश्य राखेर पुग्दैन । अबको पाँच वर्ष सरकार चलाउन तयार बसेको सम्भावित एकीकृत पार्टीले बजार अमैत्री मूलभूत आर्थिक दर्शनलाई रुढाग्रह मुक्त बनाउन सक्नुपर्छ । त्यही अनुरूप चिन्तन र व्यवहार गर्न सक्नुपर्छ । तीनवटै तहको चुनाव सम्पन्न भएपछि संघीयताको राजनीतिक खाका पूरा भयो । तर त्यो अस्थिपञ्जरले मात्र जनतालाई विकास बाँड्ने अहम् काम गर्न सक्दैन । त्यसको छनक स्थानीय जनप्रतिनिधि चुनएिको विगतको आठ महिनामा देखिइसकेको छ । त्यो अस्थिपञ्जरमा मांसपेशी भरिनुपर्छ । त्यो भनेको केन्द्रदेखि स्थानीय तहसम्म उपयुक्त संस्थागत संरचनाहरूको निर्माण हो । यसका लागि अझै ठूलो लागत, समय र उपयुक्त सीप चाहिन्छ । र सबभन्दा महत्त्वपूर्ण, त्यो संरचनामाथि मस्तिष्क आवश्यक छ । चुनावबाट प्रतिनिधित्वको वैधानिकता लिएर आउने सबै तहका राजनीतिकर्मीहरूमा विकास र संघीयताबारे पटक्कै ज्ञान छैन । यो स्वीकार्न लाज मान्नुपर्ने कारण छैन । अहिलेसम्म राज्य चलाउनेहरूले विकास गर्नै नसक्नुको मूल कारण यही हो । अन्यथा आफ्नो स्वार्थ अलिअलि पूरा गरे पनि मुलुकको विकासै नगरौं भन्ने दुराशय सायद कसैको हुँदैन । र सबभन्दा ठूलो समस्या सिक्ने (लर्निङ) को नभएर जानेको अहम्लाई रित्याएर (अनलर्निङ) नयाँ ज्ञानका लागि मस्तिष्कमा ठाउँ बनाउने तत्परताको हो । सबै दलका सबै तहमा निर्वाचितहरूको यो समान समस्या छ ।वर्तमान राजनीतिको एउटा समस्या ओली र देउवा शैलीको आफूलाई सर्वज्ञानी ठान्ने र कसैको कुरा नसुन्ने अहंकार हो । र अर्को समस्या, दाहाल शैलीको आफ्नो वास्तविक हैसियत नहुँदानहुँदै पनि अनेक रङका राजनीतिक दाउमा च्याँखे थापेर पद हत्याउनैपर्ने लालच हो । दुवै रोग तृणमूल तहसम्मै फैलिइसकेका छन् । मुलुकको विकास र जनताको समृद्धिको आकांक्षा यिनै अहंकार र लालचको विषवृक्षहरू बीचमा टाक्सिएको छ । ती वृक्षको हाँगा नछिमली विकास मौलाउन प्रकाश पुग्दैन ।ट्विटर :"
अध्यक्ष खै त ?,"पुस ८ गते कोसेलीमा प्रकाशित राजकुमार बानियाँको आफ्नै छायाका आलोचक लेख पठनीय छ । यस लेखमा डा महेशराज पन्तको व्यक्तिचित्रको बारेमा सुन्दर तरिकाले प्रस्तुत गरिएको रहेछ । यो लेख उहाँको व्यक्तिचित्र मात्र भएको भए यो प्रतिक्रिया दिनुपर्ने जरुरी थिएन । परन्तु संशोधन मण्डलको चर्चाविना उहाँको व्यक्तिचित्र नै बक्यौता रहन्छ भन्ने उल्लेख गरी संशोधन मण्डलसँग सम्बद्ध अन्य व्यक्तिहरूको नामोल्लेख गरी यसका अध्यक्षको चाहिँ नामसम्म पनि नलिइएको हुनाले यति लेख्नुपरेको हो । पं नयराज पन्तका शिष्यहरूमध्ये उहाँका विद्याका शाखाप्रशाखामध्ये धेरैजसोमा प्रवेश भएका एकमात्र चेला (औंसीको रात) हुनसक्ने क्षमता भएकाले नै यही पृष्ठभूमिको कारणले पं नयराज पन्तले आफ्नो निर्देशनमा संशोधन मण्डलको स्थापना गर्दा भोलानाथ पौडेल अध्यक्ष र धनवज्र वज्राचार्य सचिव रहनेगरी उतिखेरको काठमाडौं मजिष्ट्रेडको अफिसबाट विसं २०१८ मा संशोधन मण्डल विधिवत् दर्ता भएको हो ।यस लेखमा संशोधन मण्डलले अभूतपूर्व सफलता हासिल गरी इतिहासखोजीको क्षेत्रमा गुरुकिल्ली पाएको छ, अक्सफोर्डको समकक्षी संशोधन मण्डल नेपालमा नै छ भन्ने उल्लेख गरी संशोधन मण्डलको प्रगतिबारे चर्चा चलाइएको छ । परन्तु यस संस्थाका खुद अध्यक्ष भोलानाथ पौडेल, यस पंक्तिकारका हजुरबाको विषयमा चाहिँ यस लेखमा नामसमेत उल्लेख गरिएको देखिँदैन । यस्तो यथार्थ कुरा लुकाउन मिल्छ र ? अरूले तथ्य लुकायो भनेर आक्रामक शैलीमा आलोचना गर्न उत्रने, देशविदेशभर मूर्धन्य विद्वान् भनेर नाम कमाएका डा पन्तद्वारा प्रस्तुत गरिएको यो लेख के पूर्वाग्रही दृष्टिकोणको भएन र ? बोधनाथ पौडेलनयाँबानेश्वर, काठमाडौं"
राजनीतिक अस्थिरताको संकेत,"स्थिर सरकार सबैको चाहना हो । राजनीतिक अस्थिरताले जनता बाक्कदिक्क भएका छन् । वर्ष दिन पनि सरकार नटिक्ने नेपालको परिपाटीले विकास निर्माण लगायतका काममा नराम्रो असर परिरहेको विषय सबैको सामु जगजाहेर छ । स्थिर सरकार भएपछि नै देशमा विकासको मूल फुट्ने हो । राजनीतिक दलहरूको चुनावी नारा पनि स्थिर सरकार र विकास नै थियो । अहिलेको जनमत पनि त्यही किसिमबाट आएको छ । ५ वर्ष शासन गर्ने म्यान्डेटसहित वाम गठबन्धनलाई अहिले जनताले बहुमत दिएका छन् । बेरोजगारीको समाधान, देशको तीव्र विकास, गरिबी निवारण, स्थिर सरकारबाट जनताले आशा गरेका विषय हुन् । यिनै आशा पूरा हुने विश्वाससाथ अब ५ वर्ष टिक्ने स्थिर सरकार बन्न लागेको छ । नेताहरूले ख्याल गर्नु जरुरी छ । केही गरी जनताको धैर्यको बाँध फुट्यो भने धेरैलाई बगाउन सक्छ । त्यसकारण जनमतको कदर गर्ने हो भने स्थिर सरकार नै आजको आवश्यकता हो । राजनीतिक अस्थिरता निम्त्याउन कोही चाहन्छ भने भोलि जनताबाट दण्डित हुनुपर्नेतर्फ पनि ख्याल गर्नु वेश होला । पुरुषोत्तम घोरासैनी बालाजु१६, काठमाडौं"
पीएम मेकर प्रचण्ड,"गिरिजा बाबुको देहावसानपछि कुनै न कुनै रूपमा नेपालको राजनीति प्रचण्डकै वरिपरि घुमेको भनेर धेरैले व्याख्या र विश्लेषण गर्छन् । कसैले प्रचण्डलाई राजनीतिको किङ मेकर भन्छन् भने कसैले पीएम मेकर । यी दुबै कुरा झुट कम र धेरै हदसम्म सत्य छन् । प्रचण्ड त्यस्तो नाम हो, जो दुनियाँलाई थाहा छ, नेपालले नयाँ शासन व्यवस्था भित्र्याएको । पछिल्ला १०१२ वर्षमा जति पनि उपलब्धि हासिल गरेको भनिएको छ, त्यसमा सबैभन्दा ठूलो हात गिरिजापछि यिनकै छ । नेपाली राजनीतिका चतुरो खेलाडी हुन्, प्रचण्ड । प्रचण्ड जति अस्थिर बन्छन्, मुलुक र यहाँको राजनीति त्यति नै अस्थिर र लिङ्गेपिङझंै घुम्छ । आफ्नो स्वार्थका लागि पार्टीको मूल्यमान्यता र सिद्धान्त बिर्सेर स्थानीय चुनावमा कांग्रेससँग मिलेर केही समयपछि पुन: सम्बन्धविच्छेद गरेपछि वाम एकता गर्ने भनी प्रदेश र प्रतिनिधिसभा चुनावमा एमालेसँग मिलेर आफ्नो उपस्थिति बलियो बनाएपछि अहिले तपाईं र एमालेका केही नेताको अभिव्यक्ति र व्यवहारले जनतामा एकता नहुने हो कि ? फेरि मुलुक अस्थिरतातिरै धकेलिने पो हो कि ? के हुने हो, कसो हुने हो भन्ने डर र त्रासले गाँजेको छ । हेक्का होस्, वाम गठबन्धनलाई जनताले ५ वर्षका लागि म्यान्डेड दिएको हो, कुर्सीको लोभ होइन, विकासका लागि सोच्नुस्, एमालेमाके होइन, मुलुकले ५ वर्षको स्थिर सरकार चाहेको छ । सन्तोष सिम्खडाभीमसेन गाउँपालिका२, गोर्खा"
हामी जिम्मेवार बनांै,"पक्की तथा कच्ची सडकमा घरेलु तथा वन्यजन्तु प्राय:जसो सवारी साधनले किच्ने गरेको पाइन्छ । अनि सिनो धेरै दिनसम्म जहाँको त्यहीं रहिरहँदा गन्धले वातावरणमा नराम्रो असर पुर्याइरहेको हुन्छ । मूल सडकमा गाडीहरू एकापसमा ठोकिँदा गाडी तथा मोटरसाइकलको सिसा फुटी सडकभरि छरिरहेको देखिन्छ । सवारी चालक एकसुरमा गाडी तथा मोटरसाइकल चलाउँदै जाँदा सडकमा फुटेका सिसालाई छल्न खोज्दा अर्काे सवारी साधनलाई धक्का दिई विभिन्न दुर्घटना भएको दृश्य धेरै देख्न र सुन्न पाइन्छ । फुटेका ठूला तथा मसिना सिसाका टुक्राले सडकमा हिँड्ने सर्वसाधारणलाई बाधा पुर्याइरहेको हुन्छ । त्यस्तै अन्य सवारी साधनको टायर पञ्चर भई समयमा नै गन्तव्यसम्म पुग्न कठिन भइरहेको हुन्छ । मर्मत गर्न निश्चित ठाउँको अभावले गर्दा दु:खकष्ट चालकहरूले भोग्नु परिरहेको हुन्छ । मिनिरल वाटर, कोक, पेस्सी, दूध, जुस प्याकिङ गरेका खाली प्लाष्टिक तथा कागजका खाली बोटल सार्वजनिक बाटोमा फाल्ने गर्नाले हिँडडुल गर्ने मान्छे कुल्चेर लड्ने सम्भावना हुन्छ । त्यसकारण यस्ता वस्तु हामी जोकोहीले पनि सडकमा फुत्त नफालौं, निश्चित ठाउँमा थुपार्ने कोसिस गरौँ । सुमन महर्जन तारकेश्वर नगरपालिका४, काठमाडौं"
सकारात्मक समाचारको खाँचो,"छापा तथा विद्युतीय सामग्रीको माध्यमबाट आम नागरिक सूचना प्राप्त गर्ने गर्छन् । विभिन्न पुस्तक, पत्रपत्रिका, रेडियो, टेलिभिजन, इमेल, इन्टरनेट तथा अन्य सामाजिक सञ्जालमा सम्प्रेसित समाचार नै सूचनाका स्रोत हुन् । जसका आधारमा समग्रताको विष्लेषण हुने गर्छ । जुन सकारात्मक वा नकारात्मक दुवै हुन सक्छन् । सकारत्मक विश्लेषणका लागि सकारात्मक सूचनाको आवश्यकता पर्छ । अब यस विषयलाई प्रस्ट पार्नका लागि केही उद्धरणलाई केलाउने प्रयत्न गरौं । अंशको विवादमा छोराले बञ्चरो प्रहार गरी बाबुको हत्या । प्रेमिकाबाट धोका पाएको भन्दै प्रेमीले आत्महत्या । आफ्नै साथीको बैनीलाई बलात्कार गरेको अभियोगमा ४ जना गिरफ्तार । श्रीमानले वैदेशिक रोजगारबाट कमाएको रकम लिएर श्रीमती अर्कैसँग फरार । अज्ञात समूहको गोली प्रहारबाट २२ जनाको मृत्यु । उल्लेखित प्रतिनिधि उद्धरणका दोषीलाई प्रहरीद्वारा गिरफ्तार । के यही हो त सही समाधान ? यी घटनाका दोषीलाई पक्राउ गर्नुमात्र सही समाधान हुन सक्दैन । यसको सही समाधानका लागि हरेक घटनाको सूक्ष्म अध्ययन र विश्लेषण गर्नुपर्ने हुन्छ । प्रह्लादप्रसाद दाहालमानेभञ्ज्याङ६, थाक्ले, ओखलढुङ्गा"
संसद्मा दलित कम,"शनिबार प्रकाशित जनकराज सापकोटाको तथ्य सहितको आलेख संसद्मा दलित कम पढ्न पाइयो । जहाँ दलहरूले नै बनाएका कानुन अर्थात विचार र व्यवहारमा ठूलो खाड्ल र विभेद देखियो । यो अन्जानको विषय होइन, जानीजानी गरिएको अप्रत्यक्ष राजनीतिक विभेद हो । जुन विभेद दलितका लागि सयौं गुणा खतरनाक देखिएका छन्, यतिबेला लोकतन्त्रमा । राजनीतिक दलहरूले राजनीति गर्न दलितभित्रै फुटाऊ र शासन गर को नीति अवलम्बन गरेको त्यसै झल्किन्छन्् । दलित हकअधिकारको नाममा पहाडी खसआर्य दलितले मात्र अवसर पाउँदै आएका छन् । र मधेसी दलित जो सबैभन्दा धेरै विभेदको मारमा छन्, उनीहरू सदैव राज्य, राजनीतिक दल र दलित भित्रकै दलितबाट अपहेलित छन् । त्यसैले अब दलितभित्रै दलित अधिकारको विषय घनिभूत रूपमा उठ्न थालेका छन् ।राष्ट्रिय जनगणना २०६८ का अनुसार देशभर दलितको संख्या १३१२५ प्रतिशत छ । तीमध्ये पहाडी दलित ८१२, मधेसी दलित ४४१ र अन्य दलित ०५९ ५ छन् ।कुल दलित जनसंख्यामध्ये ३५ प्रतिशत हिस्सा मधेसी दलितले नै ओगटेको छ । संविधानको धारा ४० को ७ र निर्वाचन आयोगको निर्देशिका २०७४ को दफा १३ को ३ (क) मा समानुपातिक समावेशी सिद्धान्तका आधारमा दलितलाई १३८ प्रतिशत संसद्मा सहभागिता गराउनुपर्ने व्यवस्था छ । तर त्यहाँ पहाडी र मधेसी दलितलाई मिलाएर लैजानुभन्दा विभेदजन्य तोडमोड गरिएको छ । यसले गर्दा प्रतिनिधि र प्रदेशसभा संसद्मा पहाडी दलितलाई मात्र दलहरूले नाम राखेका छन् । जसमा पहाडका कामीविक, परियार लगायतका छन् । जो दलितभन्दा माथि उठिसकेका छन् । केही सीमित फेर्न बाँकी होलान् । राज्यका हरेक निकायमा दलितको नाममा पहाडी दलितहरूकै हालीमुहाली छ । मधेसी दलितको पहुँच हरेक ठाउँमा न्यून छ, जो विभेदका हिसाबले सबैभन्दा नारकीय जीवन बिताइरहेका छन् । दलित अधिकारको नाममा राज्य र राजनीतिक दलले आफ्ना वर्ग मिल्ने सीमित दलित जातिको हातमा मात्र अधिकार केन्द्रित गर्नु लोकतान्त्रिक मूल्य र मान्यतामाथिको अर्को युगबोध विभेद हो, जुन विगतको भन्दा कम पीडादायी छैन । यसैले राज्य र राजनीतिक दल बेलैमा नसच्चिए यसको परिणाम इतिहासको पुनरावृत्ति नै हो । अधिकारको नाममा तत्तत् वर्ग, जाति र समुदायभित्रका सीमित शासकहरूको हातमा अधिकार सुम्पेर अधिकारको सही प्रत्याभूति हुन सक्दैन । यसका लागि जसलाई अधिकारको खाँचो छ र त्योसँग अनुभव छ, त्यसको हातमा अधिकार केन्द्रित गरेमात्र अधिकारको सही प्रत्याभूति गर्न सकिन्छ । राजेश विद्रोही लहान, सिरहा"
ऐतिहासिक सम्पदा संरक्षण गरौं,"विनाशकारी भूकम्पमा क्षति पुगेका ऐतिहासिक सम्पदाको संरक्षण गर्ने काम सरकार, राजनीतिक दल र नागरिक समाज सबैको हो । तर यसमा कसैले पनि अग्रसरता देखाएको पाइएन । भूकम्प गएको यति लामो समय बितिसक्दा पनि त्यस्ता ऐतिहासिक सम्पदाको पुनर्निर्माण नहुनु दु:खद कुरा हो । भूकम्पमा विनाश भएका ऐतिहासिक संरचनामध्ये बौद्ध स्तुपको मात्र पुनर्निर्माण भएको छ, त्यो पनि स्थानीयको पहलमा । अन्यत्र कहीं पनि पुनर्निर्माण हुनसकेको छैन । विदेशमा हो भने त्यस्ता ऐतिहासिक सम्पदाको संरक्षण गरेर राख्छन्, हाम्रोमा त्यो चलन हराउँदै गएको छ । विकासको नाममा हामीले धेरै विनाश गरिसकेका छौं । नयाँ नेपाल बनाउने नाममा पुरानो नेपाल नै हराउने हो कि भन्ने डर भइसक्यो । जनप्रतिनिधि नभएर काम गर्न अप्ठ्यारो भयो भन्ने राजनीतिक दल र सरकारलाई अबको अवस्था त्यस्तो छैन । स्थानीय जनप्रतिनिधि आइसकेका छन् । राजधानीको मुटुमा रहेको रानीपोखरीको हालत हेर्यो भने जोकोहीको मन रुन्छ । सरकारले पुनर्निर्माणका लागि भनी करोडौं बजेट छुट्टाएको समाचार आएको छ, तर त्यहाँ काम भने माखो मरेको छैन । काठमाडौंका मेयर विद्यासुन्दर शाक्य भन्दैछन् त्यहाँ अब कफी सप खोलेर विदेशी पर्यटक भित्र्याउने रे । कस्तो अचम्म ऐतिहासिक सम्पदा बिगारेर कफी सप खोल्ने । जे गरे नि हुने, जसो गर्दा पनि जनता नबोल्ने भएपछि आफूलाई जे गर्दा फाइदा हुन्छ, त्यही गर । पुरुषोत्तम घिमिरेजोरपाटी, काठमाडौं"
लापरबाहीको पराकाष्ठा,"२०७२ वैशाख १२ सायदै कुनै नेपालीले भुल्न सक्दैन, त्यो दिन, जुन दिन विनाशकारी भूकम्प गएको थियो । उक्त भूकम्पको असर जहींतहीं परेको थियो । धेरै जनधनको क्षति भयो र क्षति भयो, हाम्रो इतिहास झल्काउने पुरातात्त्विक महत्त्व बोकेका सम्पदाहरूको पनि । विभिन्न कालखण्डमा निर्माण गरेर, त्यस कालखण्डको सभ्यता आगामी पिढीलाई देखाउन बनाइएका पुरातात्त्विक वस्तुहरू ढल्न, भत्कन पुगे । रोक्न, छेक्न नसकिने प्राकृतिक विपत्तिको असर जहींतहीं उस्तै हुन्छ । त्यसबाट भत्किएका धरोहरहरूलाई पुनर्निर्माण गर्नु बाहेक अरू विकल्प हुँदैन । तर अहिले काठमाडौं महानगरपालिका र देशका अन्य विभिन्न ठाउँमा भत्किएका सम्पदाहरूको पुनर्निर्माण गर्दा पुरातत्त्व विभागले बनाएको मापदण्ड मिचेर काम गरिएको छ । ती सम्पदाको पुरातात्त्विक महत्त्व नै बचाउन सकिएन भने त त्यसको पुनर्निर्माणको आवश्यकता पनि नरहला । भनिन्छ नि, हामी मानवले पनि पृथ्वीमा आफ्नो पुस्तालाई यहाँको स्रोतसाधन हस्तान्तरण गर्नुपर्छ । तसर्थ यस्ता कालखण्डका सम्पदालाई हामीले आफ्ना सन्ततिलाई हस्तान्तरण गर्नु जरुरी छ । विश्वसामु कलाले चिनिने यी सम्पदाहरूको संरक्षण गर्नमा किन यसरी लापरबाही ? आखिर यो लापरबाही कहिलेसम्म ? आदर्श वाग्लेत्रिचन्द्र क्याम्पस, घण्टाघर, काठमाडौं"
वाचा भुल्ने महानगर प्रमुख,"काठमाडौं महानगरपालिकाका प्रमुख विद्यासुन्दर शाक्य र चुनाव अगाडिका उनका प्रतिबद्धता गुमनाम छन् । चुनाव अघि १०० दिन १०० कामको वाचा गरेका उनले ६ महिना बितिसक्दा उल्लेख्य र प्रशंसनीय कार्य केही गरेका छैनन् । काठमाडौं र महानगरवासीको समस्या ज्युकात्युँ छन् । धुलाम्मे सडक, सडकका खाल्डाखुल्डी, ट्राफिक बत्तीको अभाव, अव्यवस्थित फोहोरको समस्या सदाझंै छँदै छ । चुनाव अघिका आकर्षक प्रतिबद्धता साइकल सिटी, फ्रि वाइफाइ जोन, इगभर्नन्स सिस्टम, बचत स्मार्ट कार्ड दूरदराजका सपना हुन् । आफ्नो कार्यकालमा कर्मचारीलाई महंँगो मोबाइल किन्ने निर्णय, महँंगो गाडीको प्रयोग, जनता र आफ्नै वडा अध्यक्षले समेत उनलाई भेट्न नपाउने प्रवृत्तिले उनको साख गिर्दो छ । जनताद्वारा निर्वाचित जनप्रतिनिधिले जनता र महानगरप्रतिको दायित्वबोध गरुन् र उनले आफ्ना कार्ययोजना पूरा गरुन् । सुशील शर्माशान्तिनगर, काठमाडौं"
खाऊ,"लुछालुछ गरेर खाए पनि खाऊकुटाकुट गरेर खाए पनि खाऊमिलिजुली खाए पनि खाऊचपाएर खाऊ कि पिनेर खाऊचिरेर खाऊ वा फुटाएर खाऊजे जसरी हुन्छ, दिएकै छ, खाऊ ।स्वाद लिएर खाए पनि खाऊ स्वाद फेरीफेरी खाए पनि खाऊ सहिदको तस्बिर हेरीहेरी खाए पनि खाऊ हाँडी घोप्ट्याएर खाए पनि खाऊआँटेर खाए पनि खाऊ ढाँटेर खाए पनि खाऊ भाँडो जिम्मा दिएकै छजे जसरी हुन्छ, खाऊ न खाऊ ।एक्लैले लगातार खाए पनि खाऊआलोपालो गरेर खाए पनि खाऊहल्ला गर्दै खाए पनि खाऊसल्लाह गर्दै खाए पनि खाऊठूलो गाँस हालेर नअड्काई खाए पनि खाऊभोलिको भाग लुकाएर खाए पनि खाऊनेपालीको मन दुखाएर खाए पनि खाऊचौरासी व्यञ्जनको भाँडो तिम्रै काखमा दिएकै छजसरी मन लाग्छ, उसरी नै खाऊ । इन्द्रकुमार श्रेष्ठकमलाकुञ्ज, ओखलढुंगा"
नयाँ सरकारका प्राथमिकता,"आर्थिक समृद्धि र सुशासनचुनावमा वाम गठबन्धनको प्रमुख नारा नै सुशासन र समृद्धि थियो । विकासका नाराले जनता आकर्षित हुनु स्वाभाविकै हो । बेरोजगारको विकराल समस्या, कृषि, औद्योगिक लगायत क्षेत्रको उत्पादनको नाजुक अवस्था, युवाहरू कामको खोजीमा खाडी मुलुकहरूमा पुग्नुपर्ने बाध्यता, निजीकरणका नाममा नेपालका उद्योग, कलकारखानाहरू तहसनहस गरिएका, भ्रष्टाचारले जरो गाडेको भन्ने लगायतका विषयलाई चुनावमा जोडतोडसाथ उठाइए । बहुमतको सरकार बनेमा मुलुकको हरेक क्षेत्रमा कायापलट नै हुने घोषणा चुनावमा गरियो । एमाले र माओवादी केन्द्रको साझा चुनावी घोषणापत्रको मूल आशय पनि यही छ । निश्चय पनि हामीकहाँ अझै पनि चरम गरिबी छ । बेरोजगारी छ । रोजगार र आयका अवसर नहँुदा दैनिक सयौं युवा विदेशिन्छन् । हामी व्यापारमा लगभग पुरै परनिर्भर छौं । सरकारी संयन्त्रहरू निकम्माजस्तै भएका छन् । भ्रष्टाचारले माथिदेखि तलसम्म जरो गाडेको छ । जनताले सेवा र सुविधा प्रभावकारी तरिकाले प्राप्त गर्न नसकिरहेको अवस्था छ । हामीसँगै स्वतन्त्र भएका मुलुकहरू अहिले कहाँ पुगिसके । विश्वको कुल गार्हस्थ उत्पादनमा चीन दोस्रो नम्बरमा पर्छ । यसैगरी भारत छैटौं नम्बरमा पर्छ । तर अझै पनि हामी अति कम विकसित राष्ट्रको श्रेणीमा छौं । छिमेकी मुलुकसँग तुलना गर्दा हामी प्राय: सबै सूचकमा पछि छौं । देश भित्रकै कुरा गर्ने हो भने पनि सामाजिक, आर्थिक, पूर्वाधार विकास लगायतका क्षेत्रमा असन्तुलन छ । विकाससँग सम्बन्धित यी कुरालाई वाम गठबन्धनका नेताहरूले चुनावमा जोडतोडसाथ उचाले । यसको प्रतिविम्ब चुनावमा भयो । निश्चय पनि मुलुकको भकारीलाई समृद्ध बनाउने, रोजगारी र आयको वृद्धिमार्फत नागरिकको जीवनस्तरमा सुधार गर्ने र भ्रष्टाचारलाई शून्यमा झार्ने प्रतिबद्धता अनुसारको काम हुन जरुरी छ । आर्थिक समृद्धि र सुशासनको चुनौतीलाई आत्मसात गरेर काम गर्नसकेमा जनताले दिएको अभिमतको कदर हुनेछ । अन्त्यमा, मानव अधिकार र कानुनी राज्यलाई संस्थागत गर्दै मुलुकमा स्थायी शान्ति कायम गर्न र राष्ट्रियता र गौरवलाई सधैं उच्च राखी छिमेकी राष्ट्रहरूसँग सुमधुर सम्बन्ध कायम गर्नु पनि त्यत्तिकै जरुरी छ ।"
विधिबिनाको आतुरता,हतारो कता ?देउवा र ओलीमा देखिएको हतारो नाजायजचाहिँं होइन । लोकतन्त्रमा लोकअभिमत सबैभन्दा महत्त्वपूर्ण हुन्छ र लोकअभिमत यतिखेर सत्ता परिवर्तनका पक्षमा प्रस्ट देखिएको छ । देउवाको सत्ता छोड्ने र ओलीको आफ्नो घोषणापत्र लागू गर्ने ठाउँमा चाँडो पुग्ने दुवै आतुरता उचित छ । यति हुँदाहुँदै पनि यी दुवैले के बुझ्नुपर्छ भने दुवैले चाहेको परिणाममा पुग्नु अघि गर्नैपर्ने निश्चित काम सम्पन्न गर्न त्योभन्दा बढी आतुरता आवश्यक छ ।
दक्षिण एसियाली प्रभाव गुमाउँदै भारत,"डिसेम्बरको सुरुमा चिनियाँ विदेशमन्त्री वाङ यीले अन्तर्राष्ट्रिय सम्बन्धमा आफ्नो देशले कुनै पनि देशको प्रभावलाई अस्वीकार गर्ने बताए । भारतको राजधानी दिल्लीमा बोल्दै उनले यसो भन्नुको अर्थ चीनले भारतले कायम राखेको आफ्नो प्रभाव क्षेत्रलाई अस्वीकार गरेको प्रस्ट सन्देश दिएका थिए । संसारको सबैभन्दा ठूला पहाडहरूले एसियाको बाह्य क्षेत्रबाट अलग भारत आफ्नो उपमहाद्वीपमा सशक्त मानिन्छ । दीर्घकालीन दुश्मन पाकिस्तान छाडेर भारतले पनि अमेरिकाले क्यारेबियन क्षेत्रमा झैं आफ्ना साना छिमेकीलाई प्रभुत्वमा पार्दै आएको छ । यद्यपि हालैका दिनमा चीनको बढ्दो प्रगतिले भारतको बाटोलाई चुनौती थपिरहेको छ । बितेका केही साताका घटनाक्रमलाई नियालौं । डिसेम्बर ९ मा श्रीलंकाले दक्षिणी तटीय क्षेत्रको एक रणनीतिक बन्दरगाह ९९ वर्षका लागि चीन सरकारको नियन्त्रणमा रहेको कम्पनीलाई दिने निर्णय गर्यो । त्यसै साता नेपालमा भएको संसदीय निर्वाचनमा दुई कम्युनिस्ट पार्टीको गठबन्धनले अन्य राजनीतिक शक्तिलाई बढार्यो । कम्युनिस्ट गठबन्धनले चीनसँग नजिक र भारतसँग धेरै टाढाको सम्बन्धका लागि एक किसिमको अभियान नै चलाए । नोभेम्बरको अन्त्यमा माल्दिभ्सको संसद्को आकस्मिक सत्रले सर्वसम्मत चीनसँगको खुला व्यापार सम्झौता पारित गर्यो । उक्त निर्णयसँगै माल्दिभ्स चीनसँग खुला व्यापार सम्झौता गर्ने पाकिस्तानपछिको दक्षिण एसियाली देश हो । वार्षिक रूपमा करिब ६० हजार व्यापारिक पानीजहाज आवतजावत गर्ने क्षेत्रमा अवस्थित हिन्द महासागरको टापुहरूको समूह माल्दिभ्सले चिनियाँ कम्पनीलाई एउटा टापु भाडामा समेत दिएको छ । साथै उसले अन्य कतिपय देशका कम्पनीसँग ठूला संरचनागत परियोजनासमेत निर्माणका लागि सम्झौता गरेको छ ।एक अमेरिकी प्रबुद्ध मण्डल ब्रुकिङ्स संस्थाका तनभी मदनका अनुसार भारतले प्रभाव जमाउँदै आएका परम्परागत क्षेत्रमा चुनौतीको सामना गरेको छ । फरक चीनको बढ्दो आक्रमणको तह र गति मात्रै हो । उदाहरणका लागि सन् २०११ सम्म माल्दिभ्सको राजधानीमा चिनियाँ दूतावाससमेत थिएन । तर, २०१४ मा चिनियाँ राष्ट्रपति सी चिन फिङले गरेको राजकीय भ्रमणपछि चीन र माल्दिभ्सबीच सैनिक, कूटनीतिक र आर्थिक क्षेत्रमा तीव्र रूपमा बलियो सम्बन्ध स्थापित भएको छ । निर्वासनमा रहेका माल्दिभ्सका पूर्वराष्ट्रपति मोहम्मद नासिदका अनुसार चीनसँग माल्दिभ्सको ऋणको अनुमानित ७५ प्रतिशत हिस्सा रहेको छ ।माल्दिभ्सले चीनसँग खुला व्यापार सम्झौता गरेलगत्तै भारतीय विदेशमन्त्रीले निकै नम्रतापूर्वक प्रतिक्रिया दिँदै भारतको निकट तथा मित्रराष्ट्र भएकाले माल्दिभ्सले भारत पहिलो नीतिअन्तर्गत प्राथमिकता दिँदै भारतीय चासो सम्बोधन गर्न संवेदनशील होस् भन्ने कामना व्यक्त गरे । भारतीय स्वार्थलाई महत्त्व दिने प्रतिबद्धताविपरीत माल्दिभ्स सरकारले अनुमतिबिना भारतीय राजदूतसँग भेटेको तीन स्थानीय काउन्सिलरलाई अचानक निलम्बित गर्यो ।साढे ४ लाखभन्दा कम जनसंख्या भएको माल्दिभ्स विगतमा १ अर्ब ३४ करोड मानिस रहेको छिमेकीको कुरा सीधा रूपमा निन्दा गर्ने आँट गर्दैनथ्यो । यस सम्बन्धमा आफ्नो गृह राज्य गुजरातको निर्वाचन जित्न कडा संघर्ष गरेका भारतीय प्रधानमन्त्री नरेन्द्र मोदीको हेपाहा विदेश नीति मुख्य जिम्मेवार ठानिएको छ । त्यसैगरी नेपालमा पनि चिनियाँ अजिंगरले निकै उन्नति गरिरहेको छ । १९५० को दशकमा नेपालका शासकहरू भारतसँग सन्तुलन कायम गर्नका लागि चीनको निकट पुगिसकेका थिए । तर केही प्रजातान्त्रिक अधिकारको अनुमति दिन तत्कालीन शाही परिवारलाई दबाब दिंदै भूपरिवेष्टित राज्यमाथि आफ्नो पहुँच कायम राख्यो । अर्को प्रबुद्ध समूह कार्नेगी इन्डोउमेन्ट फर इन्टरनेसनल पिसका कन्स्टान्टिनो जेभियर भन्छन्, तर केही बोतल ह्विस्की खोलेपछि यो सबै व्यवस्थापन भएको थियो । दशकौंपछि, नेपालका राजा फेरि चीनप्रति नम्र भएपछि भारतले १८ महिनाको आर्थिक नाकाबन्दी लगायो । जसले अन्तत: उनीहरू उत्तरी छिमेकीलाई छोड्न बाध्य मात्र भएनन् बहुदलीय प्रजातन्त्र पुन:स्थापित गर्न अभिप्रेरित गर्यो । १० वर्षको गृहयुद्धपछिको सरकारमा रहेका बेला सन् २००८ मा नेपालका माओवादीले सहायता खोज्दै चीनमा गए पनि खाली हात फर्कन बाध्य भए । त्यतिबेला तिनीहरूलाई भनिएको थियो : पहाडमा दुई पक्ष हुन्छन् । पहिलो यो थाहा पाऊ कि तिमी कतातिर छौ ? जेभियर भन्छन् । अर्को शब्दमा नेपालले भारतीय प्रभुत्वलाई मान्यता दिनुपर्छ ।नेपालले सन् २०१५ मा गणतन्त्रसहित नयाँ संविधान जारी गरिसकेको छ । भारतले उक्त संविधानलाई खासगरी आफ्नो देशसँग सीमा जोडिएको मधेस क्षेत्रका लागि अनुचित ठहर्याउँदै आफ्नो हेपाहा प्रवृत्ति देखाएको थियो । तर पछिल्लो नाकाबन्दी (जसलाई नेपालका प्रदर्शनकर्ताहरूले लगाएका थिए र नेपालका सडक नाका नियन्त्रण गर्ने भारतले समर्थन गरेको थियो ।) का कारण झुक्नुको साटो नेपालको अस्थिर सरकार डगमगाएन । आफ्नो स्वतन्त्रता पुष्टि गर्न यसले चीनसँग धेरै सम्झौतामा हस्ताक्षर गर्यो । जुन नीतिका कारण जलविद्युत्, सडक र देशको पहिलो रेल सेवा (जुन नेपालको राजधानी काठमाडौंबाट भारततर्फ नभई पहाडी क्षेत्रबाट चीनतर्फ विकसित हुनेछ ।) मा विशाल चिनियाँ लगानी ल्याउने वाचा गरिसकेका नेपालका कम्युनिस्टहरूले भर्खरै सम्पन्न निर्वाचनमा अभूतपूर्व उपलब्धि हासिल गरेका छन् । नेपालभारत सम्बन्ध अत्यन्तै बलियो छ । त्यहाँ लाखौं नेपाली काम गर्छन् । यो नेपालको सबैभन्दा ठूलो व्यापारिक साझेदार पनि हो र दुई देशका सेनाहरू ऐतिहासिक रूपमा बाँधिएका छन् । तर भारतले नेपाललाई विरासतका रूपमा प्रभावलाई निरन्तरता दिन खोजिरहेको छ भने चीनले नेपालका पत्रकार र शैक्षिक क्षेत्रका व्यक्तिलगायत प्रबुद्ध समूहका तथा सरकारी अधिकारीलाई विभिन्न छात्रवृत्ति दिने क्रम बढाएको छ । १९६० को दशकमा एक नेपाली प्रतिनिधि मन्त्रिमण्डलले माओ जे डोंगलाई भेटेको थियो । जेभियर उक्त भेटबारे भन्छन्, उनले उक्त टोलीलाई यदि आगामी ५० वर्षमा जब चीनको तिब्बतबाट काठमाडौं रेल पुग्छ तब मात्रै चीनले भारतको प्रभावलाई जित्न सक्छ ।भारतले चीनको आश्चर्यजनक क्रियामा कहिलेकाहीं प्रतिक्रिया जनाउने गर्छ । केही समयअघि भारतीय सेनाहरू चिनियाँ सेनाले गरिरहेको सडक निर्माण कार्य रोक्न भुटानले आफ्नो दाबी गर्ने क्षेत्रमा प्रवेश गरे । उक्त हस्तक्षेपले चीनलाई त रोक्यो तर भारतको ठूलो सहयोगमा चल्ने देशप्रति भारतको सम्बन्धबारे प्रस्ट भयो । यो भारतको निहित स्वार्थ पनि हुन सक्छ । चीन लामो समयदेखि एकअर्काको भूभागको लेनदेनमार्फत भए पनि भुटानसँगको सीमा विवाद समाधान गर्न शान्त रूपले लागिरहेको छ । भारत आफ्नो सैन्य असुरक्षाको क्षेत्रमा चीन थप बलियो हुने भएकाले उक्त कदमलाई हरसम्भव रोक्ने प्रयासमा छ । कतिपय प्रतियोगितामा ताकतमा नभई संकल्पमा भने भारतचीन बराबार देखिन्छ । भारतको उत्तरी छिमेकीसम्बन्धी कतिपय कमजोरीबारे विदेश नीतिको संस्थापन पक्ष राम्रोसँग जानकार छ । उक्त समस्या सम्बोधन गर्न गाह्रो पनि छ । हिमाली भौगोलिकता बाधक भएको ठान्ने गर्छ र चिनियाँ आक्रमणकारीले प्रयोग गर्न सक्ने डरले नियतवश उक्त क्षेत्रमा सडक निर्माण नगरेको हो । तर यो स्थिति परिवर्तन भएको छ । चीनले तीव्र र प्रभावकारी गतिमा निर्माण गरिरहेको सीमा संरचनाअनुरूप आफ्नो क्षमता वृद्धि गर्न भारत पनि दृढतापूर्वक संघर्ष गरिरहेको छ । तर पनि आफ्नो प्रभाव क्षेत्र कायम राखिरहन भारतीय सामथ्र्यको निकै चतुर कार्य हो । यस तथ्यको बाबजुद भारतको अर्थव्यवस्था चीनको केबल २० प्रतिशत छ । लथालिंग लोकतन्त्रले नीति निर्माणमा ढिलासुस्ती र भारका कारण भारतले महत्त्वपूर्ण संस्थागत अवरोधको सामना गर्नुपरिरहेको छ । उदाहरणका लागि अमेरिकाका १३ हजार ५ सय विदेश सेवाका अधिकारीको तुलनामा भारतमा मात्र ७ सय ७० कूटनीतिक कर्मचारी छन् । अदक्ष सार्वजनिक क्षेत्रका कम्पनीहरूका कारण छिमेकमा भारतीय सहायता वितरण निकै कमजोर छ । अनि पछिल्लो समय भारतले चीनको विस्तारवादका कारण उत्तिकै चिन्तित अन्य देशहरूसँग सहकार्य गर्न छाडेको छ । यद्यपि, यसलाई सुस्त गतिमा लम्किरहेको भारतलाई बुझाउन कठिन नहोला तर उसको कार्यशैलीममा परिवर्तन ल्याउन भने मुस्किल देखिन्छ ।(द इकोनमिस्ट, डिसेम्बर १९२४ अंकबाट अनुवादित)"
सागरदेखि झरनासम्म,युटयुब ट्रेन्डिङ आइतबार दिउँसोसम्मकाटप फोर१ यो कस्तो पीडा२ कृ३ मुटु जलाई जलाई४ म बोक्सी होइन
जनताले बचाएका हामी,"लेखनाथ विद्यालयको कार्यक्रममा तीन लहरमा उभिएर विद्यार्थीले गीत गाइरहेका छन् । अगाडि उभिएका पाका मान्छेले उनीहरूलाई सिकाइरहेका छन् । एकछिन पछि ती पाका मान्छेले पहिलो लहरमा उभिएकी एक छात्रालाई अगाडि बोलाउँछन्, अरूलाई सिकाउन लगाउँछन् र आफू बाटो लाग्छन् । पुस्ता हस्तान्तरणको यो बिम्बले दर्शकको मन तान्छ ।तेस्रो पोखरा अन्तर्राष्ट्रिय पर्वतीय चलचित्र महोत्सव (पिम्फ) को अन्तिम दिन देखाइएको डकुमेन्ट्री डढेलोभित्रको सतिसाल को अन्तिम दृश्य हो यो, जहाँ सतिसाल बनेर उभिएका छन्, जनगायक रामेश श्रेष्ठ । उनको जीवनीमाथि बनाइएको डकुमेन्ट्री पोखरेली दर्शकले निकै रुचाए । फिल्मकर्मी प्रणय लिम्बू र पत्रकार डम्बरकृष्ण श्रेष्ठ निर्देशित डकुमेन्ट्री हङकङ हिमायतीले बनाएको हो । ९० मिनेटको डकुमेन्ट्री रामेशकै वरिपरि घुमेको छ । ५० वर्षअघि साहित्यकार पारिजातको नेतृत्वमा बनेको राल्फा, त्यसपछिका आस्था र संकल्प जस्ता समूहको गठन र विघटनको इतिहास केलाउने प्रयास गरिएको छ । रामेश र मञ्जुलको जोडीको टुटफुट, कम्युनिस्ट पार्टीको टुटफुटले प्रगतिशील संगीतमा पारेको प्रभाव, जनकलाकारको पार्टीकरणलगायत विषय डकुमेन्ट्रीमा समावेश छ । जनताको गीत गाउने भनिएका कैयौं कलाकार पलायन हुँदा रामेश भने निरन्तर त्यही बाटोमा हिँडिरहेको विषयलाई डढेलोभित्रको सतिसालसँग तुलना गरिएको छ । पिम्फमा सहभागी हुन पोखरा आएका रामेशले दर्शकसँग अन्तक्र्रिया पनि गरे । उनले ५०५१ वर्षदेखि निरन्तर जनताको गीत गाउँदाका अनुभव सुनाए । जनताको गीत गाउँदै गाउँगाउँ पुग्दा हामीलाई कतिपटक मार्न खोजियो, उनले स्मरण गरे, जनताले हामीलाई घेरेर वल्लो डाँडाबाट पल्लो डाँडा पनि पुर्याएका छन् । उनले गाउँगाउँबाट उठ बोलको गीतमा पछिल्लो पुस्ताले लिएको अपनत्वले खुसी लागेको बताए । हामीलाई कतिपयले अझै पनि के पायौ भनेर सोध्छन्, उनले भने, हामीले जनतालाई राजनीतिक रूपमा सचेत बनाएका छौं । जनताले अन्तिमपल्ट स्थिरता र समृद्धिका लागि पुरानै पार्टीलाई भोट दिएको बताउँदै उनले अहिले पनि केही नगरे युवा पुस्ताको पालो आउने विचार राखे । पिम्फको अन्तिम दिन प्रदर्शन गरिएका अनिल लोम्बा मगरको लोम्बा, विकास न्यौपानेको लक्ष्मनिया, भीमसेन लामाको च्यान्टी पनि दर्शकले मन पराए । पोखरा फिल्म सोसाइटीको आयोजनामा बिहीबार सुरु भएको पिम्फमा १४ देशका ३७ फिल्म प्रदर्शन गरिएको थियो । उत्सव थपलियाको तुइन को नेपाल प्रिमियर पनि शुक्रबार पिम्फमै गरिएको थियो । सुदूरपश्चिम क्षेत्रको पृष्ठभूमिमा रहेर तयार पारिएको सर्ट फिल्म जालगेडी को स्क्रिनिङसँगै पिम्फ को तेस्रो सिजन सुरु भएको थियो । पिम्फमा हिमाली जनजीवन, हिमाल आरोहण, साहसिक खेलकुद, अदम्य सहासका कथा, पर्यटन र आदिवासी जनजातिमा आधारित भएर निर्माण गरिएका चलचित्र प्रदर्शन गरिएको संयोजक सरोज सापकोटाले बताए ।"
स्ल्याम कविता उत्सव,"काठमाडौं (कास) ओलम्पिया पोयट्री स्ल्याममा प्रकाशचन्द्र जिम्बा, प्रज्वल अधिकारी र शुभाशिष पराजुली अब्बल भएका छन् । ओलम्पिया वल्र्ड स्कुलले गरेको स्ल्याम कविता उत्सव मा विजेतालाई कवि तथा गीतकार दिनेश अधिकारीले जनही दस हजार रुपैयाँ र स्मार्ट फोन हस्तान्तरण गरे । पहिलो चरणमा अनलाइनमार्फत प्रेषित ३ सय २५ कवितामध्येबाट १२ वटा छानिएका थिए । दोस्रो चरणमा पुगेका सातमध्येबाट अधिकारी, अभिनेता रवीन्द्रसिंह बानियाँ, कविहरू समीप ढुंगेल र सुदेश सत्याल तथा अभिनेत्री रोजिता बुद्धाचार्यको जुरीले तीन जना छानेको थियो ।"
करोडौंका चित्र किन्नेहरू,"ललितकलाको दुनियाँमा क्रेताहरूको भिन्न महत्त्व हुन्छ । चर्चित चित्रकारका कलाकृति संकलनको ठूलो सौख राख्नेहरू संसारमा थुप्रै छन् । विख्यात चित्रकार लियोनार्दो दा भिन्ची, पिकासोदेखि साल्भाडोर डालीसम्मका चित्र करोडौं मूल्यमा लिलाम बढाबढ हुनु नौलो मानिँदैन । यसरी कलाकृति संकलन गर्नेमा सेलेब्रिटीहरू पनि थुप्रै छन् । अमेरिकी गायिका मडोनाको घर पुग्ने जोकोहीले पनि त्यसलाई कला संग्रहालयका रूपमा अनुभूति गर्छन् । उनको घर कलाकृतिले भरिपूर्ण छ । उनले ४ सयभन्दा बढि चित्र किनिसकेकी छन् । सञ्चार माध्यमहरूमा उल्लेख भएअनुसार मडोनाले चित्रकला खरिदमा १ सय १० मिलियन अमेरिकी डलरभन्दा बढी लगानी गरिसकेकी छन् । पाब्लो पिकासो, साल्भाडोर डाली, मान रे, लेगर र फ्रिडा काहलो उनका मन पर्ने चित्रकार हुन् । पिकासोको एउटा चित्र त उनले ५ मिलियन डलरमा किनेकी हुन् । हलिउड सुपरस्टार ब्राड पिट पनि आर्टलभर हुन् । उनी सन् २०१० मा स्विट्जरल्यान्ड पुगेका थिए । त्यहाँ उनी निओ राउचको चित्रबाट प्रभावित मात्रै भएनन्, ९ फिट लम्बाइको एउटा चित्र उनले १ मिलियन डलर नै तिरेर किने । अहिलेसम्स चित्र संकलनमा उनले २५ मिलियन डलरभन्दा बढी खर्च गरेका छन् । अमेरिकी स्टार लियोनार्दो डिकाप्रियो पनि चित्रकला दुनियाँमा रमाउने सेलेब्रिटी हुन् । उनलाई रंग र क्यानभासले छिट्टै तान्छ । हुन त उनले आर्ट कलेक्सन गर्न थालेको धेरै भएको छैन । तर, पछिल्लो समय भने विभिन्न आर्ट ग्यालरीमा उनको उपस्थितिले कलाप्रतिको उनको मोह प्रस्ट पार्छ । उनले जापानी चित्रकार ताकाशी मुराकामी, अमेरिकी चित्रकार जिन मिचेल लगायतका कलाकृति संकलन गरेका छन् । आफैंमा सिंगो क्यानभास जस्तै देखिने अमेरिकी पप गायिका लेडी गागा पनि आर्ट कलेक्सनमा निकै मन लगाउँछिन् । कहिलेकाहीं त उनी लियोनार्दो दा भिन्चीको मोनालिसा प्रिन्टेड पहिरन लगाएरै कार्यक्रमतिर देखिन्छिन् । उनले पनि थुप्रै चित्रकारका कलाकृति संकलन गरेकी छन् । एजेन्सी"
पम्प बन्द गर्न माग,"प्रशासनले कागजपत्र मगायोकाभ्रे (कास) मापदण्ड मिचेर ग्यास उद्योग दर्ता र सञ्चालन भएको सूचना पाएपछि जिल्ला प्रशासन कार्यालयले कागजपत्र मगाएको छ । प्रशासनले ७ दिनको अल्टिमेटम दिएर सम्बन्धित उद्योगबाट दर्ताका बखत पेस भएका कागजात बुझाउन भनेको हो । कान्तिपुरलगायतका सञ्चार माध्ययमबाट मापदण्डविपरीत उद्योग सञ्चालन भएको समाचार प्रकाशित भएका थिए । आइतबार बनेपा नगरपालिकामा सञ्चालित सगरमाथा, चण्डेश्वरी, सूर्य, उग्रचण्डी र गौरीशंकर ग्यास उद्योगमा स्थलगत अनुगमनमा पुगेका प्रमुख जिल्ला अधिकारी शिवप्रसाद सिंखडाले वातावरणीय परीक्षण प्रतिवेदन, स्थानीय निकायको सिफारिस, उद्योग दर्ताको अनुमतिपत्रलगायतका कागजपत्र बुझाउन निर्देशन दिएको जानकारी दिए । मापदण्डविपरीत उद्योग दर्ता भएको पाइयो, प्रारम्भिक चरणमा कागजपत्र मगाएका छौं, उनले भने, सुरक्षाको दृष्टिकोणले जोखिम देख्दादेख्दै के आधारमा अनुमति दिइयो त्यो छानबिन गर्छौं । उनले गल्ती पाए सम्बन्धितलाई कारबाहीको लागि सिफारिस गर्ने जानकारी दिए । बनेपास्थित सगरमाथा ग्यास उद्योग, सूर्य ग्यास उद्योग र चण्डेश्वरी ग्यास उद्योगको दूरी करिब ३ सय मिटर मात्रै छ । सूर्य र चण्डेश्वरी ग्यास उद्योगको पर्खाल नै एउटै छ । ३ सय मिटरको दूरीमा रहेका तीनवटै ग्यास उद्योगमा आपतकालीन सुरक्षा संयन्त्र प्रभावकारी छैन । ती सबै उद्योगमा छुट्टै अग्नि नियन्त्रक छैनन् । बनेपा १ स्थित उग्रचण्डी ग्यास उद्योगमा रहेको वाटर सिस्टमले काम नगरेको अनुगमनको क्रममा पाइएको थियो । त्यसैगरी बनेपा १३ मा रहेको गौरीशंकर ग्यास उद्योग पनि लापरबाहीपूर्ण तरिकाले चलेको अनुगमनका क्रममा भेटियो ।"
नेपाली स्टार्टअपमा विदेशी चासो,"काठमाडौं संसारभर कहलिएका उद्यमी तथा लगानीकर्ताहरूले आइतबार कान्तिपुर मिडिया गुप्रको थापाथलीस्थित मुख्यालयमा नेपालको पछिल्लो स्टार्टअप र लगानीको अवस्थाबारे छलफल गरे । शुक्रबार सोल्टी होटलमा नेक्स्ट भेन्चर कर्पले आयोजना गरेको दोस्रो संस्करणको नेस्क्स्ट ग्रोथ कनक्लेभमा सहभागीमध्ये ७ वटा मुलुकका ८ जना वक्ता कान्तिपुर मिडिया गुप्रले आयोजना गरेको राउन्ड टेबलमा सहभागी थिए । विश्वमै सबैभन्दा सक्रिय मानिएको अनि एक हजारभन्दा बढी स्टार्ट अप कम्पनीमा लगानी गरिसकेको अमेरिकाको सिलिकन भ्यालीस्थित फाइफ हन्ड्रेड स्टार्टअपका भेन्चर पार्टनर आर्नड बन्जोमले संसारको जुनसुकै अर्थतन्त्र तथा बजार नेपालले भोगेको जस्तै चरणहरू पार गर्दै अघि बढेको सुनाउँदै यस मुलुकको भविष्य उज्ज्वल भएको बताए । यहाँका युवा उद्यमीसँग वार्ता गर्दा मैले धेरै सकारात्मक ऊर्जा भेटें, राउन्ड टेबलमा नेपालको उद्यमशीलताको भविष्यबारे आफ्नो धारणा राख्दै उनले भने । भिडियो, फोटोलगायत सिर्जनात्मक सामग्री खरिद बिक्रीमा संसारमै अग्रस्थानमा रहेको कम्पनी इनम्याजिन समूहका उपाध्यक्ष वारेन लिउ पनि राउन्ड टेबलमा सहभागी थिए । नजिकबाट मलेसियाको रूपान्तरण नियालेका उनले कुनै पनि संस्था वा मुलुकले आफूसँग रहेको स्रोत र साधनको उत्कृष्ट प्रयोग गर्नुमै बुद्धिमानी भएको बताउँदै नेपालसँग थुप्रै स्रोत रहेको र तीमध्ये पर्यटन सबैभन्दा सम्भावना बोकेको क्षेत्र औंल्याए । वारेनलाई यसअघि मलेसियन सरकारले आफ्नो इनोभेसन सेन्टरको कार्यकारी निर्देशक बनाएको थियो । उक्त सेन्टरलाई विश्वभरका उद्यमीहरूले नेतृत्व तहको सेन्टर मान्छन् । टेलेनर ग्रुपअन्तर्गतको टेलेनर हेल्थका प्रमुख कार्यकारी अधिकृत सजित रहमानले बंगलादेशमा आफ्नो कम्पनीले थालेको डिजिटल हेल्थ सेवा ज्यादै प्रभावकारी भएको कथा सुनाउँदै नेपालले पनि उक्त अवधरणा पछयाउन सके लाभदायी हुने सुझाए । उनले त्यसका लागि आफूहरू सहयोगी हुन सक्ने आश्वासन दिए ।विश्वका १ सय ५० मुलुकमा फैलिएको टेकस्टारकी एसिया प्रशान्त क्षेत्रकी म्यानेजर ललिथा वेमेलले बजारलाई द्रुत गतिमा चलायमान बनाउन ठूला उद्यमीले सानालाई मेन्टरसिप दिन जरुरी बताइन् । उनले ठूला उद्योगी घरानाले नयाँ स्टार्टअपसँग सहकार्य नगरेसम्म बजारले गति नलिने र योसँगै ठूलाहरूको भविष्य पनि जोडिएको बताइन् । भारतकै प्रख्यात र अग्रस्थानमा रहेको क्लासिफाइड कम्पनी कुइकर डटकमका उपाध्यक्ष नितिन सेठीले विश्व बजारमा पहुँच राख्नुअघि उद्यमीहरूले रैथाने चुनौतीलाई पहिलो प्राथमिकतामा राखेर समाधान गर्नुपर्ने बताउँदै भने, अनि मात्रै दिगो व्यापार सम्भव रहन्छ । भारतको सबैभन्दा पहिला सुरु गरिएको मोबाइल गेमिङ कम्पनी भच्र्युअल इन्फोकमका संस्थापक सीईओ अरिजित भट्टाचार्यले विदेशी लगानीबारे आफ्नो धारणा सुनाएका थिए । दर्जनौं आईटी कम्पनीमा लगानीकर्ता अनि सयौंका मेन्टरसमेत रहेका उनले भने, जबसम्म विदेशी लगानीकर्तालाई सजिलै लगानी भित्र्याउने र मुनाफा लैजाने वातावरण सिर्जना हुँदैन तबसम्म हामी नेपालमा लगानी गर्न सक्दैनौं । सामाजिक हितलाई प्राथमिकता दिई गरिने व्यवसायलाई प्रोत्साहन गर्दै आएका बंगलादेशका सजिब एम खैरुल इस्लामले जसरी उद्यमीले आफ्ना रोल मोडल र लक्ष्य राखेर सफलता हात पार्छन त्यसरी नै विकासशील राष्ट्रहरूले पनि विकासमा फडको मार्न रोल मोडल र प्रस्ट लक्ष्य राख्नै पर्छ भने ।अन्तर्राष्ट्रिय बिजनेस एसेलेरेटर गो इन्टरनेसनल फिनल्यान्डका संस्थापक सीईओ मोहोम्मद सब्बिरले युरोपका बजार सेचुरेटेड भइसकेकाले त्यहाँका कम्पनी तथा लगानीकर्ता नेपालजस्तो उदाउँदै गरेका मुलुकहरूमा लगानी गर्न खोजिरहेका बताए । उनको कम्पनी गो इन्टरनेसनलले हालैदेखि काठमाडौंमा रहेको नेक्स्ट भेन्चर कर्पसँग सहकार्य गरेर विदेशी कम्पनीहरूलाई नेपाल भित्र्याउने तथा नेपाली कम्पनीहरूलाई युरोपको बजार चिनाउने कार्य गर्ने बताए । सब्बिर गैरआवासीय नेपाली पनि हुन् । राउन्ड टेबलमा वक्ताहरूसँगको संयोजन कान्तिपुरका एजीएम महेश स्वाँरले गरेका थिए ।"
क्यान महासंघ अध्यक्षमा चौरसिया,"काठमाडौं कम्प्युटर एसोसिएसन नेपाल महासंघ (क्यान महासंघ) को २४ औं वार्षिक साधारणसभाले हालका प्रथम उपाध्यक्ष हेमन्तकुमार चौरसियाको नेतृत्वमा नयाँ कार्यसमिति चयन गरेको छ । ३३ जिल्लाका प्रतिनिधिहरू सहभागी महाधिवेशनले चौरासियालाई सर्वसम्मतले अध्यक्षमा निर्वाचित गरेको हो । उपाध्यक्षहरूमा संस्थागततर्फ विश्वराम बलामी, महिलातर्फ सुनैना घिमिरे पाण्डे, व्यक्तिगततर्फ रोमकान्त पाण्डे र जिल्लाबाट नवराज कुँवर निर्विरोध निर्वाचित भएका छन् । महासचिवमा रञ्जितकुमार पदार, जिल्लाअन्तर्गतका सचिवमा जगनबहादुर गुरुङ निर्विरोध निर्वाचित भएका छन् । केन्द्रीय कार्यसमिति सदस्यहरूको मतदानबाट व्यक्तिगत सचिवमा पवनकुमार शर्मा र संस्थागतबाट नारायणबहादुर थापा निर्वाचित भएका छन् । कोषाध्यक्षमा खुसल रेग्मी र सहकोषाध्यक्षमा शेखरनाथ दुलाल निर्विरोध निर्वाचित भएको जनाइएको छ । कार्यसमिति सदस्यहरूमा रेगबहादुर भण्डारी, सुभास खड्का, रत्नतारा वैद्य, श्रवणकुमार श्रेष्ठ, घनश्याम खनाल, विक्रम श्रेष्ठ, अमित अग्रवाल, डा अभिजित गुप्ता, उमेश रघुवंशी, अस्गर अली, अरुणकुमार वंशल, मधुकुमार अमात्य, विक्रम सिंह, दीपेश प्रधान, प्रशान्तलाल श्रेष्ठ, चिरञ्जीवी अधिकारी, ठाकुरकुमार श्रेष्ठ, दीपेश पाठक, भूपालदास श्रेष्ठ, दीपेन्द्रकुमार सिंह, श्यामकल श्रेष्ठ, अशोकबाबु राना, ईश्वरप्रसाद पोखरेल, भूपेन्द्रसिंह वली, दलबहादुर खड्का, हर्कबहादुर सेटी र प्रेम राज पनेरू निर्वाचित भएका छन् ।"
नेप्से परिसूचक साढे ४ अंकले घटयो,"काठमाडौं सेयर कारोबार मापक नेप्से परिसूचक आइतबार साढे ४ अंकले घटयो । गत साता सबै कारोबार दिन घटेर करिब ४८ अंक तल झरिसकेको छ । यो साता पहिलो कारोबार दिनदेखि नै नेप्सेले पुरानै प्रवृत्ति दोहोर्याउँदै अघि बढेको छ । उक्त दिन नेप्से ०३० प्रतिशतले घटेर १ हजार ४ सय ६७६८ विन्दुमा बन्द भएको छ । कारोबारमा आएकामध्ये वित्त कम्पनीबाहेक सबै समूहको परिसूचक बढेपछि समग्र नेप्से ४४७ अंकले घटेको हो । करिब ६ हजार कारोबारबाट १ सय ६१ कम्पनीका १४ लाख ५७ हजार ४ सय २० कित्ता सेयर किनबेच भए । उक्त कारोबारबाट ५५ करोड ९५ लाख रुपैयाँ परिचालन भयो । गत बिहीबारको तुलनामा कारोबार रकम भने बढेको हो । उक्त दिन क वर्गका कम्पनीको कारोबार मापक सेन्सेटिभ परिसूचक ०३४ र कारोबारमा रहेका सबै कम्पनीका सेयर कारोबार मापक फ्लोट परिसूचक ०२४ प्रतिशतले ऋणात्मक रहे । नेप्से परिसूचक घटेपछि कुल बजार पुँजीकरण पनि घटेर १७ खर्ब ६ अर्ब रुपैयाँमा झरेको छ । कारोबार भएका १ सय ६१ कम्पनी मध्ये ५६ कम्पनीको सेयर मूल्य बढयो, ८५ कम्पनीको सेयर मूूल्य घटयो र बाँकी २० कम्पनीको सेयर मूल्य स्थिर छ ।आइतबार वित्त कम्पनी समूहको परिसूचक ००५ प्रतिशतले सकारात्मक रहयो । बाँकी सबै समूहका परिसूचक घटे ।"
बिटक्वाइन को मूल्य घटयो,काठमाडौं (एजेन्सी) विद्युतीय मुद्रा बिटक्वाइन को मूल्य अघिल्लो साता चार वर्षयताकै सबैभन्दा तल्लो विन्दुमा झर्यो । हालसम्मकै उच्च विन्दुको तुलनामा गत शुक्रबार यसको मूल्य ४५ प्रतिशतले घटेर ११ हजार अमेरिकी डलरमा पुगेको क्वाइनडेस्क एक्सचेन्ज वेबसाइटले जनाएको छ । केही दिनअघि २० हजार अमेरिकी डलरमा पुगेको बिटक्वाइन विश्लेषकले तल झर्ने चेतावनी दिएलगत्तै लगानीकर्ताहरूले बिक्री गर्न थालेपछि मूल्य ह्वात्तै घटेको सञ्चार माध्यमहरूले जनाएका छन् । सन् २०१३ को अप्रिलयता बिटक्वाइन यो विन्दुमा पुगेको पहिलो हो । सुरुको वर्षयता २० गुणाले बढेको बिटक्वाइन सबैभन्दा ठूलो र राम्रो डिजिटल मुद्रा (क्रिप्टोकरेन्सी) का रूपमा स्थापित हुन सफल भएको छ । भच्र्युअल मुद्राका रूपमा समेत चिनिने बिटक्वाइन मा लगानी गर्नेहरूका लागि गत शुक्रबार सबैभन्दा निराशाजनक दिन रहयो । २० हजार डलरको रेकर्ड बनाएको बिटक्वाइनको मूल्य एक तिहाइले तल झर्दा लगानीकर्ता निराश हुनु स्वाभाविकै हो । क्वाइनडेक्स एक्सचेन्ज का अनुसार हालैका दिनहरूमा तीव्र गतिमा माथि उक्लेको यो शुक्रबार दिनभरि ११ हजार डलरको हाराहारीमा रहेको थियो । बजार मूल्य तल झरेको समाचार फैलिएलगत्तै बिटक्वाइनको कारोबार रोकिएको थियो । क्वाइनबेस ले प्राविधिक कारण भन्दै दुईपटकसम्म कारोबार रोकेको बीबीसीले जनाएको छ । अमेरिकी एक्सचेन्ज कम्पनी सीएमई र सीबीओईले पनि आफ्नो कारोबार केही समयका लागि रोक्नुपरेको जनाएका छन् । नेपाललगायत विभिन्न मुलुकमा बिटक्वाइन प्रतिबन्धित छ । यहाँ बिटक्वाइन को कारोबार गर्न पाइँदैन । बजारमा भने यसको माग धेरै छ । बिटक्वाइन यो वर्ष तातो बहसको विषयका रूपमा रहयो । यसमा लगानी गर्नेहरूको संख्या बढ्दै गयो । नोभेम्बर १ मा बिटक्वाइनको मूल्य झन्डै ७ लाख रुपैयाँको हाराहारीमा पुगेको थियो भने डिसेम्बरको सुरुमा यो भ्यालुले करिब १५ लाख रुपैयाँ पार गरेको थियो । कयौं मुलुकमा चेतावनी जारी गरे पनि बिटक्वाइनप्रति मानिसको आकर्षण बढ्दो छ ।
गरिब प्रदेशमा विशेष अधिकार माग,"नेपालगन्ज सरकारी अध्ययनले प्रदेश ६ मा जनसंख्याको आधाभन्दा धेरै गरिब देखाएपछि यस प्रदेशका नवनिर्वाचित जनप्रतिनिधिले विशेष अधिकार माग गरेका छन् । आम नागरिकको जीवनस्तर र मानव विकास सूचकांकमा सुधार ल्याउन केन्द्र सरकारले विशेष प्राथमिकता दिनुपर्ने उनीहरूको माग छ । हामीले विशेष अधिकारसहितको कर्णाली प्रदेशको माग गर्दै आएका छौं, हुम्ला (क) बाट प्रदेशसभा सदस्य निर्वाचित दल रावलले कान्तिपुरसित भने, कम्तीमा केही वर्षका लागि केन्द्र सरकारले विशेष प्राथमिकतामा राख्नुपर्छ । त्यसका लागि उनले कर्णाली विकास कोषको पनि माग गरे ।यसैसाता सार्वजनिक सरकारी अध्ययनमा ७ वटा प्रदेशमध्ये प्रदेश ६ मा सबैभन्दा धेरै ५१ प्रतिशत जनसंख्या गरिबीको रेखामुनि रहेको पाइएको छ भने प्रदेश २ मा ४८ प्रतिशत छ । राष्ट्रिय योजना आयोगको संलग्नतामा गरिएको उक्त अध्ययनमा स्वास्थ्य, शिक्षा, आम्दानी र जीवनस्तरको स्थितिलाई आधार बनाइएको थियो । प्रदेश सांसद रावलले अब समस्याभन्दा सम्भावनालाई टेकेर अघि बढ्नुपर्ने बताए । टालटुले र वर्षौं अल्झिने हैन, परिणाममुखी योजना अघि सार्नुपछर्, उनले भने, सम्भावनालाई टेकेर बाटो, विद्युत् र पर्यटनमा लगानी गर्नुपर्नेछ । कर्णालीका कालिकोट, जुम्ला, मुगु, डोल्पा र हुम्ला, भेरीका सुर्खेत, दैलेख र जाजरकोट, राप्तीका पश्चिम रुकुम र सल्यान मिलेर प्रदेश ६ बनेको छ । तीमध्ये कर्णालीका पाँच जिल्ला पहिल्यै मानव विकास सूचकांकमा सबैभन्दा पछाडि थिए । प्रतिव्यक्ति आम्दानी प्रदेश ७ को भन्दा अगाडि देखिएबाहेक अरू सबै सूचकांकमा प्रदेश ६ सबैभन्दा पछाडि छ । त्यसमाथि, स्थानीय तहमा बजेट विनियोजनको आधार पनि ७० प्रतिशत जनसंख्या र ३० प्रतिशत भूगोललाई बनाइएको छ । त्यसको मारमा पनि कर्णाली परेको छ ।वर्षौंदेखि यी जिल्लामा गरिबी निवारण कोष, गरिबसँग विश्वेश्वर, कामका लागि खाद्यान्न, कर्णाली रोजगार कार्यक्रमलगायत सरकारी र गैरसरकारी कार्यक्रम सञ्चालन हुँदै आएका छन् । ती कार्यक्रममा अर्बौंको लगानी भइसक्यो । तर, गरिबी भने उल्लेख्य घट्न सकेन । गरिबी न्यूनीकरणका कार्यक्रमले समस्याका जरा पहिल्याउन सकेनन् । बाख्रापालन, बीउ बाँड्ने र चामल बाँडेर गरिबी घटेन, दैलेख १ (ख) बाट प्रदेशसभा सदस्य धर्मराज रेग्मीले भने, प्रस्टसँग भन्नुपर्छ, अहिलेको गरिबी निवारण मोडल असफल भएको छ । उनले विकासको नयाँ राष्ट्रिय मोडलको खाँचो औंल्याए । गरिबी नघट्नुको एउटा कारण बेरोजगारी बढ्नु हो । गाउँघरमै रोजगारी नपाएपछि काम गर्ने उमेरका युवा विदेशिएका छन् । यो प्रदेशबाट तेस्रो मुलुकभन्दा भारतमा रोजगारी गर्नेको संख्या अत्यधिक छ । त्यसैले प्रदेश ६ मा रेमिट्यान्स पनि उल्लेख्य भित्रिँदैन ।प्रदेश ६ का हिमाली तथा पहाडी जिल्लाको ग्रामीण अर्थतन्त्र अस्तव्यस्त छ । गाउँमा एकातर्फ काम छैन, अर्कोतर्फ काम गर्ने युवा जनशक्ति छैन । त्यसैले बर्सेनि खेतीयोग्य बारी र पाखा बाँझो हुनेक्रम बढदो छ । जति विकासे आयोजना छन्, ती पनि जनसहभागितामा आधारित नहुँदा गाउँमै रोजगारी सिर्जना भएका छैनन् । गाउँको बाटो खन्न डोजर भित्रिएको छ । युवाहरू काम खोज्दै बाहिरिएका छन्, सांसद रेग्मी भन्छन्, जनसहभागितामुखी हुनुपर्ने विकासे काम डोजर र ठेकेदारमुखी भयो । त्यसैले गाउँमा आम्दानीको स्रोत पातलिएको छ । त्यसले ससाना आर्थिक गतिविधिका लागि पनि सहर पस्नुपर्ने बाध्यता उत्पन्न गरेको उनी बताउँछन् । गरिबी न्यूनीकरणका मोडलहरू असफल झैं भइसकेकाले प्रदेश र स्थानीय सरकारले आवश्यकता हेरेर नयाँ नीति ल्याउनुपर्ने उनको धारणा छ । नयाँ संरचनामा आमनागरिकका आकांक्षा चुलिएका छन्, सांसद रेग्मीले भने, त्यो पूरा गर्न प्रदेश सरकारले परिपक्व ढंगले काम गर्नुपर्ने छ । हुम्ला (क) का प्रदेशसभा सदस्य जीवनबहादुर शाही एनजीओकरणले कर्णालीको गरिबी घटाउन नसकेको दाबी गर्छन् । कामका लागि खाद्यान्न सुरुमा बाटो खन्न, सिँचाइ कुलो बनाउन र स्याउका बगैंचा बनाउनका लागि परिकल्पना गरिएको हो, उनले भने, पछि एनजीओमुखी बनाइयो । त्यसैले प्रभावकारी हुन सकेन । ठगेर चामल खाने कार्यक्रम भयो । प्रदेशको हिमाली भेगमा पशुपालन, मध्य भागमा फलफूल खेती र तल्लो पहाडी भेग तथा फाँटमा अन्नबालीलाई प्राथमिकता दिएर आवधिक योजना बनाउनुपर्ने उनले बताए । सबैभन्दा ठूलो कुरा इमानदारिता चाहियो । सुशासन हुनुपर्यो, शाहीले भने । कर्णालीमा लागू गरिएका कार्यक्रमले आयआर्जन वृद्धि, खाद्यान्न आपूर्ति र गरिबी घटाएर जीवनस्तरमा सुधार ल्याउन सघाए पनि लगानीअनुसारको प्रतिफल ननिस्केको उनको निष्कर्ष छ । हामी चामल ओसार्नेमै अल्झियौं । स्थानीय उत्पादन वृद्धि गरेर निकासी गर्नेमा लागेनौं, उनले भने, बितेका दशकमा आत्मनिर्भर हुनेभन्दा परनिर्भरता बढिरहेको छ । गरिबी निवारणका सबै अवधारणा असफल भएको भने उनी मान्दैनन् । हुम्लाको यारीमा साढे १२ हजार फिट उचाइमा ग्रीनहाउसभित्र खुर्सानी फलाउने गरी कृषि प्रविधि भित्रिएकोमा उनले सन्तोष व्यक्त गरे । भोकमरीभन्दा भातमरी को धेरै हल्ला भएको उनी बताउँछन् । प्रदेशका १० वटै जिल्लामा सडक सञ्जाल जोडेर चामल भित्र्याए जत्तिकै फापर, जौ, स्याउ, आलु र जडिबुटी निर्यात गर्नेगरी योजना ल्याउन सके समृद्धिको यात्रा टाढा छैन, शाहीले भने । अर्को, विकास आयोजना र पर्यटनबाट स्थानीयले लाभ लिन नसक्दा गरिबी न्यूनीकरणमा सघाउन नपुगेको देखिएको छ । हुम्ला (क) का सांसद रावल जनताले अपनत्व महसुस गर्नेगरी विकासमा सहभागिता बढाउनुपर्ने बताउँछन् । उनले कैलाश तीर्थयात्रीको उदाहरण दिए । महाभूकम्पपछि नेपालगन्जहुम्ला हुँदै तिब्बतको मानसरोवर जाने भारतीय पर्यटक बढेका छन् । गत वर्ष झन्डै १२ हजार तीर्थयात्रीहरू सिमकोटहिल्सा हुँदै कैलाश दर्शन गरेर फर्किए । तर, त्यसको लाभ सीमित होटल व्यवसायीबाहेक स्थानीयले लिन सकेनन् । प्रदेश ६ र प्रदेश २ लाई गरिब बनाउने नीतिअनुसारै सीमांकन गरिएको आरोप लगाउँदै हुम्लाका एमाले अध्यक्षसमेत रहेका रावलले भने, प्रदेश ६ को खुट्टा (बाँकेबर्दिया) काटियो । प्रदेश २ को टाउको (पहाडी जिल्ला) काटियो । उत्तर र दक्षिणको उदाउँदो अर्थतन्त्रबाट फाइदा लिनबाट वञ्चित गरिनु दीर्घकालीन हितमा नरहेको उनको ठम्याइ छ । झन्डै २ सय ५० वर्षदेखि राज्यको उपेक्षा गरिएको गुनासो बोकेको यो प्रदेशले भौगोलिक रूपमा करिब २२ प्रतिशत क्षेत्र ओगटेको छ । राष्ट्रिय जनगणना २०६८ अनुसार जनसंख्या भने ६ प्रतिशत (१६ लाख २३ हजार ६ सय २) मात्र छ ।"
बबईको गोही राप्तीमा,"भरतपुर चितवन राष्ट्रिय निकुञ्जले शनिबार बर्दियाको बबई नदीबाट ल्याएको भाले गोही राप्ती दोभानको खोरिया मुहानमा छाडेको छ । नारायणी नदीमा प्राकृतिक प्रजननमा सहयोगी मानिएको एक मात्र भाले घडियाल गोही मरेपछि बर्दियाबाट ल्याइएको हो । अहिले पोथी गोहीलाई भाले लाग्ने समय हो । भाले नभएर प्रजननमा समस्या भएपछि बर्दियाबाट ल्याइएको निकुञ्जका प्रमुख संरक्षण अधिकृत रामचन्द्र कँडेलले बताए । भाले खोज्न भारतसमेत गयौं, उनले भने, उता पनि फेला पर्न सकेन । त्यसपछि बर्दिया राष्ट्रिय निकुञ्ज अन्तर्गत बबई खोला पुलमुनिबाट ल्याइएको हो । करिब ३५ वर्षको उक्त गोही ४ सय १६ सेमि लामो छ । ८ सय किलोको गोहीलाई शनिबार बिहान राप्तीमा छाडिएको थियो । अवैध माछा मार्ने क्रममा नदीमा थापेको करेन्टले एक महिनाअघि राप्ती नदीमा रहेको भाले गोही मरेको थियो । भाले अभावमा प्रजनन प्रभावित हुन थालेपछि प्रमुख संरक्षण अधिकृत कँडेलसहितको टोली बर्दिया पुगेको थियो । निकुञ्जका अनुसार धेरैजसो गोही नेपालका नदी हुँदै भारत पुगेका छन् । गोहीको संख्या बढाउन कसरास्थित गोही प्रजनन् केन्द्रले विभिन्न नदीमा १ हजार २ सय २६ वटा गोही छाडेकोमा गत वर्ष १ सय ९८ वटा मात्र फेला परेका थिए । बाँकी सबै भारतीय नदी क्षेत्रमा पुगेको निकुञ्जले जनायो । हरेक वर्ष विश्व सिमसार दिवस र वन्यजन्तु सप्ताहलगायत कार्यक्रम पारेर नदीमा गोही छाडिने गरिन्छ । गोहीले सामान्यतया ३० देखि ३२ डिग्री सेन्टिग्रेड तापक्रममा अण्डा पार्छ । ३१ दशमलव ६ डिग्रीमा पारिएका अण्डाबाट केही भाले निस्कने भए पनि तापक्रम फेरबदलले पोथी मात्रै निस्कने गरेको निकुञ्जले जनायो । पहिलेपहिले यताबाट गएका गोही सहजै फर्कन सक्थे, निकुञ्जस्थित घडियाल संरक्षण प्रजनन केन्द्रका प्रमुख वेदबहादुर खड्काले भने, अहिले ठाउँठाउँमा बाँध निर्माण र पानीको वहाब उच्च भएकाले फर्कन सक्दैनन् । गोहीको मुख्य आहार माछा र बासस्थान मासिँदै गएकाले संकटमा पर्न थालेको उनले बताए । माछा मार्ने क्रममा थापिने करेन्ट जालोले गोहीलाई थप समस्या परेको छ । भाले गोही माछा सिकारीकै कारण मरेको निकुञ्जले जनायो । निकुञ्ज क्षेत्रका नदी गोहीको बासस्थानका लागि सुरक्षित मानिन्छन् । एउटा गोहीको अण्डाबाट बच्चा कोरलेपछि एक सातामा आमालाई छाड्ने गरिन्छ । त्यसका लागि खेल्न करिब २ सय किलोमिटर नदीको लामो भूभाग चाहिने भए पनि नेपालका नदीमा पर्याप्त ठाउँ नहुँदा भारत जाने गरेको अनुमान छ । यहाँको नारायणी र राप्ती नदी बगरबाट घडियाल गोहीको अण्डा संकलन गरिएको छ । राष्ट्रिय निकुञ्जमा रहेको गोही प्रजनन केन्द्रले हरेक वर्ष गोहीको अण्डा पार्ने बासस्थानको खोजी गरी क्षति हुन सक्ने सम्भावित ठाउँको अण्डा संकलन गर्छ । नदी बगरको बालुवाको ढिस्कोमुनि गोहीले अण्डा पार्ने ठाउँ बनाएको प्रमुख खड्काले बताए । पुरानो ढिस्कोमा गोहीले अन्डा पार्दैन, उनले भने, नयाँ गुँड बनाई अण्डा पार्छ । राप्ती र नारायणीमा गोहीले अण्डा पार्न बनाएका गुँड ५५ देखि ६० सेन्टिमिटर गहिराइमा पाइएको छ । राप्तीबाट ७ वटा गोहीका गुँड फेला परेकोमा ५ वटाबाट १ सय ३५ वटा अण्डा संकलन गरिएको खड्काको भनाइ छ ।"
प्रेस स्वतन्त्रता सेनानीको निधन,नेपालगन्ज (कास) प्रेस स्वतन्त्रता सेनानी रामगोपाल वैश्यको ७३ वर्षको उमेरमा निधन भएको छ । उनी लामो समयदेखि प्रोस्टेट क्यान्सरबाट पीडित थिए । उनको शुक्रबार राति नेपालगन्ज उपमहानगरपालिका७ रानीतलाउस्थित निवासमा निधन भएको हो । वैश्य शंखनाथ साप्ताहिक का सम्पादक तथा प्रकाशक थिए । उनको त्रिभुवन चोक बोल्दछ स्तम्भ चर्चित छ । भरतपुरस्थित क्यान्सर अस्पतालमा उपचार भइरहेको थियो । घर ल्याएपछि शुक्रबार राति ११ बजेतिर निधन भएको हो । उनको शनिबार अन्त्येष्टि गरियो ।
रामेछाप कारागारमा पानी अभाव नुहाउन पहिल्यै नाम दर्ता,"रामेछाप जिल्ला कारागारमा सुरक्षा नेतृत्व गर्ने प्रहरी नायव निरीक्षक (सई) पीताम्बर आचार्यको शनिबार नुहाउने पालो थियो । आज मज्जाले नुहाइयो, उनले भने, एक बाल्टिन पानीले नुहाइयो । उब्रेकाले लुगा पनि धोएँ । कारागारमा पानीको हाहाकार भएपछि नुहाउनका लागि सुरक्षाकर्मीलाई पालो मिलाइएको छ । रजिस्टर बनाएर रेकर्ड नै राख्ने व्यवस्था गरिएको हो । कसले कुन दिन नुहायो ? त्यसको सम्पूर्ण विवरण राखिन्छ । पालो मिचेर दोहोर्याएर नुहाउन पाइँदैन । मैले २ गते नुहाएको थिएँ, सई आचायले भने, त्यसपछि आजै पालो आयो । कारागार सुरक्षाका लागि कम्तीमा २० जना सुरक्षाकर्मी कार्यरत छन् । नियमित पानी नआएको धेरै भयो । कहिले आउँछ, कहिले बन्द हुन्छ । बालमन्दिर नजिकको ट्यांकीबाट वितरण गरिएको खानेपानी लाइन अवरुद्ध हुँदा अभाव चर्किएको छ ।सुरक्षाकर्मीको त यस्तो हालत छ । कैदीबन्दीको अवस्था कस्तो होला ? कारागारमा २ सय ६९ कैदीबन्दी छन् । उनीहरूको नुहाउने पालो सुरक्षाकर्मी लाई जस्तो सातामा आउँदैन । २२ दिन जतिमा पालो पाउँछन् । कारागारभित्र पनि रजिस्टर राखेर नुहाउने व्यवस्था मिलाइएको छ । जति नै फोहोर भए पनि पालो नआई नुहाउन पाउँदैनन्, उनीहरू । चौकीदार रामकुमार प्याकुरेलले भने, मन लागेका बेला नुहाउन पाउनु ठूलो कुरा हो तर पानी पुर्याउन सकिँदैन । कैदीबन्दी फुस्रा देखिन्छन् । फोहर लुगा धुन नपाएको उनीहरूको गुनासो छ । बजार क्षेत्रमा समेत पानीको उस्तै अभाव छ ।सुकाजोरको खिर्रे मुहानबाट ल्याएको पानी बीचमै हराएपछि अहिले सबैतिर हाहाकार छ । हामीलाई पानी अमृतजस्तै भएको छ, रामेछाप नगरपालिका८ का वडाध्यक्ष केदार कार्कीले भने, पानीको साँच्चिकै अभाव भयो । कार्कीका अनुसार खिर्रेको पानी बीचमै गायव भएपछि त्यसको खोजीका लागि स्थानीय जुटेका छन् । पाइप निकाल्दै पानी जाँच्दै गरेका छौं, भेटिएको छैन । कता चुहियो पत्तै भएन, उनले भने । त्यहाँको पानी जोडियो भने कारागारमा अहिलेको जस्तो हाहाकार हुँदैन । कारागारका लागि बेग्लै लाइन जोडिएको छ । त्यसमा अरू धारामा भन्दा धेरै पानी आउँछ । आचार्यले भने, त्यही लाइनको पानी आउँदा पनि पुग्दैनथ्यो, अहिले झन् के पुग्थ्यो । सिम्लेखोलाबाट पानी लिफ्ट गर्ने योजना अन्तिम चरणमा पुगेको छ । सरकारले सुख्खाक्षेत्र अन्तर्गत निर्माण थालेको उक्त योजना पूरा भएपछि पानीको अभाव नहुने कार्कीले बताए । रामेछापमा अब धेरै दु:खका दिन छैनन्, उनले भने, सिम्लेखोलाको पानी आए मज्जाले नुहाउन पाइन्छ ।"
आगलागीमा ३७ को मृत्यु,"मनिला (बीबीसीरोयटर्स) फिलिपिन्सको दक्षिणी सहर डाभाओमा आइतबार भएको आगलागीमा कम्तीमा ३७ जनाको जनाको मृत्यु भएको छ । उक्त सहर राजधानी मनिलाबाट ८ सय किलोमिटर दक्षिणपूर्वमा पर्छ । एक व्यापारिक मलको तेस्रो तलाबाट सुरु भएको आलागी नियन्त्रण गर्न घण्टौं लागेको थियो । तीव्र गतिमा फैलिएको आगलागीका कारण कल सेन्टर मा काम गर्ने कर्मचारीहरू भवनमा अड्किएका थिए । डाभाओका उपमेयर पाओलो डुटेर्टेले आगलागीका बेला बाँच्ने सम्भावना शून्य भएको बताए । फिलिपिन्सका राष्ट्रपति रोड्रिगो डुटेर्टेले घटनास्थल पुगेर मृतकका परिवारलाई भेटघाट गरेका थिए । उपमेयर राष्ट्रपतिका छोरा हुन् । अधिकारीहरूले आगलागीको कारणबारे छानबिन भइरहेको जनाएका छन् । मलका व्यापार प्रबन्धक जन्ना अब्दुल्लाह मुतालिबले लत्ता कपडा तथा फर्निचरहरू भएको तेस्रो तलाबाट आगलागी सुरु भएको बताए । आँधीले मर्ने २०० पुगे फिलिपिन्सको दक्षिणी क्षेत्रमा शनिबारको आँधीका कारण गएको बाढी र पहिरोका कारण मृत्यु हुनेको संख्या २ सय पुगेको छ । अधिकारीहरूले आँधीका कारण अझै दर्जनौं मानिसहरू हराइरहेको जनाएका छन् । शक्तिशाली टेम्बिन आँधीले मिन्डनाओ टापुका कैयौं भागमा बाढी तथा पहिरोका कारण उनीहरूको मृत्यु भएको हो । फिलिपिन्स प्रहरीका प्रान्तीय प्रमुख लेमुएल गोन्डाले उत्तरी मिन्डानाओमा मात्रै आँधीका कारण १ सय ३५ र जाम्बोङ पेनिन्सुलामा कम्तीमा ४७ जनाको मृत्यु भएको जानकारी दिए । उनले ७३ जना हराइरहेको जनाए । प्रहरीले उनीहरूको खोजीकार्य जारी रहेको जनाएको छ । मिन्डानाओ स्वायत्त क्षेत्रका सांसद जिआ अलोन्टो अडिओङले उक्त क्षेत्रमा १८ जनाको मृत्यु भएको पुष्टि गरे । राष्ट्रिय प्रकोप न्यूनीकरण तथा व्यवस्थापन परिषद्ले आँधी प्रभावित क्षेत्रबाट विवरण उपलब्ध गराउन आग्रह गरेको छ । आँधीका कारण टुबोड र पिआगापो सहर सबैभन्दा बढी प्रभावित भएको जनाइएको छ । यसैबीच, संयुक्त राष्ट्रसंघले फिलिपिन्समा आँधीका कारण ठूलो संख्यामा जनधनको क्षति भएकोमा गहिरो दु:ख व्यक्त गरेको छ । महासचिव एन्टोनिओ गुटेरेजले जारी गरेको विज्ञप्तिमा पीडितका परिवारप्रति सहानुभूति व्यक्त गर्दै घाइतेको शीघ्र स्वास्थ्यलाभको कामना गरिएको छ । गुटेरेजले उद्धारमा खटिएका उद्धारकर्ता तथा स्वयंसेवीलाई उच्च सम्मान गरेका छन् ।"
नयाँ प्रतिबन्ध युद्धको कदम,"सोल (बीबीसीरोयटर्स) उत्तर कोरियाले संयुक्त राष्ट्रसंघले प्योङयाङविरुद्ध लगाएको पछिल्लो नाकाबन्दी युद्धको कदम भएको जनाएको छ । सरकारी समाचार संस्था केसीएनएले अमेरिकाको उक्साहटमा राष्ट्रसंघले नाकाबन्दी कडा पारेको भन्दै कडा शब्दमा विरोध गरेको छ । साथै उत्तर कोरियाले उक्त प्रस्तावको समर्थन गर्ने देशलाई सजाय दिने चेतावनी दिएको छ । केसीएनएद्वारा सार्वजनिक उत्तर कोरियाली विदेश मन्त्रालयको विज्ञप्तिमा राष्ट्रसंघको पछिल्लो कदम पूर्ण आर्थिक नाकाबन्दी सरह भएको उल्लेख छ । उसले अमेरिकालाई निराश बनाउन आफ्नो परमाणु क्षमतालाई थप सुदृढ पार्नु एकमात्र विकल्प भएको दाबी गरेको छ । विज्ञप्तिमा उल्लेख छ, हामी अमेरिका र यसका अनुयायीको योजनामा लागू गरिएको नाकाबन्दी उत्तर कोरियाको सार्वभौमिकताको अवमूल्यन हो । यो कोरियाली द्वीप र उक्त क्षेत्रमा शान्ति र स्थायित्वको उल्लंघन गर्ने युद्धको कदम भएकाले हामी नि:सन्देह अस्वीकार गर्छौं ।प्योङयाङले गत नोभेम्बर २९ मा गरेको क्षेप्यास्त्र परीक्षणको जवाफमा राष्ट्रसंघीय सुरक्षा परिषद्ले उत्तर कोरिया विरुद्धको नाकाबन्दी कडा पारेको हो । अमेरिकाले तयार पारेको नयाँ नाकाबन्दीमा उत्तर कोरियाको तेल आयात करिब ९० प्रतिशतले घटाउने लगायतका कदमहरू उल्लेख छन् । उत्तर कोरियामा हाल वार्षिक ४० लाख लिटर तेल आपूर्ति हुँदै आएको छ । उक्त प्रस्ताव शनिबार सुरक्षा परिषद्ले सर्वसम्मत रूपमा पारित गरेको हो । उत्तर कोरियाका प्रमुख व्यापार साझेदारहरू चीन र रुसले पनि प्रतिबन्धको पक्षमा मतदान गरेका थिए । उत्तर कोरियाले पहिल्यैदेखि नै अमेरिका, राष्ट्रसंघ र युरोपेली संघद्वारा लगाइएका कैयौं प्रतिबन्धहरू झेलिरहेको छ । राष्ट्रसंघका लागि अमेरिकी राजदूत निक्की हलीले नयाँ प्रतिबन्धले प्योङयाङले अन्तर्राष्ट्रिय समुदायको अवज्ञा गर्दै गए उसलाई अझै एक्ल्याइने स्पष्ट सन्देश दिएको बताएकी थिइन् । अमेरिकाले सन् २००८ देखि नै उत्तर कोरियाविरुद्ध प्रतिबन्धहरू लगाउँदै आएको छ । उसले प्योङयाङको परमाणु कार्यक्रमलाई आर्थिक सहयोग पुर्याएको आरोपमा विभिन्न कम्पनीहरूको सम्पत्ति रोक्का गर्दै आएको छ । उत्तर कोरियाले हालैका महिनामा आफ्नो क्षेप्यास्त्र परीक्षणलाई तीव्रता दिएपछि कोरियाली द्वीपमा तनाव चुलिएको हो । विश्व समुदायको लगातारको दबाको बाबजुद उत्तर कोरियाले परमाणु तथा क्षेप्यास्त्र कार्यक्रमलाई निरन्तरता दिँदै आएको छ ।"
सिटीको दबदबा कायमै,लन्डन (एएफपी) सर्जियो अगुइरोले दुई गोल गर्दै इतिहादमा सय गोल पूरा गर्दा म्यानचेस्टर सिटीले इङलिस प्रिमियर लिगमा लगातार १७ औं जित हात पारेको छ । सिटीले शनिबार बर्नमाउथमाथि ४० को जित दर्ता गर्दै शीर्षस्थानमा पकड कायम राख्यो । अगुइरोले दुई गोलसँगै रहिम स्टरलिङको गोलमा पास मिलाएका थिए । सिटीको जितमा अर्को गोल ड्यानिलोले गरे ।सिटी दोस्रो स्थानको म्यानचेस्टर युनाइटेडभन्दा १३ अंक अगाडि छ । शनिबारै अर्को खेलमा युनाइटेड १० खेलाडीमा सीमित लेस्टर सिटीसँग २२ को बराबरीमा रोकियो । लिगकपमा ब्रिस्टल सिटीसँगको पराजय बिर्सन नपाउँदै युनाइटेडले अर्को खराब नतिजा आत्मसात् गर्यो । २७ औं मिनेटमा लेस्टरका जेमी भार्डीको गोलमा पछि परे पनि युनाइटेडका जुआन माटाले ४० औं मिनेटमा बराबरी गोल गरे । माटाले ६० औं मिनेटमा फ्रिकिकमा सीधै गोल गर्दै टोलीलाई अग्रता दिलाए । त्यसअघि लेस्टरका ड्यानियल अमार्से दोहोरो पहेंलो कार्ड खाँदै मैदान बाहिरिएका थिए । तर इन्ज्युरी समयको चौथो मिनेटमा ह्यारी मगायरले गोल गर्दै खेल बराबरीमा ल्याए ।ह्यारी केनको ह्याट्रिकमा टोटेनहम हट्सपरले बर्नलीलाई ३० ले पराजित गर्यो । यस नतिजासँगै टोटेनहम अंक तालिकाको पाँचौं स्थानमा उक्लिएको छ । गत साता म्यानचेस्टर सिटीसँग ४१ ले पराजित टोटेनहमले सातौं मिनेटमा पेनाल्टीमार्फत अग्रता लिएको थियो । सन् २०१७ को ३६ औं गोल गर्ने क्रममा केनले दोस्रो हाफमा दुई गोल थपे । साउथ ह्याम्पटनसँगको खेल बाँकी छँदा उनीसँग प्रिमियर लिगमा एक वर्षमा सबैभन्दा बढी गोल गर्ने कीर्तिमान कायम गर्ने सुवर्ण अवसर छ । उनले बर्नलीविरुद्ध ह्याट्रिकसँगै एलन सिएररको ३६ गोलको कीर्तिमान बराबरी गरे ।तालिकाको पुछारमा रहेको स्वान्सी सिटी र क्रिस्टल प्यालेसको खेल ११ को बराबरीमा टुंगियो । पछिल्लो ८ खेलमा अपराजित रहेको प्यालेसका लागि लुका मिलिभोजेभिचले पेनाल्टीमा अग्रता दिलाएका थिए । जोर्डन आयुले १३ मिनेट बाँकी छँदा बराबरी गोल गर्दै टोलीलाई अंक दिलाए । स्टक सिटीले वेस्ट ब्रुमबीच आल्बियनमाथि ३१ को जित दर्ता गर्यो । जो एलनले एक होल र असिस्ट दिँदा प्रशिक्षक मार्क ह्युज्स दबाबमुक्त भए । न्युकासलले ९ खेलको जितविहीन यात्रालाई पूर्णविराम लगायो । वेस्ट ह्यामलाई ३२ ले पराजित गर्दै राफेल बेनिटेजको टोली रेलिगेसन क्षेत्रबाट माथि उक्लियो । पास्कल ग्रसको एकमात्र गोलमा ब्राइटनले वाटफेर्डलाई १० ले हरायो । हडर्सफिल्ड टाउन र साउथ ह्याम्पटनको खेल ११ को बराबरीमा टुंगियो । चार्ली अस्टिनको गोलमा घरेलु टोलीले अग्रता लिए पनि हडर्सफिल्डका लागि लौरेन्ट डेपोइटरले बराबरी गोल फर्काए ।
श्रेयांश र देङ च्याम्पियन,"काठमाडौं भारतका श्रेयांश जैयसवालले योनेक्स सनराइज तेस्रो नेपाल इन्टरनेसनल सिरिजमा आइतबार मेन्स सिंगल्सको उपाधि जितेका छन् भने महिलातर्फ हङकङकी देङ जोय सुहान च्याम्पियन भइन् ।दीपेश धामी र शोभा गौचनको जोडी मिक्स डबल्समा भारतीय टिमसँग निकै कमजोर साबित भयो । उनीहरूमाथि भारतको भी देवलेकर र हरिका भेलुधर्तीको जोडीले २११५ र २१७ को जित हासिल गर्दै स्वर्णपदक जित्यो । सुरुमा पहिलो सेट प्रतिस्पर्धात्मक रहेको थियो । एक समय दीपेश र शोभाले ७५ को अग्रता पनि लिएका थिए तर त्यसपछि नेगेटिभ प्वाइन्ट धेरै दिन थाले । अघिल्लो महिना पाकिस्तान इन्टरनेसनल सिरजमा मिक्स डबल्सको उपाधि जितेका उनीहरू दोस्रो सेटमा निरीह नै देखिएका थिए ।त्रिपुरेश्वरस्थित कभर्डहलमा भएको सिरिजमा मेन्स सिंगल्सको फाइनलमा भारतका दुई खेलाडी उत्रिएका थिए । त्यसमा लखन साराङको चुनौती निकै कमजोर रह्यो र श्रेयांशले २११० र २११० को जित निकाले । वुमेन्स सिंगल्सको फाइनल पनि एकतर्फी रह्यो । हङकङकी देङले इरानी सोराया अघाएई हाजियागालाई २११२, २१५ ले हराएर उपाधि कब्जा गरिन् । वुमेन्स डबल्सको फाइनलमा पनि भारतका दुई जोडीबीच प्रतिस्पर्धा भयो । अर्पणा बालान र श्रुति केपीको जोडीले हरिका भेलुधर्ती र करिष्मा वाडकरको चुनौती २१८, २१९ ले पन्छायो ।सिंगापुरका डी कृष्णान्त र हि योङ काई टेरीको जोडीले मलेसियाको जीएन सेर्न इयान वोङ र ची तियान तानको जोडीमाथि २२२०, १४२१, २११६ रोमाञ्चक जित रच्यो । विश्व ब्याडमिन्टनको पाँचौं श्रेणीको प्रतियोगिता नेपाल सिरिजमा यसपालि १९ देशका २ सय २५ खेलाडी सहभागी थिए ।"
दबाबमा फ्लप स्टारहरू,नजमेका चर्चित खेलाडीखेलाडीटिम अक्सन मूल्य प्रदर्शनविनोद भण्डारी (पोखरा) १ लाख ७५ हजार २ इनिङ्समा ८ रनप्रदीप ऐरी (भैरहवा) १ लाख ६० हजार ३ खेलमा २१ रनसागर पुन (काठमाडौं) १ लाख ५० हजार ४ खेलमा ६० रन र ५ विकेटमहबुब आलम (ललितपुर) १ लाख ५० हजार ४ खेलमा १६ रन र २ विकेटआसिफ शेख (विराटनगर) १ लाख २५ हजार ४ खेलमा २६ रनजितेन्द्र मुखिया (काठमाडौं) १ लाख २० हजार २ खेलमा विकेट शून्यराजेश पुलामी (पोखरा) १ लाख २० हजार २ इनिङ्समा ३८ रननरेश बुढाऐर (काठमाडौं) १ लाख २० हजार १ इनिङ्समा शून्य रनसिद्धान्त लोहनी (काठमाडौं) १ लाख १५ हजार ४ खेलमा २१ रन अनिल मण्डल (चितवन) १ लाख २ खेल ३४ रनराजु रिजाल (काठमाडौं) ९५ हजार ४ खेल ४३ रनदिलीप नाथ (चितवन) ७५ हजार ४ खेल ५२ रन
सुनसरी११ सेमिफाइनलमा,पाँचथर सुनसरी ११ फिदिममा जारी नवौं फाल्गुनन्द गोल्डकप फुटबल प्रतियोगिताको सेमिफाइनलमा आइतबार प्रवेश गरेको छ । उसले एपीएफ क्लबलाई ३० ले हरायो । सुनसरी ११ का हेमन्त थापामगरले खेलको २७ औं मिनेटमा गोल गरी टिमलाई अगाडि बढाएका थिए । राष्ट्रिय टिमका उपकप्तानसमेत रहेका मगरले ३३ औं मिनेटमा फेरि अर्को गोल थपे । तीर्थ बस्नेतले दोस्रो हाफको छैटौं मिनेटमा गोल गरी टिमको जित सुनिश्चित पारे । हेमन्त खेलको म्यान अफ द म्याच भए । प्रतियोगितामा सशस्त्र प्रहरीले राम्रो खेले पनि सुनसरीको आक्रमणलाई रोक्न सकेन । सुनसरीविरुद्ध सशस्त्रले पटक पटक गरेको आक्रमण सफल हुन सकेन । प्रतियोगिताको विजेताले तीन लाख र उपविजेताले दुई लाख रुपैयाँ हात पार्ने अध्यक्ष विमल श्रेष्ठले बताए । सर्वोत्कृष्ट खेलाडीलाई ३५ हजार रुपैयाँ प्रदान गरिनेछ । प्रतियोगिताको म्यान अफ म्याचले १० हजार रुपैयाँ हात पार्नेछन् । प्रतियोगितामा ३८ लाख ६० हजार ९ सय रुपैयाँ खर्च हुने अनुमान गरिएको श्रेष्ठले बताए । पहाडमा सर्वाधिक पुरस्कार राशिको फुटबल प्रतियोगितामा दस टिम सहभागी छन् । सोमबार बिर्तामोड युनाइटेड क्लब र आयोजक फिदिम स्पोर्टिङ क्लबबीच प्रतिस्पर्धा हुँदै छ ।
प्रतिष्ठा बचाउने संघर्ष,"मेलबर्न (एएफपी) इंग्ल्यान्डले मंगलबार सुरु हुने एसेज सिरिजको चौथो टेस्टका लागि पेस बलर क्रेग ओभरटनको साथ गुमाइसकेको छ । टोलीमा थप परिवर्तन गर्ने सम्भावना उच्च रहेको पाहुना टोलीका लागि यो खेल प्रतिष्ठाको लडाइँ हुनेछ । सुरुआती तीन टेस्टमा पराजित हुँदै सिरिज अस्ट्रेलियाले जित्ने पक्का भइसकेको छ ।जो रुटको कप्तानीमा रहेको टोलीका लागि यो सिरिज बिर्सनलायक बनिसकेको छ । सुरुआती तीन टेस्टमा ठूलो अन्तरले पराजित टोलीले पछिल्ला दुई टेस्टमा राम्रो चुनौती पेस गर्न सकेन । रुटको प्रदर्शनलाई जारी सिरिजको खराब प्रदर्शनको कारक पनि मानिएको छ । उनीसँगै एलेस्टर कुक, स्टुआर्ट ब्रोड र मोइन अलीले पनि अपेक्षाकृत प्रदर्शन गर्न सकेका छैनन् ।ओभरटन करङमा लागेको चोटका कारण टोलीमा अटाउन सकेनन् । उनको स्थानमा टम करान अथवा मार्क वुडले टोलीमा स्थान पाउन सक्नेछन् । इंग्ल्यान्डले स्पिनर खेलाउन चाहेमा मेसन क्रेनले टेस्टमा डेब्यु गर्ने सम्भावना पनि छ ।उत्कृष्ट लयइंग्ल्यान्डका लागि जारी सिरिजमा केही राम्रो क्षण भए पनि ठूला हारले ती सबैलाई बिर्साएको छ । ब्रिसबेनमा १० विकेट, एडिलेडमा १ सय २० रन र पर्थमा इनिङ्स र ४१ रनको हारले टोली निकै खराब लयमा रहेको प्रस्ट्याउँछ । कुक १ सय ५० टेस्ट खेल्ने पहिलो ब्याट्सम्यान बनेपनि उनले ६ इनिङ्समा ८३ रनमात्र जोडेका छन् । कप्तान जो रुटले दुई अर्धशतक बनाउनुका बावजुद सिरिजमा १ सय ७६ रनमात्र बनाएका छन् । रुटको तुलनामा अस्ट्रेलियाका कप्तान स्टिभ स्मिथले भने करियरकै उत्कृष्ट प्रदर्शन गरिरहेका छन् । पछिल्लो टेस्टमा व्यक्तिगत उच्च स्कोर २ सय ३९ रन जोडेका उनले सिरिजमा १ सय ४२ को औसतमा रन जोडेका छन् । स्मिथको ५९ टेस्टमा ६२३२ को औसत डन ब्राडम्यानको ९९९४ भन्दा पछाडि दोस्रो स्थानमा छ ।कप्तान स्मिथ मेलबर्नमा लगातार चौथो शतक बनाउने प्रयासमा छन् । पछिल्लो तीन बक्सिङ डे टेस्टमा उनले वेस्टइन्डिज, पाकिस्तान र भारतविरुद्ध शतक हानेका छन् । मिचेल स्टार्क चोटका कारण खेल्न नसक्ने हुँदा इंग्ल्यान्डलाई केही सहज हुने देखिएको छ । उनको स्थानमा ज्याक्सन बर्डले खेल्ने सम्भावना छ ।"
फुटबल संघमा नयाँ नेतृत्व,"कञ्चनपुर (कास) कञ्चनपुर फुटबल संघको अध्यक्षमा गणेशबहादुर चन्द निर्वाचित भएका छन् । शनिबार सम्पन्न पाँचौं अधिवेशनले चन्दको नेतृत्वमा १३ सदस्यीय नयाँ कार्यसमिति चयन गरेको हो । नेतृत्व चयनका लागि भएको मतदानमा चन्दले ११ र अध्यक्षका अर्का उम्मेदवार महा शर्माले ३ मत पाए । जिल्ला फुटबल संघसँग आबद्ध क्लबका प्रतिनिधि नै मतदाता हुने व्यवस्था छ । कञ्चनपुर फुटबल संघमा १४ वटा क्लब आबद्ध छन् । चन्द अखिल नेपाल फुटबल संघका केन्द्रीय सदस्यसमेत हुन् । यसैगरी उपाध्यक्षमा गजेन्द्र पाण्डेय, दिनेशकुमार श्रेष्ठ र जितबहादुर तामाङ विजयी भएका छन् । कार्यसमितिका ९ सदस्य भने निर्विरोध निर्वाचित भएका छन् । केन्द्रीय प्रतिनिधि अखिल नेपाल फुटबल संघका वरिष्ठ उपाध्यक्ष मणि कँुवरको उपस्थितिमा अधिवेशन सम्पन्न भएको हो ।"
हिताङ च्याम्पियन,"स्याङ्जा (कास) जिल्लास्तरीय फुल कन्ट्रयाक्ट कराँते प्रतियोगितामा कमल हिताङ च्याम्पियन भएका छन् । नेपाल स्ट्रोङगेस्ट क्योकुसिन कराते संघको आयोजनामा वालिङमा आयोजित प्रतियोगितामा ३५, ४५ र ५५ केजी तौल समूह र खुलामा खेलाडीबीच प्रतिस्पर्धा भएको थियो । पुरुष खुलातर्फ कमल हिताङ, निर्मल घर्तीमगर, दिलबहादुर कुँवर र कमल कुँवर क्रमश: पहिलो, दोस्रो, तेस्रो र सान्त्वना भएका छन् । ३५ केजी समूहमा नरेन्द्र गुरुङ, रोशन गोतामे र आशिष कँडेल, ४५ केजीमा सुमन गुरुङ, विक्की गुप्ता र विश्वास राना, ५५ केजीमा निश्चल थापा, विवेक थापा र कोषबहादुर सारु क्रमश: पहिलो, दोस्रो र तेस्रो भए । महिला खुलामा सीमा हिताङ, कविता हिताङ र रोशनी गोतामे पहिलो, दोस्रो र तेस्रो भए । उत्कृष्ट खेल प्रदर्शनतर्फ रोशन हिताङ पुरस्कृत भए ।"
बागलुङमा मेयर कप हुने,बागलुङ (कास) प्रदेश नम्बर ४ का सबै नगरपालिकाका टिम सहभागी हुने गरी बागलुङ नगरपालिकाले मेयर कप फुटबल गर्ने भएको छ । माघ १६ देखि सदरमुकामको बाङ्गेचौर र पर्यटकीय गाउँ भकुन्डेमा प्रतियोगिता गर्न लागिएको नगरप्रमुख जनकराज पौडेलले बताए । विजेताले २ लाख २२ हजार र उपविजेताले १ लाख ११ हजार रुपैयाँ पाउनेछन् । नगरपरिषद्ले बर्सेनि खेलकुद प्रतियोगिता गर्ने योजना बनाएर चालु आवमा १५ लाख रुपैयाँ बजेट विनियोजन गरेको थियो ।
बंगलादेश च्याम्पियन,काठमाडौं (कास) आयोजक बंगलादेशले भारतलाई १० ले पराजित गर्दै साफ यू१५ महिला फुटबल प्रतियोगिताको उपाधि जितेको छ । आइतबार ढाकास्थित वीरश्रेष्ठ सहिद सिपाही मोहम्मद मुस्ताफा कमल रंगशालामा बंगलादेशका लागि सामसुन्नुहारले ४१ औं मिनेटमा गरेको एकमात्र गोल जितका लागि पर्याप्त रह्यो ।
भिमाद कप माघमा,"दमौली (कास) तनहुँको भिमादमा हुँदै आएको भिमाद कप नकाउट फुटबल प्रतियोगिताको तेस्रो संस्करण आगामी माघ १ देखि हुने भएको छ । युवा क्लब भिमादले शनिबार पत्रकार सम्मेलन गर्दै १२ टिम सहभागी हुने प्रतियोगितामा यसपटक विजेता, उपविजेता टिमका लागि क्रमश: तीन लाख र १ लाख ५० हजार रुपैयाँ पुरस्कार राखिएको जनाएको छ ।"
खुला स्नुकर हुने,"काठमाडौं (कास) सानेपास्थित पट ब्ल्याक स्नुकर क्लबमा पुस १५ देखि खुला स्नुकर प्रतियोगिता हुने भएको छ । पुस २९ सम्म सञ्चालन हुने प्रतियोगितामा १ सय २८ खेलाडीले नकआउटका आधारमा प्रतिस्पर्धा गर्ने बताइएको छ । प्रतियोगिताका संयोजक सुरेश डंगोलका अनुसार विजेताले १ लाख रुपैयाँ, उपविजेताले ५० हजार तथा सेमिफाइनलमा पराजित हुनेले १५१५ हजार पाउनेछन् ।"
अन्तर्राष्ट्रिय कराते सुरु,"काँकडभिट्टा (कास) झापाको सुरुङ्गामा तेस्रो थानेश्वर राई कप अन्तर्राष्ट्रिय कराते च्याम्पियनसिप सुरु भएको छ । प्रतियोगितामा नेपालका झापा, मोरङ र सुनसरीका साथै भारतका आसाम, बिहारको पटना, झारखण्ड, हरियाणा, दार्जिलिङ, कोलकाता, इस्लामपुर तथा भुटानका कराते खेलाडी सहभागी छन् । प्रतियोगितामा नेपाल, भारत र भुटानका ११ टिमका २ सय ५० खेलाडीले विभिन्न तौल समूह तथा कातामा भाग लिँदै छन् । प्रतियोगितामा २८ स्वर्ण तथा रजतपदकका लागि प्रतिस्पर्धा हुनेछ । स्थानीय कन्काई खेलकुद प्रतिष्ठानको आयोजनामा प्रतियोगिता आयोजना भएको हो ।"
