शीर्षक,विवरण
जसले दोब्बरभन्दा बढी ल्याए,"काठमाडौं प्रतिस्पर्धामा जित र हार हुन्छ नै । तर जित र हारबीचको अन्तर जब अत्यन्त बढी वा कम हुन्छ, त्यो प्रतिस्पर्धा निकै रोचक बन्छ, अनि परिणाम ऐतिहासिक । प्रतिनिधिसभा र प्रदेशसभाको यो निर्वाचनमा केही उम्मेदवारले यति धेरै अन्तरमा विजय हासिल गरेका छन् कि जुन अंक हेर्दा त्यहाँ एक्लै चुनाव लडेको हो कि अन्य प्रतिस्पर्धी पनि थिए ? भन्ने प्रश्न उब्जिन्छ ।हालसम्म परिणाम घोषणा भएका केही क्षेत्र यस्ता छन्, जहाँ दोब्बरभन्दा बढी मतले विजय वा पराजय भएको छ । यो सूचीको पहिलो नम्बरमा आउँछ, दोलखाको प्रतिस्पर्धा । दोलखामा एमालेका पार्वत गुरुङले प्रतिस्पर्धीभन्दा दोब्बर बढी मतले जितेका छन् । उनको प्रतिस्पर्धीसँग मतअन्तर नै ३० हजार ४ सय ४४ छ । कांग्रेसका रुद्र खड्काले २४ हजार ८ सय १३ मत ल्याउँदा गुरुङले ५५ हजार ४ सय ५७ मत पाए । गुरुङ यसअघि २०७० को चुनावमा दोलखा १ बाट निर्वाचित भएका थिए । उनको यो दोस्रो विजय हो । गुरुङपछि सबैभन्दा ठूलो अन्तरमा एमाले अध्यक्ष केपी ओलीले जितेका छन् । झापा५ बाट निर्वाचित ओलीले २८ हजार ८ सय ४२ मतको अन्तरमा कांग्रेसका खगेन्द्र अधिकारीलाई पराजित गरे । अन्तरमा दोस्रो भए पनि ओली अहिलेसम्मको सबभन्दा बढी मत ल्याएर जित्ने उम्मेदवार हुन् । उनले ५७ हजार १ सय ३९ मत ल्याएका छन् । मत गणना सकिन बाँकी स्थानका उम्मेदवारहरूको मत हेर्दा अब ओलीको भन्दा बढी मत ल्याउने सम्भावना न्यून देखिन्छ । वामपन्थी गठबन्धनको मूल नेतृत्व सम्हालेका ओलीले आफ्नो क्षेत्रमा प्राप्त मत मुलुकभर अरू उम्मेदवारले प्राप्त गरेको भन्दा बढी छ । ओली ०६४ को संविधानसभाको चुनावबाहेक अन्य सबै निर्वाचनमा झापाबाट विजयी हँुदै आएका छन् । धादिङ१ मा पनि त्यस्तै रोचक प्रतिस्पर्धा भएको छ । एमालेका भूमि त्रिपाठीले कांग्रेसका विश्वप्रसाद अर्याललाई दोब्बर बढी मतले हराएका छन् । त्रिपाठीले ४९ हजार १ सय २१ मत ल्याउँदा अर्यालले २१ हजार ९ सय ६८ मात्र पाए । त्रिपाठीले २७ हजार १ सय ५३ मतले अर्याललाई हराए । धादिङ एमालेका अध्यक्षसमेत रहेका उनी पहिलो पटक संसदीय चुनाव लडेका हुन् । रूपन्देही२ मा एमालेका उपमहासचिव विष्णु पौडेलले २२ हजार ६३ मतको अन्तरमा कांग्रेसका युवराज गिरीलाई हराए । पौडेलले ४४ हजार ९ मत ल्याए भने गिरीको २१ हजार ९ सय ४६ मत मात्र आयो । निरन्तर रूपन्देहीबाट चुनाव जित्दै आएका पौडेल वाम गठबन्धन निर्माणका एक सूत्रधार हुन् । ओली सरकारमा अर्थमन्त्री रहेका पौडेलले प्रदेश ५ टुक्र्याउने गरी संविधान संशोधन गर्ने तयारी भएका बेला बुटवलमा बसेर त्यसविरुद्धको आन्दोलनको नेतृत्व गरेका थिए । राजपाका अध्यक्ष महन्थ ठाकुरले महोत्तरी३ बाट दोब्बर बढी मत ल्याएर जिते । उनले निकटतम प्रतिद्वन्द्वी एमालेका विजयकुमार चौधरीभन्दा १७ हजार ३ सय ३८ मत बढी ल्याएका छन् । ठाकुरले २५ हजार ७ सय ८५ मत ल्याउँदा चौधरीले ८ हजार ४ सय ४७ मत मात्र प्राप्त गरे । संविधानको विरोधमा चलेको आन्दोलनका नेतृत्वकर्ता ठाकुर यस पटक आफ्नो गृहजिल्ला छोडेर महोत्तरीमा चुनाव लड्न गएका थिए । सर्लाहीबाट विगतका चुनाव हारेपछि उनी यस पटक राजपाको पकड क्षेत्र मानिएको स्थानमा चुनाव लड्न पुगेका हुन् ।रोल्पामा माओवादीका वर्षमान पुन र रुकुम पश्चिममा जनार्दन शर्माले पनि दोब्बर बढीको फराकिलो अन्तरमा जितेका छन् । पुनले २० हजार ७ सय ४१ मतको फरकमा जितेका छन् । उनले ४० हजार ६ सय ४७ मत ल्याउँदा कांग्रेसका अमरसिंह पुनले १९ हजार ९ सय ६ मत मात्र प्राप्त गरे । रुकुम पश्चिममा शर्माले १८ हजार ७ सय ४३ मतको दोब्बर फरकमा जितेका छन् । शर्माले ३४ हजार ४ सय २ मत प्राप्त गर्दा कांग्रेसका गोपालजीजंग शाहले १५ हजार ६ सय ५९ मत मात्र ल्याए । माओवादीबाट मन्त्री भइसकेका पुन र शर्मा युद्धकालमा माओवादी सेनाका कमान्डरसमेत थिए । माओवादी युद्धको उद्गमस्थल मानिने रोल्पा र रुकुमबाट उनीहरूले फराकिलो अन्तरमा जिते । रुकुम पूर्वमा माओवादीकी कमला रोकाले दोब्बर बढी मत ल्याएर जितेकी छन् । उनले १० हजार ४ सय ३४ मत ल्याउँदा कांग्रेस हरिशंकर घर्तीमगरले ४ हजार ४ सय ६ मत मात्र प्राप्त गरे । यो दोब्बरभन्दा बढीको अन्तर हो । रोका पनि माओवादी युद्धमा संलग्न भएकी नेतृ हुन् । डोल्पामा एमालेका धनबहादुर बुढाले झन्डै चौबर बढी मतान्तरमा कांग्रेसका अंगदकुमार बुढालाई हराए । ०७० सालको चुनावमा समेत जितेका धनबहादुरले ११ हजार ७ सय ६१ मत ल्याउँदा कांग्रेसका बुढाले ३ हजार १ सय ६७ मत मात्र प्राप्त गरे ।यस्तै, सुनसरीको क्षेत्र नं १ मा एमालेका जयकुमार राई पनि दोब्बर मतान्तरले विजयी भए । उनले ४४ हजार ५ सय २८ मत प्राप्त गर्दा उनको निकटतम प्रतिद्वन्द्वी संघीय समाजवादी फोरमका वरिष्ठ नेता अशोक राईले २२ हजार १ सय २३ मत प्राप्त गरे । एमाले नेताका रूपमा राजनीतिमा स्थापित भएका अशोक राई पछि संघीय समाजवादी पार्टीका अध्यक्ष भएका थिए । पछि उपेन्द्र यादव नेतृत्वको जनाधिकार फोरमसँग एकता गरेपछि उनी संघीय फोरमका वरिष्ठ नेता बनेका थिए । उनलाई २२ हजार ४ सय ५ मतान्तरले पराजित गर्ने जयकुमार अशोककै चेला हुन् ।"
झनै बढ्यो वाम वर्चस्व,"काठमाडौं प्रतिनिधिसभाको प्रत्यक्षतर्फका १ सय ६५ निर्वाचन क्षेत्रमध्ये आइतबार राति ११:३० बजेसम्म परिणाम आएका १ सय २५ स्थानमध्ये वाम गठबन्धनले ९५ स्थानमा विजय हासिल गरेको छ । गठबन्धनको प्रमुख घटक नेकपा एमालेले ६८ र माओवादी केन्द्रले २७ स्थानमा जित हासिल गरेका छन् । नेपाली कांग्रेसले १४ तथा राष्ट्रिय जनता पार्टी, संघीय समाजवादी फोरम, नयाँ शक्ति पार्टी, राष्ट्रिय प्रजातन्त्र पार्टीलगायतले १६ स्थानमा जितेका छन् । एमालेले १२, माओवादीले ८, नेपाली कांग्रेसले ८ र अन्यले १० स्थानमा अग्रता लिइरहेका छन् । समानुपातिकतर्फको मत गणनाको भने परिणाम आइसकेको छैन । आइतबार घोषित परिणामअनुसार धेरै शीर्ष नेता प्रतिनिधिसभामा पुगेका छन् भने कतिपयले पराजय व्यहोर्नुपरेको छ । एमाले अध्यक्ष केपी ओली, कांग्रेस सभापति शेरबहादुर देउवा, राष्ट्रिय जनता पार्टीका अध्यक्षमण्डलका संयोजक महन्थ ठाकुर र सदस्यहरू राजेन्द्र महतो र अनिल झा विजयी भइसकेका छन् । संघीय समाजवादी फोरम नेपालका अध्यक्ष उपेन्द्र यादव यसअघि नै विजयी भइसकेका छन् । शीर्ष नेताहरूमध्ये माओवादी केन्द्रका अध्यक्ष पुष्पकमल दाहालको परिणाम आउन बाँकी छ । चितवन३ मा राप्रपाका विक्रम पाण्डेसँग दाहाल ५ हजार मतले अगाडि छन् । ठाकुर, महतो र यादवले यसअघि चुनाव लड्दै आएका साबिकका जिल्ला र क्षेत्र छाडेर अन्यत्रबाट जित हात पारेका हुन् । ठाकुरले यसअघि कांग्रेसमै रहँदा सर्लाहीबाट ०४८, ०५१ र ०५६ को संसदीय चुनाव जितेका थिए । तर, कांग्रेस छाडेर मधेसी दलको संस्थापक भएपछि ठाकुरले पहिलो पटक जित हात पारेका हुन् । ०६४ र ०७० को संविधानसभा निर्वाचनमा उनले तत्कालीन तमलोपा पार्टीबाट सर्लाहीमा हारेका थिए । एमाले नेताहरू माधव नेपाल, झलनाथ खनालले पनि जित हासिल गरिसकेका छन् । राजपा परित्याग गरी वाम गठबन्धनबाट एमालेको सूर्य चिह्न लिएर चुनाव लडेका हृदयेश त्रिपाठी र वृजेश गुप्ताले पनि जित हात पारेका छन् । त्यस्तै, फोरमबाट कांग्रेस प्रवेश गरेका अभिषेकप्रताप शाहले पनि चुनाव जितेका छन् । एमालेका प्रभावशाली नेता वामदेव गौतमले भने बर्दियामा हार व्यहोरेका छन् । उनी कांग्रेस उम्मेदवार सञ्जय गौतमबाट थोरै अन्तरमा पराजित भए । वाम गठबन्धनबाट माओवादी नेता नारायणकाजी श्रेष्ठपछि पराजय व्यहोर्ने ठूला नेता उनै हुन् । वाम गठबन्धनले ठूलो बहुमतका साथ सत्तारोहणको तयारी गरिरहँदा गठबन्धनका सूत्रधार मानिने श्रेष्ठ र गौतम भने पराजित भएका छन् । श्रेष्ठ आफ्ना पूर्वसहयात्री नयाँ शक्ति पार्टीका संयोजक बाबुराम भट्टराईसँग गोरखामा पराजित भएका हुन् । वाम गठबन्धन तथा राजपा र फोरमको छुट्टै गठबन्धनको परिणामस्वरूप कांग्रेस खुम्चिन पुगेको छ । उसका धेरै केन्द्रीय नेताले चुनाव हारेका छन् । कांग्रेसका वरिष्ठ नेता रामचन्द्र पौडेल तथा पूर्वमहामन्त्रीहरू विमलेन्द्र निधि र कृष्ण सिटौलासम्मले पराजय बेहोरेका छन् । पौडेलले ०४८ सालयता भएका ५ वटै चुनावमा तनहुँबाट जितेका थिए । तर, यस पटक वाम गठबन्धनका उम्मेदवारबाट उनी पराजित भएका छन् । धनुषा३ मा निधिले राजपा नेता राजेन्द्र महतोबाट हार व्यहोर्नुपरेको छ । त्यस्तै सिटौलाले वाम गठबन्धनले सघाएको राप्रपा नेता राजेन्द्र लिङदेनसँग हारेका छन् । कांग्रेससँगको गठबन्धनबाट उम्मेदवार बनेका राप्रपा अध्यक्ष कमल थापा र राप्रपा प्रजातान्त्रिकका अध्यक्ष पशुपतिशमशेर राणाले पनि हार व्यहोरिसकेका छन् ।७ वटा प्रदेशमा प्रदेश नम्बर २ बाहेक बाँकीमा वाम गठबन्धन नै बलियो भएका छन् । ७ वटै प्रदेशको कुल ३ सय ३० निर्वाचन क्षेत्रमध्ये आइबार रातिसम्म २ सय ४३ स्थानको परिणाम आइसकेको छ । त्यसमध्ये एमालेले १२७, माओवादीले ५८ र कांग्रेसले ३१ सिटमा जित हात पारेको छ । राजपा, फोरम र अन्यले २७ स्थान जितेका छन् । एमालेले २७, माओवादीले ११, कांग्रेसले १० र अन्यले २० स्थानमा अग्रता लिइरहेका छन् ।"
देउवाले यसरी जोगाए किल्ला,"डडेलधुरा अधिकांश वरिष्ठ नेताहरूले पराजय भोगिरहेका बेला कांग्रेस सभापति एवं प्रधानमन्त्री शेरबहादुर देउवा २०४८ देखिको आफ्नो किल्ला जोगाउन सफल भएका छन् । ७२ वर्षीय देउवाले २८ हजार ४४ मतसहित अपराजित यात्रा कायम राखे । प्रतिनिधिसभा सदस्यमा छैटौं पटक जित हात पारेका उनले माओवादी केन्द्रका सचिवालय सदस्य खगराज भट्टलाई ६ हजार ९ सय २९ मतान्तरले हराए । भट्टले २१ हजार एक सय १५ मत पाएका थिए ।देउवालाई गृह जिल्लाबाट चुनाव जित्न जम्मा दुई पटक केही कठिन अवस्था आइपर्यो । पहिलो संविधानसभा निर्वाचन, ०६४ र अहिले । ०४८, ०५१ र ०५६ मा भने उनले सहजै जित हात मात्र पारेनन्, देशभरिमै सबैभन्दा बढी मतान्तरमा विजयी हुने नेता बन्ने अवसर पाए । ०४८ को आम निर्वाचनमा त उनले आफ्ना निकटतम प्रतिद्वन्द्वीभन्दा चार गुणा बढी मत पाएका थिए ।किन हार्दैनन् देउवा ?विद्यार्थी जीवनमै उच्च शिक्षा अध्ययनका सिलसिलामा डडेलधुराको असिग्राम रुवाखोलाबाट राजधानी छिरेका देउवा ०४८ मा मात्र चुनाव लड्न गृहजिल्ला आएका थिए । शेरबहादुर देउवा पञ्चायतकालमा जिल्लाभर चर्चित नाम थियो तर भौतिक रूपमा उनलाई देख्ने विरलै थिए । उनी पञ्चायत व्यवस्थाविरुद्ध लडेको र जेल परेका कुराहरू पुग्थे गाउँघरमा । देउवा कस्तो होला भन्ने धेरैमा जिज्ञासा हुन्थ्यो, स्थानीय देवराज जोशी पण्डितले भने, त्यसैले उनीप्रति एउटा पिँढीको आकर्षण रहँदै आयो । अहिले तेस्रो पुस्तासम्म पनि देउवाको आकर्षण सकिएको छैन । अपराजित यात्रामा उनलाई त्यही व्यक्तित्वको लाभ प्राप्त भइरहेको छ ।विगतको प्रतिस्पर्धाडडेलधुरा प्रजातन्त्रका लागि योद्धा जन्माउँदै आएको जिल्ला हो । भीमदत्त पन्त, द्वारिकादेवी ठकुरानी, एनडी प्रकाश चटौतजस्ता प्रजातन्त्रका सेनानीकै उत्तराधिकारीका रूपमा आफ्नो छाप पारेका छन् जिल्लावासीमाझ देउवाले । ०३६ को जनमतसंग्रहमा डडेलधुराबाट बहुदलको विजय भएको थियो । ०४२ को बमकाण्डमा देउवाको नाम पनि चर्चित भएको थियो । ०५१ को मध्यावधि चुनावमा राष्ट्रिय जनमोर्चाका खेमराज भट्ट मायालु देउवाका लागि चुनौती बने । मायालु एमाले प्रवेश गरे आफूलाई सधैं अप्ठेरो पर्न सक्ने देखेर देउवाले उनलाई ०५६ मा कांग्रेस भित्र्याए र बर्दियाबाट चुनाव जिताए । प्रधानमन्त्री देउवालाई जित्न अति नै कठिन बन्यो ०६४ को संविधानसभा निर्वाचन । माओवादी जनयुद्धकालमा यस क्षेत्रका चर्चित नेता खगराज भट्टसँग उनले प्रतिस्पर्धा गर्नुपर्यो । करिब १३ सय मतान्तरले चुनाव जिते । देशैभर माओवादी लहर आएका बेला उनले व्यक्तित्वकै कारण हार बेहोर्नुपरेन । यस पटक पनि भट्ट नै मैदानमा ओर्लिए । वाम गठबन्धनका उम्मेदवार भएकाले केही सहज भए पनि देउवाका अगाडि भट्टको केही लागेन । राष्ट्रिय जनलहरसँगै वाम गठबन्धनको राम्रो प्रभाव थियो, माओवादीका जिल्ला संयोजक हरि मालले भने, जित्ने आशा हामीले धेरै गरेका थियौं । बहालवाला प्रधानमन्त्रीको २७ वर्षे विरासत तोडेर इतिहास रच्ने आसमा थियौं ।उपगुटको व्यवस्थापन पार्टीको आन्तरिक चुनावमा देउवाका दुई गुट देखा परे डडेलधुरामा । पार्टी सभापति कर्णबहादुर मल्ल र रघुवर भट्टको । दुवै जना पार्टी सभापति पदमा चुनाव लडेका थिए । प्रधानमन्त्री देउवापत्नी आरजु राणा देउवाले रघुवर भट्टलाई सभापति बनाउन चाहेकी थिइन् । राणाको चाहनाविपरीत उम्मेदवारी दिएपछि देउवा क्याम्पबाट मल्ल बाहिरिए । कार्यकर्ता स्पष्ट दुई गुटमा विभाजन भएको असर स्थानीय तह निर्वाचनमा देखा पर्यो । वाम गठबन्धन नभएको भए मल्ल र रघुवरको गुट मिल्दैन्थ्यो, जिल्लामा कांग्रेसको आन्तरिक कलहबारे जानकार पदम झुकालले भने, पार्टी सभापति मल्लको जिल्लामा कमान्ड राम्रो भए पनि आरुजुका कारण देउवासँगको पहुँचमा भट्ट समूह थियो । जसको कारण जिल्ला कार्यसमितिले सिफारिस गरेका स्थानीय तहका उम्मेदवारलाई टिकट दिइएन ।उनका अनुसार एमालेमाओवादी केन्द्र गठबन्धन भएपछि देउवालाई चुनाव जित्न हम्मे पर्ने अवस्था बन्यो । त्यसैले उनले मल्ललाई साथ लिन जरुरी थियो । देउवाले मल्ललाई प्रदेश (ख) को टिकट दिएर गुट व्यवस्थापन गरे । देउवाप्रति जिल्लावासीमा अगाध विश्वास र आशा छ, स्थानीय शिक्षक मनोहर पन्तले भने, राष्ट्रिय राजनीतिको भूमिकामा बस्ने एक मात्र पात्रका रूपमा देउवाप्रतिको भरोसा अरूले लिन सक्दैन । यही कारण मतदाताले देउवालाई हराउन चाहेनन् । त्यसो त प्रदेश (क) मा वामपन्थी उम्मेदवार पठानसिंह बोहराले जिते । (ख) मा भने मल्लले नै साढे ३ सय मतान्तरले जित हात पारे ।"
ओलीको पाँचौं जित,"दमक एमाले अध्यक्ष केपी ओली झापा५ बाट प्रतिनिधिसभा सदस्यमा विजयी भएका छन् । २८ हजार ८ सय ४२ मतान्तरले कांग्रेसका उम्मेदवार डा खगेन्द्र अधिकारीलाई पराजित गर्दै उनी प्रतिनिधिसभामा पाँचौं पटक निर्वाचित भएका हुन् । उनले २०६४ को पहिलो संविधानसभा निर्वाचनबाहेक ०४८ यताका सबै चुनाव जित्दै आएका छन् । आइतबार सार्वजनिक अन्तिम मतपरिणामअनुसार ओलीले ५७ हजार एक सय ३९ मत प्राप्त गरे भने उनका निकटतम प्रतिद्वन्द्वी अधिकारीले २८ हजार २ सय ९७ मत ल्याए ।देशभरि कांग्रेस नेतृत्वको लोकतान्त्रिक गठबन्धनमा सामेल भएको राष्ट्रिय प्रजातन्त्र पार्टी (राप्रपा) लाई झापामा भने वाम गठबन्धनमा सामेल गराउन उनी सफल भएका थिए । ओलीकै प्रयासमा बनेको वाम गठबन्धनले देशभरका अधिकांश स्थानमा चुनाव जितेको छ । प्रतिनिधिसभातर्फ ५ र प्रदेशसभातर्फ १० क्षेत्र रहेको झापामा सबै क्षेत्रमा गठबन्धनका उम्मेदवार निर्वाचित भएका छन् । कांग्रेसका प्रभावशाली नेताहरू कृष्णप्रसाद सिटौला र विश्वप्रकाश शर्मालाई पराजित गर्दै गठबन्धनका उम्मेदवार तथा आफूलाई भारी मतान्तरले निर्वाचित गराएकामा धन्यवाद ज्ञापन गर्न ओली सोमबार गृहजिल्ला आउने कार्यक्रम छ । ओलीले आइतबार दिउँसो ट्वीट गर्दै आफूसहित गठबन्धनलाई जिताएकामा देशैभरिका मतदातालाई धन्यवाद दिएका छन् । मतान्तरले गृहक्षेत्रमा ओलीको लोकप्रियता बढ्दै गएको देखाएको छ । ०७० को चुनावमा उनी ८ हजार मतान्तरले विजयी भएका थिए । निर्वाचन क्षेत्रअन्तर्गत गौरीगन्ज र खजुरगाछी क्षेत्रका केही मतदान केन्द्रबाहेक अन्य सबै केन्द्रमा उनलाई भारी मत खसेको थियो । चारवटा स्थानीय तह रहेको झापा५ मा एमालेले २ वटा मात्रै जितेको थियो । तर, अध्यक्ष ओली आफैं उम्मेदवार बनेपछि क्षेत्रभरि नै उनको पक्षमा माहोल बन्यो ।ओलीको यस पटकको जितलाई जिल्लावासीले महत्त्वपूर्ण रूपमा लिएका छन् । जिल्लावासीले उनलाई भावी प्रधानमन्त्रीका रूपमा समेत निर्वाचित गरेको प्रतिक्रिया दिएका छन् । वाम गठबन्धनअन्तर्गत आगामी पुसभित्र बन्ने सरकारको नेतृत्व अध्यक्ष ओलीले नै गर्ने कुराले जिल्लावासी उत्साही छन् । ओलीको सचिवालयका अनुसार आगामी सरकारको नेतृत्व अध्यक्ष ओलीले नै गर्ने निश्चित छ । दोस्रो पटक ओली प्रधानमन्त्री बने झापालाई विकास र समृद्धिको क्षेत्रमा नमुना जिल्लाका रूपमा विकास गर्ने सचिवालयको दाबी छ । ओलीले ०७२ मा प्रधानमन्त्री हुँदा घोषणा गरेका दीर्घकालीन महत्त्वका योजनालाई आगामी सरकारमा प्राथमिकतासाथ अघि बढाउने तयारी रहेको उनका प्रेस संयोजक चेतन अधिकारीले जानकारी दिए । अधिकारीका अनुसार ओलीले अघिल्लो सरकारमा जिल्लाको दमक नगरपालिकाभित्र विश्वकै अग्लो बुद्धमूर्ति निर्माण गर्ने, प्रदेश १ कै केन्द्र हुने गरी औद्योगिक पार्क बनाउने, दमक भ्युटावर निर्माणलगायत योजना अघि सारेका थिए ।अधिकारीका अनुसार भावी सरकारबाट ओलीले यी सबै योजनालाई पहिलो प्राथमिकतासाथ कार्यान्वयन गर्ने तयारी छ । यसबाहेक ओलीले पूर्वपश्चिम रेलमार्गको सुरुआत जिल्लाकै काँकडभिट्टाबाट गर्ने, पूर्वपश्चिम राजमार्गलाई ६ लेनको बनाउने, केरुङकाठमाडौंपोखरालुम्बिनी रेलमार्ग, खानी उत्खननलगायत दीर्घकालीन महत्त्वका योजना कार्यान्वयन प्रक्रियामा अघि बढाउने अधिकारीले बताए । ओलीले चुनावी घरदैलो कार्यक्रमका क्रममा जिल्लाको समग्र विकासको जिम्मा आफूले लिने प्रतिबद्धता व्यक्त गरेका थिए । उनले दमक चक्रपथ, दमकरवि सडक निर्माण, नदी नियन्त्रणलगायत कार्य पनि जतिसक्दो चाँडो सम्पन्न गर्ने जनाएका थिए ।०८ फागुन ११ गते जन्मिएका ओली ०७२ असोज २४ गते नेपालको ३८ औं प्रधानमन्त्रीमा निर्वाचित भएका थिए । ०२२ देखि कम्युनिस्ट आन्दोलनमा सक्रिय उनी ०२८ को झापा विद्रोहका प्रमुखमध्येका एक हुन् । ओली तत्कालीन नेकपा (माले) का संस्थापकमध्येका पनि एक हुन् । पञ्चायती व्यवस्थाविरुद्धको संघर्षका क्रममा ०२८ देखि ०४४ सम्म लगातार १४ वर्ष जेल जीवन बिताएका थिए । उनले गृहमन्त्री र उपप्रधान तथा परराष्ट्रमन्त्रीको जिम्मेवारीसमेत सम्हालिसकेका छन् ।उनी ०४८, ०५१ र ०५६ को संसदीय निर्वाचनमा झापा६ बाट निर्वाचित भएका थिए । ०५६ मा झापाकै क्षेत्र नम्बर २ र ६ बाट निर्वाचित भएका थिए । उक्त वर्ष ओलीले क्षेत्र २ रोजेपछि क्षेत्र नं ६ मा उपनिर्वाचन भएको थियो । उपनिर्वाचनमा नेपाली कांग्रेसका डा गोपालप्रसाद कोइराला निर्वाचित भएका थिए । उक्त निर्वाचनमा एमालेका देवेन्द्र दाहाल पराजित भएका थिए । ओली ०६४ को संविधानसभा निर्वाचनमा झापा७ बाट पराजित भएका थिए । उक्त निर्वाचनमा माओवादीका विश्वदीप लिङ्देनले उनलाई पराजित गरेका थिए ।०७० को संविधानसभा दोस्रो निर्वाचनमा ओली झापा७ बाट निर्वाचित भएका थिए । उक्त निर्वाचनमा ओलीले १९ हजार २ सय ८७ मत प्राप्त गरेका थिए भने दोस्रो स्थानमा रहेको नेपाली कांग्रेसले ११ हजार ४१ मत प्राप्त गरेको थियो । ओली ०४९ मा नेकपा एमाले स्थायी कमिटी सदस्य हुँदै ०७१ मा पार्टी अध्यक्षमा निर्वाचित भएका हुन् । ओलीले कक्षा ४ सम्मको अध्ययन जन्मस्थान तेह्रथुमको इवा गाउँबाट तथा ०२८ सालमा झापा घैलाडुब्बाको आदर्श माध्यमिक विद्यालयबाट प्रवेशिका परीक्षा (एसएलसी) उत्तीर्ण गरेका थिए । ओली हाल भक्तपुर, बालकोटका स्थायी बासिन्दा हुन् ।"
राजपा र संघीय फोरमको अग्रता,"काठमाडौं प्रदेश २ अन्तर्गत ८ जिल्लाबाट प्रतिनिधिसभाका ३२ सिटमध्ये अहिलेसम्म राष्ट्रिय जनता पार्टी (राजपा) र संघीय समाजवादी फोरमका उम्मेदवारले बढी सिट जित हात पारेका छन् । अहिलेसम्म राजपा र फोरमले ८ सिट जितेका छन् । राजपा अध्यक्षमण्डलका ४ सदस्य निर्वाचित भइसकेका छन् भने अन्य २ जना पनि प्रतिस्पर्धामा अगाडि नै छन् ।अध्यक्षमण्डलका नेताहरू महन्थ ठाकुर महोत्तरी ३, राजेन्द्र महतो धनुषा ३, अनिलकुमार झा रौतहट १ र शरतसिंह भण्डारी महोत्तरी २ बाट निर्वाचित भएका छन् । महतोले कांग्रेसका प्रभावशाली नेता विमलेन्द्र निधिलाई २ हजार ९ सय १४ मतान्तरले हराए भने झाले कांग्रेस जिल्ला सभापतिसमेत रहेका कृष्ण यादवलाई पराजित गरे । अध्यक्षमण्डलकै महेन्द्र राय यादव सर्लाही २ र राजकिशोर यादव सिरहा ४ मा प्रतिस्पर्धीभन्दा अग्रस्थानमा छन् । राजपाका वरिष्ठ नेता सर्वेन्द्रनाथ शुक्ल भने रूपन्देही ४ मा कांग्रेस उम्मेदवार प्रमोदकुमार यादवसँग पराजित भए । यादवले शुक्लको भन्दा ११ हजार ४ सय १६ मत बढी ल्याएका छन् । राजपा र संघीय समाजवादी फोरमले चुनावी गठबन्धन गरेका थिए ।फोरम अध्यक्ष उपेन्द्र यादव सप्तरी २ बाट निर्वाचित भएका छन् । उनले वाम गठबन्धनका माओवादी उम्मेदवार उमेश यादवलाई पराजित गरेका हुन् । फोरमका वरिष्ठ नेता अशोककुमार राई भने सुनसरी १ मा प्रतिस्पर्धी एमाले उम्मेदवार जयकुमार राईभन्दा निकै पछाडि छन् । सप्तरी १ मा फोरमका सूर्यनारायण यादवले माओवादीका अशोककुमार मण्डललाई पराजित गरेका छन् । सप्तरी ३ मा राजपाका चन्द्रकान्त चौधरीले सप्तरी कांग्रेस सभापतिसमेत रहेका दिनेश यादवलाई पराजित गरेका छन् । स्थानीय तहको चुनावमा कांग्रेसले टिकट नदिएपछि उनी राजपा प्रवेश गरेका थिए । यस्तै, बारा ३ मा फोरमका महासचिव रामसहायप्रसाद यादवले कांग्रेसका राधेचन्द्र यादवलाई पराजित गरेका छन् । सर्लाहीका ३ वटै क्षेत्रमा राजपाका उम्मेदवार प्रतिस्पर्धीभन्दा अगाडि छन् । धनुषा २ मा संघीय समाजवादीका उम्मेदवार उमाशंकर अरगरिया माओवादी उम्मेदवार रामचन्द्र यादवभन्दा अगाडि छन् भने धनुषा ४ मा समाजवादीकै उम्मेदवार महानन्द यादव एमाले उम्मेदवार रघुवीर महासेठभन्दा अगाडि छन् । सिरहा २ मा संघीय फोरमका शत्रुघनप्रसाद सिंह प्रतिस्पर्धीभन्दा अगाडि छन् ।पर्साका ४ क्षेत्रमध्ये १ र ३ मा संघीय फोरमका उम्मेदवार प्रदीप यादव र हरिनारायण रौनियार अगाडि छन् । पर्सा ४ मा राजपाका लक्ष्मणलाल कर्णलाई कांग्रेस उम्मेदवार रमेश रिजालले पछाछि पारेका छन् भने २ मा संघीय समाजवादीका उम्मेदवार विमल श्रीवास्तवलाई कांग्रेस उम्मेदवार अजयकुमार चौरसियाले पछाडि पारेका छन् ।सिरहा १ मा राजपाका राजलाल यादवलाई कांग्रेस उम्मेदवार प्रदीप गिरिले पछाडि पारेका छन् । रौतहट २ मा भने संघीय फोरमका उम्मेदवार किरणकुमार साह कांग्रेस उम्मेदवार मोहम्मद आफताब आलमबाट पराजित भएका छन् । ५ नम्बर प्रदेशको बाँके २ मा संघीय फोरमका मोहम्मद इस्तियाक राईले सूर्य चिह्नमा चुनाव लडेका स्वतन्त्र समूहका पशुपतिदयाल मिश्रलाई पराजित गरेका छन् । मत गणना भइरहेका २ नम्बर प्रदेशका अधिकांश स्थानमा फोरम र राजपाका उम्मेदवार अग्रस्थानमा छन् । प्रदेशमा फोरमको अग्रतासंघीय फोरमका उम्मेदवार शैलेन्द्रकुमार साह सप्तरी २ को (क) र अभिषेक यादव ४ को (ख) मा निर्वाचित भएका छन् । सिरहा २ को (क) मा पनि फोरमकै विजयकुमार यादव निर्वाचित भए । धनुषा २ को (क) मा शैलेन्द्रकुमार यादव र ३ को (ख) मा परमेश्वर साह सुडीले जित हात पारे । बारा २ को (क) मा पनि संघीय फोरमकै शारदाशंकरप्रसाद कलवार र पर्सा १ को (क) मा जनत अन्सारीले चुनाव जिते । रौतहट १ को (ख) मा फोरमका योगेन्द्रराय यादव र (क) मा राजपाका बाबुलाल साह कानु निर्वाचित भए ।"
"प्रतिनिधिसभामा कांग्रेस, प्रदेशमा एमाले","काठमाडौं काठमाडौंका १० निर्वाचन क्षेत्रमध्ये प्रतिनिधिसभामा ६ जना एमाले उम्मेदवार विजयी भएका छन् । ४ क्षेत्रमा कांग्रेसले जित हासिल गरेको छ । कांग्रेसले आइतबार रातिसम्म देशभर प्रतिनिधिसभामा १३ क्षेत्र जित्दा काठमाडौंमा मात्रै ४ सिट ल्याएको हो ।कांग्रेसले काठमाडौं १ मा प्रकाशनमान सिंह, ४ मा गगन थापा, ६ भीमसेनदास प्रधान र १० राजेन्द्रकुमार केसीले जितेका छन् । क्षेत्र नं २, ३, ५, ७, ८ र ९ मा भने एमाले उम्मेदवार विजयी भएका छन् । काठमाडौंको २० वटा प्रदेशसभा सदस्यमध्ये आइतबार अबेरसम्म १८ क्षेत्रको अन्तिम परिणाम सार्वजनिक भइसकेको छ । जसमा ४ प्रदेशमा मात्रै कांग्रेस उम्मेदवार विजयी छन् । निर्वाचन क्षेत्र नम्बर ५ को मात्रै गणना भइरहेको छ । प्रतिनिधिसभामा एमाले महासचिव ईश्वर पोखरेल विजयी भइसकेका छन् । निर्वाचन अधिकृतको कार्यालयका अनुसार प्रदेशमा कांग्रेसले काठमाडौं क्षेत्र नम्बर १ क मा दीपेन्द्र श्रेष्ठ, ३ क मा छिरिङ दोर्जे लामा, ४ क मा नरोत्तम वैद्य र १० क मा पुकार महर्जनले जित हात पारे । कांग्रेसले प्रतिनिधिसभामा जिते पनि प्रदेशमा एमाले उम्मेदवारले जितेका छन् । काठमाडौं क्षेत्र नम्बर १ मा कांग्रेसका सिंहले जिते पनि प्रदेश ख मा एमालेका गणेशप्रसाद दुलाल विजयी भए । उनले १९ मत अन्तरले कांग्रेसका उम्मेदवारलाई पराजित गरेका हुन् ।क्षेत्र नम्बर ४ मा थापा विजयी भए पनि प्रदेश ख मा एमालेका कुसुमकुमार कार्कीले ३ हजार मत फरकमा जिते । क्षेत्र नम्बर ६ मा प्रतिनिधिसभामा कांग्रेसका प्रधानले जिते पनि प्रदेश क मा एमालेका केशव स्थापित ३ हजारभन्दा बढी मत अन्तरले विजयी भएका छन् । त्यस्तै प्रदेश ख मा पनि एमालेका योगेन्द्रराज संग्रौला ५ हजार मतको अन्तरले विजयी भए । क्षेत्र नम्बर १० को प्रतिनिधिसभामा कांग्रेसका केसीले जिते पनि प्रदेश ख मा एमालेकी रमा आलेमगरले २ हजार ९ सय मत अन्तरले विजयी भएकी छन् । क्षेत्र नम्बर २ मा प्रतिनिधिसभामा माधवकुमार नेपाल र प्रदेशमा पनि एमालेकै उम्मेदवारले जिते । जसअनुसार प्रदेश क मा सानुकुमार श्रेष्ठ र प्रदेश ख मा मणिराम फुयाल विजयी भएका छन् । फुयाल ५ हजार मतअन्तरले विजय भए । प्रतिनिधिसभामा भने नेपाल दोब्बर मतअन्तरले विजयी भएका छन् । क्षेत्र नम्बर ३ मा प्रतिनिधिसभा सदस्यमा एमालेका कृष्ण राई विजयी भए पनि प्रदेश क मा कांग्रेसका छिरिङ दोर्जे लामाले जितेका छन् । ख मा भने रामेश्वर फुयालले ६७ मत अन्तरले जिते ।क्षेत्र नम्बर ७ बाट प्रतिनिधिसभामा रामवीर मानन्धर र प्रदेश दुवैमा एमाले विजयी भएको छ । प्रदेश क मा ३४ मत फरकले वसन्त मानन्धर विजयी भए । मानन्धरले ८ हजार ८ सय मत ल्याएका छन् भने निकटतम प्रतिस्पर्धी कांग्रेसका विजय मालीले ८ हजार ७ सय ६६ मत प्राप्त गरेका छन् । त्यस्तै प्रदेश ख मा प्रकाश श्रेष्ठ ७ सय मतअन्तरले विजयी भए ।क्षेत्र नम्बर ८ मा प्रतिनिधिसभा सदस्यमा जीवनराम श्रेष्ठ र प्रदेशसभा दुवैमा एमालेले जितेको छ । प्रदेश नम्बर ३ को मुख्यमन्त्रीका दाबेदार अष्टलक्ष्मी शाक्यले पनि यही क्षेत्रबाट २ हजार मतअन्तरले जितेकी छन् । क्षेत्र नम्बर ९ मा प्रतिनिधिसभा र प्रदेशसभा दुवैमा एमालेले जित हासिल गरेको छ । क्षेत्र नं ९ मा एमालेका कृष्णगोपाल श्रेष्ठ र प्रदेशसभामा अजयक्रान्ति शाक्य र केशवप्रसाद पोखरेल विजयी भएका छन् ।कम अन्तरको जितकाठमाडौं क्षेत्र नम्बर १ मा प्रकाशनमान विजयी भइसकेका थिए । प्रदेश ख मा भने एमाले उम्मेदवार दुलाल र कांग्रेसका सुरजचन्द्र लामिछाने मुख्य प्रतिस्पर्धी थिए । गणना क्रममा दुलाल र लामिछानेको मतान्तर निकै कम थियो । मतान्तर २ सय १० मा झरेपछि दुलालले हरेस खाइसकेका थिए । गणना लामिछानेको टोलम भइरहेको थियो । कमल नेत्र छुन्नामुन्ना विद्यालय बुथको गणना हुँदा लामिछानेले दुलालसँग अन्तर घटाए । एमाले क्षेत्र नम्बर १ का संयोजक दुलालले ४ हजार २ सय ४२ र लामिछानेले ४ हजार २ सय २३ मत ल्याए । १९ मतले दुलालले जित हासिल गरे ।क्षेत्र नम्बर ७ को प्रदेश क मा वसन्त मानन्धरले ३४ मतमात्र बढी ल्याएर विजयी भए । मानन्धरले ८ हजार ८ सय मत ल्याउँदा उनका प्रतिस्पर्धी मालीले ८ हजार ७ सय ६६ मत ल्याए । काठमाडौं क्षेत्र नम्बर ३ ख का रामेश्वर फुयालले ६७ मतले जित हासिल गरेका छन् । फुयालले १० हजार ८ सय ८६ र कांग्रेस उम्मेदवारले १० हजार ८ सय १९ मत प्राप्त गरेका छन् ।प्रदेशमा बढी, प्रतिनिधिसभामा कमकाठमाडौं क्षेत्र नम्बर १ मा वाम गठबन्धनका उम्मेदवार अनिल शर्माले ५ हजार ३ सय ३६ मत मात्र पाएका छन् । यही क्षेत्रबाट प्रदेशसभा उम्मेदवारहरूले भने ८ हजार ८ सय ६१ मत ल्याए । प्रदेश क मा विष्णुकुमारी भुसालले ४ हजार ६ सय १८ र ख मा दुलालले ४ हजार २ सय ४२ मत ल्याएका छन् । कांग्रेसमा भने प्रतिनिधिसभामा पाएको मत र प्रदेशका उम्मेदवारले पाएको मत ५ सयको मात्रै फरक छ । त्यस्तै क्षेत्र नम्बर ४ मा प्रतिनिधिसभामा एमाले उम्मेदवार राजन भट्टराईले प्राप्त गरेको मतभन्दा प्रदेशका एमाले उम्मेदवारले प्राप्त गरेको मत निकै बढी छ । भट्टराईले १८ हजार १ सय ४० मत ल्याए भने प्रदेश उम्मेदवारले २० हजार १ सय ४१ प्राप्त गरेका छन् ।कांग्रेसले जितेको ६ नं क्षेत्रमा भने प्रदेशमा एमाले उम्मेदवारले ल्याएको मतभन्दा प्रतिनिधिसभा उम्मेदवार झक्कु सुवेदीले पाएको मत बढी छ । क्षेत्र नम्बर १० मा पराजित हितमान शाक्यले पाएको मतभन्दा प्रदेशसभाका दुई उम्मेदवारले पाएको मत बढी छ । शाक्यले २१ हजार ९ सय ७ मत ल्याएका छन् भने प्रदेशका दुई उम्मेदवारले २३ हजार ६ सय २० मत पाएका छन् ।"
भक्तपुर २ मा एमालेको ऐतिहासिक जित,"भक्तपुर निर्वाचन क्षेत्र नं २ मा एमालेले इतिहास रच्दै प्रतिनिधिसभा तथा दुवै प्रदेशसभा सिटमा विजयी भएको छ । २०४८ पछि तीनपल्ट कांग्रेस र दुईपल्ट नेमकिपाले पालैपालो जितेको क्षेत्रमा वाम गठबन्धनका एमाले उम्मेदवार महेश बस्नेतले जितेका हुन् । बस्नेतले कांग्रेस उम्मेदवार पूर्वसभामुख दमननाथ ढुंगानालाई दोब्बर मतले पराजित गरे । बस्नेतले ३६ हजार ४ सय १२ मत प्राप्त गर्दा ढुंगानाले १८ हजार ६ सय ८७ मत मात्र ल्याएका छन् । उक्त क्षेत्रका उम्मेदवार नेपाल मजदुर किसान पार्टी नेतृ एवं पूर्वसांसद अनुराधा थापाले ५ हजार ४ सय ७१ मत ल्याइन् ।निर्वाचित बस्नेत पूर्वउद्योगमन्त्रीसमेत हुन् । उनी ०७० को संविधानसभा निर्वाचनमा यही क्षेत्रबाट कांग्रेस रामेश्वर ढुंगेलसँग पराजित भएका थिए । प्रतिनिधिसभा सदस्य निर्वाचितसँगै बस्नेतले भक्तपुरलाई प्रदेशको राजधानी बनाउन पहल गर्ने प्रतिबद्धता जनाएका छन् । बस्नेतले भक्तपुरलाई आत्मनिर्भर घर र व्यवस्थित सहर बनाउने उद्घोष गरे । जिल्लाको विकास र समृद्धिमा आफूलाई समर्पित गर्ने उनले बताए । स्थानीय तह निर्वाचनमा समेत उक्त क्षेत्रमा पर्ने सूर्यविनायक र मध्यपुर थिमी नगरपालिकामा एमाले उम्मेदवार विजयी भएका थिए ।प्रदेशसभा क मा थापानिर्वाचन क्षेत्र नम्बर २ प्रदेशसभा क सूर्यविनायक नगरपालिकाअन्तर्गत वाम गठबन्धनबाट उम्मेदवार एमालेका शशिजंग थापा विजयी भएका छन् । थापाका प्रतिद्वन्द्वी कांग्रेसका अंगत खडकालाई १० हजार ४ सयले उछिन्दै १९ हजार ५ सय १५ मत प्राप्त गरी विजयी भएका हुन् । खडकाले ९ हजार १ सय १५ मत ल्याएका छन् । थापाले पार्टीको घोषणा कार्यान्वयन गर्ने तथा प्रस्तावित भक्तपुर चक्रपथलाई पूर्णता दिने, आधुनिक प्रविधियुक्त सामुदायिक अस्पताल निर्माणमा प्रतिबद्धता जनाएका छन् । उनले प्राणी उद्यानको पूर्णता, बालकुमारी, बालकोट, घ्याम्पेडाँडा हुँदै साँगासम्म चार लेन सडक निर्माण, प्राविधिक शिक्षालय सञ्चालन, प्रदेशकै नमुना विश्वविद्यालय सञ्चालन, अन्तर्राष्ट्रियस्तरको सभागृह निर्माणलगायत कार्ययोजना अघि सारेको बताए ।ख मा श्रेष्ठ क्षेत्र नं २ प्रदेश ख मा वाम गठबन्धनबाट एमाले उम्मेदवार राजेन्द्रमान श्रेष्ठ विजयी भएका छन् । उनले कांग्रेस उम्मेदवार गणेशमान चक्रधरलाई २ हजार ६ सय ९१ मतले पराजित गर्दै १४ हजार २ सय २९ मत प्राप्त गरे । चक्रधरले ११ हजार ५ सय ३८ मत ल्याए । निर्वाचित श्रेष्ठले संविधान कार्यान्वयमा सक्रिय भई प्रदेशको समस्या समाधानमा दिलोज्यानले लाग्ने बताएका छन् ।"
नेपाल मेडिकल हब बन्न सक्छ : ओली,"काठमाडौ (कास) एमाले अध्यक्ष केपी शर्मा ओलीले नेपाल चिकित्सा क्षेत्रका लागि मेडिकल हब बन्न सक्ने बताएका छन् । सडक विस्तार, मेलम्ची आयोजनाको पाइप बिछ्याउने आदिले काठमाडौंमा धूलो, धूवाँ भए पनि यसलाई नियन्त्रण गर्न समय नलाग्ने बताउँदै उनले भने, यसपछि मुलुकको वातावरण अत्यन्त सुन्दर हुन्छ, यहाँ बिहान हिमाल हेर्दै उपचार गर्न पाउने भएकाले जोसुकैले रुचाउँछन् ।नेपाल मेडिसिटी अस्पतालको अवलोकनपछि आइतबार अस्पताल परिसरमा ओलीले मेडिसिटीजस्ता अस्पतालले मुलुकलाई मेडिकल हब बनाउन सघाउने बताए । अस्पतालका अध्यक्ष उपेन्द्र महतोले उपचारका लागि विदेश जानु नपर्ने विश्वास दिलाउन मेडिसिटी सञ्चालनमा ल्याएको जानकारी दिए । ३५० शय्याको सुपर स्पेसियालिटी अस्पतालमा अत्याधुनिक उपकरण, प्रविधिसँगै सबै विधाको विशेषज्ञता सेवा रहेको जनाउँदै महतोले भने, मेडिसिटी अस्पताल होइन अभियान हो, अत्यन्त ठूलो भवन अत्याधुनिक उपकरण सेवा सुविधा भए पनि सेवा शुल्क सर्वसाधारणले तिर्न सक्नेछ । अस्पतालका निर्देशक डा सुनिलकुमार शर्माले अत्याधुनिक उपकरण र प्रविधिले चिकित्सा विज्ञानको सबैजसो विधामा अन्तर्राष्ट्रिय गुणस्तर सेवा मेडिसिटीले दिइरहेको दाबी गरे । उनले भविष्यमा अस्पताललाई ७ सय ५० शय्यामा विस्तार गरिने बताए ।अस्पताल आउने बिरामीको खल्तीमा नभई रोगको उपचारमा चिकित्सकले ध्यान दिनुपर्ने आवश्यकता औंल्याएका छन् । कतिपय अस्पतालमा इमर्जेन्सी पुग्ने बिरामीको धरौटी खोजिन्छ, नभए फिर्ता पठाइन्छ, एमाले अध्यक्ष ओलीले भने, मैले पनि धरौटीबिना उपचारमा ढिलाइ भएको अनुभव गरेको छु भने सर्वसाधारणको स्थिति के होला ? आकस्मिक उपचारका लागि आउनेलाई अस्पतालले सबैभन्दा पहिला ज्यान जोगाउनेतर्फ लाग्न उनले आग्रह गरेका छन् । विदेश भ्रमणताका एक्कासि आफू न्युयोर्क अस्पताल भर्ना भएको प्रसंग उठाउँदै उनले भने, ५ दिनको उपचार क्रममा मलाई शुल्कबारे सोधिएन, निको भएर हिँड्ने बेलामा निजी अस्पतालमा शुल्क लाग्छ भनियो ।"
महिला हिंसाविरुद्ध आवाज उठाउनुहोस्,"काठमाडौं (कास) लैंगिक हिंसाविरुद्ध १६ दिने अभियान समापनमा जोन्ता क्लब काठमाडौंले आइतबार राजधानीमा छलफल कार्यक्रम आयोजना गरेको छ । जोन्ताले भन्छ महिलाविरुद्ध हिंसा नगरौं नारासहित आयोजित कार्यक्रमको नाम आवाज उठाउनुहोस् राखिएको थियो । कार्यक्रममा महिला अधिकार क्षेत्रमा क्रियाशील राष्ट्रियअन्तर्राष्ट्रिय क्षेत्रका ६ दिग्गज सहभागी थिए । महिलाविरुद्ध सबै प्रकारका हिंसा उन्मूलनका लागि अन्तर्राष्ट्रिय दिवसका सन्दर्भमा मंसिर ९ मा अभियान सुरु भएको थियो । यसको मूल सन्देश कसैलाई पछाडि नछाडौं : महिला र बालिकाविरुद्धका हिंसा अन्त्य गरौं राखिएको थियो । कार्यक्रममा यूएन उमनकी नेपाल प्रमुख वेन्नी कुस्मा, महिला मन्त्रालयकी महिला थिंक ट्यांक प्रमुख चाँदनी जोशी, नयाँ दिल्लीस्थित उमन इन सेक्युरिटी, कन्फलक्ट म्यानेजमेन्ट एन्ड पिसकी संस्थापक मीनाक्षी गोपीनाथ, बंगलादेशस्थित सेवा नारी ओ शिशु कल्याण केन्द्रकी संस्थापक सयिदा रोक्साना, श्रीलंकाकी महिला अधिकारकर्मी श्यामला गोमेज र दायित्व नामक संस्थाका कार्यकारी निर्देशक पुकार मल्ल वक्ता थिए । उनीहरूले महिलाविरुद्ध हिंसालाई असह्य अपराधका रूपमा चित्रण गर्दै त्यसका उन्मूलनका लागि राज्य, नागरिक समुदाय र राजनीतिक पक्ष कडा रूपमा लाग्नुपर्ने औंल्याए ।"
क्यासिनोबाट १९ नेपाली पक्राउ,काठमाडौं (कास) प्रहरी परिसर काठमाडौंले कालिमाटीस्थित सोल्टी होटलभित्रको क्यासिनो माजुङबाट जुवा खेलिरहेका ८ नेपालीलाई पक्राउ गरेको छ । शनिबार राति करिब २ बजेतिर परिसरबाट खटिएको टोली क्यासिनोभित्र पस्दा नेपाली जुवा खेलिरहेका थिए । क्यासिनोले विदेशीको नक्कली कार्ड बनाएर उनीहरूलाई जुवा खेल्न दिएको अनुसन्धानबाट खुलेको छ । प्रहरीले क्यासिनोमा कार्यरत ११ कर्मचारी र चार विदेशीलाई पनि नियन्त्रणमा लिएको थियो । दुई भारतीय र अमेरिकी ग्रिन कार्ड रहेका दुई नेपाली मूलकालाई भने बयानपछि छाडिएको छ । प्रहरीले पक्राउ परेकाको साथबाट करिब डेढ लाख रुपैयाँ बरामद गरेको छ । परिसरका प्रमुख एसएसपी रवीन्द्र धानुकले कानुनविपरीत नेपालीलाई जुवा खेलाउनेमाथि निगरानी बढाइएको बताए ।
२४ घण्टे हेल्पलाइन सञ्चालनमा,"काठमाडौं (कास) राष्ट्रिय महिला आयोगले हिंसापीडित महिला र बालिकाको उजुरी सुन्न २४ घण्टे हेल्पलाइन सेवा सुरु गरेको छ । आयोगले आइतबार सेवाको औपचारिक सुरुआत गरेको हो । हेल्पलाइनको टोल फ्री नम्बर ११४५ मार्फत महिलाले आफूमाथि हिंसा भए तुरुन्तै फोन गर्न सक्नेछन् । फोन सेवा नि:शुल्क गरिएको छ । आफ्ना टोलछिमेकमा महिला तथा बालिकामाथि कुनै पनि प्रकारको हिंसा भएको देख्नेले समेत उजुरी दिन सक्नेछन् । हेलपलाइनमार्फत आयोगले पीडितको उजुरी सुन्ने, आवश्यक परे उद्धार गर्ने, मानसिक परामर्श दिने र पुन:स्थापनासमेत गर्ने व्यवस्था गरेको प्रोजेक्ट व्यवस्थापक पलिता थापाले बताइन् । पीडितले अब विगतभन्दा सहज र प्रभावकारी सेवा पाउनेछन्, उजुरीका लागि आयोग नै धाउनुपर्ने झन्झट हटेको छ, उनले भनिन् । आयोगले परियोजना दातृ निकाय र साझेदारी संस्थाको सहयोगमा सुरु गरेको हो । कार्यक्रममा विश्व बैंकको आर्थिक सहयोग रहेको जानकारी आयोग सचिव तुल्सीराम सेढाईंले दिए । यसलाई दीर्घकालीन बनाउन राज्यले पनि स्रोत र साधन जुटाउनुपर्ने उनको भनाइ छ ।"
खर्च व्यवस्थापनमा चुनौती,"निर्वाचनपछि सुरु भएको संघीयता कार्यान्वयनमा सरकारी खर्चको व्यवस्थापन अबका दिनमा चुनौतीपूर्ण हुने देखिएको छ । सीमित स्रोत र बढ्दो खर्चबीच तालमेल मिलाउनुपर्ने जिम्मेवारी नयाँ सरकारलाई आइलाग्नेछ । दशकयता स्रोतको अभाव नझेलेको मुलुकमा संघीयता कार्यान्वयन गर्न चाहिने ठूलो रकम जोहो गरी मितव्ययी बन्न सक्ने सामथ्र्य अबको सरकारमा हुनुपर्ने भएको छ । स्थानीय तहमा बजेट दिँदा प्रभावित भइसकेको मुलुकको बजेट व्यवस्थापन प्रणालीका लागि प्रदेशको व्यवस्थापन थप चुनौतीका रूपमा देखिनेछ । स्रोतको अभाव देखिने संकेतसँगै सरकारले चालु आर्थिक वर्षको पहिलो त्रैमासिकमै वार्षिक लक्ष्यको ४० प्रतिशत आन्तरिक ऋण उठाएको छ । संघीयता कार्यान्वयन गर्न सरकारी खर्चमा परेको चाप र बैंकहरूमा तरलता व्यवस्थापनका नाममा सरकारले पहिलो त्रैमासिकमै ५७ अर्ब ५४ करोड रुपैयाँ आन्तरिक ऋण उठिसकेको छ । बजेटमा यो वर्ष १ खर्ब ४५ अर्ब रुपैयाँ ऋण उठाउने लक्ष्य राखिएको छ । विगतका वर्षहरूमा खर्चको चाप बढेपछि तेस्रो र चौथो त्रैमासमा उठाउने गरिएको आन्तरिक ऋण संवैधानिक व्यवस्था कार्यान्वयनका क्रममा रकम अभाव हुन सक्ने सम्भावित जोखिमलाई हेर्दै पहिलो तीन महिनामै बढी उठाइएको हो । केही वर्षयता त राजस्वको रकम खर्च नभई अर्को वर्षका लागि समेत सार्ने गरिएको छ । अब बजेट घाटा फराकिलो हँुदै जाने जोखिम देखिएको छ ।स्थानीय तहको खर्च सञ्चालन गर्न आर्थिक वर्षको सुरुमै एक तिहाइ रकम अनुदानका रूपमा दिनुपर्ने संवैधानिक व्यवस्था छ । त्यहीअनुरूप पहिलो चौमासिकको साउन १ र दोस्रो चौमासिकको मंसिर १ मा अर्थ मन्त्रालयले ७५७५ अर्ब रुपैयाँका दरले स्थानीय तहलाई निकासा दिएका छ । स्थानीय तहलाई दिइएको रकम खर्च नभए पनि केन्द्रको खातामा तान्न मिल्दैन । चालु आर्थिक वर्षमा खर्च नगरे फ्रिजसमेत गर्न नपाउने व्यवस्था छ । सुरुमै लिइएको ठूलो आन्तरिक ऋणको ब्याज भुक्तानीमा पनि सरकारको खर्च हुन्छ । बैंक वित्तीय संस्थाहरूलाई नाफा कमाइराख्न मद्दत पुग्ने गरी यसरी ऋण उठाउँदा ब्याजदर घट्न सकेको छैन ।गत वर्ष कृत्रिम तरलता अभावको अवस्था खडा गरेर नाफा कमाएका बैंकहरूलाई सरकारले राहत दिनु अनुचित हो । यसले ब्याज उच्च तहमै रहेर निजी क्षेत्रतर्फको लगानी पनि निरुत्साहित हुन जान्छ । अर्थतन्त्र चलायमान हुन सक्दैन । विगतमा मुलुकको आर्थिक अवस्था बिग्रिएर स्रोत अपुग भएको अवस्थाबाहेकका वर्षहरूमा बजेटमा निर्धारण गरिएको लक्ष्यअनुसारको आन्तरिक ऋण उठाउने गरिएको थिएन । संघ र प्रदेशको निर्वाचनलगत्तै सरकारमाथि पर्ने थप खर्चको दबाबका कारण यो वर्ष भने पुरै ऋण उठाउने सम्भावना बढ्दै गएको छ । स्थानीय तह र सात प्रदेशका लागि तत्काल ८ खर्ब २० अर्ब रुपैयाँ बजेट आवश्यक देखिएको छ । यसमध्ये अधिकांश रकम पूर्वाधार निर्माण र कर्मचारीको तलबभत्ता आदिमा खर्च हुनेछ । धेरैजसो गाउँपालिकाले भाडा तथा पुरानो गाउँ विकास समितिको कार्यालयबाट सेवा सञ्चालन गरिरहेका छन् । प्रदेशका लागि समेत पूर्वाधार तय भइसकेको छैन । प्रदेश प्रमुख र मुख्यमन्त्रीको निवास तथा कार्यालय एवं मन्त्रालयहरूका लागि कार्यालय चाहिनेछ । प्रदेश संसद् भवनलगायत पूर्वाधार निर्माण गर्नुपर्नेछ । यसबाहेक कर्मचारी समायोजन विधेयकले व्यवस्था गरेको गोल्डेन ह्यान्डसेक योजनाका लागि तत्काल ५० अर्ब रुपैयाँसम्म स्रोत आवश्यक देखिएको छ ।मूलत: बढ्दो आयातमा लाग्ने भन्सार महसुल, मूल्य अभिवृद्धिकर र अन्तशुल्क राजस्वको मुख्य आधार रहँदै आएको छ । रेमिट्यान्सले उपभोग बढेर आयात बढाइदिएको छ । तर रेमिट्यान्सको वृद्धिदर विगतजस्तो कायम रहने संकेत देखिएको छैन । जथाभावी रकमान्तर रोकिन सकेको छैन । स्रोत आवश्यक रहेकाले अहिलेदेखि सरकारी खर्चमा निकै सचेत हुन आवश्यक छ । राजस्व संकलनमा समेत उतारचढावका कारण साउनभदौमा लक्ष्यअनुरूप राजस्व असुली हुन सकेन । त्यसैले राजस्वका अन्य स्रोत बलियो नभएसम्म खर्च गर्दा मितव्ययिता अपनाउन आवश्यक छ । अन्य स्रोत भनेको आयकरबाट राज्यले बढी आम्दानी गर्नु हो । त्यसका लागि लगानीको वातावरण बनाएर स्वदेशी र विदेशी लगानी ल्याउनेतर्फ सरकारको ध्यान आवश्यक हुन्छ । अब नयाँ सरकार बनेलगत्तै लगानी आकर्षित गर्न निजी क्षेत्रलाई आश्वस्त पार्ने काम गर्नुपर्छ । सुरुमा जथाभावी रकम नछरी चाहिने र प्रतिफल दिने काममा मात्रै खर्च गर्नु उचित हुनेछ ।"
शक्तिको अन्धप्रयोग कि हितकारी शासन ?,"जो अझै अरूले नै हेरविचार गरिदिनुपर्ने अवस्थामा छन्, तिनलाई उनीहरूको आफ्नै क्रियाकलापबाट हुने हानि र बाह्य अत्याचारबाट पनि संरक्षण गर्नु अपरिहार्य छ । त्यसैले समाजका ती पिछडिएको अवस्थामा रहेकाहरू, जहाँ सिङ्गै जाति युग असुहाउँदोगरी अपरिपक्व (ननएज) होस्, उनीहरूलाई (स्वतन्त्रताको हकमा) ध्यान दिन छाडिदिनुपर्ने हुनसक्छ । स्वाभाविक प्रगतिका प्रारम्भिक अप्ठ्याराहरू यति भयानक हुन्छन् कि तिनमाथि विजय पाउने उपायहरूबीच छनोटको सुविधा विरलै हुन्छ । (त्यसैले छनोट स्वतन्त्रताको कुरा गर्नुको अर्थ छैन) । यस्तो अवस्थामा सुधारको उत्साहले परिपूर्ण नेता चाहिन्छ, जो उन्नतिको उद्देश्य प्राप्तिका लागि कुनै पनि उपाय अपनाउन प्रतिबद्ध होस् । जंगली (बार्बरियन्स) हरूसँग व्यवहार गर्न निरंकुशता (डिस्पोटिजम) सरकारको एउटा वैधानिक पद्धति हो । सर्त के मात्रै हो भने उद्देश्य उनीहरूको सुधारकै हुनुपर्छ र त्यो उद्देश्य प्राप्तिले नै सुधार कार्यमा प्रयुक्त उपायहरूको औचित्य स्थापित गर्नुपर्छ । (अन लिबर्टी, पृष्ठ १४)उन्नाइसांै शताब्दीका प्रसिद्ध बेलायती दार्शनिक जोन स्टुवार्ट मिलले सन् १८५९ मा प्रकाशित आफ्नो अन लिबर्टी शीर्षकको पुस्तकमा पहिलोपटक हितकारी अधिनायकवाद (बेनेभोलेन्ट डिक्टेटरसिप) को आवश्यकता र औचित्यको यसरी सैद्धान्तीकरण गरेका थिए । त्यस यताका (पूर्व) युगोस्लाभियाका जोसिफ टिटो, टर्कीका मुस्तफा अततुर्क, कोरियाका पार्क चुङ ही, सिङ्गापुरका ली क्वान युदेखि मलेसियाका महाथिर मुहम्मदसम्म अनेकले बेनेभोलेन्ट डिक्टेटरको संज्ञा पाएका छन् । नेपालमा पनि नेपालको द्रुत विकास र सामाजिक अनुशासनका लागि यस्तो बेनेभोलेन्ट डिक्टेटर आवश्यक भएको तर्क अक्सर अघि सार्ने गरिएको छ । र अहिलेको चुनावले त्यसको एउटा सम्भावना उजागर गरेको छ । वामपन्थी गठबन्धनले चुनाव जिते अधिनायकवादी ढंगले शासन चलाउने शेरबहादुर देउवाको भाषण चुनावी नारा थियो होला । तर प्रतिनिधि र प्रदेशसभाको चुनावी परिणाम हेर्दा अब बन्ने सरकारको चरित्र समग्रमा अधिनायकवादी नै हुने पक्काजस्तो छ । प्रश्न त्यसले गर्ने शासन हितकारी अधिनायकवाद बन्न सक्ला कि नसक्ला भन्नेमात्रै हो । नेपाली जनता त त्यसै पनि ननएज नै छँदैछन् ।यसपछि छिट्टै मुलुकले कम्युनिष्ट गठबन्धनको (घोषणा गरे अनुरूप एमाले र माओवादीको पार्टी एकीकरण भयो भने एउटै पार्टीको) बहुमतको सरकार त पाउने नै छ । राष्ट्रपति, सभामुख, व्यवस्थापिका, प्रादेशिक सभा एवं सरकारहरू र बहुसंख्यक स्थानीय तहसम्म पाँच बर्षका लागि एउटै दलको बर्चस्व कायम हुने देखिएको छ । संघीय संसद्मा प्रतिपक्षको कमजोर उपस्थितिले पनि मुलुकभर नै लगभग एकदलीय शासनको झल्को दिनेछ । यो राजनीतिक सफलतासँगै आउने शासकीय दम्भ र निर्णयको स्वेच्छाचारिताले व्यवहारमै अधिनायकवादी देखिने कुरा अवश्यम्भावी छ । र, त्यस्तो अधिनायकवादी व्यवहार बेनोभोलेन्ट नहुने जोखिम नेपालका सन्दर्भमा अत्यधिक छ । मिलले व्याख्या गरेभैं त्यस्तो सुधार आकांक्षी शासक आफ्ना विकासका उपलब्ध साधन र अन्तिम साध्यबारे प्रस्ट हुनुपर्छ । ऊ उद्देश्यहरूको लामो सूची घोक्नेमात्र होइन, तिनलाई हासिल गर्ने मार्गचित्र र बीचमा आउने चुनौती सामना गर्ने रणनीति बनाउन पनि उत्तिकै योग्य हुनु आवश्यक छ । संसारका सफल भनिएका सबै बेनोभोलेन्ट डिक्टेटरहरूका केही साझा चरित्र प्रकाशमा छन् । ती सबै उच्चशिक्षा हासिल गरेका, विविध विकास सभ्यताबीच तुलनात्मक दृष्टि बनाएका, योग्य मानिसबाट काम लिन सिपालु र निर्णय आफ्नो लाद्ने भएपनि बौद्धिक बहसलाई विनम्रतापूर्वक सुन्ने र विकासका वैकल्पिक प्रस्तावनाहरूलाई प्रोत्साहित गर्ने स्वभावका थिए, छन् । सबभन्दा ठूलो कुरा उनीहरूका राजनीतिबाट पूर्ति गर्नुपर्ने व्यक्तिगत स्वार्थ अत्यन्त थोरै थिए । नेपालको समग्र राजनीतिक पङ्क्ति, अझ खासगरी कम्युनिष्ट नेतृत्व पङ्क्तिमा यस्तो अध्ययन, ज्ञान र सार्थक बहसको अवस्था अत्यन्त दयनीय छ । प्रस्तावित प्रधानमन्त्री केपी ओलीदेखि अबको पाँच वर्षका लागि विभिन्न तहमा राज्यसत्ताको ताल्चासाँचो लिनेहरू यो मामिलामा कति खरो उत्रेलान् ? कसैलाई आरोपित गर्नुभन्दा अहिले यो प्रश्नको उत्तर खुलै छोडौं ।चुनाव र विकासयसपटकको चुनावमा विकास, समृद्धि र मुलुकलाई गाँजेका अन्य आर्थिक मुद्दाहरूले कम चर्चा र महत्त्व पाए भन्ने टिप्पणीहरू बाक्लै सुनिए । तथापि यी मुद्दाहरू राजनीतिक प्रचारमा चर्को रूपले मुखरित नभए पनि पृष्ठभूमिमा मत तान्न तिनै निर्णायक भए । विकासका लागि सापेक्षत: स्थायी सरकारको चाहना र त्यसका लागि सम्भावित राजनीतिक शक्तिको पहिचान जनताले गरे । विकासको मूल बाधकका रूपमा रहेको भ्रष्टाचारलाई कांग्रेसको सरकारले प्रश्रय दिएको सन्देश जसरी प्रवाहित भयो, त्यसले मतदातालाई विकल्पतर्फ एकोहोर्यायो । प्रहरीको आईजी प्रकरणदेखि गोपाल खड्कालाई बचाउने र अनेक मुद्दामा पैसाकै चलखेलका आधारमा न्यायलाई प्रभावित पार्नेसम्म काम गरेका दृष्टान्तले मतलाई प्रभावित पार्यो नै । यसका अतिरिक्त प्रदेश सिमाङ्कनको प्रस्तावना, संविधान संशोधन आदि मुद्दामा नेपालको सबभन्दा अविकसित, बहिस्किृत र अन्यायमा परेको क्षेत्र तराईमधेस हो, त्यहाँको मात्र आवाज सुनिनुपर्छ र माग पूरा गरिनुपर्छ भन्ने जुन तथ्यहीन राजनीतिक भाष्य निर्माण गरियो, आम मतदाता त्यसको विरुद्धमा उभिए । यो गलत भाष्यको विपक्ष र पक्षमा हुने शक्तिहरू यो चुनावमा क्रमश: जित र हारको भागिदार बने ।यो चुनावमा चीनसँग नेपालले गर्ने सम्भावित विकास साझेदारीको सुषुप्त महत्त्वाकांक्षा पनि मतपत्रमार्फत प्रकट भयो । भारतले दुई वर्ष अगाडि लगाएको आधा वर्ष लामो क्रूर आर्थिक नाकाबन्दीको पीडा भोगेका जनताले उपभोग्य वस्तु आयात मात्रकै लागि भए पनि अर्को विकल्प खोज्न चाहनु स्वाभाविक थियो । त्यसलाई प्रस्ट आवाज दिने केपी ओली नेतृत्वको गठबन्धनलाई बहुमत दिलाउन भारतको नाकाबन्दी र चीनको उनीप्रतिको सद्भावको अत्यधिक अंश छ भन्न हिच्किचाउनु पर्दैन । त्यसैले यो चुनावले कतै घोषणा नगरिकनै नेपालको विकासमा अब आउने भूराजनीतिक प्रभावको प्रकृतिलाई पनि धेरै गम्य बनाइदिएको छ । गेजुवा वा माथिल्लो कर्णालीजस्ता जलविद्युत आयोजनाहरूको भविष्य, बुलेट ट्ेरनको सपना, फाष्टट्रयाक, काठमाडौंको बाहिरी चक्रपथ आदि अनेक आयोजनाको भविष्य निर्णायक पनि यही चुनाव परिणाम हुने देखिएको छ । अनि यो चुनावले विकास बोलेन भन्न मिल्ला र ?सहजता, असहजताअब बन्ने सरकारका लागि विकास सम्बद्ध कानुन निर्माण र निर्णय प्रक्रिया चुस्त गराउन अत्यन्त सहज वातावरण हुनेछ । माथि नै भनियो, राष्ट्रपतिदेखि स्थानीय तहसम्म एउटै पार्टीको बर्चस्व यसको मूलकारण हो । विकासको दृष्टिकोण, नीति, योजना, कार्यान्वयन र त्यसको लाभ वितरणसम्मलाई संगतिपूर्ण बनाउन वास्तवमा यो परिस्थिति नेपालको आधुनिक इतिहासमै एउटा अभूतपूर्व राजनीतिक अवसरसमेत हो । राजनीतिक स्थायित्व र लगानीकर्ताहरूका लागि कम्तीमा पाँचवर्षे नीतिगत स्थायित्वको महत्त्व पनि उत्तिकै छ । तर यो सहजतालाई परिणाममुखी विकासमा रूपान्तरण गर्न केही जटिल सर्त अथवा तगारा छन् ।नेपालका सबै कमयुनिष्टमा रहेको अर्थदार्शनिक द्विविधाले यो सरकारमा जानेहरूलाई पनि सताउनेछ । यो पहिलो तगारो हो । यतिखेर चीनले संसारको खुला बजार अर्थतन्त्र, विश्व व्यापार र भूमण्डलीकरणलाई तीव्र गर्ने र त्यसको नेतृत्व आफूले गर्ने प्रस्ताव गरेको छ । वैदेशिक लगानीलाई भित्र्याउने र आफूले पनि बाह्य देशमा बेरोकटोक लगानी गर्ने नीति र सनातन अभ्यास उसको छ । चिनियाँ राष्ट्रपति सीले विश्व आर्थिक मञ्चदेखि आसियान सम्मेलनसम्म यही भाषण गरिहेका छन् । नेपालमा अब सत्तारोहण गर्न तयार रहेको कम्युनिष्ट गठबन्धन चीनको प्रगतिबाट वशिभूत त छ, तर उसको घोषणापत्रचाहिँ पचासको दशकको भारतीय कांग्रेसको समाजवादी दस्तावेजको फोटोकपी जस्तो छ, खुल्ला र उदार अर्थतन्त्रको घोषित विपक्षमा । आगामी सरकार र यसमा सहभागी हुने कम्युनिष्ट घटकहरूले निकै ठूलो साहसका साथ आफूहरूलाई युगसापेक्ष र अद्योपान्त अभिमुखीकरण नगरिकन सरकारमात्र बनाएर मुलुकलाई विकासमा अपेक्षित लाभ दिलाउन सक्ने परिस्थिति इतिहासको अनुभवले देखाउँदैन ।आर्थिक विकासलाई नेपालका सबै ठूला दलका निर्णयक नेताहरूले एउटा स्वत: हुने प्रक्रियाका रूपमा लिएको बुझिन्छ । योग्य मानिसलाई अर्थ मन्त्रालयदेखि अर्थतन्त्र सञ्चालनका प्राविधिक जिम्मेवारी दिन चरम कञ्जुस्याइँ गरिने गरेको छ । यसमा कम्युनिष्टहरू थप अगाडि छन् । आफ्नै दल समर्थक सीमित संख्याका अर्थ, योजना र विकासविद्हरूलाई पनि पहिले मानसिक दासत्व स्वीकार्न बाध्य भएपछि मात्र जागिर दिने संस्कार छ । चुनाव जितेर आएपछि स्वत: सबै योग्यता उम्रिन्छ भनेभैं जिम्मेवारी बाँडचुँड गर्ने रोगले जरो गाडेको छ । चुनावको विजयले वैधानिकता दिलाउँछ, योग्यता थप्दैन भन्ने यथार्थ नेतृत्वले आत्मसात गरेको अवस्था छैन । राज्य पुन:संरचना, प्रादेशिक योजना निर्माण र प्राकृतिक स्रोतको द्वन्द्वरहित सदुपयोग आदिका दृष्टिले विकासका नयाँ चुनौती अगाडि आएका छन् । प्रदेशहरूबीच राजस्व स्रोतको चरम असमानता छ । अर्थतन्त्रका सूचकहरू भयावह बनेका छन् । व्यापार घाटा, सक्रिय उमेरको मानवस्रोतको पलायन, अत्यन्तै न्यून औद्योगीकरण र रोजगारीका अवसरहरूको शून्य सिर्जनालाई तत्क्षण ध्यान दिएर केही कठोर नीतिगत निर्णयहरू लिन ढिलो गर्नै नहुने अवस्था छ । यी समस्या समाधानका लागि प्राविधिक र विशेष ज्ञान आवश्यक छ । विषयको ज्ञाता आफ्नै दलको कार्यकर्ता नै चाहिने संस्कार उत्तिकै छ । वास्तविक ज्ञान भएकाहरू सहजै (सामान्यत:) विषयनिरक्षरहरूको दास बन्न तयार नहुने र राजनीतिमात्र गर्नेले उपलब्धिको गफ गरेर प्रगतिलाई पछाडि नै छोड्ने पुरानो रोगबाट मुक्त हुन पनि विध्वंसको प्रशिक्षण बढी लिएका कम्युनिष्टहरूलाई सजिलो देखिएको छैन । हिजो धेरै मौका मुलुकले यही कारणले गुमाएको छ ।निर्वाचनमा पाएको सफलताको चरम दम्भ र कम्युनिष्ट एकदलीय चिन्तनको समिश्रणले अबको सरकार व्यवहारमा अधिनायकवादी स्वरूपकै हुनेमा शंका छैन । विकासलाई द्रुत अघि बढाउन यो स्वरूप धेरै सहयोगी पनि हुन्छ । त्यस प्रयोजनका लागि नयाँ सरकार अधिनायकवादी होओस् पनि । तर त्यो हितकर अधिनायकवादी होओस्, शक्तिको अन्ध प्रयोगकर्ता अधिनायकवादी होइन । ट्विटर :"
नआत्तिन र नमात्तिन वाम गठबन्धनलाई सुझाव,"आजसम्मको मतपरिणामले वाम गठबन्धनको निकै चमत्कारिक अग्रता देखिएको छ । यस परिणामबाट हामी के अनुमानमा पुगेका छौं भने अब निकट भविष्यमा वामपन्थी सरकार नेपालमा बन्नेछ र त्यो पनि पूर्ण बहुमतसाथ । अब बन्ने सरकार संविधानको व्यवस्था अनुसार करिब ५ वर्ष नै टिक्ने खालको स्थायी सरकार हुनेछ । यदि सरकारप्रति विश्वास नै छैन भने पनि कम्तीमा २ वर्षसम्म त अविश्वासको प्रस्तावसमेत ल्याउन नपाइनेगरी संविधानमा नै स्पष्ट रूपमा लेखिएको छ । अब संविधानको पूर्ण कार्यान्वयनतर्फ देश अघि बढ्ने भएकोले संविधानका व्यवस्था पूर्णरूपले सबैले पालना गर्नैपर्छ, यसमा दुईमत छैन । वामपन्थीहरूको सरकारप्रति जनताका धेरै आशा र सपना छन् । यदि यस जनमतलाई अब बन्ने सरकारले पनि सम्बोधन गर्न सकेन भने त्योभन्दा ठूलो अन्याय जनताप्रति गरिएको कुनै हुने छैन । त्यसकारण सम्पूर्ण देशभरबाट आएको यो जनमतको कदर गर्ने जिम्मा अब वामपन्थी नेताहरूमा आएको छ । यतिबेला विजय जुलुसमा पहिरिएको गह्र्रौं खालका माला र राता अबिर जात्राको बोझ नेताहरूले आगामी ५ वर्षसम्म बिर्सने छुट छैन । यदि नेताहरूले आफ्नो घोषणापत्रमा उल्लेख गरिएका कुराको अझै विस्तृत अध्ययन गरेर त्यसैलाई शिरोधार्य गरी आगामी ५ वर्षसम्म विकास र समृद्धि मात्रलाई अर्जुनदृष्टि दिने हो भने त्यो सम्भव पनि छ र नेपाल समृद्ध राष्ट्र बन्न सक्छ ।यी सकारात्मक कुराको बाबजुद एकआपसमा कुर्सीका लागि हानथाप गर्ने, सरकार र विशेष राजनीतिक नियुक्तिमा मात्र ध्यान दिने, आफ्ना कार्यकर्तामात्र पोस्न खोज्ने, विपक्षीलाई वास्तै नगर्ने, विपक्षीका माग नसुन्ने, अनावश्यक गालीगलौजमा मात्र उत्रने, वाम पार्टी एकीकरण भनेर चुनावमा जाने तर एकीकरण नगर्ने, सबैलाई सम्मानजनक स्थान नदिने, विकास निर्माणका कुरामा बहस गर्नै नथाल्ने, भ्रष्टाचार नियन्त्रणतर्फ चासो नदिने, अनावश्यक रूपमा आफ्ना मान्छेहरू भनी डन र धनवालाको मात्र संरक्षणमा लाग्ने, गुटउपगुटको अन्त्य नगरी सधैं झिनामसिना कुरामा मात्र अल्झिने, जनताको इच्छा र चाहनाको कदर नगर्ने, युवाशक्तिलाई व्यवस्थापन नगरी रोजगारका लागि विदेश धकेल्ने, शिक्षा, स्वास्थ्य र समग्र प्रशासनको सुधार नगर्ने, नेताहरूको केन्द्रीयताको अन्त्य नगर्ने, बजेट बाँडफाँटमा पूर्वाग्रह राख्ने, गरिबी उन्मूलनका लागि कुनै पहल नगर्ने, देशलाई परनिर्भर मात्र बनाउने, सधैं अरू देशसँग भिख माग्दै अनुमानित बजेट भाषण गर्ने, ऊर्जा, खानी र प्राकृतिक स्रोतसाधनको परिचालन गर्न अनावश्यक कानुनी अड्चनमात्र लगाउने, संविधानको कार्यान्वयन र कानुन निर्माण गर्न ढिलासुस्ती गर्ने आदिजस्ता कुराका लागिमात्र सरकार र दलहरू अल्झिरहने हो भने नेपालीले वामपन्थीहरूलाई दिएको अपार जनमतप्रति विश्वासघात हुनेछ । अत: अहिले देशभर आएको चुनावी परिणामप्रति वामपन्थीहरू आत्तिने र मात्तिने काम नगरी, कसैको उक्साहटमा नपरी, जिम्मेवारीबोध गरी समृद्ध राष्ट्र बनाउन मात्र अग्रसर हुनुपर्छ । नरनाथ पाण्डेकावासोती८, नवलपरासी"
स्थिरताका पक्षमा,"स्थानीय निर्वाचनमा एमालेको पक्षमा उभिएको जनमतको सकारात्मक संकेतलाई जसरी ओलीले आफ्ना बलबुँताले आफ्नो काबुमा राख्न सफल भए । त्यसैले व्यापक मात्रामा प्रदेश तथा प्रतिनिधिसभामा एमाले र माओवादीको वाम गठबन्धनले झन्डै दुई तिहाइको लक्ष्य सिकार गर्न सक्षम भएको स्पष्ट देखियो । यो निर्वाचनले उमेर पाकेका क्षमताले थाकेका धेरै महारथीलाई पाखा लगाइदियो । नोकरी गरेको भए निवृत्तिभरण थापेर बस्ने उमेरका ठूलै नेताहरूको जमातलाई युवाहरूलाई नेतृत्व दिनुपर्ने मौन सन्देशसहित प्रकारान्तरले राजनीतिक जीवनलाई आरामदायी बनाउन आग्रहपूर्वक घरविदा दिई पठाएको देखियो । धेरै युवा पुस्ताका हातमा यसपालाको प्रदेश परेको छ, केही अपवादलाई छोडेर । अघिल्लो संविधान बमोजिमको शासन प्रणाली विस्थापित गरी विकेन्द्रित शासन प्रणालीलाई प्रदेश सरकारका माध्यमबाट गाउँगाउँ पुर्याई दूर गाउँबस्ती हँसाउन समृद्धिका पूर्वाधार पस्किने बाटो पहिल्याउने रणनीतिमा यो चुनाव सही सावित हुनसक्ने देखियो । भाखा तोक्दै लेनदेनका जुहारीमा रमाउँदै र म्यादी सरकार बनाउने कसरतलाई पनि यो निर्वाचनले अस्वीकार गरेर स्थायी सरकार बनाउने परीक्षाका निम्ति वाम गठबन्धनलाई प्रयास गर्न डोर्याएको पनि बुझियो । सरकार थाम्ने नाममा टेको लगाएर थामिदिने सर्तनामामा बग्रेल्ती मन्त्री भर्ना गरेर कुर्सीको लुछाचुँडी, हारालुछमा वरिष्ठ मन्त्री स्वयम् निर्लज्ज रूपमा ओर्लनुपरेको तथ्यलाई यो निर्वाचनले सच्याउन सफल भयो । चुनाव जितेपछि गाउँ नफर्किने तर चुनावमा गएर साँच्चै विकासप्रेमीझैँ बन्दै आएका धेरै अवसरवादी चिन्तन र रुवाबासी गर्ने उम्मेदवारका प्रवृत्तिलाई सच्चिन र मतदाताको भरोसा र विश्वास गर्न र प्रतिबद्धता नभुल्न राम्रो उदाहरण दिई सचेत बनायो । सरकारमा जानपाए जुनसुकै कित्ता र पंक्तिमा आबद्ध भई परिआए समर्थन गर्ने र घन्टाभरमै धारणा बदल्दै विरोध गर्ने निकृष्ट राजनीतिक चिन्तनलाई यो निर्वाचनले किनारा लगायो र ती सोचलाई संघीय संसद् वा प्रदेशसभामा प्रवेश गर्ने अनुमतिसमेत दिएन । श्यामसुन्दर कुइँकेलहाँडीगाउँ, काठमाडौं"
राम्रो गरोस्,"वाम गठबन्धनबारे कपोलकल्पित अधिनायकवादको हाइपोथेटिकल एजेन्डा बनाएर लोकतान्त्रिक गठबन्धनको नेतृत्वले जनताको मत बटुल्न खोज्यो, तर जनताले त्यसलाई पत्याएनन् । आखिर जनताले चाहेको राष्ट्रिय स्वाभिमान, राजनीतिक स्थायित्व, आर्थिक विकास तथा समृद्धि नै हो । यिनै एजेन्डाले वाम गठबन्धनलाई अगाडि बढ्न मद्दत गर्यो । वाम गठबन्धनलाई समग्र जनताले दिएको यो ठूलो अवसरमात्रै होइन, चुनौती पनि हो । यदि जनताका समृद्धिको चाहनालाई स्थापित गर्न सकेन भने भविष्यमा जनताको आस्था र विश्वास विस्तारै विस्थापित हुनेछ । तसर्थ यो ५ वर्षको अवधि आफ्ना समर्थक, कार्यकर्ता र दलको हितका लागिमात्रै भन्दा पनि समग्र देश र जनताको हितमा बितोस्, जित्ने माननीयहरूलाई यही शुभकामना । हार्ने उम्मेदवारहरूलाई आफ्ना विगतका कमीकमजोरी सच्याएर सदैव देश र जनताको हितको पक्षमा काम गर्ने इच्छाशक्ति मिलोस् भन्ने कामना । युवराज अधिकारी भरतपुर १०, सप्तगण्डकी चोक, चितवन"
गोरखाबाट खुलेको आँखा,"प्रतिनिधिसभा र प्रदेशसभा निवार्चनको मतपरिणाम आउने क्रम जारी नै छ । प्रत्यक्षतर्फको गणना अन्तिममा पुगेको छ भने समानुपातिकतर्फको गणना सुरु भएको छ । अहिलेसम्म वाम गठबन्धले धेरै ठाउँमा जित हासिल गरेको देखिन्छ । त्यसमा पनि एमालेले धेरै ठाउँ जितेको देखियो । माआवादी केन्द्र दोस्रो स्थानमा रहेको छ । अहिलेसम्मको वाम गठबन्धनको संयुक्त नतिजा हेर्दा उक्त गठबन्धनले दुई तिहाइ नल्याउला भन्न सकिन्न । लोकतान्त्रिक गठबन्धनले प्राय: ठाउँमा पराजय व्यहोरेको छ । नेपाली कांग्रेसको अवस्था नाजुक छ । धेरै कांग्रेसीहरू अत्तालिएका छन् । दु:खित बनेका छन् । निन्याउरो मुख लगाएका छन् । पार्टी नेतृत्वलाई गालीगलौज गरेको पनि सुनिन्छ । वैकल्पिक शक्ति भनेर उदाएका पार्टीको अवस्थामा पनि खासै प्रभावकारी देखिएको छैन । विवेकशील साझा पार्टीले भन्दा नयाँ शक्ति पार्टी नेपालको अवस्था भने निकै राम्रो देखियो । समानुपातिकतर्फ पनि राम्रै नतिजा आएर राष्ट्रिय पार्टी बन्ला भन्ने आस उक्त पार्टीका कार्यकता, शुभेच्छुक र समर्थकहरूमा छ । निर्वाचन अघिदेखि नै निकै चासोपूर्वक हेरिएको गोरखा क्षेत्र नं २ डाबाबुराम भट्टराई विजयी भए । उनका विरुद्ध लागेका कथित बुद्धिजीवी लगायत अन्य अहिले ङिच्च परेका होलान् । बाबुराम लोकतान्त्रिक गठबन्धनबाट साझा उम्मेदवार बनेका थिए । उनका निकटम प्रतिद्वन्द्वी वाम गठबन्धनलाई करिब ७ हजार मतान्तरले पराजित गरे । अहिले गोरखालगायत विभिन्न सञ्चार माध्यममा बाबुरामकै व्यापक चर्चा छ । पार्टीको हैसियतले बोल्नेहरूले आफ्नो पक्षलाई राम्रो मान्ने प्रवृत्ति स्वाभाविकै हो । तर जजसले पार्टीभन्दा माथि उठेर एउटा असल, जनसेवक र राष्ट्रप्रेमी अनुहारलाई हृदयबाट सहयोग गरे, उनीहरूको मन पनि विशाल रहेछ । एकचोटि आफ्नो खुट्टा आफैंले टेक्न सक्दिनँ कि भन्ने लागेर अन्य पार्टीसँग हातेमालो गर्न पुगेका बाबुरामले आफूलाई फसाउने चाल थाहा पाएपछि आफ्नो आँखा सहितको चुनावी चिन्ह लिएर मैदानमा उत्रिए । वाम गठबन्धनको धागो चुँडाउन बाबुरामलाई कुनै फोस्रा र अपत्यारिलो भविष्यवाणी गर्न पनि परेन । किनकि उनको अगाडिकै कामले गोरखाबासीले विश्वास गरेको देखियो । र अन्त्यमा गोरखाका शान र इज्जत बाबुरामलाई विजयी गराए । सरस्वती पाण्डेधुनीबँेंसी९, धादिङ"
कांग्रेस हार्नुको कारण,"कांग्रेसले हार्नुको प्रमुख कारण नै वाम एकता हुनु हो । यस अतिरिक्त अन्य विभिन्न कारण पनि विद्यमान छन् । दल भित्रको आन्तरिक विवाद सुल्झाउन नसक्नु, टिकट वितरणमा ध्यान नदिनु आदि । जब तीन ठूला दलमध्ये २ दल मिलेर चुनावी प्रक्रियामा जानु अर्को दलका लागि घातक स्वत: हुन्छ । एमालेको उम्मेदवार भएको ठाउँमा माओवादी केन्द्रको उम्मेदवारी छैन, अनि माओवादी केन्द्रको उम्मेदवार भएको ठाउँमा एमालेको उम्मेदवारी छैन । यस्तो अवस्थामा कांग्रेसले हार्नु सामान्य कुरा हो । माओवादी, एमालेको केही पकट क्षेत्रमा बाहेक अन्य सबै ठाउँमा जम्मा २३ हजारको मतान्तरले कांग्रेसले हारेको अवस्था छ । तीन ठूला दलहरू छुट्टाछुट्टै चुनावी मैदानमा उत्रिएको भए धेरै सिट जित्ने दल नेपाली कांग्रेस नै हुन्थ्यो । यसमा कुनै दुईमत छैन । यहाँ कसैले जितेंँ भनी ठूलो मुख बनाउनुपर्ने अवस्था पनि छैन र हारँें भनेर न्याउरो हुनुपर्ने अवस्था पनि छैन । यतिबेला हार र जितभन्दा पनि देशलाई विकास र निकास चाहिएको छ । नेपालले चीनबाट गुन्द्रुकधरी आयात गर्न थालिसक्या छ । सबै दल एकआपसमा मिलेर अगाडि बढेको सबैभन्दा राम्रो । देशमै प्रशस्त मात्रामा रोजगारीको अवसर सिर्जना गर्ने, आयातलाई भन्दा निर्यातलाई बढी जोड दिने, भ्रष्टाचार निवारण गर्ने, विकास निर्माणका कामलाई अगाडि बढाए भने सारा नेपालीका लागि सबैभन्दा ठूलो जित यही हुनेछ । अविनाश पौडेल दमौली, तनहुँइतिहासको पाना पल्टाइ हेर्ने हो भने आजसम्म नेपालमा भएका परिवर्तनको नेतृत्वदायी भूमिका खेल्दै आएको पार्टी नेपाली कांग्रेस नै हो । यति राम्रो विगत र छवि भएको पार्टी अहिले चुनावमा धेरै पछि परेको छ । बीपी कोइराला, गिरिजाप्रसाद कोइराला, सुशील कोइराला हुँदै शेरबहादुर देउवासम्म आइपुग्दा धेरै परिवर्तन भएको छ, कांग्रेसमा । स्थानीय चुनाव २०७४ मा बल्लतल्ल आफ्नो साख जोगाउन सफल भएको कांग्रेस अहिले त्योभन्दा पनि धेरै कमजोर स्थितिमा आएको छ । कांग्रेस यस अवस्थासम्म आइपुग्नुमा निम्नलिखित कुराको अहम् भूमिका छ ।१) पार्टी नेतृत्व सबल नहुनु ।२) पार्टीमा आन्तरिक खिचातानी ।३) चुनावको टिकट वितरण प्रभावकारी नहुनु ।४) महाअभियोग, आईजीपी प्रकरणको बेलाको भूमिका ।५) जम्बो मन्त्रिपरिषद ।६) चुनावको मुखैमा वाम गठबन्धनको अभ्युदय ।७) मुख्यत: साङ्ठनिक कमजोरी ।कांग्रेससामु अहिले चुनावको नतिजा आत्मसात गर्नु सिवाय अर्को कुनै बाटो छैन । विगतमा भएका कमीकमजोरी सुधार्दै जाँदा कांग्रेसको साख फेरि अर्को चुनावसम्म फर्किन सक्छ, अन्यथा इतिहासको पानामा दुर्बिनले खोज्नुपर्ने गरी विलिन नहोला भन्न सकिन्न, नेपाली कांग्रेस । आदर्श वाग्लेत्रिचन्द्र क्याम्पस, घण्टाघर, काठमाडौंकांग्रेसीहरू र अझ त्यसका हस्तीहरू यसरी शर्मनाक रूपमा हार्लान् भनेर नेपालीले कल्पना गरेका थिएनन् । उनीहरू व्यक्तिगत रूपमा हारेको भन्दा पनि दलले लिएका जनविरोधी गति र नीतिको कारणले हारेका हुन् । लोकमान प्रकरण, सुशीला कार्कीको महाअभियोग प्रकरण, आईजीपी काण्ड, मनपरी राजदूतहरूको नियुक्ति, भारतीय नाकाबन्दीमा मौनता, भारत भम्रणमा जाँदा नेपालको संविधान संशोधन गर्छौं भनी दिएको अभिव्यक्ति लगायत थुप्रै कारणले गर्दा नै नेपाली कांग्रेसको यो कन्तविजोग भएको हो । यसलाई सुधार्न शेरबहादुर देउवाको राजीनामा पहिलो सर्त र पाइला हुनेछ । अन्यथा नेपाली कांग्रेस पनि भारतीय कंग्रेस आईजस्तै निरीह बन्नेछ । जहाँ लोकसभाको ५४३ सिटमध्ये केवल ३४ मा खुम्चिन पुगेको छ । गोपाल देवकोटागोकर्णेश्वर८, जोरपाटी, काठमाडौंसंघीय प्रतिनिधिसभा र प्रदेशसभाको अहिलेसम्मको निर्वाचन परिणामले जुन परिदृश्य दिएको छ, यसको विश्लेषण राजनीतिक एवं प्राज्ञिक क्षेत्रबाट आआफ्नो तरिकाले होला । तर एउटा सामान्य नागरिकको दृष्टिबाट भन्नुपर्दा नेपाली कांग्रेसको धेरै मूल्य पर्ने गाडी यसका चालकले नराम्रोसँग ठोकाएको प्रतित हुन्छ । जोजो नेताहरूको नामबाट नेपाली कांग्रेसको परिचय हुन्छ, त्यस्ता नेताहरूको पराजय हुनु भनेको राजनीतिक दलका लागि भवन गल्र्यामगुर्लुम हुनुजस्तै हो । बीपीको नामले, पुरानो पार्टीको इतिहासले मात्रै कांग्रेसमाथिको आकर्षण जीवित हुन्छ भन्ने ठान्नु नै यस परिणामको कारक हुनसक्छ । परिवर्तित सन्दर्भमा आकर्षक उद्गार, सोच र आश्वासन दिनसक्नुको बदला अलोकप्रिय कामकारबाहीमा गौरव ठान्ने परिपाटीको नतिजा यस्तै हुन्छ भन्ने पाठ कांग्रेस स्वयंले सिकाएको छ । महेशप्रसाद ढुंगानानयाँबानेश्वर, काठमाडौं"
उजेलीबारे थप तथ्य,"बिन्द्रा अधिकारी अर्थात उजेली बहिनीका बारेमा मंसिर २३ गते कोसेलीमा सजना बरालको फिचर देखेर खुसी लाग्यो । आजभन्दा करिब २३ वर्षअघि होला, नेपाल प्रेस इन्स्टिच्युटमा दसमहिने पत्रकारिताको कोर्स पूरा गरेर म कान्तिपुरमा इन्टर्नको रूपमा काम गर्दै गर्दा कोसेलीमै मैले उजेलीको भविष्य अँध्यारो शीर्षकमा लेखेको थिएँ । मेरो स्थलगत रिपोर्टिङमा आधारित उक्त लेख छापिएपछि कान्तिपुरको थापाथलीस्थित (पुरानो) कार्यालयमा फोनको ओइरो लागेछ, उजेलीलाई सहयोग गर्नेहरूको । लेख छापिएपछि केही सहयोगी कान्तिपुरको कार्यालयमा पुगेछन्, उजेलीलाई सहयोग गर्न । त्यतिबेला मेरा मित्र पत्रकार गिरिश गिरी जो वीरगन्जमा हुुनुहुन्थ्यो, उहाँलाई त केही व्यक्तिले नगद पनि उठाएर दिएछन् । पछि त्यो रकम तीन हजारजति होला, पत्रकार नारायण वाग्ले र मेरो संयुक्त नाममा उजेली सहयोग कोष भनी वाणिज्य बंैक थापाथली खातामा राखियो । त्यो रकम अझै खातामै छ (खाता निष्क्रिय भयो होला) पछि हामीले नगद सहयोग लिन बन्द गर्यौं । कान्तिपुरले तीर्थ कोइराला दाइको संयोजकत्वमा समिति नै बनायो, म पनि त्यसको सदस्य भएँ । यो विषय राष्ट्रिय स्तरमा मात्र होइन, अन्तर्राष्ट्रिय जगतमा पनि चर्चित भयो । लेखलाई अंग्रेजीमा अनुवाद गरेर डाअरुणा उप्रेतीले (त्यसबेला उहाँको थापाथलीमा हेप्पी होम नामक बालबालिका राख्ने संस्था थियो) बेल्जियमको बाल अधिकारमा काम गर्ने एउटा संस्थालाई पठाउनुभएछ । उक्त संस्थामार्फत यो विषय युनिसेफको मुख्यालयमा पुगेछ र मुख्यालयले काठमाडौं कार्यालयलाई पत्र लेखेछ । यो कुरा कतिको सत्य हो भन्ने कुरा उठ्यो । त्यसपछि यो विषयमा थप रिपोर्टिङ गर्न नारायण वाग्ले, कृष्णमुरारी भण्डारी, कसमस विश्वकर्मा, विकास रौनियार र म पुन: रसुवा पुग्यौं । अहिले कोसेलीमा उल्लेख भएको उही उजेली भन्ने शीर्षकको लेख मेरो पहिलो रिपोर्टिङको फलोअप हो, शीर्षक उही उजेलीले पनि मेरो पहिलो लेखकको फलोअप भन्ने बुझिन्छ (मेरो पहिलो स्थलगत रिपोर्टिङको कुरा सो लेखमा छैन) मलाई अहिले पनि याद आउँछ, म पहिलोपटक उजेलीको घर र उनलाई भेट्न उनको दिदीको घरमा गएको । रसुवाको लहरे पौवामा एक शिक्षक (नाम सम्झन सकिनँ) को घरमा बास बसेको । उजेलीले त्यसबेला मलाई आफूले पढ्न पाए नर्स भएर गाउँको सेवा गर्छु भनेकी थिइन्, त्यो कुरा कान्तिपुरमा छापिएको छ । आज उनी नर्स भइन्, उनको जीवन खुसी छ । यो देखेर मलाई खुसी लाग्छ । उजेलीको यो चर्चित लेखबाट नै मलाई पत्रकारितामा आउन प्रेरणा मिल्यो । १० वर्ष लामो सरकारी स्थायी जागिरबाट बिदा भएर म पत्रकारितामा हामफालेंँ । अहिले सक्रिय पत्रकारिताको २० वर्ष पूरा भएछ । आज विगतका कुरा याद दिलाइदिनुभएकोमा सजना बराल र बिन्दा अधिकारीलाई धन्यवाद । राम हुमागाईं बानेश्वर काठमाडौं"
जलस्रोतका भान्छेहरू,"अंग्रेजीमा एउटा भनाइ छ, टु मेनी कुक्स स्पोइल द ब्रोथ । आशय, धेरै भान्छे भए सुप गतिलो बन्दैन । यो भनाइ नेपालको जलस्रोत क्षेत्रमा अहिले ठ्याक्कै सुहाउँछ । जलस्रोत विकासमा धेरै भान्छेहरू हुँदा कसरी विकासको आगोमा चिसो पानी पोखिरहेको छ त ? लेखमा यसैको चर्चा गर्नेछौं ।चर्चाको सुरुवातमा जलस्रोतको संस्थागत विकासबारे बुझ्नु जरुरी हुन्छ । सन् १९५० को दशकपछि नेपालमा जलस्रोत विकासका लागि छुट्टाछुट्टै संस्थाहरू खडा भए । तत्कालीन यातायात तथा उद्योग मन्त्रालयको मातहतमा रहेको विद्युत विभागले जलविद्युत उत्पादन, प्रसारण र वितरण आयोजनाहरूको निर्माण गर्ने कार्य गथ्र्यो । सम्पन्न आयोजनाको सञ्चालन, व्यवस्थापन तथा विद्युत सेवा दिने काम विद्युत कर्पोरेसनको पोल्टामा थियो । त्यसैगरी तत्कालीन निर्माण तथा सञ्चार मन्त्रालयको मातहतमा रहेको नहर विभाग भने सिंचाइ विकासमा लागेको थियो ।७० को दशकमा जलस्रोत र ऊर्जाको एकीकृत तथा द्रुत विकास गर्ने उद्देश्यसाथ नेपालमा जल तथा ऊर्जा आयोग गठन गरियो । यसलाई थप प्राथमिकता दिँदै ६ वर्षपछि स्थायी सचिवालय स्थापन भयो । त्यसैताका अर्थात सन् १९८० मा नेपालमा जलस्रोत मन्त्रालय पनि गठन भएको थियो । जसको मातहतमा जलस्रोत सम्बन्धी सम्पूर्ण अंग एकत्रित गरियो । यसको करिब ५ वर्षपछि मात्र नेपालको बाटो पच्छ्याउँदै भारतले छुट्टै जलस्रोत मन्त्रालय गठन गरेको थियो ।नेपालमा पनि जलस्रोतलाई विकासको आधार मानेर मन्त्रालय गठन हुनु सुखद सुरुवात थियो । यद्यपि विद्युत विकासको क्षेत्रमा धेरै संस्थागत संरचना हुँदा एकअर्काको कार्यक्षेत्रमा हस्तक्षेप हुनु नौलो कुरा भएन । यसका कमजोरीलाई सम्बोधन गर्ने उद्देश्यले विद्युत विभाग, विद्युत कर्पोरेसन र सम्बन्धित विकास बोर्डहरूलाई समायोजन गरी सरकारले सन् १९८५ मा नेपाल विद्युत प्राधिकरण स्थापना गर्यो । जलस्रोत मन्त्रालयको मातहतमा रहेको प्राधिकरणमार्फत नै विद्युत उत्पादन, प्रसारण र वितरणमा एकद्वार प्रणालीको सुरुवात भयो । सरल भाषामा, यहाँसम्म आइपुग्दा जलस्रोत मन्त्रालय नै जलस्रोत विकासको क्षेत्रमा मूल भान्छेको भूमिकामा देखिन्थ्यो । यसै मन्त्रालय अन्तर्गत जल तथा ऊर्जा आयोग, सिंचाइ विभाग र नेपाल विद्युत प्राधिकरणको कार्यक्षेत्र बाँडिएको थियो ।प्रजातन्त्रको उदयसँगै देश उदारीकरण, निजीकरण र विश्वव्यपीकरणको युगमा पस्यो । बढ्दो ऊर्जाको माग र सीमित उत्पादनका कारण देशीविदेशी निजी कम्पनीहरूको ध्यान पनि विद्युत उत्पादनतर्फ बढ्न थाल्यो । समग्र जलस्रोत व्यवस्थापन तथा विकासका लागि, सरकारी तथा निजी क्षेत्रको सहभागिताको ढोका खोल्न, जलस्रोतमा केन्द्रित भएको ऐन सन् १९९२ मा तयार गरियो । यस ऐन अन्तर्गत कुनै पनि व्यावसायिक प्रयोजनका लागि जलस्रोत उपयोग गर्न लाइसेन्स लिनुपथ्र्यो । लाइसेन्स वितरणमा सहजीकरण गर्न १९९३ मा जलस्रोत मन्त्रालय मातहत विद्युत विकास केन्द्रको स्थापना भयो । यसको मुख्य काम विद्युत क्षेत्रसँग सम्बन्धित सरकारी नीति कार्यान्व्यनमा सहयोग पुर्याउँदै जलविद्युत लाइसेन्समा एकद्वार सेवा प्रदान गर्नु थियो । यो अहिले विद्युत विकास विभागको नामले परिचित छ ।देशलाई जलस्रोत रणनीतिको आवश्यकता थियो, जसले भान्छे विवाद रोक्न सक्थ्यो । जलस्रोतको एकीकृत तथा दिगो व्यवस्थापनमा एकै भान्छेको अवधारणालाई राम्ररी मलजल गर्न २००२ मा रणनीति पनि तयार भयो । यो रणनीतिलाई अवलम्बन गर्न सोही आयोगकै सक्रियतामा २००५ मा राष्ट्रिय जलस्रोत योजनाको स्वरूप बनेको हो । यी दस्तावेजले जलस्रोतको एकपक्षीय प्रयोगलाई मात्र नहेरी यससँग सम्बन्धित जलविद्युत, सिंचाइ, खानेपानी, उद्योग, वातावरण तथा सांस्कृतिक लगायत सबै पक्षलाई एकीकृत रूपमा व्यवस्थापन गर्ने बाटो खुलाएको छ । यहाँसम्म आइपुग्दा रणनीतिक तथा संस्थागत आँखामा नेपालको जलस्रोत व्यवस्थापनले सही बाटो पक्रेको देखिन्छ । भान्छे विवादको चुरो भने यसपछि सुरु हुन्छ ।२००९ मा तत्कालीन प्रधानमन्त्री माधवकुमार नेपाल नेतृत्वको सरकारले जलस्रोत मन्त्रालयलाई विघटन गरेर सिंचाइ र ऊर्जा मन्त्रालयमा टुक्र्यायो । परिणाम, एकीकृत जलस्रोतको अवधारणामाथि नै तुषारापात भयो । त्यसपछि जलस्रोतलाई सिंचाइ र ऊर्जामा मात्र सीमित पारिएको देखिन्छ । यसै सन्दर्भमा भारतलाई हेरौं । सन् १९५२ मा सिंचाइ तथा ऊर्जा मन्त्रालय गठन गरेको भारतले यसलाई १९८५ मा जलस्रोत मन्त्रालयमा परिमार्जन गरेको थियो । यसको स्पष्ट सन्देश जलस्रोतको विकासलाई विद्युत, सिंचाइजस्ता क्षेत्रगत रूपमा नहेरी एकीकृत रूपमा हेर्नुपर्छ भन्ने थियो । हामी भने जलस्रोत मन्त्रालय फुटाएर अघि बढ्दै थियौं । मन्त्रालय फुटाइएको पहिलो वर्ष नै नेपालभारत जलस्रोत बैठकमा नेपालको तर्फबाट कुन मन्त्रालयले नेतृत्व गर्ने भन्ने विवाद चुलिएको थियो । त्यसयता यस्ता बैठकमा ऊर्जा मन्त्रालयले नेपालको नेतृत्व गर्दै आएको छ । उता भारतबाट भने जलस्रोत मन्त्रालयले नेतृत्व गर्छ । यसैबाट स्पष्ट हुन्छ कि नेपालभारत जलस्रोत वार्ता समान स्तरमा भइरहेको छैन । यसका कारण जलस्रोतसँग सम्बन्धित आफ्नो राष्ट्रिय हित सुनिश्चित गर्न नेपाल अझै कमजोर भइरहेको देखिन्छ । यसै सन्दर्भमा जलस्रोतविद् सन्तबहादुर पुन लेख्छन्, ऊर्जा मन्त्रालय खडा भएसँगै नेपालभारत बीचका सम्वादमा जलस्रोत भन्ने शब्द नै बिलाएर गएको छ । मन्त्रालय विघटनको परिणाम, भान्छेहरू बढेका छन्, सुपको स्वाद बिग्रँदै गएको छ ।विगतमा भारतसँग जलस्रोत सम्बन्धी सबै सन्धिसम्झौता असमान भएको भन्दै विवाद सतहमा आइरहेका थिए । यस्ता विवाद नआउन् भन्ने मनसायले नै २०४७ सालको संविधानमा धारा १२६ लाई महत्त्वसाथ राखिएको थियो । यसको निरन्तरता अन्तरिम संविधान २०६३ को धारा १५६ हुँदै नेपालको संविधान २०७२ को धारा २७९ सम्म आइपुगेको छ । यसले प्राकृतिक स्रोत तथा त्यसको उपयोगको बाँडफाँटबारे उल्लेख गरेको छ । यस सम्बन्धी कुनै पनि सन्धि वा सम्झौता जसले राष्ट्रलाई व्यापक, गम्भीर तथा दीर्घकालीन असर गर्छ, त्यसलाई संसद्को दुई तिहाइ बहुमतले पारित गर्नुपर्ने व्यवस्था छ ।यो व्यवस्थालाई पाखा लगाउन पनि हुनसक्छ, जलस्रोतको उपयोग गरी उत्पादन हुने विद्युतलाई प्राकृतिक स्रोतको रूपमा नलिई व्यापारिक वस्तुको रूपमा मात्र हेरिँदै आएको छ । यो विरोधाभास देखिन्छ । यस सम्बन्धमा २००८ सेप्टेम्बर ९ मा सर्वोच्च अदालतले पश्चिम सेती जलाशययुक्त जलविद्युत आयोजनाबारे जारी गरेको आदेशलाई हेरौं । आदेशले व्यापारिक सम्झौताबाट जलविद्युत उत्पादन तथा बिक्री गर्ने लाइसेन्स दिइएको करारीय सम्झौतालाई प्राकृतिक स्रोत वा उपयोगको बाँडफाँट भन्न नमिल्ने खुलाएको छ । यद्यपि कुनै पनि सन्धि वा सम्झौता राष्ट्रलाई व्यापक, गम्भीर वा दीर्घकालीन असर पर्ने वा नपर्ने खालको भनी निक्र्योल राज्यपक्षले नै गर्नुपर्ने आदेशमा उल्लेख छ । यदि असर पर्ने भएमा संविधान बमोजिम संसद्मा पेस गर्नुपर्ने समेत उल्लेख छ । तर पछिल्ला ठूला आयोजनाबारे सरकारले असर पर्नेनपर्ने चित्तबुझ्दो रूपमा निक्र्योल नगरिकन अन्तर्राष्ट्रिय करार सम्झौता गरेको देखिन्छ । यसले संसदीय रोकटोक बिना भान्छेहरू सल्बलाउने बाटाहरू बढाएको छ ।यस्तै भान्छेहरू थपिने क्रममा अर्को संगठनले पनि यस क्षेत्रमा प्रवेश पायो, नेपाल लगानी बोर्ड । नेपालमा लगानीमैत्री वातावरण बनाएर आर्थिक विकासको प्रबद्र्धन गर्ने उद्देश्यसाथ तत्कालीन सरकारले २०११ मा बोर्डको गठन गरेको थियो । जस अनुरूप ५ सय मेगावाटभन्दा माथिका जलविद्युत आयोजना लगानी बोर्डमार्फत अगाडि बढाउने व्यवस्था गरिएको छ । यस अघि जुनसुकै क्षमताका आयोजनाको व्यवस्थापन विद्युत विकास विभागमार्फत नै हुने गथ्र्यो ।यसरी भान्छे बढेपछि निर्णय विवादमा त आउँछन् नै । केही समयअघि नर्वेली कम्पनी स्टाट क्राफ्टले ६ सय ५० मेगावाट क्षमताको प्रस्तावित तामाकोशी तेस्रो जलविद्युत आयोजनाबाट हात झिक्यो । उक्त आयोजनाको सर्वेक्षण अनुमतिपत्र गत असोज २६ गते अर्को कम्पनी टीबीआई होल्डिङलाई विद्युत विकास विभागले २ वर्षका लागि जारी गर्यो । पाँच सय मेगावाटभन्दा बढी क्षमताको योजनामा आफ्नो क्षेत्राधिकार ऊर्जा मन्त्रालयले हनन गरेको भन्दै टीबीआईको अनुमतिपत्र खारेज गर्न लगानी बोर्डले मन्त्रालयलाई पत्राचार गरेको थियो । यससँगै आफ्नो क्षेत्राधिकारभित्र पर्ने भन्दै बेतन कर्णाली र भेरी१ जलविद्युत आयोजनाको फाइलसमेत मन्त्रालयबाट मगाएको खबर विभिन्न पत्रपत्रिकामा प्रकाशित भएको थियो ।यहाँ प्रश्न उठ्छ, ठूलो आयोजनाको भान्छे खासमा को हो त ? तत्कालीन ऊर्जामन्त्री जनार्दन शर्माले चिनियाँ कम्पनी गेजुवासँग १२ सय मेगावाटको बुढीगण्डकी सम्झौता गर्दा बोर्डको क्षेत्राधिकारको प्रश्न उठ्न जरुरी थियो कि थिएन ? बुढीगण्डकी आयोजनाको अन्तर्राष्ट्रिय करारीय सम्झौताले राष्ट्रलाई व्यापक, गम्भीर वा दीर्घकालीन असर पार्नेनपार्नेबारे अध्ययन निक्र्याेल सरकारले गर्नुपर्ने हो कि होइन ? भान्छे बढेसँगै यस्ता प्रश्न पनि बढेका छन् ।क्षेत्राधिकारको कुरा गर्दा बुढीगण्डकीको चर्चा गरौं । नेपाल विद्युत प्राधिकरण मातहतमा रहेको बुढीगण्डकी आयोजनामा प्रगति नभएको भन्दै सन् २०१२ मा तत्कालीन सरकारले उक्त आयोजनालाई विकास समितिमार्फत बनाउने निर्णय गर्यो । डीपीआर तयार भइसकेको उक्त आयोजनालाई केही महिनाअघि विकास समितिबाट खोसेर तत्कालीन ऊर्जामन्त्री शर्माले चिनियाँ कम्पनी गेजुवालाई सुम्पिए । प्रक्रिया नपुर्याई गेजुवालाई दिएको भन्दै अहिलेको सरकारले उक्त निर्णय खारेज गरी यो आयोजना नेपाल विद्युत प्राधिकरणमार्फत बनाउने घोषणा गरेको छ । यसरी प्राधिकरण हुँदै पुन: प्राधिकरणमै आइपुग्दा लगभग ५ वर्ष खेर गएको छ । अझ सार्वजनिक समारोहमै प्रतिपक्ष दलका जिम्मेवार नेताले आफ्नो सरकार आएपछि निर्णय उल्टाउने वक्तव्य दिएका छन् । जुनसुकै दल होस्, राष्ट्रिय गौरव तथा नेपालभारत रणनीतिक महत्त्वका आयोजनाबारे बेलाबेला हचुवाको भरमा निर्णय लिनु र चुनावी भोट बैंकका लागि राजनीतिक रंग दिनु खेदपूर्ण छ । यसले भविष्यमा अन्तर्राष्ट्रिय सम्बन्धमा निम्त्याउन सक्ने चिसोपना तथा वैदेशिक लगानीमा ल्याउन सक्ने ह्रासको लेखाजोखा भने हुनै बाँकी छ । यो अवस्थालाई भान्छे धेरै हुनु र जलस्रोत मन्त्रालय विघटन हुनुको उपज मान्न सकिन्छ । यस सन्दर्भमा तमोर जलाशययुक्त आयोजना १९८५ मै जापानी दातृ नियोग जाइकाले तयार पारेको कोशी बेसिन जलस्रोत विकासको गुरुयोजनाले तमोरलाई प्राथमिकतामा राख्यो । ३ दशकअघि नै पहिचान भइसकेको यो आयोजनालाई असर गर्नेगरी दुई निजी परियोजना ३७६ मेगावाटको काबेली ए र २१६ मेगावाटको तल्लो हेवालाई विद्युत विकास विभागले उत्पादन अनुमति दिइसकेको छ । ७ सय ६२ मेगावाटको तमोरको अनुमतिका लागि पेस भएको फाइल भने लामो समयदेखि विद्युत विकास विभाग ऊर्जा मन्त्रालयमा विचाराधीन छ । यसरी बिना अध्ययन हचुवाकै भरमा तमोरलाई पाखा लगाउने प्रवृत्ति हाइड्रोक्राइम नै हो, जलस्रोतविद् सूर्यनाथ उपाध्याय भन्छन्, यसले मुख्यतया विद्युत विकास विभाग अनि ऊर्जा मन्त्रालयको कार्यशैलीमा प्रश्न उठेको छ । अझ विद्युत विकास विभागजस्तो नियामक निकायले जलविद्युत व्यवस्थापन गर्न छाडेर आफै जलविद्युत बनाउने होडबाजीमा लाग्नु कत्तिको नियमसम्मत होला ? उदाहरणका लागि विभाग आफैले निर्माणअघि बढाइरहेका २० मेगावाटको बुढीगंगालाई नै हेरौं । यसबाट प्रश्न उठ्छ, आफै जलविद्युत आयोजना बनाउँदै गरेको विभागको काम कसले नियमन गर्ने ? के आफै परीक्षा दिएर आफै कापी जाँच गर्न मिल्छ ?जलस्रोत क्षेत्रमा यसरी एकपछि अर्को विवाद थपिँदै गएको छ । यता विवाद सम्बोधन गर्नुको साटो उल्टै भान्छेहरू थपिने क्रम बढ्दो छ । नयाँ भान्छेका रूपमा ऊर्जा मन्त्रालयकै मातहतमा ३ कम्पनी खडा भएका छन् । जलविद्युत लगानी तथा विकास कम्पनी लिमिटेड, २०११ । राष्ट्रिय प्रसारण ग्रिड कम्पनी लिमिटेड, २०१५ । विद्युत उत्पादन कम्पनी लिमिटेड, २०१६ । यी तीनै कम्पनीको अध्यक्षमा ऊर्जा सचिव रहने व्यवस्था छ । यता नेपाल विद्युत प्राधिकरणको अध्यक्षमा पनि स्वयं ऊर्जा सचिव छन् । प्राधिकरण आफैभित्र विद्युत उत्पादन, प्रसारण र वितरण निर्देशनालयहरू विद्यमान छन् । यसरी हेर्दा ऊर्जाबाट पछि थपिएका भान्छेहरूको कार्यक्षेत्र पहिल्यै स्थापित भान्छेहरूको कार्यक्षेत्रसँग बाझिने र विवादित हुने क्रम बढ्दो छ । यसको मारमा नेपाली जलस्रोत क्षेत्र परिरहेको छ । कालो बादलमा चाँदीको घेरा भनेझैं नयाँ संघीय संरचनाले केन्द्रमा जलस्रोत तथा ऊर्जा मन्त्रालय छुट्टै खडा गर्ने प्रस्ताव गरेको छ । त्यसले भान्छे बढाएर जलस्रोत विकासको स्वाद बिगार्छ वा मूल भान्छे बनेर सपार्छ, त्यो भने हेर्न बाँकी छ । ट्विटर : _,"
लैंगिक हिंसाविरूद्ध अभियान कहिलेसम्म ?,"म यो चाहन्न कि महिलाले पुरुषमाथि अधिकार जमाउन्, महिलाले पहिला आफैंमाथि अधिकार जमाउनुपर्छ । नारीवादी लेखिका मेरी क्राफ्टको यो भनाइ महिला हिंसा नियन्त्रणको सन्दर्भमा आज पनि उत्तिकै सान्दर्भिक छ । यतिबेला महिला हिंसा विरुद्धको सोह्रदिने अन्तर्राष्ट्रिय अभियान चलिरहेको छ । यो अभियान चलिरहेकै बेला पनि लैङ्गिक हिंसाका घटना उत्तिकै सार्वजनिक भइरहेका छन् । नेपालमा लैङ्गिक हिंसा र महिला हिंसा पर्यायवाची जस्तै बनिसकेको छ । हाम्रो देशमा परापूर्व कालदेखि नै महिला हिंसाको अवस्था अत्यन्तै लज्जाजनक छ, जसले सिंगो समाजलाई नै कुरूप बनाइरहेको छ । कुल जनसंख्याको आधाभन्दा बढी हिस्सा ओगटेका महिला आफ्नै परिवारदेखि राज्यसम्मको हिंसाको चपेटामा परेका छन् । आज पनि हाम्रो समाजमा महिलाले भोगिरहेका बलात्कार, बेचबिखन, यौन शोषण, कुटपिट, हत्या, दाइजो, वेश्यावृत्ति, यातनाजस्ता हिंसाको सूची धेरै लामो छ । महिला विरुद्ध हुने शारीरिकभन्दा पनि मानसिक हिंसाको अवस्था अझ डरलाग्दो छ ।कुनै व्यक्ति वा समूहमाथि उसको इच्छा विपरीत हुने दुव्र्यवहार हिंसा हो । कसैको आत्मसम्मानमा चोट पुर्याउने वा दु:ख दिने नियतले गरिने नियोजित वा अनियोजित सबै व्यवहार हिंसाभित्र पर्छन् । महिलामाथि हुने सबै प्रकारका हिंसा लिङ्गमा आधारित हिंसाको डरलाग्दो रूप हो । महिला हिंसा गम्भीर फौजदारी अपराध भए पनि हाम्रो समाजमा यसलाई निजी र पारिवारिक मामिला मानी धेरैजसो यस्ता मुद्दा गाउँघरमै मिलापत्र गराइन्छ । महिला हिंसालाई सामान्य, घरायसी र निजी मामिलाका रूपमा हेरिने हुनाले थोरैमात्र त्यस्ता घटना मिडियामा आउँछन् । शारीरिक रूपमा अङ्गभङ्ग नभएसम्म वा देखिने प्रमाण नभएसम्म यस्ता हिंसाका घटना न मिडियाको खबर बन्छ, नत प्रहरीमा दर्ता नै हुन्छ ।नेपालले यो अन्तर्राष्ट्रिय अभियान मनाउन थालेको पनि वर्षौं बितिसकेको छ । हरेक वर्ष राजधानी, जिल्ला सदरमुकाम लगायतका सहरबजारमा महिला हिंसा विरुद्धका कार्यक्रम आयोजना गरिन्छन् । केही थान वक्ताले महिला उत्थानका चर्का भाषण र कार्यपत्र पनि प्रस्तुत गर्छन् । सहरिया नारी समाज प्लेकार्ड र अखबारका पानामा महिला मुक्तिको आवाज कोर्दै गर्दा बहुसंख्यक ग्रामीण महिला यसप्रति बेखबर हुन्छन् । सबैजसो क्षेत्रमा महिला हिंसा भइरहेको भए पनि बहुसंख्यक महिला घरेलु श्रमिक हुन्, मजदुर हुन्, जसले आफूमाथि भइरहेको व्यवहार हिंसा हो भन्नेसम्म पत्तो पाउँदैनन् । हिंसा हो भन्ने थाहा पाउनेले पनि त्यसविरुद्ध आवाज उठाउन सकिरहेका छैनन् । आवाज उठाइहाले पनि त्यसको सुनुवाइ कतैबाट हँुदैन ।महिला विरुद्ध हुने हिंसामध्ये घरेलु हिंसा सबैभन्दा बढी हुने गरेको अध्ययनले देखाएको छ । यसको अर्थ महिलाहरू सबैभन्दा बढी आफ्नै परिवारमा, आफन्तबाटै असुरक्षित छन्, पीडित छन्, चाहे पुरुषबाट होस् या महिलाबाटै । आक्रमण त्यसमाथि हुन्छ, जो कमजोर छ । परिवारमा पनि यही नियम लागू हुन्छ । जबसम्म महिलाहरू आवाज उठाउन सक्दैनन्, कमाउन सक्दैनन्, उजुरी गर्न सक्दैनन्, उनीहरूमाथि हिंसा हुने सम्भावना रहिरहन्छ । हाम्रो समाजमा महिला हिंसाले संस्थागत रूप धारण गरिसकेको छ । यो आज एक्कासी देखापरेको पनि होइन । यो त महिला र पुरुष बीचको ऐतिहासिक शक्ति सम्बन्धको उपज हो । यसले पीडितलाई तत्काल हुने शारीरिक पीडा त छँदैछ, त्यसको जुन मनोवैज्ञानिक पीडा हुन्छ, स्वाभिमानमा चोट पुग्छ, त्यसले सिंगो समाजमै दीर्घकालीन असर पुर्याउँछ । समाज विकासको क्रमलाई नै हजार कदम पछाडि धकेलिदिन्छ । त्यसैले अब यो अभियान सोह्र दिनमात्र नभई तीन सय पैंसठी दिन नै हरेक घरबाट हरेकको मनैबाट सुरु हुन जरुरी छ । हिंसाको बिज मनमा रोपिन्छ । जबसम्म सबैको मनमा महिलाहरू साँचिकै पीडित छन्, मैले यस्तो व्यवहार गर्नु हिंसा हो भन्ने अनुभूति हुँदैन, तबसम्म त यस्ता कार्यक्रमको कुनै अर्थ रहँदैन ।यो त अन्तस्करणवादी अभियान हो, जसले हरेक व्यक्तिको मानसिकता र दृष्टिकोणमा आमूल परिवर्तन चाहन्छ । युगौंदेखि चलिरहेको नारीवादी आन्दोलनको एक हिस्सा हो, यो । यसलाई सम्बोधन गर्न नेपालमा कानुनको अभाव पटक्कै होइन, समस्या त्यसको कार्यान्वयन पक्षको हो । महिला अधिकारको रक्षा कानुन बनाएर मात्र सम्भव छैन भन्ने कुरा हाम्रो अभ्यासले पुष्टि गरिसकेको छ । कानुनले त मानिसको बाहिरी आचरणमात्र नियन्त्रण गर्ने रहेछ । कानुन जतिसुकै महिलामैत्री भए पनि मानिसको सोचाइ, दृष्टिकोण, धारणा महिलामैत्री नभएसम्म हिंसा अन्त्य सम्भव छैन । त्यसैले महिलाप्रतिको हाम्रो दृष्टिकोण, धारणा, व्यवहार बदलिन जरुरी छ । समस्या हाम्रो सोचमा छ ।महिलाले अधिकार पहिला आफैंमाथि जमाउनु आवश्यक छ । आफ्नो शरीरमाथिको अधिकार जबसम्म हँुंदैन, तबसम्म त हिंसा जारी रहन्छ । त्यसैले महिला आफै पनि उठौं, जागौं, आफूलाई सशक्त बनाऔं, अत्याचारको विरुद्धमा आवाज उठाऔं । अन्याय गर्नेभन्दा सहने अपराधी हो । आफूमाथि र आफ्नो नजिकमा भइरहेका हिंसाविरुद्ध आवाज उठाऔं, सहयोगी हातहरूको कमी छैन ।जहाँ, जसले, जसरी गरे पनि हिंसाको पीडा एउटै हुन्छ, पीडाको भाषा एउटै हुन्छ । विकसित देशहरूमा पशुपन्क्षी अधिकारको चर्को बहस चल्दै गर्दा महिला अधिकार पनि मानवअधिकार हो भन्नलाई कति दिन आन्दोलन गर्ने ? कति वर्ष अभियान चलाउने ? अब त अति भो, महिला हिंसा अन्त्य गरौं, यसले सिंगो राष्ट्रलाई नै पछाडि धकेलिरहेको छ । अब महिला हिंसालाई राज्यले पनि गम्भीर फौजदारी अपराधमात्र होइन, राज्य विरुद्धकै अपराधको रूपमा स्वीकार गरेर कडा कदम चाल्न अबेर भइसकेको छ ।"
निर्वाचन सुरक्षा परिणाम,"अन्त्यमा,निर्वाचन समयमा सुरक्षाको सकारात्मक परिणाम निकाल्न निर्वाचन प्रचारप्रसार सुरु हुनुभन्दा निकै महिना अघिदेखि नै सीमालाई नियमन गर्नुपर्ने थियो । अन्तर्राष्ट्रिय सीमा वारपार गर्ने यात्रुलाई सीमानाकामा रहेको अध्यागमन चौकीमा परिचयपत्र देखाउनेस्क्यान गर्नुपर्ने व्यवस्था गरिनुका साथै सिसिटिभीले सशक्त मनिटर गरिने प्रबन्ध गर्नुपर्ने थियो । यस्तो व्यवस्था गरिएको भए विस्फोटनको जगजगी आधा घट्ने थियो । अर्काे कुरा, निर्वाचनका निम्ति खटिएका ४० हजार सशस्त्र प्रहरी बलमध्ये कमसेकम २० हजार जवानलाई खुला सीमाको छिद्र विन्दुमा तैनाथ गरिएको भए अर्काे २५ प्रतिशत जगजगी कम हुने थियो । अनि निर्वाचन सुरक्षा परिणाम सकारात्मक निक्लने थियो ।"
कांग्रेसका हस्तीहरू नै पराजित,"पार्टी रचनात्मक प्रतिपक्षमा बस्छनिर्वाचन परिचालन समितिका संयोजक बालकृष्ण खाँडले पार्टीले भोग्नुपरेको पराजयबारे चाँडै नै केन्द्रीय कार्यसमितिको बैठकमा समीक्षा हुने बताए । कतिपय नेताहरूले विशेष महाधिवेशन बोलाउनुपर्ने माग गरिरहेका बेला नेता खाँडले भने सम्भव नभएको बताए । पार्टीभित्र एकता र समन्वयको आवश्यकता छ । अहिले विशेष महाधिवेशन बोलाएर पार्टीलाई बल पुग्दैन, खाँडले भने, पार्टी कार्यकर्ता र समर्थकको उच्च मनोबल बनाउन पार्टीभित्रको एकता पहिलो प्राथमिकता हो । खाँडले कांग्रेसले प्रतिपक्षमा बसेर वाम गठबन्धनको सरकारको कामकारबाहीलाई गुणदोषका आधारमा सहयोग र आलोचना गर्ने बताए । तर लोकतान्त्रिक मूल्य मान्यतालाई कमजोर बनाउन संविधान संशोधन गर्ने खालका गतिविधि भए त्यसविरुद्ध तीव्र जनमत सिर्जना गरेर विरोध गर्छौं, उनले भने ।"
वाम गठबन्धनका दुई सूत्राधार को पराजय,"काठमाडौं एमाले र माओवादी केन्द्रबीच तिक्त सम्बन्ध रहेका बेला पनि दुई पार्टीबीच एकता हुनुपर्छ भन्ने मान्यता राख्थे वामदेव गौतम । जुन बेला पार्टी एकता त परै, सरकार बनाउनसमेत माओवादीसँग मिल्नु हुँदैन भन्ने मत एमालेमा प्रभावी थियो, त्यो बेला गौतम एकताका कुरा गर्थे । त्यस्तै अडान राखेबापत पार्टीभित्र उनलाई केहीले एमालेभित्रको माओवादी समेत भन्थे । परिस्थितिले दुई पार्टीलाई चुनावमा मिल्ने र एकता गर्ने विन्दुमा पुर्यायो । प्रतिनिधिसभा र प्रदेशसभामा दुई पार्टीको गठबन्धन बन्यो । यो गठबन्धन निर्माणको एक तहमा गौतम खटेका थिए । तर यसअघि एमाले एक्लै चुनावमा लड्दा पनि जित्दै आएको बर्दियामा गौतम वाम गठबन्धनको लहर चल्दाचल्दै पराजित भए । मुलुकभर वामपन्थी गठबन्धनले जितको लहर चलिरहेका बेला यही गठबन्धन निर्माणका अर्का सूत्राधारमध्येका अर्का नेता थिए, माओवादी केन्द्रका नारायणकाजी श्रेष्ठ । उनी पनि गोरखा २ बाट पराजित भए । माओवादी शान्ति प्रक्रियामा आएपछि त्यस पार्टीमा मिसिएका श्रेष्ठ पनि एमालेसँग मिल्नुपर्छ भन्थे । विशेषगरी केपी ओली नेतृत्वको सरकार बन्ने बेलामा एमाले र माओवादीलाई जोड्ने व्यक्तिमध्ये श्रेष्ठ पनि एक थिए । दुई पक्षबीच सम्बन्ध सुधार्न श्रेष्ठ खटिएका थिए । एमाले र माओवादीबीचको सहमति भत्केर बजेट पेस गर्न नपाउँदै ओली सरकार ढल्ने अवस्था आउँदा त्यसलाई जोगाउने काममा श्रेष्ठ र गौतमको भूमिका थियो । तर पछि एमाले र माओवादीको सहमति भत्किएर माओवादी कांग्रेससँग सहकार्य गर्न पुग्यो । त्यो बेला पार्टीभित्र श्रेष्ठ असन्तुष्ट थिए । यसरी दुवै पार्टीलाई जोड्ने र मिलेर जाने अभियानमा निरन्तर लागिरहेका दुवैलाई यस पटक जनमतले भने साथ दिएन । दुई दलको गठबन्धन बनाउने काममा आन्तरिक रूपमा सक्रिय रहेका यी दुई नेताको हारका पछाडि संगठनात्मकभन्दा व्यक्तिगत कारण बढी जोडिएका छन् । जसले गर्दा उनीहरूलाई गठबन्धनको लहर चल्दा पनि चुनाव जित्न समस्या पर्यो । गौतमले यसअघि २०४८, ०५१ र ०७० गरी तीनवटा चुनाव बर्दियाबाट जितेका थिए । ०५६ र ०६४ को चुनावमा पनि उनी बर्दियाबाटै उम्मेदवार थिए । एमाले विभाजनका बेला ०५६ मा उनले मालेबाट चुनाव हारेका थिए भने ०६४ मा मुलुकभर माओवादीको लहर चल्दा पराजित भएका थिए । ०५६ र ०६४ मा दुई चुनाव लगातार हारेका उनले ०७० मा आफ्नो जन्मस्थान प्यूठान र बर्दिया दुई स्थानबाट उठ्ने निर्णय गरे । दुवैमा विजयी भए । एउटा क्षेत्र छोड्नुपर्ने भएकाले गौतमले बर्दिया छोडेर प्यूठान रोजे । अहिले फेरि बर्दिया नै झरे । क्षेत्र बदलेको असर पनि चुनावी परिणाममा देखियो । यसअघि बर्दियामा चारवटा निर्वाचन क्षेत्र थिए । गौतम क्षेत्र १ बाट जितेका थिए । क्षेत्र २ बाट कांग्रेसका सञ्जयकुमार गौतमले जितेका थिए । यस पटक क्षेत्र घटेर दुइटामा सीमित भयो । जसले वामदेवको भोट बैंक बदलियो । सञ्जय गौतम यसअघि नै बर्दियामा लोकप्रिय थिए । वामदेव बर्दिया छोडेर प्यूठानतर्फ गएपछि त्यहाँका जनमतलाई प्रभावित गर्न सञ्जय काफी भए । यस पटक सिँचाइमन्त्री समेत रहेका बेलामा सञ्जय चुनावी प्रतिस्पर्धामा उत्रिएका थिए । जुन प्रतिस्पर्धा वामदेवका लागि भारी पर्यो । आफू उपप्रधानमन्त्री र पटकपटक मन्त्री भइसकेको र समकालीन नेताहरू केपी ओली, माधव नेपाल, झलनाथ खनाल सबै प्रधानमन्त्री भइसकेकाले उनी आफूलाई अप्रत्यक्ष रूपमा भावी प्रधानमन्त्री भनेर चिनाउने गर्थे । पार्टीभित्रको समीकरण अदलबदल हुँदा कुनै बेला त्यो अवसर आइहाल्छ कि भन्ने दाउमा उनी थिए । तर अहिलेको पराजयले गौतमका लागि त्यो ढोका बन्द भएको छ । माओवादीका श्रेष्ठको भने यो दोस्रो चुनावी प्रतिस्पर्धा थियो । ०६४ सालको संविधानसभामा उनी समानुपातिकतर्फबाट सांसद बनेका थिए । ०७० सालमा उनी मकवानपुरमा चुनाव लड्न गए । त्यहाँ पराजित भएपछि उनी यस पटक आफ्नो गृहजिल्ला गोरखामा चुनावी प्रतिस्पर्धामा उत्रिए । तर उनका लागि सहज अवस्था किन भएन भने विगतका दुइटा चुनाव निरन्तर जित्दै आएका पूर्वप्रधानमन्त्री बाबुराम भट्टराई उनका प्रतिस्पर्धी थिए । विगतमा माओवादी पार्टीबाट दुइटा चुनाव जितेका भट्टराईले काठमाडांै बस्दा पनि गोरखासंँगको सम्पर्कलाई निरन्तरता दिइरहेका थिए । त्यहाँको निर्वाचित सांसद र प्रधानमन्त्रीसमेत भएपछि त्यसको केही प्रभाव जिल्लामा परेको थियो । तर यस पटक भट्टराई पार्टी छोडेर नयाँ शक्तिबाट चुनाव लड्न गोरखा गएका थिए । नयाँशक्तिको संगठनात्मक आधार कमजोर रहेकाले भट्टराई सहज रूपमा जित्न सकिने ठानेर श्रेष्ठले गोरखा २ मै चुनाव लड्ने निर्णय गरे । माओवादीको आफ्नै संगठन बलियो भएको गोरखामा यस पटक एमाले पनि गठबन्धनमा मिसिएको थियो । एमाले र माओवादीको संगठनात्मक आधार र स्थानीय चुनावको मत हेर्दा जितका लागि बलियो आधार पनि थियो । तर चुनावमा संगठनमात्र होइन व्यक्तिको पनि प्रभाव पर्छ भन्ने देखियो । भट्टराईको संगठनात्मक आधार कमजोर भए पनि उनले कांग्रेससँग गठबन्धन गरेका थिए । हुन त चुनावअघि गोरखामा मतदाताको मनस्थिति बुझदा श्रेष्ठसँग एउटा गुनासो बढी थियो, जिल्लासँगको आवतजावत कम भयो भन्ने । लामो समय भूमिगत बसेको र खुला राजनीतिमा आएपछि पनि जिल्लासँगको सम्बन्ध कम राखेको आरोप उनीमाथि लागेको थियो । व्यक्तिगत कारणले गौतम र श्रेष्ठ चुनावी प्रतिस्पर्धा जित्न सकेनन् । तर उनीहरूको पराजयले दुई पार्टीका एकीकरण प्रक्रियामा भने त्यति ठूलो असर पार्ने छैन । किनभने पराजयपछि गौतम र श्रेष्ठले सार्वजनिक रूपमै गठबन्धनलाई एकतामा रुपान्तरण गर्ने भूमिका सक्रिय रहने उल्लेख गरेका छन् । आइतबार चुनावी परिणाम आए लगत्तै गौतमले वक्तव्य जारी गर्दै पराजय आफूलाई रत्तिभर पनि निराशाबोध नरहेको उल्लेख गरेका छन् । म वाम गठबन्धनको एउटा प्रमख सूत्राधारको हैसियतले गठबन्धनले प्राप्त गरेको यो अपार सफलताबाट ज्यादै हर्षित छु । म व्यक्तिगत रूपमा पराजित हुन परे पनि मेरो पार्टी र समग्र वाम गठबन्धनले हासिल गरेको अद्वितीय विजयले मलाई आफ्नो पराजयबाट रत्तिभर पनि निराशाबोध भएको छैन । जनताले वाम गठबन्धनप्रति देखाएको यो अगाध प्यार र विश्वासले मलाई अत्यन्त उत्साहित बनाएको अनुभूति भइरहेको छ, गौतमद्वारा जारी वक्तव्यमा छ, यो गठबन्धन क्रमश: पार्टी एकतामा रूपान्तरण हुँदै समाजवाद निर्माणको महत्त्वपूर्ण अध्यायमा मुलुक प्रवेश गर्ने कुरामा म विश्वस्त छु । यस विषयमा आफूले प्रस्तुत गर्नुपर्ने भूमिका र जिम्मेवारीमा म सधंै, उत्तिकै र अझ ऊर्जाका साथ लागि पर्ने विश्वास पनि दिलाउन चाहन्छु । उनले जनताले वाम गठबन्धनप्रति देखाएको अतुलनीय विश्वासलाई रत्तिभर निराश हुन नदिने गरी सबै चुनौतीको सामना गर्न वाम गठबन्धनका सहयात्रीसँग काँधमा काँध मिलाई अघि बढिरहने प्रतिबद्धता गरेका छन् ।माओवादी केन्द्रका श्रेष्ठले पनि आफ्नो पराजयबाट विचलित नभएको उल्लेख गरेका छन् । श्रेष्ठले सार्वजनिक रूपमै भनेका छन्, मैले सधैं नेपाली कम्युनिस्ट आन्दोलनको एकीकरण र वाम गठबन्धनको पक्षमा प्रयत्न गरिरहें । व्यक्तिगत रूपमा मेरो पराजय भए पनि वाम गठबन्धनको सानदार विजयबाट म अत्यन्त खुसी छु । मेरा लागि यो नै ठूलो विजय हो । वाम सरकारद्वारा समाजवादउन्मुख समृद्धि हासिल गर्न र पार्टी एकता सफल पार्न लागिपर्ने छु ।"
भत्कियो कांग्रेस गढ,"एक्ला विजेताजिल्लाका प्रतिनिधिसभा र प्रदेशसभाका सबै सिटमा हार व्यहोरेको कांग्रेसले प्रदेशमा एक सिट भने जित हात पार्यो । निर्वाचन क्षेत्र ३ को प्रदेश (क) बाट डिल्लीबहादुर चौधरी विजयी भए । चौधरी २ हजार ३ सय ३६ मतान्तरले विजयी भए । उनले १७ हजार ३६ मत प्राप्त गरेका छन् भने निकटतम प्रतिद्वन्द्वी माओवादी केन्द्रका जगप्रसाद शर्माले १४ हजार ७ सय मत प्राप्त गरे । हाल श्रम तथा रोजगार राज्यमन्त्री रहेका चौधरी जिल्लाभर वाम गठबन्धनले जित्दा एक्लै खाता खोल्न सफल भएका हुन् । जिल्लामा कांग्रेस केन्द्रीय सदस्य एवं पूर्वसिँचाइमन्त्री दीपक गिरीका साथै पूर्वसांसद राजु खनाल, सुशीला चौधरी र बुद्धिराम भण्डारीसमेत पराजित भए । लामो समय सामाजिक संस्थामा क्रियाशील चौधरी राजनीतिमा आएर २०७० मा पहिलोपटक समानुपातिक सभासद भएका थिए । अहिले प्रत्यक्ष निर्वाचनमा सहभागी भई विजयी भए ।"
म्यानमारका सेना प्रमुख नेपालमा,"काठमाडौं (कास) म्यानमारका प्रधाानसेनापति मिन अङ हलइङ चारदिने औपचारिक भ्रमणका क्रममा काठमाडौं आइपुगेका छन् । नेपाली समकक्षी राजेन्द्र क्षत्रीको निमन्त्रणमा आएका उनलाई सेनाले सलामीसहित उच्च सम्मान दिएको छ ।सैनिक शासन अन्त्य भई प्रजातान्त्रिक अभ्यासमा अग्रसर म्यानमार अहिले उत्तरी राखिन राज्यमा रहेका रोहिंगा जातिका नागरिक मुलुक छाडेर हिँड्न बाध्य पारिएका कारण विश्वभर आलोचित छ । रोहिंगा शरणार्थीको ठूलो असर दक्षिण एसियाली मुलुक बंगलादेशमा परेको छ । उनीहरू नेपालमा समेत आइरहेको बताइए पनि त्यसको यकिन तथ्यांक गृह मन्त्रालयसँंग छैन ।परराष्ट्र मन्त्रालय उच्चस्रोतका अनुसार मिन लुम्बिनी दर्शन र माउन्टेन्ड फ्लाइटको निहुँ पारेर नेपाल आएका हुन् । लुम्बिनी दर्शनका लागि एक मित्रराष्ट्रको नागरिकले नेपाल आउन चाहँदा हामीले हुन्न भन्न सक्दैनौं । म्यानमारमा नेपालीभाषी छन् र त्यहाँका अधिकांश नागरिकले लुम्बिनीको भ्रमणसमेत गरिरहेका हुन्छन्, परराष्ट्र अधिकारीले भने । उनको भ्रमणलाई परराष्ट्रले औपचारिक बनाएको छ भने भेटघाट व्यवस्थापनको जिम्मा सेनाले नै लिएको छ । मिनले प्रधानसेनापति क्षत्रीसँग दुईपक्षीय छलफल गरिसकेका छन् । सशस्त्र द्वन्द्वपश्चात् तत्कालीन लडाकुहरूको नेपाली सेनामा भएको सफल समायोजन, नेपालको शान्ति प्रक्रिया, नेपाली सेनाद्वारा भूकम्पको समयमा पुर्याएको योगदानलगायत विषयमा जानकारी लिने कार्यक्रम छ, सैनिक जनसम्पर्क तथा सूचना निर्देशनालयले विज्ञप्तिमा जनाएको छ ।"
कुवेतमा २ सय नेपाली कामविहीन,"काठमाडौं कुवेतको ठूलो कम्पनी खराफी नेसनल कम्पनीमा कामविहीन भएर समस्या भोगिरहेका झन्डै २ सय नेपालीको गरमा (जरिवाना) भुक्तानी हुन नसक्दा उद्धार गर्न सकिएको छैन । करिब ८ महिनायता तलब पाउनबाट वञ्चित भएका नेपालीसहित विदेशी कामदारको भिसा कम्पनीले नवीकरण गरिदिएको छैन । कुवेती निकायमा गैरकानुनी हैसियतमा रहेका कामदारको जरिवाना भुक्तानी भएपछि मात्रै स्वदेश फिर्न अनुमति मिल्ने प्रावधान छ ।कामदारको भिसा नलगाई कम्पनीले गैरकानुनी हैसियतमा राखेको रहेछ । ती कामदारको जरिवाना कुवेत सरकारलाई भुक्तानी नगरेसम्म यहाँबाट पठाउन सकिँदैन, कुवेतका लागि नेपाली राजदूत यज्ञबहादुर हमालले कान्तिपुरलाई भने, जरिवाना कसले भुक्तानी गर्ने हो ? यस विषयमा सम्बन्धित पक्षसँग छलफल भइरहेको छ । कुवेतको अध्यागमन नियमअनुसार भिसा सकिएपछि एक कामदारको प्रतिदिन दुई दिनार (करिब ६८० रुपैयाँ) का दरले जरिवाना लाग्छ । बढीमा ६ सय दिनार (दुई लाख ४ हजार रुपैयाँ) सम्म बुझाउनुपर्छ । पीडित कामदारहरूले दूतावासमा बुझाएको विवरण हेर्दा ४० देखि ६ सय दिनारसम्म जरिवाना लागेकाहरू छन्, उनले भने, कुल कति भुक्तानी गर्नुपर्छ भन्नेमा पूरा हिसाब निकालिएको छैन । झन्डै दुई सय कामदारमध्ये दूतावासमा दुईवटा समूह गरी ९४ जनाले मात्रै आफ्नो विवरण बुझाएका छन् । जसमा सबैभन्दा बढी एसओएस म्यानपावरबाट गएका ८३, अलकरिमबाट गएका ८ र लोटसबाट ४ जना रहेका छन् । दूतावासमा पुगेका सबै कामदारले आफूहरू स्वदेश फिर्न तयार भएको बताए । एक महिनादेखि कामसमेत नपाएका ती कामदार ८ महिनादेखि नै समस्यामा छन् । पछिल्लो समय कामदारलाई खाना खुवाउने ठेक्का पाएको कम्पनीले खाना खुवाउन रोकिदिएपछि यो समस्या बाहिर आएको हो । रकम नपाएपछि कम्पनीले खाना खुवाउन छोड्यो । अनि हामी दूतावास गयौं । दूतावासले खानाको प्रबन्ध मिलाइदियो, बर्दियाका भीम अर्यालले कान्तिपुरसँग भने, कसैले ८ महिना, कसैले ६ महिना कसैले ४ महिनाको तलब पाएका छैनन् । राजदूत हमालले समस्या समाधानका लागि कुवेत सरकारलाई अनुरोध गरेको बताए । हामीले कुवेतको परराष्ट्र मन्त्रालयमा कुरा राखेका छौं, उनले भने, कुवेत सरकारले कम्पनीसँग कुरा गर्ने जानकारी दिएको छ । कुवेती निकायले कामदारको जरिवाना मिनाहा नगर्ने अवस्था देखेपछि दूतावासले जरिवानाका सम्बन्धमा परराष्ट्र, श्रम मन्त्रालय र वैदेशिक रोजगार प्रवद्र्धन बोर्डलाई जानकारी दिइसकेको छ । जरिवाना तिर्ने जिम्मेवारी कम्पनी र म्यानपावरले लिनुपर्छ । दुई पक्ष आफ्नो जिम्मेवारीबाट पन्छिए नेपाल सरकारले यसबारे सोच्नुपर्छ, उनले भने, कामदारको तलब लिन अदालतमा मुद्दा लड्नुपर्छ । यसका लागि सरकारले वकिल खर्च पठाइदिनुपर्छ ।"
पाकिस्तान १९ औं सार्क शिखर सम्मेलन गर्न तयार,"काठमाडौं पाकिस्तानले दक्षिण एसियाली क्षेत्रीय सहयोग संगठन (सार्क) को १९ औं शिखर सम्मेलन गर्न आफू तयार रहेको जनाएको छ । सार्क चार्टर डे को अवसर पारेर पाकिस्तानले सम्मेलन गराउन तयार रहेको जनाएको हो । पाकिस्तानका प्रधानमन्त्री सहिद खकान अब्बासीले सार्कमार्फत यस क्षेत्रको विकास अपरिहार्य रहेको बताउदै भने, पाकिस्तान शिखर सम्मेलन गर्न तयार छ । यसमा सदस्य मुलुक सहभागी हुने आशा गरेको छु । सार्कका अध्यक्ष एवं प्रधानमन्त्री शेरबहादुर देउवाले पनि सार्क चार्टर डेका अवसरमा यस क्षेत्रका नागरिकलाई शुभकामना दिएका छन् । आठ मुलुकको सहकार्यका लागि साझा इच्छा र संकल्पको अभिव्यक्ति नै सार्क हो, देउवाले शुक्रबार भने, दक्षिण एसियाको शान्ति, स्थायित्व, आर्थिक विकास र सामाजिकसांस्कृतिक विकासका लागि सार्क अपरिहार्य छ । सार्कको उद्देश्य हासिल गर्न लामो समय र ठूलो धनराशी लगानी भइसकेको जनाउँदै देउवाले सार्कलाई गतिशील संगठन बनाउन सबै सदस्य मुलुकबाट अझ बढी सहकार्य र प्रयास आवश्यक भएको र नेपाल यसमा प्रतिबद्ध रहेको जनाएका छन् ।भारतीय प्रधानमन्त्री नरेन्द्र मोदीले क्षेत्रीय सहयोग र विकासको पहिलो सर्त शान्तिसुरक्षा भएकाले यसमा सहकार्य अपरिहार्य रहेको बताएका छन् । सार्क सचिवालयको वेबसाइटमा राखिएको मोदीको सन्देशमा भनिएको छ, आतंकको अभिशाप सार्क मुलुकको विकासको बाधक हो । आतंकवादलाई सघाउने प्रणाली नै पूर्ण नष्ट गर्नुपर्नेमा सदस्य मुलुकलाई आग्रह छ । काठमाडौंमा सम्पन्न १८ औं सार्क शिखर सम्मेलनका बेला सार्कका निम्ति आफूले कोरेका खाका कार्यान्वयन भइरहेको पनि उनले बताए । मोदीले सन्देशमा भनेका छन्, सार्कमा अझै धेरै गर्न बाँकी छ । भुटानका प्रधानमन्त्री छिरिङ तोब्गेको सन्देशमा यस क्षेत्रको शान्ति, स्थायित्व र विकासका लागि सबै सदस्य मुलुक मिलेर काम गर्नुपर्ने उल्लेख छ । यस्तै, श्रीलंकाका राष्ट्रपति मैत्रीफाला सिरसेनाले पनि यस क्षेत्रको विकासका लागि सहकार्यको उपयुक्त माध्यम सार्क भएको उल्लेख गर्दै यो क्षेत्रमा पूर्ण शान्ति बनाएर विकासको पथमा सहकार्य गर्न आवश्यक रहेको बताएका छन् । माल्दिभ्सका राष्ट्रपति अब्दुल्ला एमन अब्दुल गयुमले आफ्नो सन्देशमा सार्कको विकास र जनस्तरको सहकार्यका लागि आतंकवाद नै बढी बाधक बनेको उल्लेख गरेका छन् । बंगलादेशका विदेशमन्त्री अबुल हसन महमुद र अफगान उपविदेशमन्त्री अडेला राजले पनि शुभकामना सन्देश दिँदै शान्त र उन्नत सार्कको आवश्यकता औंल्याएका छन् ।सार्कका महासचिव अमजद हुसैन बी सियालले दक्षिण एसियामा सार्कको विकल्प नभएको बताएका छन् । शान्ति, स्थायित्व र मित्रता प्रवद्र्धनमा सार्क नै महत्त्वपूर्ण माध्यम बनेको छ, उनले सन्देशमा भनेका छन्, आतंकवादविरुद्धको लडाइँ, आर्थिक तथा व्यापार विस्तार, शिक्षा, गरिबी निवारण, कृषि, ऊर्जा, संस्कृति, सम्पर्क विस्तार, जलवायु परिवर्तनलगायतमा सार्कले जनतालाई जोडेको छ ।"
धादिङमा वामको वर्चस्व,"धादिङ प्रतिनिधि र प्रदेशसभा चुनावमा जिल्लाका सबै क्षेत्रमा वाम गठबन्धनले वर्चस्व कायम गरेको छ । जिल्लाका २ प्रतिनिधिसभा र ४ प्रदेशसभामा गठबन्धनका उम्मेदवारहरू विजयी भएका हुन् ।क्षेत्र १ बाट प्रतिनिधिसभातर्फ एमालेका भूमि त्रिपाठी ४९ हजार १ सय २१ मतसहित विजयी भए । निकटतम प्रतिस्पर्धी कांग्रेसका विश्व अर्यालले भने २१ हजार ९ सय ६८ मत प्राप्त गरे । त्रिपाठी एमाले जिल्ला अध्यक्षसमेत हुन् ।प्रतिनिधिसभा क्षेत्र २ मा एमाले उम्मेदवार खेम लोहनी ३६ हजार २ सय ५६ मतसहित विजयी भए । उनका निकटतम प्रतिस्पर्धी कांग्रेसका दिलमान पाख्रिनले ३५ हजार ६ सय १६ मतमै चित्त बुझाए । क्षेत्र १ को प्रदेशसभा क मा एमालेका राजेन्द्र पाण्डे २७ हजार ३ सय ३२ मतसहित विजयी भए । उनका निकटतम प्रतिस्पर्धी कांग्रेसका मधुकुमार श्रेष्ठले १३ हजार ६ सय ४७ मत ल्याए । पाण्डे प्रदेश ३ को मुख्यमन्त्रीका दाबेदारसमेत हुन् । क्षेत्र १ को प्रदेशसभा ख मा वाम गठबन्धनअन्तर्गत माओवादी केन्द्रका शालिकराम जमरकट्टेल २३ हजार ३ सय ८२ मतसहित विजयी भए भने निकटतम प्रतिस्पर्धी कांग्रेसका किरण सुवेदीले १० हजार ४ सय ७ मतमै चित्त बुझाउनुपर्यो । क्षेत्र २ को प्रदेशसभा क मा एमालेका रामकुमार अधिकारी २० हजार ३ सय ६८ मतसहित विजयी भए । उनका निकटतम प्रतिस्पर्धी रमेश धमलाले भने १९ हजार १८ मत मात्र प्राप्त गरे । धमला कांग्रेस जिल्ला सभापतिसमेत हुन् ।त्यस्तै, क्षेत्र २ को प्रदेशसभा ख मा माओवादी केन्द्र जगत सिंखडा विजयी भए । उनले १७ हजार ६ सय ५ मत ल्याए भने निकटतम प्रतिस्पर्धी राप्रपाका डम्बर तामाङले १५ हजार ७ सय ७४ मत ल्याए ।भोज नगरिनेजिल्लाका सबै निर्वाचन क्षेत्रमा विजय हासिल गरेको वाम गठबन्धनले खुसियालीमा फजुल खर्च गरेर भोज नगर्न कार्यकर्तालाई आग्रह गरेको छ । आइतबार निर्वाचन परिचालन कमिटीले सूचना सार्वजनिक गर्दै फजुल खर्चमा रोक लगाएको जानकारी दिएको हो । बैठकले निर्वाचन केन्द्रित विजयी कार्यक्रममा अनावश्यक तडकभडक नगरी विकृति निरुत्साहित गर्न जिल्लाका पार्टी कमिटीलाई निर्देशन दिएको संयोजक गुरुप्रसाद बुर्लाकोटीले बताए । एमाले र माओवादी दुवै पार्टीका जिल्ला नेताले पार्टी एकता प्रक्रिया थाल्न पनि केन्द्रलाई आग्रह गरेका छन् ।"
मनाङमा समानुपातिकतर्फ कांग्रेस पहिलो,"लमजुङ (कास) मनाङमा प्रत्यक्षतर्फ प्रदेशसभा सदस्यको एउटा मात्रै सिट जितेको कांग्रेसले समानुपातिक मततर्फ भने अरूलाई उछिनेको छ । समानुपातिकतर्फ कुल ४ हजार ३ सय ३३ मत खसेकोमा प्रतिनिधिसभातर्फ कांग्रेसले १ हजार ९ सय ४६ मत ल्याएको छ । माओवादी केन्द्रले १ हजार ४ सय ३० मत प्राप्त गर्यो । एमालेले ५ सय २३ मत ल्याएको छ । समानुपातिकमा तेस्रो स्थानमा रहेको एमालेले प्रत्यक्षतर्फ प्रतिनिधिसभामा मनाङमा जित हासिल गरेको थियो । समानुपातिकतर्फ कुल ४४ वटा चिह्न रहेकोमा प्रतिनिधिसभातर्फ १० चिह्नमा कुनै मत परेन । ३४ चिह्नमा मात्रै परेको मुख्य निर्वाचन अधिकृतको कार्यालयले जनाएको छ । प्रदेशतर्फ कांग्रेसले १ हजार ९ सय मत पाएको छ । माओवादी केन्द्रले १ हजार ३ सय ८६ मत प्राप्त गर्दा एमालेले ५ सय ८ मतमा चित्त बुझायो । मनाङमा प्रदेशसभा क मात्रै कांग्रेसले जितेको थियो । प्रतिनिधिसभामा एमाले र प्रदेश सभा ख मा एमाले समर्थनमा स्वतन्त्र उम्मेदवारले जित हासिल गरेका थिए । बागलुङमा जारीबागलुङमा आइतबार दिउँसोदेखि समानुपातिकतर्फको मतगणना सुरु भएको छ । वाम गठबन्धनका सबै नेता विजय र्यालीमा सहभागी भएकाले सर्वदलीय बैठक बस्न नसकेपछि आइतबार मात्र मतगणना सुरु भएको हो । धेरै स्थानमा एकैपटक गनिने भएकाले परिणाम छिटै आउँछ, मुख्य निर्वाचन अधिकृत प्रकाशप्रसाद पण्डितले भने, दलका कार्यकर्तादेखि सञ्चारकर्मीको पनि चासो कम भएकाले गणना छिटो हुनेछ । प्रत्यक्षतर्फ धेरै चासो भएकाले सुरक्षा सतर्कता र भीड व्यवस्थापन समस्या भएको उनले बताए । मंगलबारसम्म मत परिणाम आउने उनले बताए ।"
किन पछि पर्यो कांग्रेस ?,"विराटनगर संविधानसभा निर्वाचनका बेला माओवादी अध्यक्ष पुष्पकमल दाहालले तत्कालीन कांग्रेस सभापति एवं प्रधानमन्त्री गिरिजाप्रसाद कोइरालासँग जिज्ञासा राखेका थिए, अरू सबै क्षेत्रतिर निकै घुम्दै हुनुहुन्छ, आफ्ना क्षेत्रमा जानुभएको छैन, अप्ठ्यारो हुँदैन ?एउटा भेटमा दाहालले आफूसँग राखेको यस्तो जिज्ञासाबारे कोइरालाले गृहनगर आएका बेला सुनाएका थिए । देशभरिको सबै क्षेत्र मेरो आफ्नै हो नि, त्यसैले सबैतिर ध्यान दिइरहेको छु भनेर जवाफ दिएपछि दाहालले चित्त बुझाए, कोइरालाले त्यो बेला भनेका थिए ।हो, कोइराला आफ्नो निर्वाचन क्षेत्रमा धेरै गएनन् तर स्वास्थ्यले उति साथ नदिँदा पनि देशव्यापी चुनावी दौडाहामा थिए । कांग्रेसको आधारभूमि र संस्थापक नेता बीपी कोइरालालगायतले संगठन विस्तार गरेको मोरङमा कोइराला परिवारका उम्मेदवारलाई हरेकजसो निर्वाचनमा विजयी बन्न सहज थियो । तर यसपटकको निर्वाचनमा भने फरक परिणाम आएको छ । केन्द्रीय समितिमा रहेका तीनजना नेता पराजित भएका छन् । अघिल्ला चुनावमा जित्दै आएका जिल्ला सभापतिले पनि पराजय बेहोर्नुपर्यो ।कोइराला परिवारको विरासत थाम्नेमध्येका एक पार्टीका प्रभावशाली केन्द्रीय सदस्य शेखर कोइराला फरक विशेषताका कारण लोकप्रिय एमाले नेता लालबाबु पण्डितसँग पराजित हुनुपर्यो । मोरङ ६ मा शेखरभन्दा लालबाबुले ६ सय ७५ मत बढी ल्याए । कोइराला दुवै पटकको संविधानसभा निर्वाचनमा विजयी बनेका थिए । २०४८ र २०५६ को संसदीय निर्वाचनमा मोरङको तत्कालीन क्षेत्र ३ बाट विजयी बनेका पण्डित यसपालि क्षेत्र परिवर्तन गर्दै मोरङ ६ मा आएका थिए । कांग्रेस पार्टीका एक पदाधिकारीका अनुसार संगठनभित्रको असन्तुष्टिको असर र नयाँ मतदाता पण्डिततिर आकर्षित हँुदा परिणाम प्रभावित भएको हो । कतिपय असन्तुष्टले खुलेरै विरोध गरेको देखियो, ती नेताले भने, व्यक्तिसँगको असन्तुष्टिले सिंगो संस्थालाई नोक्सानी पुर्यायो ।अर्का केन्द्रीय सदस्य तथा पूर्व अर्थवनमन्त्री महेश आचार्यले पनि यसपटक पराजित हुनुपर्यो । मोरङ ४ मा उनले माओवादी केन्द्रका अमनलाल मोदीभन्दा ६ हजार ७ सय २९ मत कम ल्याए । आचार्य कांग्रेसको चुनावी घोषणापत्रका मस्यौदाकारसमेत हुन् । २०५६ को आम चुनाव र २०७० को संविधानसभा निर्वाचनमा आचार्य विजयी भएका थिए । यसपालि यो क्षेत्रमा अन्तर्घात भएको चर्चा व्यापक छ । पहिले कांग्रेसलाई सघाउँदै आएका थारू समुदायको मत प्रतिस्पर्धीतिर एकोहोरिनु पनि पराजयको कारण मानिएको आचार्यनिकट एक नेताले बताए ।कांग्रेसको प्रभाव क्षेत्रमध्ये मोरङ २ बाट मात्रै कांग्रेसका उम्मेदवारले सफलता पाएका छन् । केन्द्रीय सदस्य मीनेन्द्र रिजाल यो क्षेत्रमा एमालेका ऋषिकेश पोखरेललाई पराजित गर्दै प्रतिनिधिसभा सदस्यमा निर्वाचित भए । समानुपातिकबाट प्रतिनिधित्व गर्दै आएका रिजाल पहिलोपटक चुनावी प्रतिस्पर्धामा उत्रिएका थिए ।यो क्षेत्रमा २०४८, ०५१ र ०५६ को संसदीय निर्वाचनमा कांग्रेसका तत्कालीन सभापति कोइराला निरन्तर विजयी बनेका थिए । कोइरालाको विरासतलाई जोगाउँदै पहिलो संविधानसभा निर्वाचनमा कांग्रेसका आमोद उपाध्याय विजयी बनेका थिए । दोस्रो संविधानसभा निर्वाचनमा भने एमालेका ऋषिकेश पोखरेलले उपाध्यायलाई हराएका थिए ।यस्तै, मोरङ १ मा अघिल्लोपटक आफूले पराजित गरेकै उम्मेदवार कांग्रेस जिल्ला सभापति डिगबहादुर लिम्बूको यात्रामा तगारो बने । त्यसबेला पराजित एमालेका घनश्याम खतिवडासँग उनी ६ हजार ८८ मत अन्तरले पराजित भएका छन् । २०७० को संविधानसभा निर्वाचनमा लिम्बूले खतिवडालाई पछि पारेका थिए । २०६४ को पहिलो संविधानसभा निर्वाचनमा भने लिम्बू माओवादीका नगेन्द्रप्रसाद धिमालसँग पराजित भएका थिए । आन्तरिक असन्तुष्टियसपटक फरक चुनावी लहरबीच कांग्रेसका यी हस्तीले किन पराजय भोग्नुपर्यो भन्ने जिज्ञासाका अनेक जवाफ हुन सक्ने पुराना राजनीतिज्ञ र विश्लेषकहरूले बताएका छन् ।वाम शक्तिहरूबीच सहकार्य हुनु तर कांग्रेसमा आन्तरिक असन्तुष्टिको व्यवस्थापन गर्न नसक्नु पनि पराजयको कारक मानिएको छ । प्राध्यापक भक्ति पौडेल बलियो वाम गठबन्धन नै कांग्रेसका उम्मेदवारको पराजयको कारण भएको बताउँछन् । यसपटक वाम लहर चल्यो, उनले भने, लहर चलेपछि कसैको जोड चल्दैन, यस्तोमा को केन्द्रीय नेता र को कनिष्ठ हो भन्ने हुँदैन । मतदाताले नयाँ प्रयोग हेर्न चाहेकाले त्यहीअनुसार अभिमत दिएको उनको बुझाइ छ । तर लोकतान्त्रिक आन्दोलनमा पुस्तै बिताएको कांग्रेस र कोइराला परिवार एउटै चुनावले सकिने वा उठ्ने भन्ने नहुने उनले बताए । केन्द्रीय रूपमा चर्चित नेताहरू चुनावी मैदानमा रहे पनि एकअर्काका क्षेत्रमा गएर चुनावी अभियानमा सहभागी नहुनु पनि पराजयको एउटा कारण रहेको कांग्रेसका एकजना पुराना नेताको बुझाइ छ । चुनाव व्यक्तिकेन्द्रितजस्तो भयो, उनले भने, पार्टीका लागि भनेर अभियान चलाइएको देखिएन । तीन केन्द्रीय सदस्यबीच लामो समयदेखि व्यक्तिगत सम्बन्धसमेत राम्रो नभएको कुरा कार्यकर्तासम्मै पुगेको छ । उनीहरूबीचको न्यानो बन्न नसकेको सम्बन्ध ले पनि प्रभाव परेको कतिपयको भनाइ छ ।२०७० को निर्वाचनमा ९ क्षेत्र रहेको मोरङमा कांग्रेसले ५ वटा जितेको थियो । यसपटक पराजय भएका केन्द्रीय सदस्यत्रय शेखर, महेश, अमृत र डिगबहादुर चारैजनाले त्यसबेला जित निकालेका थिए । स्थानीय तह निर्वाचनमा कांग्रेसले मोरङमा राम्रो पकड बनाएको थियो ।कान्छोमध्येको विराटनगर महानगरपालिकामा निकै मतान्तरले जितेको कांग्रेसका लागि लोकतान्त्रिक फोरम नेपाल पार्टीसहित विजयकुमार गच्छदार आएपछि क्षेत्र नम्बर ४ र ६ अझ सुरक्षित मानिएको थियो । स्थानीय तह निर्वाचनको मत परिणाममा यी क्षेत्रमा कांग्रेस नै अघि देखिन्छ । केन्द्रीय सदस्यहरू लडेका तीनै निर्वाचन क्षेत्रमा महानगरपालिकाको भूभाग पनि समेटिएको छ ।नेतृत्वबीच बेमेलकांग्रेसका पुराना नेता पीताम्बर दाहाल नीतिगत रूपमा कांग्रेसको आन्तरिक जीवन भताभुंग भएको अवस्थामा यस्तो परिणाम आउनु स्वाभाविक भएको बताउँछन् । त्यसलाई सुधार नगरी पार्टी निर्वाचनमा गयो, उनले भने, वाम गठबन्धनको सन्देश राम्रोसँग प्रवाह भयो तर कांग्रेसले लोकतान्त्रिक गठबन्धन भने पनि व्यवहारमा देखाउन सकेन ।मोरङ कांग्रेसको वर्चस्व क्षेत्र भए पनि यसलाई जीवित राख्न पार्टीको केन्द्रीय नेतृत्वमा पुगेकाबीच मेल नहुनु हानिकारक देखिएको दाहालले बताए । सबै आफू सुरक्षित हुने दाउमा रहे । एकले अर्कालाई सहयोग गर्नुपर्ने थियो, उनले भने, कांग्रेसले मधेसी मूलका उम्मेदवार दिन नसक्नुले पनि मधेसलाई कांग्रेसले उपेक्षा गर्यो भन्ने सन्देश गयो ।कांग्रेस हारको प्रमुख कारण नेतृत्व नै भएको राजनीतिशास्त्रका सहप्राध्यापक शान्तिराम भण्डारी दाबी गर्छन् । पार्टी सभापतिका अभिव्यक्ति र कार्यशैलीका कारण यस्तो अवस्था आएको हो, उनले भने, कांग्रेसले माओवादीलाई शान्ति प्रक्रियामा ल्याउन खेलेको भूमिका र संविधान निर्माणजस्ता कुरालाई नारा नै बनाउन सकेन ।वाम एकताले अधिनायकवाद आउँछ भनेर गरिएको प्रचारले मतदातामा साँच्चै वाम गठबन्धनले चुनाव जित्न लाग्यो भन्ने भान पर्न जाँदा यसले पनि असर गरेको उनको बुझाइ छ । एकै व्यक्तिलाई सधैं भोट दिइराख्नुपर्छ भन्ने मतदाताको मानसिकता हुँदैन, कसले विकास गर्यो भन्ने पनि होइन, भण्डारीले भने, भोलिका योजना कसले बढी बाँड्न सक्छ भन्ने कुराले पनि मतदातालाई प्रभाव पार्छ ।"
नो भोट क्षेत्रमा अन्तरक्रिया,ओखलढुंगा (कास) नो भोट नारासहित स्थानीय तह र प्रतिनिधि तथा प्रदेशसभा चुनाव बहिष्कार गरेका सोलुखुम्बुको तिङ्लावासीसँग नवनिर्वाचित प्रतिनिधिहरूले अन्तरक्रिया गरेका छन् । अन्तरक्रियामा तिङ्लावासीको बाक्लो उपस्थिति थियो । प्रतिनिधिसभाका लागि निर्वाचित हेमकुमार राई र प्रदेशसभा सदस्यहरू बुद्धिकुमार राजभण्डारी र उत्तमकुमार बस्नेत अन्तरक्रियामा सहभागी थिए । उनीहरूले नयाँ बन्ने सरकारसँग सोलखुम्बुको पहिलो माग नै तिङ्लाको समस्या रहने बताए ।
बीब्वाईको ध्याउन्न ओलम्पिक,"काठमाडौं अर्जेन्टिनामा हुने ब्युनस आइरस, २०१८ युथ ओलम्पिक गेम्स का लागि इन्टरनेसनल ओलम्पिक कमिटी (आईओसी) ले तीन वटा नयाँ खेल थपेको छ । स्पोर्ट क्लाइम्बिङ, डान्स स्पोर्ट र रोलर स्पोट्र्स गरी अब युथ ओलम्पिकमा ३१ खेलमा प्रतिस्पर्धा हुनेछ । डान्स स्पोर्टभित्र ब्रेकडान्स राखिएको छ । यसका लागि अहिले छनोट खेलहरू भइरहेका छन् ।गएको साता ताइवानमा भएको दोस्रो क्वालिफाइङ राउन्डका लागि नेपालबाट तीन बीब्वाइज छानिए । ब्रेकिङ फर गोल्ड डट कममार्फत ४५ सेकेन्डको भिडियो पठाएर पोखराका बीब्वाई इमोन, एनएम र काठमाडौंका ट्रिकीट्रिक्स छनोटमा परे । उनीहरूमध्ये ट्रिकीट्रिक्स मात्रै टप २० मा पर्न सफल भएका छन् । ताइपेई बीब्वाई सीटीमा चारमध्ये तीन वटा ब्याटल जितेका उनले युथ ओलम्पिक्समा पुग्न अब एउटा राउन्ड पार गरे पुग्छ । मैले ब्रेकडान्समा नेपाली पारा देखाएँ, हालै स्वदेश फर्किएका ट्रिकीट्रिक्स अर्थात् श्याम महर्जनले सुनाए, सबैले अनौठो माने । मेरो टपरक, पावर मुभ्स, डाउन रक, फ्रिज जस्ता मुभमेन्ट पनि राम्रा मानिए । तर, ताइवानी बीब्वाइसँग चाहिँ हारेँ ।यद्यपि, उनी आउँदो मेमा जापानमा हुने अन्तिम क्वालिफाइङ राउन्डका लागि छानिएका छन् । २७ देशका ३ सयभन्दा बढी सहभागीमध्येबाट उनी यो लेभलसम्म पुगेका हुन् । जापानमा हुने वान अन वान ब्याटल जितेमा श्यामले युथ ओलम्पिक्सको यात्रा तय गर्नेछन् । त्यसका लागि कडा मेहनत गरिरहेको उनले बताए । स्ट्रगल र स्टडी चाहिने रहेछ, उनले भने, विदेशी बीडान्सरहरू धेरै जानकारी बटुलेर, अध्ययन गरेर ब्याटलमा आउँदा रहेछन् । हामीले पनि अभ्याससँगै अध्ययन गर्नुपर्छ भन्ने लागेको छ । उनी व्यायाम, डान्स र अध्ययन एकैचोटि अघि बढाइरहेका छन् । बीब्वाइङका सबै मुभमेन्टमा माहिर छन् श्याम । टाउकोले टेकेर फनन घुम्नदेखि जिउ मर्याकमुरुक्क पार्नसम्म सक्छन् । उनको विशेषता के पनि हो भने राष्ट्रिय पोसाक अर्थात् दौरासुरुवाल र भादगाउँले टोपीमा प्रस्तुति दिन्छन् । देशभित्रका ब्याटल (प्रतिस्पर्धा) मा ट्रयाक, टिसर्ट वा क्याजुअल वेयरमै काम चलाए पनि अन्तर्राष्ट्रिय मञ्चमा उनको लवाइले ध्यान खिच्ने गरेको छ । टप टेन्टीमा पुगेकोमा बधाई, भुटानका यसी थाईले फेसबुकमा लेखेका छन्, नेपाली क्यापमा तिम्रो प्रस्तुति झनै सुहाएको छ । श्याम सानैदेखि जिम्नास्टिक गरिहिँड्थे । साथीले बीब्वाइङ गरेको देखेपछि त्यसतर्फ मोडिए । हेर्नासाथ मन पर्यो । उनीसँग संगत बढाए । साथीले यही विधामा आबद्ध दाइहरूसँग भेटाएपछि श्यामलाई सहज भयो । उनी एभरेस्ट क्रु सँग जोडिए । क्रुकै दाइसँग दुई महिना सिकेपछि उनी वायल्ड रिपर्ज क्रु मा आबद्ध भए । क्रु इन्डिया गयो, डान्स प्लसमा भाग लिन । दुई महिना उता बस्यौं, श्यामले सुनाए, तर, त्यसपालि डान्स प्लस नै भएन ।श्याम घर फर्किए । कक्षा ७ मा पढ्ने उनलाई अभिभावकले थर्काए । पढाइ बिग्रिएको थियो । थरीथरीका तमासा देखाउनुपर्ने नाच बन्द गर्न भनियो । तर, उनले छोडेनन् । चाबहिल बस्ने उनी लुकिछिपी पार्कतिर गएर बीब्वाइङका मुभहरू सिक्न थाले । वायल्ड रिपर्ज छँदै थियो । उसले हाँडीगाउँमा स्टुडियो लियो । सोहरू गर्न थालेपछि थोरबहुत आम्दानी पनि हुन थाल्यो । सन् २०१६ मा भएको डान्स प्लस सिजन टुमा भाग लिन उनीहरू पुन: मुम्बई गए । स्टार प्लसबाट प्रसारण भएको उक्त रियालिटी सोमा वायल्ड रिपर्ज पहिलो रनरअप बन्यो । नेपालकै सुशान्त खत्री चौथो भए ।श्याम अहिले एभरेस्ट क्रुमा आबद्ध छन् । बीब्वाइङमार्फत नेपाललाई विश्वसामु चिनाउने रहर उनमा जागेको छ । यही चिज जानेको छु मैले, उनले कान्तिपुरसँग भने, जानेकै काम गरेर देशलाई माथि उठाउन सहयोग गर्ने हो । सन् १९७० को दसकमा अमेरिकाको द ब्रंक्स भन्ने ठाउँबाट सुरु भएको बीब्वाइङ अहिले विश्वप्रसिद्ध छ । विभिन्न देशमा बीब्वाइङ ब्याटल आयोजना हुन्छन् । स्ट्रिट डान्सको यो रूप युवा पुस्तामाझ बढी लोकप्रिय छ । यसले योङ, भाइब्रेन्ट, इन्नोभेटिभ र फेस्टिभ वातावरण सिर्जना गर्छ, युथ ओलम्पिक गेममा ब्रेकडान्स थप्नुको कारण खुलाउँदै आईओसीले भनेको छ, युवाहरूले आफूलाई अभिव्यक्त गर्ने ट्ेरन्डी माध्यम पनि बन्न सक्छ यो ।"
बिहेपछि डोमेस्टिक एनिमल,"बिहेपछि महिलाहरू त बदलिइहाल्छन् नै, पुरुषले पनि आनीबानीमा परिवर्तन ल्याउँछन् । विवाहित जोडीले अलिकति यता, अलिकति उता गरेर आपसमा घनिष्ठता, विश्वास र समझदारी बढाउने काम गर्छन् । सेलेब्रिटीहरूका हकमा त यो कुरो झन् लागू हुन्छ । बलिउड अभिनेता शाहिद कपुरले पनि आफू बिहेपछि डोमेस्टिक एनिमल भएको टिप्पणी गरेका छन् । भारतको एउटा म्यागजिनसँग पद्मावती नायक बिहेपछिको आफ्नो जीवनशैलीका बारेमा यति विघ्न खुलेका हुन् । झट्ट सुन्दा नराम्रो जस्तो लाग्ने विचार राखे पनि शाहिदले दोस्रो बाक्यमा त्यसलाई प्रस्ट्याउँदै भनेका छन्, बिहेअघि म वाइल्ड एनिमल थिएँ । तर बिहेपछि पत्नीले मलाई डोमेस्टिक एनिमलमा रूपान्तरण गरिदिइन् ।कुनै समय जब वी मेट कोस्टार करिना कपुरसँगको डिप लभ अफेयरमा परेका शाहिद करिनासँगको ब्रेकअपपछि भने झन्डै विक्षिप्त भएका थिए । उक्त समय फिल्म पनि एकपछि अर्को गरी फ्लप हुन थालेपछि शाहिदको करिअर नै धरापमा परेको थियो । हैदर उनको करिअरका लागि सञ्जीवनी बुटी साबित त भयो नै, लगत्तै मीरा राजपुतसँग पनि बिहे गरे । त्यसपछि भने उनले सफलता चाखिरहेका छन् ।उनले मेरो जीवनमै आमूल परिवर्तन गरिदिइन्, सफलताको सबै जस मीरालाई दिंदै शाहिदले भनेका छन्, पहिले म जंगली जनावर जस्तो जहाँ पायो त्यहीँ भौतारिइरहन्थेँ । तर अहिले मेरो जीवनशैली ठीक समयमा खाने, सुत्ने अनि काम गर्ने गरी पूरै अनुशासित बनेको छ ।शाहिद अभिनीत पद्मावती ठूलो कन्ट्रोभर्सीका बाबजुद माघ २६ मा रिलिज हुन लागिरहँदा एक पटक उनी फेरि चर्चामा छन् । त्यसो त शाहिद बत्ती गुल मिटर चालू मा अनुबन्ध भइसकेका छन् ।"
हुस्सुले दु:ख दियो महानगर लाई,"काठमाडौं हुस्सुको याम सुरु हुँदै छ सहरमा । ललितपुर खुमलटार, साम्पाङचोकस्थित मिडलवे फिल्म प्रोडक्सनको स्टुडियोमा भने मोहन राईको चिन्ता बढ्दै छ । भित्ताको एउटा पोस्टरमा लैंगिक अल्पसंख्यक अञ्जली लामा मुस्कुराइरहेकी छन् । उनै मोहनले डकुमेन्ट्रीमा उतारेपछि चर्चामा आएकी अञ्जलीले यति बेला पहिलो ट्रान्सजेन्डर मोडलको रूपमा मुम्बईको फेसन बजार तताइरहेकी छन् । यता काठमाडौं महानगरमा बढ्दै गएको हुस्सुका कारण भने निर्देशक मोहनको कन्सिरी तात्दै गएको छ ।काठमाडौं सहर र हुस्सुबीच के सम्बन्ध छ ? आइतबार बिहान कफी पिउँदै गर्दा उनी गम्भीर भए । यसको खास सम्बन्ध चाहिँ उनले निर्देशन गरिरहेको फिल्म महानगर को थियो, जसमा हुस्सुले जस्तै महानगरको रमझमले छोपिएको जीवनको डार्कनेस उतार्न खोजिएको छ । हुस्सुको किस्सा पनि अनौठा नै रह्यो, उनले कफी सुरुप्प पारे, चार महिनाअघि सुटिङ सकिँदै गर्दाका अन्तिम तीन रात हाम्रो फिल्म युनिट चोभारको डाँडोमा थियो । रातभर सुटिङ सकाएर बिहान हामी सूर्योदय पर्खिरहेका हुन्थ्यौं । तर, ती तीनै दिन सहर खुलेन । हुस्सुमाथि घाम लाग्यो । क्लाइमेक्सबाहेक सबै खिचिसकिएको थियो, यसपछि मोहनले प्याकअप गरे । खिचेका दृश्यहरूको पोस्ट प्रोडक्सन सुरु भयो उनकै स्टुडियोमा । सम्पादनमा निमेश श्रेष्ठ र अनिमेष सापकोटाले मिहिनेत गरे । केही महिना बिते । वेदर फोरकास्टिङका आधारमा सेड्युल बनाएर घाम लाग्ने मौका छोप्दै अघिल्लो साता मोहन क्रु मेम्बरसहित चोभारको डाँडोमा पुगे बिहान ४ बजे । तर, फेरि हुस्सुले सहर छोप्यो, मोहनले भने, क्यामेरा ओपन गरेर पर्खिबस्ने काम मात्रै भयो । क्लाइमेक्स चाहिँ बाँकी रह्यो । कुनै बेला द्वन्द्वले धरापमा पारेका वास्तविक चरित्रहरू लिएर सद्भावको सन्देश बाँड्न सखी जस्ता डकुमेन्ट्री बनाएका मोहनको फिक्सन अनुभव भने यो पहिलो थिएन । यौन दुव्र्यवहारमाथि यसअघि छोटो फिल्म पवित्रा बनाएका उनले कागजमा लेखिएको कुरा क्यामेरामा कैद गर्न अलिक दु:ख पाएको चाहिँ यो पहिलोपटक हो । डकुमेन्ट्रीमा चरित्र पछ्याउनुपर्दा थुप्रै दु:खहरू खेपेको कारण पनि खासै अप्ठ्यारो लागिरहेको छैन, आधा दर्जनबढी डकुमेन्ट्रीका निर्देशक मोहनले भने, यति हो, सोचेको सेड्युलमा काम हुन नपाउँदा मन फिस्स भने हुने रहेछ । नागरिकले हरेक दिन भोग्नुपर्ने नागरी महानगरको वास्तविकता पनि ठ्याक्कै त्यस्तै त छ । अस्त व्यस्त । सोचेको सेड्युलमा काम नहुने । चाहेको समयमा ठाउँमा नपुगिने । तर, फिल्ममा भने उनले महानगरको देखिएको भन्दा नदेखिएको पाटोलाई कथानकको रूपमा ढालेका छन् । चरित्रका रूपमा कर्मा शाक्य र मेनुका प्रधानले साथ दिएका छन् । गाउँबाट सपना बोकेर सहर पस्ने एक युवतीको इमान्दारिताको पारोसँग महानगरले कसरी यात्रा गर्छ ? त्यो त फिल्म आएपछि नै खुल्ला । तर, मोहन भने यतिबेला हुस्सु हट्ने र क्लाइमेक्स खिच्ने ध्याउन्नमै छन् । हुस्सु बाक्लिँदै गर्दा उनको चिन्ता यसरी बढ्दै छ कि कम्तीमा फिल्मको छायांकनले दोस्रो वर्ष नचुमोस् । फिल्म निर्माण सकेपछि भने केही अन्तर्राष्ट्रिय फेस्टिभलहरूमा पठाउने उनको योजना छ । यसपछि मात्रै कर्मसियल रिलिज । रियालिस्टिक अप्रोजमा बन्दै गरेको फिल्ममा नरेन्द्र मैनालीको क्यामेरावर्क छ, कथापटकथा मोहनकै हो । कार्यकारी निर्माता रहेका छन् गोविन्द पराजुली । कलाकारकै खोजीमा झन्डै दुई वर्ष भौतारिएका मोहनले सुरुमा केकी अधिकारी अनुबन्ध गरेका थिए । पछि केकीलाई मेनुका प्रधानले प्रतिस्थापन गरिन् । यस्तो किन भयो उनले खुलाएका छैनन् । तर, मेनुकाको कामको बारेमा भने उनी निर्धक्कसँग खुले । मेनुकाले निकै चित्तबुझो काम गरेकी छन् यो फिल्ममा, उनले भने, अहिलेसम्म देखिएको भन्दा भिन्न चरित्रमा उनले न्याय गरेकी छन् ।"
नागदहमा नारायणगोपालको सम्झना,"ललितपुर (कास) जनस्तरबाट स्वरसम्राटको उपाधि पाएका गायक एवं संगीतकार नारायण गोपालको सम्झनामा युवा गायकगायिकाहरूले कन्सर्ट गरेका छन् । अलग आर्ट हबले नागदहमा गरेको कार्यक्रममा उनीहरूले स्वरसम्राट नारायणगोपालको स्वर र संगीत रहेका विभिन्न गीत प्रस्तुत गरे । कार्यक्रममा आभा मुकारुङ, झुमा निरौला, हरि श्रेष्ठ, रोजी श्रेष्ठ, कर्ण तामाङ, विनोद बान्तवा, सुनीता राई, अन्जना राई, शकुन लिम्बू, अब्राहम सम, मिङ्मा तामाङ, कविना नापित, पायल राई, प्रमिला तामाङ, जनकराज गिरी, प्रेम सुस्लिङ मगर, शान्ति मगर, सन्दीप लिम्बू, गोकर्ण अधिकारी, विक्रम योन्जन, नवीन श्रेष्ठ लगायतले नारायण गोपालका गीतहरू गाएका थिए । प्रस्तुतिका लागि हार्माेनियममा मण्डल साम्पाङ, तबलामा यम समाल, बाँसुरीमा पावल थुलुङ राई, गितारमा विक्रम योन्जन र अब्राहमले साथ दिए ।"
जोफेनले जितिन् मिस नेसनल आइकन,"काठमाडौं (कास) ताप्लेजुङको ओलाङचुङगोलाकी जोफेन लामा मिस नेसनल आइकन२०१७ भएकी छन् । राजधानीमा शनिबार अबेर सम्पन्न प्रतियोगितामा सुदूरपूर्वकी चेलीले ताजसँगै कार पाएकी छन् । २० प्रतिस्पर्धीलाई पछि पार्दै उपाधि चुम्दै गर्दा उनको गहभरि आँसु थियो । प्रतियोगितामा प्रियंका पुरी फस्ट रनरअप भइन् र स्कुटी पाइन् । सेकेन्ड रनरअप भएकी मेरिना तुम्सा लिम्बूले ५० हजार रुपैयाँ पाइन् ।जमलस्थित राष्ट्रिय नाचघरमा आयोजित ग्रान्ड फिनालेको स्टेजमै तीनै विजेतालाई कार, स्कुटी र नगद हस्तान्तरण गरिएको थियो । प्रतियोगितामा रश्मी आलेमगर मिस फोटोजेनिक, निर्मला तामाङ मिस बब्ली, इन्दिरा राई मिस डिसिप्लिन, लेला राई स्टाइलिस, जश्मिन मानन्धर मिस एक्टिभ र ऐश्वर्या राई बेस्ट पपुलर अवार्डका भागीदार बने । निरा फागो बेस्ट स्माइल, साइना सुब्बा मिस फ्रेन्डली, दीक्षा बलामी मगर मिस चार्मिङ, सञ्जु लिम्बू मिस इनोसेन्ट, आइशा राई मिस स्मार्ट, सिर्जना योङहाङ लिम्बू बेस्ट हेयर, प्रभा राई मिस ओभिडियन, सिम्रन लामा बेस्ट स्किन, आयुष्ना श्रेष्ठ ब्युटिफुल कम्प्लेक्स हुँदा देवी गर्बुजा मगरले मिस पपुलर टाइटल अवार्ड पाए ।निर्णायकमा दिनेश डीसी, डा नवल पराजित, मिसेस नेसनल आइकन२०१७ की विजेता शर्मिला तामाङ, ज्ञानेन्द्र चन्द र जेनिफर बज्राचार्य थिए । प्रतियोगिताको कोरियोग्राफी भने कला सुब्बाले गरेकी थिइन् ।"
६० पारि उस्तै तन्दुरुस्ती,"समय कसैको नियन्त्रणमा हुँदैन । उमेरसँगै स्वास्थ्य र सौन्दर्यमा आउने परिवर्तन स्विकार्नुको विकल्प पनि हुँदैन । तर, प्रयास गर्ने हो भने उमेरभन्दा भिन्न देखिन सकिन्छ । ताजा उदारहण हुन्, बलिउड अभिनेत्रीहरू रेखा र हेमा मालिनी । सन् १९७० की चर्चित नायिका रेखाको अभिनयको कुरा गर्नु सागरमा डुबुल्की मार्नु जस्तै हो । यी ६३ वर्षीयाको कलाको गहिराइ अनन्त छ । सँगसँगै उनको सौन्दर्यको जादुले अहिले पनि बलिउडलाई आकर्षित गर्छ । सार्वजनिक कार्यक्रमतिर कम सामेल हुने रेखा गत हप्ता एउटा भारतीय टीभी च्यानलको रियालिटी सो सुपर डान्सर मा सहभागी भएकी थिइन् । त्यहाँ उनको सौन्दर्य देखेर दर्शक दंग थिए । रेखाले स्टेजमा आफ्नो जमानाको फिल्मी गीत इन आँखों की मस्ती के मस्ताने हजारों हैं मा नाचेर उल्लास बाँडिन् । उनको नृत्यमा कुनै दृष्टिले पनि उमेरको वास्तविकताको छनक देखिँदैन थियो । उमेर ढल्के पनि सुन्दर देखिने रेखाको रहस्य के होला ? उनले मिडियालाई बताएअनुसार उनी प्रशस्त पानी पिउँछिन् । दिनहुँ १० देखि १२ गिलास । यसले गर्दा शरीरमा पानीको अभाव हुँदैन । राति बेलैमा सुत्छिन् र बिहान घाम उदाउनुअघि उठछिन् । बेलुका साढे सात बजेभित्र खाना खाइसक्ने उनको नियमित सेड्युल छ । खानपिनले नै शरीरको सौन्दर्य निर्धारण गर्ने उनको बुझाइ भनाइ छ । उनका अनुसार परिकार छनोटमा पनि अत्यन्त संवेदनशील हुनुपर्छ । स्वास्थ शरीरका लागि जंक फुड नखान, हरियो सागपातमा जोड दिन, खानामा झोल पदार्थतिर ध्यान दिन उनी सुझाउँछिन् । रेगुलर एक्सरसाइजको रूपमा उनी डान्स गर्छिन् । राति सुत्नुअघि अनुहार सफा गर्नैपर्ने उनको धारणा छ । उनी दिनभरको मेकअप सधैं क्लिन्जिङ गर्छिन् । रेखाभन्दा ७ वर्षले जेठी हुन् हेमा मालिनी । बलिउडमा ड्रिम गर्ल को उपमा पाएकी हेमा पनि सौन्दर्यप्रति उत्तिकै सचेत छिन् । सुन्दर देखिन मनभित्रैबाट नकारात्मक भावना त्याग्नुपर्ने उनको विचार छ । रेखाले जस्तै प्रशस्त पानी पिउनु, जंक फुड नखानु हेमाको सेड्युलभित्रै पर्छ । उनी कहिल्यै हेभी मेकअप गर्दिनन् । तेलले मसाज गर्ने उनी अनुहार सधैं मोस्चराइज हुन आवश्यक ठान्छिन् । फेस क्लिन्जिङ गर्नु र बेलुका सुत्नुअघि नाइट क्रिम लगाउनु उनको ब्युटी सिक्रेट हो । त्यस्तै, ६९ वर्षीया ड्रिम गर्लको अर्को सौन्दर्य रहस्य चाहिँ दैनिक साइक्लिङ, डान्स र प्राणायाम हो । सातामा दुईपटक उनी व्रत बस्ने गर्छिन् । व्रतका बेला उनी फलफूल प्रशस्त खाने गर्छिन् । बेलुका आठ बजेभित्र खाना खाइसक्ने उनी कम तैलीय परिकार स्वास्थ्का लागि राम्रो हुने सल्लाह दिन्छिन् ।"
स्रष्टाले सम्झे प्रजातान्त्रिक योद्धा,"काठमाडौं (कास) स्रष्टाहरूले राजधानीमा आइतबार प्रजातान्त्रिक योद्धा रामप्रसाद राईको सम्झना गरेका छन् । रामप्रसाद राई स्मृति प्रतिष्ठानद्वारा आयोजित कार्यक्रममा साहित्यकार प्रदीप नेपालले राई जनताको प्रतिनिधित्व गर्ने सच्चा क्रान्तिकारी योद्धा भएको उल्लेख गर्दै उनलाई राष्ट्रिय विभूति घोषणा गर्नुपर्नेमा जोड दिए । राईको योगदानको सम्झना गर्दै चन्द्र रानोहाछा, वेदनाथ ढकाल, विन्दु अधिकारी ढकाल, दीपक थापाले कविता सुनाए भने प्राज्ञ नारदमणि हार्तम्छालीले गीत गाए ।राईकै नेतृत्वमा प्रजातन्त्रवादीहरूले २००७ मंसिर २४ गते बिनारक्तपात भोजपुर कब्जा गरेर राणा शासकलाई धक्का दिएका थिए । यही दिनलाई प्रतिष्ठानले मुक्ति दिवसका रूपमा मनाउँदै आएको छ । ६७ औं मुक्ति दिवसको अवसर पारिएको कार्यक्रममा यो दिन राष्ट्रिय महत्त्वको समेत रहेको इतिहासकार डा गोविन्दमान सिंह कार्कीले बताए । प्रजातान्त्रिक क्रान्तिमा राईको योगदान र मुक्ति दिवसको औचित्यबारे टंकबहादुर राई, जय छाङ्छा, प्रतिष्ठान अध्यक्ष तारादेवी राईलगायतले धारणा राखे ।"
माई लभ हेर्ने एकलाई जापान जाने मौका,"काठमाडौं (कास) रिलिजको क्रममा रहेको फिल्म माई लभ ले फिल्म हेर्ने दर्शकमध्येबाट छानिने एकलाई नि:शुल्क जापान घुम्न पाउने नयाँ अफर ल्याएको छ । फिल्मलाई जापानकै तोसिआकिइतोहले निर्देशन गरेका हुन् । फिल्मले मुख्य पात्रबीचको प्रेममा विनाशकारी भूकम्पले निम्त्याएको असर र त्यसका लागि उनीहरूले गर्नुपरेको संघर्षको कथालाई मूल द्वन्द्वका रूपमा पस्किन खोजेको छ । २०७२ मा नेपालमा गएको विनाशकारी भूकम्पको सेटिङमा बनेको माई लभ मंसिर २९ देखि देशव्यापी प्रदर्शनमा आउँदै छ । फिल्म हेरेपछि दर्शकले टिकट नम्बर र हलको नाम उक्त फिल्मको फेसबुक पेजमा ट्याग वा इनबक्स गर्नुपर्ने मापदण्ड तोकिएको छ । निर्माण पक्षले त्यसकै आधारमा गोलाप्रथाबाट एक दर्शक छनोट गरी जापान घुमाउने उल्लेख गरेको हो । उक्त दर्शकलाई अप्रिल २५ मा जापानमा हुन लागेको माई लभ को प्रिमियरमा सहभागी गराइने निर्माण पक्षले जनाएको छ । यति बेला फिल्म युनिट प्रचारप्रसारका लागि देश दौडाहामा छ । गणेश लामा, शीतल श्रेष्ठ, रिवन मित्सुतानीलगायत कलाकारको मुख्य अभिनय रहेको फिल्म नेपाल र जापानमा रिलिज गर्ने गरी निर्माण गरिएको छ । अभिनेता लामाकै निर्माण रहेको उक्त फिल्मले भूकम्पपछि नेपाल र नेपाली जनतालाई अन्तर्राष्ट्रिय समुदाय र खास गरी जापानले देखाएको सहानुभूति र सहयोगको कथा समेत समेटेको बताइएको छ । अभिनेता लामाले माई लभ मात्र फिल्म नभई एउटा गतिलो दस्ताबेज समेत हुन सक्ने आशा व्यक्त गरे । अभिनेत्री शीतल पनि फिल्म महत्त्वपूर्ण र जटिल विषयवस्तुमा आधारित रहेकाले दर्शकको मन जित्न सक्ने अनुमान गर्छिन् । शीतल यसै फिल्मबाट डेब्यु गर्न लागेकी हुन् भने निर्देशक तोसिआकिइतोहले यसअघि शिरीषको फूल पनि बनाएका थिए ।"
अमेरिकी दूतावासअगाडि प्रदर्शन,"बेरुत (बीबीसी) अमेरिकी राष्ट्रपति डोनाल्ड ट्रम्पले जेरुसेलमलाई इजरायलको राजधानीका रूपमा मान्यता दिएको विरोधमा लेबनानस्थित अमेरिकी दूतावासमा भएका प्रदर्शनमा हिंसात्मक झडपहरू भएका छन् । राजधानी बेरुतको उत्तरमा अमेरिकी दूतावासनजिकै सयौंको संख्यामा प्रदर्शनकारीले ट्रम्पको निर्णयको विरोध गरिरहेका छन् । बीबीसीका अनुसार प्रदर्शनकारीलाई भगाउन सुरक्षाकर्मीले अश्रुग्याँस र पानीको फोहोरा प्रहार गरेका छन् । स्थानीय सञ्चार माध्यमका अनुसार कपितय प्रदर्शनकारीले पर्खाल चढ्ने तथा दूतावासको हाताभित्र प्रवेश गर्ने प्रयास गरेपछि प्रहरीले बल प्रयोग गरेको हो । कालो कपडा र सेतो स्काफ लगाएका प्रदर्शनकारीले अमेरिकी राष्ट्रपति ट्रम्पका विरुद्ध नाराबाजी गरेका थिए । लेबनानका कम्युनिस्ट पार्टी नेता हन्ना घरिबले प्रदर्शनकारीलाई सम्बोधन गर्दै अमेरिकीहरू प्यालेस्टिनीको शत्रु भएको बताए । प्रदर्शनकारीको एक समूहले ट्रम्पको पुत्ला जलाएका थिए । जेरुसेलमलाई गत बिहीबार राजधानीको मान्यता दिएलगत्तै ट्रम्पले इजरायलको तेलअभिभस्थित अमेरिकी दूतावास जेरुसेलम सार्ने निर्णय गरेका थिए । उक्त निर्णयको व्यापक भत्र्सना भएको छ । लेबनानमा ४५ हजार प्यालेस्टिनी शरणार्थीहरू छन् । अरब लिगले ट्रम्पको निर्णयको कडा शब्दमा निन्दा गर्दै अमेरिकाले मध्यपूर्वमा आगोको ज्वाला थपेको आरोप लगाएको छ । उसले अमेरिकी कदमले मध्यपूर्वमा जारी शान्ति पक्रिया धरापमा परेको जनाएको छ । त्यसैगरी, वेस्ट ब्यांक, गाजा स्ट्रिप र रमल्लाहमा चौथो दिन पनि झडपहरू भएका छन् । जेरुसेलममा इजरायली फौजले प्रदर्शनकारीको सामना गर्न हजारौंको संख्यामा सुरक्षाकर्मी परिचालन गरेको छ । झडपका क्रममा सयौं प्यालेस्टिनी प्रदर्शनकारी घाइते भएको अधिकारीले जनाएका छन् । जेरुसेलमप्रति लामो समय मौन रहेको अमेरिकाले बिहीबार जेरुसेलमलाई इजरायलको राजधानीका रूपमा मान्यता दिएपछि केही समय शान्त रहेको मध्यपूर्वमा हिंसा भड्किएको हो । अन्तर्राष्ट्रिय सञ्चार माध्यमका अनुसार ट्रम्पको निर्णयको विरोधमा इन्डोनेसियाको राजधानी जाकार्तास्थित अमेरिकी दूतावासअगाडि पनि प्रदर्शन गरेका छन् । इजरायली प्रधानमन्त्री बेन्जामिन नेतेन्याहुले फ्रेन्च राष्ट्रपति इम्यानुयल म्याक्रोंसँग भेटवार्ताका लागि पेरिस जाँदै छन् । उनले युरोपेली संघका मन्त्रीहरूलाई सोमबार भेट्दै छन् । त्यसैगरी जोर्डन, इजिप्ट, इराक, टर्की, ट्युनिसिया र इरान लगायतका देशमा पनि विरोध प्रदर्शन जारी रहेको रोयटर्सले जनाएको छ । इजरायलले जेरुसेलमलाई आफ्नो राजधानी दाबी गर्दै आएको छ । प्यालेस्टिनीहरूले सन् १९६७ युद्धपछि इजरायलले नियन्त्रणमा लिएको पूर्वी जेरुसेलमलाई भावी राजधानी बताउने गर्छन् । सुरुङ ध्वस्त पारेको दाबी इजरायली रक्षा बल (आईडीएफ) ले हमास समूहले गाजाको मध्य क्षेत्रबाट इजरायल पुग्न सकिने गरी निर्माण गरेको सुरुङमार्ग आइतबार ध्वस्त गरेको जनाएको छ ।आईडीएफका प्रवक्ता कर्नेल जोनाथन कनरिकसले सुरुङ पत्ता लगाई ध्वस्त पार्न आईडीएफले विकसित गरेको अत्याधुनिक पद्धतिको प्रयोग गरिएको जनाए । उक्त घटनामा हमास जिम्मेवार रहेको बताए पनि थप जानकारी दिएको छैन । दक्षिण इजरायलको सीमानजिक पर्ने गाजा क्षेत्र हमास समूहको नियन्त्रणमा छ । हमासले इजरायलको अस्तित्वलाई स्वीकार गर्दैन । हमास र इजरायलले पटकपटक युद्ध लडेका थिए । उनीहरूबीच पछिल्लो पटक २०१४ मा युद्ध भएको थियो । त्यसताका हमासले सुरुङ निर्माण गरेको थाहा पाएपछि अत्याधुनिक प्रविधिको विकास गरेको इजरायलको दाबी गरेको छ ।"
युद्धको जोखिम बढ्यो,"सोल (रोयटर्स) उच्चस्तरीय राष्ट्रसंघीय अधिकारीले कोरियाली प्रायद्वीपमा जारी तनावका कारण युद्धको जोखिम बढेको बताएका छन् । हालै चारदिने उत्तर कोरियाली भ्रमण सकेर फर्किएका राष्ट्रसंघीय राजनीतिक मामिला प्रमुख जेफ्री फेल्टम्यानले कोरियाली द्वन्द्व यथाशक्य चाँडो समाधान गर्न आवश्यक रहेको जनाए । उनले कोरियाली प्रायद्वीपमा जारी समस्या कूटनीतिक तवरबाटै अन्त्य गर्नुपर्नेमा समेत जोड दिए । फेल्टम्यानले युद्धको जोखिम हटाउन वार्ताको सम्भावना कायमै राख्नुपर्नेमा जोड दिएको बताए । उनी सन् २०१२ पछि उत्तर कोरियाको भ्रमण गर्ने उच्च राष्ट्रसंघीय अधिकारी हुन् । उनले भ्रमणका क्रममा उत्तर कोरियाली विदेशमन्त्री रि योङ होसँग भेटवार्ता गरेका थिए । भेटमा उत्तर कोरिया राष्ट्रसंघसँग नियमित सम्पर्कमा रहने बताएका थिए । सीएनएनका अनुसार रि र फेल्टम्यान कोरियाली द्वीपको हालको अवस्था निकै तनावपूर्ण रहेको तथा द्वन्द्वका कारण विश्वमा शान्ति र सुरक्षामा खतरनाक अवस्था आएकोमा सहमत भएका थिए । उनले राष्ट्रसंघीय सुरक्षा परिषद्द्वारा जारी प्रस्ताव पालना हुनुपर्ने बताउँदै कूटनीतिक संवादमार्फत समस्या समाधान गर्न सकिने बताए । उनले भने, यो नै समयको माग हो ।यसअघि शनिबार चिनियाँ विदेशमन्त्री वाङ यीले पछिल्लो समय कोरियाली तनाव थप जटिल बनेको भन्दै परिणाम भयावह हुनसक्ने भन्दै चिन्ता व्यक्त गरेका थिए । गत साता दक्षिण कोरिया र अमेरिकाले उत्तर कोरियालक्षित हालसम्मकै ठूलो हवाई अभ्यास गरेका समय राष्ट्रसंघीय अधिकारी फेल्टम्यान प्योङयाङ पुगेका थिए । उत्तर कोरियाले हालसम्मकै सबैभन्दा शक्तिशाली अन्तरमहादेशीय ब्यालेस्टिक क्षेप्यास्त्र परीक्षण गरेको थियो । प्योङयाङले उक्त क्षेप्यास्त्रले अमेरिकाको कुनै पनि स्थानमा प्रहार गर्न सक्ने दाबी गरेको छ । उत्तर कोरियाले राष्ट्रसंघलाई गत सेप्टेम्बरमा नीतिगत संवाद का लागि आमन्त्रण गरेको थियो । राष्ट्रसंघले उक्त आमन्त्रणलाई प्योङयाङले पछिल्लो क्षेप्यास्त्र परीक्षण गरेको भोलिपल्ट अर्थात् नोभेम्बर ३० मा स्वीकार गरेपछि फेल्टम्यान प्योङयाङ पुगेका हुन् । चीनको प्रमुख आर्थिक साझेदार उत्तर कोरिया उसको निकट मुलुक हो ।"
गोली हानी ४ सहकर्मीको हत्या,"छत्तीसगढ (एजेन्सी) भारतको छत्तीसगढमा एक अर्धसैनिक बलका सदस्यले गोली प्रहार गरी आफ्ना चार सहकर्मीको हत्या गरेका छन् । गोली प्रहारबाट एक जना गम्भिर घाइते भएका छन् ।सेन्ट्रल रिजर्भ प्रहरी बल (सीआरपीएफ) को बाजिपुरस्थित बासुगुडा क्याम्पका अधिकृतले ३२ राउन्ड गोली प्रहार गर्दा चार जनाको मृत्यु भएको हो । प्रहरीले गोली प्रहार गर्ने प्रहरी जवानलाई नियन्त्रणमा लिएको जनाएको छ । सीआरपीएफ प्रवक्ताले ३५ वर्षीय अधिकारी सनथ कुमारलाई एके४७ एसल्ट राइफलसहित नियन्त्रणमा लिइएको जनाएका छन् । उनले घटनाबारे आवश्यक अनुसन्धान भइरहेको जनाएका छन् । अधिकारीले सनथ मानसिक बिरामी हुन सक्ने बताएका छन् । स्थानीय सञ्चार माध्यमका अनुसार वरिष्ठ प्रहरी अधिकारी सुन्दर राजले घटनाको वास्तविकता पत्ता लगाइनसकेको बताए । उनले भने, खासमा के भएको हो र किन भएको भन्नेबारे हामीले पत्ता लगाउँदै छौं ।छत्तीसगढमा सरकारले माओवादीविरुद्ध सीआरपीएफ परिचालन गरेको छ । खनिज स्रोतमा सबैभन्दा धनी राज्य छत्तीसगढमा तीन दशकभन्दा लामो समयदेखि माओवादी विद्रोह जारी छ । सरकारले सञ्चालन गरेका खनिज उत्खनन उद्योगमा माओवादीले अवरोध पुर्याउँदै आएका छन् । गत जनवरीमा एक अर्धसैनिक फौजकै एक जवानले बिदाको विषयमा विवाद हुँदा चार वरिष्ठ अधिकारीलाई गोली हानी मारेका थिए ।"
प्रतिनिधिसभाका सबै सिटमा वाम,"रुकुम पश्चिम (कास) जिल्लामै पहिलोपल्ट प्रत्यक्षतर्फ संसदीय चुनावमा माओवादी केन्द्रका रातो कामी विजयी भएका छन् । उनी प्रदेशसभा क बाट १६ हजार ८ सय १० मतसहित विजयी भए । निकटतम प्रतिस्पर्धी कांग्रेसका कृष्णबहादुर रोकायले ८ हजार ५ सय ७५ मतमै चित्त बुझाउनुपर्यो । २०२८ फागुन १० मा आठबिसकोट नगरपालिका११ मा जन्मिएका कामीले एमालेबाट राजनीतिक यात्रा सुरु गरेका थिए । २०५५ मा भएको स्थानीय चुनावमा उनी तत्कालीन आठबिस डाँडागाउँ गाविस उपाध्यक्षमा निर्वाचित भएका थिए । २०५८ देखि भने उनी माओवादी आन्दोलनमा सहभागी थिए । यसअघिको साबिककै रुकुम जिल्ला हुँदा दलित समुदायबाट कोही पनि प्रत्यक्ष चुनावमार्फत सांसदमा विजयी भएका थिएनन् ।आफू दलित समुदायबाट प्रतिनिधित्व गर्ने भए पनि कामकाजमा भने समुदाय र वर्ग नछुट्याउने बताए । उनले भने, मेरो प्रतिनिधित्व एउटा निश्चित समुदायबाट भएको छ तर म त्यो समुदायको मात्रै प्रतिनिधि नभएर समग्र क्षेत्रको प्रतिनिधि हुँ, मेरो काम पनि त्यस्तै हुन्छ । संविधान कार्यान्वयनका साथै निर्वाचन क्षेत्र, जिल्लाको समृद्धि र विकासका लागि यसअघि घोषणा गरिएका योजना कार्यान्वयनमा प्रतिबद्ध भएर लाग्ने कामीले बताए ।"
प्रत्यक्षमा रानाको पहिलो फड्को,धनगढी सर्वाधिक चर्चामा रहेको कैलाली क्षेत्र ५ मा वाम गठबन्धनका उम्मेदवार नारदमुनि राना विजयी भएका छन् । एमालेका रानाले प्रधानमन्त्री पत्नी आरजु राणालाई ४ हजार ८ सय ८० मतान्तरले पराजित गरेका हुन् ।रानाले २७ हजार २ सय २ मत पाउँदा राणाले २२ हजार ३ सय २२ मतमै चित्त बुझाइन् । क्षेत्र ५ को प्रदेशसभा क मा वाम गठबन्धनका नेपालु चौधरी १७ हजार ३ सय ६७ मतसहित विजयी भए । उनका निकटतम प्रतिस्पर्धी जीवन रानाले ११ हजार ७३ मत प्राप्त गरिन् ।प्रदेससभा ख मा भने कांग्रेसका डिल्लीराज पन्त ११ हजार २ सय ५३ मतसहित निर्वाचित भए । उनका निकटतम प्रतिस्पर्धी माओवादी नेता रमेश धामीले ९ हजार ४ सय ८४ मत मात्र पाए ।क्षेत्र ५ मा प्रधानमन्त्री पत्नी राणा उम्मेदवार बनेसँगै चर्चामा आएको हो । प्रदेश ७ को प्रमुख व्यापारिक केन्द्र र अस्थायी राजधानी हुने सम्भावना रहेको यो क्षेत्रलाई धेरैले चासोका साथ हेरेका थिए । स्थानीय तह चुनावमा प्रदेशको एक मात्र धनगढी उपमहानगर प्रमुख उपप्रमुखसहित १२ वडामा कांग्रेसले जित हासिल गरेको थियो । डडेलधुरापछि अपेक्षाकृत सुरक्षित मानिएको धनगढी क्षेत्र ५ मा यसअघि प्रधानमन्त्री तथा कांग्रेस सभापति शेरबहादुर देउवा स्वयं चुनाव जितेका थिए । उनले यो क्षेत्र छाडेपछि उपचुनावमा कांग्रेस नेता पुष्करनाथ ओझाले ठूलो मतान्तरसहित एमालेलाई हराएका थिए ।को हुन् राना ?कैलालीको धनगढी गाउँमा २०२९ मा जन्मिएका राना ०४६ को परिवर्तनपछि कम्युनिस्ट राजनीतिमा लागेका हुन् । कानुनमा स्नातक राना राजनीतिशास्त्रमा स्नातकोत्तर हुन् । ०५४ को स्थानीय चुनावमा धनगढी नगरपालिकामा उपमेयरमा निर्वाचित भएका उनी ०६४ मा समानुपातिक सभासदसमेत हुन् । पश्चिम तराईका आदिवासी राना समुदायमा उनी यसरी निर्वाचित भएका पहिलो सांसद पनि हुन् । यसअघि राना समुदायका कुनै पनि ब्यक्ति प्रत्यक्ष चुनावमा निर्वाचित भएका छैनन् । पञ्चायतकालमा तत्कालीन राष्ट्रिय पञ्चायतमा निर्वाचित कञ्चनपुरका लबरु रानापछि उक्त समुदायबाट निर्वाचित सांसद हुने उनी पहिलो व्यक्ति हुन । उनलाई ०६४ मा एमालेका तर्फबाट सामानुपातिक सांसद भएपछि रातो पासपोर्ट बिक्रीको अभियोग लागेको थियो ।
वामको एकलौटी,"रामेछाप जिल्लामा प्रतिनिधिसभाको एक र प्रदेशसभाका दुईवटै क्षेत्रमा वाम गठबन्धन उम्मेदवार चुनिएका छन् । आइतबार सम्पन्न मतगणनाअनुसार बिनाविभागीय मन्त्री एवं माओवादी केन्द्रका नेता श्यामकुमार श्रेष्ठ ४२ हजार १ सय १६ मत ल्याई विजयी भए । निकटतम प्रतिद्वन्द्वी कांग्रेसका पूर्णबहादुर तामाङले ३५ हजार ७ सय ७१ मत मात्र पाए । यसैगरी प्रदेशसभा क मा एमाले जिल्ला अध्यक्ष शान्तिप्रसाद पौडेल २२ हजार ३ सय ६९ मत ल्याई निर्वाचित भएका छन् । प्रतिस्पर्धी कांग्रेसका रत्नबहादुर कार्कीले १६ हजार ५८ मत ल्याए । ख मा पनि एमालेका कैलाशप्रसाद ढुंगेल २६ हजार ९ सय ३५ मत ल्याई विजयी भएका छन् । निकटतम प्रतिस्पर्धी कांग्रेसका जितबहादुर थापामगरले १४ हजार ७ सय २९ मत पाए । प्रतिनिधिसभा सदस्य निर्वाचित श्रेष्ठ तत्कालीन माओवादीले सञ्चालन गरेको सशस्त्र द्वन्द्वमा सामेल थिए । भूमिगत अवधिमा पार्टीका विभिन्न पदमा रहेर कार्य गरेका उनी २०७० को संविधानसभा निर्वाचनमा जिल्लाको क्षेत्र नम्बर २ बाट निर्वाचित भएका थिए । विजयपछि उनले जनतासँगका वाचा र प्रतिबद्धता पूरा गर्न जिम्मेवार बन्ने बताए । संविधान कार्यान्वयन गर्दै अस्थिरता र अराजकता अन्त्य गर्ने प्रतिबद्धता पनि उनले जनाए । सशस्त्र द्वन्द्वका बेला दोरम्बा, देउराली र चुचुरे घटनामा शहादत पाएकाहरूलाई स्मरण गर्दै श्रेष्ठले भने, सहिदले देखाएको बाटोमा हिँडदै आर्थिक, सामाजिक मुद्दाको समाधानका लागि अघि बढ्छु । प्रदेशसभा क मा विजयी पौडेलले पनि जनतासँगका वाचा पूरा गर्ने बताए । कानुन निर्माणदेखि राज्यस्रोत पारदर्शी रूपमा परिचालन गरी नागरिकसँग हातेमालो गरी अघि बढ्ने उनको भनाइ छ । प्रदेशसभा ख का सदस्य ढुंगेलले ५ वर्षभित्र जिल्लामा कालोपत्रे सडक, आधुनिक अस्पताल र प्राविधिक शिक्षालयको व्यवस्था गरिने बताए ।"
गठबन्धनकै पक्षमा परिणाम,"पोखरा ४ नम्बर प्रदेशका ११ जिल्लामध्ये आइतबार साँझसम्म नतिजा घोषणा भएका नौवटामा वाम गठबन्धनले प्रतिनिधिसभाका १३ र प्रदेशसभाका २४ सिट जितेको छ । यहाँ प्रतिनिधिसभाका कुल १८ र प्रदेशसभाका ३६ सिट छन् । वामघटकबाहेक प्रतिनिधिसभा सदस्य जित्नेमा गोरखाबाट नयाँ शक्ति पार्टीका संयोजक बाबुराम भट्टराई मात्र छन् । हालसम्म घोषित नतिजाअनुसार मनाङ, कास्की र गोरखामा गरी कांग्रेस उम्मेदवारले प्रदेशसभाका तीन सीटमा मात्रै जीत हात पारेका छन् । प्रदेशसभाको एउटा सीटमा नयाँ शक्ति विजयी भएको छ । उपप्रधान तथा शिक्षामन्त्री गोपालमान श्रेष्ठ उठेको स्याङ्जामा विवादका कारण आइतबारसम्म मतगणना सुरु हुन सकको छैन । कांग्रेस महामन्त्री शशांक कोइराला उम्मेदवार रहेको पूर्वी नवलपरासीको मतगणना जारी छ । २०४८ पछिका निर्वाचनमा लगातार जित्दै आएका कांग्रेस वरिष्ठ नेता रामचन्द्र पौडेललाई तनहुँ१ मा एमाले उम्मेदवार कृष्णकुमार श्रेष्ठले ६ हजार ८ सय २ मतको अन्तरले पराजित गरेका छन् । श्रेष्ठले ३४ हजार ४ सय ९२ मत प्राप्त गरे । अन्तिम परिणाम सार्वजनिक भएसँगै पौडेलले श्रेष्ठलाई फूलमाला लगाइदिएर बधाई तथा शुभकामना दिए । दमौली संवाददाताका अनुसार तनहुँ १ को प्रदेशसभा क मा एमालेका रामबहादुर गुरूङ १८ हजार २ सय ६५ मतले विजयी भए । उनका निकटतम कांग्रेसका गोविन्द्र भट्टराइले १६ हजार ८ सय ७८ मत प्राप्त गरे । प्रदेशसभा ख मा विजयी माओवादीका हरिबहादुर चुमान १५ हजार ३ सय ६० र उनका निकटतम प्रतिष्पर्धी कांग्रेसका रघुनाथ पौडेलले ११ हजार ८ सय ८१ मत प्राप्त गरे । तनहुँँको प्रतिनिधिसभा२ मा पनि एमालेका केदार सिग्देल विजयी भएका छन् । उनले ३२ हजार ९ सय २४ मत ल्याउँदा निकटतम प्रतिष्पर्धी कांग्रेसका शंकर भण्डारीले २९ हजार ६ सय ४५ मत मात्र पाए । प्रदेशसभा क मा माओवादीकी आशा कोइरालाले कांग्रेस केन्द्रीय सदस्य प्रदीप पौडेललाई ५ मतको अन्तरले पराजित गरेकी छन् । कोइरालाले १६ हजार ६ सय ४६ मत ल्याइन् । पौडलले पुन: मतदानको माग राखेका छन् । मतगणनामा मुचुल्कामा उल्लेख गरिएभन्दा बढी मतपत्र फेला परेको भन्दै उनले मुख्य निर्वाचन अधिकृतको कार्यालयमा निवेदन दिएका हुन् । मुचुल्काभन्दा ४२ वटा बढी मतपत्र फेला परेको पौडेलको दाबी छ । प्रदेशसभा ख मा १५ हजार ६ सय ३० मतका साथ एमाले नेता किरण गुरूङ विजयी भए । निकटतम प्रतिष्पर्धी कांग्रेसका ध्रुव वाग्लेले १४ हजार २ सय १४ मत पाएका छन् । कास्कीका ९ मध्ये ८ मा वाम कास्कीमा प्रतिनिधिसभाका तीनवटै क्षेत्रमा वाम गठबन्धन बिजयी भएको छ । ६ प्रदेशसभामध्ये पनि ५ वटा वाम र एउटा मात्रै कांग्रेस उम्मेदवारले जितेका छन् । क्षेत्र १ मा एमालेका खगराज अधिकारी ३९ हजार २ सय ४२ मतले विजयी भए । उनले निकटतम प्रतिद्वन्द्वी कांग्रेसका यज्ञबहादुर थापाभन्दा १३ हजार ४ सय १६ मत बढी ल्याए । क्षेत्र १ को प्रदेश क मा माओवादी केन्द्रका दीपक कोइराला र ख बाट एमालेका मनबहादुर गुरुङ विजयी भएका छन् । माओवादी केन्द्र कास्कीका सहइन्चार्ज कोइरालाले १८ हजार ७ सय २७ र उनका निकटतम प्रत्यासी कांग्रेसका जीवन परियारले १५ हजार ८१ मत पाए । समानुपातिकतर्फका पूर्वसभासद् परियार कांग्रेस केन्द्रीय सदस्य हुन । प्रदेशसभा ख मा एमालेका गुरुङले १७ हजार २ सय ४९ र उनका निकटतम प्रतिद्वन्द्वी कांग्रेसका कृष्ण केसीले १३ हजार १ सय २ मत पाए । गुरुङ एमाले कास्की उपाध्यक्ष हुन भने केसी कास्की कांग्रेसका जिल्ला सभापति हुन् । क्षेत्र २ मा एमालेका रवीन्द्र अधिकारी २७ हजार २ सय ७ मतले विजयी भएका छन् । उनका प्रतिद्वन्द्वी कांग्रेसका देवराज चालिसेले १८ हजार ६ सय ६१ मत ल्याए । यो क्षेत्रको प्रदेशसभा क मा एमालेका जिल्ला अध्यक्ष तथा पूर्व मेयर कृष्ण थापा १५ हजार ३ सय २९ र ख मा कांग्रेसका बिन्दुकुमार थापा १० हजार ७ सय २६ मतका साथ विजयी भए । क्षेत्र ३ को प्रतिनिधिसभा सदस्यमा एमालेका जगत विश्वकर्माले पुराना कांग्रेसी नेता शुक्रराज शर्मालाई पराजित गरेका छन् । विश्वकर्माले ३२ हजार ६ सय ९० मत पाए भने शर्माले २४ हजार ३ सय ४ मतमै चित्त बुझाउनु पर्यो । विश्वकर्मा समानुपातिक तर्फका पूर्वसभासद् हुन् । २०४८ र २०५१ मा कास्की२ बाट पराजित शर्मा २०५६ पछि पार्टीबाट राष्ट्रियसभा सदस्यमा मनोनीत भएका थिए । उक्त क्षेत्रको प्रदेश क मा ९ हजार ३ सय २९ मतले माओवादीका रामजी बराल र ख मा १६ हजार १ सय ६७ मत ल्याउँदै एमालेका राजिव पहारी विजयी भएका छन् । बरालले निवर्तमान सांसद कांग्रेसकी शारदा पौडेल र पहारीले कांग्रेसका सिकन्दर गुरुङलाई पराजित गरे । बराल २०७० को संविधानसभामा पराजित भएका थिए । मतान्तर फराकिलो पर्वतमा ०५६ यताका निर्वाचन लगातार जितेर ह्याट्रिक गरेका कांग्रेस केन्द्रीय सदस्य अर्जुनप्रसाद जोशीलाई एमाले उम्मेदवार पदम गिरीले १२ हजार ४ सय ५६ मतान्तरले हराएका छन् । प्रतिनिधिसभा सदस्यमा पहिलोपटक उम्मेदवारी दिएका गिरीले ३९ हजार २ सय ७५ मत पाए भने निकटतम प्रतिद्वन्दी जोशीले २६ हजार ८ सय १९ मत ल्याए । अघिल्लो चुनावसम्म जिल्लामा प्रतिनिधिसभाका दुईवटा क्षेत्र रहेकामा जोशीले क्षेत्र १ बाट जित्दै आएका थिए । जित पक्का भए पनि यति धेरै मतान्तरले जित्छौं भन्ने सोचेका थिएनौं, गिरीले भने, हामीप्रति विश्वास गर्ने जनताका हरेक मतको कदर गर्छौं । प्रदेशसभातर्फ क्षेत्र क मा माओवादीका नेत्रनाथ अधिकारी २१ हजार ५ सय ८ मत ल्याएर विजयी भए । उनका निकटतम प्रतिद्वन्दी कांग्रेसका नवराज गुरुङले १६ हजार ६८५ मत पाए । प्रदेशसभा ख मा एमाले पूर्वसांसद विकास लम्साल १५ हजार ४ सय ३४ मतसाथ विजयी भए । उनका प्रतिद्वन्दी कांग्रेसका राजेन्द्र तिवारीले १३ हजार ३ सय ५२ मत ल्याए । आइतबार बिहान मतगणना सकिएको हो । जोशीले आफ्ना प्रतिस्पर्धी पदम गिरीलाई अंकमाल गर्दै जीतको बधाइ दिए । मेरो लामो समयदेखिको जिम्मेवारी तपाईंको काँधमा सरेको छ । जिम्मेवारीपूर्वक निर्वाह गर्नुहोला, उनले भने, तपाईंको जित मेरो पनि हो । समग्र जिल्लाबासीको हो । त्यसपछि पालैपालो प्रदेशसभाका कांग्रेस उम्मेदवारहरूले आफ्ना विजयी प्रतिष्पर्धीलाई बधाइ र शुभकामना दिए । वाम उम्मेदवारलाई कांग्रेसको बधाईलमजुङ प्रदेशसभा क बाट निर्वाचित एमाले जिल्ला अध्यक्ष धनञ्जय दवाडी आफैंसँग पराजित कांग्रेसका गर्जबहादुर गुरुङ खादा लिएर आइपुग्दा दंग परे ।आइतबार बिहान बेंसीसहरस्थित दवाडीको कोठामा पुगेका गुरुङले ढाकाको खादा लगाइदिएर बधाइ दिए । पार्टी फरक भए पनि तपाईंले वा मैले जित्नु एउटै हो । दुवै मिलेर विकास गरौं, गुरुङले भने । दवाडी र गुरुङ दूधपोखरी गाउँपालिका२ का बासिन्दा हुन् । यो दाजुभाइ दुवैको जित ठानेको छु, दवाडीले भने । उनले जिल्लाको समृद्धि र विकासमा सहयोग गर्न गुरुङलाई अनुरोध गरे । गुरुङले पनि सघाउने प्रतिबद्धता जनाए । उनले प्रतिनिधिसभामा निर्वाचित माओवादी केन्द्रका नेता देवप्रसाद गुरुङ र प्रदेश ख बाट निर्वाचित एमाले नेता पृथ्वी सुब्बा गुरुङलाई पनि खादा लगाइदिएर बधाइ दिए । उनले वाम गठबन्धनको विजय र्याली सुरु हुनुअगावै बेंसीसहरको सहजीमा पुगेर विजयीद्वयलाई बधाइ दिएका हुन् ।कांग्रेसका पराजित अन्य उम्मेदवारले पनि बेंसीसहरमा आइतबार पत्रकार भेटघाट आयोजना गरी वाम गठबन्धनका विजयी उम्मेदवारलाई बधाइ दिए । प्रतिनिधिसभा उम्मेदवार कांग्रेस नेता दिलबहादुर घर्तीले भने, जनताले चाहेजस्तो समृद्धि र विकास गर्न सकून्, विजयी उम्मेदवारलाई शुभकामना छ । प्रदेशसभा ख बाट पराजित कांग्रेस नेता कृष्णप्रसाद कोइराला पनि बधाइ ज्ञापनमा सहभागी भए । प्रतिनिधिसभामा माओवादी केन्द्रका गुरुङले कांग्रेस नेता घर्तीलाई ८ हजार ४ सय १ मतले हराएका हुन् । त्यस्तै प्रदेश ख एमाले नेता गुरुङले कांग्रेसका कोइरालालाई ७ हजार ९ सय ८६ मतान्तरले पराजित गरे । प्रदेश क मा दवाडीले कांग्रेस उम्मेदवार गुरुङलाई ६ हजार ४ सय १२ मतले हराएका थिए । कांग्रेस उम्मेदवारले वाम गठबन्धनका उम्मेदवारलाई विजयमा नमात्तिन सुझाव दिँदै कार्यकर्तालाई नआत्तिन आग्रह गरेका छन् । तीनै उम्मेदवार र कांग्रेस जिल्ला सभापति भेषबहादुर पौडेलले जारी गरेको संयुक्त प्रेस विज्ञप्तिमा जारी गरी विजयी उम्मेदवारको कार्यकाल सफलताको कामना गरिएको छ । कांग्रेस सभापति पौडेलले कम्युनिस्टलाई बुलेटबाट ब्यालेटमा ल्याउन कांग्रेस सफल भएको दाबी गर्दै ब्लालेटको कदर गर्न विजयीलाई आग्रह गरे । हामी जनमतको कदर गर्छौं । परिणामलाई सहज रूपमा लिएका छौं उनले भने, जनताको सुखदु:खमा साथ दिन्छौं । जिल्लालाई समृद्ध बनाउन अझै सशक्त ढंगले रचनात्मक रूपमा क्रियाशील हुनेछौं ।"
प्रदेशसभा र मुख्यमन्त्री कार्यालय प्रस्ताव,"पोखरा प्रतिनिधि र प्रदेशसभा निर्वाचनका नतिजा सार्वजनिक भइरहँदा प्रदेशको भावी मुख्यमन्त्री को हुने, प्रदेशसभा बैठकस्थल र प्रदेश प्रमुखको कार्यालय कहाँ रहने भन्ने बहस पनि सुरु भएको छ । अन्तिम मतपरिणाम आएको मितिले २० दिनभित्र प्रदेश प्रमुखले प्रदेशसभाको अधिवेशन बोलाउनुपर्ने संवैधानिक व्यवस्था पनि छ । सात प्रदेशमध्ये ४ नम्बरको राजधानीका लागि पोखरा लगभग निश्चित भइसकेको छ । पश्चिमाञ्चल क्षेत्रीय प्रशासनको अगुवाइमा गठित कार्यदलले यहीँका सरकारी कार्यालय भवनमा मुख्यमन्त्री र प्रदेश प्रमुखलगायत कार्यालय राख्न प्रस्ताव गर्दै सरकारसमक्ष प्रतिवेदन बुझाएको छ । सोही प्रस्तावका आधारमा कास्की जिल्ला प्रशासनले प्रदेशसभा भवन, मुख्यमन्त्री, मन्त्रीहरूको कार्यालय र निवासको प्रारम्भिक खाका बनाएको छ । क्षेत्रीय प्रशासक बाबुराम गौतमको संयोजकत्वमा गठित कार्यदलले कास्कीभित्रका सरकारी भौतिक संरचनाको सूचीसहितको प्रतिवेदन बनाएर सहरी विकास मन्त्रालयमार्फत प्रधानमन्त्री कार्यालयमा पठाइसकेको छ । कास्की प्रशासनले पोखरा सभागृह, नगर विकास प्रशिक्षण र जिल्ला समन्वय समितिको हलमध्ये एक प्रदेशसभाका लागि प्रस्ताव गरेको छ । त्यसैगरी प्रदेश प्रमुख कार्यालय अध्यागमनमा, सचिवालय क्षेत्रीय प्रशासनमा र मुख्यमन्त्रीको कार्यालय क्षेत्रीय कृषि तालिममा राख्न प्रस्ताव गरिएको छ । हाल निर्माणाधीन व्यावसायिक सीप विकास कार्यालय भवनमा ४ देखि ५ वटासम्म मन्त्रालय राख्न सकिने, क्षेत्रीय शिक्षा, क्षेत्रीय सडक, क्षेत्रीय कृषि, क्षेत्रीय सिँचाइ र क्षेत्रीय स्वास्थ्य निर्देशनालयलाई पनि विभिन्न मन्त्रालय बनाउन सक्ने गरी प्रस्ताव गरिएको प्रजिअ तारानाथ अधिकारीले बताए । साबिकको लेखनाथ नगरपालिका कार्यालयलाई मुख्यमन्त्री भवन, सचिवालय र क्याबिनेट पनि बनाउन सकिने उनको भनाइ छ । सभामुख कार्यालय, प्रदेशसभाका महासचिवको कार्यालय संसद भवननजिकै बनाउन प्रस्ताव गरिएको छ । सहरी विकास मन्त्रालयले भौतिक संरचनाको प्रारम्भिक व्यवस्थापन गरिदिन अनुरोध गरेकाले क्षेत्रीय प्रशासनको कार्यदलको प्रतिवेदनको आधारमा प्रस्ताव गरिएको हो, अधिकारीले भने, तत्काल भौतिक पूर्वाधार मर्मत र विस्तारका लागि १७ करोड ५० लाख रुपैयाँ लागत इस्टिमेटसहित पठाएका छौं । पोखरा उच्च अदालत अगाडि रहेका सरकारी निवासलाई मन्त्री क्वार्टर, सहिदचोकनेरका सरकारी निवासलाई सचिवका लागि क्वार्टर, क्षेत्रीय र जिल्ला वनमध्ये एकमा सभामुखको क्वार्टर बनाउन सकिने र सरकारी जग्गा उपयोगमा ल्याउन सकिने उनको भनाइ छ । मुख्यमन्त्रीको कार्यालय, सचिवालय र निवास प्रस्ताव गरिएको नदीपुरस्थित नगर विकास प्रशिक्षण केन्द्रहातामा पर्याप्त जमिन भएकाले केही मन्त्रालय पनि राख्न सकिने कार्यदल संयोजक गौतम बताउँछन । पोखरामा क्षेत्रीय स्तरका थुप्रै कार्यालय रहेकाले तिनैका भवनमा मन्त्रालय राख्न सकिने प्रतिवेदनमा सुझाव दिएका छौं, उनले भने, प्रतिवेदनमा नौला कुरा केही छैनन्, यहाँ रहेका क्षेत्रीय र अन्य कार्यालयको भौतिक अवस्था (कोठा संख्या, भवन, जग्गाको क्षेत्रफल, सभाहल र क्षमतालगायत) अध्ययन गरी विवरण जस्ताको तस्तै बुझाएका हौं । अब नियुक्त हुने प्रदेश प्रमुखलाई अहिलेको प्रतिवेदनको आधारमा स्रोतसाधन तथा सवारीको व्यवस्था गर्न सहज हुने उनको भनाइ थियो । कार्यदल सदस्य सहायक प्रजिअ गंगाबहादुर क्षेत्रीले प्रादेशिक संरचनाका लागि खासै समस्या नदेखिएको बताए । प्रतिनिधिसभाका १८ सिट रहेको ४ नम्बर प्रदेशमा प्रदेशसभाका ३६ क्षेत्र छन् । यो प्रदेशबाट समानुपातिकमा २४ सभासद् चुनिने क्रममा छन् । प्रदेश संसद भवनमा प्रत्यक्षका ३६, समानुपातिकका २४ गरी ६० सभासदसहित पत्रकार, पर्यवेक्षक, विशिष्ट व्यक्ति गरी कम्तीमा डेढ सयजना क्षमताको सभाहल आवश्यक पर्छ ।"
सिरहामा एमालेको खाता,"सिरहा प्रतिनिधिसभातर्फ सिरहा ३ मा एमालेका लीलानाथ श्रेष्ठ विजयी भएका छन् । उनी संघीय समाजवादी फोरमका अशेश्वर यादवलाई २ हजार ५२ मत अन्तरले पछाडि पार्दै विजयी भएका हुन् । उनले २३ हजार २ सय ७२ मत ल्याए । निकटतम यादवले २१ हजार २ सय २० मत प्राप्त गरे । ४ क्षेत्र रहेको सिरहामा श्रेष्ठको विजयले एमालेको खाता खुलेको छ । दोस्रो संविधानसभामा क्षेत्र ४ बाट चुनाव लडेका उनी माओवादी केन्द्रका अध्यक्ष पुष्पकमल दाहालसँग पराजित भएका थिए । कानुनमा स्नातक ५६ वर्षीय श्रेष्ठको राजनीतिक यात्रा २०३६ को विद्यार्थी आन्दोलनबाट सुरु भएको थियो ।२०३७ मा अनेरास्ववियुको जिल्ला सदस्य, २०४१ मा ल क्याम्पसको स्ववियु सहसचिव, २०४८ मा भ्रातृसंगठन प्ररायुसंघको सिरहा जिल्लासचिव भए । २०६२ मा जिल्लासचिव र २०६६ देखि अध्यक्ष भएर जिल्लामा पार्टीको नेतृत्व सम्हाले ।एमाले केन्द्रीय सदस्यसमेत रहेका श्रेष्ठ २०५४ मा सिरहा जिल्ला विकास समितिको उपसभापति निर्वाचित भएका थिए । चुनावमा सदरमुकामको अवस्था सुधारलगायत जनचेतना, शिक्षा, आयआर्जन, न्यूनतम कानुनी साक्षरता र योजनाबद्ध पूर्वाधार विकासमा जोड दिनेलगायत एजेन्डासहित मत मागेका श्रेष्ठले यी वाचा पूरा गर्ने संकल्प गरेका छन् ।प्रदेशसभामा माओवादी सिरहाको ८ प्रदेशसभामा माओवादी केन्द्रले २ क्षेत्रमा जित हासिल गरेको छ । एमाले र फोरमले ११ स्थान आफ्नो पोल्टामा पारे । क्षेत्र ४ को प्रदेश (ख) मा माओवादी केन्द्रका दिलीपकुमार साह ११ हजार १ सय २१ मत ल्याएर विजयी भए । उनका निकटतम प्रतिद्वन्द्वी राजपाका रामकुमार मण्डलले ९ हजार ९ सय ८३ मत प्राप्त गरे । यस्तै क्षेत्र ३ (क) मा रामकुमार यादव ११ हजार ८ सय ६६ मत प्राप्त गरी विजयी भए । निकटतम प्रतिद्वन्द्वी संघीय समाजवादी फोरमका मनोजकुमार सिंहले १० हजार ९ सय ३३ मत हासिल गरे ।क्षेत्र १ (क) मा एमालेका लगनलाल चौधरीले कांग्रेसका सन्तोषकुमार चौधरीलाई ८ सय ४३ मत अन्तरले पराजित गरे । विजयी चौधरीले ११ हजार ५ सय ४२ मत प्राप्त गरे । निकटतम प्रतिद्वन्द्वी सन्तोषकुमार चौधरीले १० हजार ६ सय ९९ मत ल्याए । विगतमा प्रधानपञ्च र लहान नगरपालिकाको मेयर भइसकेका ७६ वर्षीय लगनलाल चौधरी स्थानीय तह निर्वाचनमा राष्ट्रिय प्रजातन्त्र पार्टीबाट लहान नगरपालिकाको मेयरको प्रतिस्पर्धामा थिए । मेयरमा हारपछि एमाले प्रवेश गरेका उनी प्रदेशसभा चुनावमा निर्वाचित भए । प्रदेशसभा निर्वाचन क्षेत्र २ (क) मा संघीय समाजवादी फोरमका विजयकुमार महतो १० हजार ३ सय ८३ मत ल्याई विजयी भएका छन् । उनका निकटतम प्रतिद्वन्द्वी माओवादी केन्द्रका जिवछकुमार यादवले ९ हजार १ सय ५४ मत ल्याए ।पर्सा प्रदेशसभामा मिश्रित नतिजावीरगन्ज प्रदेशसभामा राजपाफोरम गठबन्धन र कांग्रेसका २२ उम्मेदवार विजयी भएका छन् । पर्सा क्षेत्र १ को प्रदेशसभा क मा फोरम नेपालका जन्नत अन्सारी विजयी भएका छन् । कांग्रेसका रामनारायण प्रसाद कुर्मीलाई एक हजार तीन सय २२ मतको अन्तरले पराजित गर्दै अन्सारी विजयी भएका हुन् । अन्सारीले आठ हजार ५ सय ९३ मत ल्याउँदा कुर्मीले ७ हजार १ सय ७१ मतमा चित्त बुझाए । वाम गठबन्धनका रहबर अन्सारीले भने ६ हजार सात सय ९४ मत पाए । क्षेत्र ३ को प्रदेशसभा क मा फोरम नेपालका अब्दुल रहिम अन्सारी विजयी भए । अन्सारीले कांग्रेस उम्मेदवार चन्द्रकिशोरप्रसाद चौधरीलाई एक सय ५९ मतको अन्तरले पराजित गरे । अन्सारीले ७ हजार ४ मत प्राप्त गरेका छन् । उनका निकटतम प्रतिद्वन्द्वी कांग्रेसका चौधरीले ६ हजार ८ सय ४५ मत ल्याए । एमालेका पूर्वसांसद नागेन्द्रप्रसाद चौधरी ५ हजार ९ सय ८६ मत प्राप्त गरी तेस्रो स्थानमा रहे । कांग्रेसले क्षेत्र नम्बर २ को क र क्षेत्र नम्बर ४ को क मा विजय प्राप्त गरेको छ । क्षेत्र २ को क को प्रदेशसभा सदस्यमा कांग्रेसका राजेश्वरप्रसाद साह तेली विजयी भए । साहले १० हजार २ सय ५९ मत ल्याउँदा निकटम प्रतिद्वन्द्वी फोरम राजपागठबन्धनका उम्मेदवार रामनरेश प्रसाद यादवले १० हजार ७९ मत पाए । एमालेका केन्द्रीय सदस्य तथा पूर्वसांसद रामचन्द्र साह तेलीले तेस्रो स्थानमा चित्त बुझाएका छन् । क्षेत्र नम्बर ४ को प्रदेशसभा (क) मा पनि कांग्रेसकै शंकर चौधरी विजय भए । एमालेका पूर्वसांसद एवं वाम गठबन्धनका उम्मेदवार जयप्रकाश थारूलाई पराजित गर्दै कांग्रेसका चौधरी निर्वाचित भएका हुन् । चौधरीले थारूलाई चार सय ४८ मत अन्तरले पराजित गरे । चौधरीले सात हजार चार सय ८८ मत ल्याए भने थारूले सात हजार ४० मत प्राप्त गरे । राजपाफोरम नेपाल गठबन्धनका उम्मेदवार रामचन्द्र पंडितले भने पाँच हजार एक सय २० मत ल्याएका छन् । प्रदेशमा फोरम र कांग्रेससर्लाही क्षेत्र २ को प्रदेश ख बाट संघीय समाजवादी फोरमका उम्मेदवार अशोककुमार यादव १५ हजार ७ सय ७८ मतसहित विजयी भएका छन् । राजपा र फोरम गठबन्धनबाट उठेका यादवले कांग्रेसका नागेन्द्रप्रसाद यादवलाई पछि पारे । नागेन्द्रले भने ११ हजार १५ मतमै चित्त बुझाए ।अशोक पहिलो मधेस आन्दोलनबाट उदाएका नेता हुन् । अघिल्लो संविधानसभा चुनावमा उनी पराजित भएका थिए । उनी पार्टीका जिल्ला अध्यक्षसमेत हुन् ।यसैगरी क्षेत्र ४ को क प्रदेशबाट कांग्रेसका वीरेन्द्रप्रसाद सिंह १४ हजार २ सय ४२ मतसहित विजयी भएका छन् । उनका निकटतम प्रतिस्पर्धी माओवादी केन्द्रका फकिरा महतोले १० हजार ७ सय ५३ मत ल्याए ।"
सप्तरीमा मधेसकेन्द्रितकै वर्चस्व,राजविराज (कास) जारी निर्वाचनको आइतबार साँझसम्म सार्वजनिक परिणामअनुसार अधिकांश सिटमा मधेसकेन्द्रित दलले जित हासिल गरेका छन् । प्रतिनिधिसभाका चार क्षेत्रमध्ये दुईवटामा संघीय समाजवादी फोरम नेपाल र एक स्थानमा राजपा नेपालका उम्मेदवारले बाजी मारेका हुन् । एउटा क्षेत्रमा भने गणना जारी छ । क्षेत्र नम्बर १ मा संघीय फोरमका सूर्यनारायण यादवले वाम गठबन्धन उम्मेदवार माओवादी केन्द्रका अशोककुमार मण्डलाई पराजित गरे । यादवले २१ हजार ७ सय १२ मत ल्याउँदा मण्डलको भागमा १८ हजार २ सय २५ मत मात्र पर्यो । यादव वरिष्ठ बालरोग विशेषज्ञ हुन् । पारिवारिक पृष्ठभूमि राजनीति भए पनि उनी यसअघि राजनीतिमा सक्रिय थिएनन् । सप्तरी डिमनका यादवका भाइ चन्द्रनारायण संविधानसभाको दोस्रो निर्वाचनमा फोरम नेपालका तर्फबाट उम्मेदवार थिए । क्षेत्र नम्बर २ मा संघीय समाजवादी फोरम नेपालका अध्यक्ष उपेन्द्र यादव प्रतिनिधिसभा सदस्य चुनिएका छन् । यादवले निकटतम प्रतिद्वन्द्वी माओवादी केन्द्रका उमेशकुमार यादवलाई १० हजार ४० मतान्तरले पछि पारे । उपेन्द्रले २१ हजार ६ सय २० मत प्राप्त गरे । क्षेत्र नम्बर ३ बाट प्रतिनिधिसभामा राजपा नेपालका चन्द्रकान्त चौधरी २२ हजार पाँच सय ८५ मत ल्याई विजयी भएका छन् । उनका निकटतम प्रतिद्वन्द्वी कांग्रेस जिल्ला सभापति दिनेशकुमार यादवले १९ हजार ४ सय मत मात्र पाए । प्रदेशसभामा पनि मधेसीप्रदेशसभाका ८ क्षेत्रमध्ये आइतबार साँझसम्म ५ वटाको अन्तिम परिणाम घोषणा भएको छ । संघीय समाजवादीले २ र राजपाले एक गरी मधेसवादी गठबन्धनले ३ स्थानमा जित निकालेको छ । नेपाली कांग्रेस र एमाले एक एक स्थानमा विजयी भएका छन् । क्षेत्र नम्बर १ को क मा संघीय समाजवादीका शैलेन्द्रप्रसाद साह १० हजार ५ सय ७० मत ल्याई विजयी भए । उनका प्रतिद्वन्द्वी माओवादी केन्द्रका सरोज मण्डलले ७ हजार ५ सय ९३ मत मात्र ल्याए । क्षेत्र नम्बर ४ को ख मा पनि संघीय समाजवादीकै अभिषेक यादव ९ हजार ६०५ मत ल्याई विजयी भएका छन् । उनका निकटतम प्रतिद्वन्द्वी कांग्रेसका विवेकानन्द झाले ७ हजार ३३६ मत पाए । क्षेत्र नम्बर ३ को ख मा राजपाका विन्देश्वर यादव १० हजार ३ सय २८ मत ल्याई विजयी भए । प्रतिद्वन्द्वी कांग्रेस उम्मेदवार भगवती यादवको भागमा ६ हजार २ सय १२ मत पर्यो । क्षेत्र नम्बर ३ क मा कांग्रेसका मो समिम विजयी भए । उनले ११ हजार ६ सय २८ मत ल्याउँदा निकटतम प्रतिद्वन्द्वी राजपा नेपालका दिनेश यादवले ९ हजार ९ सय ७९ मत मात्र पाए । क्षेत्र नम्बर ४ को क मा एमाले जिल्ला अध्यक्ष गोविन्द न्यौपाने १५ हजार १ सय १३ मत ल्याई विजयी भए । निकटतम प्रतिद्वन्द्वी कांग्रेसका सीताराम साहले ११ हजार ३ सय ९५ मत पाए ।
विजयी जुलुसमा झडप,रौतहट (कास) विजय जुलुसमा आइतबार मधेसी गठबन्धन र कांग्रेस कार्यकर्ताबीच झडप भएको छ । स्थिति नियन्त्रणमा लिन प्रहरीले हवाई फायर र अश्रुग्यास प्रहार गर्यो । निर्वाचन क्षेत्र २ को प्रदेश सभा ख का संघीय समाजवादी फोरमका उम्मेदवार रामकिशोरप्रसाद यादवको विजय जुलुसमा कांग्रेस कार्यकर्ताले राजपुर नगरपालिका५ मा ढुंगामुढा गरेपछि झडप भएको प्रहरीले जनाएको छ । झडपलाई नियन्त्रणमा लिन प्रहरीले ३ राउन्ड हवाई फायर र ८ राउन्डभन्दा बढी आश्रुग्यास प्रहार गरेको जिल्ला प्रहरी प्रमुख एसपी यज्ञविनोद पोखरेलले बताए । स्थानीयका अनुसार झडपमा दुवै पक्षका आधा दर्जनभन्दा बढी घाइते भएका छन् ।यस्तै जितको खुसीमा पटका पड्काउने क्रममा इशनाथ नगरपालिका८ मनसरीस्थित एक घरमा आगलागी भएपछि घरधनी र कांग्रेस कार्यकर्ताबीच झडप भएको छ । समयमै आगलागी नियन्त्रणमा लिइनाले ठूलो क्षति नभएको प्रहरीले जनायो । प्रहरी टोलीले दुवै पक्षलाई तितरवितर पारेर अवस्था साम्य पारेको थियो ।
कहाँ चुके वामदेव ?,"गुलरिया जिल्लाको क्षेत्र नम्बर १ वाम गठबन्धनबाट प्रतिनिधिसभा उम्मेदवार बनेका एमाले वरिष्ठ उपाध्यक्ष वामदेव गौतमले एक साताअघि सञ्चारकर्मीमाझ आफुले ३० हजार भन्दा बढी मतले जित्ने दाबी गरेका थिए । तर, उनी कांग्रेसका सञ्जयकुमार गौतमसँग पराजित हुन पुगेका छन् । एमालेको गढ मानिएको बढैयाताल गाउपालिका र बासगढी नगरपालिकामा अपेक्षाकृत मत नपाउदा वामदेव ७ सय ५३ मतको अन्तरले पछि परेका हुन् । परिणामअनुसार सञ्जयले ४४ हजार ८ सय २९ मत प्राप्त गरे । वामदेव ०४८, ०५१ र ०७० मा साविक निर्वाचन क्षेत्र नम्बर १ बाट निर्वाचित भएका थिए । एमाले विभाजनपछि ०५६ सालमा भने कांग्रेस उम्मेदवार काशी पौडेलसित पराजित हुन पुगेका थिए । ०६४ को पहिलो संविधानसभामा उनलाई माओवादीकी सरला रेग्मीले ४ हजारभन्दा बढी मत अन्तरले हराएकी थिइन । ०७० मा भने वामदेवले माओवादी उम्मेदवार भवन थारुलाई ७ हजार भन्दा बढी मतले जितेका थिए । प्युठान र बर्दियाबाट निर्वाचित गौतमले एक क्षेत्र छाड्नु पर्ने भएपछि जन्मथलो रोजेका थिए । बासगढी नगरपालिकाका प्रमुख शालिकराम अधिकारीले बर्दिया छाड्नु मात्रै हारको कारण नभएको बताए । उनका अनुसार अन्तर विरोध, माओवादी मतदाताको बढी मत नपाउनु र जिल्लाकै नेतालाई समेट्न नसक्नु पनि यो परिणामको कारण हो । गृह कार्यको कमी भएकाले पराजय भोगेका हौ, उनले भने । वाम गठबन्धन बनाउन भुमिका खेलेका गौतमलाई माओवादी केन्द्रबाट अपेक्षाकृत मत नआएको कार्यकर्ताले गुनासो छ । गृह र उपप्रधानमन्त्रीसम्म भएका गौतमले बबई सिँचाइ आयोजनाबाहेक जिल्लाको विकास निर्माणमा अरु कुनै काम नगरेको गुनासो पनि सुनिँदै आएको हो । उनले पत्नी तुलसालाई समानुपातिक उम्मेदवार बनाए । त्यस भेगका युवा नेता खडबहादुर खडालाई प्रदेशको उम्मेदवार बनाउने आश्वासन दिए पनि अन्तिममा काली बहादुर थारुलाई उठाएको भन्दै असन्तुष्टि चुलिएको थियो । खड्काले स्वतन्त्र उम्मेदवार भएका थिए । खड्कालाई गौतमको आग्रहमा मनोनयन फिर्ता लिन बाध्य पारे पनि आक्रोसित मतदाताबाट सहयोग नपाएको एमाले कार्यकर्ता बताउछन् । निर्वाचन जितेपछि प्राकृतिक विपदमा मतदातामाझ नआउनुले गौतमलाई ठुलो घाटा लागेको बताउनेहरू पनि छन् । पराजयपछि गौतमले परिणाम लेखाजोखा गरिने बताए । मत किन कम आयो, यसको अध्ययन गरिनेछ, उनले भने, अहिले सबै कुरा भन्न सक्दिन । कांग्रेसले कम अपेक्षा गरेको स्थानबाटै बढी मत पाएको छ । विजयी सञ्जयले जनताले विश्वास गरेका कारण वामगठबन्धनलाई पराजय गर्न सफल भएको बताए ।स्थानीय निर्वाचनमा क्षेत्र नम्बर १ स्थित बारबर्दियाका तीन वडा छाडेर एमालेले ३१ हजार २ सय ६० र माओवादी केन्द्रले २४ हजार ४ सय ५२ मत ल्याएका थिए । दुवै जोड्दा ५५ हजार ७ सय १२ मत हुन आउँछ । कांग्रेसको २३ हजार ५ सय ३०, फोरम लोकतान्त्रिकको ४ हजार २ सय ५० र राप्रपाको १ हजार ३३ मत जोड्दा पनि २८ हजार ८ सय १३ मत मात्रै हुन्छ । स्थानीय निर्वाचनका आधारमा वाम गठबन्धनको ठूलो मतान्तर रहे पनि जारी चुनावमा यस्तो परिणाम आउनुमा केही कमजोरी रहेको बढैयाताल गाउंपालिका अध्यक्ष लालबहाहुर श्रेष्ठले बताए । प्यूठानीलाई चिन्तागौतमको पराजयपछि उनको गृहजिल्ला प्युठानका नेताकार्यकर्ता चिन्तित छन् । २०७० सालमा प्यूठान क्षेत्र नम्वर १ बाट भारी मतले जितेका उनलाई यसपालि पनि एमाले प्यूठानले जिल्लामै आएर चुनाव लड्न आग्रह गरेको थियो । तर, गौतमले बर्दिया नै रोजेका थिए । गौतमलाई प्यूठानबाट चुनाव लड्न एकल नाम दिएका थियौं, एमाले जिल्ला कमिटी सचिवालय सदस्य डिलाराम थापाले भने, हारेको खवर सुन्दा दु:ख लाग्यो । उनले गौतम जिल्लाबाट चुनाव लडेको भए भारी मतान्तरले विजयी हुुने दाबी गरे । थारूद्वारा ह्याट्रिकमाओवादी केन्द्रका उम्मेदवार सन्तकुमार थारू बर्दिया क्षेत्र नम्बर २ बाट प्रतिनिधिसभा सदस्यमा निर्वाचित भएका छन् । ०६४, ०७० र ०७४ मा तीन पटक सांसद भएका थारूले ह्याट्रिक गरेका छन् । उनले कांग्रेसका गोपाल दहितलाई ठुलो मतान्तरले हराए । थारुले ५० हजार ५ सय ५५ र दहितले ३७ हजार ७ सय ३५ मत ल्याएका छन् । थारू सशस्त्र द्वन्द्वका बेला माओवादी जनमुक्ति बटालियनका कमिसनर थिए । दहित बहालवाला भूमिसुधार तथा व्यवस्थामन्त्री र थारू विनाविभागीय मन्त्री हुन् । प्रदेशमा माओवादी र एमालेक्षेत्र नम्बर १ को प्रदेश क मा एमालेका कुलप्रसाद पोखरेल र ख मा माओवादी केन्द्रका दिपेश थारु निर्वाचित भएकाछन् । क्षेत्र नम्बर २ को क मा माओवादी केन्द्रका तिलकराम शर्मा र ख मा एमालेका कबिराम थारु चुनिएका छन् ।गुप्ता चौथोपटक विजयीकपिलवस्तु एमाले नेता वृजेशकुमार गुप्ता जिल्लाको क्षेत्र २ बाट ३५ हजार १ सय ४७ मतसहित विजयी भएका छन् । ४६ वर्षीय गुप्ताका निकटतम प्रतिद्वन्द्वी कांग्रेसका सुरेन्द्रराज आचार्यले २१ हजार ५ सय ६६ मत प्राप्त गरे । चुनावमा उनले लगातार चौथोपटक जित हासिल गरेका हुन् ।सदरमुकाम रहेको यो क्षेत्रमा यसअघि कहिल्यै एमालेले जितेको थिएन । मधेवादी दल र कांग्रेसको प्रभाव क्षेत्रमा यसपटक एमालेबाट उनले उपस्थिति देखाएका हुन् । उनले कांग्रेस जिल्ला सभापति आचार्य, त्यसअघि सुधाकर पाण्डे र दीपकुमार उपाध्यायलाई पराजित गरेका हुन् । उनी पहिलोपटक सांसद निर्वाचित हुँदा २५ वर्षका थिए । विभिन्न ३ दलबाट उनी चौथौपटक चुनिएका हुन् । २०५६ मा राप्रपाबाट पहिलोपटक सांसद जितेका थिए । उनले ०६४ र ७० का संविधानसभा चुनावमा तमलोपाबाट जिते । अहिले एमालेबाट चुनाव जितेका हुन् । पछिल्लोपटक राजपा परित्याग गरी स्वतन्त्र समूहबाट सूर्य चिह्न लिएर उनी चुनावी मैदानमा थिए । फरक परिवेशमा जनताले मलाई फेरि जिम्मेवारी दिएकामा खुसी छु, उनले भने, ज्ञान र क्षमताले भ्याएसम्म जिल्लाको विकासमा लाग्छु । जिल्लाकै आर्थिक विकासमा महत्त्व राख्ने हुलाकी मार्ग पूरा गर्ने उनले बताए । त्यसपछि ५ नम्बर प्रदेशको राजधानी कपिलवस्तु बनाउन भूमिका खेल्ने पनि बताए । जिल्लामा पर्यटकीय सम्भावनाको खानी छ, उनले भने, त्यसलाई योजना बनाएर जिल्ला र मुलुकको दीर्घकालीन विकासमा प्रयोग गर्छु । संसारभरका बुद्धधर्मावलम्बीको आस्थाको केन्द्र तिलौराकोटमा पर्यटक भित्र्याउने उनले बताए ।०६१ सालमा भौतिक निर्माण मन्त्री बनेका उनी ०६७ मा कानुन मन्त्री बनेका थिए । त्यतिखेर संक्रमणकाल र सहज अवस्था थिएन, उनले भने, खासै काम गर्न सकिएन । इलेक्ट्रिक इन्जिनियरिङमा स्नातक उनले सुरुमा १८ महिना नेपाल सरकारको जागिर गरेका थिए ।"
हृदयेशको सेफ ल्यान्डिङ,"परासी पश्चिम (कास) नवलपरासी पश्चिमको प्रतिनिधिसभा १ बाट ह्दयेश त्रिपाठी विजयी भएका छन् । त्रिपाठीले ३८ हजार ५ सय ९२ मत प्राप्त गरे । उनका निकटतम प्रतिद्वन्द्वी कांग्रेसका देवकरण जैयसवाल (कलवार) ले ३३ हजार ५ सय ९१ मत मात्र प्राप्त गरे । दोस्रो संविधानसभा चुनावमा त्रिपाठी कलवारसँग पराजित भएका थिए ।त्रिपाठी वाम गठबन्धनका तर्फबाट सूर्य चुनाव चिह्न लिएर प्रतिस्पर्धामा उत्रिएका थिए । स्थानीय तह चुनावमा प्रदेश ५ मा राजपाले सहभागिता जनाउनुपर्ने बताउँदै आएका त्रिपाठीको दबाबलाई पार्टीले नमानेपछि छुट्टै राजनीतिक समूह निर्माण गरेका थिए । विजयी भएपछि उनले चुनावमा उठाएको विकास र समृद्धिको वचनलाई पूरा गर्ने भन्दै पराजित भएका कलवारलाई पनि मिलाएर लैजाने बताए । जनताले परिवर्तन चाहेका छन् । बहुमतको सरकार ५ वर्ष टिकोस् भन्ने जनताको चाहनाअनुसार मेरो जित भएको हो, उनले भने ।क्षेत्र नम्बर १ को प्रदेशसभा क र ख मा पनि वाम गठबन्धनका उम्मेदवार विजयी भएका छन् । क मा दीपेन्द्रकुमार अधिकारीले कांग्रेसका विक्रम खनाल र ख मा गठबन्धनकै अजय शाहीले कांग्रेसका मुकुलकुमार आचार्यलाई पराजित गरे ।"
गृहजिल्लामा पुनको जित,"रोल्पा माओवादीका नेता वर्षमान पुन पहिलोपटक गृहजिल्लाबाट विजयी भएका छन् । निर्वाचितलगत्तै उनले जिल्लाको विकास निर्माणमा लाग्ने प्रतिबद्धता जनाएका छन् ।पूर्वाधार विकास र जनजीविकालाई मुख्य प्राथमिकतामा नपारेसम्म जनताको जीवन फेर्न सकिन्न, उनले भने, जिल्लाको विकास, सद्भाव, जनताको सेवा गर्ने अभिभारा मिलेको छ । ५ वर्षभित्र म यही विषयमा केन्द्रित भएर लाग्नेछु ।एउटा मात्र निर्वाचन क्षेत्र रहेको जिल्लाबाट उनी एमाले र माओवादी केन्द्रको वामगठबन्धनबाट उम्मेदवारी दिएका थिए । उनले ४० हजार ६ सय ४७ मत प्राप्त गरे । निकटतम प्रतिस्पर्धी कांग्रेसका अमरसिंहले १९ हजार ९ सय ६ मतमै चित्त बुझाउनुपर्यो । उनलाई जिताउन चुनावी मोर्चाको नेतृत्व सम्हालेका एमाले पोलिट्ब्युरो सदस्य गोकुल घर्तीले प्रभावशाली नेताको जितबाट जिल्लाको विकासमा थप सहयोग पुग्ने विश्वास व्यक्त गरे ।पुनले शान्तिप्रक्रिया, सेना समायोजन, संविधान निर्माण तथा द्वन्द्व व्यवस्थापनका क्षेत्रमा महत्त्वपूर्ण भूमिका खेलेका थिए । वाम गठबन्धन कसैको विरुद्धमा होइन । गरिबी, अशिक्षा, अस्थिर राजनीतिक प्रणाली कम गर्न निर्माण गरिएको हो, पुनले भने । उनले वाम गठबन्धनले तय गरेको रणनीतिअनुसार जनताका अपील पूरा भएर विगत ७० वर्षदेखिको अस्थिर राजनीतिक प्रणाली हट्ने बताए ।यसअघि २०६४ मा ललितपुर १ बाट निर्वाचित भएका थिए । दोस्रो संविधानसभा चुनावमा भने मोरङ ९ बाट उनले हार बेहोरेका थिए । आफ्नै जन्मथलोबाट जित्ने चाहना पूरा भएको छ, जितपछि पुनले भने, अब गठबन्धनमार्फत बनेको पार्टीले बलियो बहुमत प्राप्त गरी संविधान कार्यान्वयन र समाजवादको ढोका खोल्न आधार तयार भएको छ ।राजनीतिमा भाग्यमानी परिवारदाइ वर्षमानले रोल्पाबाट भारी मतान्तरले प्रतिनिधिसभामा विजय हासिल गर्दा उनकी बहिनी लालकुमारीले पनि ललितपुर १ बाट क्षेत्र १ को प्रदेशसभा क बाट जित हासिल गरिन् । विद्यार्थी राजनीतिदेखि लडाकु क्षेत्र हुँदै निरन्तर राजनीतिमा लागेकी उनले कांग्रेसका ऋषिराम घिमिरेलाई पराजित गरिन् । जितेपछि नीतिनिर्माण तहमा लाग्ने अवसर मिलेको छ । मुलुकका लागि काम गर्ने अवसर जुटयो, उनले भनिन् । पुनकी अर्की बहिनी गत स्थानीय तह चुनावमा रोल्पा नगरपालिकाको उपमेयरमा निर्वाचित भएकी थिइन् ।प्रतिनिधिसभा समानुपातिकतर्फ उम्मेदवार रहेकी उनकी पत्नी ओनसरी घर्तीमगर भने यसअघि नै रोल्पाबाट निर्वाचित भएकी थिइन् । पूर्वसभामुख घर्तीमगरले २०७० मा सम्पन्न दोस्रो संविधानसभा चुनाव यहींबाट जितेकी थिइन् । प्रदेशसभाका दुवै वाम उम्मेदवार विजयीप्रदेश सभाका क र ख क्षेत्रमा पनि वाम गठबन्धनका उम्मेदवारले जित हासिल गरेका छन् । क कुलप्रसाद केसीले १८ हजार ५ सय १२ मतसहित जित हात पारे । उनका निकटतम प्रतिस्पर्धी कांग्रेसका शेरबहादुर महराले भने १० हजार ४ सय १ मत प्राप्त गरे ।ख मा दीपेन्द्रकुमार पुनले २४ हजार ४ सय ९० मतसहित निकटतम प्रतिस्पर्धी कांग्रेसका खगेन्द्रप्रकाश हमाललाई पराजित गरे । प्रदेशसभामा निर्वाचित केसी माओवादी केन्द्रका कार्यालय सदस्य हुन् । भने पुन पोलिट्ब्युरो सदस्य हुन् । यी दुवै नयाँ अनुहार हुन् । जितपछि दुवैले जनताको काम गर्ने जिम्मेवारी थपिएको बताएका छन् ।बधाई दिन पुगे मन्त्री नतिजा सार्वजनिकपछि हार स्विकार्दै कांग्रेसका उम्मेदवारहरू विजयी नेतालाई बधाई दिन मुख्य निर्वाचन अधिकृतको कार्यालयमै पुगेका थिए । बधाई दिन कांग्रेस उम्मेदवार तथा सिँचाइ राज्यमन्त्री अमरसिंह पुनमगर आफैं पुगेका थिए । उनले जनताको मतको कदर गर्ने बताए । हारजित सबैको हुन्छ । जनताको मतलाई कदर गर्नुपर्छ । त्यसैले आफैं बधाई दिन आएको हुँ । जनताको काम गर्न नछाड्नुहोला ।"
एमालेका दुवै सचिव विजयी,"गुल्मीे प्रतिनिधिसभा क्षेत्र १ मा एमाले सचिव प्रदीप ज्ञवाली विजयी भएका छन् । आइतबार सार्वजनिक मतपरिणामअनुसार ३७ हजार ८ सय १४ मत ल्याएर उनले तेस्रोचोटि संसदीय यात्रा पक्का गरेका हुन् । २०५६ मा पहिलो पटक निर्वाचित हुँदा उनले कांग्रेसका चन्द्र केसीलाई हराएका थिए । दोस्रोपटक २०६४ मा चन्द्र भण्डारीलाई पराजित गरेका ज्ञवाली २०७० मा भने उनैसँग पराजित भए । यसपालि फेरि भण्डारीलाई ७ हजार ५ सय ५८ मतले पछि पारे । भण्डारीले आइतबार बिहानै ज्ञवालीलाई भेटेर बधाइ र शुभकामना दिए । टीका र खादा लगाइदिँदै अँगालो हाले । ल बधाई र शुभकामना छ, उनले भने, जित र हार नै लोकतन्त्रको सुन्दरता हो, पहिले मैले जितें, अहिले तपाईंले । आफू पराजित भए पनि वाम गठबन्धनको चुनावी परिणामअनुसार ५ वर्ष स्थिर सरकार निर्माण हुने भएकाले निकै खुसी लागेको उनले बताए । यी दुई प्रतिस्पर्धीबीचको सौहार्दपूर्ण राजनीतिक संस्कार अन्य नेताले पनि सिक्न जरुरी रहेको कांग्रेस जिल्ला सदस्य अनन्त पौडेलको ठम्याइ छ । चुनावकै बेला पनि हप्तामा एकदुई पटक टेलिफोनमा कुरा हुन्थ्यो, उनले भने, बाहिर प्रतिस्पर्धा भए पनि भित्र सौहार्दपूर्ण सम्बन्ध छ । २०७० मा पराजित भएपछि ज्ञवालीले पनि भण्डारीलाई यसैगरी बधाइ दिएका थिए ।जिल्लाका प्रतिनिधिसभाका दुवै क्षेत्रमा एमालेकै उम्मेदवार चुनिएका छन् । क्षेत्र २ मा पनि एमालेकै अर्का सचिव गोकर्ण विष्ट ३४ हजार ६ सय १८ मत ल्याएर विजयी भएका छन् । उनका निकटतम प्रतिस्पर्धी कांग्रेसका चन्द्र केसीले २० हजार १ सय ५७ मत पाए । विष्ट २०५६ र २०७० को निर्वाचनमा पनि विजयी भएका थिए । त्यस्तै प्रतिनिधिसभा १ को प्रदेश क मा माओवादीका सुदर्शन बराल १७ हजार ९ सय २२ मत ल्याएर विजयी भए । उनका प्रतिस्पर्धी कांग्रेसका पृथबहादुर फौदारले १३ हजार २ सय ९९ मत पाए । प्रदेश ख मा एमालेका कमल श्रेष्ठले १९ हजार ५ सय ९१ मत ल्याएर कांग्रेसका धनेन्द्र कार्कीलाई १६ हजार ३ सय ७३ मत ल्याई पराजित गरे । क्षेत्र नम्बर २ को प्रदेश क मा एमालेका खड्ग केसी १६ हजार १ सय ६५ ल्याएर विजयी भए । कांग्रेसका शालिकराम पन्थीले ११ हजार ६ सय ७३ मत ल्याए । प्रदेश ख मा माओवादीका दिनेश पन्थी १७ हजार ६ सय १ मत ल्याएर विजयी भए । उनका प्रतिस्पर्धी कांग्रेसका छन्दबहादुर पहराईले ९ हजार ५ सय ६४ मत ल्याएको निर्वाचन कार्यालयले जनाएको छ ।समानुपातिकमा माओवादी पहिलोरुकुमपूर्व जिल्लाको समानुपातिकतर्फको पनि अन्तिम मतपरिणाम सार्वजनिक भएको छ । जसअनुसार प्रतिनिधि तथा प्रदेशसभा दुवैतर्फ माओवादी केन्द्र जिल्लाको पहिलो दल बनेको छ । प्रतिनिधिसभातर्फ माओवादीले ८ हजार ८ सय ९१, कांग्रेसले ३ हजार ६ सय ६८, एमालेको पक्षमा ३ हजार र नयाँ शक्ति पार्टीले ३ सय ४३ मत प्राप्त गरेका छन् । कुल १८ हजार १ सय ३२ मत खसेकामा १६ हजार ४ सय ४३ मत सदर भयो भने १ हजार ६ सय ८९ मत बदर भयो ।त्यस्तै प्रदेशसभा तर्फ पनि माओवादी नै पहिलो दल बनेको छ । माओवादीले ८ हजार ३ सय ७२, कांग्रेसको ३ हजार २ सय ६१, एमालेले ३ हजार ३४ र नयाँ शक्तिको २ सय ९० मत आएको छ । प्रदेशसभातर्फ पनि १८ हजार १ सय ३२ मत खसेको थियो । खसेको कुल मतमध्य १५ हजार ३ सय ९३ मत सदर भयो भने २ हजार ७ सय ३९ मत बदर भएको मुख्य निर्वाचन अधिकृतको कार्यालयले जनाएको छ । यसअघि नै मत परिणाम सार्वजनिक भइसकेको प्रत्यक्षतर्फको प्रतिनिधिसभा सदस्य तथा प्रदेशसभा सदस्य दुवै क्षेत्रमा माओवादी केन्न्द्रका उम्मेदवार निर्वाचित भएका छन् ।"
कोइरालाका क्षेत्रमा फोरम,"नेपालगन्ज कांग्रेसको ऐतिहासिक क्षेत्र मानिने बाँकेको प्रतिनिधिसभा क्षेत्र २ मा संघीय समाजवादी फोरम नेपालका इस्तियाक राई विजयी भएका छन् । उनले वाम र लोकतान्त्रिक दुवै गठबन्धनका उम्मेदवारलाई पछि पारे ।मुख्य निर्वाचन अधिकृतको कार्यालयका अनुसार राईले २१ हजार ५ सय ७५ मत पाए । निकटतम प्रतिस्पर्धी वाम गठबन्धनका पशुपतिदयाल मिश्राले १५ हजार ९ सय ५१ र लोकतान्त्रिकका ओमप्रकाश आजादले ११ हजार ६ सय ५१ मत पाए । मिश्रा स्वतन्त्र राजनीतिक समूहको तर्फबाट सूर्य चिह्न लिएर प्रतिस्पर्धामा उत्रेका थिए । राप्रपाका आजादलाई कांग्रेसले समर्थन गरेको थियो ।कांग्रेस सभापति तथा पूर्वप्रधानमन्त्री स्वर्गीय सुशील कोइराला यही क्षेत्रबाट चुनाव लड्ने भएकाले यहाँको प्रतिस्पर्धालाई रोचक मानिएको थियो । तर, दुवै गठबन्धन पराजित हुँदा राई दोस्रो पटक संसद् सदस्य चुनिए । २०६४ को पहिलो संविधानसभा चुनावमा विजयी भएपछि राई २६ वर्षकै उमेरमा श्रम तथा यातायात मन्त्री भएका थिए । विजयपछि उनले नेपालगन्जको विकासलाई गति दिने बताए । नेपालगन्जको मुहार फेर्ने मेरो प्रतिबद्धता छ । त्यससँगै यहाँको समग्र विकासका लागि निरन्तर लडिरहनेछु, उनले भने, पहिचानको मुद्दालाई पनि सदनमा उठाउनेछु ।क्षेत्र ३ मा रोकाय बाँके प्रतिनिधिसभा क्षेत्र ३ मा भने एमालेका नन्दलाल रोकाय ३१ हजार ६ सय १ मत ल्याएर विजयी भएका छन् । उनका प्रतिस्पर्धी बादशाह कुर्मीले २६ हजार ६ सय १७ मत पाए । रोकाय २०२८ देखि वामपन्थी आन्दोलनमा लागेका थिए । एमाले बाँकेको जिल्ला अध्यक्षसमेत भइसकेका रोकायले विजयपछि जनताको भावना सम्बोधन हुने गरी काम गर्ने प्रतिबद्धता जनाए । जिल्लाको विकासका काममा निरन्तर खटिने मेरो प्रतिबद्धता हो, उनले भने । प्रतिनिधिसभा क्षेत्र १ मा भने गणना जारी छ । प्रदेशमा वामअधिकांश प्रदेशसभा क्षेत्रमा भने वाम गठबन्धनका उम्मेदवार विजयी भएका छन् । प्रतिनिधिसभा १ को प्रदेश क मा माओवादी केन्द्रकी उम्मेदवार कृष्णा केसी १३ हजार ४ सय ३६ मत ल्याएर विजयी भइन् । प्रतिनिधिसभा २ को प्रदेश क मा संघीय समाजवादी फोरमका विजय यादव ११ हजार ५ सय ७४ मत पाएर विजयी भए । प्रदेश ख मा लोकतान्त्रिक गठबन्धनका तर्फबाट कांग्रेसका सुरेन्द्र हमाल ९ हजार २ सय ११ मत पाएर विजयी भएका छन् ।प्रतिनिधिसभा १ को प्रदेश ख मा एमालेका बाबुराम गौतमले ११ हजार ८ सय ७७ मत ल्याएर विजय हासिल गरेका छन् । प्रतिनिधिसभा क्षेत्र ३ को प्रदेश क मा माओवादी केन्द्रका इन्द्रप्रसाद खरेल १६ हजार ६ सय ७५ मत पाएर विजयी भएको मुख्य निर्वाचन अधिकृतको कार्यालयले जनाएको छ ।प्यूठानका दुवै प्रदेशमा बामप्यूठान जिल्लाका दुवै प्रदेशससभा सदस्यमा वाम गठबन्धनका उम्मेदवार विजयी भएका छन् । प्रदेशसभा क मा एमालेका हरि रिजाल २४ हजार ७ सय ३४ मतसहित विजयी भए । उनका निकटतम प्रतिस्पर्धी कांग्रेसका टेकप्रसाद भण्डारीले भने १२ हजार ६ सय ३८ मत प्राप्त गरे । रिजाल एमाले प्यूठानका निवर्तमान अध्यक्ष हुन् भने भण्डारी कांग्रेसका क्षेत्रीय सभापति ।प्रदेशसभा ख मा माओवादी केन्द्रका कृष्णध्वज खडका २७ हजार ९ सय १० मतसहित विजयी भए । उनका निकटतम प्रतिस्पर्धी कांग्रेसका अमरप्रसाद भण्डारीले १४ हजार १ सय ६८ मतमै चित्त बुझाउनुपर्यो । भण्डारी कांग्रेस जिल्ला सभापति हुन् । विजुवारका खडका २०७० को संविधानसभा चुनावमा भने पराजित भएका थिए । यस्तै प्रतिनिधिसभातर्फ वाम गठबन्धनबाट उम्मेदवार बनेकी राष्ट्रिय जनमोर्चाकी दुर्गा पौडेल विजयी भएकी छन् । उनका प्रतिस्पर्धी कांग्रेसका गोविन्दराज पोख्रेल थिए ।गुप्ता चौथोपटक विजयीकपिलवस्तु एमाले नेता वृजेशकुमार गुप्ता जिल्लाको क्षेत्र २ बाट ३५ हजार १ सय ४७ मतसहित विजयी भएका छन् । ४६ वर्षीय गुप्ताका निकटतम प्रतिद्वन्द्वी कांग्रेसका सुरेन्द्रराज आचार्यले २१ हजार ५ सय ६६ मत प्राप्त गरे । चुनावमा उनले लगातार चौथोपटक जित हासिल गरेका हुन् ।सदरमुकाम रहेको यो क्षेत्रमा यसअघि कहिल्यै एमालेले जितेको थिएन । मधेवादी दल र कांग्रेसको प्रभाव क्षेत्रमा यसपटक एमालेबाट उनले उपस्थिति देखाएका हुन् । उनले कांग्रेस जिल्ला सभापति आचार्य, त्यसअघि सुधाकर पाण्डे र दीपकुमार उपाध्यायलाई पराजित गरेका हुन् । उनी पहिलोपटक सांसद निर्वाचित हुँदा २५ वर्षका थिए । विभिन्न ३ दलबाट उनी चौथौपटक चुनिएका हुन् । २०५६ मा राप्रपाबाट पहिलोपटक सांसद जितेका थिए । उनले ०६४ र ७० का संविधानसभा चुनावमा तमलोपाबाट जिते । अहिले एमालेबाट चुनाव जितेका हुन् । पछिल्लोपटक राजपा परित्याग गरी स्वतन्त्र समूहबाट सूर्य चिह्न लिएर उनी चुनावी मैदानमा थिए ।फरक परिवेशमा जनताले मलाई फेरि जिम्मेवारी दिएकामा खुसी छु, उनले भने, ज्ञान र क्षमताले भ्याएसम्म जिल्लाको विकासमा लाग्छु । जिल्लाकै आर्थिक विकासमा महत्त्व राख्ने हुलाकी मार्ग पूरा गर्ने उनले बताए । त्यसपछि ५ नम्बर प्रदेशको राजधानी कपिलवस्तु बनाउन भूमिका खेल्ने पनि बताए । जिल्लामा पर्यटकीय सम्भावनाको खानी छ, उनले भने, त्यसलाई योजना बनाएर जिल्ला र मुलुकको दीर्घकालीन विकासमा प्रयोग गर्छु । संसारभरका बुद्धधर्मावलम्बीको आस्थाको केन्द्र तिलौराकोटमा पर्यटक भित्र्याउने उनले बताए ।"
बाजी मारे लिङ्देनले,"भद्रपुर प्रतिनिधिसभातर्फ झापा क्षेत्र ३ मा राप्रपाका राजेन्द्र लिङ्देन विजयी भएका छन् । उनले कांग्रेसका पूर्वमहामन्त्री कृष्णप्रसाद सिटौलालाई पराजित गरे । राप्रपा महामन्त्रीसमेत रहेका लिङ्देनले सिटौलालाई १३ हजार ४ सय ४३ मतान्तरले पराजित गरेका छन् । मुख्य निर्वाचन अधिकृतको कार्यालयले आइतबार सार्वजनिक गरेको अन्तिम मत परिणामअनुसार लिङ्देनले ४४ हजार ६ सय १४ मत प्राप्त गरे । सिटौलाले ३१ हजार एक सय ७१ मत पाए ।सिटौला र लिङ्देन आआफ्ना पार्टी निर्णयविरुद्ध चुनावी मैदानमा होमिएका थिए । राप्रपा देशैभरि कांग्रेस नेतृत्वको लोकतान्त्रिक गठबन्धनसँग चुनावी तालमेलमा थियो । तर, जिल्लामा उक्त गठबन्धनविरुद्ध सिटौला र लिङ्देन आपसमा भिडेका थिए । कांग्रेस नेतृत्वले सिटौलाको नाम समानुपातिकतर्फको सूचीको एक नम्बरमा राखेको थियो । तर, सिटौलाले आफू समानुपातिक सूचीमा नबस्ने जिद्दी कसेपछि अन्तिम समयमा पार्टीले उनलाई प्रत्यक्षतर्फको उम्मेदवार बनाउने निर्णय गरेको थियो । सिटौला र लिङ्देन दुवैले एउटै झापा ३ बाटै चुनाव लड्ने भएपछि जिल्लामा कांग्रेस र राप्रपा एकै गठबन्धनमा रहन सकेनन् । उक्त कुराको फाइदा उठाउँदै वाम गठबन्धनले जिल्लाको ३ नम्बर क्षेत्रमा राप्रपालाई सघाउने र अन्य ४ वटा क्षेत्रमा राप्रपाले वाम गठबन्धनलाई सघाउने सहमति जुटाएको थियो । उक्त सहमतिअनुसार जिल्लामा वामराष्ट्रवादी गठबन्धनका सबै १५ उम्मेदवार विजयी भए । लिङ्देनले आफ्नो जित सामान्य नभएको बताए । उनले भने, मेरो जितलाई सामान्य लिनु हुँदैन । जनताको लामो अपेक्षा र चाहनाअनुसार यसपटक मेरो जित भएको हो । निर्वाचित भएपछि पत्रकारलाई संक्षिप्त प्रतिक्रिया दिँदै उनले जिल्लामा पनि पार्टी निर्णयअनुसारै आफूलाई वाम गठबन्धनले सघाएको बताए । कांग्रेससँग तालमेल गर्ने निर्णय पार्टी नेतृत्वले लिएको थियो । यहाँ वाम गठबन्धनसँग तालमेल गर्ने निर्णय पनि पार्टीले नै गरेको थियो, उनले भने ।५२ वर्षीय लिङ्देन विद्यार्थीकालदेखि नै राप्रपाको राजनीतिमा आबद्ध छन् । उनी राष्ट्रिय प्रजातान्त्रिक विद्यार्थी संघको संस्थापक अध्यक्ष हुँदै पार्टीको मूल राजनीतिमा होमिएका हुन् । हाल उनी पार्टीको संगठन विभाग प्रमुखसमेत छन् । लिङ्देनले झापा ३ बाट यसअघि दुईपटक चुनाव लडेर पराजय बेहोरेका थिए, ०५६ र ०७० मा । ०५६ मा तेस्रो भएका उनी ०७० मा कांग्रेस नेता सिटौलाकै निकटतम प्रतिद्वन्द्वी बनेका थिए । शाहीकालमा ०६१ र ०६२ मा गरी उनी दुईपटक जिल्ला विकास समितिको सभापतिमा मनोनीत भएका थिए । चुनाव हारे पनि निरन्तर जनतासँगको सम्पर्कमा रहेका लिङ्देनले स्थानीय तह चुनावमा राप्रपालाई झापामा ऐतिहासिक सफलता दिलाउन सफल भए । कचनकवल गाउँपालिकामा राप्रपाका अध्यक्षउपाध्यक्षसहित बहुमत सदस्य जिताउन सफल भए । क्षेत्रभित्रकै हल्दिबारी गाउँपालिकाको प्रमुख र जिल्लाको पश्चिम गौरीगन्ज गाउँपालिकाको प्रमुखमा पनि राप्रपाकै नेतालाई जिताए ।"
खनालनेम्वाङ निरन्तर,"धनकुटा र खोटाङमा एमालेधनकुटाखोटाङ (कास) प्रतिनिधिसभा सदस्यमा धनकुटाको एक मात्र निर्वाचन क्षेत्रबाट एमालेका राजेन्द्र राई निर्वाचित भएका छन् । उनले राप्रपाका सुनीलबहादुर थापालाई करिब १० हजार मतान्तरले पराजित गरे ।राईले ३७ हजार ३ सय ३३ मत प्राप्त गरे । उद्योगमन्त्रीसमेत रहेका थापाले २६ हजार ८ सय ७४ मत मात्र पाए । यिनै दुई जना २०७० सालको संविधानसभा निर्वाचनमा पनि आमनेसामने भएका थिए । अघिल्लोपटक बाबु सूर्यबहादुर थापाको विरासत जोगाएका थापा यसपालि भने पराजित हुन पुगे । करिब ६ दशक सक्रिय राजनीति गरेका सूर्यबहादुर मुलुकमा ५ पटक प्रधानमन्त्री बनेका थिए । पराजित भए पनि आफूले पाएको मत सम्मानजनक रहेको थापाको प्रतिक्रिया छ ।दूधमा पानी मिसिए पनि दूधजस्तै देखिने वाम गठबन्धनका अगाडि मिश्रित सिद्धान्त बोकेका शक्तिसँग उभिँदा यो नतिजा आएको हो, उनले भने, अब नयाँ रणनीतिसाथ राजनीतिलाई क्रियाशीलता दिनेछु । कृषक परिवारका राईले थापाको विरासत गुमिसकेको दाबी गरे । उनले अहिलेको पुस्ताले सामन्ती नभई जनताका पक्षमा उभिने शक्ति रोजिसकेको तर्क राखे । भट्टराई चुनिएखोटाङबाट प्रतिनिधिसभा सदस्यमा वाम गठबन्धनका उम्मेदवार एमालेका विशाल भट्टराई विजयी भएका छन् । उनले ३५ हजार तीन सय ७६ मत प्राप्त गरे । कांग्रेसकी सरस्वती बजिमयले १३ हजार सात सय ६५ मत मात्र ल्याइन् ।"
वाम पहिलो,"मोरङ प्रतिनिधि र प्रदेशसभा चुनावको मतगणना आइतबार सम्पन्न भएको छ । प्रतिनिधिसभाको ६ क्षेत्र रहेको जिल्लामा वाम गठबन्धनबाट एमालेले ३, माओवादी केन्द्रले २ र कांग्रेसले १ सिट जितेको छ । प्रदेशसभाको १२ क्षेत्रमध्ये एमाले ५, कांग्रेस ४, माओवादी केन्द्र २ र संघीय समाजवादी फोरमले १ सिटमा जित हासिल गरेको छ । प्रतिनिधिसभाको गणना शनिबार सम्पन्न भएको थियो भने प्रदेशसभाको आइतबार सम्पन्न भएको हो ।प्रदेशसभा क्षेत्र १ क मा माओवादी केन्द्रका कुलप्रसाद साम्बाले १९ हजार ५ सय ५४ मत प्राप्त गरी विजयी भए । निकटतम प्रतिस्पर्धी कांग्रेसका ललित अधिकारीले १५ हजार २ सय ६३ मत ल्याए । ख मा एमालेका उपेन्द्रप्रसाद घिमिरेले १७ हजार १ सय १७ मतसहित विजयी भए । निकटतम प्रतिस्पर्धी कांग्रेसका ईश्वरी कोइरालाले १४ हजार ३ सय १० मत ल्याए ।क्षेत्र २ क मा कांग्रेसका शिवनारायण गनगाईंले १६ हजार ४ सय १८ मत ल्याए । उनका निकटतम प्रतिस्पर्धी माओवादी केन्द्रका गणेशप्रसाद उप्रेतीले १५ हजार १ सय ७ मत ल्याए । क्षेत्र २ ख मा एमालेका लीलाबल्लभ अधिकारीले १८ हजार ३ सय ८६ मत ल्याएर विजयी भए भने निकटतम प्रतिस्पर्धी कांग्रेसका घणीन्द्रबहादुर कुँवरले १७ हजार १ सय २७ मतमै चित्त बुझाए ।क्षेत्र ३ क मा कांग्रेसका सूयर्माराज राईले २० हजार २ सय ९९ मत ल्याएर विजयी भए । उनका निकटतम प्रतिस्पर्धी माओवादीकी गीता तिम्सिनाले १९ हजार ३ सय ९९ मतमा चित्त बुझाइन् । क्षेत्र ३ ख मा एमालेका राजकुमार ओझाले २२ हजार ८ सय २० मत ल्याएर विजयी भए । प्रतिस्पर्धी कांग्रेसका ललितबहादुर श्रेष्ठले २० हजार २ सय ८७ मत ल्याए ।क्षेत्र ४ क मा माओवादी केन्द्रका विजयकुमार विश्वास १८ हजार २ सय ८९ मतसहित विजयी भए । निकटतम प्रतिस्पर्धी कांग्रेसका भक्तिनाथ माझीले १५ हजार २ सय २३ मत ल्याए । क्षेत्र ४ ख मा एमालेका जीवन घिमिरेले १३ हजार ८ सय ५ मत ल्याए । उनका निकटतम प्रतिस्पर्धी विश्वनाथ रिजालले ११ हजार ६ सय २५ मत ल्याए ।क्षेत्र ५ क मा एमालेका ज्ञानेश्वर राजवंशीले १२ हजार ८ सय ६१ मत ल्याए । कांग्रेसका सुकदेवप्रसाद मण्डलले ८ हजार ८ सय २८ र संघीय समाजवादी फोरमका विजयकुमार सिंहले ८ हजार ५ सय ७३ मतमै चित्त बुझाए । क्षेत्र ५ ख मा संघीय समाजवादी फोरम नेपालका जयराम यादवले ११ हजार २ सय १ मत ल्याएर विजयी भए । उनका प्रतिस्पर्धी कांग्रेसका राजेश गुप्ताले ९ हजार ९ सय १८ मत प्राप्त गरे ।क्षेत्र ६ क मा कांग्रेसका चुमनारायण तबदारले २३ हजार ५ सय १३ मत ल्याएर विजयी भए । उनका प्रतिस्पर्धी माओवादी केन्द्रका जीवन आचार्यले २१ हजार ४ सय ७० मत ल्याए । क्षेत्र ६ ख मा कांग्रेसका केदार कार्कीले ११ हजार २ सय ९८ मत ल्याएर विजयी भए । उनका निकटतम प्रतिस्पर्धी एमालेका रमेश पोख्रेलले ८ हजार १ सय २० मत प्राप्त गरे ।प्रतिनिधिसभा सदस्यमा क्षेत्र १ मा एमालेका घनश्याम खतिवडा, २ मा कांग्रेसका मीनेन्द्र रिजाल, ३ मा एमालेका भानुभक्त ढकाल, ४ मा माओवादी केन्द्रका अमनलाल मोदी, ५ मा माओवादी केन्द्रकै शिवकुमार मण्डल र क्षेत्र ६ मा एमालेका लालबाबु पण्डित विजयी भएका छन् ।दुवै प्रदेशमा वाम गठबन्धनतेह्रथुम एउटा प्रतिनिधिसभा क्षेत्र तथा प्रदेशसभा क र ख बाट वाम गठवन्धनका उमेदवारहरू विजयी भएका छन् । प्रदेशसभा क बाट लक्ष्मण तिवारी र ख बाट तेजमान कन्दङवा विजयी भए ।जनताको मतलाई बेचेर खान्नँभोजपुर नवनिर्वाचित जनप्रतिनिधिहरूले आर्थिक समृद्धि तथा नमुना जिल्ला बनाउने प्रतिबद्धता जनाएका छन् । प्रतिनिधिसभामा विजयी सुदन राईले हिजोका दिनसम्म प्रतिस्पर्धी भएपनि लोकतन्त्रमा जितहारलाई स्विकार गर्दै विकास निर्माणमा सहयोग गर्न भोजपुरवासीमा आग्रह गरेका छन् । भारी मतले मतदाताले विजयी गरेकामा धन्यवाद दिँदै भने, म जनताको मतलाई बेचेर खानेछैन, आस्थाको हिसाबले कसैलाई काखा र पाखा पार्नेछैन । उनले ३४ हजार ३ सय ९४ मत ल्याएका थिए भने निकटतम प्रतिस्पर्धी उमेशजंग रायमाझीले २१ हजार ६ सय ९६ मतमा चित्त बुझाए । प्रदेशसभामा निर्वाचित राजेन्द्रकुमार राईले विगतदेखि भोजपुर विकासका लागि लड्दै आएकाले यो अवसरलाई नचुकाउने बताए । उनी संघीय समाजवादी फोरमका उम्मेदवार अजम्बर राई काङमाङलाई ७ हजार ७ सय ५६ मतान्तरले पाखा लगाउँदै विजयी भए ।प्रदेशसभा २ बाट निर्वाचित शेरधन राईले जितले गहिरो जिम्मेवारी बोध भएको बताए । पटकपटकको जनताको विश्वासलाई आत्मसात् गरी जिल्ला, क्षेत्र र प्रदेशभरि विकास निर्माणलाई तीव्र बनाउने बताए । त्यो आफूखुसीमनगढन्ते ढंगले हुनेछैन, घोषणपत्रमा लेखेका प्रतिबद्धतालाई अक्षरश: पूरा गर्ने गरी सबैको सल्लाह, परामर्श लिएर काम गर्नेछु, उनले भने । उनले निकटतम प्रतिस्पर्धी गोविन्दबहादुर कार्कीलाई १३ हजार २ सय २९ मतान्तरले पछि पारे । जिल्लामा प्रतिनिधिसभातर्फ एक र प्रदेशसभातर्फ २ गरी ३ वटै सिट वाम गठबन्धनको पोल्टामा परेको छ । लोकतान्त्रिकलाई वामपन्थी गढ भत्काउन र वामलाई साख जोगाउने चुनौती थियो । यसअघि भएका ०१५ सालबाहेक यताका निर्वाचन ०४८, ०५१, ०५६ र ०७० मा एमालेले र ०६४ मा माओवादीले जितेका थिए ।"
५ पूर्वअर्थमन्त्री विजयी,"काठमाडौं प्रतिनिधिसभाको प्रत्यक्षतर्फको निर्वाचनमा होमिएका ९ पूर्वअर्थमन्त्रीमध्ये ५ जना विजयी भएका छन् । तीनजनाले भने पराजय भोग्नुपरेको छ । बहालवाला अर्थमन्त्री ज्ञानेन्द्रबहादुर कार्की चुनावी प्रतिस्पर्धामा एमालेका उम्मेदवारभन्दा अगाडि रहे पनि अन्तिम नतिजा आउन बाँकी छ । समानुपातिक सूचीमा रहेका पूर्वअर्थमन्त्री प्रकाशचन्द्र लोहनी एकीकृत राष्ट्रिय प्रजातन्त्र पार्टी राष्ट्रवादीबाट समानुपातिकको सूचीमा छन् । समानुपातिकको मत परिणाम सार्वजनिक नभएसम्म उनको प्रतिनिधित्वबारे यकिन गर्न सकिने छैन । अर्थमन्त्री कार्की कांग्रेसका तर्फबाट सुनसरी ४ को चुनावी प्रतिस्पर्धामा छन् । उनीसँग वाम गठबन्धनका रमेश श्रेष्ठ प्रतिस्पर्धा गर्दै छन् । उनी यो समाचार तयार पार्दासम्म ५ हजार ५ सय मतले अगाडि छन् । हालसम्मको मत परिणामअनुसार पूर्वअर्थमन्त्रीहरू कृष्णबहादुर महरा, विष्णु पौडेल, वर्षमान पुन, सुरेन्द्र पाण्डे विजयी भएका छन् । केही समय अर्थ मन्त्रालयसमेतको कार्यभार सम्हालेका प्रधानमन्त्री शेरबहादुर देउवा विजयी भएका छन् । माओवादीको पहिलो सरकारका अर्थमन्त्री र पछि प्रधानमन्त्रीसमेत भएका बाबुराम भट्टराई पनि विजयी भएका छन् । ७ पटकसम्म अर्थमन्त्री भएका रामशरण महत, पूर्वअर्थ राज्यमन्त्री महेश आचार्य र पूर्वअर्थमन्त्री पशुपतिशमशेर राणा भने पराजित भइसकेका छन् । विजयी हुनेमध्ये ४ अर्थमन्त्री वाम गठबन्धनतर्फका हुन् । पार्टी नै एकीकरण गर्ने घोषणा गरेको एमाले र माओवादी केन्द्रका बराबरी अर्थात् दुईदुईजना पूर्वअर्थमन्त्री विजयी भएका हुन् । आउँदो सरकार बनाउने पक्कापक्की भइसकेकाले अबको अर्थमन्त्रीका रूपमा उनीहरूबीच नै पहिलो रस्साकस्सी हुने सम्भावना देखिन्छ । पछिल्लो दुई सरकारका परराष्ट्र र अर्थमन्त्री हुँदै हालका बिनाविभागीयमन्त्री महरा दाङ २ बाट निर्वाचित भइसकेका छन् । उनले कांग्रेसका राजु खनाललाई १४ हजार १ सय ४५ मत अन्तरले हराउँदै निर्वाचित भएका हुन् । महराभन्दा अघिल्ला पूर्वअर्थमन्त्री तथा एमाले उपमहासचिव विष्णु पौडेल रूपन्देही २ बाट निर्वाचित भएका छन् । २१ हजार ९ सय ४५ मत अन्तरले कांग्रेसका युवराज गिरीलाई पराजित गर्दै पौडेल निर्वाचित भएका हुन् । यसअघि पनि उनी रूपन्देहीबाटै निर्वाचित भएका हुन् ।पौडेलभन्दा अघिल्ला पूर्वअर्थमन्त्री शंकर कोइराला भने सक्रिय राजनीतिमा छैनन् । २०७० को संविधानसभा निर्वाचन गराउन गठित तत्कालीन प्रधानन्यायाधीश खिलाराज रेग्मी सरकारका अर्थमन्त्री कोइराला अवकाश जीवन बिताइरहेका छन् । त्यसभन्दा अघिका अर्थमन्त्री तथा माओवादी नेता वर्षमान पुन यसपटकको निर्वाचनमा गृहजिल्ला रोल्पा १ बाट कांग्रेसका अमरसिंह पुनलाई १९ हजार ५३ मत अन्तरले हराउँदै विजयी भए । २०७० सालको संविधानसभा निर्वाचनमा मोरङबाट पराजित भएका पुन: यसपटक गृहजिल्ला फर्केका हुन् । करिब १८ महिना अर्थमन्त्री भएका पुनले पूरा बजेट ल्याउन पाएका थिएनन् । पुनभन्दा अघिल्ला अर्थमन्त्री तथा एमाले नेता सुरेन्द्र पाण्डे चितवन १ बाट निर्वाचित भइसकेका छन् । कांग्रेसका राजेन्द्र बुर्लाकोटीलाई १४ हजार ४ सय ४२ मत अन्तरले पछि पार्दै निर्वाचित भएका हुन् । यसअघि २०७० को संविधानसभाको निर्वाचनमा पनि पाण्डे चितवनबाटै सांसद भएका थिए । उनीमाथि संविधानसभा भवनभित्रै ०६७ मंसिरमा तत्कालीन प्रतिपक्ष दल माओवादीका सभासदद्वारा हातपातसमेत भएको थियो ।प्रधानमन्त्रीसमेत भइसकेका बाबुराम भट्टराईले गृहजिल्ला गोरखाबाट माओवादी नेता नारायणकाजी श्रेष्ठलाई हराएका हुन् । अर्थ र प्रधानमन्त्री हुँदा माओवादीमा रहेका भट्टराई यसपटक नयाँ शक्तिका तर्फबाट उम्मेदवार बनेका हुन् । नेपाली कांग्रेसले समेत सघाएको गोरखा २ मा श्रेष्ठलाई ६ हजार ८ सय ७४ मत अन्तरले पछि पार्दै विजयी भएका हुन् । माओवादी पार्टीमा सँगै राजनीति गरेका भट्टराई र श्रेष्ठको भिडन्तलाई निकै चासोका रूपमा हेरिएको थियो । माओवादी शान्ति प्रक्रियामा आएपछि पहिलोपटक मन्त्री बनेका भट्टराई उच्च दरमा राजस्व बढाउन सुरु गरेका अर्थमन्त्रीका रूपमा चिनिन्छन् । सबैभन्दा बढी अर्थात् सातपटक अर्थमन्त्री भएका रामशरण महत भने योपटक गृहजिल्ला नुवाकोटबाट पराजित भए । पटकपटक नुवाकोटबाटै विजयी भएका महतले योपटक वाम गठबन्धनका हितबहादुर तामाङसँग पराजय भोग्नुपर्यो । महत ८ हजार ५ सय ५३ मत अन्तरले तामाङसँग पराजित भए । महत खुला अर्थतन्त्रका हिमायती र वितरणमुखी कार्यक्रमका आलोचकका रूपमा चिनिन्छन् । २०५१ मा आफ्नो गाउँ आफैं बनाऊँ र वृद्ध भत्तालगायतको काम सुरु गरेर चर्चामा आएका एमाले नेता भरतमोहन अधिकारी भने यसपटक चुनावी मैदानमा छैनन् । उनलाई समानुपातिकको सूचीमा पनि राखिएको छैन । हालका प्रधानमन्त्री तथा पूर्वअर्थमन्त्रीसमेत रहेका शेरबहादुर देउवा भने डडेलधुराबाट विजयी भएका हुन् । वाम गठबन्धनका उम्मेदवार खगराज भट्टलाई ६ हजार ९ सय २९ मतअन्तरले हराउँदै देउवा विजयी भएका हुन् । नेपाली कांग्रेसका सभापतिसमेत रहेका देउवा डडेल्धुराबाट छैटौंपटक विजयी भएका हुन् । २०४८ यताबाट चुनावमा होमिएका उनले पराजय भोग्नुपरेको छैन । २०४६ को जनआन्दोलनपछि पहिलो निर्वाचित सरकारका अर्थ राज्यमन्त्री महेश आचार्य मोरङ ४ बाट पराजित भए । वाम गठबन्धनको तर्फबाट उम्मेदवारी दिएका अमनलाल मोदीसँग ६ हजार ७ सय २९ मत अन्तरले पराजयी भएका हुन् । ०४८ सालमा अर्थ राज्यमन्त्री भएका आचार्य खुला अर्थतन्त्रको सुरुवात गर्नेका रूपमा चिनिन्छन् । आचार्यले ०६४ सालको संविधानसभा निर्वाचनमा पनि मोरङबाटै पराजय भोग्नुपरेको थियो । पूर्वअर्थमन्त्री पशुपतिशमशेर राणाले पनि सिन्धुपाल्चोकमा पराजय भोग्नुपर्यो । राप्रपा प्रजातान्त्रिकबाट चुनावमा होमिएका राणालाई वाम गठबन्धनका उम्मेदवार शेरबहादुर तामाङसँग पराजय भोग्नुपरेको हो । राणा ८ हजार ३२ मत अन्तरले पराजित भएका हुन् ।"
किसानको बहीखाता चीनमा बन्यो धरोहर,"कम्युनिस्ट पार्टी अफ चीनका एक सदस्यसमेत रहेका उनी आफ्नो आयव्ययलाई पारदर्शी बनाउनसमेत यो बानीले सहयोग पुगेको बताए । उनी आफ्ना गाउँलेहरूलाई यो खाताको माध्यमबाट आफूलाई पारदर्शी भएको बताउने गरेका थिए । चीनमा कम्युनिस्ट पार्टीका सदस्यहरूले आफ्नो आम्दानी र खर्चको हरेक विवरण सार्वजनिक गर्नुपर्ने पार्टीको विधानमा उल्लेख छ । लिउको परिवार स्यानडोङ प्रान्तस्थित डेजे पहाड नजिकै पिङडुमा बसोबास गर्दै आएको चाइनाडेली ले उल्लेख गरेको छ । यो क्षेत्र अंगुर उत्पादनका लागि परिचित क्षेत्र हो । त्यहाँ अंगुर उत्पादन र त्यसको बिक्री राम्रै हुने गर्छ । अंगुरको पकेट क्षेत्र भएकाले लिउको परिवारको मुख्य आम्दानीको स्रोत अंगुरखेती हुने नै भयो । यो खेतीबाट मनग्ये आम्दानी परिवारले लिँदै आएको छ । यसका अतिरिक्त लिउ र उनकी पत्नीले ६ हजार युआन वार्षिक पेन्सन पनि प्राप्त गर्छन् । दुवैको उमेर ६० वर्ष पार गरिसकेकाले वृद्ध पेन्सन पाउने गरेका हुन् । लिउ थप्छन्, मेरो कमाइ हाम्रो गाउँको औसत कमाइ हो, यही कारणले हामी दुई जनामाथि सन्तानको बोझ छैन । मेरा छोरा ठूलो सहरमा बस्छ । त्यहाँ छोराले घर खरिद गर्ने बेला मैले बचत गरेको आम्दानीबाट सन्तानका दुइटा घर किनिदिएको छु । यसका लागि हामीले करिब १ लाख ८० हजार युआन सहयोग गरेका थियौं । चीनको राष्ट्रिय संग्रहालयका एक अधिकृतका अनुसार लिउले अझै पनि आफ्नो आयव्ययको हिसाब लेख्न जारी राखेमा उनको दैनिक बहीखाता अगामी दिनहरूमा पनि संग्रहालयमा सुरक्षित राखिनेछ । संग्रहालयमा एउटा साधारण किसानको यति पुरानो हिसाबकिसाब राख्नुको विशेष उद्देश्य रहेको ती अधिकृतले बताए । तिनले भनेका छन्, हालैका वर्षहरूमा चीनले आर्थिक र सामाजिक संरचनाहरूमा कति प्रगति गर्यो, खासगरी किसानको दशामा कति सुधार भयो भनेर जानकारी प्राप्त गर्नका लागि लिउको बहीखाता सान्दर्भिक हुन सक्छ । त्यही भएर लिउको सामग्रीलाई राष्ट्रिय धरोहरका रूपमा उपयोग गर्ने निर्णय सरकारबाट भएको हो । लिउका अनुसार सन् २०१३ मा उनको परिवारको आय ४५ हजार ४ सय २६ युआन (६ हजार ४ सय १२ अमेरिकी डलर) र खर्च २६ हजार २० युआन (३ हजार ९ सय ३० डलर) थियो । यस प्रकार उनको बचत १९ हजार ४ सय ६ युआन (२ हजार ९ सय ३१ डलर) हुन आउँछ । त्यसको तीन वर्षपछि सन् २०१६ मा लिउको आम्दानी दुई गुणाले बढेर ९५ हजार ६ सय ४५ युआन (१४ हजार ४ सय ४९ डलर) पुगेको थियो । खर्चमा भने ४२ हजार ४ सय ४८ युुआन (६ हजार ४ सय १२ डलर) वृद्धि भएको थियो । यस प्रकार उनको बचत ५३ हजार १ सय ९७ युआन (८ हजार ३६ डलर) पुगेको थियो, जुन तीन वर्षअघिको बचत भन्दा झन्डै दोब्बर हो । लिउ भन्छन्, मेरो परिवारको अवस्था तीन वर्षमा अपेक्षा गरेको भन्दा बढी भएपछि म हौसिएको हुँ । परिश्रम गर्ने बानी पहिलेदेखि नै थियो, त्यसमा थप गर्दै आम्दानी बढाउँदै लगेको हुँ । उनको परिवारको यी व्यक्तिगत विवरणहरू अब चीनको राष्ट्रिय संग्रहालयमा सुरक्षित गरिएको छ । विश्वको कुनै पनि मुलुकमा कृषकले आफ्नो कृषि उपजको मूल्य आफैं निर्धारण गरेको पाइँदैन । कृषि उत्पादन जब बजारमा पुग्छ, व्यापारीले आफूअनुसारको मूल्य निर्धारण गर्ने गरेका छन् । फलस्वरूप बजारमा कृषिजन्य वस्तुको मूल्य बढ्ने गर्छ । यसको बढी मार उपभोक्तालाई पर्ने गर्छ । लिउ आफ्ना उत्पादनको मूल्य तय गर्न पनि सक्षम छन् । (एजेन्सीहरूको सहयोग)"
सेयर बजार आफ्नै लयमा,"काठमाडौं प्रतिनिधि र प्रदेशसभाको चुनावपछि सेयर बजारमा उत्साह थपिने अनुमान गरे पनि आइतबार त्यस्तो देखिएन । दोस्रो चरणको प्रतिनिधि र प्रदेशसभाको निर्वाचन पछिको पहिलो कारोबार दिन (आइतबार) सुरुमा बजार उच्च अंकले बढयो । यो वृद्धि झन्डै १८ मिनेट कायम रहयो । कारोबार सुरु भएको १८ मिनेटमै नेप्से १ हजार ५ सय ५६ विन्दुमा पुग्यो । यस दिन कायम भएको उच्च विन्दुमा पुगेर बजार धर्मराएको देखिन्छ । लगत्तै बजार ओरालो लागेको हो । त्यसपछि बजार १ हजार ५ सय ४० मा आएर केही सम्हालिन खोज्यो । यही कारण केही समय नेप्से स्थिरजस्तै बन्यो । कारोबारको दोस्रो घण्टादेखि बिस्तारै ओरालो लागेको नेप्से बन्द हुने बेलामा द्रुत गतिमा तल झरेको हो । स्टक एक्सचेन्जका अनुसार बजार बन्द हुन आधा घण्टा बाँकी रहँदा नेप्सेको गिरावटमा तीव्रता आएको हो । अन्त्यमा नेप्से ६०५ अंकले घटेर आइतबारको कारोबार सम्पन्न भएको छ । आइतबारसम्मको निर्वाचन परिणाम हेर्दा एमाले र माओवादीलगायत वाम गठबन्धनको बहुमत आउने निश्चत भएको छ । योसँगै वाम गठबन्धनकै तर्फबाट नयाँ सरकार बन्नेछ । बहुमतसहित बनेको आगामी सरकार लामो समय टिक्ने भएकाले राजनीतिक संक्रमण अन्त्य हुने र आर्थिक गतिविधिले टेवा पाउने अपेक्षा गरिएको छ । यसअघिका अधिकांश निर्वाचनपछिका कारोबार दिनमा सेयर बजार बढेको थियो, एक विश्लेषकले भने, आइतबार लगानीकर्तामा उत्साह देखिएन, यसकारण नेप्से घटयो । मुलुकभर वाम गठबन्धनको लहर देखिँदा पनि लगानीकर्तामा उत्साह नदेखिएको ती अधिकारीले बताए । मुलुकले नयाँ सरकार पाउने निश्चित हुँदाहँुदै पनि बजारले कुनै प्रतिक्रिया देखाएन, एक धितोपत्र ब्रोकरले भने, सुरुका आधा घण्टाबाहेक बाँकी अवधिभर बजार नियमित प्रवृत्तिमै देखियो । नियामक निकाय धितोपत्र बोर्डले बजारबारे टिप्पणी नगर्न निर्देशन दिएकाले ब्रोकरले नाम खुलाउन मानेनन् । वाम गठबन्धनले शासनमा जुन स्थिरता दिन्छ भन्ने अपेक्षा राजनीतिक क्षेत्रमा गरिएको छ त्यही विश्वास सेयर बजारमा प्रतिविम्बित नभएको उनले बताए । नत्र आइतबार सर्किट ब्रेकर लाग्ने गरी बजार बढ्नुपर्ने थियो, उनले भने । आइतबार नेप्से परिसूचक ०३९ प्रतिशत घटेर १ हजार ५ सय ३०४९ विन्दुमा बन्द भयो ।"
बेनीजोमसोमकोरला दुई लेन,बेनी (रासस) म्याग्दीको बेनीदेखि मुस्ताङको जोमसोम हुँदै कोरला नाका जोड्ने सडक दुई लेनको बन्ने भएको छ । राष्ट्रिय गौरवको कालीगण्डकी करिडोर आयोजनाअन्तर्गत व्यापारिक र पर्यटकीय महत्त्वको बेनीजोमसोमकोरला सडकको स्तरवृद्धि सुरु भएको हो । बेनीदेखि जोमसोमसम्मको ७६ किमि कालोपत्रे र जोमसोमदेखि कोरलासम्मको ११० किमि सडक स्तरवृद्धिको काम भइरहेको छ ।
मुडे आलुको उत्पादन दोब्बर,"सिन्धुपाल्चोक मुडेको नाममा ब्रान्डिङ गरिएको रोजिटा जातको आलुको उत्पादन गत वर्षभन्दा दोब्बर भएको छ । समयमै वर्षा र आलु खेती गर्ने बढेपछि झन्डै २० लाख किलो आलु उत्पादन भएको यहाँका कृषकले बताएका छन् । गत वर्षको तुलनामा यसपालि आलु उत्पादन दोब्बर बढेको छ, आलु संंकलक मकरबहादुर तामाङले भने, जुटको बोरा र प्लास्टिकको झोलामा ३०, १० र ५ केजी गरेर २० लाख किलो आलु राजधानी पुगिसकेको छ । उनले स्थानीय उत्पादनले ब्रान्ड पाएपछि तीन वर्षदेखि आलु राजधानीमा निर्यात गरिरहेको सुनाए । जिल्लाको सिलढुंगा जेठलमा उत्पादित आलु दोलखा, रामेछाप, सिन्धुलीमा समेत खपत भइरहेको छ । तीन वर्षअघि पहिलोपटक स्थानीय उत्पादनलाई ब्रान्ड दिइएको मुडेको अर्गानिक आलु जिल्लाभर लोकप्रिय छ । मुडेमा उत्पादन भएको आलुलाई साना कृषि सहकारी संस्थाले राजधानीको कालीमाटीदेखि विभिन्न स्थानका फालफूल तथा तरकारी संकलन केन्द्रमा पुर्याउने काम गरिरहेको छ । राजधानीमा ४० देखि ६० रुपैयाँमा बिक्री गरेका छौं, सहकारीका अध्यक्ष रहेका तामाङले भने, जिल्लाका व्यापारीले यहाँको आलुलाई प्रतिकिलो ६० रुपैयाँसम्म दिएर लान्छन् । यहाँ उत्पादित आलु जेठलको सिलढुंगामा संकलन गरेर प्याकिङ र टयागिङ सकेर मात्रै राजधानी ढुवानी गर्ने गरिन्छ । दुर्लभ मानिने रोजिटा जातको आलु लामोसाँघु जिरी सडकखण्ड निर्माण क्रममा स्विस सरकारले बाँडेपछि खेती सुरु भएको स्थानीय बताउँछन् ।जिल्लाका विभिन्न स्थानमा पनि मुडेको आलुको माग उच्च हुँदै गएको छ । राजधानीबाहेक नै बाह्रबिसे, लामोसाँघु ,खाडीचौरदेखि दोलालघाटमा राम्रो मूल्यमा मुडेको आलु बिक्ने गरेको छ । आलु बेचेरै वर्षको २ लाखसम्म आम्दानी गर्ने गरेको छु, मुडेका स्थानीय कृषक खडगबहादुर श्रेष्ठले उत्साहित हुँदै भने, पाँच हजार धार्नी आलु यस वर्ष फल्यो, अघिल्लोको वर्षको तुलनामा अहिले राम्रै कमाइयो । उनले आलु बेचेरै घरबार चलाइरहेको सुनाए । मुडे र निगालेको एक टोलमा नै तीन हजार धार्नी आलु उत्पादन हुने गरेको छ । यी दुई गाउँबाट मात्रै झन्डै १० लाख किलो आलु उत्पादन भएको स्थानीय श्रेष्ठको भनाइ छ । यस क्षेत्रका ८ सय परिवार आलु खेतीबाट परिवार धानिरहेका छन्, श्रेष्ठले भने, एक परिवारले वार्षिक आलुबाटै ५० हजारदेखि २ लाखसम्म आम्दानी गर्छन् । अघिल्लो वर्ष १० लाख किलो उत्पादन भएको यस क्षेत्रमा हाल २० लाख किलो उत्पादन भएपछि कृषक उत्साहित भएका छन् । कृषि विकास कार्यालयका अनुसार यस भेगमा ८ हजार हेक्टर क्षेत्रफलमा अर्गानिक आलु खेती हुने गरेको छ । आलुका लागि उर्वरभूमि मानिएको जेठलका झन्डै ९५ प्रतिशत घरधुरी आलुको व्यावसायिक खेतीमा होमिएका छन् । सहकारी र स्थानीय ठेकेदारद्वारा यस क्षेत्रको ब्रान्डेड आलु जिल्लादेखि राजधानीसम्म निर्यात हुने गरेको छ । खेतबाटै बिक्री हुने गरेको मुडेको आलु प्याकिङका लागि छुटयाएर राख्ने गरिएको छ । यहाँको आलुको बीउसमेत अन्य जिल्लाका कृषकले महँगो मूल्यमा किनेर लैजाने गरेको स्थानीय कृषक बिर्खबहादुर श्रेष्ठले बताए । बजारमा उच्च माग भएपछि यहाँको कृषकको मुख्य पेसा आलु खेती नै बनेको छ, उनले भने । यहाँका कृषकले पुसमा रोपेर साउन अन्तिममा यस जातको आलु भित्र्याउने गरेका छन् ।"
रेनोको सर्भिस भेइकल सेवा,काठमाडौं (कास) एडभान्स अटो मोबाइलले रेनो वर्कसप अन हुइल (वाउ) नामक सर्भिस भेइकल रेनोका उपभोक्ताहरूलाई सेवा सुरु गरेको छ । रेनो नेपालले पहिलोपटक अत्याधुनिक सर्भिस सेन्टरसहितको यो सेवा ल्याएको जारी विज्ञप्तिमा छ । यो सेवाबाट रेनोको उपभोक्ताहरूले लाभ लिन सक्ने कम्पनीले जनाएको छ । रेनोको यो सेवाले विशेष गरि काठमाडौं उपत्यकाभरि फैलिएर रहेका ग्राहकहरूलाई प्रभावकारी र अत्यावश्यक समयको बेला तत्पर सेवाहरू प्रदान गर्ने जनाएको छ ।
स्टयान्डर्ड चार्टर्ड नेपालको वाकाथन,काठमाडौं (कास) स्टयान्डर्ड चार्टर्ड बैंकले ए वाक फर अ ब्राइटर टुमोरो नारासहित शनिबार वाकाथन २०१७ को आयोजना गरेको छ । आर्थिक सहयोग उठाउन र दृष्टिविहीनका लागि मानिसमा सचेतना वृद्धि गर्ने उद्देश्यले उक्त कार्यक्रमको आयोजना गरिएको बैंकले जनाएको छ ।
सेन्चुरी कमर्सियलको एकीकृत कारोबार,"काठमाडौं (कास) सेन्चुरी कमर्सियल बैंकले अल्पाइन डेभलपमेन्ट बैंक र सेती फाइनान्सलाई प्राप्ति गरी एकीकृत कारोबार सुरु गरेको छ । राजधानीमा आयोजित कार्यक्रममा एकीकृत कारोबारको शुभाराम्भ नेपाल राष्ट्र बैंकका गभर्नर चिरञ्जीवी नेपालले गरेको जारी विज्ञप्तिमा उल्लेख छ । एकीकृत कारोबारपछि बैंकको चुक्ता पुँजी ७ अर्ब ६८ करोड, निक्षेप ४९ अर्ब, कर्जा ४५ अर्ब तथा नेपाल अधिराज्यभर ८५ वटा शाखा कार्यालयहरू रहने बैंकले जनाएको छ ।"
माछापुच्छ्रे र सिफ्ट फाइनान्सियलबीच सम्झौता,काठमाडौं (कास) माछापुच्छ्रे बैंक र बेलायतको सिफ्ट फाइनान्सियल सर्भिसेज लिमिटेडबीच रेमिटयान्स सम्झौता भएको छ । सम्झौतापत्रमा माछापुच्छ्रे बैंकका नायब महाप्रबन्धक सन्तोष कोइराला तथा सिफ्ट फाइनान्सियलका अध्यक्ष इदनान सबनले हस्ताक्षर गरेको जारी विज्ञप्तिमा छ ।
सिटी सेन्टरविन्टर फेस्ट हुने,काठमाडौं (कास) राजधानीस्थित सिटी सेन्टरले सीटी सेन्टरविन्टर फेस्ट को आयोजना गर्ने भएको छ । डिसेम्बर १६ बाट एक महिनासम्म चल्ने विन्टर फेस्ट मा ७ लाखदेखि ९ लाखसम्म आगन्तुक भित्र्याउने लक्ष्य राखिएको आयोजकले आइतबार विज्ञप्तिमार्फत जनाएको छ । क्रिस्मस र नयाँ वर्षमा आयोजना हुने उक्त कार्यक्रममा विभिन्न चर्चित कलाकारहरूको सांगीतिक प्रस्तुति पनि राखिएको जारी विज्ञप्तिमा उल्लेख छ ।
नेसनल ट्रेडिङको चासो इन्धन व्यापारमा,"काठमाडौं सरकारी स्वामित्वको समस्याग्रस्त संस्थान नेसनल ट्ेरडिङ लिमिटेडले इन्धन व्यापारमा चासो देखाएको छ । सञ्चालनका लागि प्राप्त ४ विकल्पमध्ये संस्थानले इन्धन व्यापारलाई अगाडि बढाएको हो । कर्मचारीलाई बिदावारी गरेको संस्थानलाई निकास दिन आपूर्ति मन्त्रालयका सहसचिव मुुकुन्दप्रसाद पौडयालको संयोजकत्वमा उपसमिति गठन भएको थियो । समितिले इन्धन (बिटुमिन, ग्यास पेट्रोल) को कारोबार, ७ वटै प्रदेशमा पाँचतारे होटल, प्रदर्शनी केन्द्र र आयल निगमसँग गाभ्ने विकल्पसहितको प्रारम्भिक मस्यौदा तयार गरेको थियो । प्रारम्भिक मस्यौदालाई थप अध्ययन गर्न विज्ञलाई दिइएको थियो । विज्ञको सुझवमा इन्धन आयात गर्ने योजना नेसनलले बनाएको हो । नेसनल ट्रेडिङलाई निकास दिन चार विकल्पमध्ये तेस्रो मुलुकबाट इन्धन आयात गर्ने प्रस्ताव अर्थमा पेस गरेका छौं, महाप्रबन्धक लवराज जोशीले भने, अर्थको सहमतिसँगै प्रक्रिया सुरु हुन्छ । इन्धन आयातसम्बन्धी प्रस्ताव यसअघि नेसनलले मन्त्रिपरिषद्मा पेस गरेको थियो । मन्त्रिपरिषद्ले अर्थबाट स्वीकृत गर्न भनेपछि प्रस्ताव अर्थमा पेस गरिएको जोशीले बताए ।आपूर्ति मन्त्रालय र नेश्सनल ट्रेडिङबाट गर्नुपर्ने काम कारबाही सबै पूरा भएको छ, उनले भने, दुईतीन वर्ष अपेक्षा गरेअनुसार हुन नसके पनि त्यसपश्चात् सम्भावना छ । तेस्रो मुलुकबाट तत्काल आयात गर्न नसके पनि बाटो खुला गर्न खोजेको उनको भनाइ छ । हाल आयल निगमले भारतीय आयल कर्पोेरेसन्स (आईओसी) बाट मात्रै आयात गर्दै आएको छ । तेस्रो मुलुकबाट आयात गर्न अध्ययन गरेको छैन । नेसनल तेस्रो मुलुकबाट आयात गर्न सक्षम रहेको महाप्रबन्धक जोशीले बताए ।अध्ययनका क्रममा चीन र बंगलादेशबाट आयात गर्न सकिन्छ भन्ने देखिएको छ, उनले भने । यसअघि आयल निगमले पनि चीनबाट खाना पकाउने एलपी ग्यास आयात गर्न सकिने सुझाव दिएको थियो । चीनबाट ग्यास आयात गर्दा सम्पूर्ण खर्च जोडेर एक हजार रुपैयाँमा बिक्री गर्न सकिन्छ । हाल निगमले आईओसीबाट मात्रै आयात गर्दै आएको छ । आईओसीको विभिन्न रिफाइनरीबाट आयात गरिएको खाना पकाउने ग्यास प्रतिसिलिन्डर १३ सय ५० रुपैयाँमा बिक्री गर्दै आएको छ । ग्यासबाहेक अन्य इन्धन चीनबाट आयात गर्दा भने महँगो पर्ने जानकारहरू बताउँछन् । ग्यासको मूल्य सस्तो परे पनि अन्य इन्धन प्रतिलिटर १० रुपैयाँ महँगो पर्ने देखिन्छ, महाप्रबन्धक जोशीले भने, चीनबाट ग्यासका लागि पहल गर्न सक्छौं । चीनबाट आयात गर्दा व्यापारिक योजना बनाइने उनले बताए । जोशीका अनुसार नेसनलसँग पर्याप्त जग्गा भएकाले भण्डारणमा कुनै समस्या हुँदैन । उनका अनुसार धनगढीमा दुई बिघा, विराटनगरमा चार, वीरगन्जमा पाँच, दाङमा दुई, नेपालगन्जमा दुई र कञ्चनपुरमा एक बिघा जग्गा छ ।"
टेम्पो आयात उच्च,"पर्सा वीरगन्ज नाकाबाट अटोरिक्सा (टेम्पो) को आयात दोब्बर बढेको छ । गत आर्थिक वर्षको पहिलो चौमासिक अवधिको तुलनामा चालु आर्थिक वर्षमा टेम्पोको आयात बढेको हो । वीरगन्ज भन्सार कार्यालयका अनुसार चालु आवको चौमासिक अवधिमा राजस्वमा योगदानको दृष्टिले मुख्य १० वस्तुको सूचीमा यो सवारी आठौं नम्बरमा परेको छ । गत आवको पहिलो चौमासिकमा यो नाकाबाट २६ करोड ९८ लाख रुपैयाँ बराबरको १ हजार ८ सय १३ थान टेम्पो आयात भएको थियो । जसबाट ३३ करोड ७५ लाख रुपैयाँ राजस्व संकलन भएको थियो । चालु आवमा भने ५७ करोड २६ लाख रुपैयाँ बराबरको ३ हजार ८ सय ७५ थान यस्ता सवारी भित्रिएका छन् । यसबाट ७० करोड ३५ लाख रुपैयाँ राजस्व संकलन भएको छ । विद्युतीय टेम्पो (ईरिक्सा) आयात गर्दा मूल्यको ३० प्रतिशत भन्सार, ५५ प्रतिशत अन्त:शुल्क र यी दुवै जोड्दा आउने रकमको थप १३ प्रतिशत मूल्य अभिवृद्धि कर गरी करिब १ सय २८ प्रतिशत शुल्क लाग्ने गर्छ । आयातित विद्युतीय टेम्पो भारत र चीनमा निर्मित हुन् । पछिल्लो समय पेट्रोलले चल्ने अटोरिक्साको माग बढेको बिक्रेताहरूले जनाएका छन् । उनीहरूले यस्ता अटोरिक्साको बजार प्रवद्र्धनमा पनि ठूलो लगानी गरेका छन् । टेम्पो समूहका सवारी साधनमा ठूलो हिस्सा ईरिक्साको रहेको भन्सार कार्यालयका सूचना अधिकृत सन्तोष यादव बताउँछन् । मुलुकभर ईरिक्साको प्रयोग बढेको छ । वीरगन्जमा मात्रै हाल करिब २ हजार ईरिक्सा र टेम्पो सञ्चालनमा छन् । ईरिक्साको प्रवेशसँगै वीरगन्जमा परम्परागत रिक्सा र टाँगा विस्थापित हुँदै गएका छन् । दुई वर्षअघिको मधेस बन्दको समयमा तराईका अधिकांश जिल्लामा अन्य सवारीसाधन नचलेको बेला ईरिक्साले यात्रु ढुवानी गरेका थिए ।"
हवाई भाडा बढयो,"काठमाडौं (कास) नेपाल आयल निगमले पेट्रोलियमको मूल्यमा बुधबार रातिदेखि वृद्धि गरेपछि आन्तरिक वायुसेवा कम्पनीले पनि हवाई भाडामा इन्धन शुल्क बढाउने निर्णय गरेका छन् । वायु सेवा सञ्चालक संघले मंगलबारदेखि लागू हुने गरी नयाँ भाडादरमा टिकट बिक्री गर्ने जनाएको छ । संघको सदस्य एयरलाइन्स सिम्रिकका प्रबन्धक प्रज्ज्वल थापाका अनुसार संघले सबैभन्दा धेरै इन्धन शुल्क काठमाडौंधनगढीको रुटमा २ सय २० रुपैयाँ बढाएको छ । सुगम रुटमा सबैभन्दा कम काठमाडौं सिमरा रुटमा ४५ रुपैयाँ बढेको छ । निगमले हवाई इन्धनमा प्रतिलिटर ५ रुपैयाँ बढाएको थियो । आन्तरिक उडानमा एयरलाइन्सले यात्रुको टिकट शुल्कमा फेयर (भाडा), फयुल सर चार्ज (इन्धन शुल्क) र विमानस्थल शुल्क गरी तीनवटा शीर्षक राखेका हुन्छन् । अहिले भाडा नभई इन्धन शुल्क मात्रै बढेको हो । हवाई इन्धनमा कम्तीमा प्रतिलिटर ५ रुपैयाँ घटे वा बढे इन्धन शुल्क पनि घटबढ हुने गर्छ ।"
चुनावले धान खरिदमा बाधा,"पर्सा खाद्य संस्थान वीरगन्ज शाखाले यस वर्षको धान खरिद प्रक्रिया सुरु गर्न सकेको छैन । शाखालाई केन्द्रले यस वर्ष ३ हजार टन धान खरिदको कोटा दिएकामा प्रतिनिधिसभा र प्रदेशसभा निर्वाचनको कारण शाखाले धान खरिद प्रक्रिया सुरु नै गर्न नसकेको हो । शाखा प्रमुख पवित्र गौतमका अनुसार संस्थानको केन्द्रीय कार्यालय खरिद विभागको निर्देशनअनुसार यस वर्ष १ हजार टन जिरा मसिनो र २ हजार टन सोना मन्सुली धान खरिद गर्ने योजना रहे पनि निर्वाचनका कारण त्यसको तयारीसमेत गर्न नसकिएको हो । धान खरिद गर्नुअघि प्रमुख जिल्ला अधिकारी संयोजकत्वको स्थानीय प्राथमिक खरिद समितिको बैठकबाट धानको खरिद मूल्य निर्धारण गर्नुपर्छ । प्रमुख जिल्ला अधिकारीलगायत समितिका अन्य सदस्यसमेत निर्वाचन शान्तिपूर्ण रूपमा सम्पन्न गर्न अत्यन्त व्यस्त रहेकाले बैठक बसाउन नसकिएको उनले बताए । समितिमा प्रमुख जिल्ला अधिकारी संयोजक, जिल्ला कृषि विकास कार्यालय प्रमुख, स्थानीय खाद्य संस्थान शाखा प्रमुख र एकजना किसान प्रतिनिधि गरी ४ सदस्य हुन्छन् । यसै समितिले निर्धारण गरेको मूल्य संस्थानले धान खरिदका लागि आधिकारिक हुन्छ । मूल्यमा थपघट गर्न समितिको निर्णय नै आवश्यक हुन्छ । मूल्य निर्धारण गर्दा धानको उत्पादन, उपलब्ध हुने क्षेत्र र उपलब्धताको आधारमा सीमावर्ती तथा स्थानीय बजारको गहन विश्लेषण गर्नुपर्ने प्रावधान छ ।संस्थानको पश्चिम तथा सुदूरपश्चिमका अधिकांश शाखाले धान खरिद सुरु गरिसके पनि पूर्व विराटनगरदेखि भैरहवासम्मका सबै शाखाले यस वर्ष हालसम्म धान खरिद प्रक्रिया नै सुरु गर्न नसकेको गौतम बताउँछन् । अब निर्वाचन सकिएकाले आवश्यक गृहकार्य गरी पुस १२ देखि १५ को बीचमा धान खरिद सुरु गरिने सम्भावना रहेको उनले बताए । गत वर्ष पुस १७ देखि वैशाख ३१ सम्म गरी शाखाले कुल २ हजार ५ सय टन सोना मन्सुली धान खरिद गरेको थियो । केन्द्रले गत वर्ष सोना मन्सुली र जिरा मसिनो गरी ३ हजार ५ सय टन धान खरिद गर्ने कोटा दिएकामा शाखाले २ हजार ५ सय टन सोना मन्सुली धान मात्र खरिद गर्न सकेको थियो । किसानले जिरा मसिनो धान बेच्नै ल्याएनन् । संस्थानले निजी क्षेत्रका व्यवसायीसँग धानको मूल्यमा प्रतिस्पर्धा गर्न नसक्दा शाखाले गत वर्ष लक्ष्यअनुरूप धान खरिद गर्न सकेको थिएन । निजी क्षेत्रले संस्थानले निर्धारण गरेको मूल्यभन्दा सुरुमै केही बढी मूल्य दिने र त्यसपछि क्रमश: बढाउँदै लग्ने गरेकाले संस्थानले निजी क्षेत्रसँग प्रतिस्पर्धा गर्न सक्दैन । शाखाले गत वर्ष सुरु खरिद मूल्य प्रतिक्विन्टल २ हजार ३ सय ५० रुपैयाँमै सिजनभरि धान खरिद गरेको थियो । संस्थानले धानको खरिद मूल्य आफैं पुनरावलोकन गर्न नसक्ने र त्यसका लागि स्थानीय प्राथमिक खरिद समितिको बैठकबाटै पारित गर्नुपर्ने भएकाले मूल्य थपघट गर्न अप्ठयारो हुन्छ ।"
आर्मी सेमिफाइनलमा,"दुहबी (सुनसरी) आर्मी टाइब्रेकरमा मोरङ ११ लाई पन्छाउँदै आइतबार मनमोहन दुहबी गोल्डकप फुटबलको सेमिफाइनलमा प्रवेश गरेको छ । निर्धारित समयमा मोरङ ११ को निकै दबाबमा रहेको आर्मीका गोलरक्षक विकेश कुथुको कौशलले आर्मीले सेमिफाइनलको बाटो तय गरेको हो । कुथु म्यान अफ द म्याच घोषित भए । आर्मीका नवयुग श्रेष्ठ, सन्तोष तामाङ, दीप लामाको प्रहार टाइब्रेकरमा सफल भए । भरत खवासको प्रहार भने खेर गएको थियो । टाइब्रेकरमा मोरङ ११ का नीराजन खड्काको प्रहार सफल रहे पनि मोरङका बाँकी तीन खेलाडी चुकेपछि टाइब्रेकरमा मोरङ रोकिएको थियो । दीपक राईको बल पोस्टबाहिर गएको थियो भने अशोक खवास र मीन धिमालले प्रहार गरेको बल आर्मीका किपर कुथुले रोकेका थिए ।यसअघि निर्धारित समयमा खेल ११ मा सकिएको थियो । खेलको १४ औं मिनेटमा अशोक खवासको पासमा प्रकाश बुढाथोकीले हेडरमार्फत गोल गरेर मोरङलाई १० को अग्रता दिलाए । सुरुबाट नै लय गुमाएको आर्मीले मध्यान्तरपछिको खेलमा निकै सुधार गर्यो । दोस्रो हाफको ३१ औं मिनेटमा आर्मीका दीप लामाले गोल गर्दै खेल ११ को बराबरीमा ल्याए । त्यसपछि राम्रो लयमा फर्किएको आर्मीले थुप्रै आक्रमण गरे पनि गोल गर्न सकेन । त्यसैले खेल टाइब्रेकरमा पुगेको थियो ।"
पुलिसको दबदबा कायमै,काठमाडौं (कास) नेपाल पुलिस क्लबले हुवावे इम्प्याक्ट ठमेल ओपन टेबलटेनिस प्रतियोगितामा उत्कृष्ट लय जारी राखेको छ । सिंगल्समा वर्चस्व कायम गरेको उसले आइतबार मिक्स टिम इभेन्टमा अपराजित रहँदै फाइनलमा स्थान पक्का गर्यो ।लिगमा ६ जित हात पारेको पुलिसले पहिलो क्वालिफायरमा नेपाल आर्मी क्लबलाई १७१० ले पराजित गर्दै फाइनल प्रवेश गर्यो । आर्मीले लिगमा पनि पुलिससँग मात्र पराजय भोगेको थियो । क्वालिफायरमा पराजित भए पनि प्रतियोगिताको नियमानुसार आर्मीले एलिमिनेटरको विजेतासँग फाइनल प्रवेशका निम्ति खेल्नेछ । आइतबार नै भएको एलिमिनेटरमा लिगको तेस्रो टोली एपीएफले चौथो भएको वज्र युनियनलाई १७१ ले हरायो । सोमबार आर्मीले फाइनल प्रवेशका लागि एपीएफसँग खेल्नेछ । विजयी टोलीले पुलिससँग उपाधिका लागि भिड्नुपर्नेछ । मिक्स इभेन्टको विजेता टोलीले ४० हजार नगदसहित ट्रफी प्राप्त गर्नेछ भने उपविजेताले २० हजार र तेस्रो हुनेले १० हजार रुपैयाँ पाउनेछन् ।
सामरी स्ल्यामको तयारी पूरा,"हेटौंडा (कास) आठौं सामरी स्ल्याम खुला लनटेनिस प्रतियोगिताको सम्पूर्ण तयारी पूरा भएको आयोजकले जनाएको छ । मकवानपुर जिल्ला लनटेनिस संघ र नेपाली सेनाको मध्यपृतना हेडक्वाटरले संयुक्त रूपमा आयोजना गर्न लागेको प्रतियोगिता सोमबारदेखि शुक्रबारसम्म सञ्चालन हुनेछ ।हेटौंडाको सामरीस्थित सेनाको मध्यपृतना हेडक्वाटरको क्ले कोर्ट मा हुने प्रतियोगितामा सात स्पर्धा समावेश गरिएको छ । प्रतियोगितामा पुरुष, महिला, ३५ वर्षमाथि, ४५ वर्षमाथि र ५५ वर्षमाथि र भेट्रान्सतर्फ एकल विधामा प्रतिस्पर्धा हुनेछ । फन डबल्स स्पर्धामा पनि खेल हुनेछ ।प्रतियोगिता संयोजक दीपेन्द्रचन्द्र ठकुरीका अनुसार पुरुष एकलतर्फको विजेताले ५० हजार रुपैयाँ र उपविजेताले २० हजार रुपैयाँ पाउनेछन् भने महिला एकलतर्फको विजेताले ४० हजार तथा उपविजेताले २० हजार रुपैयाँ हात पार्नेछन् । अघिल्लो संस्करणमा विजेतालाई २० हजार र उपविजेतालाई १० हजार रुपैयाँ दिइएको थियो । यसपालि भेट्रान्सतर्फ एकल स्पर्धाको विजेताले १५ हजार र उपविजेताले ८ हजार रुपैयाँ प्राप्त गर्नेछन् । फन डबल्समा पहिलो हुनेले २५ हजार र दोस्रोले १० हजार रुपैयाँ पाउनेछन् । अन्य विधाका विजेताले ३० हजार र उपविजेताले १३ हजार रुपैयाँ हात पार्नेछन् ।आयोजक मकवानपुर जिल्ला लनटेनिस संघ अध्यक्षसमेत रहेका प्रतियोगिताका संयोजक ठकुरीका अनुसार प्रतियोगितालाई अझै प्रतिस्पर्धा बनाउन र खेलाडीको सेवा सुविधा बढाउनका लागि पुरस्कार वृद्धि गरिएको हो । यस प्रतियोगितालाई अझै प्रतिस्पर्धी र गुणस्तरीय बनाउन हामीले पुरस्कार वृद्धि गरेका हौं, उनले भने ।"
एन्फा चुनाव फेरि सर्यो,"काठमाडौं (कास) अखिल नेपाल फुटबल संघ (एन्फा) को निर्वाचन दोस्रोपल्ट सारेर १४ चैतमा गर्ने कार्यसमिति बैठकले आइतबार निर्णय गरेको छ ।यसअघि मिति फेर्ने क्रममा उसले ११ माघमा केन्द्रीय कार्यसमितिको निर्वाचन गर्ने निर्णय गरेको थियो । प्राविधिक कारण देखाउँदै उसले निर्वाचन चैतमा सारेको हो । देशको निर्वाचनलाई देखाएर एन्फाले मिति सार्न गरेको मागलाई फिफा (अन्तर्राष्ट्रिय फुटबल महासंघ) ले पनि स्वीकृति दिइसकेको एन्फाका प्रवक्ता सञ्जीव मिश्रले बताए ।कार्यसमिति निर्णयअनुसार जिल्ला संघको निर्वाचन पुस ५ देखि माघ ५ सम्म हुनेछ र त्यसका लागि निर्वाचन निर्देशिका पनि बैठकले पारित गर्यो । त्यस्तै, बैठकले प्रमुख कार्यकारी अधिकृत एवं प्रवक्ता इन्द्रमान तुलाधरले दिएको राजीनामा पनि स्वीकृत गर्दै प्रवक्ताको जिम्मेवारी सहायक महासचिव सञ्जीव मिश्रलाई दिने निर्णय गर्यो । तर चार वर्षयता सञ्चालन नभएको सहिद स्मारक ए डिभिजन लिग आयोजना गर्नेबारे भने बैठकले निर्णय गरेन ।सन् २०१६१८ चक्रको फिफा फरवार्ड कार्यक्रमअन्तर्गत एन्फाले प्रस्ताव गरेका सबै कार्यक्रमलाई फिफाले स्वीकृत गरेको छ । एन्फाले लिगका लागि ६ करोडसहित कुल २२ करोड रुपैयाँको कार्यक्रम फिफा फरवार्डमा प्रस्ताव गरेको थियो । त्यसमा ए, बी, सी डिभिजन लिग आयोजना गर्ने तथा तीन टेक्निकल सेन्टरको स्तरोन्नति र मर्मत सम्भार गर्ने, ४५ जिल्लामै ग्रासरुटका फुटबल सञ्चालन गर्ने कार्यक्रम राखिएका छन् ।एन्फाले सुविधासम्पन्न एम्बुलेन्स खरिद गर्ने योजना पनि कार्यक्रममै समावेश गरेको छ । त्यस्तै, एन्फा कम्प्लेक्समै अडिटोरियम हल निर्माण गर्ने पनि जनाइएको छ । निर्वाचनको मिति तोकेर पनि कार्यसमिति बैठकले मध्य तथा सुदूरपश्चिमका सात जिल्लामा फुटबल विकासका लागि विशेष प्योकज दिने निर्णय पनि गर्यो ।"
भारतमाथि श्रीलंकाको स्तब्धपूर्ण जित,धर्मशाला (एएफपी) फास्ट बलर सुरन्गा लकमलले उत्कृष्ट बलिङ गरेपछि श्रीलंकाले पहिलो वानडेमा आइतबार भारतमाथि सात विकेटको स्तब्धपूर्ण जित निकालेको छ । लकमलले आफ्नो उत्कृष्ट वानडे बलिङ गर्ने क्रममा १३ रन खर्चेर चार विकेट लिए र भारत १ सय १२ रनमा अउआलट भयो । श्रीलंकाले यो लक्ष्य २०१ ओभरभित्र पछ्याएको थियो । यससँगै श्रीलंका तीन वानडेको सिरिजमा १० को अग्रता लिन सफल भएको छ । झिनो लक्ष्य पछ्याउने क्रममा श्रीलंकाले सुरुआतमा दुई विकेट चाँडै गुमाएको थियो । तर त्यसयता प्रारम्भिक ब्याट्सम्यान उपुल थारंगाले ४६ बलमा ४९ रन बनाए । यस जितसँगै लगातार १२ खेलको हारक्रमलाई पनि रोकेको छ । सिरिज अगाडि श्रीलंकाली टिमका कप्तान थिसरा परेरासँग कप्तानी गुमाएका थारंगाले आफ्नो अर्धशतक पूरा गर्न सकेनन् । उनी हार्दिक पान्ड्याको बलमा स्लिपमा समातिए । त्यसयता एन्जेलो म्याथ्युज र निरोशन डिकवेलाले टिमलाई जितसम्म पुर्याए । म्याथ्युज २५ रन बनाएर नटआउट रहे । डिकवेलाले २६ रनको योगदान दिए । पछिल्लो साता तीन टेस्टको सिरिज १० ले गुमाएको श्रीलंकाले वानडेमा भने विजयी सुरुआत लिन सफल रह्यो । पेराराले टस जितेर पहिले बलिङ गर्ने निर्णय गरेपछि पेसम्यान लकमलले श्रीलंकाका लागि जितको आधार तयार पारे । उनले आफ्नो दस ओभरको स्पेनमा घातक बलिङ गरेपछि भारत एक समय सात विकेट गुमाएर २९ रनको स्थितिमा थियो । महेन्द्रसिंह धोनीले संघर्ष गर्दै ६५ रन बनाएपछि भारत सय रन काट्न सफल रहेको हो । त्यस अगाडि भारत वानडे क्रिकेटकै सर्वाधिक कम स्कोरमा अलआउट हुने डर उत्पन्न भएको थियो । सन् २००४ मा श्रीलंकाविरुद्ध जिम्बावे ३५ रनमा अलआउट भएको थियो र यो नै सर्वाधिक कम वानडे स्कोर हो । तर धोनीले कुलदीप यादवसँग आठौं विकेटका लागि ४१ रनको साझेदारी गरे । उनीहरूले भारतको पनि वानडेको सर्वाधिक कम स्कोरलाई उछिने । सन् २००० मा भारतले श्रीलंकाविरुद्ध ५४ रन मात्र बनाएको थियो । धोनीले दस चौका र दुई छक्का प्रहार गरे । उनले ८७ बलको सामना गरे । उनले यसक्रममा आफ्नो ६७ औं अर्धशतक पूरा गरे । उनी आउट हुने अन्तिम भारतीय ब्याट्सम्यान रहे । उनी परेराको बलमा आउट भए । भारतका नयाँ कप्तान रोहित शर्माका लागि यो नचिताएको खराब सुरुआत रह्यो । दक्षिण अफ्रिकाको भ्रमण अगाडि विराट कोहलीलाई आराम दिएपछि उनले नेतृत्वको अवसर पाएका हुन् ।
न्युजिल्यान्ड राम्रो स्थितिमा,"लन्डन (एएफपी) टिम साउथी र ट्रेन्ट बोउल्ट ब्याट र बलमा चम्केपछि वर्षाले प्रभावित दोस्रो टेस्टमा न्युजिल्यान्ड आइतबार वेस्टइन्डिजविरुद्ध राम्रो स्थितिमा रहेको छ । वेस्ट इन्डिजले दोस्रो दिनको खेल समाप्तिमा ८ विकेट गुमाई २ सय १५ रन बनाएको छ । वेस्टइन्डिज अझै पहिलो इनिङ्सका आधारमा १ सय ५८ रनले पछाडि छ । साउथी र बोउल्टले दसौं विकेटमा ६१ रनको साझेदारी गरेपछि न्युजिल्यान्डले पहिलो इनिङ्समा ३ सय ७३ रन बनाएको थियो । साउथीले ३४ र बोउल्टले ६७ रन खर्चेर २२ विकेट लिएपछि वेस्टइन्डिज कमजोर बन्न पुग्यो ।खेलको हिसाबमा हेर्ने हो भने त्यो रमाइलो क्षण थियो, २७ बलमा नटआउट ३७ रन बनाएका बोउल्टले साउथीसँगको साझेदारीका बारेमा भने, विश्वास गर्नुस् वा नगर्नुस् म आफ्नो ब्याटिङमा गर्व गर्छु । म भए पनि नभए पनि तल्लोक्रमकाले बनाएको रन निकै महत्त्वपूर्ण हुन्छ । उनले ५ चौका र २ छक्का प्रहार गरे । ३९ बल खेलेका साउथीले १ चौका र २ छक्का प्रहार गर्दै ३१ रन बनाए । न्युजिल्यान्डबाट ओपनर जित रावलले सर्वाधिक ८४ रन बनाए । कोलिन डि ग्रान्डहोमले अर्को एक मनोरञ्जनपूर्ण इनिङ्स खेले । उनले ६३ बल खेली ५ चौका र ४ छक्का प्रहार गरे । वेस्टइन्डिजका शेनोन ग्याब्रियलले ४, केमार रोचले ३ र मिगुइल कुमिन्सले २ विकेट लिए । संघर्षरत वेस्टइन्डिजबाट रेयमोन रेइफर २२ रन बनाई क्रिजमा छन् । उनलाई कुमिन्सले १० रन बनाई साथ दिइरहेका छन् । ओपनर क्रेग ब्रेथवेटले सर्वाधिक ६६ रन बनाए । साउथीले किइरन पोवेललाई शून्यमा आउट गरेका थिए । उनले साई होप (१५) को विकेट पनि लिए । यस बीचमा बोउल्टले सिमरन हेटमेयरलाई २८ रनमा कट एन्ड बोल्ड गरे भने सुनील अम्ब्रिसलाई २ रनमा आउट गरे । साउथी र बोउल्टबाहेक डि ग्रान्डहोम र नील वाग्नरले पनि २२ विकेट लिए ।"
आर्सनल र लिभरपुल रोकिए,"लिभरपुल (एएफपी) वायन रोनीले दोस्रो हाफमा पेनाल्टीमार्फत बराबरी गोल फर्काएपछि इङलिस प्रिमियर लिगअन्तर्गत आइतबार लिभरपुल र एभरटनको खेल ११ को बराबरीमा सकिएको छ । पहिलो हाफको अन्त्यतिर मोहमद सलाहको गोलमा अग्रता लिएको लिभरपुलका लागि दोस्रो हाफ सुखद रहेन । खेलको ७७ औं मिनेटमा डेजान लोभ्रनले डोमिनिक काल्भर्टलेविनलाई लडाएपछि एभरटनले पेनाल्टीको मौका पाएको थियो । एभरटनको कप्तानी सम्हालिरहेका रोनीले पेनाल्टीमा कुनै गल्ती नगरी खेललाई बराबरीमा ल्याए ।त्यसअघि आर्सनल र साउथह्याम्पटनको खेल पनि ११ को बराबरीमा सकियो । खेलको तेस्रो मिनेटमा चार्ली अस्टिनको गोलमा घरेलु टोली साउथ ह्याम्पटनले अग्रता लिएको थियो । तर खेलको दुई मिनेट बाँकी रहँदा वैकल्पिक खेलाडी ओलिभिएर जिरुडले गोल गर्दै आर्सनलको पराजय टारे ।यसअघि शनिबार टोटेनहम हट्स्परले स्टोक सिटीलाई ५१ ले पराजित गर्दै फर्ममा फर्किएको संकेत दियो । घरेलु मैदानमा लगातर चार खेल जितविहीन रहेको टोटेनहमका लागि ह्यारी केनले दुई गोल गरे । विल्फ्रिड बोनीको गोल मदतले स्वान्सी सिटीले वेस्ट ब्रुमबीच आल्बियनलाई १० ले पराजित गर्यो । बर्नलीले वाटफोर्डलाई १० ले हरायो । क्रिस्टल प्यालेस र बर्नमाउथको खेल २२ को बराबरीमा सकियो । हडर्सफिल्डले ब्राइटन एण्ड होभ आल्बियनलाई २० ले पराजित गर्दा स्टिभ मुनीले दुई गोल गरे । लेस्टर सिटीले न्युकासल युनाइटेडलाई ३२ ले पराजित गर्यो । स्पेनम्याड्रिड स्पेनिस ला लिगाअन्तर्गत शनिबार रियल म्याड्रिडले सेभियालाई ५० ले हरायो । पहिलो हाफमै ५ गोल गरेको रियलका लागि क्रिस्टियानो रोनाल्डोले दुई तथा हाकिम अर्चाफ, टोनी क्रुस र नाचो फर्नान्डेजले ११ गोल गरे । अर्को खेलमा भ्यालेन्सियाले सेल्टा भिगोलाई २१ ले पराजित गर्यो । इटाली मिलान इटालीको सिरी ए मा शीर्षस्थान कब्जाका लागि होडमा रहेका इन्टर मिलान र युभेन्ट्सको खेल शनिबार गोलरहित बराबरीमा सकियो । यससँगै इन्टरको १६ खेलबाट ४० अंक छ भने युभेन्ट्सको ३८ अंक छ । शनिबारको अर्को खेलमा कागलिरी र साम्पडोरियाले २२ को बराबरी खेले । आइतबार भएको किएभो भेरोना र एएस रोमाको खेल पनि गोलरहित बराबरीमा टुंगियो ।"
फाल्डो सिरिज आजबाट,"काठमाडौं (कास) नेपाल गल्फ संघ (एनजीए) को आयोजनामा सोमबारदेखि फाल्डो सिरिज एसिया नेपाल च्याम्पियनसिपको छैटौं संस्करण सुरु हुने भएको छ । ३० गल्फरको सहभागिता रहने तीनदिने प्रतियोगितामा ३ विधामा प्रतिस्पर्धा हुनेछ । ब्वाइजमा २१ वर्षमुनि र १६ वर्षमुनिको दुई विधा रहनेछ भने गल्र्सतर्फ २१ वर्षमुनिका खेलाडीले प्रतिस्पर्धा गर्नेछन् ।प्रतियोगिताको प्रत्येक विधाका विजेताले सन् २०१८ मार्चमा भियतनाममा हुने फाल्डो सिरिज एसिया ग्रान्ड फाइनलमा सहभागिता जनाउनेछन् । त्यसबाहेक एनजीएले प्रतियोगितामा उत्कृष्ट प्रदर्शन गर्ने १० खेलाडीलाई १२ दिने बन्द प्रशिक्षणमा राख्नेछ । प्रतियोगिताका उत्कृष्ट खेलाडी छनोट र प्रशिक्षणका लागि प्रशिक्षक किम बाल्डविन नेपाल आइसकेका छन् । बन्द प्रशिक्षणको प्रदर्शनमा आधारित रहेर राष्ट्रिय टोलीमा दुई खेलाडी थप्ने योजना एनजीएले बनाएको छ । एनजीएका कोषाध्यक्ष किसन अग्रवालका अनुसार दक्षिण एसियाली खेलकुद (साग) लाई लक्षित गरेर संघले विभिन्न कार्यक्रम सञ्चालन गर्दैछ । हामीले सागलाई मध्यनजर गर्दै राष्ट्रिय टोलीमा चार सदस्य राख्ने निर्णय गरेका छौं । उनीहरूलाई थाइल्यान्ड र सिंगापुरमा प्रशिक्षणको व्यवस्था पनि गरिसकेका छौं । यसबाहेक अन्य विशेष प्रशिक्षणको पनि व्यवस्था हुनेछ, उनले बताए ।हाल राष्ट्रिय टोलीमा शुक्रबहादुर राई र टंकबहादुर कार्की रहेका छन् । शुक्र फाल्डो सिरिजको पछिल्लो संस्करणका विजेता हुन् । उनी यसपटक उपाधि रक्षाका लागि कोर्समा उत्रनेछन् । यसैगरी महिलातर्फकी विजेता प्रतिमा शेर्पाले पनि प्रतिस्पर्धा गर्नेछिन् । प्रतियोगितामा भारतका दुई गल्फरले पनि सहभागिता जनाउनेछन् ।एनजीएले विगत केही महिनादेखि जुनियर गल्फर उत्पादन गर्न आईएसएमईसँग सहकार्य गर्दै काठमाडौं, धरान र पोखरामा गल्फ प्रशिक्षण सञ्चालन गर्दै आएको छ । त्यसै प्रशिक्षणमा सहभागिता जनाएका पोखरा र धरानका ५५ गल्फरले यस प्रतियोगितामा सहभागिता जनाउँदै छन् ।"
