शीर्षक,विवरण
"परिणाम चार दिनमै, समानुपातिकतर्फको नतिजा ८ दिनमा","काठमाडौं निर्वाचन आयोगले प्रतिनिधिसभा र प्रदेशसभा निर्वाचनको प्रत्यक्षतर्फको परिणाम ४ दिन र समानुपातिकको ८ दिनभित्र दिने लक्ष्य राखेको छ । मतगणना छिटो र व्यवस्थित रूपमा सक्न मुख्य निर्वाचन अधिकृत तथा निर्वाचन अधिकृतहरूलाई निर्देशन दिइएको उल्लेख गर्दै निर्वाचन आयुक्त ईश्वरीप्रसाद पौडेलले भने, प्रत्यक्षको ४ र समानुपातिकको ८ दिनसम्ममा गणना सक्ने लक्ष्य छ । मतदाता संख्याअनुसार थप गणना टोली परिचालन गरी निर्धारित समयभित्रै नतिजा दिन भनिएको उनले बताए । मतपत्र छोटो र छरितो रहेकाले पनि गणना लक्षित समयभित्रै पूरा हुने आयोगको विश्वास छ । आयोगका अनुसार मंसिर १० गते पहिलो चरणमा निर्वाचन भएका ३२ जिल्लाका प्रतिनिधिसभातर्फका ३७ र प्रदेशसभाका ७४ निर्वाचन क्षेत्रको गणना दोस्रो चरणको निर्वाचन सकिएलगत्तै थालिनेछ । पहिलो चरणको मतपेटिका जिल्ला सदरमुकाममा मुख्य निर्वाचन अधिकृतको प्रत्यक्ष रेखदेख र अनुगमनमा छन् । मतपेटिका राखिएका स्थलमा राजनीतिक दल र उम्मेदवारका प्रतिनिधिको समेत निगरानी छ । बिहीबार हुने ४५ जिल्लाका प्रतिनिधिसभाका १२८ र प्रदेशसभाका २५६ निर्वाचन क्षेत्रको गणना सबै मतपेटिका सदरमुकाम ल्याएपछि सुरु हुनेछ । सुगमस्थल र सदरमुकाम नजिकका निर्वाचन क्षेत्रको भने त्यही रातबाट गणना हुनेछ । पौडेलले सर्वदलीय बैठक गरी मुख्य निर्वाचन अधिकृत वा निर्वाचन अधिकृतले मतगणना थाल्न सक्ने जनाए । गणनाबारे जानकारी दिन आयोगले मंगलबार गरेको पत्रकार सम्मेलनमा प्रत्यक्ष र समानुपातिक दुवैतर्फको गणना एकैसाथ सुरु हुने बताए । कतिपय जिल्लामा स्थान अभाव भए प्रत्यक्षतर्फको गणना पहिले गरिने पौडेलले बताए । जिल्लामा गणनास्थल र गणकहरू तय भइसकेको उनले जनाए । सबै गणना एकैपटक थाल्दा एउटा निर्वाचन क्षेत्रका लागि छुट्टाछुट्टै चारवटा गणनास्थल आवश्यक पर्नेछ । प्रतिनिधिसभा, प्रदेशसभाका २ क्षेत्र र समानुपातिकतर्फको छुट्टै स्थल बनाउनुपर्ने हुन्छ । प्रत्येक समूहमा एक सिफ्टमा ७ कर्मचारी खटाउनुपर्ने हुन्छ । आयोगले एकैपटक गणना गर्न सकिने भने पनि धेरै निर्वाचन क्षेत्र रहेको तराईका जिल्लामा स्थान र कर्मचारी अभावले त्यसको सम्भावना कम छ । आयोगले मतगणनामा शिक्षकलाई खटाउन नपाउने भनेको छ । गणना गर्दा सम्बन्धित निर्वाचन क्षेत्रको कम्तीमा दुईवटा मतदान केन्द्रको मतपत्र मिसाएर गन्नुपर्ने मतगणना निर्देशिकामा उल्लेख छ । आयोग प्रवक्ता नवराज ढकालले स्थानीय निर्वाचनको अनुभव हेर्दै गणनामा केही नयाँ र विशेष व्यवस्था गरिएको बताए । गणनास्थल प्रवेश गर्ने हरेक व्यक्तिको अनिवार्य सुरक्षा जाँच, फोटोसहितको परिचपत्रको प्रावधानमा कडाइ गरिने उनले बताए । आयोगले गणनामा खटिएका कर्मचारीबाहेकले मतपत्र छुन नसक्ने व्यवस्था मिलाउन कडा निर्देशन दिएको छ । गणक र दलका प्रतिनिधिबीच निश्चित दूरी राख्न र दुवै बस्ने खण्ड नै अलगअलग बनाउन भनिएको छ, आयुक्त पौडेलले भने, मुख्य निर्वाचन अधिकृत, निर्वाचन अधिकृत, प्रमुख जिल्ला अधिकारी तथा सुरक्षा निकायका प्रमुखहरूबाहेक अरूलाई मोबाइल फोन, क्यामरा, अडियो वा भिडियो उपकरण लैजान निषेध गरिएको छ । सञ्चारकर्मीलाई मतगणना कार्यको व्यवस्थापन र सुरक्षा व्यवस्थामा बाधा नपर्ने गरी निश्चित दूरीबाट गणनास्थलको दृश्य खिच्ने व्यवस्था मिलाइने उनले बताए । गणनास्थलमा उपलब्ध स्रोतसाधनबाट सीसीटीभी जडान गर्न सकिनेसमेत मातहतलाई निर्देश गरिएको छ । मतगणना आरम्भपूर्व नै कस्ता मतपत्र सदर वा बदर हुनेबारे सर्वदलीय सहमति कायम गरिनुपर्छ, पौडेलले भने, मतगणना सुरु भइसकेपछि बीचबीचमा थप सहमति नगर्ने व्यवस्था मिलाउन भनिएको छ ।"
मत किन्ने चलखेल,"मदिरा र मासुको बिक्री बढ्योनिर्वाचनलाई ध्यानमा राखी जिल्लामा मदिरा बिक्री वितरणमा रोक लगाइएको छ । तर २ दिनयता सबभन्दा बढी मदिराको व्यापार भएको सप्तरीका थोक बिक्रेताहरूले बताएका छन् । ग्रामीण क्षेत्रमा एक साताअघिसम्म सानासाना कुखुरा मासु पसलमा २३ वटा कुखुराको मासु बिक्री गर्न धौधौ हुन्थ्यो । अहिले दर्जनभन्दा बढी कुखुरा बेच्न मासु पसले भ्याउँछन् । मदिरा र मासुको बिक्री बढ्नुले राजनीतिक गतिविधि र आर्थिक सक्रियता बढेको पुष्टि गर्छ । अर्कातिर मौन अवधिमै उम्मेदवारहरूको घरघर र कार्यालयमा समर्थकहरूको भीड लाग्न थालेको छ । बुथ खर्चका लागि मात्र होइन, भोट खरिदबिक्रीका लागि पनि मोलमोलाइ सुरु भएको छ । मसित पूरै टोलको भोट छ, मेरो परिवारमै ५० मत छ, मेरो टोलमा प्रभाव छ भन्दै टोलबस्तीका अगुवाहरूले रकमको बार्गेनिङ सुरु गरेका छन् । उम्मेदवारहरू पनि अरूले थाहा नपाउने गरी रकम दिन थालेका छन् । एउटाले रकम नदिए अर्को उम्मेदवारको ढोका ढकढक्याउनेको पनि कमी छैन ।अधिकार, विकास, नेतृत्व, मुद्दालगायत विषय पछि पर्यो, एक उम्मेदवारले नाम नछाप्ने सर्तमा भने, निर्वाचन धेरै महँगो भयो, धेरैजना पैसाकै आकांक्षी छन् । निर्वाचनका बेला पैसामा भोट खरिद गर्नु, भोजभतेर गर्नुलगायतका कार्य आचारसंहिता विपरीत भए पनि उम्मेदवारहरूले टोलबस्तीपिच्छे समर्थकलाई भोज दिन थालेका छन् । कतै टोलबस्तीमा सामूहिक रूपमै सामग्री खरिदका लागि त कतै देउताको नाममा पनि पैसा लिन थालिएको छ । यस्तै कतै संख्यात्मक रूपमा मत गनाउँदै सोबापत रकम दिए भोट पक्का भन्दै पनि रकम लिनेहरूको संख्या अत्यधिक छ । के गर्नु नदिए सुखै छैन, ती उम्मेदवारले भने, सामान्य खर्च त परै जाओस्, आफ्नै मतको मूल्य नै माग्न थालेपछि भोट लिनै पर्यो नि ।सामूहिक रूपमा टोलमा भोजभतेर गर्न भाडाबर्तन खरिद, देउताको घरमा साउन्ड सिस्टम खरिद, बाद्यवादनको सामग्री खरिद, टोलबस्तीका लागि सामूहिक रूपमा कुर्सी, पाल खरिद, देउताको घर निर्माण भन्दै मतदाताहरूले उम्मेदवारसमक्ष रकमको प्रस्ताव गर्ने गरेका छन् । नेताहरू चुनाव जितिसकेपछि फर्केर नआउने गरेका कारण मतदाता पनि चुनावकै बेला तान्न सक्ने भन्दै रकमको प्रस्ताव गर्ने गरेको एक मतदाताले बताए । जितेपछि फर्केर आउँदैनन् के गर्ने बेला यही हो, उनीहरू त करोडौं कमाउँछन्, हामीले त केही लिनैपर्यो नि ।"
सुरक्षा तयारी पूरा : गृह,"काठमाडौंमा तयारी पूरा प्रहरी परिसर काठमाडौंले निर्वाचन सुरक्षाको अन्तिम तयारी सकिएको जनाएको छ । काठमाडौंका ३ सय २० वटै मतदान केन्द्र र त्यस वरपरको सुरक्षाका निम्ति प्रहरी खटिइसकेको परिसर प्रमुख एसएसपी रवीन्द्र धानुकले बताए । उनका अनुसार सबै मतदान केन्द्रको सुरक्षामा ५२ सय प्रहरी खटिएका छन् । प्रहरीले सोमबार पनि विप्लवका सक्रिय कार्यकर्ता रहेको आरोपमा थप दुई जनालाई पक्राउ गरेको छ । अहिलेसम्म चुनाव बिथोल्ने आशंकामा प्रहरी परिसर काठमाडौंले विप्लव माओवादीका ४२ कार्यकर्ता पक्रिसकेको छ । एसएसपी धानुकले भने, निर्वाचन सुरक्षामा कडाइ गरिएको छ । निर्वाचनविरोधी कुनै पनि तत्त्वलाई छाड्दैनौं ।"
घर फिर्दै मतदाता,"विराटनगर महेश पौडेल राजधानी बसेको तीन दशक पुग्यो । विराटनगर महानगरपालिका ८, मधुमाराका उनी व्यवसाय गर्ने सिलसिलामा राजधानी बस्दै आएका छन् । प्रतिनिधि सभा तथा प्रदेश सभा निर्वाचनमा मतदान गर्न उनी साथीभाइसहित दुई दिनअघि गृहनगर आइपुगे । चुनाव आयो कि घर आउन मन लागिहाल्छ पौडेलले भने, कामको सिलसिलामा राजधानी वा जहाँसुकै पुगे पनि चुनावमा भोट खसाल्न यहीँ आइपुग्छु । आफूले मतदान गर्न थालेदेखिका सबै निर्वाचनमा मोरङमै आएर सहभागी हुने गरेको उनले बताए । आफूमात्र होइन, परिवारका अरू सदस्य र साथीभाइलाई पनि आफ्नो मताधिकार प्रयोग गर्न प्रोत्साहित गर्ने गरेको उनले सुनाए ।विराटनगर १० गौरव टोलका रमेश बस्नेत पनि २० भन्दा बढी साथीभाइ र आफन्तसहित गृहनगर आइपुगेका छन् । अझ उनले त आफू आवद्ध संस्थामार्फत् राजधानीमा बसोबास गरिरहेका मतदातालाई चुनावमा घर फर्कन आहानै गरेका छन् ।काठमाडौंमा बस्ने मोरङेलीहरूको संस्था मोरङ समाज, काठमाडौं ले यस्तो आहान गरेको थियो । जो, जुन विचारको भए पनि आफ्नो मत सदुपयोग गरौं भनेर हामीले सार्वजनिक आहान नै गर्यौं, समाजका सल्लाहकार रहेका बस्नेतले भने, समूहसमूह गरी सयौं जना चुनावकै लागि भनेर आएका छन् । कतिपय आउने क्रममा रहेको उनले सुनाए ।थाहा पाएसम्म कुनै पनि चुनाव छुटाएको छैन बस्नेतले भने, जन्मथलो हो, सबै साथीभाइ, आफन्त यतै छन्, माया लागेरै आइन्छ । समाजले गत स्थानीय तह निर्वाचनका बेला पनि गृहजिल्ला फर्केर निर्वाचनमा सहभागी हुन आहान गरेको थियो । संस्थाका स्थानीय प्रतिनिधि धीरज पोखरेलका अनुसार राजधानी र मुलुकका अन्य भागमा रहेका सयौं मोरङबासी चुनावका लागि घर फर्केका छन् ।देशका विभिन्न भागमा पेशा व्यवसाय गरिरहेकाहरू निर्वाचनका लागि भनेर आफ्नो जिल्ला फर्किरहेका छन् । विराटनगरसहित मोरङका विभिन्न स्थानमा रहेका अन्य जिल्लाका बासिन्दा मतदान गर्न आफ्नै ठाउँ फर्कने क्रम जारी छ । मुख्य राजनीतिक दलले पनि अन्यत्र बसोबास गरिरहेका मतदातालाई गृह जिल्ला फर्केर मतदानमा सहभागी हुन आग्रह गरेका छन् ।दलका भातृसंगठनमा आवद्ध विद्यार्थी, पेशाकर्मी, व्यवसायीलगायतको समूह गाडी रिजर्भ गरेर समेत आउनेजाने गरिरहेका छन् । त्यसरी आउनेका लागि विभिन्न केन्द्रबाट मतदाता परिचय प्राप्त गर्न दलका प्रतिनिधिले सघाइरहेका छन् ।सिरहा घर भएका जितेन यादव सोमबार घर फिरेका छन् । सिभिल इन्जिनियरिङ पढ्ने क्रममा उनी विराटनगर बस्दै आएका छन् । यहाँ अध्ययन गरिरहेका हामी धेरै साथीहरू समूह बनाएर चुनावका लागि घर फर्केका हौं उनले भने हामीमध्ये कतिपय पहिलोपटक भोट हाल्ने भएकाले पनि उत्साहित छौं । यसैगरी मोरङको केराबारीस्थित विद्यालयकी शिक्षिका अर्पणा प्रसाइँ पनि झापाको धुलाबारीस्थित घर जाने तयारीमा छिन् । सुनसरीको धरानस्थित विभिन्न क्याम्पसमा अध्ययनरत सयभन्दा बढी विद्यार्थी इलाम गएका छन् । इटहरीमा पाथिभरा टेक्निकल कलेज सञ्चालन गरेर बसेका इलामका कृष्ण साहका अनुसार उनकै कलेजका २० विद्यार्थी पनि विदा लिएर इलाम फर्केका छन् ।धरानकै केन्द्रीय प्रविधि क्याम्पस, पूर्वाञ्चल इन्जिनियरिङ कलेजलगायतमा अध्ययनरत विद्यार्थी समूह मतदानका लागि घर फर्केको साहले सुनाए । म पनि बुधबार घर जाँदैछु परिवारसहित जान लागेका उनले भने, आफ्ना जनप्रतिनिधि चुन्ने महत्वपूर्ण अवसर छुटाउने कुरै भएन नि प्रदेश १ मा पर्ने ७ जिल्लामा पहिलो चरणमा निर्वाचन सम्पन्न भइसकेको छ । बाँकी ७ जिल्लाका मतदाता जिल्ला आउनेजाने क्रम जारी छ । यो प्रदेशमा जम्मा २२ लाख ७४ हजार ६ सय २३ मतदाता छन् । ६ निर्वाचन क्षेत्र रहेको मोरङ देशमै सबैभन्दा बढी मतदाता संख्या भएको जिल्ला हो । यहाँ ६ लाख ४४ हजार ७ सय ८२ मतदाता छन् ।निर्वाचन आयोगका अनुसार दोस्रोमा काठमाडौंमा ६ लाख ३ हजार ४ सय ६० मतदाता छन् भने तेस्रोमा पर्ने झापामा ५ लाख १५ हजार १ सय ६६ मतदाता छन् । दोस्रो चरणमा हुने निर्वाचनका लागि १ हजार १ सय ६५ मतदानस्थल र २ हजार ७ सय १८ मतदान केन्द्र कायम गरिएको छ । सातै जिल्लामा गरी २४ हजारभन्दा बढी सुरक्षाकर्मी परिचालन गरिएको छ ।"
समाचार संकलन सहज बनाऊ : महासंघ,"काठमाडौं (कास) पत्रकार महासंघले प्रतिनिधिसभा र प्रदेशसभा निर्वाचनका दिन तथा मतगणनाका बेला सञ्चारकर्मीलाई समाचार संकलन र छायांकनको सहज व्यवस्था मिलाउन निर्वाचन आयोगलाई आग्रह गरेको छ । निर्वाचन प्रयोजनका लागि पत्रकारले प्रयोग गर्ने सवारीसाधन पास सहज रूपमा उपलब्ध गराउन पनि महासंघले मंगलबार विज्ञप्तिमार्फत आग्रह गरेको छ । महासचिव रमेश विष्टले सबैसँग सूचना विभागको प्रेस पास नरहेकाले वैकल्पिक परिचयपत्रका आधारमा समेत सवारी पासको व्यवस्था मिलाउनुपर्ने बताए । निर्वाचनका बेला पत्रकारले समाचार संकलनमा भोगेका कठिनाइ बुझ्न सातवटै प्रदेशमा महासंघले टोली पठाई अध्ययनसमेत गरेको छ ।सवारी पासको उपलब्धता, मतदानका दिन र गणनाको समाचार संकलनमा पत्रकारले समस्या भोगेको गुनासा आएको महासंघका उपाध्यक्ष दिलीप थापामगरले बताए । पत्रकारको सुरक्षामा समेत विशेष ध्यान दिन महासंघले सरकारसँग आग्रह गरेको छ । मंसिर २१ गते दोस्रो चरण निर्वाचन सम्पन्न भएपछि संक्रमणकाल विधिवत् अन्त्य भई संविधानसभाबाट जारी संविधान पूर्ण कार्यान्वयनको बाटो खुल्ने विश्वास महासंघले लिएको विज्ञप्तिमा उल्लेख छ ।"
मतदान केन्द्रमा खटिए कर्मचारी,"दुई हजारभन्दा बढी सुरक्षाकर्मी खटिएप्रतिनिधि तथा प्रदेशसभा निर्वाचन सुरक्षाका लागि जिल्लामा दुई हजारभन्दा सुरक्षाकर्मी खटिएको प्रमुख जिल्ला अधिकारी द्रोण पोखरलेले बताए । जिल्लाको भौगोलिक अवस्थालाई ध्यान दिई तीन तहमा सुरक्षा योजना बनाएको पोखरेलले बताए । निर्वाचनका लागि नेपाल प्रहरी, म्यादी प्रहरी र सशस्त्र प्रहरी मतदान केन्द्रमा खटिसकेको उनले बताए । मंसिर २१ गते बिहान ७ देखि साँझ ५ बजेसम्म मतदान प्रक्रिया हुने र मतदाता पाँच बजेसम्म लाइनमा बसे समय थप गर्न सकिने जनाएको छ । मंसिर २१ मा मात्रै नभई मतगणना नसकिँदासम्म सुरक्षा अवस्थाको प्रबन्ध मिलाएको जनाएको छ । भक्तपुरमा १ लाख ७८ हजार ९९ जना मतदातामध्ये ९१ हजार ६ सय १४ महिला र ८६ हजार ४ सय ८० पुरुष छन् । जिल्लामा पुरुषभन्दा ५१ सय ३४ ले महिला मतदाताको संख्या बढी छ । जिल्लामा ५ जना तेस्रो लिङ्गी मतदाता छन् ।निर्वाचन कार्यालय भक्तपुरका अनुसार जिल्लाको दुई निर्वाचन क्षेत्रमध्ये क्षेत्र नम्बर १ को प्रदेशसभा क मा ४३ हजार ५ सय ५२ र प्रदेशसभा ख मा ५० हजार ६ सय १२ गरी ९४ हजार १ सय ६४ मतदाता छन् । त्यस्तै, क्षेत्र नम्बर २ को प्रदेशसभा क मा ४४ हजार ८९ र प्रदेशसभा ख मा ३९ हजार ८ सय ४६ गरी ८३ हजार ९ सय ३५ मतदाता छन् । मतगणनालाई सुरक्षित तथा व्यवस्थित गर्नका लागि मतगणना स्थलमा सीसी क्यामरा जडान गरेको समेत प्रमुख जिल्ला अधिकारी पोखरेलले बताए । जिल्लाको निर्वाचन क्षेत्र नम्बर १ को मतगणनाका लागि नेपाल विद्युत् प्राधिकरणको तालिम केन्द्र खरिपाटी र निर्वाचन क्षेत्र नम्बर २ का लागि कृषि विकास बैंक तालिम केन्द्र बोडेमा व्यवस्था मिलाएको छ । दुवै मतगणना स्थलमा १०१० वटा सीसी क्यामरा जडान गरिएको उनले बताए ।"
महानगरले राजस्व उठाउन सकेन,"काठमाडौं काठमाडौं महानगरपालिकाले भुइँचालोद्वारा क्षतिग्रस्त धरहरा क्षेत्रको राजस्व उठाउन सकेको छैन । धरहरा भत्किए पनि वरपरका क्षेत्र साइड वाकर्स प्रालिले भाडामा लगाइरहेको छ । धरहरा व्यवस्थापनको जिम्मेवारी लिएको वाकर्ससँग महानगरले राजस्व उठाउन नसकेको हो । सम्झौताअनुसार काम नगरेको महानगर राजस्व महाशाखाले जनाएको छ । राजस्व हरेक तीन महिनामा अग्रिम तिर्नुपर्ने सम्झौतामा छ तर झन्डै ५६ लाख रुपैयाँ राजस्व अझै बुझाएको छैन । महाशाखाका अनुसार महिनामा झन्डै तीन लाख रुपैयाँ साइड वाकर्सले महानगरलाई तिर्नुपर्छ । सटर मात्रै १६ वटा छन् । ती सबैमा भाडा लगाइएको छ । वर्षमा लगभग ४० लाख रुपैयाँ हामीलाई तिर्नुपर्छ । २०७२ चैतसम्म तिरेको थियो । त्यसपछि थोरै बुझाए पनि पूरै राजस्व उठाउन सकिएको छैन, महानगरका एक कर्मचारीले भने । साइड वाकर्सका सिद्धबहादुर गुरुङले यस विषयमा पछि बोल्ने प्रतिक्रिया दिए । महानगरले साइड वाकर्सलाई बीस वर्षका लागि धरहरा क्षेत्र जिम्मा दिएको थियो । त्यो सम्झौता अझै कायम छ । सम्झौतामा साइड वाकर्सले धरहराको मर्मतसम्भार गर्ने लगायत उल्लेख छ । त्यही सम्झौताबमोजिम साइड वाकर्सले धरहरा बनाउन दुईपल्ट महानगरमा निवेदन दिइसकेको थियो । तर तत्कालीन प्रधानमन्त्री केपी शर्मा ओलीले मेरो धरहरामै बनाउँछु अभियान घोषणा गरे । यो घोषणामा धरहरा बनाउने जनताबाट पैसा उठाउन आग्रह गरिएको थियो । जनताबाट झन्डै दुई करोड रुपैया जम्मा भएको छ । सम्झौताअनुसार काम नगरेकाले सम्झौता रद्द गर्न महानगरले गठन गरेको समितिले प्रतिवेदन दिएको छ । त्यो प्रतिवेदन पनि अझै कार्यान्वयन भएको छैन । महानगर राजस्व महाशाखा प्रमुख धु्रव काफ्लेको संयोजकत्वमा गठित समितिले ६ महिना पहिला नै सम्झौता रद्द गर्न सिफारिस गरेको थियो । २०५५ सालमा केशव स्थापित मेयर हुँदा साइड वाकर्सलाई पहिलोपल्ट धरहरा व्यवस्थापन दिइएको थियो । मन्त्रिपरिषदको २०५५ कात्तिक १ गतेको बैठकले ५० वर्षका लागि धरहरा प्रयोग, उपभोग एवं सञ्चालन गर्ने अधिकार दिएको थियो । त्यही अधिकारबमोजिम महानगरले साइड वाकर्सलाई बीस वर्षका लागि करारमा दिएको थियो । यो करारनामा बदर गर्न माग गर्दै सर्वाेच्च अदालतमा रिट दायर भयो । रिट परेपछि साइड वाकर्सलाई धरहरा दिने प्रक्रिया रोकिएको थियो । २०५८ अदालतले पनि निजी क्षेत्रलाई दिन सकिने भन्ने आदेश दियो । त्यसपछि साइड वाकर्सले तत्कालीन राजा ज्ञानेन्द्रलाई धरहरा सञ्चालन गर्न दिन माग गर्दै २०६१ सालमा विन्तिपत्र हालेको थियो । त्यही विन्तिपत्रअनुसार स्थानीय विकास मन्त्रालयले काठमाडौं महानगरपालिकालाई सरकारको स्वीकृत कानुन तथा नीतिअनुसार हुने गरी कारबाही अगाडि बढाउन पत्र पठाएको थियो । २०६९ चैत ५ गते महानगरका तत्कालीन कार्यकारी प्रमुख केदारबहादुर बोगटी र साइड वाकर्स प्रालिका अध्यक्ष सिद्धबहादुर गुरुङबीच हस्ताक्षर भएको थियो । सर्वाेच्च अदालतले धरहरालाई देशको पहिचान गराउने टावरका रूपमा प्रचार गर्न संस्कृति, पर्यटन तथा नागरिक उड्डययन मन्त्रालय र काठमाडौं महानगरपालिकालाई २०६७ सालमा निर्देशनात्मक आदेश दिएको थियो । तर, करारनामा र अदालतको आदेशअनुसार काम नभएको स्थानीयहरू बताउँछन् । करारनामाको ठ नम्बर बुँदामा कार्य सम्पादन समितिले निर्धारण गरेको पैदल रूटमा सडक पेटी मर्मत सम्भार, बत्ती, सरसफाइ, सीसीटीभी, पर्यटक प्रहरीसहितको सुरक्षा व्यवस्थापन, सुन्धरा क्षेत्रमा भीमसेन थापाको सालिकसहित थापाकालीन खुला संग्रहालय तथा पर्यटक सूचना केन्द्रसहितको विश्रामगृहको ड्रइङ डिजाइन, प्रचार सामग्रीसहितको कार्ययोजना तयार गरेपश्चात काममपाको सहमती लिई एकीकृत टिकट बिक्री गर्न सुरु गर्ने उल्लेख छ ।त्यस्तै व्यवस्थित उद्यान, स्मारिका पसल, फूल पसल, सञ्चार केन्द्र खोल्नुपर्ने करार नाममा उल्लेख छ । तर यहाँ परम्परागत सामग्री नराखी कपडा पसल राखिएका छन् ।"
भत्काइएका सडक कालोपत्रे सुरु,"काठमाडौं (कास) सडक विभागले मेलम्ची खानेपानी आयोजनाले पाइप बिछ्याउन खनेका सडक कालोपेत्र गर्न सुरु गरेको छ । विभागका अनुसार आयोजनाले उपत्यकाका मुख्य र शाखा सडक पाइप विछ््याउन र विभिन्न स्थानमा वितरण प्रणाली विस्तार गर्न सडक भत्काएको थियो । सडक भत्काउँदा अधिकांश सडक गर्मीमा धुलाम्मे र वर्षातमा हिलाम्मे भएको जनगुनासो बढेपछि विभागले कालोपत्रेको काम तीव्र रूपमा अघि बढाएको हो । सडक डिभिजन नम्बर १ प्रमुख मुकुन्द अधिकारीले गौशाला, चुच्चेपाटी, मित्रपार्क र गौशाला खण्डमा कालोपत्रे गर्न सुरु गरिएको बताए । सडक छेउछाउमा व्यापार व्यवसाय गरी बस्ने मान्छेलाई धुलोले साह्रै सास्ती थियो, हाम्रो जिम्मामा भएको सडक कालोपत्रे सुरु गरेका हौं, उनले भने, पैदलयात्रीसमेत धुलोले हैरान भएका थिए । आफूहरूको जिम्मामा रहेको सडक कालोपत्र गर्ने भन्दै उनले मेलम्ची खानेपानी आयोजनाअन्तर्गतको आयोनजा कार्यान्वयन निर्देशनालयले विभागलाई कालोपत्रका लागि अनुरोध गरेका सडकमात्र आफ्नो दायित्वभित्र पर्ने बताए । सबै सडक कालोपत्रे गर्ने जिम्मा हाम्रो होइन, आयोजनाले केही सडक कालोपत्रे गर्न अनुरोध गरेको छ, उनले भने । पछिल्लोपटक महानगरीय ट्राफिक महाशाखाले धुलोले डयुटीमा खटिने प्रहरीको स्वास्थमा असर परेको भन्दै तत्काल कालोपत्रे गर्न भौतिक पूर्वाधार नथा यातायात मन्त्रालयलाई अनुरोध गरेको थियो । त्यसपछि सरोकारवाला निकायबीच छलफल गररे कालोपत्रे गर्ने प्रक्रिया अघि बढाइएको हो । दिनरात ड्युटीमा खटिने टाफिक प्रहरीलाई धुलोले निकै समस्या भएको अधिकारीले बताए । महानगरी टाफिक प्रहरी महाशाखाका प्रमुख सर्वेन्द्र खनालले सडक भत्केर धुलाम्मे हुँदा ड्युटीमा खटिएका प्रहरी स्वास्थ्यमा समस्या देखिएको बताए । एक जनाले ८ घण्टाभन्दा बढी धुलोमा उभिएर ड्युटी गर्नुपर्ने हुन्छ, उनले भने, भत्काएका सडक अस्थायी रूपमा कालोपत्रे गरिदिए पनि त हुन्छ, यो सबैले बुझ्ने कुरा हो । जाडोयाममा धुलोले रूघाखोकीलगायत ज्वरोको समस्या देखिन थालेको उनले बताए । आयोजना निर्देशनालयका निर्देशक त्रिरेशप्रसाद खत्रीले कालोपत्रे गर्ने काम धमाधम भइरेको बताए । माइतीघर, लैनचोर, लाजिम्पाट, चावहिल ओरालोलगायतका अधिकांश स्थानमा कालोपत्रे सम्पन्न भएको उनले बताए । तर, अधिकांश पाइपहरू सडकमै बिछ्याउन परेकाले सडक भत्काउन परेको उनले बताए । काम नगरेर पनि हुँदैन, पाइप बिछ्याउन भत्काउनैपर्छ, उनले भने, सडक चाँडो कलोपत्रे गर्न ठेकेदारलाई निर्देशन दिएका छौं । हाल उपत्यकाका मुख्य तथा शाखा सडकहरू सडक विस्तार, पाइप लाइन विछ्याउनेलगायतका नाममा भत्काएका हुन् ।"
धुलिखेल अस्पताल सेवा दोलखामा,"काठमाडौं (कास) काठमाडौं विश्वविद्यालयमा चिकित्सा शिक्षाको स्नातकोत्तर तह (पोस्ट ग्राजुएटपीजी) अध्ययन गर्ने विद्यार्थीलाई जनरल प्राक्टिस (जीपी) गर्न दोलखामा २५ शय्याको अस्पताल बनाइने भएको छ । धुलिखेल अस्पतालले व्यवस्थापन गर्ने गरी अस्पताल बनाउन लागिएको हो । विशेषज्ञ चिकित्सकसमेत रहने गरी अस्पतालले सेवा विस्तार गर्न लागेको प्राडा राजेन्द्र कोजुले बताए । उनका अनुसार दुई वर्षभित्र सेवा सुरु गर्ने लक्ष्य राखेर निर्माण सुरु गरिसकिएको छ । २४ सै घण्टा आकस्मिक सेवा, विशेषज्ञ चिकित्सक, ल्याब, एक्सरे, अल्ट्रासाउन्ड, डेन्टल तथा ओपीडी सेवा रहनेछ । अपरेसन थिएटरसमेत रहने गरी पूर्वाधार निर्माण भइरहेको छ । यतिका सुविधा पाउने भएपछि दोलखाका स्थानीय खुसी छन् । राजधानीबाट नजिक भए पनि दोलखाका स्थानीयले गुणस्तरीय स्वास्थ्य सेवा पाउन सकेका छैनन् । सदरमुकाम चरिकोटमा निजी अस्पताल खुले पनि चिकित्सकसमेत भेटिन मुस्किल हुन्छ । त्यसैले सामान्य शल्यक्रिया गर्नुपर्ने बिरामीसमेत काठमाडौं ल्याउनुपर्ने बाध्यता छ । धुलिखेल अस्पतालले सेवा विस्तार गर्न लागेसँगै दोलखा र रामेछापका बासिन्दाले गाउँमै विशेषज्ञ चिकित्सकबाट उपचार पाउने भएका छन्् । दोलखामा बन्ने अस्पतालमा धुलिखेलबाट दुई सातामा एक पटक विशेषज्ञ चिकित्सकसमेत जाने कोजुले बताए । धुलिखेल अस्पतालले यसअघि स्वास्थ्यबाट टाढा रहेका २० स्थानमा आउट रिच सेवा स्थापना गरिसकेको छ । दोलखा २१ औं आउट रिच हो । ६ करोड ७० लाख रुपैयाँमा साढे चार तल्ले भवन निर्माण हुने प्रा डा दीपक श्रेष्ठले बताए । सेवा सुरु दुई वर्षपछि सुरु हुने जनाइएको छ । निर्माणाधीन अस्पतालसँगै मातृशिशु सेवासमेत विस्तार गर्न जग्गा खोजी भइरहेको उनले बताए ।"
ओहोदाको प्रमाणपत्र पेस,"काठमाडौं (कास) इजरायल र इजिप्टका आवासीय तथा इन्डोनेसिया र पेरुका गैरआवासीय राजदूतले राष्ट्रपति विद्यादेवी भण्डारीसमक्ष आफ्नो प्रमाणपत्र प्रस्तुत गरेका छन् । राष्ट्रपति कार्यालयमा मंगलबार अपराह्न आयोजित कार्यक्रममा इजरायलका बेनी ओमेर, इजिप्टका इमान मोस्तफा ए एहमेद, इन्डोनेसियाका रिना प्रित्यासमियर्सी र पेरुका जोर्ग कास्तानेदा मोन्डेजले आआफ्नो ओहोदाको प्रमाणपत्र पेस गरेका हुन् । ओहोदाको प्रमाणपत्र पेस गरेपछि उनीहरूले राष्ट्रपतिसमक्ष दुईपक्षीय छलफलसमेत गरे । इजरायलमा रहेका नेपाली कामदारको विषय, नेपाल इजरायलको पुरानो सम्बन्धलगायतमा छलफल भएको थियो । इजरायलमा जतिसक्दो धेरै कामदार लैजाने विषयमा छलफल भएको थियो ।"
जापानी उपविदेशमन्त्री आउँदै,काठमाडौं (कास) प्रतिनिधिसभा र प्रदेशसभाको निर्वाचनको पर्यवेक्षण गर्न जापान सरकारले उपविदेशमन्त्री स्तरको एक उच्चस्तरीय टोली पठाउने भएको छ । उक्त टोली बुधबार काठमाडौं आइपुग्ने जापानी दूतावासले जनाएको छ । संसदका उपविदेशमन्त्री रहेका इवाओ होरीको नेतृत्वमा १० बढी अधिकारीहरूको एक समूह काठमाडौं आउन लागेको हो । टोलीले निर्वाचनअघि राजनीतिक भेटघाट गर्नेछ । त्यसपछि निर्वाचनको अवलोकन गर्ने र ललितपुरको मेअर चिरीबाबु महर्जनसँग दुई पक्षीय छलफल गरेर शुक्रबार फर्कने छ ।
सीमा क्षेत्रमा उच्च सतर्कता,"५ सयभन्दा बढीलाई सवारी पासजिल्ला प्रशासन कार्यालय रौतहटले निर्वाचनको दिन सवारी सञ्चालन गर्न मंगलबार अपराह्नसम्म ५ सयभन्दा बढी सवारी साधनलाई अनुमतिपत्र (सवारी पास) उपलब्ध गराएको छ । मोटरसाइकल र चारपांग्रे सवारी सञ्चालन गर्न दलका उम्मेदवार, सुरक्षा निकाय, पर्यवेक्षक र पत्रकार लगायतलाई सवारी अनुमतिपत्र उपलब्ध गराएको हो । अनुमतिपत्र दिइएका मध्ये ७० प्रतिशतभन्दा बढी भारतीय नम्बर प्लेटका सवारी साधन रहेको जिल्ला प्रशासन कार्यालयका कर्मचारीले बताए । पास लिने सवारीमा सबैभन्दा बढी भारतीय नम्बर प्लेटकै छन्, एक कर्मचारीले भने, त्यसमा पनि सुरक्षाकर्मी र दलका उम्मेदवारले प्रयोग गरेका सवारी सबै भारतीय नम्बरका हुन् ।"
४० हजार सुरक्षाकर्मी परिचालन,"सुरक्षा जाँच कडाकपिलवस्तुमा पनि सुरक्षा जाँच कडा गरिएको छ । ३ दिनयता ग्रामीण र सहरी बस्तीका ठाउँठाउँमा आकस्मिक चेकजाँच थालिएको छ । त्यस्तै पूर्वपश्चिम र सहायक मार्गमा पनि सरप्राइज चेकिङ गरिएको छ । सीमानाका कृष्णनगर, मर्यादपुर र चाकरचौडामा तालिमप्राप्त कुकुर प्रयोग गरेर जाँच थालिएको छ । विषेशगरी भारतबाट आउने व्यक्ति र सावरीसाधनलाई विषेश जाँच गरिएको छ । सीमाका ठाउँठाउँमा नेपाल र भारतका सुरक्षाकर्मीले संयुक्त गस्ती गरिरहेका छन् । चुनाव लक्षित गरी भारतीय सुरक्षाकर्मीले पनि सीमाक्षेत्रमा चेकजाँच कडा गरेका छन् । चोक, बजार र संवदेनशील ठाउँमा विषेश सुरक्षा सतर्कता अपनाइएको छ । सुरक्षा जोखिम रहेका ठाउँमा सादा पोसाकका प्रहरी र राष्ट्रिय अनुसन्धानका कर्मचारी पनि खटिएका छन् । अवाञ्छित क्रियाकलाप हुन नदिन सतर्कता अपनाएका छौं, जिल्ला प्रहरी प्रमुख एसपी भोजजंग शाहले भन,े शान्ति सुरक्षा कायम गर्न हरसम्भव प्रयास गरेका छौं । प्रजिअ मदन भुजेलले मतदानस्थल र केन्द्रको पहिलो घेरामा म्यादी र नेपाल प्रहरी तथा दोस्रो घेरामा सशस्त्र खटिने बताए । यस्तै तेस्रो घेरामा नेपाली सेनाले सुरक्षा प्रदान गर्नेछ । निर्वाचनलाई भयरहित र स्वच्छ बनाउन सुरक्षा व्यवस्था कसिलो बनाएका छांै, प्रजिअ भुजेलले भने, मतदातालाई निर्धक्क भएर मतदान गर्ने वातावरण बनाएका छौं । जिल्लाका १ सय ५३ मतदानस्थल अति संवेदनशील, ६५ संवेदशील र १५ लाई सामान्य मतदानस्थलमा वर्गीकरण गरी सुरक्षा व्यवस्था मिलाइएको छ ।"
मतदाता आकर्षित गर्न चलखेल,"तयारी पूरापाल्पामा मतदानको तयारी यहाँ पूरा भएको छ । सुरक्षाकर्मीसहित मतदान अधिकृत, सहायक अधिकृत र सहयोगी कर्मचारी तोकिएका केन्द्रमा पुगिसकेका छन् । जिल्लाका १ सय १८ मतदानस्थलका २ सय २६ मतदान केन्द्रमा १ हजार ८ सय ७ कर्मचारी खटिएका छन् । यस्तै, नेपाली सेना, प्रहरी, सशस्त्र र म्यादी गरी ३ हजार सुरक्षाकर्मी सम्बन्धित क्षेत्रमा खटिएका छन् । थप ८ सय स्वयंसेवक परिचालन हुनेछन् । सम्बन्धित मतदान केन्द्रमा पुगेका अधिकृतले चार किल्ला र निषेधित क्षेत्र तोक्दै काम सुरु गरिसकेको मुख्य निर्वाचन अधिकृत शंकरराज बरालले बताए । पुराना छुटेका र नयाँ मतदातालाई परिचयपत्र वितरण गरिरहेका छन् । उनीहरू अब मतदाताको पर्खाइमा रहेको उनले बताए । बुधबाारसम्म मतदान केन्द्र निर्माण, मतदाता परिचयपत्र वितरण र मतदाता शिक्षासमेत दिइनेछ ।"
खानेपानीमा खेलबाड,"राजधानी उपत्यकामा ट्यांकरबाट हुँदै आएको पानी आपूर्तिलाई व्यवस्थित गर्न निर्देशिका जारी गरिए पनि कार्यान्वयन पक्ष फितलो देखिएको छ । नियमनकारी निकायको कमजोरीका कारण उपभोक्ताको घरघरमा खानेपानी ढुवानी गर्ने धेरै ट्यांकरले आधारभूत मापदण्डसमेत पूरा गरेको पाइँदैन । मानव स्वास्थ्यसँग जोडिने पानीजस्तो संवेदनशील क्षेत्रमा नियमनकारी सरकारी निकाय र व्यवसायीको लापरबाही निन्दनीय छ । दूषित पानी बिक्री संविधानप्रदत्त स्वास्थ्य तथा उपभोक्तासम्बन्धी मौलिक हकविपरीत समेत छ । उपत्यकामा ट्यांकरले बोकेको पानीमा हानिकारक जीवाणु भेटिएपछि यो व्यवसायलाई व्यवस्थित बनाउँदै उपभोक्ताकहाँ गुणस्तरीय पानी पुर्याउन काठमाडौं उपत्यका खानेपानी व्यवस्थापन बोर्डले ट्यांकर सेवा सञ्चालनसम्बन्धी निर्देशिका बनाएर गत वर्षदेखि लागू गरेको छ । निर्देशिकाअनुसार ट्यांकरका दुवै साइड र पछाडिको भागमा ढुवानीकर्ताको नाम, फोन नम्बर, प्रयोजन, अनुमतिपत्र र क्षमता उल्लेख गर्नुपर्छ । पिउनयोग्य खानेपानी (राष्ट्रिय खानेपानी गुणस्तर मापदण्ड, ०६२ बमोजिम मापदण्ड पूरा भएको) का हकमा नीलो, घरायसी प्रयोजनको पानी (सामान्य घरेलु प्रशोधन गरेर वा उमालेर पिउन मिल्ने पानी) मा हरियो र पिउनबाहेक अन्य प्रयोजनको पानी (भान्साको प्रयोगबाहेक सरसफाइ, घर निर्माणलगायत कार्य) का हकमा पहेंलो स्टिकर प्रयोग गर्नुपर्छ । बोर्डले नीलो स्टिकर कसैलाई पनि बाँडेको छैन । खानेपानी आपूर्ति गर्नेलाई हरियो स्टिकर बाँडे पनि सबैले लिएका छैनन् । उपत्यकामा पाँच सयभन्दा बढी ट्यांकरले खानेपानी आपूर्ति गर्दै आएका छन् । निर्देशिकाका अन्य प्रावधान पालनामा पनि ट्यांकर व्यवसायी इमानदार देखिएका छैनन् ।ट्यांकरले ल्याएको पानीको शुद्धता पनि सुनिश्चित छैन । उपभोक्तालाई कहाँबाट कसरी पानी भरेर ल्याइएको हुन्छ भन्ने थाहै हुँदैन । व्यवसायीको विश्वासका भरमा पानी किन्न उनीहरू बाध्य छन् । प्राय: ट्यांकरले फिल्टर नगरी सोझै पाइपबाट पानी भर्ने गरेको पाइएको छ । उदाहरणका रूपमा ट्यांकरहरूले पानी भर्दै आएको गोदावरीको लामकुण्डलाई नै हेर्न सकिन्छ । त्यहाँ मानिसले लुगा धोइरहेका हुन्छन्, बाटोमा फालिएको पानी पनि कुण्डमै मिसिन्छ । ट्यांकर व्यवसायीले त्यही पानी सोझै भरेर उपभोक्ताको घरघर पुर्याएर बेच्छन् । सघन बसोबास भएको राजधानी उपत्यकामा हजारौं उपभोक्ताको स्वास्थ्यसँग जोडिएको यो विषयमा नियमनकारी निकायको लापरबाही अक्षम्य छ । काठमाडौं उपत्यका खानेपानी लिमिटेडले घरघरमा जोडिएका धारामार्फत पर्याप्त पानी पुर्याउन नसकेकैले उपभोक्ता ट्यांकरको महँगो पानी किन्न बाध्य भएका हुन् । उनीहरूको बाध्यताको फाइदा उठाएर प्रदूषित पानी बेच्नु व्यावसायिक आचरण पनि होइन । संविधानमा मौलिक हकअन्तर्गत स्वास्थ्यसम्बन्धी हकमा प्रत्येक नागरिकलाई स्वच्छ खानेपानीमा पहुँचको हक हुने प्रावधान छ । यस्तै, उपभोक्ताको हकमा प्रत्येक उपभोक्तालाई गुणस्तरीय वस्तु तथा सेवा प्राप्त गर्ने हक हुने उल्लेख छ । यी हकको प्रत्याभूति उपभोक्तालाई दिलाउन पनि खानेपानीमा देखिएको चरम लापरबाही नियन्त्रणका लागि प्रभावकारी कदम चाल्न जरुरी छ । व्यवसायीविरुद्ध उजुरी परे कारबाही गर्ने बोर्ड निर्देशकको भनाइ पनि गैरजिम्मेवार देखिन्छ । धेरै उपभोक्ताको ट्यांकरको स्टिकर र पानीको शुद्धताबारे अनभिज्ञ हुन्छन् । बोर्डले नै नियमित अनुगमन गरेर मापदण्डविपरीत पानी बेच्ने ट्यांकर व्यवसायीलाई कानुनी कारबाही गर्नुपर्छ । नियमनकारी निकाय बलियो भयो भने व्यवसायीहरू इमानदार बन्न बाध्य हुन्छन् । यस्तै, ट्यांकरले बोक्ने पानीको यथोचित मूल्य निर्धारण तथा मूल्यमा एकरूपता पनि आवश्यक छ । यस्तै, उपभोक्ताले किन्दै आएको जार र बोतलको पानीको शुद्धताबारे पनि बेलाबेला प्रश्न उठ्दै आएको र यदाकदा हुने परीक्षणमा हानिकारक जीवाणु पाइएको हुनाले तिनीहरूको शुद्धता नियमित परीक्षण गर्दै लापरबाही देखिए कारबाही गर्न पनि जरुरी छ ।"
बुद्धबारे विभ्रम,"भगवान् गौतम बुद्धको राष्ट्रियता र जन्म सम्बन्धी विवाद एकपल्ट फेरि चुलिएको छ । तर यसपाली दलाई लामा स्वयम्ले नेपालीको घाउ कोट्याएका छन् र मिडिया तथा सामाजिक सञ्जालमा निकै हल्लीखल्ली मच्चिएको छ ।मलाई पनि यस कुराले निकै झोँक चल्थ्यो, एक समयमा । २०४५ भदौअसोजको कुरा हो । म भर्खर अमेरिकाको एउटा विश्वविद्यालयमा भर्ना भएको थिएँ । नयाँ हावापानी, नयाँ पढाइलेखाइ खुब रमाइलो हुँदै थियो । एकदिन एउटा पर्चा हात पर्यो र त्यो हेरेपछि कन्सिरी तातेर आयो । भगवान बुद्ध सम्बन्धी एउटा कार्यक्रम धर्म अध्ययन विभाग (रिलिजन डिपार्टमेन्ट) ले आयोजना गरेको रहेछ (हो, अमेरिकाको प्राय: हरेक विश्वविद्यालयमा धर्मको पढाइ हुन्छ) र त्यसैको निम्तो रहेछ, त्यो पर्चा । तर बुद्ध भने भारतमा जन्मेको लेखिएको थियो । बुद्धबारे के नै भन्लान् भनेर नजाने सुर कसेको मान्छे त्यो देखेपछि नगई भएन भनेर गएँ । त्यतिन्जेल म लुम्बिनी गइसकेको थिएँ । त्यतिमात्र होइन, स्नातकोत्तर सम्मको पढाइ सिध्याएर आफ्नै जिल्ला मोरङको एउटा कलेजमा पढाउँदै गर्दा केचना जंगलबाट सखुवाका गगनचुम्बी रूख डङडङ्ती ढाल्दै राँगा गाडामा हाल्दै घरमा ल्याइसकेको थिएँ । यो देश मेरो पनि हो, अरूले मात्र जंगल पँडानी गर्न पाउने ? भन्ने राष्ट्रिय भावना पलाइसकेको थियो, म गाउँलेमा पनि । कार्यक्रममा बुद्ध धर्मका ती अग्ला विद्वान प्राध्यापकलाई भेट्ने बित्तिकै सोधेंँ, के उदेकलाग्दो गलत सूचना पर्चामा लेखाउनुभएको, महाशय बुद्ध नेपालमा जन्मेको कुरा यहाँलाई थाहै छैन ? म त बुद्ध जन्मेको ठाउँ लुम्बिनी पुगेको पनि छु, जो कि नेपालकै सिमानाभित्र पर्छ । विश्वास लाग्दैन भने आफै गएर हेरे भो । ती विद्वान पहिले त हच्किए, तर फेरि सोचेर भने, यसबारे अलि विवाद त छँदैछ नि विद्वानहरूमाझ, होइन र ? मैले भनेँ, बुद्ध लुम्बिनीमै जन्मेका हुन् । जस्तो कि बौद्ध ग्रन्थ र विद्वत् समाजले भन्छ, लुम्बिनी त संसारको एउटै ठाउँमा छ । त्यो हो, नेपाल । सन् १९८३ मा मोरङको एउटा कलेजबाट १०१२ जना विद्यार्थी लिई लुम्बिनी र तिलौराकोट जाँदा त्यहाँ बार लगाएको ढिस्कोमाथि सिन्दुरे रंग पोतिएको एउटा देवी मूर्ति, अलिअलि खनखान गरेको जमेको पानीले भरिएको परतिरको खाल्डो र चर्केको अशोक स्तम्भमात्र थियो । त्यस स्तम्भमा बुद्ध यहीं जन्मेका हुन् र मगध सम्राट अशोकले स्तम्भ स्थापनाका अवसरमा त्यहाँका बासिन्दाको मालपोत पनि घटाएको वा मिनाहा गरेको भन्ने उल्लेख थियो । फेरि बुद्धको जन्मबारे विवाद किन ? लुम्बिनी यात्रा गर्नुभन्दा अघि नै विद्यार्थी छँदै म राजगिर र नालन्दा गइसकेको थिएँ, एक साताका लागि पटना विश्वविद्यालयबाट श्रमदान गर्न । २३ दिन ग्रामीण भेगमा पुल वारिपारिको सडक माटोले भरिसकेपछि नालन्दा जाँदा भर्खरै उत्खनन भएको ठाउँमा हजार वर्षअघि डढेका चामलका काला दाना भुइँमा त्यत्तिकै पोखिएको देखेंँ । घुँडा टेकेर हातमा पार्दा ती कनिकालाई सुमसुम्याउँदै घुँक्कघुँक्क रोएको पनि थिएँ, सहपाठीहरू अगाडि लाजै लाग्नेगरी ।बुद्ध र बुद्धमार्गमा मेरो चाख नि:स्वार्थ नभए पनि यो घाँटी निमोठुवा र आत्मश्लाघा राष्ट्रवादबाट भने प्रेरित थिएन, त्यतिखेर । कविरपछि राहुल सांकृत्यायनको मद्दतले मैले बुद्धलाई भेटेको थिएँ, हिन्दु समाजको जातीय पाखण्डबाट निकास पाउन । तसर्थ पनि बुद्ध जन्मस्थल बारे भ्रमपूर्ण प्रचारले पिरोलेको थियो, मलाई । फेरि दक्षिण एसियामै ऐतिहासिक दस्तावेजका आधारमा अतीतबारे निष्कर्ष निकाल्न हिन्दु मिथक र पौराणिक गाथाले भरिएको समाजमा बुद्ध धर्मले नै सर्वप्रथम सिकाएको हो । फेरि तिनकै बारे भ्रम किन ? तर ती बुद्धिजमका प्राध्यापक टसमस भएनन्, आफ्नो अडानबाट । शाक्य राज्य अहिलेको नेपालभारत दुबैतर्फ रहेकाले र लुम्बिनी विवादास्पद भएकाले बुद्ध भारतमै जन्मेका हुन् भन्ने कुरामा उनले अड्डी कसिरहे । बुद्धको जन्मबारे जानी वा अन्जानी भ्रम अरूले झैं मैले पनि पढ्दै, सुन्दै आएको छु । र यस्तो बुझाउनै नसकिने जानीजानी अज्ञानी किन हुन्छन्, कतिपय भारतीय र अन्य विद्वान भन्ने प्रश्नले मलाई घरिघरि घोचिरहन्छ ।यसको पहिलो उत्तर विद्वत्ताकै नालीबेलीसँंग गाँसिएको छ । अरू धेरै कुरालाई जस्तै विद्वत्तालाई पनि फेसनले के छाड्थ्यो ? खासगरी पश्चिमा मुलुकहरूमा । र त्यसमा पनि त्यहाँका उपभोक्ताले के रुचाउँछन्, त्यही तिनलाई टक्र्याउनुपर्ने बाध्यता हुन्छ, उपभोक्तावादको चलन अनुसार । अध्यात्मका पश्चिमा उपभोक्ताले पनि विश्वभरिबाट र त्यसमा पनि खासगरी दक्षिण एसिया र भारतबाट अध्यात्मका विभिन्न सामग्री आयात गर्छन् । योग जस्तै बुद्धिजम यसमा अग्रणी स्थानमा पर्छ । र अध्यात्मको मामिलामा त भारतलाई विश्वस्रोत नै मानिन्छ र मानिँदै आइएको छ, भारत विज्ञ (इन्डोलोजिस्ट) र पूर्वेली संस्कृति विज्ञ (ओरिएन्टलिस्ट) हरू, खासगरी विलियम जोन्स (१७४६१७९४) र म्याक्स म्युलर (१८२३१९००) कै पालादेखि । यी भारतका प्रशंसकहरूले भारत सम्बन्धी ज्ञानलाई मात्रै अद्भुत भनेर प्रस्तुत गरेनन्, पाश्चात्य जगतले भारतबाट के सिक्न सक्छ भनी लेखे पनि । उदाहरणका रूपमा म्याक्स म्युलरले भारतबारे क्याम्ब्रिज विश्वविद्यालयमा शृङखलाबद्ध प्रवचन नै दिए, जसलाई किताबका रूपमा भारत : हामीलाई यसले के शिक्षा दिन्छ (१८८३) शीर्षकमा छपाए । यसरी तिनले भारतलाई पाश्चात्य सभ्यताको विशृङखलताको विकल्पका रूपमा अघि सारे । आध्यात्मिक उपभोगको यस स्थापित कथ्यमा नेपाल यात फिट हुँदैन या फेरि नेपाल भारतकै आध्यात्मिक भूगोलमा विलिन हुन्छ । जटाधारी हिप्पीहरूले काठमाडौंको ठमेललाई बनारसको विकल्पमा भोगचलन गर्ने परिपाटी त ६० को दशकपछि मात्र बसेको हो । तर अहिले भारतीयहरूमा अचानक बुद्धप्रति यस्तो मोह किन ? भारतबाट त बुद्ध ज्ञान र बौद्धमार्गी निमिटयान्न भइसकेका थिए, केही आदि शंकराचार्यको ग्रन्थ दहन उत्साहले र केही मुसलमान लडाकुहरूको बारम्बार नालन्दा र तक्षशिला जस्ता बौद्ध ज्ञान केन्द्रहरूलाई ध्वंस पार्ने असहिष्णु आक्रमणले । शताब्दियौंको विध्वंस र लुटका क्रममा बोधगया हिन्दु मन्दिरमा परिणत भइसकेको थियो र त्यसको स्वामित्व एकजना हिन्दु मठाधीशको हातमा गइसकेको थियो । छेवैको नालन्दा गौचरण भइसकेको थियो । ढिस्को त थियो, तर केको ढिस्को ? यो त १९ औं शताब्दीको अन्त्यमा र बीसौंको सुरुमा अंग्रेजहरूले पाँचौं र सातौं शताब्दीका चिनियाँ पर्यटकहरूका आख्यानका आधारमा बोधिवृक्ष भएको ठाउँ र नालन्दा क्षेत्र ठम्याउनसके । त्यसैले त सन् ५० को दशकमा बीआर अम्बेडकरले आफ्ना दलित अनुयायीहरूसँंगै बौद्ध धर्म अंँगाल्नु अघि भारतमा आदिकालदेखिका बौद्धमार्गी छँदै थिएनन् । राहुल सांकृत्यायन समेतले बौद्ध धर्म अँंगालेका मात्र हुन् ।तर भारतजस्तो नजिकैको छिमेकमा पनि बुद्धको जन्मथलो बारे यत्रो विभ्रम किन ? पश्चिममा जस्तै भारतमा पनि फेसनले पिटेको छ । सूचना र ज्ञान फेसनजस्तै आउँछ, जान्छ । जम्मु र कश्मिर पाकिस्तानमा छ भनी कुनै शिक्षित भारतीय भन्ला त्यहाँ ? पाकिस्तान बारे सदासर्वदा सशंकित, भित्री भारतको कोकोहोलोले कान फुटेका र रापतापले तिरमिरिएका कतिपय शिक्षित भारतीयलाई आफ्नै पूर्वोत्तर राज्यहरूबारे ज्ञान र चासो हुँदैन । थाइल्यान्ड र मणिपुरबाट पढ्न आएकालाई एउटै ठान्छन् र आफ्नै देशका जनतालाई विदेशी ठानी बेङलोर, पटना, दिल्ली सहरहरूमा दु:ख दिएको समाचार सञ्चार माध्यममा आइरहन्छ । तिनका लागि नेपालको यात अस्तित्व नै छैन, भए पनि भारतकै एउटा भाग होला भन्ने हुन्छ, भुटान, सिक्किम, दार्जिलिङ, नेपाल कौन क्या हैं, भाइ ? भनेर । उनीहरूको दिमागमा यी सबै आर्यावर्त र जम्बुद्विपकै भाग त हुन् । क्या फरक पड्ता हंै ? तिनलाई नेपालका दाजुभाइ मुरमुरिएको के थाहा ? तर फेरि नेपालमा पनि बुद्धको जन्मबारे यस्तो होहल्ला किन ? काठमाडांै उपत्यकाका शताब्दियौंदेखिका बौद्ध धर्मावलम्बी कुर्लिए त राम्रै गरेछन्, साँच्चिकै चित्त दुखेछ भन्नुपर्ने हुन्छ । तर रूढीवादी नेपाली राज्यले स्थापना कालदेखि नै रैथाने बौद्धमार्गी, जो जनजाति छन्, तिनीहरू विरूद्ध गरेको विभेद र अहिलेसम्म लुम्बिनीलाई गरेको तिरस्कार देख्दा दलाई लामाको भनाइमा यो के खेला गरेको भन्ने लाग्छ । तर केको खेला हुन्थ्यो भारतीयहरूको राष्ट्रवादी बहिरोपन र अन्धोपन जस्तै यो पनि नेपाली राष्ट्रवादको विद्रुप रूप नै हो । बुद्ध २९ वर्षको उमेरमा गृहत्याग गरेपछि एकदुई पटकमात्र घर फर्के र भारतमै ज्ञान प्रचार गरे, भारतमै परिनिर्वाण प्राप्त गरे । यस्ता नेपाली र भारतीयका लागि बुद्ध फगत् एउटा राष्ट्रिय विज्ञापन सामग्रीमा खुम्चिन पुगेका छन् र यो सामग्री राष्ट्र आख्यानको एक भाग बनेको छ, जसमा टोपी र लवेदा सुरुवाल अर्को एक भाग बनेको छ । तर बुद्ध भनेको राष्ट्रिय खोसाखोस भन्दा माथिका हस्ती हुन्, होइन र ? साँच्ची नै भन्दा बुद्ध न नेपालमा जन्मेका हुन् न भारतमा, कमसेकम अहिलेको भारतमा त पक्कै होइन । गीताको भारत (यदा यदा हि धर्मस्य ग्लानिर्भवति भारत) हिन्दु सभ्यताको अर्थमा बुझिन्छ, नकि युरोपेली ढाँचाको आधुनिक राष्ट्रराज्यको अर्थमा । नेपाल शब्द पुरानो नाम भए पनि काठमाडौं उपत्यकालाई अलि पहिलेसम्म पनि नेपाल भनिन्थ्यो । सिद्धार्थ अवश्य लुम्बिनीमा जन्मेका हुन्, जो शाक्यहरूको राज्य थियो, जुन अहिलेको नेपालभारत सिमानामा फैलिएको थियो । उनी मगध राज्यमा ६ वर्षको कठोर परिश्रमपछि बुद्ध भए र कोशल राज्यमा प्रथम दिक्षा दिए र तात्कालिक विभिन्न राज्यमा आफ्ना सत्य र मार्गको प्रचारप्रसार गरे र उतै परिनिर्वाण प्राप्त गरे । हो, बुद्धको जन्मस्थान लुम्बिनी भने पक्कै अहिलेको नेपालमा छ । बुद्धले कुन देशको नागरिकता लिन्थे र कुन देशको राष्ट्रियता अंँगाल्थे भन्ने कुरा न महामहिम दलाई लामालाई थाहा हुनसक्छ, न अरू कसैलाई । यसबारे गन्थन नै बेकारको हुन जान्छ । भारतीय र नेपाली संकीर्ण राष्ट्रवादका अगाडि उनले भरसक मानवतावादका कुरा नै गर्ने थिए । आँट छ भने आफ्ना जातीय, धार्मिक राष्ट्रिय संकीर्णतालाई त्यागेर बुद्धम् शरणम् गच्छामी, धम्मम् शरणम् गच्छामी भने भैगो नि । मनमा शान्ति पनि हुन्छ, राष्ट्र कल्याण पनि ।मिश्र अमेरिकाको लुइस विश्वविद्यालयमा अंग्रेजीका विभागाध्यक्ष हुन् ।"
हुन सक्ने काम गरिदेऊ,"मंसिर २१ गते ४५ जिल्लाका लाखौ मतदाता भोट हाल्न लाम लाग्नेछन् । तर भोट कसलाई र किन हाल्ने भन्ने द्विविधामा छन्, उनीहरू । टिकट पाउने उम्मेदवारको अनुहार हेरेर वा व्यवहार हेरेर वा दलका घोषणापत्र हेरेर भोट दिने हो ? मतदाता रनभुल्लमा छन् । दलहरूले आम मतदातालाई फकाउन महत्त्वाकांक्षी घोषणापत्र जारी गरेका छन् । त्यसमा निकै मिठो र चिप्ला कुरा छन् । तर त्यो पूरा गर्लान् भनी कुनै पनि मतदाताले कल्पनासमेत गरेका छैनन् । यसभन्दा अघि पनि यस्ता घोषणापत्र जारी नभएका होइनन् । तर घोषणापत्रको १० प्रतिशत वाचा पनि पूरा नभएको यथार्थ हो । अन्यथा आम नेपालीले यति तितो वर्तमान भोग्नु पर्दैन थियो । जनताले आजसम्म न राम्रो खानेपानी पाए, नत राम्रो बाटोघाटो । न राम्रो नेता पाए, नत राम्रो नीति । जुन जोगीे आए पनि कानै चिरेको हँुदै नेपालीको विकास, आकांक्षा केवल कागजमा सीमित भएको छ । हामीलाई हावादारी ठूला योजना र गफ होइन, पूरा हुने खालका साना योजना चाहिएका छन् । ताकि प्रतिफल तत्काल पाइयोस् । हामीलाई समुद्रमा नेपाली झण्डा गाडिएको जहाज होइन, जोरपाटीदेखि गौशालासम्मको सडक राम्रो पारिदिए पुग्छ । कोटेश्वर र चावहिलको जाम हटाइदिए पुग्छ । सहज तरिकाले चालक अनुमति पाउने व्यवस्था गरिदिए पुग्छ । वैदेशिक रोजगारीमा जाँदा अनेक झन्मट हटाइदिए पुग्छ । बेलाबेलामा बजार अनुगमन गरिदिए पुग्छ । बढदो महँगी रोकिदिए पुग्छ । जनतालाई २ छाक खाने रोजगारी सिर्जना गरिदिए पुग्छ । साना र गर्न सकिने कुुरा भने कहिले नगर्ने, जनतालाई रातदिन दु:खसास्ती दिइरहने तर घोषणापत्रमा केवल ठूलठूला कुरा राखेर आम जनतालाई मूर्ख बनाउने वा सपना देखाउने कामले जनताको विश्वास जित्न सकिँदैन । गोपाल देवकोटागोकर्णेश्वर८, जोरपाटी, काठमाडौं"
हिंसाको सहारा लिनु उचित होइन,"निर्वाचनमा उम्मेदवार लक्षित बम आक्रमणले उम्मेदवार मात्र होइन, मतदाता पनि त्रसित छन् । यसरी आक्रमण गर्नु कायरता र निन्दनीय हो । निर्वाचन मात्र त्यस्तो प्रजातान्त्रिक प्रक्रिया हो, जसका माध्यमबाट जनताले आफ्ना प्रतिनिधि चुन्छन् । जसले आक्रमण गर्यो, उसको जति निन्दा गरे पनि कमै हुन्छ । खासगरी आजभोलि लोकतान्त्रिक गठबन्धनका उम्मेदवारमाथि आक्रमण भएको देखिन्छ । आक्रमण विप्लवका कार्यकर्ताले नै गरे भनी अनुमानको भरमा दोष लगाउनु पनि निरर्थक हुनसक्छ । हिजो बम बनाउने, आक्रमण गर्ने तथा हतियारको युद्ध गरेको दल अहिले पनि सत्तामा छ । आफूभन्दा बलियो र सक्षम उम्मेदवारको सफलता हुने देखेर यस्ता आक्रमण फरक पक्षबाट पनि हुन सक्छ । सरकार, सुरक्षा निकायका सबै प्रमुख र सेना प्रमुख समेतलाई यसतर्फ फरक रणनीति तयार गरी नागरिक सुरक्षाको प्रत्याभूति दिलाउन आग्रह गर्न चाहन्छु । फरक दलका उम्मेदवारलाई आक्रमण गर्दा अर्को दल खुसी भए बाछो खानेले माउ पनि खान्छ भनेझैं हुनसक्छ । निर्वाचनको मुखैमा गगन थापामाथि गरिएको आक्रमण निर्लज्जताको पराकाष्ठा हो । बमले कसैका विचार र आस्था समाप्त पार्न सकिँदैन । यसको उदाहरण हिजो युद्ध गरेको दलको अहिलेको अवस्था हेरे पुग्छ । हत्या हिंसाले समस्या समाधान होइन, झन् बल्झाउँछ । तसर्थ यस्ता हर्कत तुरुन्त बन्द गर । कुसुम न्यौपानेमध्यबिन्दु११, नवलपरासीमंसिर १८ गते काठमाडौंको चपलीमा नेपाली कांग्रेसका नेता गगन थापामाथि भएको बम आक्रमणपश्चात सम्पूर्ण नेपालको ध्यान त्यतातर्फ खिचिएको छ । प्रदेशसभा र प्रतिनिधिसभाको निर्वाचनको पूर्वसन्ध्यामा उम्मेदवारहरूलाई लक्षित गरेर गरिएको यो आक्रमण पहिलो होइन । यस अघि पनि देशका विभिन्न भागमा विभिन्न दलका उम्मेदवारलाई लक्षित गरेर आक्रमण भइसकेको छ । थापामाथि देशको राजधानीमा भएको यो सांघातिक हमलाले भने सबैको ध्यान यसतर्फ तानेको छ । आखिर कसले गरिरहेको छ, बम हमला ? किन गरिरहेको छ ? यी र यस्ता प्रश्नले सबै नागरिकको मथिङ्गल नराम्रोसँग हल्लाएको छ । लोकतन्त्रको प्राण मानिने निर्वाचनको पूर्वसन्ध्यामा उम्मेदवारहरूमाथि गरिएका यस्ता सांघातिक हमला रोक्न किन असफल भइरहेको छ, सरकार ? निर्वाचनको यस घडीमा उम्मेदवार, मतदाता तथा निर्वाचनमा खटिने कर्मचारीहरूको सुरक्षा सरकारको पहिलो प्राथमिकता बन्नुपर्छ । पहिलो चरणको निर्वाचनमा स्थानीय तहको निर्वाचनमा भन्दा कम मतदान हुनुमा मतदातामा रहेको सुरक्षा आशंका पनि एक कारण हुनुपर्छ । बम आक्रमणमा संलग्न जोसुकै भए पनि अनुसन्धान गरेर संविधान र कानुुनले निर्दिष्ट गरे बमोजिमको दण्डसजाय दिनुपर्छ । तब मात्र सरकार र प्रशासनमाथि विश्वासको वातावरण सिर्जना हुने देखिन्छ । मन्त्री भइसकेकाहरूको त सुरक्षा हुनसकेको छैन भने अन्य सर्वसाधारण मतदातामा सुरक्षालाई लिएर शंका हुनु स्वाभाविक छ, जसको असर दोस्रो चरणको मतदानमा पर्ने निश्चित छ । कपिल सिलवालसिद्धलेक, धादिङ"
सक्षम उम्मेदवार रोजौं,"दोस्रो तहको निर्वाचनमा मतदानको समय आइसकेको छ । विस्फोटनका घटनाले जनतामा केही त्रास निम्त्याए पनि जनता भोट दिन जान आतुर छन् । किनकि यसपालिको मतले सही जनप्रतिनिधि छनोट गर्ने र यिनै प्रतिनिधिमार्फत प्रधानमन्त्री लगायत मन्त्रिपरिषदको छनोट हुनेछ । यो नयाँ सरकारले संविधान कार्यान्वयन तथा सुशासनसहित आर्थिक विकासमा तीव्र रूपमा अघि बढ्नुपर्ने जनताको आकांक्षा रहेको छ । शान्ति सुरक्षा पूरा तवरले कायम राख्न सरकार सक्षम हुनुपर्छ । अहिले गृहमन्त्रीसमेत नभएको अवस्थामा प्रधानमन्त्री स्वयंले लिएको गृहमन्त्री पदले गर्दा अवश्य पनि सुरक्षा निकायलाई समयमै निर्णय लिन कठिन भएको हुनसक्छ । निर्वाचनको समयमा हुने हत्याहिंसा, विस्फोटनलाई राजनीतिक कारणमात्र भनेर पन्छिन सकिँदैन । निर्दोष जनता, उम्मेदवार घाइते हुनु र निर्वाचनमा खटिएका एक सुरक्षाकर्मीको निधन हुनु र उक्त घटनामा संलग्नलाई समयमै सशक्त रूपमा कारबाही नगर्दा यस्ता गतिविधि बढ्न गई जनता बढी त्रसित भएका छन् । प्रधानमन्त्री शेरबहादुर देउवाले यो चुनावमा पुरानो दाग मेट्ने अवसर पाउनुभएको छ । तर अहिले गृहमन्त्रीसमेत नियुक्ति नगरी यति धेरै विस्फोटनका घटना भइरहँदा पनि यसलाई रोक्न सकेको देखिएन । घटना भएपछि मात्र प्रहरी परिचालन भएजस्तो देखिन्छ । यस्ता घटना रोक्न सिमानादेखि नै खबर लिने, सशक्त रूपमा सर्च गर्ने, संकास्पद समूहका व्यक्तिलाई समयमै पक्राउ गरी आवश्यक कारबाही गर्नुपर्छ । खालि सुरक्षा चुस्त र दुरुस्त पारिएको छ भनेर मात्र पुग्दैन । त्यो कुरा व्यवहारमा देखिएको छैन । यही कारणले गर्दा जनता प्रधानमन्त्रीप्रति विश्वस्त हुन सकिरहेका छैनन् । पूर्ण ओलीचाबहिल, सरस्वती नगर, काठमाडौं"
जनता नभुल्नेलाई मत,"सत्तामा पुगेसी जनतालाई बिर्सिने ती नेताहरू अहिले जनताको घरघर गएर म तपाईलाई के सहयोग गरुँ भन्दै भोटको भिख मागिरहेका छन् । किसानको गोठबाट सात कोस पर भाग्नेहरू अहिले गोठको गोबर फाल्न तम्सिरहेका छन् । दुर्गम क्षेत्रमा पर्याप्त औषधी पुर्याउन नसक्नेहरू अहिले आफ्नै निजी सम्पत्तिले जनतालाई हेलिकप्टरबाट अस्पताल पुर्याइरहेका छन् । गरिबका छोराछोरी अगाडि आउँदा हपारेर टाढा लखेटिदिनेहरू अहिले उनीहरूलाई मिठाइ बाँडिरहेका छन् । बिजुली बत्ती तथा अन्य पूर्वाधार नपुगेको ठाउँठाउँमा गएर जनतालाई मासु, मदिरा खुवाई भोट किनिरहेका छन् । पद प्राप्तिका लागि जनताको भावनासँग खेलवाड गर्ने दुष्ट नेताहरूलाई हराउन हामी अब तम्तयार हुनु जरुरी छ । भोट दिँदा राम्रा उम्मेदवार चुनेर दिनुहोला । त्रिविक्रम सिंह नोबिस, बझाङ"
म नेता कि अभिनेता,"मेरा लागि सामान्यतया ५ वर्षको समय जनताले दिने गरेका छन् । त्यो समयलाई मैले देश र जनताका लागि कम र आफ्नालागि धेरै सदुपयोग गर्ने गरेको छु । तथापि यसलाई कहिले २ वर्ष कहिले ३ वर्षमै सीमित गर्ने गरेको छु । मेरा लागि कुनै दिन, महिना, वर्ष भने विशेष बनेर आउने गरेका छन् । कुम्भकर्णलाई खानाको बास्नाले जगाएझैँ चुनावले मलाई जगाउने गरेको छ । चुनाव नजिकिँदै आएपछि म झसङ्ग भई उठ्छु । हतारहतार जनता जनार्दन हुन् भन्दै केही व्यक्ति लिएर मत माग्न मतदाताको घरदैलो धाउने गर्छु । वर्षांैदेखिको गुनासो पोख्ने क्रममा कतिले गाली, कतिले सुझाव र कतिले ताली पनि दिन्छन् । जे आउँछ, मजाले पचाउँछ भनेझैँ आफ्नो स्वार्थ सिद्धिका लागि ती सबैलाई ङिच्च दाँत देखाउँदै सहज रूपमा पचाउने गर्छु ।५ वर्षका लागि मलाई विश्वासको मत चाहिएको छ । त्यसका लागि म साम, दाम, दण्ड, भेद जुनसुकै हत्कण्डा प्रयोग गर्न पनि पछि पर्दिन । म कहिले जनतालाई आफ्नो पक्षमा पार्न मिठामिठा आश्वासन दिने गर्छु, भाका पस्कने गर्छु र आफूलाई यो देशको सच्चा नेताका रूपमा चिनाउने गर्छु । कतिलाई आफ्ना कथा र व्यथा सुनाई विश्वस्त बनाउन खोज्छु । कहिलेकाहीं त अरूको दोषैमात्र देखाएर आफूलाई पानीमाथिको ओभानो सावित गर्न खोज्छु । जे गर्दा, जसो गर्दा हुन्छ, आफूलाई अब्बल नेताका रूपमा चिनाउने प्रयास गर्छु । जे होस्, म यो देशको एउटा नेता हुँ । मलाई तपाईँहरूको एक भोटको खाँचो छ । एक पटक दिएपछि म ५ वर्षका लागि सन्तुष्ट हुन्छु । मलाई भोट दिएर हेर्नुहोस्, म नेता हुँ कि अभिनेता हुँ । इन्दु मिश्र बरालबूढानीलकण्ठ११, सुन्दर बस्ती, काठमाडौँ"
सरकारको सही निर्णय,"नारायणगढको मुख्य सडक वरपर रहेका घरहरू हटाउने तयारी भइरहेको र नारायणगढ बजार संरक्षण समिति नै गठन भई उक्त समितिले विभिन्न पहल गर्दै त्यसलाई रोक्न माग हुँदै आएकोमा केही दिन अघिमात्रै सरकारले नारायणगढको मेनरोड वरपर रहेका घरहरू नहटाउने निर्णयमात्र नगरी नारायणगढ बजारलाई सहरी क्षेत्र घोषणासमेत गरेको छ । यो निश्चय पनि स्वागतयोग्य निर्णय भएको छ । यस्तै सरकारले हेटौंडा बजारलाई सहरी क्षेत्र घोषणा गरी वैकल्पिक बाटो बनाई चौकी टोलसम्मको बाटोलाई विस्तार नगर्ने समेत निर्णय गरेको छ । जुन अर्को स्वागतयोग्य निर्णय भएको छ । तर यस किसिमको निर्णयको माग र आन्दोलन पटकपटक हुँदासमेत निर्णय नगरेको अवस्थामा निर्वाचनको मुखैमा यस किसिमको निर्णय किन गरियो ? अन्त्यमा सरकारमा बस्नेहरूले यही समय पर्खेर निर्वाचनको मुखैमा निर्णय गर्दा मत प्रभाव पार्न सकिएला भन्ने गलत नियत प्रस्ट भएन र ? गोविन्दकृष्ण श्रेष्ठटाँडी, चितवन"
फर्जी मतको आशंका,"मंसिर १८ गते अझै फर्जी मत सम्पादकीय पढ्दा असाध्यै राम्रो लाग्यो । साँच्चिकै यस सम्पादकीयले आगामी निर्वाचनमा प्रभावकारी मतदान हुने वातावरणस्वरुप गत मंसिर १० मा सम्पन्न पहिलो चरणको निर्वाचनमा भएको कमजोरी सच्याउन नेपाल सरकार तथा निर्वाचन आयोग लगायत सबैको ध्यानाकर्षण गरेको छ । किनभने निर्वाचनमा तोकिएको समय र आवश्यक प्रमाणसहित मतदान केन्द्रमा उपस्थित तथा सहभागी भई मनपरेको उम्मेदवारलाई आफ्नो अमूल्य मत दान गर्न पाउनु मतदाताको संविधान प्रदत्त र नैसर्गिक अधिकार हो । जसका लागि निर्वाचन आयोग लागिपरेको आभास भएको छ । तर सञ्चार माध्यममा भने उक्त अधिकारको ठाडै हनन हुनेगरी सरकारी पक्षको गुन्डागर्दीमा बाजुराका मात्र ११२ जना मतदाताको मत मतदान समयअघि नै खसालिदिएको, दुर्गम हिमाली जिल्लामा पनि ९९ प्रतिशत मतदान भएको, मृत्यु भइसकेका मतदाताको पनि मत खसेको आदि सबुद प्रमाणले गत निर्वाचनको परिदृश्य तथा आगामी दोस्रो चरणको निर्वाचन कत्तिको न्यायपूर्ण र पारदर्शी होला भनी शंका उब्जाएको छ । यस्ता अक्षम्य अपराध कहाँकहाँ भए ? खोजी हुनुपर्छ । गंगाराज अर्यालपाँणिनी८, अर्घाखाँची"
कमजोर मतदाता शिक्षा,"मंसिर १९ गते प्रकाशित मतदाता शिक्षा कमजोर विषय पढेपछि केही लेख्न मन लाग्यो । हाम्रो पहिलो कमजोरी भनेको एक्काइसौं शताब्दीमा पनि हामी कागज र छापमै अड्किरहेका छौं । अर्को कमजोरी भनेको विविध चुनावमा जांँदा पनि हामी अझै मतदातालाई मतदाता शिक्षा पूर्णरूपमा दिन सकिरहेका छैनौं । यसले बदर मत बढाउने निश्चय छ र यसले अवश्य निर्वाचन मतपरिणाममा ठूलो असर गर्छ । देशका हरेक कुनामा रहेका जनता सूचना र सञ्चारको पहुँचमा नहँुदा र अशिक्षाजस्ता अनेक कारणले गर्दा प्रत्येक मतदाता चुनावका हरेक पक्षसँग जानकार छैनन् । त्यसकारण निर्वाचन आयोगले पूरा प्रशिक्षण दिएर निर्वाचन स्वयंसेवकलाई देशका हरेक कुनामा पुर्याउन जरुरी थियो । तर अब ढिला भइसकेको अवस्थामा यस चुनावबाट पाठ सिकेर आगामी चुनावमा निर्वाचन अनुरूप मतदाता शिक्षा पुर्याउन जरुरी छ । क्षितिज खनालपाणिनी८, अर्घाखाँची"
होस पुर्याउनुपर्ने बेला,"मंसिर १८ गते प्रकाशित अभि सुवेदीको चुनाव र देश पढेंँ । जिम्बाब्वे र नेपालको कहानी मिल्दोजुल्दो छ । फरक यतिमात्र छ कि नेपाल कहिल्यै पनि परतन्त्र भएन । तर जिम्बाब्वे १९७९ मा मात्र परतन्त्रबाट मुक्त भयो । मुक्त गराउने मुगाबेले नै जब गल्ती गरे भने अब त्यो बेडा पार लगाउनेको खाँचो छ, जिम्बाब्वेमा । कुनै जमानामा नेल्सन मण्डेला र मुगावेको तुलना गरिन्थ्यो । तर दुवैमा जमिनआसमानको फरक भयो । एकजना एक कार्यकाल भन्दा बढी राष्ट्रपति भएनन्, तर अर्को ३७ वर्षसम्म राष्ट्रपति रहिरहे । हीरामोतीको खानी जहाँ छ, त्यो भूमि कंगाल भयो । मुगावेले सत्ता छाडे, देश छाडेनन् । उनलाई अझै विश्वास छ कि कुनै दिन पासा उनको पक्षमा पल्टिनेछ । त्यसैले यस्तालाई दण्डित गर्नुपर्ने नितान्त आवश्यक देखिन्छ । त्यस्तो दण्ड फ्रान्स र इङल्यान्डको इतिहासबाट सिक्नुपर्छ । अहिले नेपालमा पनि वाम गठबन्धनको चुरीफुरी बढेको छ । उसको पनि रटान समाजवादै हो । भ्रष्टाचार नेपालमा पनि फस्टाइरहेको छ । त्यसमा लगाम लगाइएन भने वास्तवमा लेखकले भनेजस्तो नेपालको हालत पनि जिम्बाब्वेजस्तो नहोला भन्न सकिँदैन । डा शिवशंकर यादव छपकैया, वीरगन्ज"
बम बनाउन बन्द गर,"हे विप्लव ! किन रोक्छौ मुलुकको बाटो सडकमै बसी ?फुस्रे जोगी नबन्नु हेर तिमीले सर्वाङ्ग पिठो धसी ।कि हान्नु तरबार नै खुद झिकी शत्रु चिनेका घरि ।धिक्कार राति लुकेर बारुद, बमै के फाल्नु बाटैभरि ?देशै हाँक्न अदम्य तागत भए आएर कुर्सी चुन ।आयातीत भरिया भिराइ बम क्यै के खोज्नु नेतै हुन ?क्रान्तिझैं झरिलो अपार गतिलो क्या नाम हे विप्लव ।किन्तु छैन, प्रशंसनीय रति नै जे कार्य रोज्यौ सब । श्यामसुन्दर कुइँकेलहाँडीगाउँ, काठमाडौँ"
चुनावमा ढाँटले जितेको देख्छु,"म चुनावमा गफले जितेको देख्छु देशको खम्बा ढलेको देख्छु म बेहोश भएँ कि यहाँ इमान हरायो नेताले जनता ठगेको देख्छु । बुद्ध मरे कि बीपीका कुरा यहाँ विकासका काम सबै अधुराएउटाले गर्ने अर्कैका कुराभाषणमा सद्दे तर सबै अधुराम चुनावलाई कब्जा गरेको देख्छु भोट दिने जनता ढलेको देख्छु ।म बेहोश भएँ कि यहाँपैसाले भोटलाई किनेको देख्छु । भोट माग्ने नेता माग्छन् खै कसरीविकास गर्छु भन्छन् खै गर्छन् कसरी दिएको भोट मतपेटिकामा जलाउने एसिड खै पस्छ कसरीम इमानदार मान्छे सरेको देख्छु कानुनको शक्ति अन्याय देख्छु । म बेहोश भएँ कि यहाँजनताले भोटलाई बेचेको देख्छु । म चुनावमा ढाँटले जितेको देख्छु देशको इमान ढलेको देख्छु । म बेहोश भएँ कि यहाँ इमान हरायो पैसाले कानुन किनेको देख्छु । मुकुन्द काफ्लेवालिङ१, स्याङजा"
एक मतदाताको माइक्रो अपेक्षा,"बत्ती मुनिका अँध्यारा हरेकजसो नेताहरूले हरेकपटक मत माग्ने बेला विकास र समृद्धिका रेडिमेड एजेन्डालाई मात्रै अगाडि सार्ने गरेका छन् । समृद्ध समाजको बाधकका रूपमा रहेका विभेदलाई निमिट्यान्न पारेर मात्रै कल्पना गर्न सकिने समृद्ध समाजको चित्रबारे उनीहरू बोल्न नसक्ने मात्रै होइन, ती विभेदलाई आफैले अभ्याससमेत गरेका छन् । मतदाताका गुनासा उनै पुराना छन् चुनावका बेला बाहेक नेता देखिंँदैनन्, देखिए पनि नयाँ र परिवर्तनकारी कुरा गर्दैनन् । पर्साका मतदाताले गरेको चुनावको बेला घरमै आएका नेताले भोट मागेर फर्केको तर आफूले छोएको पानी नखाएको गुनासो वा सुदूर पश्चिमका सर्वसाधारणले दिएको नेताहरूले आफ्ना भाषणमा छाउपडीजस्ता विकृतिको बारेमा चुइँक्कसम्म नगरेको अभिव्यक्ति बारेका समाचार यसैका उदाहरण हुन् । नेताहरूले हरेकपटक बाँड्ने आश्वासनमा विकास प्रमुख मुद्दा हुन्छ र त्यसमा उनीहरूले कति किलोमिटर वा कति लेनको बाटो बनाएँ, कतिवटा पुल र स्कुल बनाएँ भन्ने कीर्तिमान उल्लेख हुन्छ । सहरीकरणको नाममा कति खेतीयोग्य जमिन मासिएका छन्, अब बचाउन के गर्ने, मासिइनै सकेका ठाउँमा पनि कति असुरक्षित र अव्यवस्थित निर्माण भएका छन् र तिनले भविष्यमा २०७२ सालको भूकम्प वा अन्य खालका प्राकृतिक प्रकोप धान्न सक्छन् कि सक्दैनन् भन्ने कुरामा कसैको ध्यानै छैन । गाउँमा भएको स्कुलमा आफ्नो खल्तीबाट रकम झिकेर सहयोग गरेको गफ नेताहरूले गर्छन् । तर त्यही स्कुलमै खल्तीमा पैसा नहुने कति अभिभावकका छोराछोरी पढ्नबाट बञ्चित छन् भन्न्नेबारे उनीहरूलाई जानकारी छैन । सहरीकरणले सबै खत्तम भयो भनेर भाषण दिँंदै गर्दा उनीहरू गाउँ छोड्न नचाहने कति जनसंख्या छन्, जो गाउँमै छोराछोरीले उच्च माध्यमिकसम्मको शिक्षा प्राप्त गर्ने स्थिति आए सहर झर्ने थिएनन् होला भनेर बिर्सन्छन् । खोलापारिको वा डाँडापारिको जस्तै स्कुल वारि बनाइदिए म पनि पढ्न जान सक्थेंँ भनेर कति धेरै अपांगता भएका विद्यार्थी हेरेर बस्दा हुन् भन्ने कुराको उनीहरूलाई पत्तै छैन । सहर बजारकै कुरा हुँदा फराकिलो बाटोका प्रशस्त कुरा हुन्छन् त साँघुरिँंदै गएका खुला ठाउँका बारेमा कुरा हुँदैनन् । जो नेताले कुुरा गरे जस्तो गर्छन्, उनीहरूमा समेत सहर बजारका खुला स्थान सार्वजनिक सम्पत्ति हुन् र सर्वसाधारण नागरिकले तिनको नि:शुल्क र निर्वाध रूपमा चौबिसै घन्टा उपयोग गर्न पाउनुपर्छ भन्ने चेत छैन । जति पनि व्यवस्थित गरिएका भनिएका खुला ठाउँ छन्, सबजसो सशुल्क छन्, जसले हरेक दिन पैसा तिरेर छिर्न नसक्ने सर्वसाधारणलाई आफ्नै ठाउँको रुखमुनि वा चौरमुनि पल्टिन सुस्ताउन पाउने अधिकारबाट समेत बञ्चित गरेको छ । विकास भनेको बाटो भन्नेमात्रै आधार मानेर भोट दिउँ भने पनि फराकिलो बाटोको फेन्सी चित्रमा थुप्रै प्वाल भेटिन्छन् । जस्तै बाटो बनाउँदा दायाँबायाँका कति सय रुख काटिए, काटिनु हुन्थ्यो वा हुन्थेन, ती रुखको सर्वसाधारणको जीवन वा वातावरणमा कति महत्त्व हुन्छ, ती रुखले उपलब्ध गराउने अक्सिजन कति हुने थियो, अब त्यति नै रुखलाई त्यत्रै बनाउन कति वर्ष लाग्ला विकासका ठूलठूला रासायनिक कुरा गरिरहेका नेताका अगाडि यी सबै प्रांगारिक कुरा हास्यास्पद लाग्न सक्छन् । त्यसैले स्पष्ट देखिने केमिकल कुरा बाटो जतिसुकै लेनको बने पनि त्यहाँ साइकल यात्रुका लागि आधा लेनसमेत छुट्याइँदैन । पैदल यात्रुका लागि व्यवस्थित सडकपेटी छैनन्, ह्विलचेयरबैसाखी प्रयोगकर्ता वा दृष्टिविहीनले त सडकपेटीमा भएका ठूलठूला भ्वाङहरूमा अड्केर ज्यानैसमेत गुमाउनुपर्ने अवस्था छ । सडक सभ्यताको सम्पूर्ण ठेक्का लिएका पैदल यात्रुले सहरको एउटा चोकको जेब्रा क्रसिङपछि अर्को खोज्न एक किलोमिटर भन्दा बढी हिँंड्नुपर्छ । गाउँघरका महिलाले आफ्नो नामको विकास बजेटको कुरा गर्दा गाउँमा बाटो बनेको छ, त्यसमा तिमी महिलाहरू हिंँड्दैनौ र भनेर जनप्रतिनिधि वा राजनीतिक दलका नेताले सोध्ने प्रतिप्रश्न कहावतको रूपमै प्रचलित छ । दूरदराजका ठाउँको र महिलाको अन्य खालका सामाजिक सुरक्षाका प्रत्याभूतिका कुरा छोडौं, सहर बजारकै कुनाकाप्चाबाट एकाबिहानै स्कुल जाने छात्राहरू असुरक्षित छन् । सवारी साधनमा जानेहरूका लागि उनीहरूका गल्लीका बाटाघाटा खाल्डाखुल्डीले भरिपूर्ण छन्, अँध्यारा छन्, वा हिंँडेर जाने छोरीहरूलाई पुर्याउन आफैं गएर आमाहरूले उनीहरूलाई यौनहिंसाबाट बचाएको भ्रम बोकेर मख्ख पर्छन् । सहरका भित्री गल्लीका यी खाल्डा पुर्छु वा सडक बत्तीको व्यवस्था गर्छुसम्म भन्ने नेता देखिंँदैनन् । सहर, सडक, सडकपेटी, स्कुल, पार्क सबै ठाउँ धनीमानी र गाडी चढ्नेका लागिमात्र होइनन् र सहरका सुविधा पनि मध्य सहरमा बस्नेका लागिमात्रै होइनन् भनेर सोच्ने हरेक वर्गक्षेत्रका सर्वसाधारण नागरिकको मर्यादा र सुरक्षाको बराबर सम्मान गर्ने उम्मेदवार मेरो प्राथमिकतामा पर्ने थियो । यी सबै काम सजिलै पूरा गर्न देशले वर्षभरिमा हजारौं विशेषज्ञ उत्पादन गर्छ भन्नेसम्म थाहा भएको कुनै उम्मेदवार झनै मेरो प्राथमिकतामा पर्ने थियो । अन्त्यमा, नेताहरूबाट जनताका अपेक्षा धेरै छैनन् । गाउँमा बस्नेलाई बाटो आइदिए पुगेको छ वा सहरमा बस्नेलाई धारा खोल्दा पानी वा बिजुलीका स्वीच अन गर्दा बत्ती बलिदिए पुगेको छ । थोरै मात्र पनि व्यवस्थित र सुरक्षित सार्वजनिक सवारी भइदिए पुगेको छ वा स्वास्थ्य क्षेत्रमा सामान्य सुधारमात्रै भइदिए पुगेको छ । बाँकी सबै परिश्रम उनीहरू आफैं गर्न तयार छन् । यी सबै अति आधारभूत काममात्रै गरेकोमा पनि नेपाली जनताले यसअघि केही व्यक्तिलाई पार्टी वा चुनाव चिन्हभन्दा माथि उठेर सराहना गरेका छन्, अपनाएका छन् । डा गौतमले माथि भनेका जस्ता प्राज्ञिक र प्राविधिक जनशक्तिका अपेक्षासमेत सामान्य तलब र अनुसन्धान सुविधासहितको प्रयोगशालाभन्दा बढी छैनन् । तर बहुसंख्यक सर्वसाधारण नागरिकको अपेक्षा त तीभन्दा पनि निकै कम छन् । शिक्षा र स्वास्थ्यलाई समेत निजी र सरकारी नामकरण गरेर त्यसको गुणस्तर कम या बढी हुने देशमा उनीहरू दुईछाक खानमात्रै पुगे र छोराछोरीका लागि कम्तीमा हजार रुपियाँको स्कुल शुल्क तिर्नु नपरेमात्रै पनि देशमा बस्न तयार छन् । जब भाइबहिनी वा उनीहरूकै उमेरका युवाहरू टनाटन उभिएका चुनावी कार्यक्रममा दलका नेताहरू सामाजिक सुरक्षाका नाममा नागरिककै करबाट काटिने भत्ता यति पुर्याएँ वा म त्यो पार्टीले भन्दा बढाएर यति पुर्याउँथेँ भनेको सुन्छु, त्यतिबेला लाग्छ, कम्तीमा कुनै नेताले युवाहरूलाई सम्बोधन गरेर भनोस्, म तिमीहरूसँगै मिलेर देशलाई समृद्ध बनाउँछु र रोजगारी दिन नसके बेरोजगार भत्ता दिन्छु, तिमीहरू देशमै बस । कम्तीमा भत्ताकै नामको सही नारामा केही नयाँपन त हुन्थ्यो । एउटा मतदाताको रूपमा मेरा केही गहिरा इच्छा अझै छन् । पहिलो जुनसुकै पार्टीका नेता हुन्, उनीहरूले नयाँ पुस्ताका युवाहरूलाई हात हल्लाउने, के छ भन्ने, धाप मार्ने र आफ्नो पकडमा राखिराख्ने झुन्डको रूपमा नभई स्वतन्त्र व्यक्तिको रूपमा व्यवहार गरुन् । दोस्रो दलविशेष र चुनाव चिन्ह विशेषमा विश्वास नगर्ने कुनै नागरिकको स्वतन्त्र र आलोचनात्मक विचार राख्ने अधिकारलाई प्रायोजित विचार र पूर्वाग्रहबाट पीडित भनेर नेताहरू निषेध नगरुन् । तेस्रो जितेर आएपछि उनीहरू सम्बन्धित दलका र उक्त दललाई भोट हाल्ने मतदाताका मात्रै जनप्रतिनिधि नबनुन् । चौथो र सबैभन्दा महत्त्वपूर्ण इच्छा यी सबै कुरा बुझेको नेता आइसके भनेर निश्चिन्त नहोउन्जेल मतपत्र वा विद्युतीय भोटिङ मेसिनमा राइट टु रिजेक्ट (अस्वीकार गर्ने अधिकार) प्रयोग गर्न पाइयोस् ।"
मतसँगै सत्ता र कानुनको जिम्मा,"अदालतमा पहुँचहुन त कार्यपालिका, न्यायपालिका र व्यवस्थापिका स्वतन्त्र हुन्छन् । एकअर्कालाई चेक एन्ड ब्यालेन्स गर्छन् भन्ने गरिन्छ । तर हाम्रो कानुनी व्यवस्था र विगतको अभ्यासलाई हेर्दा अदालतमा पनि हामीले चुनेका व्यक्तिकै प्रभाव पर्नेछ । राजनीतिक दलहरूले न्यायाधीश सिफारिस गर्ने प्रचलनजस्तै भइसकेको छ । त्यसरी सिफारिस भएकाहरूलाई संसदीय समितिले अनुमोदन गर्नु पर्नेछ । त्यो पनि दलहरूकै प्रभावमा रहनेछ । न्यायाधीशलाई महाअभियोग लगाउन सक्ने अधिकार पनि संसदलाई नै छ । त्यसैले निर्वाचन निकै महत्त्वपूर्ण छ । त्यसैले एकपटक हतार, प्रभाव, दलीय स्वार्थ वा अन्य प्रलोभनमा मत खसाल्नु अघि सोच्नु आवश्यक छ । स्वच्छ र निष्ठावान नेता नयाँ, पुराना दुवै दलमा छन् । काम गरेर देखाएका वा देखाउन सक्ने व्यक्ति सबैतिर छन् । समृद्ध नेपालको आधार बनाउने अवसर छ । नत्र त अहिले वास्तै नगरी मत दिएर ५ वर्षसम्म नेतालाई गाली गर्नुको कुनै अर्थ हुने छैन ।"
मताधिकारको महत्त्व,"मताधिकार राजनीतिक अधिकारमात्र नभएर संवैधानिक अधिकार पनि हो । नेपालको संविधानमा मौलिक हक अन्तर्गत धारा १७ मा उल्लिखित स्वतन्त्रताको हकमा विचार र अभिव्यक्तिको स्वतन्त्रता र राजनीतिक दल खोल्न पाइने लगायत पर्छन् । स्वतन्त्रताको हकलाई प्रत्येक नागरिकको नैसर्गिक हकको रूपमा समेत लिने गरिन्छ । मत जाहेर गर्ने कुरा व्यक्तिको विचार वा आस्थासंँग गाँसिएर आउँछ । संविधान अनुसार हरेक नेपाली नागरिक कुनै पनि राजनीतिक दल वा त्यस्तै संस्थासंँग आबद्ध रहन पनि स्वतन्त्र छ, आबद्ध नरहन पनि स्वतन्त्र छ । मानिस आफ्नै विचार आफ्नै आस्थाका साथ निर्वाध रूपमा बाँच्न स्वतन्त्र छ । यसरी आफ्नो आस्था वा विचारका आधारमा आफ्नो मताधिकार प्रयोग गर्न मानिस स्वतन्त्र छ, संविधानद्वारा नै यो अधिकार हरेक बालिग नागरिकलाई प्रत्याभूत गरिएको छ ।भनिन्छ, संविधान आम नागरिकको सपनाको सम्बोधन हो । अर्को शब्दमा संविधान आम नागरिकको भाग्यको रेखा कोर्ने लिखित दस्तावेज पनि हो । नेपालमा नयाँ संविधान जारी भएको दुई वर्ष बितिसकेको छ । संविधानले निर्देशित गरे अनुरुप गत वैशाखदेखि असोज सम्ममा (तीन चरणमा) स्थानीय निर्वाचन सम्पन्न भैसकेको छ भने प्रतिनिधिसभा र प्रदेशसभाका सदस्य एवं समानुपातिकतर्फको निर्वाचन अन्तर्गत पहिलो चरणमा ३२ जिल्लामा निर्वाचन यही मंसिर १० गते सम्पन्न भैसकेको छ । बाँकी ३५ जिल्लामा यही मंसिर २१ गते दोस्रो चरणको निर्वाचन हँुदैछ । यथार्थमा अनेक शंकाउपशंका अथवा सतही रूपमा फैलाइएका नानाथरीका हल्लाको तुवाँलोलाई चिर्दै पहिलो चरणको निर्वाचन सम्पन्न भएको थियो । मौसमी प्रतिकूलता, भौगोलिक विकटता, निर्वाचन बिथोल्ने केही अवाञ्छित गतिविधिका बाबजुद सफलतापूर्वक पहिलो चरणको निर्वाचन सम्पन्न हुनुलाई महत्त्वपूर्ण उपलब्धि मान्नुपर्छ । वास्तवमा निर्वाचन भनेको दल र मतदाता, सरकार र निर्वाचन आयोग अनि दल र आयोग बीचको सम्बन्ध सुमधुर तुल्याउने अभ्यासमात्र नभएर दल वा उम्मेदवार बीचको सम्बन्ध परीक्षण गर्ने अथवा मतदाता र उम्मेदवार बीचको सम्बन्धको नाडी छाम्ने कडी पनि हो । केही महिनाअघि सम्पन्न स्थानीय निर्वाचनमा खसेको मत प्रतिशतको अनुपातमा पहिलो चरणको निर्वाचनमा अपेक्षित मतदान हुनसकेको पाइएन । तापनि केही छिटपुट घटना बाहेक कुनै ठूलो झडप, मानवीय क्षति, बुथ कब्जा या यस्तै अरू कुनै अप्रिय घटना देख्नु, सुन्नु परेन । पश्चिम रुकुमका दुइटा मतदान केन्द्र बाहेक अरू सबै मतदान केन्द्रमा तोकिएकै मिति एवं समयमा निर्वाचन सम्पन्न हुनुको श्रेय निर्वाचन आयोग, सुरक्षा निकायमात्र नभई राजनीतिक दलहरूमै जान्छ भन्नु अत्युक्ति नहोला । दोस्रो चरण अन्तर्गत परेका ३५ जिल्लाका मतदाता मंसिर २१ गतेको व्यग्र प्रतीक्षामा छन् । आफूमाथि शासन गर्ने योग्य एवं सक्षम शासक चयन गर्न, देशलाई समृद्वशाली तुल्याउन, लामो समयदेखिको संक्रमणकाल अन्त्य गर्न, राजनीतिक स्थायित्व तथा संविधान कार्यान्वयनका लागि प्रतिनिधिसभा एवं प्रदेशसभाको निर्वाचनको विशेष महत्त्व छ ।लोकतान्त्रिक शासन व्यवस्थामा हुने यस प्रकारको अभ्यास एक प्रकारको चुनावी प्रतिस्पर्धा नै हो । लोकतन्त्रमा चुनावी प्रतिस्पर्धाको आफ्नै खाले आयाम हुन्छ । मत खसाल्नु वा मत खसाल्न पाउनु मात्र प्रजातन्त्रको मर्म होइन, ध्येय होइन । स्वस्थ्य एवं स्वच्छ प्रतिस्पर्धा, मताधिकारको सुनिश्चितताका साथै यसको सही प्रयोग नै आम सरोकारको विषय हो । विशुद्ध राजनीतिक अभ्यासमा मात्र स्वस्थ चुनावी प्रतिस्पर्धा सम्भव हुन्छ ।मुलुक यतिखेर परिवर्तनको संघारमा छ । मुलुक बदल्न एउटै मत पनि काफी हुन्छ भन्ने गरिन्छ । निर्वाचनको तिथि नजिकै आइपुग्दा राजनीतिक सरगर्मी चुलिएको छ । आफ्नो अमूल्य मत कसलाई दिनेभन्दा पनि कस्तालाई दिने हो त भन्ने सम्बन्धमा घरआँगन, चोक, पसल, चौर, मेलापात आदि ठाउँमा मतदाता परस्पर छलफलमा छन् । यसरी घनिभूत छलफल हुनु स्वाभाविक पनि हो । अवसर सधैं आउँदैन । समय आफ्नै गतिमा हुत्तिन्छ । प्रतिनिधि गलत छानियो भने पछुताउनपर्ने मात्र होइन कि अर्को योग्य र असल छान्न पाँच वर्ष पर्खिनुपर्ने हुन्छ नै । पूर्व अमेरिकी राष्ट्रपति रजवेल्टले कतै भनेका थिए, एउटा मत भनेको राइफलजस्तै हतियार हो, यसको उपयोगिता यसको प्रयोगकर्ताको विवेकमा निर्भर गर्छ ।खसालेको मत सदुपयोग हुनुपर्छ भन्ने मान्यताका सन्दर्भमा गत स्थानीय निर्वाचनमा १२७ प्रतिशत मत बदर भएको थियो । निर्वाचन आयोगबाट मतदाता शिक्षा कार्यक्रममा झन्डै १ अर्ब ३५ करोड खर्च गरिएको भए पनि त्यसबखत मतदाता शिक्षा कार्यक्रम प्रभावकारी एवं आम मतदाताका लागि पहुँचयोग्य हुन नसकेका गुनासा नआएका होइनन् । यसरी मतदाताले खसालेको मत सदुपयोग जसरी पनि भएको हुनुपर्छ । खसेको मत बदर धेरै हुँदा सानो वा थोरै संख्यामा मतको अन्तरमा हारजित हुने गरेको, प्राप्त मत धेरै बदर भएका कारण परिणाम अर्कोको पोल्टामा पुगेको विगतका नमिठा अनुभव दलहरूसंँग पक्कै छन् । त्यसैले मतदाता शिक्षा कार्यक्रम प्रभावकारी हुन जरुरी छ । यसमा दलहरू नै सक्रिय हुनुपर्छ । यस्तै निर्वाचन निष्पक्ष एवं सुनिश्चित तुल्याउन आचारसंहिता पालना कडाइका साथ गराइनुपर्छ । रवाफ, प्रभाव र दबाबबाट निर्वाचनलाई मुक्त राख्न आचारसंहिता लागू गरिएको हो । पद, शक्ति, नोटका आडमा निर्वाचन परिणाम आफ्नो पक्षमा पार्न खोज्नेहरूसंँग एउटा सामान्य हैसियतको नागरिकले प्रतिस्पर्धा नै गर्न सक्दैन भनेरै आचारसंहिता एवं निर्वाचन अपराध सजाय सम्बन्धी कानुन तर्जुमा गरिएका हुन् । त्यसैले निर्वाचन आचारसंहिता उल्लंघन गर्ने, निर्वाचन अपराध तथा सजाय ऐन, २०७३ विपरीत कसुर गर्ने जोकोहीलाई पनि निर्वाचन आयोग, निर्वाचन अधिकृतका कार्यालयबाट कडा कारबाही गर्नु उत्तिकै जरुरी छ । किनकि आम मतदाताको मताधिकार प्रयोगको सुनिश्चिता राज्यको प्रमुख कर्तव्य हो ।यस पटकको निर्वाचनमा कालो, हरियो र रातो गरी तीन प्रकारको मतपत्र प्रयोग गरिएको छ । निरक्षर मतदाता तथा वृद्धा र अपाङ्गता भएकाहरूका सन्दर्भमा मतदान कार्य सहज, सरल तुल्याउन आवश्यक छ । मतमेटिका बाहिर मतपत्रको रङजस्तै कपडा वा कागज बेरिदिँदा मतदाता अलमलिने सम्भावना न्यून हुनसक्छ । मत आफ्नै पक्षमा तान्न उम्मेदवारहरूले मिठामिठा सपना पनि बाँड्न सक्छन् । उम्मेदवारले केही तिकडम पनि गर्न सक्लान् । हुन त अब नेपाली जनता यसप्रति सजग छन् नै । अब्राहम लिङ्कनले भनेजस्तै सबैलाई केही समय, केहीलाई सधैंका लागि मूर्ख बनाउन सकिएला । तर सबैलाई सधैंका लागि मूर्ख बनाउन भने सम्भव छैन । नागरिक समाजका अगुवा भन्ने गर्छन्, देशमा राजनीतिक व्यवस्था त फेरियो, लोकतन्त्र आएको १२ वर्ष व्यतित भैसक्यो, तर राजनीतिक तौरमा हामी सुसंस्कृत हुनसकेनौं । बगंैचा सुन्दर बनाउने मार्गचित्र त कोरियो, त्यसका लागि प्रतिबद्धता पनि जाहेर गर्यौं, तर बगैंचा सुन्दर बनाउने योग्य माली देशले पाउन सकेन । बितेका १२ वर्षमा दर्जनौं प्रधानमन्त्री फेरिए, सयौं मन्त्री फेरिए, तर देशको चेहरा भने फेरिएन ।अन्त्यमा, हामीले खसाल्ने मतपत्रमा लोकतन्त्रलाई स्थायी एवं सुदृढ तुल्याउने ठूलो शक्ति निहित छ । आम बालिगले प्रयोग गर्ने तीनवटै मतपत्रमा यति ताकत छ कि जसमा विकास र समृद्धिको आधार निर्माण गर्ने शक्तिसमेत अन्तरनिहित छ । त्यसैले त्यो अमूल्य मत प्रयोग गर्न छुट्यौं, त्यो अमूल्य मत सुझबुझसाथ सही प्रतिनिधिको चयन गर्नमा चुक्यौं भने विकास र समृद्धिको हाम्रो मिठो सपना फेरि अधुरै रहनेमात्र नभई आफूले खसालेको मत आफ्नै भविष्यको बरबादीको कारक बन्ने त हैन भन्ने कुरा हेक्का राख्नु पनि उत्तिकै जरुरी छ ।"
स्वरसम्राट्को सम्झना,"काठमाडौं नारायणगोपालको २७ औं स्मृति दिवस अवसरमा मंगलबार विभिन्न कार्यक्रम गरिए । संगीतकर्मीहरूले आआफ्नै तौरतरिकाले स्वरसम्राट्लाई स्मरण गरिरहँदा महाराजगन्जस्थित उनकै निवासमा पनि समारोह आयोजना गरियो । त्यहाँ नयाँ र अग्रज संगीतकर्मीको बाक्लो उपस्थिति थियो । नारायणगोपाल संगीत कोषले साविकझैं यसपालि विभिन्न स्रष्टालाई स्वरसम्राट् स्मृति सम्मान प्रदान गर्यो ।नारायणगोपालले गाएका गीतका रचनाकारहरू यसपालि सम्मानका हकदार बने । तिनमा राष्ट्रकवि माधवप्रसाद घिमिरे, चेतन कार्की, कालीप्रसाद रिजाल, किरण खरेल, भैरवनाथ रिमाल कदम, यादव खरेल, दुर्गालाल श्रेष्ठ, कञ्चन पुडासैनी, मानबहादुर मुखिया, रत्नशमशेर थापा र नगेन्द्र थापा थिए । थापाद्वय चाहिँ कार्यक्रममा उपस्थित थिएनन् । गायकसंगीतकार सीके रसाइलीलाई पनि स्मृति सम्मान प्रदान गरियो । सबै स्रष्टालाई कदरपत्र र २५ हजार रुपैयाँ प्रदान गरियो । उनीहरूले काठमाडौं महानगरपालिकाका मेयर विद्यासुन्दर शाक्यको हातबाट पुरस्कार ग्रहण गरे । तपाईंहरू जस्ता अग्रज व्यक्तित्वमाझ बस्दा मलाई अप्ठयारो महसुस भइरहेछ, सम्मान अर्पण गरेपछि शाक्यले भने, राष्ट्रले तपाईंहरूको योगदान सम्झिरहनेछ । उनले नारायणगोपालको सपना पूरा गर्न महानगरपालिका तत्पर रहेको समेत सुनाए । शाक्यका अनुसार स्वरसम्राट्ले निर्माण गर्न चाहेको गीत गंगा म्युजिक हल का लागि महानगरपालिकाले १ करोड रुपैयाँ सहयोग गर्नेछ । कोषले म्युजिक हलसहितको भवनको डिजाइन तयार पारिसकेको छ । भवनको स्वरूप नेपालीपन झल्किने खालको होस्, शाक्यले भने, पार्किङको राम्रो व्यवस्था हुनुपर्छ । योबाहेक नेपाली भाषा, कला र साहित्यको प्रवद्र्धन र व्यापारीकरणका लागि पनि हामीले कदम चाल्न खोज्दै छौं । सबैको साथको अपेक्षा छ ।समारोहमा चेतन कार्कीले सम्मानित गीतकारहरूका तर्फबाट बोल्दै गायकलाई प्रसिद्धि दिलाउने गीतकार सम्मानित हुनु आफूहरूका लागि खुसीको कुरा भएको बताए । राष्ट्रले बिर्सेका स्रष्टालाई कोषले सम्झिएछ, उनले भने, मुरीको चलन त गइसक्यो, त्यसैले किलोका किलो धन्यवाद । उनले २०२१ सालमा नारायणगोपाललाई भेट्दाको सम्झना पनि साझा गरे । आफूले उनलाई गण्डकी भेगका लोकभाकामा आधारित गीत गाउन लगाएको दाबी गरे । कोषकी महासचिव उषा शेरचनलाई भने गीतकारहरू ओझेल परेको महसुस भएछ । यही कारण आफूहरूले दुई वर्षअघिदेखि नै रचनाकारलाई सम्मान गर्नेबारे सोचेको बताइन् । तर, भूकम्प र नाकाबन्दीका कारण भनेजस्तो गर्न नपाएकाले यसपटक अग्रज गीतकारलाई एकसाथ सम्मान गरेको उनको भनाइ थियो । समारोहको दोस्रो चरण रहयो सांगीतिक प्रस्तुतिको । कोषको प्रांगणमा नारायणगोपालका गीत गुन्जिए । शिशिर योगी, निशा देशार, मदन गोपाल, रञ्जित नेपाली, कुशल पौडेल, कृष्ण विश्वकर्मा, सुरज थापा, अजर जंगम, लालकाजी श्रेष्ठ, सरला बीसी, देवेन्द्रमान सिंहलगायतले स्वरसम्राट्का अमर सिर्जनाहरू प्रस्तुत गरे । अधिकांश गायकगायिकाले गीतमा न्याय गरेका थिए भने गाउन रहर गर्ने केहीले बेसुरा गाएर अग्रजको अपमान गरेका थिए । त्यस्तै, केही वाद्यवादकले एउटा गीतमा अर्कै धुन बजाएर आफू प्रस्तुतिका लागि पूर्ण तयारीमा नरहेको चरितार्थ गरिरहेका थिए ।नारायणगोपालको स्मृतिमा कार्यक्रम हुनु त राम्रो हो, एक संगीतप्रेमी भन्दै थिए, मञ्चमा उक्लेका संगीतकर्मीहरूबाट पनि त्यही अनुरूपको गम्भीरता पनि हुनुपथ्र्यो ।"
चिसो देशबाट न्याना चित्र,"काठमाडौं नोभेम्बरको सुरुमा फिनल्यान्डबाट चार युवती पेन्टिङ सिक्न भक्तपुरको बालकोटस्थित रागिनी आर्ट भिलेज पुगे । फिनल्यान्डको पिका हालोनेन एकेडेमीमा फाइन आर्टमा स्नातक दोस्रो वर्ष अध्ययनरत मेरी भिल्जाहर्जु, निना कोर्भेनोजो, मिसा सरास्टे र करिता टोलभानेनलाई चित्रकार रागिनी उपाध्यायले नेपाली ल्यान्डस्केपमा पेन्टिङ गर्न र प्रिन्ट मेकिङ सिकाइन् । ललितकला प्रज्ञा प्रतिष्ठानकी कुलपतिसमेत रहेकी रागिनीबाट सिकेको कलालाई उनीहरूले क्यानभासमा उतारे । चित्र कोर्दै जाँदा ती तन्नेरी चित्रकारहरूलाई रागिनीको जीवनमा केही वर्षअघि मात्रै घटेको हृदयस्पर्शी घटनाले छोयो । आफ्नी एक मात्र सन्तान छोरी शिवातालाई रागिनीले अप्रत्याशित रूपमा गुमाएकी थिइन् । यसपछिका दिनहरूमा आफ्नो कलाकर्मलाई सामाजिक सेवासित जोडेर छोरीकै नाममा समर्पण गर्दै आएकी रागिनीको सामाजिक अभियानलाई सघाउन तिनै फिनल्यान्डका तन्नेरी कलाकारहरू यति बेला राजधानीको बबरमहलस्थित नेपाल आर्ट काउन्सिल ग्यालरी आइपुगेका छन् । शिवाता लभ फाउन्डेसनको सहयोगार्थ उनीहरूका कलाकृति प्रदर्शनीमा छन् । आइतबार सुरु ब्लिङ अफ एन आई शीर्षक प्रदर्शनीमा चार जनाका ३४ पेन्टिङ र प्रिन्ट कला राखिएका छन् ।तीमध्ये मेरी भिल्जाहर्जुका सात पेन्टिङ छन् । उनले पेन्टिङमा स्यालसम्बन्धी लोककथाहरू उतारेकी छन् । उनी चित्रमा निकै कल्पनाशील बनेकी छन् । पेन्टिङले समाज र मान्छेबीच संवाद गर्न सक्छ भन्ने धारणा राख्ने उनले रागिनीबाट प्रिन्टमेकिङ र आर्ट वर्कबारे सिकेपछि आफ्नो समाजमा प्रचलित लोककथालाई नेपाली कलापारखीमाझ संवाद गर्ने कोसिस गरेकी छन् । सिकाइको क्रममा उनले आफ्नो मुलुक फिनल्यान्डभन्दा केही फरक अभ्यास नेपाली कला परम्परामा भेटिएको सुनाइन् । रागिनीबाट पेन्टिङमा प्रयोग हुने विभिन्न विम्ब सिकेकी उनले भनिन्, फिनल्यान्डको चित्रकारितामा सिम्बोलहरू प्रयोग गर्ने खासै चलन छैन । अब म आफ्ना पेन्टिङहरूमा सिम्बोलको भरपुर प्रयोग गर्न सक्ने भएकी छु । प्रदर्शनीबाट उठेको ६० प्रतिशत रकम शिवाता फाउन्डेसनलाई दिने उनले सुनाइन् । भनिन्, हाम्रो देशमा सबै जना शिक्षाको पहुँचमा हुन्छन् । बराबर अवसर पाउँछन् । यहाँ फरक रहेछ । सुन्दा अचम्म लाग्यो । सबैभन्दा ठूलो असमानता शिक्षामा रहेछ । पैसा हुनेहरूले पाउने शिक्षा र नहुनेहरूले पाउने शिक्षा फरक रहेछ । त्यही भएर फाउन्डेसनमार्फत विपन्नहरूलाई सघाउन मन लाग्यो । उनले फिनल्यान्ड सरकारबाट पेन्टिङ पढ्नको लागि समेत छात्रवृत्ति उपलब्ध हुने गरेको सुनाइन् । भनिन्, यदि कुनै कलाकारसँग केही गर्ने योजना छ भने उसलाई हाम्रो सरकारले आर्थिक सहयोग गर्छ ।उनीहरूका पेन्टिङमा नेपाली कलाको प्रभाव रहेको रागिनीले बताइन् । पेन्टिङमा रंगहरूको सम्मिश्रण गर्दा सूर्यले ठूलो भूमिका खेल्दो रहेछ । चिसो मुलुकबाट आएको भएर हो कि, उनीहरू सुरुमा प्राय: फुस्रो र कालो रंग बढी प्रयोग गर्थे, उनले भनिन्, तर यहाँ आएपछि उनीहरूले पेन्टिङमा धेरै उज्याला रंगहरू प्रयोग गर्न थाले । प्रदर्शनीमा राखिएका पेन्टिङहरू पनि कलरफुल छन् ।निना कोर्भेनोजाले चाहिँ आफ्नो क्यानभासमा फिनल्यान्ड र नेपालमा मानवताको अवस्था देखाउन खोजेकी छन् । उनका सात पेन्टिङमध्ये एउटामा नेपालीको पोट्र्रेट छ भने अन्यमा फिनल्यान्डकै सन्दर्भ छन् । उनको एउटा पेन्टिङमा एक युवती अर्धनग्न अवस्थामा देखिन्छिन् । उनले त्यसमार्फत मानिसको गरिबी र समस्या देखाउन खोजेको बताइन् । भनिन्, हामी मानिसलाई दु:खी देख्दा पनि आँखा चिम्लेर हिँड्छौँ । मैले त्यही देखाउन खोजेको हुँ ।यो टोलीजस्तै फिनल्यान्डबाट विद्यार्थीहरू रागिनीकहाँ सिक्न आउन थालेको २०२५ वर्ष भइसकेको छ । उनलाई प्राय: सबै आफ्नै आफन्तजनजस्तै लाग्छन् रे । दिवंगत छोरीका नाममा फाउन्डेसन खोलेर तीन जना विपन्न नेपालीलाई छात्रवृत्ति दिइसकेकी उनी यसपटक आफ्नै विद्यार्थीबाट साथ पाएपछि खुसी छिन् । बालकोटको महेन्द्र शान्ति माविमा अध्ययनरत सृष्टि बोहरा र अविना राई तथा ललितकला क्याम्पसमा फाइन आर्ट पढ्दै गरेका विक्रम श्रेष्ठलाई उनले छात्रवृत्ति दिएकी हुन् । यस वर्ष पाँच सय दस जनालाई छात्रवृत्ति दिने योजनामा छौँ, उनले भनिन् ।कवि, मूर्तिकार एवं ललितकला प्रज्ञा प्रतिष्ठानका प्राज्ञ नारदमणि हार्तमछाली पनि मंगलबार पेन्टिङ हेर्न बबरमहल पुगेका थिए । उनले पेन्टिङहरू यथार्थवादी र अर्धमूर्त रहेको बताए । भने, सरल रूपमा आफ्ना भित्री कुराहरू भन्न खोजेको जस्तो लाग्यो । रंगको सम्मिश्रण नयाँ लाग्यो । प्रदर्शनी बिहीबारसम्म चल्नेछ ।"
बोरिङ जिन्दगी,"कसलाई रहर नहोला, सलमान खानको जस्तो जिन्दगी जिउने तर, स्वयं सलमानचाहिँ आफ्नो दुनियाँदेखि खासै खुसी छैनन् रे । उनले हालैको एक कार्यक्रममा आफूले बोरिङ जिन्दगी बिताइरहेको बताएका छन् ।मैले बोरिङ तर कठोर मेहेनत गर्नुपर्ने जिन्दगी जिएको छु, उनलाई उद्धृत गर्दै भारतीय मिडियाले लेखेका छन्, मेराबारे बनेका आमधारणाभन्दा विपरीत छ मेरो दुनियाँ ।सलमानले आफू अझै पनि एककोठे अपार्टमेन्टमा बस्ने गरेको बताएका छन् । निकै साधारण जिन्दगी गुजारिरहेको सलमानको भनाइ छ । आफ्नो लाइफस्टाइललाई लिएर समाचारमा आउने कतिपय हावादारी कुराले साह्रै अप्ठ्यारो महसुस गराउने उनी बताउँछन् ।त्यस्ता कुरा पढ्दा मलाई लाज हुन्छ, उनले भनेका छन्, खासमा साह्रै अल्छीलाग्दो जिन्दगी छ मेरो । एक दिन म भएर बाँच्नुस् अनि थाहा हुन्छ । अस्तव्यस्त र दौडधुपले बोर गराउँछ ।बलिउडका यी भाइजान ले १५ वर्षको उमेरदेखि फिल्म खेल्न थालेका हुन् । हम दिल दे चुके सनम, बीबी नम्बर वान र कुछ कुछ होता है फिल्म गर्दाताका उनी चौबीसै घण्टा छायांकनमा खट्थे । त्यही लगातारको सुटिङ र यताउता कुदिरहनुपर्ने सन्दर्भलाई लिएर उनले आफ्नो काम बोरिङ भएको बताएका हुन् । उनी मुम्बईको अपार्टमेन्टमा अभिभावकसँगै बस्छन् । अन्य सेलेब्रिटीले झैं सानदार बंगला लिएर छुट्टै बस्न उनलाई मन पर्दैन ।म जहाँ बसिरहेको छु, त्यो ठाउँ छोड्न सक्दिनँ, उनले कुनै बेला भारतको एउटा टीभीसँग भनेका थिए, मेरा बाआमा यहीँ बस्ने भएकाले यो ठाउँ प्रिय छ ।"
प्रतिबन्धको पक्षमा फैसला,"वासिङ्टन (बीबीसी) अमेरिकी सर्वोच्च अदालतले ६ वटा मुस्लिम बाहुल्य देशमाथि राष्ट्रपति डोनाल्ड ट्रम्पले लगाएको यात्रा प्रतिबन्धको निर्णयको पक्षमा फैसला गरेको छ । फैसलासँगै टम्पलाई उक्त निर्णय कार्यान्वयन गर्ने बाटो खुलेको अन्तर्राष्ट्रिय सञ्चारमाध्यमले जनाएका छन् । ट्रमपले चाड, इरान, लिबिया, सोमालिया, सिरिया र यमनका नागरिकले अमेरिकामा यात्रा प्रतिबन्ध लगाएका थिए । सर्वोच्च अदालतको यो आदेशले राष्ट्रपति डोनाल्ड ट्रम्पले सत्ता सम्हालेयता घोषणा गरेको तेस्रो यात्रा प्रतिबन्धलाई समेट्छ । सर्वोच्च अदालतका ९ मध्ये ७ न्यायाधीशले ट्रम्प प्रशासनले लगाएको यात्रा प्रतिबन्धमाथि रोक लगाउने तल्लो अदालतका निर्णय उल्टयाएका हुन् । दुई न्यायाधीशले भने राष्ट्रपतिको आदेशको विपक्षमा मत जाहेर गरेका थिए । क्यालिफोर्नियाको सान फ्रान्सिस्को र भर्जिनियाको रिचमन्ड संघीय पुनरावेदन अदालतले यो साता यात्रा प्रतिबन्ध नीति ठीक भएको भन्ने आदेश कानुन सम्मत भए नभएको दाबीमाथि सुनुवाइ गर्दै छन् । सर्वोच्च अदालतले संघीय अदालतबाट यस विषयमा उपयुक्त निर्णय हुने अपेक्षा राखेको जनाएको छ । कानुनी क्षेत्रका विज्ञहरूले यो निर्णयले अमेरिकाको सर्वोच्च न्यायिक निकायले अमेरिकी प्रशासनको पक्षमा फैसला गरेको जस्तो देखिएको बताएका छन् । क्यालिफोर्निया विश्वविद्यालयअन्तर्गतको कानुनी स्कुलका प्राध्यापक डेभिड लेभिनले मुद्दाको निर्णयसँगै सरकारको बुझाइ र हाम्रो सोचाइमा अन्तर रहेको देखिएको जनाए । अमेरिकी राष्ट्रपतीय कार्यालय ह्वाइटहाउसका प्रवक्ता होगन गिड्लेले अदालतको निर्णयले हाइटहाउस अच्चम्मित नभएको प्रतिक्रिया दिएका छन् । अमेरिकी महान्यायाधिवक्ता जेफ सेसन्सले निर्णयलाई अमेरिकी नागरिकको सुरक्षाको पक्षको भएको जित को संज्ञा दिएका छन् । अध्यागमनसम्बन्धी राष्ट्रिय कानुन केन्द्रकी निर्देशक क्यारेन टम्लिनले ट्वीटमार्फत अदालतको आदेश विध्वंसकारी भएको दाबी गरेकी छन् । उनले सर्वोच्च अदालतले मुस्लिम बाहुल्य देशमाथि लगाउने यात्रा प्रतिबन्धले पार्ने मानवीय असर सम्बोधन नगरेको बताइन् । उनले यस निर्णको विपक्षमा लडाइँ जारी राख्ने चेतावनी दिइन् । ट्रम्पले शासन सम्हालेयता विभिन्न समयमा लगाएका तीनवटै यात्रा प्रतिबन्धलाई अदालतमा चुनौती दिइएको थियो । गत जनवरी, मार्च र सेप्टेम्बरमा गरी उनले तीन पटक विभिन्न देशमाथि यात्रा प्रतिबन्धको आदेश जारी गरेका थिए । तर तल्लो तहका अदालतले उनको यात्रा प्रतिबन्ध मुस्लिम लक्षित भएको जनाएका थिए । उनीहरूले त्यस्ता प्रतिबन्धले अमेरिकी संविधानको पहिलो संशोधनले समेटेको धर्मसम्बन्धी स्वतन्त्रताको उल्लंघन भएको भन्दै प्रतिबन्धको विपक्षमा निर्णय गरेका थिए ।"
राष्ट्रसंघीय अधिकारी उत्तर कोरिया पुगे,"सैन्य अभ्यासको विरोध प्योङयाङ (सिन्हवा) कोरियाली प्रायद्वीपमा सोमबारदेखि सुरु भएको अमेरिका र दक्षिण कोरियाली सेनाको संयुक्त अभ्यासको उत्तर कोरियाले कडा शब्दमा विरोध गरेको छ । उत्तर कोरियाले उक्त सैन्य अभ्यास आफूविरुद्ध लक्षित रहेको जनाउँदै त्यसको कडा जवाफ दिने चेतावनी दिएको छ । उत्तर कोरियाली समाचार संस्था केसीएनएमा उल्लेख छ, अमेरिका र दक्षिण कोरियाले हाम्रो पछिल्लो क्षेप्यास्त्र परीक्षणको जवाफ दिएको रूपमा बुझेका छौं । उसले सैन्य अभ्यास कोरियाली प्रायद्वीपमा देखिएको अस्थिरता नियन्त्रण गरी दुई देशको सम्बन्ध विस्तारका लागि गरिएको बताइए पनि त्यस्तो नदेखिएको दाबी उत्तर कोरियाको छ । उत्तरले उक्त अभ्यास उत्तेजना फैलाउने र उत्तर कोरियामाथि आक्रमणका लागि बल जाँच्ने भित्री ध्येयका साथ गरिएको दाबी गरेको छ । अमेरिका र दक्षिण कोरियाको अहिलेसम्मकै ठूलो हवाई सैन्य अभ्यास ५ दिनसम्म चल्नेछ । अभ्यासमा करिब २ सय ३० युद्धक विमानको प्रयोग गरिएको छ ।"
अमेरिकी सञ्चारमाध्यम दलाल,"मस्को (एजेन्सी) रूसले भ्वाइस अफ अमेरिका, रेडियो लिबर्टी लगायतका ९ वटा अमेरिकी समाचार संस्थालाई विदेश दलाल घोषित गरेको छ । विदेशी सञ्चारमाध्यमलाई विदेशी दलाल घोषित गर्ने कानुन गत महिना रूसी संसदबाट पारित भएको थियो । कानुनअनुसार सबै माध्यमले लगानीको स्रोत खुलाउनुपर्नेछ । भ्वाइस अफ अमेरिका, रेडियो फ्री युरोप र रेडियो लिबर्टीमा अमेरिकी सरकारको लगानी रहेको छ । पछिल्लो रूसी निर्णय अमेरिकाले रूसी च्यानल आरटी र स्पुत्निकलाई विदेशी दलाल घोषित गरेको जवाफमा आएको बीबीसीले जनाएको छ । अमेरिकी गुप्तचर संस्थाले आरटीलाई गत वर्ष भएको अमेरिकी राष्ट्रपतीय निर्वाचनमा भएको रूसी हस्तक्षेपमा दोषी ठहर गरेको थियो ।"
हरिरीद्वारा राजीनामा फिर्ता,"लेबनान (सिन्हवा) लेबनानको प्रधानमन्त्री साद हरिरीले साउदी अरब भ्रमणका क्रममा दिएको राजीनामा मंगलबार फिर्ता लिएका छन् । हरिरीले सुरक्षाको कारण देखाई साउदी अरबबाट टेलिभिजन सम्बोधनमार्फत प्रधानमन्त्री पदबाट राजीनामा दिएका थिए । लेबनानी राष्ट्रपतिले हरिरीको राजीनामा हालसम्म स्वीकृत गरेका थिएनन् । राष्ट्रपति मिसेल आउन तथा शुभेच्छुकको अनुरोधपछि मैले राजीनामा फिर्ता लिएको छु, हरिरीले भने । उनले राजीनामा रद्द गर्ने निर्णयको मन्त्रिपरिषद् बैठकले स्वागत गर्दै धन्यवाद दिएको जनाए । उनको राजीनामा पछि साउदी अरब र यसको प्रतिद्वन्द्वी इरानबीच तनाव देखिने अड्लबाजी गरिएको थियो । हरिरीले इरान र सहयोगी सशस्त्र समूह हेजबुल्लाहले मध्यपूर्व क्षेत्रमा हिंसा फैल्याएको आरोप लगाउँदै राजीनामा दिएका थिए ।"
बैंकको लापरबाहीले तरलतामा चाप,"काठमाडौं बैक तथा वित्तीय संस्थाको फितलो व्यवस्थापनले फेरि सर्वसाधारणले सास्ती भोग्नुपर्ने देखिएको छ । निक्षेपको तुलनामा अत्यधिक लगानी गरी नाफा लिने प्रवृत्तिका कारण बैंकको तरलतामा चाप परेको छ । तरलता अभाव देखाएर फेरि ब्याज बढाउने चलखेलमा बैंकहरू लागेका छन् । व्यवस्थापनमा जतिसुकै फितलो भए पनि राष्ट्र बैंकबाट सहुलियत पाउने विगतको अनुभवले पनि बैंक वित्तीय संस्थाको मनोबल बढेको छ । निक्षेप वृद्धिलाई बेवास्ता गर्दै बैंक तथा वित्तीय संस्था आक्रामक रूपमा कर्जा विस्तारमा लागेपछि फेरि तरलता अभावको संकेत देखिएको हो । बैंकहरूको यही गल्तीले गत वर्ष पनि तरलता संकटको अवस्था आएको थियो । अधिकांश बैंक तथा वित्तीय संस्थासँग एकदुई महिनासम्मको पनि व्यावसायिक अनुमान गर्ने क्षमता छैन, एक बैंकरले भने, सम्पत्ति दायित्व व्यवस्थापनमा बैंकहरू असफल देखिए । यसकारण पटकपटक समस्या आइरहेको छ । हाल निक्षेप वृद्धिको तुलनामा कर्जा प्रवाह धेरै भएको, औसत सीसीडी अनुपात औसत ७८ प्रतिशत हाराहारीमा पुगेको, करिब एक महिना साढे ८ प्रतिशतमा रहेको मुद्दती निक्षेप साढे ९ प्रतिशत पुग्नुले तरलता अभावको स्पष्ट संकेत भएको जानकारहरू बताउँछन् । यसअघि तरलता संकट हुँदा मुद्दती निक्षेपको ब्याजदर १४ प्रतिशतसम्म पनि पुगेको थियो ।यसअघिको तरलता संकटका बेला राष्ट्र बैंकले विशेष सुविधा भन्दै निक्षेप पुँजी तथा कर्जा अनुपात (सीसीडी रेसियो) गणनामा छुट दिएपछि बैंकहरू सहज अवस्थामा फर्किएका थिए । साउनदेखि राष्ट्र बैंकले उक्त सुविधा हटाए पनि केही बैंकहरूले गत असोजसम्म पनि उक्त सुविधा पाएका थिए । उक्त सुविधाको अवधि सकिएलगत्तै केही बैंकहरूमा फेरि तरलता समस्या देखिन थालेको हो । बैंकहरूले सही रूपमा एसेट लायबिलिटी व्यवस्थापन गर्न नसक्दा फेरि तरलता संकट आउन लागेको विज्ञहरू बताउँछन् । चालु आर्थिक वर्षको पहिलो महिना (साउन) बाहेक बाँकी सबै महिनामा निक्षेपको तुलनामा कर्जा प्रवाह उच्च छ । राष्ट्र बैंकको तथ्यांकअनुसार गत भदौमा वाणिज्य बैंकहरूको निक्षेप १०१ प्रतिशतले बढ्दा कर्जा वृद्धिदर १८२ प्रतिशत रहयो । यसैगरी असोज र कात्तिकमा निक्षेप क्रमश: ०६९ र १०७ प्रतिशतले बढ्यो । सोही अवधिमा कर्जा प्रवाह क्रमश: १३१ र २०४ प्रतिशतले बढेको छ । यही कारण निक्षेप र कर्जाबीच तालमेल मिल्न नसक्दा तरलता अभावको संकेत देखिन थालेको विज्ञहरू बताउँछन् ।बैंकहरूको अपेक्षाअनुसार निक्षेप संकलन नभएपछि तरलतामा चाप पर्न थालेको बैंकर्स संघका अध्यक्ष अनिलकेशरी शाहले बताए । प्रणालीमा तरलता कम हुँदै गएपछि यसै साता राष्ट्र बैंकले आफूलाई टेलिफोनमार्फत सचेत हुन आग्रह गरेको उनले जनाए । तरलतामा चाप देखिएको छ, बैंकहरूको सीसीडीले सीमा नाघेमा अब छुट दिन सकिन्न, यो कुरा संघमार्फत सबै बैंकहरूलाई भनिदिनुहोला भन्नुभएको छ, उनले भने, राष्ट्र बैंकको सन्देश सबै बैंकहरूलाई प्रवाह गरेको छु ।गत वर्ष ठूलो आकारको बजेट आएको छ, बजारमा पैसा आइहाल्छ भनेर बैंकहरूले धेरै खर्च गरे तर बैंक तथा वित्तीय संस्थामा अपेक्षित रूपमा निक्षेप नआएको औंल्याउँदै उनले भने, अहिले पनि पुरानै अवस्था नदोहोरियोस् भनेरै बैंकहरूलाई सचेत हुन आग्रह गरेको छु । केही बैंकरहरूले चुनावमा भएको खर्च केही दिनमा प्रणालीमा आउने भएकाले आत्तिहाल्नुपर्ने अवस्था नरहेको बताउँदै आएको जनाउँदै उनले भने, विगतमा पनि यस्तै आशामा ऋण प्रवाह बढाएकाले समस्या आयो, यसपालि त्यो गल्ती नदोहोर्याऊ, सोचेअनुसार निक्षेप संकलन भएछ भनेपछि ऋण दिउँला । यसकारण बैंकहरूलाई कम्तीमा एक महिना ऋण प्रवाह घटाउन र निक्षेप वृद्धिका लागि पहल गर्न आग्रह गरिएको उनले बताए ।कर्जा प्रवाहको तुलनामा निक्षेप वृद्धिदर न्यून रहेकाले तरलता अभावको संकेत देखिन थालेको सानिमा बैंकका प्रमुख कार्यकारी अधिकृत भुवन दाहालले बताए । शोधनान्तर सामान्य बचतमा हुनु, रेमिट्यान्स वृद्धिदर घट्नु, आयात उच्च अंकले बढ्नुलगायत कारण तरलता अभाव देखिन थालेको हो, उनले भने । राष्ट्र बैंकले यथाशीध्र बासेल थ्री कार्यान्यवनमा ल्याउनुका साथै सरकारी खर्च पनि बढाएमा तत्काल देखिन लागेको तरलता समस्या समाधान हुने दाहालको भनाइ छ । केही सातायता तरलतामा चाप परे पनि अभाव भई नसकेको राष्ट्र बैंक अनुसन्धान विभाग प्रमुख नरबहादुर थापाले बताए । अधिक तरलता न्यूनतम विन्दुमा छ, उनले भने । चालु आर्थिक वर्षको पहिलो ४ महिनामा सरकारद्वारा १ खर्ब ४ अर्ब रुपैयाँ आन्तरिक ऋण उठाउनु, निर्वाचनमा ठूलो रकम खर्च हुनु र राष्ट्र बैंकले ब्याजदर करिडोर लागू गर्नुलगायत तीन कारणले अधिक तरलता न्यूनतम विन्दुमा रहेको उनले बताए । हाल अन्तरबैंक दर ५ प्रतिशतको हाराहारीमा रहेको जनाउँदै उनले भने, यसअघि १ प्रतिशतमा अन्तरबैंक कारोबार गरेका बैंकहरू अहिले ५ प्रतिशत ब्याज तिर्नुपर्दा आत्तिएका मात्र हुन् । राष्ट्र बैंकले रिपोमार्फत बजार पैसा पठाओस् भन्ने चाहना केही बैंकहरूमा रहे पनि ब्याजदर करिडोर लागू भएको अवस्थामा अन्तरबैंक दर ५ प्रतिशतभन्दा तल रहँदा रिपो गर्न नपाइने थापाले बताए । राष्ट्र बैंकको चाहना र करिडोरको उद्देश्य पनि अधिक तरलता न्यूनतम विन्दु राख्नु हो, थापाले भने, राष्ट्र बैंकले उद्देश्यअनुसार अधिक तरलता घटाएको हो । यसमा बैंकहरू आत्तिहाल्नुपर्ने अवस्था छैन । विगतमा अन्तरबैंक एक प्रतिशतभन्दा तल रहेको अवस्थामा एकैपटक ब्याजदर बढाउँदा बैंकहरूलाई अप्ठेरो होला भनेरै चार महिनासम्म करिडोर लागू नगरिएको उनले स्पष्ट पारे । करिडोरमार्फत चारपटकमा राष्ट्र बैंकले ६० अर्ब रुपैयाँ बजारमा पठाए पनि बैंकहरूले साढे २१ अर्ब रुपैयाँ मात्र लिनु, अन्तरबैंक दर ५ प्रतिशतमुनि नै रहनु, बैंकहरूले स्थायी तरलता सुविधा (एसएलएफ) उपयोग नगर्नुलगायत कारणले तरलता अभाव नभएको पुष्टि हुने उनको भनाइ छ ।यद्यपि, राष्ट्र बैंक राष्ट्र ऋण व्यवस्थापन विभागको तथ्यांकअनुसार एउटा बैंकले एक दिनका लागि १ अर्ब ६० करोड रुपैयाँ बराबरको एसएलएफ लिएको छ । तरलता अभाव भएकै कारण यो बैंकले एक दिनका लागि ७ प्रतिशत उच्च ब्याजदरमा उक्त सुविधा ल्याएको थियो । हाल २४ वटा बैंकमा तरलता समस्या देखिएको स्रोतले बताएको छ । स्रोतका अनुसार हाल बैंकिङ प्रणालीमा करिब १४ अर्ब रुपैयाँ अधिक तरलता छ ।"
निर्वाचनका दिन आन्तरिक उडानमा ७५ प्रतिशत कटौती,"काठमाडौं दोस्रो चरणमा हुन लागेको प्रदेश र प्रतिनिधिसभा चुनावका दिन आन्तरिक उडान ७५ प्रतिशतले कटौती हुने भएको छ । काठमाडौंबाट हाल दैनिक ३ सय आन्तरिक उडान र अवतरण हुने गर्छ । कटौती हुँदा चुनावका दिन बिहीबार काठमाडौंबाट बाहिर जाने र फर्किने गरी ७५ हाराहारीसम्म उडान हुने हवाई सेवा सञ्चालकले जानकारी दिएका छन् । निजी वायुसेवा प्रदायकहरूको संगठन (आयोन) का अनुसार चुनाव हुने क्षेत्रमा अत्यावश्यक सवारी साधानबाहेक अरू सवारी नचल्नेलगायतका कारण आन्तरिक रुटमा झन्डै ७५ प्रतिशत उडान हुने छैनन् । आयोनमा हाल ८ वटा हेलिकप्टरसहित १५ वटा जहाज कम्पनी सदस्य छन् । ं मुख्य कारण त चुनाव नै भयो, त्यसबाहेक पास नभएका निजी र सार्वजनिक सवारी साधन नगुड्ने भएकाले बिहीबार यात्रुको टिकट माग नै कम भएको हो, आयोनका प्रवक्ता घनश्याम आचार्यले भने । उनका अनुसार चुनावका दिन उडान बन्द नै गर्नुपर्ने बाध्यकारी सरकारी नियम छैन । उद्धार तथा चुनावी मामलामा हेलिकप्टर उडान भइरहन्छन् । सर्वाधिक आन्तरिक उडान भर्ने बुद्ध एयरले चुनावका दिन पोखरा र चितवनमा मात्रै उडान राखेको छ । सामान्य दिनमा ४५ सम्म उडान गथ्र्यौ तर बिहीबार पोखरा र चितवनमा गरी ६ वटा हाराहारी उडान तालिका छ । पर्वतीय उडानको अझै टुंगो लागिसकेको छैन, बुद्धका बजार निर्देशक रूपेश जोशीले भने । ६ वटा जेटस्ट्रिमसहित सुगम रुटमा ८ वटा विमान उडाउँदै आएको यती एयरलाइन्सले पनि करिब ९० प्रतिशत उडान कटौती गरेको छ । यतीका डेपुटी मार्केटिङ म्यानेजर राजेन्द्र शर्माका अनुसार चुनावका दिन पर्यटक लक्षित उडान मात्रै तालिकामा राखिएका छन् । यस कम्पनीका जहाजले दैनिक औसत ३० वटा उडान गर्छन । काठमाडौंबाट पोखराका लागि तीनवटा र दुइटा माउन्टेन फलाइट मात्रै हुने छन्, शर्माले भने । त्यसैगरी टुइनअटर र डोर्नियर गरी ५ वटा विमान रहेको ताराले पोखराबाट जोमसोमका लागि एउटा र काठमाडौंबाट लुक्लाका लागि दुइटा मात्रै उडान राखेको छ । ताराका विमानले सामान्य दिनमा २० हाराहारी उडान गर्थे । त्यसैगरी तीनवटा सीआरजे विमानमार्फत भद्रपुर, विराटनगर, भैरहवा, नेपालगंज र धनगढीमा रुटमा उडान भर्दै आएको श्री एयरलाइन्सले चुनावका दिन सबै उडान कटौती गरेको प्रबन्धक अनिल मानन्धरले बताए । दुईवटा सीआरजे विमानमार्फत भद्रपुर, विराटनगर, भैरहवा, नेपालगन्ज र धनगढीमा रुटमै दैनिक १६ वटा उडान भर्दै आएको सौर्य एयरलाइन्सले पनि पूरै उडान कटौती गरेको बजार प्रमुख मुकेश खनालले बताए । राष्ट्रिय ध्वजाबाहक नेपाल वायु सेवा निगमले पनि आन्तरिक उडान नगर्ने निर्णय गरेको छ । कमर्सियल डाइरेक्टर जनकराज कालाखेतीका अनुसार, निगमले सुरक्षा र कर्मचारी परिचालन व्यवस्थापनका कारण आन्तरिक उडान बन्द गरेको छ तर अन्तर्राष्ट्रिय उडानलाई भने यथावत्् नै राखेको छ । निगमका ६ वटा विमानले आन्तरिक रुटमा दैनिक १० हाराहारी उडान भर्दै आएका छन् । त्यसैगरी डोर्नियर विमानमार्फत सेवा गर्दै आएको सीताले लुक्ला मात्रै उडान गर्ने भएको छ । योरुटमा विदेशी पर्यटकहरूको पहिल्यैदेखिको टिकट बुकिङ भएकाले सीतालगायत समिट एयरलाइन्सले पनि उडान राखेको छ । नेपालगन्जदेखि मध्यपश्चिमका पहाडी रुटका सबै उडान बन्द गरेका छौं, लुक्लामा चारवटा उडान हुनेछन्, समिटका प्रबन्ध निर्देशक मनोज कार्कीले भने । आन्तरिक रुटमा ७५ प्रतिशत हाराहारी उडान कटौती हुने भएपनि अन्तर्राष्ट्रिय रुटका उडानमा भने सामान्य दिनसरह उडान हुने भएका छन् । विदेशी एयरलाइन्सहरूको संगठन बोर्ड अफ एयरलाइन्स रिप्रेजेन्टेटिभ इन नेपाल (बार्न) का अनुसार, चुनावका कारण कुनै पनि विदेशी एयरलाइन्सलले उडान कटौती गरेका छैनन् । नेपाललाई बाँकी विश्वसँग जोड्ने २६ हाराहारी विदेशी एयरलाइन्सले दैनिक ३० देखि ४५ सम्म उडान गर्छन् । त्यस दिन पर्यटन बोर्डको संयोजनमा विमानस्थलसम्मका लागि तीनवटा सट्टल बस चलाउने भएको छ । बिहान ६ बजेदेखि बेलुकी ६ बजेसम्म चल्ने बसहरूको रुटका लागि पर्यटन प्रहरीको टोल फ्री नम्बरमा सम्पर्क गर्नुपर्ने हुन्छ । यी बसले प्रतियात्रु ३ सय रुपैयाँ टिकट शुल्क तोकेको छ । यी बसको रुटमा काठमाडौंभित्रका सबै तारेहोटल र ठमेललाई जोडिएका छन् ।"
चिया बगानमा काँटछाँट सुरु,"इलाम बगानमा हरियो चियापत्तीको मुना पलाउन छाडेको छ । तर अन्तुका लक्ष्मण गौतमको व्यस्तता चियाबारीमा नै देखिन्छ । छिमेकी केशव घिमिरेको दैनिकी पनि उस्तै छ । बगानमा मुना पलाउन छाडेको छ । तर पनि चिया कृषकको व्यस्तता घटेको छैन । चैतदेखि निरन्तर हरियो चियापत्ती टिप्दै कारखानामा पुर्याउन खटेका कृषक यति बेला काँटछाँटमा व्यस्त छन् । चिया टिपाइ सकिनासाथ काँटछाँटको काम सुरु गर्नुपर्छ । चियालाई विभिन्न चरणमा काँटछाँट गरिन्छ । यतिबेला कटिङको क्रममा कृषक व्यस्त छन् ।चिया टिपाइ सकिएपछि हल्का ढंगले हरेक वर्ष काँटछाँट गर्ने गरिएको छ । यतिबेला काटिएन भने उत्पादनमा ठूलो असर हुन्छ, घिमिरेले भने, हरेक ३ वर्षमा चियालाई डिप कटिङ गर्नुपर्छ । जमिनको सतहदेखि १२ देखि १४ इन्चसम्म यो कटाइ गर्नुपर्छ । चिया रोपेको १५ वर्षको हाराहारीमा जमिनको सतहबाट ६ सेन्टिमिटरमा अर्को कटाइ हुन्छ । तर यहाँका नयाँ बगानले यो कटिङ गर्नुपरेको छैन । ठूलो बगान भएका कृषकले प्लग छुट्याएर यो क्रमलाई निरन्तरता दिने गरेका छन् । कटिङ गर्ने क्रममा अधिकांश कृषक व्यस्त छन् । चियामा काम गर्ने श्रमिकको संख्या घट्दै गएकाले अर्म पर्मले काम चलाउने कृषक बताउँछन् । चियामा काम गर्ने श्रमिक पाउनै मुस्किल छ, गौतमले भने, खेती बिगार्नुभन्दा आफैं अर्मपर्म गरेर काम चलाउने गरेका छौं । ठूला चिया बगानमा पनि श्रमिक घटेका कारण काँटछाँटमा मेसिनको प्रयोग हुने गरेको छ । तर मेसिनको कटिङले उत्पादनमा असर भएको भन्दै अधिकांश कृषकले भने प्रयोग घटाएका छन् । जिल्लाभर विस्तार भएको चिया क्षेत्रमा यस्तै दैनिकी हरेक कृषकको छ । फैलिँदो चिया खेती र घट्दो कामदारका कारण खेतीवालाले नै सबै काम गर्नुपर्ने भएकाले कृषकको व्यस्तता १२ महिना नै उस्तै छ । कटिङसँगै चियालाई मल्चिङ गर्न पनि उत्तिकै भ्याइनभ्याइ छ । चियापत्ती आउन छाडेपछि कारखानाले पनि मेसिनको मर्मत सम्भारसँगै आउँदो सिजनको तयारीका लागि समय खर्चने गरेका छन् । चैतदेखि निरन्तर सञ्चालनमा रहेका चिया कारखानाहरूले सबै मेसिनरी सामानको चाँच गर्ने, अत्यावश्यक सामग्री थपघट गर्ने र दाउराको जोहो गर्ने गर्छन् । यहाँका दुई दर्जन ठूला र ६० को हाराहारीमा रहेका सना कारखानाको हिउँद यामको व्यस्तता यस्तै हुने गरेको छ ।"
कालीगण्डकी प्रसारण करिडोरको काम तीव्र,"खुर्कोट (पर्वत) कालीगण्डकी र धौलागिरी क्षेत्रका नदीबाट विभिन्न आयोजनाले उत्पादन गर्ने विद्युत्लाई राष्ट्रिय प्रसारणमा जोड्न यति बेला प्रसारण लाइन निर्माणको काम तीव्र रूपमा भइरहेको छ ।२०७३ जेठ तेस्रो साता सुरु भई ८ सय १० दिनमा सम्पन्न गर्ने लक्ष्य लिएको कालीगण्डकी विद्युत् प्रसारण करिडोर आयोजनाले कामलाई तीव्रता दिएको हो । कालीगण्डकी लगायत धौलागिरीभित्रका विभिन्न नदीहरूमा उत्पादित १५ सय मेगावाटसम्म विद्युत् सीधै राष्ट्रिय प्रसारण लाइनमा जोड्न विद्युत् प्राधिकरण म्याग्दीको दाना र पर्वतको खुर्कोटमा सबस्टेसन निर्माण थालिएको छ । ०७३ असोजदेखि सुरु भएको भौतिक संरचना निर्माणको काम २०७५ असोजभित्र पूरा गर्ने लक्ष्य प्राधिकरणको छ । अहिलेको प्रगति हेर्दा हामी अन सेड्युल नै छौं, आयोजनाका सहायक प्रबन्धक लक्ष्मण फुँयालले भने, मुख्य सिभिल काम टावर, कन्ट्रोल रुमका फाउन्डेसन र रिटेनिङ स्ट्रक्चर भइरहेको छ । यसबाहेक सप्लाई आइटममाका टावर बोल्ड साइटमा आइसकेका छन् । ट्रान्सफर्मर स्टेसन फाउन्डेसनको काम पनि धमाधम अघि बढाइएको छ । प्राविधितर्फको धेरै काम सकिए पनि सबै परियोजनामध्ये २५ प्रतिशत काम सकिएको आयोजनाले जनाएको छ । आयोजना प्रमुख चन्दनकुमार घोषका अनुसार प्राविधिकतर्फको डिजाइन, टावर, फाउन्डेसन, ट्रान्सफर्मरलगायतका उपकरणहरूको डिजाइन सकिएको छ । डिजाइनतर्फको सबै काम कम्प्लिट भइसक्यो, घोषले भने, अब इक्युपमेन्टको फिल्ड म्यानेजमेन्ट बाँकी छ । सिभिलतर्फका काम पनि धमाधम अघि बढेका छन् । भौतिक निर्माणतर्फ सडक, आयोजनाको सबस्टेसन रहने भवन, ट्रान्सफर्मर र टावरका धेरैजसो फाउन्डेसनका काम अघि बढाइएको आयोजनाले जनाएको छ ।पाँच वर्षअघि सबस्टेसनका लागि जग्गा अधिग्रहण सुरु गरेको प्राधिकरणले गत वर्षको असोजमा आयोजनाका लागि आवश्यक एक सय ५४ रोपनी जग्गाको मुआब्जा वितरण सकेर निर्माणतर्फको काम अघि बढाएको हो । एसियाली विकास बैंकलगायत विभिन्न दातृ निकायको ऋण सहयोगमा आठ अर्ब ४२ करोडमा निर्माणाधीन आयोजनाको अवधि २७ महिना हो । आयोजनाअन्तर्गत म्याग्दीको दाना, पर्वतको खुर्कोट र बुटवलमा तीनवटा छुट्टाछुट्टै सबस्टेसन निर्माण हुनेछन् । आयोजनाको दानाखुर्कोट प्रसारण लाइनमा २२०१३२ केभीका टावरहरूबाट दानादेखि खुर्कोटसम्म ५०० तथा खुर्कोटदेखि बुटवलसम्म १५ सय मेगावाट विद्युत् प्रसारण क्षमता रहेको आयोजना प्रमुख घोषले बताए ।धौलागिरीमा निर्माणाधीन विभिन्न जलविद्युत् आयोजनाहरूका लागि प्रसारणको बाटो यसले निर्धारण गर्ने आयोजना कार्यालयले जनाएको छ । सरकारले राष्ट्रिय गौरवको आयोजना का सूचीमा राखेकाले आयोजना समयमै सक्न आर्थिक समस्या नुहने आयोजना प्रमुख घोषले जनाए । आयोजनाका तीनवटै सबस्टेसनको प्राविधिक तथा कन्स्ट्रक्सन भारतको टाटा प्रोजेक्ट लिमिटेड र चीनको चिन्क इलेक्ट्रिक कम्पनी लिमिटेड ले संयुक्त रूपमा निर्माण गरिरहेका छन् । आयोजनाले म्याग्दीको दाना, तातोपानी, भुरुङ, घार, हिस्तान, दोबा, बेग, भगवती, राखुपिप्ले, पर्वतका बाँसखर्क, माझफाँट, मल्लाज, धाइरिङ, नाङलबाङ, पाङ हुँदै खुर्कोट सबस्टेसनमा जोड्छ । त्यस्तै खुर्कोट सबस्टेसनबाट पर्वत, बागलुङ, स्याङ्जा, पाल्पा र नवलपरासी हुँदै बुटवल सबस्टेसनमा जोडिएर राष्ट्रिय प्रसारणमा पुर्याइने निर्माण कम्पनी टाटा प्रोजेक्टका प्रतिनिधि अर्जुन गुरुङले बताए । दानाखुर्कोट सबस्टेसनको दूरी ३९ किलोमिटर र खुर्कोटदेखि बुटलवको दूरी ८८ किलोमिटर छ ।पर्वत, म्याग्दी र मुस्ताङका गरी करिब डेढ सय मेगावाटका आयोजना एक वर्ष उत्पादन सुरु गर्ने गरी तयारीमा छन् । पर्वतको मोदीमा २, म्याग्दीको घलेम्दी, मिरिस्तीमा ३ र मुस्ताङको थापाखोलामा एक गरी ६ वटा विद्युत् आयोजनाहरू आगामी वर्षभित्रै उत्पादन दिने तयारीमा छन् । यी आयोजनाहरू छिट्टै सम्पन्न भए पनि राष्ट्रिय प्रसारणमा पठाउन कालीगण्डकी प्रसारण करिडोर नै कुर्नुपर्छ । निर्माणाधीन विद्युत् आयोजनाहरूका कारण पनि करिडोरको काम तोकिएभन्दा छिटो सक्न निर्माण पक्षलाई दबाब छ ।"
भायनेटद्वारा विभिन्न अफर,काठमाडौं (कास) भायनेट कम्युनिकेसन्स्ले १८ औं वार्षिकोत्सवका अवसरमा ग्राहकहरूका लागि विभिन्न अफरहरू ल्याएको छ । कम्पनीका अनुसार अफरहरूमा प्रतिमहिना १८ एमबीपीएस ९ सय ९९ रुपैयाँमा प्राप्त हुनुका साथै ६ महिना नि:शुल्क नेट टीभी तथा प्रतिमहिना १२ एपबीपीएस ८ सय ९९ मा र ३ महिना नि:शुल्क नेट टीभीलगायतका छन् । त्यस्तै गरी प्रतिमहिना ३० एमबीपीएस एक हजार ९९ रुपैयाँका साथै १२ महिना नि:शुल्क नेट टीभी तथा प्रतिमहिना ६० एमबीपीएस ११ सय ९९ रुपैयाँका साथै १२ महिना नि:शुल्क नेट टीभी अफरहरू ल्याएको जारी विज्ञप्तिमा उल्लेख छ ।
ग्रान्ड मास्टर रम बजारमा,"काठमाडौं (कास) विजय डिस्टिलरीले ग्रान्ड मास्टर रम बजारमा ल्याएको छ । कम्पनीका अनुसार अत्याधुनिक प्रविधिद्वारा उत्पादित यो रम स्टालिस बोतलमा बजारमा ल्याएको हो । उक्त रम ७५०, ३७५ र १८०मिलिको मूल्य क्रमश: १४ सय, ७ सय र ३ सय ५० रुपैयाँ रहेको जारी विज्ञप्तिमा उल्लेख छ ।"
सीजीको नयाँ वासिङ मेसिन,"काठमाडौं (कास) सिजी कम्पनीले १० वर्षे वारेन्टीसहित नयाँ वासिङ मेसिन नेपाली बजारमा ल्याएको छ । कम्पनीका अनुसार बजारमा ल्याएको यो वासिङ मेसिनमा वाटर म्याजिक क्युब, वासर तथा ड्रायरजस्ता विशेषताहरू रहेका छन् । अन्य वासिङ मेसिनको तुलनामा यसले ३३ प्रतिशत कम पानी खपत गर्ने दाबी कम्पनीको छ ।"
नेपाल बंगलादेश बैंकको शाखा विस्तार,"काठमाडौं (कास) नेपाल बंगलादेश बैंक विभिन्न स्थानमा चारवटा शाखा विस्तार गरेको छ । बैंकले जुम्लाको सिन्जा, धनकुटाको साङ्गुरीगढी तथा तेह्रथुमको छत्तर र सङ्खुवासभाको पाँचखपनमा शाखा विस्तार गरेको जारी विज्ञप्तिमा उल्लेख छ । यी ४ थप शाखासहित बैंकले ५४ शाखा, ५ एक्सटेन्सन काउन्टर, ७ शाखारहित घरदैलो बंैकिङ सेवा तथा ४८ वटा एटीएमबाट बैंकिङ सुविधा दिंदै आएको जनाएको छ ।"
ग्लोबल र एक्सिसबीच सम्झौता,काठमाडौं (कास) ग्लोबल आईएमई र भारतस्थित एक्सिस बैंकबीच व्यावसायिक कारोबारसम्बन्धी सम्झौता पत्रमा हस्ताक्षर भएको छ । सम्झौतापछि एक्सिस बैंकका ३ हजारभन्दा बढी शाखामार्फत पठाएको रकम नेपालमा रहेका ग्लोबल आईएमईका १०८ शाखा तथा इन्टरनेसनल मनी एक्सप्रेस (आईएमई) का ६ हजारभन्दा बढी तथा बेस्ट रेमिटका ४ हजारभन्दा बढी एजेन्टमार्फत सजिलै प्राप्त गर्न सकिने जारी विज्ञप्तिमा उल्लेख छ ।
निर्वाचनले इन्धनको आयात ह्वात्तै बढ्यो,"आयात भएको इन्धन परिमाण (किलोलिटरमा)इन्धन अगस्ट सेप्टेम्बर अक्टोबर नोभेम्बरपेट्रोल ३७,५२३ ३५,३४८ ४२,२५५ ४२,०७७डिजेल ८४,२१५ ८३,१७७ १,००,४४७ १,४१,०५४मट्टीतेल १,३२४ १,७५२ १,७७१ २,०४४हवाई इन्धन १०,५८० १७,१८० १९,४०० १९,५२०ग्यास २६,०३५ ३०,५४९ २९,९१६ ३३,८७४कुल १,५९,६७७ १,६८,००६ १,९३,७८९ २,३८,५६९स्रोत : नेपाल आयल निगम"
नेप्से लगभग स्थिर,"काठमाडौं अघिल्लो दिन दाहोरो अंकले बढेको नेप्से मंगलबार केही सम्हालिएको छ । सोमबारको तुलनामा घट्ने दरमा कमी आए पनि समग्र नेप्से ऋणात्मक अवस्थामै छ । दिनभरको कारोबारमा नेप्से परिसूचक करिब २ अंकले मात्र ऋणात्मक छ । अघिल्लो दिन करिब ११ अंकले घटेको नेप्से मंगलबार झिनो अंकले मात्र घट्नुलाई स्थिरताका रूपमा विश्लेषण गरिएको छ । कारोबारमा आएकामध्ये ट्ेरडिङ, उत्पादन तथा प्रशोधन, बिमा र लघुवित्त समूहको परिसूचक बढे पनि बाँकीको घटे । इन्ट्रा डे मा बढ्नेभन्दा घटने परिसूचक बढी भएपछि समग्र नेप्से ०१२ प्रतिशतले ऋणात्मक बनेको हो । बजार खुलेको पहिलो २५ मिनेटसम्म बजार बढे पनि त्यसपछि ओरालो लागेको थियो । लगातार रूपमा घटेको बजार पहिलो एक घण्टामै १ हजार ५ सय १८ विन्दु नजिक पुगेको थियो । त्यसपछि सम्हालिँदै अघि बढेको बजारले सकारात्मक हुने प्रयास गरे पनि अन्तत : १९० अंकले ऋणात्मक अवस्थामा बन्द भएको हो । उक्त दिन ४ हजार ८ सय कारोबारबाट १ सय ६३ कम्पनीका १० लाख ८२ हजार ३ सय ८ कित्ता सेयर किनबेच भए । ती किनबेचबाट ५७ करोड ७७ लाख रुपैयाँ बराबर सेयर कारोबार भयो । परिसूचक घटेपछि कुल बजार पुँजीकरण पनि सामान्य घटेर १७ खर्ब ७१ अर्ब रुपैयाँ कायम भएको छ । मंगलबार ट्ेरडिङ समूहको परिसूचक ००४, उत्पादन तथा प्रशोधनको ०१३, बिमाको ०३४ र लघुवित्तको ०३६ प्रतिशतले बढे । तर, बैंकिङ समूहको परिसूचक ०२२, होटलको ०८, विकास बैंक ०१६, जलविद्युत् ०६६, वित्त कम्पनी ०१८ र अन्य ०३६ प्रतिशतले ऋणात्मक रहे ।"
दिक्तेलभोजपुर बस सेवा,"खोटाङ (रासस) सदरमुकाम दिक्तेलबाट भोजपुरसम्म सीधा यातायात सेवा सञ्चालन गरिएको छ । वर्षातको पानीले सडकमा पारेको खाल्डाखुल्डी पुर्नाका साथै मर्मत गरेर दिक्तेलबाट भोजपुरसम्म सीधा यातायात सञ्चालन गरिएको हो । करिब ९१ किलोमिटर लम्बाइ रहेको भोजपुरको देउरालीसम्मका लागि दिक्तेलबाट बिहान ७:१५ बजे बस छुट्ने व्यवस्था मिलाइएको यातायात व्यवसायी संघ खोटाङका महासचिव रामकुमार हिङमाङले बताए । गत वर्षदेखि सीधा यातायात सुरु भएको खोटाङ र भोजपुरमा देउरालीबाट पनि सोही समयमा बस छुट्ने व्यवस्था मिलाइएको छ । हिउँदको समयमा मात्र यातायात सञ्चालन हुने यस सडकखण्डमा यसअघि यस वर्ष चखेवासम्म मात्र यातायात सञ्चालन हुँदै आएको थियो । सीधा यातायात सञ्चालन भएपछि भोजपुर पुग्नका लागि चखेवा भञ्ज्याङबाट अर्को बस परिवर्तन गर्नुपर्ने बाध्यता हटेको छ । मध्य पहाडी लोकमार्गमा पर्ने दिक्तेलचखेवा भञ्ज्याङ सडकखण्डमा कालोपत्रको काम पनि तीव्र गतिमा भइरहेको छ । तीन वर्षभित्र सम्पन्न गर्नुपर्ने सम्झौताका साथ कालोपत्रको काम थालिएको सडक फराकिलो पार्ने, ग्याभिङवाल भर्ने, पुल निर्माण गर्ने, गिट्टीढुङ्गा फोर्नेलगायत काम भइरहेको सडक आयोजनाका इन्जिनियर युवराज पाण्डेले जानकारी दिए । करिब ४६ किलोमिटर लामो सडक पाँच खण्डमा विभाजन गरेर कालोपत्रको काम गरिएको छ । गोल्डेन गुड प्रालिले ठेक्का लिएको सडक करिब एक अर्बको लगानीमा कालोपत्र सम्पन्न हुने जनाइएको छ ।"
हिमपातले जनजीवन प्रभावित,"डोल्पामा पनि उस्तैहिमपातका कारण उच्च हिमाली बस्तीमा जनजीवन प्रभावित बनेको छ । जिल्लाको धो, छार्का, तिन्जे, भिजेर, मुकोट, साल्दाङ र फोक्सुन्डोका विभिन्न गाउँमा मंगलबार दिउँसोदेखि हिमपात भएको हो । हिमपातपछि बस्ती सेताम्मे बनेका छन् । हिमपात बेंसीतिर झर्न थालेको स्थानीय रनलाल कुलालले जानकारी दिए । हिमपातपछि किसानहरू भने बाली सप्रने भन्दै खुसी भएको उनी बताउँछन् । हिमपातपछि माथिल्लो डोल्पाका विभिन्न गाउँबाट अर्को गाउँ जान बन्द भएको छ । चुनावका कारण तराई झर्न ढिला भएकाले घरबाट हिँडेका माथिल्लो डोल्पाका बासिन्दा बाटोमै अलपत्र परेका छन् । मंगलबार दुनै पुगेका पेम्बा गुरुङले हिमपातका कारण स्थानीयलाई तल झर्न समस्या भएको बताए । माथिल्लो डोल्पाका चार्कोला, छुराङ्ला, लाङिमार, ङाराला, मरिम्ला, बगला, लुमला, सेपासलगायत लेकमा ३ फिटभन्दा बढी हिमपात भएको छ । गाउँहरूमा एक फिट हिउँ जमेको छ । फोक्सुन्डोका आङबहादुर लामाले तल्लो डोल्पाका रिमी, काइगाउँ, सर्मी, ओक्ट, होर्त गाउँका माथिल्ला भेकमा समेत हिउँ परेको जानकारी दिए ।"
उपचार अभावमा मृत्यु,दोलखा (कास) रेबिज लागेर एक वृद्धको मृत्यु भएको छ । रकम अभावमा उपचार नहँुदा कालिञ्चोक१ बेगुम्बाका ८७ वर्षीय रत्नमान थामीको मृत्यु भएको हो । जिल्ला स्वास्थ्य कार्यालयका निमित्त प्रमुख डम्बर थोकरले रेबिजविरुद्धको खोप लिन थामीलाई काठमाडौं जान सल्लाह दिएका थिए । रकम अभाव भन्दै उपचार नगरेपछि उनको मृत्यु भएको हो । उक्त बस्तीमा एउटा बहुलाहा कुकुरले थामीलगायत पाँचजनालाई टोकेको थियो । करिब तीन वर्षदेखि उत्तरी क्षेत्रका लामाबगर र कालिञ्चोकमा रेबिज आतंक छ । पशु कार्यालयका वरिष्ठ अधिकृत ज्ञानबहादुर थापाले यस वर्ष सम्बन्धित गाउँपालिकाहरूमै बजेट पठाउने नीति बनाएकाले जिल्ला तहमा भ्याक्सिन खरिद गर्ने रकम नभएको बताए । स्थानीय तहबाटै रेबिजविरुद्धको अभियान चलाउनु आवश्यक रहेको उनको भनाइ छ ।
सातौं कतार ओपन गल्फ हुने,"काठमाडौं (कास) कतार एयरवेज ओपन गल्फको सातौं संस्करण यसै साता हुने भएको छ । गोकर्ण गल्फ क्लबमा शुक्रबार र शनिबार हुने प्रतियोगिताको सम्पेूर्ण प्रायाजन कतार एयरवेजले गर्नेछ । करिब ९० खेलाडी सहभागी रहने प्रतियोगितामा खुला, सिनियर, जुनियर र महिला विधा रहने प्रतियोगिता संयोजक दीपक आचार्यले बताए ।३४ स्टेबल फोर्ड फम्र्याटमा खेलिने प्रतियोगिता विजेताले कतार एयरवेजले उडान भर्ने विश्वको कुनै पनि स्थानको हवाई टिकट प्राप्त गर्नेछन् । महिला र पुरुषतर्फ विजेता र उपविजेतासँगै ज्येष्ठ नागरिक, बेस्ट ग्रस, जुनियर यू१७ विजेता, लङगेस्ट ड्राइभ, क्लोजेस्ट टु द पिन र मस्ट बर्डिज विजेतालाई पुरस्कृत गरिनेछ ।कतार एयरवेजका कन्ट्री म्यानेजर जेपी नायरले नेपालमा खेल पर्यटनको राम्रो सम्भावना रहेको हुँदा अन्य कार्यक्रम पनि गर्ने बताए । नेपालको हावापानी वर्षभर खेलकुदका लागि उचित छ । नेपालमा खेल पर्यटन विकास गर्ने हाम्रो लामो समयदेखिको प्रयास हो । अब हामी व्यावसायिक गल्फमा पनि पाइला राख्ने जमर्को गर्दै छौं, उनले भने । उनले कतार एयरवेजले खेलकुदलाई आफ्नो प्राथमिकतामा राखेको बताउँदै फिफा विश्वकप लगायत बार्सिलोना फुटबल क्लब, कतार ओपन टेनिसजस्ता प्रतियोगितामा कम्पनीको सहभागिताबारे चर्चा गरे ।"
पाँचौं हुने मौका,"काठमाडौं विश्व क्रिकेट लिग डिभिजन २ अगाडि आफूलाई अब्बल साबित गर्ने प्रयासमा छन् नेपाल र संयुक्त अरब इमिरेट्स (यूएई) । यी दुई टोली बुधबार र शुक्रबार विश्व क्रिकेट लिग च्याम्पियनसिपको सातौं तथा अन्तिम चरणको खेलमा प्रतिस्पर्धा गर्दै छन् । यूएईको अबुधाबीमा हुने खेलले नतिजा जस्तो आए पनि खासै उलटफेर हुने छैन । नतिजा आफ्नो पक्षमा पार्ने टोलीले भने फेब्रअरीमा नामिबियामा हुने डिभिजन २ मा उच्च मनोबल बनाउने निश्चित छ । नेपाल र यूएई शीर्ष चारको दौडबाट बाहिरिइसकेका छन् । दुवै टोलीले विश्वकप छनोटमा पुग्ने सोझो बाटो गुमाइसकेका छन् । त्यसैले यी दुईका लागि च्याम्पियनसिपको अन्तिम खेलले खासै अर्थ राख्दैन । डिभिजन २ अर्को वर्ष हुने विश्वकप छनोटमा पुग्ने घुमाउरो बाटो हो । त्यसैले दुवै टोलीको ध्यान डिभिजन २ मै केन्द्रित छ । यूएईले च्याम्पियनसिप तयारीका क्रममा जिम्बावे ए सँग खेलेका ५ खेलको शृंखला क्लिनस्विप गरेको थियो । त्यसमा पाँचौं खेलमा यूएईले ३ सय १३ रनको लक्ष्य पछयाएको थियो । त्यसपछि अफगानिस्तानसँगको अन्तरमहादेशीय कप चारदिवसीय प्रतियोगितामा भने घरेलु टोली यूएई १० विकेटले पराजित भएको थियो । अफगानिस्तानसँग यूएईले पहिलो इनिङ्समा १ सय ९७ रनमात्र बनाउन सकेको थियो । साइमन अनवरले नटआउट ८५ रन बनाए पनि यूएईले पर्याप्त स्कोर बनाउन सकेको थिएन । चिराग सुरीले ८१ रनको इनिङ्स खेल्दा यूएईले दोस्रो इनिङ्समा ३ सय ३१ रन बनाए पनि अफगानिस्तानलाई अन्तरमहादेशीय कप च्याम्पियन बन्नबाट रोक्न सकेन । इन्डियन प्रिमियर लिगमा गुजरात लायन्सबाट खेल्ने सुरी च्याम्पियनसिपका लागि नेपालसँगको खेलमा भने यूएई टोलीमा छैनन् । अनवरले सन् २०१४ मा न्युजिल्यान्डमा भएको विश्वकप छनोटमा नेपालसँग १ सय ९ रन प्रहार गरेका थिए । नेपालसँगको खेल जित्दै यूएईले सोही वर्ष अस्ट्रेलियामा विश्वकप नै खेलेको थियो । त्यसयता टोलीको प्रदर्शन निकै ओरालोलाग्दो छ । त्यसैले स्वाभाविक रूपमा यूएईको टोलीमा धेरै परिवर्तन आइसकेको छ । मुख्यत: त्यही विश्वकप छनोट र विश्वकप खेलेका रोहन मुस्ताफा यूएईका कप्तान बनिसकेका छन् । आफ्नो पहिलो खेलमा केन्यालाई पराजित गरेको यूएईले त्यसपछिका लगातार ७ खेल हारेको थियो । पपुवा न्युगिनी र नामिबियासँगका पछिल्ला २२ खेलमा ११ मा विजय हात पारे पनि यूएई ६ अंकसाथ ८ राष्ट्रसम्मिलित च्याम्पियनसिप अंकतालिकाको पुछारमा छ । नेपालले पनि पहिलो चार खेल हारेर च्याम्पियनसिप सुरुआत गरेको थियो । त्यसयता नामिबिया, नेदरल्यान्ड्स, केन्यासँग विजय हात पारेपछि नेपालको शीर्ष चारमा पुग्ने आशा पलाएको थियो । तर, हङकङसँगको पछिल्लो हारले नेपाल शीर्ष चारको दौडबाट बाहिरिएको हो । विश्वकप कप छनोटमा खेलेको वर्ष नै नेपालले मलेसियामा एसीसी प्रिमियर लिगमा यूएईलाई ४ विकेटले पराजित गरेको थियो । त्यसयता नेपाल र यूएई आमनेसामने भएका छैनन् । यूएईमा ३४ पुराना खेलाडी छन्, अरु सबै नयाँ भए पनि उनीहरूको टिम राम्रो छ, प्रशिक्षक जगत टमाटाले भने, हामीले पनि यूएईसँगको खेलका लागि राम्रो तयारी गरेका छौं । पछिल्लो दुई दिन हाम्रो ब्याटिङ, बलिङ र फिल्डिङ अभ्यास राम्रो भएको छ । सबैले मिहिनेत गरेका छन् ।बुधबार यूएई गएको नेपालले त्यहाँ अमेरिका र केन्यासँग दुई अभ्यास खेलमा मिश्रित नतिजा निकालेको थियो । डिभिजन ३ को टोली अमेरिकासँग ८९ रनमै अलआउट भएर ५ विकेटको पराजय भोगेको नेपालले त्यसपछि अर्को खेलमा केन्यालाई १ सय १० रनमा अलआउट गर्दै ६ विकेटको विजय हात पारेको थियो । यी दुवै खेल नियमित कप्तान पारस खड्का र उपकप्तान ज्ञानेन्द्र मल्लले खेलेका थिएनन् । शरद भेषावकरले नेपालको कप्तानी गरेका थिए । नयाँ खेलाडीलाई मौका दिने उद्देश्यले पारस र ज्ञानेन्द्र नखेलेको बताउँदै प्रशिक्षक टमाटाले बुधबार पारस र ज्ञानेन्द्र दुवै मैदानमा उत्रने जनाए । ज्ञानेन्द्रले दिलीप नाथसँग ओपनिङमा खेल्ने छन् । अमेरिकासँग १६ रन बनाएका दिलीप केन्यासँग शून्यमा आउट भएका थिए । उनले नै नेपालको विकेटकिपिङ पनि सम्हाल्नेछन् । शरद तेस्रो नम्बरमा ब्याटिङ गर्न आउने छन् । उनले त्यही पोजिसनमा खेल्दै केन्याविरूद्ध ३१ रन बनाएका थिए । यूएईसँग ५ ब्याट्सम्यान, २ अलराउन्डर र ४ बलरसाथ सन्तुलित टिम उतार्न लागेको प्रशिक्षक टमाटाले जनाए । अहिलेसम्म हामी दुई प्रमुख स्पिनर लिएर खेल्ने निर्णयमा पुगेका छौं, उनले भने, बुधबार बिहानको विकेट हेरेर यो निर्णयमा परिवर्तन आउन पनि सक्छ । केन्या दुवै खेलमा पराजित भएमा तथा यूएईसँगको दुवै खेल जितेमा नेपालले पहिलोपल्ट खेलेको च्याम्पियनसिपको यात्रा पाँचौं स्थानमा टुंगिनेछ । सन् २०१५ मा सुरु भएको च्याम्पियनसिपको अन्तिम चरणको खेल सबै टोलीले तटस्थ भूमिमा खेल्ने आईसीसीले जनाएको थियो । यूएईलाई नै अन्तर्राष्ट्रिय क्रिकेट परिषद् (आईसीसी) ले तटस्थ भूमि मान्दा नेपालले यूएईसँग अबुधाबीमा खेल्न लागेको हो । अन्तिम चरणमा केन्याले स्कटल्यान्ड, हङकङले पपुवा न्युगिनी र शीर्ष स्थानको नेदरल्यान्ड्सले नामिबियासँग यूएईमा खेल्दै छन् ।"
ईपीएलले त्रिवि मैदानको रूप फेर्ने,"काठमाडौं (कास) टीभीएस एभरेस्ट प्रिमियर लिग (ईपीएल) को दोस्रो संस्करण पुस ३ मा सुरु हुँदै छ । आयोजक ईपीएल प्रालिले जनाएअनुसार प्रतियोगिताका लागि खेल हुने त्रिभुवन विश्वविद्यालयको क्रिकेट मैदानको रूप फेर्ने कार्य सुरु भइसकेको छ ।ईपीएलका प्रबन्ध निर्देशक आमिर अख्तरले प्रतियोगितामा मैदानभित्र हुने खेलमात्र नभएर मैदानबाहिरको रूप पनि सोही स्तरको बनाउन हरसम्भव प्रयास गरिरहेको बताए । हामीले मूलगेटदेखि पार्किङ र दर्शक बस्ने स्थललाई सुविधासम्पन्न बनाउँदै छौं । यससँगै दर्शक सुविधाका लागि फुड स्टल, शौचालय, वाईफाई हट्स्पट लगायतका सुविधा राख्ने छौं । दर्शककै मनोरन्जनका लागि खेलको बीचमा हुने समय सदुपयोग गरेर विभिन्न सेलिब्रेटीहरूलाई निम्त्याउने योजना छ, उनले भने । अख्तरले टिकट दर १ सय रुपैयाँ भए पनि विद्यार्थीलाई ५० प्रतिशत छुट दिने व्यवस्था रहेको बताए ।प्रतियोगितामा नेपालमै पहिलोपल्ट थर्ड अम्पायरको पनि प्रयोग हुनेछ । रनआउट र स्टम्पिङका लागि थर्ड अम्पायर व्यवस्था गर्नेछौं । मैदानमा १६ वाई ९ फिटको एलईडी स्क्रिन पनि राखिने छ । दर्शकलाई अन्तर्राष्ट्रिय स्तरको अनुभूति दिन मैदानको सबै भागमा साउन्ड सिस्टम हुनेछ, अख्तरले थपे । प्रतियोगिताका चिफ अपरेटिङ अफिसर (सीओओ) विनोद दासले प्रतियोगिताको मुख्य लक्ष्य मनोरन्जनसहितको क्रिकेट आमदर्शकमाझ पस्कनु रहेको बताए । हामीले नेपालमै अन्तर्राष्ट्रिय स्तरको टी२० लिग गर्ने जमर्को गरेका छौं । यसका लागि हामीले अहिलेदेखि नै मैदान र वरपर व्यवस्थापनको कार्य सुरु गरिसकेका छौं । अबको १२ दिनमा सबैले टीयूको नयाँ रूपमा उत्कृष्ट क्रिकेट देख्नुहुनेछ, पूर्व राष्ट्रिय कप्तान दासले भने । आयोजकका अनुसार पिचको व्यवथापन र हेरचाहका लागि एक साताभित्र भारतबाट २ जना क्युरेटर आएर नेपालका क्युरेटरसँग समन्वय गर्नेछन् ।करिब दुई साता चल्ने स्पर्धामा ६ फ्रेन्चाइज टोलीले प्रतिस्पर्धा गर्नेछन् । पुस ३ को उद्घाटन खेलमा ललितपुर प्याट्रियट्सले काठमाडौं किंग्स इलेभेनको सामना गर्नेछ । विजेता टोलीले उपाधिसहित २१ लाख रुपैयाँ पुरस्कर जित्नेछ ।"
इंग्ल्यान्डलाई ब्युाताउँदै रुट,एडिलेड (एएफपी) कप्तान जो रुटको नेतृत्वमा इंग्ल्यान्डले एसेज क्रिकेटमा दोस्रो टेस्टको चौथो दिन अस्ट्रेलियाविरुद्ध उत्कृष्ट पुनरागमन गरेको छ । रुटले उत्कृष्ट इनिङ्स खेल्दै पाहुना टोलीलाई अन्तिम दिनको खेल बाँकी रहँदा राम्रो स्थितिमा पुर्याएका छन् ।सुरुआती तीन दिन अस्ट्रेलियाले कब्जा जमाएको टेस्टको चौथो दिन इंग्ल्यान्डले राम्रो प्रदर्शन गर्यो । विशाल लक्ष्य पछयाइरहेको इंग्ल्यान्डका लागि कप्तान रुट अर्धशतक बनाएर अविजित छन् । इंग्ल्यान्डका समर्थकले पनि टोलीलाई राम्रो साथ दिइरहेका छन् । यता अघिल्लो दिन २ सय १५ अग्रता लिए पनि फलोअन नगराएका अस्ट्रेलियाली कप्तान स्टिभ स्मिथले आलोचना खेपिरहेका छन् । उनले चौथो दिन ३ बलअन्तरमा दुई रिभ्यू खेर फाले र अन्त्यतिर कठिन क्याच समाउन सकेनन् ।दिनको खेल सकिँँदा इंग्ल्यान्ड १७६४ को स्थितिमा छ । कप्तान रुट ६७ र नाइट वाचम्यान क्रिस वोक्स ५ रनमा खेलिरहेका छन् । अन्तिम दिन इंग्ल्यान्डलाई १ सय ७८ रन आवश्यक छ । टोलीको हातमा ६ विकेट बाँकी छ । सन् १९०२ मा अस्ट्रेलियाले इंग्ल्यान्डसामु प्रस्तुत गरेको ३१५६ को योगफल एडिलेडमा चौथो इनिङ्सको सर्वाधिक ठूलो स्कोर हो । रुटलाई ३२ रनको स्थितिमा नथान लायनको बलमा अम्पायरले एल्बीडब्लू आउट दिए पनि रिभ्यू गर्दा उनको पक्षमा निर्णय आएको थियो । तेस्रो दिनको अन्तिम सत्रमा चार विकेट गुमाएको अस्ट्रेलियाको तुलनामा इंग्ल्यान्डले चौथो दिन राति २ विकेटमात्र गुमायो । जेम्स भिन्स १५ रन जोड्दै मिचेल स्टार्कको बलमा स्लिपमा समातिए । २९ रन जोडेका डेविड मालनले रुटसँग ७८ रनको साझेदारी गरे । उनी प्याट कमिन्सको बलमा बोल्ड भए ।इंग्ल्यान्डले दुवै ओपनरलाई दोस्रो सत्रमै गुमाएको थियो । एलिस्टर कुक १६ रनमा छँदा लायनको बलमा रिभ्यू गर्दा एल्बीडब्लू आउट भए । मार्क स्टोनमनले ३६ रन जोड्दै मिचेल स्टार्कको बलमा उस्मान ख्वाजालाई गलीमा क्याच दिए । अस्ट्रेलिया ५८ ओभरमा १ सय ३८ रन जोड्दै अलआउट भएको हो । पहिलो इनिङ्सको २ सय १५ रनको अग्रताका कारण इंग्ल्यान्डले विशाल लक्ष्य पायो । इंग्ल्यान्डका लागि जेम्स एन्डरसनले ५ र क्रिस वोक्सले ४ विकेट लिए । अस्ट्रेलियाका उस्मान ख्वाजा र स्टार्कले समान २० रन बनाए ।चौथो दिन ५३४ को स्थितिबाट खेल्न थालेको अस्ट्रेलिया सुरुदेखि दबाबमा रह्यो । पहिलो सेसनमा दुई चौका प्रहार गरेका लायन १४ रनमा मिडअफमा क्याचआउट भए । ह्यान्डसकम्ब (१२) पनि स्लिपमा समातिए । त्यसपछि पहिलो इनिङ्समा उत्कृष्ट ब्याटिङ गरेका टिम पेन र शन मार्स पेभेलियन फर्किए । स्टार्क र जोस हेजलवुडको विकेटसँगै अस्ट्रेलियाको इनिङ्स सकियो ।
स्वेच्छाको तेहेरो जित,"काठमाडौं इम्प्याक्ट ठमेल ओपन टेबलटेनिस प्रतियोगिताको महिला सिंगलको सुपर लिगमा मंवलबार आर्मीकी स्वेच्छा नेम्वाङ र दीक्षा तामाङसहित नेपाल प्रहरीकी राष्ट्रिय च्याम्पियन नविता श्रेष्ठले ह्याट्रिक जित दर्ता गरेका छन् ।स्वेच्छाले एपीएफकी सिक्का सुवाललाई ३२, प्रहरीकी सोनु थापा मगरलाई ३० र प्रहरीकी यशस्वी अवाललाई ३० को सेटमा पराजित गरिन् । दीक्षाले प्रहरीकी एलिना महर्जनलाई ३१, एपीएफकी सेलिशा खड्गीलाई ३२ र आर्मीकी रविना महर्जनलाई ३१ सेटले हराइन् । एपीएफकी सेलिशा र आर्मीकी रविनालाई ३० ले हराएकी नविताले प्रहरीकी सिक्काविरुद्ध पनि ३० कै सोझो सेटमा जित निकालिन् ।त्यस्तै आर्मीकी रविनाले प्रहरीकी यशस्वी, एपीएफकी सिक्काले यशस्वी र प्रहरीकी एलिनाले आफ्नै क्लबकी सोनुलाई समान ३० को सोझो सेटमा हराए ।लैनचौरस्थित राष्ट्रिय टेबलटेनिस प्रशिक्षण केन्द्रमा जारी प्रतियोगिताको पुरुषतर्फ सुपर लिगमा राष्ट्रिय च्याम्पियन प्रहरीका स्यान्टु श्रेष्ठले दोहोरो जित पाएका छन् । उनले एपीएफका पुरुषोत्तम वज्राचार्यलाई ३१ र आर्मीका नारायण घिमिरेलाई ३० को सेटमा हराए । एपीएफका शिवसुन्दर गोथेले आफ्नै टिमका अमरलाल मल्ल र प्रहरीका प्रदीप रोकालाई समान ३० तथा प्रहरीका दीप साउनले भक्तपुरका राजीव चिकबन्जारलाई ३० र आर्मीका चन्दन शाहीलाई ३१ को सेटमा हराएका थिए ।एपीएफ क्लबका संयोग कपाली र पिङपोङ सुपरस्टारका आभाष चौलागाईं यू१६ ब्वाइज सिंगलतर्फ क्वाटरफाइनल पुगेका छन् । संयोग समूह ए को विजेता र आभाष उपविजेता हुँदै अगाडि बढे । समूह बी बाट एपीएफका एलेक्स महर्जन र एभीएमका विशाल गोले, समूह सी बाट भक्तपुरका रोशन खाइतु र रेखन तामाङ तथा समूह डी बाट आर्मीका बोधित डीसी र याला स्पिनका डिकेन महर्जन क्रमश: विजेता र उपविजेता हुँदै क्वाटरफाइनल पुगेका छन् ।यू१६ गल्र्स सिंगलको समूह ए मा पिङपोङकी मारिया थापामगर र भक्तपुरकी मन्जु सुवाल, समूह बी मा आर्मीकी दीक्षा दाहाल र बज्र युनियनकी स्मृति पन्त, समूह सी मा एपीएफकी अन्जु सुवाल र भक्तपुरकी मनीषा सुवाल तथा समूह डी मा वज्रकी नस्ला मानन्धर र भक्तपुरकी आरती सुवाल क्रमश: विजेता र उपविजेता हुँदै अगाडि बढेका छन् ।"
