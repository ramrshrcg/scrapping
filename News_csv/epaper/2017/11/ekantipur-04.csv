शीर्षक,विवरण
त्रिपक्षीय टक्कर,"सिरहावीरगन्जजनकपुर सर्लाही ४ बाट कांग्रेसका अमेरश सिंहले नउठी नछाड्ने अडान जब राखे, त्यही क्षेत्रका राजपा अध्यक्षमण्डलका राजेन्द्र महतो झाँक्किएर धनुषा ३ पुगे । त्यहाँ कांग्रेस नेता विमलेन्द्र निधि प्रतिस्पर्धा गरिरहेका थिए । निधिसँग महतोले भिड्ने निर्णायक विन्दुमा पुग्नुअघि बुधबार साँझसम्म कांग्रेस र राजपाफोरम लोकतान्त्रिक तालमेलकै बैठकमा थिए । अमरेशको अडानले लोकतान्त्रिक र मधेसवादी गठबन्धनलाई अन्तत: टक्करमा उतार्यो । त्यसकै जोडघटाउले प्रदेश २ को चुनावी राजनीति तातिएको छ । वाम गठबन्धनलाई एक्ल्याएर खुम्च्याउने गृहकार्यबाट बाँकी दुई गठबन्धनले हात झिकेपछि सिंगै प्रदेशको भिडन्त त्रिकोणात्मक बन्न पुगेको छ । देशको राजनीतिमा प्रदेश २ ले केही पृथकता बोकेको छ । मधेसवादी दलकै असहमतिका कारण यहाँ स्थानीय तहको निर्वाचन छुट्टै तेस्रो चरणमा भएको थियो । यो एउटा मात्र यस्तो प्रदेश छ, जसको भूगोल मधेस मात्र छ । सिंगै प्रदेशको चुनाव एउटै चरणमा हुन गइरहेको पनि प्रदेश २ मै हो । पहिलो संविधानसभाको निर्वाचनदेखि अहिले हुन लागिरहेको चुनावसम्म आइपुग्दा मधेसका मतदाताहरूमा धेरै परिवर्तन आइसकेको छ, सिरहाका राजनीतिशास्त्रका सहप्राध्यापक डा नमोनारायण झाले भने, विगतबाट पाठ सिक्दै मधेसका जनताले वास्तविक प्रतिनिधित्व कसले गरिदेला, आवश्यकता पूर्ति कसले गर्न सक्छ भन्ने चासो राख्न थालेका छन् । अहिले उनीहरूको तराजुमा तीनवटै गठबन्धन उस्तैउस्तै वजनका भएका छन् । त्यसैले प्रतिस्पर्धा त्रिकोणात्मक हुने अवस्था छ ।यस पटकको चुनाव ऐतिहासिक भएको र अझ प्रदेश २ को चुनाव परिणामलाई उत्सुकतापूर्वक हेरिएकाले पनि कसले बाजी मार्न सफल होला भन्ने आकलन गर्न सहज नभएको सिरहाका बुद्धिजीवीको प्रतिक्रिया छ । तीनमध्ये कुन गठबन्धनले थोरबहुत ल्याउला भन्ने अड्कल फरक भए पनि सबैजसोको अवधारणा समानसमान हैसियतमा आउने देखिन्छ ।अर्थशास्त्रका प्राध्यापक धरणीधर अधिकारी दलहरूबीच तालमेल भए पनि प्रदेश २ मा कुनै दलको स्पष्ट बहुमत आउन नसक्ने आकलन गर्छन् । स्थानीय तह निर्वाचनको परिणामलाई हेर्दा पनि यो चुनावमा कुनै दलको बहुमत आउने अवस्था देखिँदैन, उनले भने, केही मात्रामा मधेसवादी गठबन्धनको बढ्ता सिट आउला ।सिरहा क्याम्पसका सहप्राध्यापक चन्देश्वर यादवले मधेसवादी दलसहित लोकतान्त्रिक गठबन्धन हुन नसक्दा वाम गठबन्धनको बोलवाला हुने तत्कालीन मनोविज्ञान देखापरेको हो कि भन्ने भान भए पनि धरातलमा त्यस्तो नहुने तर्क गरे । यो चुनावले प्रान्तीय सरकार निर्माण गर्ने भएकाले पनि मधेसी जनतामा अपनत्व ग्रहण गर्न भोटमा भावनात्मक संवेगले काम गर्छ, उनले भने, यसले गर्दा पनि फोरमराजपा गठबन्धनसँगै कांग्रेसको सिट वाम गठबन्धनभन्दा बढी हुन्छ । तर, फरक ठूलो हुँदैन । भिडन्त त्रिपक्षीय नै हो ।नेपाल अर्बुद्ध रोग निवारण संस्था सिरहाका अध्यक्ष एवं बुद्धिजीवी अशोक अमात्यले निर्वाचनमा त्रिपक्षीय प्रतिस्पर्धा रहने बताए । मधेसमा एमालेको कमजोर उपस्थिति रहे पनि वाम गठबन्धनकै कारण अन्य दललाई चुनौती दिएको छ, उनले भने, कांग्रेसको जनाधार क्षेत्र मधेस भएको र पछिल्लो पटक फोरम र राजपाको तालमेलका कारण पनि यी दुई दल प्रदेश २ मा मूलधारमै रहन्छन् । तातियो माहोलमौसम विस्तारै चिसो हुँदै गए पनि चुनावी सरगर्मीले मधेसको बजार तथा गाउँ तताएको छ । प्रतिनिधिसभाको ३२ र प्रदेशसभाको ६४ सिट भएको प्रदेश २ मा चुनावी रौनक पनि बढेको छ । दसैंलगत्तै परिवर्तन भएको राजनीतिक डिस्कोर्स ले मधेसको चुनाव अझ रोमाञ्चकारी बनाइदिएको छ । एमाले र माओवादी केन्द्र मिलेर बनेको वाम गठबन्धनको केही दिनमै मधेसका प्रमुख दुई दल संघीय फोरम र राजपाले पनि तालमेल गर्ने निर्णय लिएका थिए । मधेसको परम्परागत र बलियो पार्टी कांग्रेसले पनि राप्रपालगायत दललाई मिलाएर लोकतान्त्रिक गठबन्धन बनाएको छ । विजय गच्छदारको फोरम लोकतान्त्रिक गत महिना मात्र कांग्रेसमा विलय भयो । गत असोज २ मा सम्पन्न भएको स्थानीय तहको चुनावमा एक्लाएक्लै लडेका दलहरू अहिले गठबन्धन बनाएर चुनावी अभियानमा होमिएका छन् । प्रदेश २ मा एक सय ३६ स्थानीय तहमध्ये कांग्रेसले ४०, संघीय समाजवादी फोरमले २६, राजपाले २५, माओवादी केन्द्रले २१, एमालेले १८, फोरम लोकतान्त्रिकले र अन्यले तीनतीन तह जितेका थिए । स्थानीय तहको सिट संख्या र अहिलेको गठबन्धनतालमेल विश्लेषण गर्दा थोरैले मधेसवादी गठबन्धन अगाडि देखिन्छ । तर, टिकट नपाएका असन्तुष्ट र बागी व्यवस्थापन हुन नसके परिणाम उल्टो पनि हुन सक्छ ।वीरगन्जका राजनीतिक विश्लेषक विनोद गुप्ता प्रदेश २ मा मिश्रित परिणाम आउने अनुमान गर्छन् । गठबन्धन र तालमेलको अवस्था हेर्दा कसैले पनि बहुमत ल्याउने अवस्था छैन, उनले भने, तर, कतिपय अवस्थामा स्थानीय तहको तथ्यांक तार्किक हुन्न । बदल्न सक्छ बागीलेटिकटको आशा लिएर पार्टी प्रवेश गर्नेदेखि लामो समयदेखि पार्टीमा काम गरेका अधिकांशले टिकट पाएका छैनन् । पार्टीका वरिष्ठ नेताको क्षेत्रमा समेत बागी उम्मेदवारी परेको छ । महोत्तरी ३ बाट उम्मेदवारी दर्ता गराएका राजपा अध्यक्षमण्डलका संयोजक महन्थ ठाकुरविरुद्ध उनकै पार्टीका नेता चन्देश्वर झा उठेका छन् । झा पूर्वस्वतन्त्र सांसद हुन् । गत महिना मात्र ठाकुरले झालाई टीका लगाएर पार्टी प्रवेश गराएका थिए । संघीय समाजवादी फोरम नेपालका अध्यक्ष उपेन्द्र यादवविरुद्ध राजपाका सहमहामन्त्री जयप्रकाश ठाकुरले बागी उम्मेदवारी दिएका छन् । राजपा अध्यक्षमण्डलका सदस्य अनिलकुमार झाविरुद्ध संघीय फोरमका नेता बबन सिंहले बागी उम्मेदवारी दर्ता गराएका छन् । पहिलो संविधानसभा निर्वाचनमा सिंह स्वतन्त्रबाट निर्वाचित भएका थिए । केन्द्रीय नेताको मात्र नभई जिल्लास्तरीय नेताविरुद्ध पनि अधिकांश क्षेत्रमा बागी उम्मेदवार परेका छन् । समयमै यसको व्यवस्थापन नभए चुनावी परिणाममा असर गर्ने जनकपुरका राजनीतिक विश्लेषक डासुरेन्द्र लाभको बुझाइ छ । त्रिकोणात्मक भिडन्त देख्ने उनी भन्छन्, तर, असन्तुष्ट र बागीले मधेसी दललाई केही घाटा पुर्याउन सक्छन् । बागीले धेरै नबिगारे भिडन्त त्रिकोणात्मक नै देखिन्छ । एमाले र माओवादी केन्द्रको गठबन्धन निर्माण भएपछि यसअघि मधेसमा कमजोर देखिएको वामशक्ति यसपालिको निर्वाचनमा बलियो भएर आएको उनको विश्लेषण छ । मधेसको परम्परागत शक्ति कांग्रेस लोकतान्त्रिक गठबन्धनले झन् बलियो भएको छ । उनको विश्लेषणमा प्रदेश २ मा त्रिकोणात्मक टक्कर भए पनि संगठन राम्रो भएकाले प्रारम्भिक अवस्थामा वाम गठबन्धन नै अगाडि देखिन्छ । प्रतिनिधिसभा र प्रदेशसभाको नतिजा जिल्लाअनुसार फरक दलको पक्षमा हुने तर्क राख्दै उनले तैपनि वाम गठबन्धनलाई बलियो देख्नुको कारण मजबुत संगठन लाई देखाए । हालसम्मको अवस्था हेर्दा दोस्रो स्थानमा कांग्रेस र तेस्रोमा मधेस केन्द्रित दललाई देखेका उनले नतिजा चुनावी माहोलमा भर पर्ने बताए । उनले भने, मतदाताले प्रदेशमा नजिककालाई र प्रतिनिधिसभा बलियालाई दिने माहोल छ । माहोलको आकलन मात्रै गर्न सकिन्छ । यकिन गर्न मुस्किल छ । चुनावी रणनीति र राजनीतिक रणनीति फरक भएकाले यस प्रदेशमा मधेसवादीले सम्मानजनक मत पाउने जनकपुरका अधिवक्ता सूर्यनरायण महासेठको तर्क छ । आन्दोलनको छाप मेटिएको छैन, उनले भने, उम्मेदवार छनोटले वाम र कांग्रेसमा असन्तुष्टि बढेको छ । असन्तुष्टि, मधेसी दलको तालमेल र आन्दोलनको छापले फोरमराजपालाई मद्दत पुग्नेछ । आसन्न चुनावमा असन्तुष्ट पक्षको मत नै निर्णायक हुने उनी बताउँछन् । प्रदेश २ मा संविधान संशोधनको मुद्दाले वाम गठबन्धन र कांग्रेसलाई घाटा र मधेस केन्द्रित दललाई फाइदा पुग्ने जनकपुरका अर्का अधिवक्ता विमलकुमार झाको तर्क छ । संविधान संशोधनका लागि लडेको मधेस केन्द्रित दललाई कांग्रेस, माओवादी र एमालेले असहयोग गरेका कारण मतदाताले निर्वाचनमा सहीगलत छुट्याउने उनी बताउँछन् । मधेसको प्रतिनिधित्व प्रदेश २ ले गर्छ, उनले भने, संविधान संशोधनको आन्दोलनले जनतामा फरक छाप परेको छ । त्यसको फाइदा मधेस केन्द्रित दललाई पुग्न सक्छ ।पुरानो परिणामको विश्लेषणपुरानो परिणामको उदाहरणका लागि धनुषालाई लिन सकिन्छ । उक्त जिल्लामा गत स्थानीय चुनावमा अध्यक्षउपाध्यक्षले पाएको मत हेर्दा कांग्रेसले ७० हजार १ सय ५२, एमालेले ५२ हजार ७ सय ९०, माओवादी केन्द्रले ३८ हजार १ सय ७४, राजपाले ३५ हजार ५ सय ६ र संघीय फोरमले ३० हजार ६ सय ८ पाएका थिए । वाम गठबन्धनको ९० हजार ९ सय ६४ र मधेसवादी गठबन्धनको ६६ हजार १ सय १४ हुन आउँछ ।२०७० को संविधानसभा निर्वाचन परिणामलाई हेर्दा पनि परिणामको अनुपात खास फरक देखिँदैन । त्यति बेलाका ७ निर्वाचन क्षेत्रमा दलहरूले पाएको समानुपातिक मतमा कांग्रेसको ६१ हजार ६ सय २०, एमालेको ४७ हजार ५५, माओवादी केन्द्रको २६ हजार ८ सय ६ (दुइटा जोड्दा ७३ हजार ८ सय ६१) तथा फोरम र वर्तमान राजपा बनेका तमलोपा, सद्भावना, सद्भावना नेपाल, तमसपा, रामसपा, फोरम गणतान्त्रिकको जोडदा ४८ हजार ९ सय ८६ पुग्छ ।मधेसमा मतदाता त्यति बहकिएका छैनन्, बुद्धिजीवीहरूको निचोड छ, दलहरूको समीकरण, उम्मेदवारको वजन, निर्वाचन क्षेत्रको बनोटजस्ता कुराले सिट तलमाथि पार्ने हो, नत्र हरेक चुनावमा मत उही ढंगले दिइरहेका छन् । यस पटक अलिकतिले कसले बाजी मार्छ, थोरैले मार्छ ।"
एक वडा एक सभा,"तथ्यांकमा ताप्लेजुङजनसंख्या १,२७,०००मतदाता संख्या ७८,३९७मतदानस्थल ७३उम्मेदवार प्रतिनिधिसभा ८उम्मेदवार प्रदेशसभा (क) ७उम्मेदवार प्रदेशसभा (ख) ८"
"समानुपातिकमा ६,०९४ उम्मेदवार","काठमाडौं प्रतिनिधिसभा र प्रदेशसभाको समानुपातिक निर्वाचन प्रणालीतर्फ ६ हजार ९४ जनाको उम्मेदवारी परेको छ । राजनीतिक दलहरूले बुझाएको बन्दसूचीको विवरण निर्वाचन आयोगले शुक्रबार सार्वजनिक गरेको हो । आयोगका सचिव बेगेन्द्रराज शर्माले दलहरूले बन्दसूचीमा पेस गरेको नामावली आयोगको सूचना पाटी तथा वेबसाइटमा सार्वजनिक गरिएको बताए । राजनीतिक दलहरूले असोज २९ गते समानुपातिक प्रणालीबाट चुनिने प्रतिनिधिसभाको १ सय १० तथा ७ वटा प्रदेशसभाका लागि निर्धारित २ सय २० सिटका लागि बन्दसूची आयोगमा बुझाएका थिए । निर्वाचन कार्यतालिकाअनुसार नमिलेका विषय सच्याएर कात्तिक १२ भित्र संशोधित सूची बुझाइएको थियो । दलहरूले बुझाएको संशोधनसहितको सूची जस्ताको त्यस्तै सार्वजनिक गरिएको छ, समानुपातिक निर्वाचन प्रणालीका अधिकृतसमेत रहेका सचिव शर्माले भने, प्रकाशित नामावलीमा अब दलहरूले कुनै प्रकारको थपघट वा हेरफेर गर्न पाउने छैनन् । तर, बन्दसूचीमा प्रकाशित नामावलीउपर दाबीविरोध भने गर्न पाइनेछ । सचिव शर्माले कात्तिक १८ देखि २४ गतेसम्म बन्दसूचीमा समावेश व्यक्तिहरूको योग्यता सम्बन्धमा दाबीविरोधको निवेदन दिन पाइने जानकारी दिए । परेका उजुरीउपर आयोगले मंसिर १ गतेसम्म छानबिन गर्ने, हटाउनुपर्ने नाम २ गते हटाउने र ३ गते बन्दसूचीको अन्तिम नामावली प्रकाशन गर्ने कार्यतालिका छ । उजुरीअनुसार अयोग्य भएको भेटिएका उम्मेदवारको नामावली हटाई अन्तिम नामावली प्रकाशन गरिनेछ, सचिव शर्माले भने, राजनीतिक दलले पाएको मतका आधारमा अन्तिम नामावलीबाट समावेशी क्लस्टरअनुसार मत परिणाम निकालिने छ । समानुपातिक निर्वाचन प्रणालीतर्फ भाग लिने गरी ८८ राजनीतिक दलले आयोगमा दल दर्ता गराएकोमा प्रतिनिधिसभा सदस्यका लागि ४९ र प्रदेशसभातर्फ ५३ दलले बन्दसूची बुझाएका थिए । दुवै सभातर्फ गरी बन्दसूचीमा आदिवासी पुरुष ७८३, महिला ९३१, खस आर्य पुरुष ८६७, महिला ९९७, थारू पुरुष १५८ र महिला २६२ छन् । त्यसैगरी दलित पुरुष ३४२, महिला ४९६, मधेसी पुरुष ४५५, मधेसी महिला ५६३, मुस्लिम पुरुष ८१ र महिला १५७ छन् । त्यस्तै, बन्दसूचीमा अपाङ्गता भएका पुरुष १५८, महिला ११५ र अन्य १ तथा पिछडिएका क्षेत्रका पुरुष १०७ र महिला १२२ जनाको नाम समावेश भएको आयोगले जनाएको छ ।"
अस्थायीलाई प्रश्नै सजिला !,"काठमाडौं भनसुन र तोक आदेशमा सामुदायिक विद्यालयमा नियुक्त अस्थायी शिक्षकहरूलाई शिक्षक सेवा आयोगले लिने परीक्षामा सजिलो प्रश्न सोधेर सहजै स्थायी बनाइने भएको छ । आयोगले अस्थायी शिक्षकहरूलाई सोध्ने प्रश्नको ग्रिड तथा पाठ्यक्रम नै सहज बनाएको छ । अस्थायी शिक्षकलाई उसले पढाउने विषयका आधारमा प्रश्न सोध्ने व्यवस्था गरिएको छ भने खुला प्रतिस्पर्धाबाट शिक्षक हुन चाहनेलाई विषयगत ज्ञानबाहेक पाठ्यक्रम, शिक्षण विधि एवम् प्रविधिबाट पनि प्रश्न सोध्ने पाठ्यक्रम बनाइएको छ । अस्थायी शिक्षकलाई सहजै स्थायी गराउन ४० नम्बरको वस्तुगत र ६० नम्बरको विषयगत ज्ञानको प्रश्न सोधिनेछ । तर, खुला प्रतिस्पर्धीलाई २० नम्बरको मात्रै वस्तुगत प्रश्न सोधिनेछ । बाँकी ८० नम्बरमा सम्बन्धित विषयवस्तुसम्बन्धी ज्ञानको ४० नम्बर र पाठ्यक्रम, शिक्षण विधि एवम् प्रविधिसम्बन्धी ४० नम्बरको छ । अस्थायीलाई विषयगत ज्ञानको प्रश्न ६० नम्बरको सोध्न लागिएको छ भने खुलालाई ४० नम्बरको मात्रै छ । अस्थायीलाई पाठ्यक्रम, शिक्षण विधि एवम् प्रविधिसम्बन्धी प्रश्न वस्तुगतमा समेटिएको छ । खुला प्रतिस्पर्धीले भने यससम्बन्धी लामा र छोटा उत्तर लेख्नुपर्ने हुन्छ । त्यस्तै अस्थायीलाई विषयगतको पनि लामो प्रश्न मात्रै सोध्न लागिएको छ भने खुलाले लामो र छोटो दुवै प्रश्नको उत्तर लेख्नुपर्नेछ । अस्थायीलाई सम्बन्धित ज्ञानमा आधारित रहेको १०१० नम्बरका ६ प्रश्न (६० नम्बरको) मात्रै सोध्ने ग्रिड बनाइएको छ । छोटो प्रश्न छैन । खुलालाई विषयगत प्रश्न १० नम्बरको २ वटा र पाँच नम्बरको छोटो प्रश्न १२ वटा सोध्ने ग्रिड बनाइएको छ । स्थायी शिक्षक हुन ४० नम्बर ल्याए पास हुने व्यवस्था छ । शिक्षा ऐनअनुसार २०४९ अघिदेखि ०६१ सम्मका अस्थायी शिक्षकले स्थायी हुन ४० नम्बर मात्रै ल्याए हुन्छ । वस्तुगत प्रश्न ४० नम्बरको भएपछि पास गर्न समस्या पर्दैन । शिक्षाविद् प्रा विद्यानाथ कोइरालाले अस्थायी र खुला प्रतिस्पर्धीलाई फरक पाठ्यक्रम बनाउने नियत नै गलत भएको बताए । छुट्टाछुट्टै प्रश्न किन चाहियो ? अस्थायी र खुला प्रतिस्पर्धीलाई फरक पाठ्यक्रम, ग्रिड बनाउनु भनेको विभेद हो, उनले भने, अस्थायीलाई लिखितमै संरक्षण गर्ने होइन । अन्तर्वार्तामा उसको अनुभवका आधारमा नम्बर दिने व्यवस्था गर्नु उचित हुन्छ । शिक्षकलाई ४० नम्बरको पास हुने व्यवस्था गर्नु नै गलत भएको कोइरालाको भनाइ छ । ४० नम्बरमा पास हुनु भनेको ६० नम्बर जान्दैन भनेको हो । धेरै नजान्नेलाई सिस्टममा भित्र्याउन हुँदैन, उनले भने । अस्थायी शिक्षक र शिक्षा मन्त्रालयबीच गत असार ९ मा भएको सम्झौताको तेस्रो बुँदामा शिक्षक विज्ञापनको पाठ्यक्रम, प्रश्नपत्र ग्रिड र परीक्षा सजिलो बनाउने विषय उल्लेख थियो । आयोगले साविकको प्राथमिक, निम्नमाध्यमिक र माध्यमिक तहका अस्थायी शिक्षकलाई सहजै पास गर्न सकिने गरी पाठ्यक्रम बनाएको हो । खुला प्रतिस्पर्धा गर्न चाहनेले भने अस्थायीले प्रतिस्पर्धा गरेकै तहमा परीक्षा दिनुपर्दा गाह्रो प्रश्नको उत्तर दिनुपर्ने हुन्छ । वस्तुगत प्रश्न मात्रै नभई सम्बन्धित विषयवस्तुको ज्ञानको पाठ्यक्रमसमेत अस्थायी शिक्षकलाई सजिलो छ भने खुलालाई गाह्रो छ ।आयोगले सार्वजनिक गरेको पाठ्यक्रम विश्लेषण गर्दा पनि अस्थायीलाई सीधै स्थायी बनाउन लागेको पुष्टि हुन्छ । निम्नमाध्यमिक तहका अस्थायीलाई तयार गरिएको पाठ्यक्रममा हामी र हाम्रो समाज, हाम्रो सामाजिक मूल्य र मान्यता, सामाजिक समस्या र समाधान, नागरिक चेतना, हाम्रो पृथ्वी, हाम्रो विगत, हाम्रो आर्थिक क्रियाकलाप, हाम्रो अन्तर्राष्ट्रिय सम्बन्ध र सहयोग, जनसंख्या र यसको व्यवस्थापनका बारेमा मात्रै छ । तर, खुला प्रतिस्पर्धीलाई सम्बन्धित विषयको विषयवस्तुसम्बन्धी ज्ञानमा सामाजिक अध्ययनको स्वरूप, सामाजिक अध्ययनअन्तर्गत भूगोल विषयका प्रमुख विषयवस्तु, सामाजिक अध्ययनअन्तर्गत इतिहास विषयका प्रमुख विषयवस्तु, अर्थशास्त्र, समाजशास्त्रमानवशास्त्र र जनसंख्या विषयका प्रमुख विषयवस्तु, राजनीतिशास्त्र, दर्शनशास्त्र र नीतिशास्त्रका प्रमुख विषयवस्तु, सामाजिक अध्ययनका प्रमुख सीप, सामाजिक अध्ययन विषयका पूरक तत्त्व पाठ्यक्रममा राखिएका छन् ।त्यस्तै माध्यमिक तहको अंग्रेजीमा पनि यस्तै छ । माध्यमिक तहको अंग्रेजीको पाठ्यक्रमको पहिलो पाठबाहेक अरू केही मिल्दैन । खुलालाई इङलिस ल्याङग्वेज टिचर्स प्रोफेसनल डेभलपमेन्ट, इङलिस ल्याङग्वेज क्लासरुम म्यानेजमेन्ट, इङलिस ल्याङवेज टिचिङ एड्स एन्ड रिसोर्स, इन्स्ट्रक्सन प्लानिङ, लिट्रेचर फर ल्याङग्वेज डेभलपमेन्ट, इङलिस ल्याङग्वेज टिचिङ इन नेपाल, ल्याङग्वेज एन्ड लिङगुस्टिक्स, ल्याङग्वेज फङसन्स टाइप एन्ड युजसहित १२ वटा पाठ राखिएका छन् । तर, आन्तरिकमा पूरै परिवर्तन गरेर ल्याङग्वेज एन्ड लिङगुस्टिक्स, कम्युनिकेसन इन इङलिस, रिडिङ एन्ड राइटिङ इन इङलिस, ग्रामर, इङलिस ल्याङग्वेज टेस्टिङ र इस्युज एन्ड च्यालेन्जेज अफ इङलिस ल्याङग्वेज टिचिङ इन नेपाल पाठसहित सातवटा युनिट राखिएको छ । खुलालाई तयार गरिएको पाठ्यक्रम विस्तृतमा छ । कक्षा व्यवस्थापनदेखि पढाउने तरिकासम्म समावेश गरिएको छ । अंग्रेजी विषय शिक्षण विधि, सिद्धान्त, नेपालको सन्दर्भमा अग्रेजी भाषा, अंग्रेजी कसरी पढाउने भन्ने शैक्षणिक योजनासमेत समावेश छ । तर, अस्थायीको पाठ्यक्रम यस्तो छैन । त्यस्तै सामाजिकको माध्यमिक तहको पाठ्यक्रम ९ र १० मा पढाइ हुने पाठमा आधारित छ । त्यसमा हामी र हाम्रो समाज, विकास र विकासको पूर्वाधार, हाम्रो सामाजिक मूल्य र मान्यता, सामाजिक समस्या र समाधान, नागरिक चेतना, हाम्रो पृथ्वी, हाम्रो विगत, हाम्रो आर्थिक क्रियाकलाप, हाम्रो अन्तर्राष्ट्रिय सम्बन्ध र सहयोग, सामाजिक अध्ययनअन्तर्गतका प्रमुख सीप गरी १० पाठ राखिएका छन् । खुलालाई योभन्दा फरक छ । सम्बन्धित विषयको विषयवस्तुसम्बन्धी ज्ञानको ४० अंकमा सामाजिक अध्ययन, सामाजिक अध्ययनका प्रमुख विषयवस्तुहरू, सामाजिक अध्ययनअन्तर्गतका प्रमुख सीप, सामाजिक अध्ययनमा प्रयोग हुने शैक्षिक सामग्री, सामाजिक अध्ययनमा सिकाइ योजना र सहजीकरण प्रक्रिया रहेका छन् । जुन कक्षा ९ र १० को पाठभन्दा फरक छ । शिक्षाविद् प्रा मनप्रसाद वाग्लेले एउटै पदमा प्रतिस्पर्धा गर्ने शिक्षकलाई दुई खालको पाठ्यक्रम राख्नुु गलत भएको बताए । लिखितबाट व्यक्तिको गुणस्तर परीक्षण गर्ने हो, उनले भने, लिखितमा सम्झौता गरेपछि गुणस्तर कहाँ खोज्ने ? अनुभवका आधारलाई आरक्षण दिन सकियो । लिखितमा सम्झौता गर्नु हँदैन । वस्तुगतमा कसैलाई २० कसैलाई ४० बनाउनु बदमासी हो । शिक्षक सेवा आयोगका अध्यक्ष ताना गौतमले अस्थायी र खुलाको पाठ्यक्रममा एकरूपता हुने बताए । अस्थायीको विज्ञापन भइसकेकाले पाठ्यक्रम परिवर्तन भए पनि खुलाको विज्ञापन भइनसकेकाले परिवर्तन बाँकी छ, उनले भने, कसैलाई विभेद गरिएको होइन । अस्थायीलाई जुन पाठ्यक्रममा परीक्षा लिने हो, खुलालाई पनि त्यही हुनेछ ।"
उम्मेदवारी कानुनसम्मतै,"काठमाडौं (कास) नेपाली कांग्रेसका नेता तथा पूर्वगृहमन्त्री गोविन्दराज जोशीले आफ्नो उम्मेदवारी कानुनसम्मतै भएको दाबी गरेका छन् । कांग्रेसका आधिकारिक उम्मेदवार रामचन्द्र पौडेलले भने जोशीको उम्मेदवारी कानुनसम्मत नभएकाले रद्द गरिपाऊँ भनी निर्वाचन अधिकृतको कार्यालयमा शुक्रबार निवेदन दर्ता गराएका छन् ।विशेष अदालतबाट भ्रष्टाचारी ठहर भएकाले उनको उम्मेदवारी निर्वाचन आयोगले रद्द गर्नुपर्ने पौडेलको माग छ । जोशीले आफू अन्तिम अदालतबाट भ्रष्टाचारी ठहर नभएको र कानुनले सुरु अदालतको फैसलाले रोक लगाउने व्यवस्था नराखेकाले उम्मेदवारी कानुनसम्मतै भएको जिकिर गरेका छन् । आफ्नो उम्मेदवारी अयोग्य भन्ने कानुनविदहरूको अभिव्यक्तप्रति पनि उनले कडा आपत्ति जनाएका छन् । भ्रष्टाचारसम्बन्धी मुद्दा हाल सर्वाेच्च अदालतमा विचाराधीन भएकाले समाचारमा उल्लेख भएअनुसार नेपाली कांग्रेसका पूर्वसह महामन्त्री गोविन्दराज जोशीको उम्मेदवारी गैरकानुनी भन्ने तर्क निराधार रहेको छ शुक्रबार कान्तिपुरमा प्रकाशित उनको उम्मेदवारीप्रति कानुनविदहरूको भनाइको खण्डन गर्दै विज्ञप्तिमार्फत् उनले भनेका छन् । निर्वाचन निर्देशिकामा भ्रष्टाचारलगायत फौजदारी अभियोग, नैतिक पतन देखिने अन्य फौजदारी कसुरमा सजाय पाई वा कुनै कसुरमा जन्मकैद वा २० वर्ष वा सोभन्दा बढी सजाय पाई त्यस्तो फैसला अन्तिम भएको व्यक्ति उम्मेदवार निम्ति अयोग्य हुने व्यवस्था छ ।"
महिला उम्मेदवार थोरै,"मोरङप्रमुख दलले प्रदेश १ मा प्रत्यक्षतर्फका दुवै सभामा महिलालाई उम्मेदवार बनाउन कन्जुस्याइँ गरेका छन् । १४ जिल्लाका ५६ निर्वाचन क्षेत्रमध्ये १० जना मात्र महिला उम्मेदवार छन् । यसै गरी प्रदेशसभाका १ सय १२ मध्ये २० जना मात्र महिला उठाइएका छन् । उम्मेदवारीका दृष्टिले दुवै सभामा गरी महिला सहभागिता १७ दशमलव ८५ प्रतिशत मात्र हुन्छ ।दोस्रो चरणमा प्रतिनिधिसभा ७ र प्रदेशसभामा १४ महिलाले विभिन्न दल र स्वतन्त्रबाट उम्मेदवारी दिएका हुन् भने पहिलो चरणमा जम्मा ६ जना चुनावी मैदानमा छन् । प्रमुख दल समानुपातिकबाटै संविधानले तोकेअनुसार महिला संख्या पुर्याउने दाउमा छन् । संविधानमा ३३ प्रतिशित सांसद महिला हुनुपर्ने व्यबस्था छ ।महिला अधिकारकर्मी सञ्जु साहले महिला प्रतिस्पर्धा गर्न तयार भए पनि दलमा हाबी अनुदारवादी पुरुष चरित्रका कारण प्रत्यक्षमा उम्मेदवार बन्न वञ्चित गराइएको बताइन् । २१ औं शताब्दीको युगमा पनि महिलालाई उचित स्थान नदिए समग्र विकास अधुरै रहने उनको भनाइ छ । एमालेले सबैभन्दा बढी ३ नेत्रीलाई प्रतिनिधिसभा उम्मेदवार बनाएको छ । एमालेबाट झापा २ मा पवित्रा निरौला खरेल, सुनसरी ३ मा भगवती चौधरी र उदयपुर १ मा मञ्जुकुमारी चौधरी उम्मेदवार छन् । संविधानसभा दोस्रो निर्वाचनमा समेत उम्मेदवार रहेका उनीहरूमध्ये मञ्जु मात्रै विजयी भएकी थिइन् । पुरानै प्रतिद्वन्द्वी कांग्रेसका विजय गच्छदारसँग भगवती कडा प्रतिस्पर्धामा छिन् । मञ्जु कांग्रेसका नारायण खड्का र पवित्रा कांग्रेसका झापा जिल्ला सभापति उद्धव थापासँग चुनावी मैदानमा छन् । कांग्रेसले तेह्रथुमबाट प्रतिनिधिसभामा भौतिक योजना राज्यमन्त्री सीता गुरुङलाई उम्मेदवार बनाएको छ । उनी यसअघि दुई पटक समानुपातिकबाट सांसद बनिसकेकी छन् । प्रत्यक्षतर्फ पहिलो पटक भिडेकी हुन् । कांग्रेसबाट खोटाङमा सरस्वती बजिमय पनि प्रतिनिधिसभा सदस्यका लागि चुनावी प्रतिस्पर्धामा छिन् । १ नम्बर प्रदेशमा माओवादी केन्द्र र मधेसवादी दलबाट प्रतिनिधिसभामा महिला उम्मेदवार छैन । साना दलबाट झापा ३ मा नेपाल जनता पार्टीकी सुजाता ओली, मोरङ ६ मा नयाँ शक्तिकी विमला आचार्य, मोरङ ५ मा स्वतन्त्रबाट अनिताकुमारी ढकाल, ओखलढुंगामा राष्ट्रिय जनमोर्चाकी कुन्तादेवी खत्री र एकीकृत राष्ट्रिय प्रजातन्त्र पार्टी (राष्ट्रवादी) बाट पाँचथरमा शान्तिमाया लिम्बूले प्रतिनिधिसभामा उम्मेदवारी दिएका हुन् । प्रदेशसभातर्फ एमालेले इलाम १ को क मा खिनु लिनुङा लिम्बू, सुनसरी ३ को क मा लिलम बस्नेत र उदयपुर २ को ख मा कला घलेलाई उम्मेदवार बनाएको छ । माओवादीले मोरङ ३ को ख मा गीता तिमल्सिना, उदयपुर १ को क मा भेषकुमारी राउत, कांग्रेसले ताप्लेजुङ १ को क मा लीलादेवी बोखिम लिम्बूलाई उम्मेदवार बनाएका छन् ।मधेसवादी दलबाट संघीय समाजवादी फोरमले मोरङ ६ को क मा निरा भगत, सोलुखुम्बु १ को क मा चोलामाया बस्नेत, राजपाले संखुवासभा १ को क मा राजकुमारी गुरुङलाई उम्मेदवार बनाएको छ । राप्रपाले मोरङ ४ को क मा तारादेवी कोइराला, एराप्रपा (राष्ट्रवादी) ले मोरङ २ को ख मा गोमा कार्की, मोरङ १ को क मा रूपादेवी राजवंशी, राप्रपा प्रजातान्त्रिकले उदयपुर २ को ख मा माला तामाङ, तेह्रथुम १ को ख मा यशोदादेवी कार्की, संघीय लोकतान्त्रिक राष्ट्रिय मञ्चले झापा २ को क मा अम्बिका लिम्बू, मोरङ १ को क मा दिलकुमारी लावती, जनमुक्ति पार्टीले झापा २ को क मा निर्मला एक्तेन लिम्बू, मंगोल नेसनल अर्गनाइजेसनले झापा ३ को ख मा सत्यकलालाई नेम्बाङलाई उठाएका छन् । स्वतन्त्रबाट मोरङ ५ को ख मा जसवी मण्डलले उम्मेदवारी दिएकी छन् । यो प्रदेशमा २९ लाख ९३ हजार ८ सय ७९ मतदाता रहेका छन् ।मुस्लिम महिला दंगनेपालगन्ज नेपालगन्जकी २८ वर्षीया रुबी खाँ पठान प्रतिनिधिसभा र २९ वर्षीया तालताप्रवीण खान प्रदेश समानुपातिकतर्फ उम्मेदवार बनेका छन् । उनीहरू एमालेको समानुपातिक कोटामा परेका हुन् । दुवै जना स्नातकोत्तर हुन् । उम्मेदवारी पाएसँगै उनीहरू चर्चामा छन् । प्रतिनिधिसभाको समानुपातिकमा परेपछि धेरै खुसी लागेको छ, रुबीले भनिन्, मुस्लिमका लागि ठूलो अवसर हो, यसले मुस्लिम महिलालाई निर्णायक स्थानमा पुर्याउन सहयोग गर्नेछ । नेपालगन्जमा मुस्लिम समुदायको बाक्लो उपस्थिति छ । यसैलाई मध्यनजर गर्दै महिलालाई अवसर दिएको एमालेले जनाएको छ । यसअघि कांग्रेसले मुस्लिम समुदायकी अगुवा महिला मोहम्मदी सिद्धिकी र सर्वतारा खातुनलाई समानुपातिक सांसद बनाएको थियो । यसपल्ट पनि खातुन प्रतिनिधिसभा समानुपातिकमा परेको कांग्रेसले जनाएको छ । प्रदेशसभाको समानुपातिकमा परेकी तालताले मुस्लिम महिलाप्रति पार्टीले न्याय गरेको प्रतिक्रिया दिइन् । प्रदेशसभामा छनोट हुन सके मुस्लिम महिलालाई अधिकारसम्पन्न बनाउन वकालत गर्नेछु, उनले भनिन् ।"
हच्किए प्रभावशाली,"सर्लाहीनवलपरासी  चुनावमा प्रचारप्रसार र कार्यकर्ता परिचालन खर्चिलो हुँदै गएपछि प्रभावशाली नेताहरू नै प्रत्यक्षबाट उठ्न हच्किएका छन् । उनीहरू सकेसम्म समानुपातिकमा परेर आफ्नो राजनीतिक भविष्य सुरक्षित पार्ने कसरतमा छन् । कांग्रेसका सर्लाही सभापति नागेन्द्रकुमार राय र पूर्वसभापति लक्ष्मण रायले पनि यसपटक प्रत्यक्षमा लड्न रुचि देखाएनन् । उनीहरू समानुपातिकमा पारिएका छन् । संविधानसभा चुनावमा दुवै नेता प्रत्यक्षबाट लडेका थिए । एमाले पूर्वजिल्ला उपाध्यक्ष राजनारायण साह पनि यसपटक समानुपातिक सिफारिसमा छन् । उनी संविधानसभा चुनावमा दुईपटक प्रत्यक्षबाट उठेका थिए । चुनाव खर्चिलो हुँदै गएपछि धेरै खर्च गर्न नसक्ने नेताले समानुपातिक रोजेका हुन् । यसले गर्दा दलहरूलाई संघीय र प्रदेश चुनावमा प्रभावकारी उम्मेदवार पाउन कठिन हुन पुग्यो । २ नम्बर क्षेत्रमा यसअघि एमालेबाट साह चुनाव लड्दै आएका थिए । उनले चुनावी खर्च थेग्नै नसक्ने अवस्था भएपछि प्रत्यक्षमा लड्न नसकेको बताए । स्थानीय चुनावमै बढी खर्च भएको देखियो, उनले भने, यस्तो अवस्थामा करोडौं खर्चेर प्रत्यक्षमा लड्न सकिँदैन ।अघिल्ला चुनावमा ठूलो रकम खर्चिएर पनि चुनाव नजितेकाहरू यसपालि हतास देखिन्छन् । कांग्रेसका वर्तमान र पूर्वसभापति दुवै नेता अघिल्ला दुई चुनावमा भएको खर्चबाटै तर्सिएका छन् ।मत किनबेच हुने, भोजभतेर गर्नुपर्ने, प्रचारमा सवारीसाधन धेरैवटा राख्नुपर्ने भएकाले चुनाव खर्चिलो हुँदै गएको हो । अन्य उम्मेदवारले धेरै रकम खर्चेपछि त्यसै अनुपातमा चुनावी खर्च बढ्दै जान्छ, साहले भने, चुनाव जितेर कमाउने उद्देश्य राख्नेले खर्च गर्न पनि सक्छ । हामी त जनताको सेवा गर्ने हो । चुनावमा खर्च गर्न सकिँदैन । जितेपछि कमाउने लक्ष्य पनि छैन । उनले चुनावमा पार्टी संगठनभन्दा पैसा प्रभावशाली हुँदै गएको बताए । चुनाव खर्चिलो हुनुको अर्को कारण निर्वाचन आचारसंहिताको बढ्दो उल्लंघन पनि हो । उम्मेदवारले निर्वाचन क्षेत्रका विभिन्न ठाउँमा दैनिक भोजभतेर गराउने गरे पनि अनुगमन प्रभावकारी छैन । विपन्न बस्तीमा भोट तान्नकै लागि पैसा, कपडा, जुत्ताचप्पल, खाद्यान्न र माछामासु वितरण भइरहेको हुन्छ । नेपाल शिक्षक संघका जिल्ला अध्यक्ष कौशलकिशोर रायले खर्च गर्न नसकेरै राम्रा नेताले प्रत्यक्षमा उमेदवारी दिने हिम्मत नगरेको बताए । चुनावी खर्च अनुमानभन्दा धेरै हुने भएकाले सबैजसो दलमा राम्रा नेताकार्यकर्ता छायामा परेको उनको बुझाइ छ । पैसा नभएका कारण प्रभावशाली नेता पनि समानुपातिकमा सिफारिस हुन खोजे, उनले भने, कम खर्चमा चुनाव लड्ने सम्भावना नै रहेन । चुनावमा उम्मेदवारले गर्ने खर्चमा सीमा नलगाए भविष्यमा धनाढ्य, व्यापारी, भ्रष्टाचार गरेर कमाएका व्यक्ति मात्र चुनाव लड्ने अवस्था आउँछ । नवलपरासीमा पनि प्रत्यक्षतर्फ उम्मेदवार बन्न मन हुँदाहुँदै कमजोर आर्थिक अवस्थाका कारण पुराना नेताकार्यकर्ता हच्किए । स्थानीय चुनावमा एक करोडभन्दा माथि खर्चिएको देखेका उनीहरू निराश छन् । पैसा भएकाहरू भने टिकटका लागि आफूलाई प्रभावशाली देखाउन स्थानीय क्लब, संघस्ांस्था तथा आमा समूहलाई आर्थिक सहयोग गर्न थाले । प्राय: ठूला दलका उम्मेदवार आकांक्षीमा राजनीतिक योगदान कम भएका तर आर्थिक रूपमा मजबुत भएकाहरूको नाम चर्चामा रह्यो । लामो समयदेखि कम्युनिस्ट आन्दोलन र राजनीतिमा लागेका धर्म केसीलाई विचारभन्दा पैसा र अनावश्यक प्रचारबाजी गर्नेहरू मूलधारमा हाबी भएकामा चित्त बुझेको छैन । राजनीतिक योगदान र जनताले रुचाएका व्यक्तिलाई पार्टीले टिकट दिनुपथ्र्यो तर यहाँ पैसा र पहुँचका आधारमा टिकट ल्याउने धेरै छन्, उनले भने, यो प्रवृत्तिले निष्ठाको राजनीति गर्ने सधैं ओझेलमा पर्ने भए । संगठन गर्ने समयमा व्यापार, व्यवसायमा बिताएका र विदेश गएकाहरू नै अहिले राजनीतिमा हाबी हुन खोज्दा कांग्रेस, एमाले, माओवादी केन्द्रका पुराना नेताकार्यकर्तामा वितृष्णा जागेको छ । यद्यपि उनीहरू टिकट पाउने आसमा राजधानी नधाएका होइनन् ।"
युवा पुस्ता सक्षम छ,"भक्तपुर  उम्मेदवारी दर्ताको दिन बिहीबार साढे ३ बजे नेपाल मजदुर किसान पार्टी (नेमकिपा) का केन्द्रीय सचिव प्रेम सुवाललगायत नेता तथा कार्यकर्ता धिमे बाजासहित निर्वाचन अधिकृतको कार्यलय छिरे । सबैको चासो पार्टी अध्यक्षमा बिजुक्छेमा थियो । तर, उनी सहभागी भएनन् । उनले अब कुनै पनि निर्वाचनमा भाग नलिने घोषणा गरेका छन् । अन्य दलले आफू मात्रै नभई आफन्तलाई समेत उम्मेदवार बनाएका छन् । उनी न प्रत्यक्षमा उम्मेदवार बने, न समानुपातिक सूचीमा समावेश छन् । अब म कुनै पनि निर्वाचनमा उम्मेदवार बन्दिनँ । युवापुस्ता पार्टी सम्हाल्न सक्षम भइसकें, ७६ वर्षीय बिजुक्छेले भने, मतदाताले व्यक्ति हेरेर भोट होइन, पार्टीको सिद्धान्त, विचार र काम हेरेर गर्छन् ।उम्मेदवारी दर्तामा बिजुक्छेंको सट्टा सचिव प्रेम सुवाल आएपछि उनकै कार्यकर्ता, स्थानीय तथा अन्य दलका नेताहरूसमेत अचम्ममा परे । नेमकिपाकै र्यालीमै सहभागी कतिपय कार्यकर्ता बिजुक्छेले उम्मेदवारी नदिएकोमा एकअर्कासँग कुराकानी गर्दै थिए । ठूलासाना राजनैतिक दलका नेताहरूले आफूसँगसँगै आफन्त, नातागोतालाई टिकट बाँडेर उम्मेदवार बनाइरहँदा पार्टी स्थापनादेखिको नेतृत्व सम्हालेका अध्यक्ष बिजुक्छेले भने नयाँ पुस्तालाई हस्तान्तरण गरेका छन् । धेरैले बिजुक्छे रहेसम्म अरूले मौका पाउँदैन भन्ने धेरैले अड्कल गर्थे । पार्टीमा आफूभन्दा बढी सक्षम र प्राविधिक विषयमा पोख्त युवाहरू रहेको उनले बताए । आफू प्रतिनिधिसभामा प्रत्यक्षरूपमा संलग्न नभए पनि पार्टीको अध्यक्ष भएरै राष्ट्रिय राजनीतिको भूमिकामा सक्रिय रहन्छु, उनले भने, नयाँ पुस्ता पनि जिम्मेवारी बहन गर्न सक्षम रहेको कारण पार्टीको निर्णयअनुसार नै पुस्ता हस्तान्तरण गरिएको हो । राजनीतिक जीवनबाटै संन्यास लिएको भने होइन, उनले भने । २०११ मा गौरमा आएको बाढीको प्रकोपमा उद्धारका लागि खटिएको कम्युनिस्ट पार्टीको प्रभावमा परेका बिजुक्छेले २०१४ बाट औपचारिक रूपमा राजनीतिक जीवन सुरु गरे । २०३१ मा नेमकिपाका अध्यक्षता गर्दै नेतृत्व सम्हालेका बिजुक्छे आजसम्म पनि अध्यक्ष छन् । प्रजातन्त्रको पुनस्र्थापनापछि सम्पन्न आमनिर्वाचनमा नेमकिपाबाट संसदीय सदस्यमा निर्वाचित भई हालसम्म अध्यक्ष भई सक्रिय राजनीतिमा छन् । विद्यार्थी जीवनदेखि नै सक्रिय बिजुक्छे माक्र्स, लेनिन, स्टालिन, माओका सिद्धान्तलाई अँगाल्दै असमानता, दमन, शोषण तथा अर्धदासको जीवन जिउन विवश मजदुर किसानको पक्षमा बहस गर्दै आएका छन् । राजनीतिमा क्रियाशील भएदेखि नै बिजुक्छेले नेतृत्व लिएको पार्टी नेमकिपा प्रमुख प्रतिपक्षमा छ । पञ्चायती व्यवस्थाविरुद्ध संघर्षरत रहँदै उनले झन्डै १० वर्ष भूमिगत जीवन बिताए । २०३६ सालको जनमतसंग्रहपश्चात नेपालमा आएर राजनैतिक यात्रा जारी राखे । भारतमा भूमिगत जीवन बिताउँदा उनले प्रवासी नेपाली विद्यार्थीहरूमार्फत कर्णाली अञ्चलमा बलियो संगठन बनाएका थिए । २०४५ मा पञ्चायती सरकारले हयोजू काण्डमा बिजुक्छेलगायत नेपाल मजदुर किसान पार्टीका ६५ जना नेताकार्यकर्ताहरूमाथि फाँसीको सजाय माग गर्दै ज्यान मुद्दा चलाएको थियो । देशमा बहुदलीय व्यवस्थाको बहालीपश्चात उक्त मुद्दा खारेज भई करिब २० महिनाको जेलजीवनपछि उनीलगायत सबै रिहा भए । बिजुक्छे २०४८ को आमनिर्वाचन, २०५१ को मध्यावधि र २०५६ को आमनिर्वाचनमा भक्तपुर क्षेत्र नं १ बाट प्रतिनिधिसभा सदस्यमा निर्वाचित भए । २०६४ र २०७० को पहिलो र दोस्रो संविधानसभा निर्वाचनमा पनि सोही क्षेत्रबाट प्रत्यक्ष निर्वाचित भए । भक्तपुर सहरलाई सफा, पर्यटकीय बनाउन बिजुक्छे नेतृत्वको टिमको योगदान रहेको स्थानीय बताउँछन् । ख्वप: कलेजको निर्माण, सञ्चालनजस्तो कामले भक्तपुरको मुख्य सहरमा नेमकिपाको पकड देखिँदै आएको छ ।"
सिलवालविरुद्ध उजुरी,"ललितपुर (कास) वाम गठबन्धनअन्तर्गत एमाले कोटाबाट जिल्लाको प्रतिनिधिसभा क्षेत्र नं १ मा मनोनयन दर्ता गराएका गोदावरीका नवराज सिलवालविरुद्ध उजुरी परेको छ । सिलवाल उम्मेदवारीका लागि योग्न नभएको दाबी गर्दै विकाससिंह तामाङले शुक्रबार उजुरी दर्ता गराएका हुन् । १ नं क्षेत्रका निर्वाचत अधिकृत सुरेशराज खनालले मनोनयपत्र र उजुरीउपर जाँचबुझ र उम्मेदवारको नामावली प्रकाशन शनिबार हुने जनाए । आइतबार उम्मेदवारले आफ्नो नाम फिर्ता लिने र अन्तिम नामावली प्रकाशन हुनेछ, उनले भने, अन्तमा उम्मेदवारलाई निर्वाचन चिह्न प्रदान गरिनेछ । तामाङ निर्वाचन क्षेत्र नं १ मा प्रतिनिधिसभाबाट स्वतन्त्र उम्मेदवार छन् । सिलवाल भर्खरै एमाले पार्टी प्रवेश गरेका पूर्वडीआईजी हुन् । पूर्वडीआईजी सिलवालको पदीय राजीनामा स्वीकृत भैनसकेको भन्दै तामाङले उजुरी दिएका हुन् । तर, गृह स्रोतका अनुसार सिलवालको राजीनामा स्वीकृत भइसकेको छ । एमालेका सिलवाल र कांग्रेसका उदयशम्शेर राणाले मनोनयन दर्ता गराएको क्षेत्र नं १ मा स्वतन्त्रतर्फ ९ जनाले स्वतन्त्रतर्फ उम्मेदवारी दर्ता गरेका छन् । उम्मेदवारी दर्ता गर्नेहरूमा महांकाल गाउँपालिका२ खोला डाँडाका आकाशकुमार भुम्जन, चितवन रामी नगरपालिका५ का गुनबहादुर थापा, गोदावरी नगरपालिका११, ३ बाट क्रमश: गोकुल तिमल्सिना, रविन सिलवाल, रामचन्द्र बजगाईं र श्यामकुमार घिमिरे छन् । बागमती गाउँपालिका२, १ र ७ बाट क्रमश: राजेन्द्र तामाङ, विकाससिंह तामाङ र टेकप्रसाद बजगाईं छन् । कांग्रेसका चन्द्र महर्जन र एमालेका कृष्णलाल महर्जनले मनोनयन दिएको २ नं क्षेत्रमा स्वतन्त्रबाट गोदावरी नपा१०, ११ बाट क्रमश: अर्जुन सञ्जेल, नन्दबहादुर महर्जन, नवराज तिमल्सिना र रोहित श्रेष्ठ छन् । बागमती गाउँपालिका१ बाट राजन न्यौपाने छन् । कांग्रेसका मदनबहादुर अमात्य र माओवादीकी पम्फा भुसालले मनोनयन गरेको क्षेत्र नं ३ मा काठमाडौं महानगरपालिका३ का गोमा केसी थापा र गोदावरी नपा१२ का रामलाल महर्जनले दर्ता गराएका छन् ।"
जनजाति नेताहरू समानुपातिकमा,"काठमाडौं (कास) आफ्ना मुद्दा सडकदेखि सदनसम्म बुलन्द बनाउने जनजाति नेताहरू संसदीय चुनावमा विभिन्न दलको समानुपातिक (बन्द) सूचीमा सीमित भएका छन् । आफ्नो मुद्दालाई स्थापित गर्न आदिवासी जनजाति महासंघ स्थापना गरेर नेतृत्व गरेका नेताहरू फरकफरक दलमा छन् । आफू समानुपातिकमा राखिएप्रति आशावादी छन् तर मत परिणाम र पार्टीको निर्णयमा भरपर्ने भएकाले पानीमुनिको काठ भनेजस्तो स्थिति छ । जनजाति महासंघका पूर्वमहासचिव डा ओम गुरुङ प्रतिनिधिसभा समानुपातिक सूचीमा परेका छन् । नेकपा क्रान्तिकारी माओवादीसम्वद्ध देशभक्त जनगणतान्त्रिक मोर्चाले उनलाई सिफारिस गरेको छ । आदिवासी जनजातिको मुद्दा ओझेलमा परेको स्थिति छ, यसैलाई मध्यनजर गरेर मोर्चाले मेरो नाम पहिलो नम्बरमा राखेको छ, गुरुङले कान्तिपुरसित भने, त्यसका निम्ति मुठ्ठी चिह्न पाएका छौं । उत्पीडित वर्ग समुदाय, जनजातिको तर्फबाट म जसरी पनि पर्छु भन्ने लागेको छ ।त्यसैगरी, जनजाति महासंघका संस्थापक महासचिव सुरेश आलेमगर माओवादी केन्द्रको समानुपातिक सूचीमा छन् । केन्द्रले महासंघकै पूर्वमहासचिव परशुराम तामाङलाई समानुपातिकतर्फ प्रारम्भिक सूचीमा राखेको छ । महासंघका पूर्वअध्यक्ष पासाङ शेर्पा माओवादी केन्द्रको समानुपातिक सूचीमा छन् । पासाङ पहिलो संविधानसभामा एमालेबाट समानुपातिक सभासद थिए । पासाङ पहिलो संविधानसभामा माओवादीबाट समानुपातिक सभासद बनेका रामबहादुर थापामगर आसन्न चुनावमा प्रदेश नं१ उदयपुर (ख)बाट प्रत्यक्ष प्रदेश सभामा उम्मेदवारी दिएका छन् । महासंघका पूर्वअध्यक्ष राजकुमार लेखी राजपाको समानुपातिक सूचीमा परेका छन् । पूर्वमहासचिव आङकाजी शेर्पा संघीय समाजवादी फोरमबाट समानुपातिकमा राखिएका छन् । महासंघका पूर्वअध्यक्ष नगेन्द्रकुमार कुमाल यसअघि कांग्रेसबाट समानुपातिक सभासद बनेका थिए भने यसपटक पर्न सकेनन् । त्यस्तै, महासंघका पूर्वमहासचिव पेम्बा भोटे गुरुङ एमालेबाट सभासद थिए । यसपटक उनी पनि परेका छैनन् । महासंघका वर्तमान अध्यक्ष जगतबहादुर बराम र महासचिव नित्यानन्द ताजपुरिया कुनै दलको सूचीमा छैनन् ।"
चालक निदाउँदा ३३ को ज्यान गएको ठहर,"काठमाडौं (कास) ११ कात्तिक बिहान त्रिशूलीमा ३३ यात्रुको ज्यान जाने गरी भएको बस दुर्घटनामा चालकको लापरबाही कारक देखिएको छानबिन समितिले औंल्याएको छ । राजविराजबाट काठमाडौं आइरहेको यात्रुवाहक रात्रिबस धादिङको गजुरी ५, बांगेमोडमा सडकबाट त्रिशूली नदीमा खसेको थियो । दुर्घटनास्थलमा सडकको घुम्ती मोड्न (४० मिटर) पर्याप्त रहे पनि चालक निदाउँदा बस सीधै त्रिशूलीमा खसेको समितिको प्रारम्भिक अनुसन्धान प्रतिवेदनले ठहर गरेको हो । नेपालमा सडकको अर्धव्यास ३० मिटरसम्म रहेको हुँदा दुर्घटनास्थलमा रहेको घुम्ती त्यति गाह्रो होइन, समितिका एक सदस्यले भने । दुर्घटनास्थलको अध्ययनविश्लेषणपछि समिति उक्त निचोडमा पुगेको ती सदस्यले जानकारी दिए । समितिले लामो दूरीको बसमा अनिवार्य रूपमा दुई चालक राख्नुपर्ने व्यवस्था लागू नहुनुलाई गजुरी दुर्घटनाको प्रमुख कारक औंल्याएको छ । उक्त व्यवस्था प्रभावकारी कार्यान्वयन नहुनुमा ट्राफिक प्रहरीसमेत दोषी रहेको समितिको ठहर छ ।११ कात्तिकको दुर्घटना छानबिनका लागि गठन गरिएको समितिले सडक दुर्घटना न्यूनीकरणका लागि अल्पकालीन र दीर्घकालीन सुझाव पनि अघि सारेको छ । सवारीधनी, चालकदेखि विभिन्न सरोकारवालासँगको छलफल र अन्तक्र्रियाका आधारमा समितिले सुझाव अघि सारेको हो । यसै क्रममा गृह मन्त्रालयले गएको साता सडक दुर्घटना न्यूनीकरणमा सुझाव संकलनका लागि राष्ट्रियस्तरको छलफल आयोजा गरेको थियो । छलफल र अन्तक्र्रियापछि सडक दुर्घटनाका केही उदेकलाग्दा कारण उजागर भएको र तिनको निराकरणका लागि सरकारलाई आवश्यक सुझाव दिने समितिका एक सदस्यले जनाए । समितिले सडक छेउमा रहेका पानीका धारालाई पनि दुर्घटनाको कारकका रूपमा औंल्याउँदै तिनलाई तत्काल हटाउन सुझाएको छ । समितिसँग छलफलमा चालकहरूले सडकछेउ रहेका पानीका धारामा हुने भीडभाडले ध्यान मोड्ने गरेको बताएका थिए । त्यसैगरी सडक छेउका होर्डिङ बोर्ड पनि दुर्घटनाको कारक रहेकाले हटाउने निष्कर्ष पनि समितिले निकालेको छ । राजमार्ग अतिक्रमण गरी बनाइएका टहरा पनि दुर्घटनाका कारक देखिएकाले तत्काल हटाउन सुझाइएको छ । कतिपय दुर्घटना सहचालकले सवारी हाँकेका कारण पनि हुने गरेको भन्दै त्यसलाई निरुत्साहित गर्न चालकहरूका लागि बेग्लै पोसाक व्यवस्था गर्नुपर्ने र त्यसबाट यात्रुमा चालकप्रति सम्मान र विश्वास बढ्ने अपेक्षा पनि समितिको छ । प्रहरी कन्ट्रोल रुममा सीधै फोन वा एसएमसएस गर्न पाउने गरी बसभित्रै प्रस्ट रूपमा हटलाइन उल्लेख गर्नुपर्ने सुझाव पनि समितिको छ । यसबाट चालकले यात्रुहरूसँग झैझगडा गर्ने, मदिरा सेवन गर्ने र लापरबाहीपूर्ण ढंगले सवारी हाँक्ने प्रवृत्ति अन्त्य हुने समितिले जनाएको छ । चालकलाई ध्यान अवरुद्ध पार्ने गतिविधिमा रोक लगाउनुपर्ने सुझाव पनि समितिको छ । चालक आफैंले भिडियो र म्युजिक प्लेयर चलाउने, खाने र यात्रुसँग कुराकानी गर्ने प्रवृत्तिलाई पनि दुर्घटनाको कारक औंल्याइएको छ । यसबाहेक समितिले सडक दुर्घटना न्यूनीकरणका लागि केही नीतिगत सुझाव पनि अघि सारेको छ । लाइसेन्स लिने प्रक्रिया लामो र जटिल भएका कारण लामो दूरीको सार्वजनिक यातायातमा सिकारु र अपरिपक्व चालक संख्या बढदै गएको पनि समितिले उजागर गरेको छ । त्यसका लागि लाइसेन्स प्रक्रियालाई सरल बनाउन नीतिगत व्यवस्था गर्नुपर्ने सुझाव समितिको छ ।"
एकैसाथ दुई चुनावले उत्साह,"स्वतन्त्र बढीकान्तिपुर संंवाददाता सर्लाही आसन्न निर्वाचनमा दलका भन्दा स्वतन्त्र उमेदवार बढी देखिएका छन् । मनोनयन दर्तासूचीमा प्रतिनिधिसभा र प्रदेशसभा दुवतर्फ स्वतन्त्र उमेदवारको संख्या बढी छ ।स्वतन्त्र उमेदवारी दर्ता गराउनेमा महिला पनि छन् । प्रतिनिधिसभाका चार क्षेत्रमा मनोनयन परेका ७७ मध्ये ४४ उम्मेदवार स्वतन्त्र छन् । त्यसैगरी प्रदेशसभामा १ सय ३८ जनाले उम्मेदवारी दिएकामा ७५ जना स्वतन्त्र रहेको जिल्ला निर्वाचन कार्यालयले जनाएको छ ।स्वतन्त्रले जित्ने अवस्था नभए पनि प्रतिनिधिसभामा १० हजार र प्रदेशसभामा ५ हजार शुल्क तिरेर उम्मेदवारी दर्ता गराउनुको आशय भने बेग्लै छ । अधिकांश स्वतन्त्र उम्मेदवार दलका उम्मेदवारलाई सहयोगकै लागि खडा भएका हुन् । मतदानका बेला प्रतिनिधि राख्ने, गणनामा प्रतिनिधि राख्नेलगायत उद्देश्यले डमी उम्मेदवार खडा गरिएको हो । भाइ दलको उमेदवार भएको स्थानमा दाइ स्वतन्त्र उठेको समेत उदाहरण छ । क्षेत्र ४ को प्रदेशसभा ख मा कांग्रेसका तर्फवाट उम्मेदवार बनेका वीरेन्द्रप्रसाद सिंहका दाजु नरेन्द्रप्रसादले सोही प्रदेशबाट स्वतन्त्र उमेदवारी दिएका छन् । जित्ने सम्भावना भएका उमेदवारले डमी खडा गरेर निर्वाचनका बेला सुविधा र आफ्ना मान्छे परिचालन गर्ने परिपाटी बढेको छ ।नागरिक अगुवा उग्रकान्त झाले डमी उमेदवारको चलन पुरानो भएको बताए । खासगरी मतदान प्रतिनिधि र गणनाका बेला आफ्ना मान्छे बढी राख्न त्यसो गर्ने चलन छ, उनले भने, सवारीसाधन पनि बढी राख्न सकिने भएकाले पैसा खर्च गर्न सक्ने उमेदवारले डमी राख्छन् । चुनावमा सहयोग होस् भनेर मुख्य उम्मेदवारले खडा गर्ने स्वतन्त्र अधिकांश अर्काकै प्रचारमा जान्छन् । विपक्षीका भोट काट्न सक्नेलाई पनि पैसा दिएर स्वतन्त्रमा उठाउने चलन रहेको झाले बताए । दुई कारणले स्वतन्त्र उठाउने चलन छ, झाले भने, विपक्षीका भोट काट्न सक्नेलाई र आफ्ना विश्वासपात्रलाई । पार्टीले टिकट वितरणमा अन्याय गरेको अवस्थामा भने यदाकदा स्वतन्त्र उठ्ने गरेका छन् । त्यस्ता उम्मेदवार भने हैसियत भएका हुन्छन्् ।फिर्ता नलिने अडानसल्यान वाम गठबन्धनका आधिकारिक उम्मेदवारविरुद्ध मनोनयन दर्ता गराएका माओवादी केन्द्रका नेता भीमप्रकाश शर्मा, उमाकान्त शर्मा, जितबहादुर पुन र ज्ञानबहादुर ओलीले उम्मेदवारी फिर्ता नलिने अडान राखेका छन् । केन्द्रले उम्मेदवारी दिने क्रममा अन्याय गरेको भन्दै कुनै हालतमा फिर्ता नलिने उनीहरूको भनाइ छ । उम्मेदवार छनोटमा पार्टीले अन्याय गरेपछि विद्रोह गरेको भीमप्रकाश बताउँछन् । केन्द्रले हामीलाई मान्दैन भने हामीले केन्द्रले गरेको निर्णय मान्नुपर्छ भन्ने छैन, उनले भने । उनले प्रदेशसभाअन्तर्गत (क) बाट उम्मेदवारी दिएका छन् । एउटै व्यक्तिलाई बारम्बार उम्मेदवारी दिएकाले आफू मनोनयन दर्ता गराउन बाध्य भएको उमाकान्तको भनाइ छ । उनी २०६४ मा संविधानसभा सदस्य निर्वाचित भएका थिए । अहिले भने प्रतिनिधिसभामा उम्मेदवारी दिएका छन् ।"
मेलम्चीको पर्खाइ,"काठमाडौं उपत्यकाको खानेपानी तथा सरसफाइको आवश्यकतालाई पूर्ति गर्ने उद्देश्यले मेलम्ची खानेपानी आयोजना सन् १९९७ देखि सुरु भएको हो । यो आयोजना २००१ मा अमेरिकी डलर ४६५ मिलियन लगानी गर्नेगरी एसियन डेभलपमेन्ट बैंक (एडीबी) को नेतृत्वमा विभिन्न दाताको सहयोगबाट ७ वर्षमा पूरा गर्ने लक्ष्यसहित सुरु भएको थियो । तर उक्त आयोजना सम्पन्न गर्न राजीतिक अस्थिरताले गर्दा धेरै विलम्ब भयो । आयोजना पुन: २००८ मा पुन:संरचना गरी अमेरिकी डलर ३१७ मिलियन खर्चमा सम्पन्न गर्ने लक्ष्य राखी नेपाल सरकारबाट अनुमानित लागत घटाइएको थियो । यसलाई फेरि २०१४ मा पुन: मूल्याङ्कन गरी एडीबीले परियोजना सम्पन्न गर्न सहयोग गर्नेगरी थप लगानीस्वरूप अमेरिकी डलर ३५५ मिलियन गर्ने निर्णय गर्यो । यस लेखमा यो आयोजना अन्तर्गत अहिलेसम्म भएका महत्त्वपूर्ण उपलब्धिलाई प्रस्ट्याउन खोजिएको छ । हामीले उक्त आयोजनाको २०१७ देखि २०२२ सम्मको आर्थिक विवरण, अनुमानित सञ्चालन तथा व्यवस्थापन खर्च साथै लक्षित वर्गबाट अनुमानित आर्थिक संकलनको समेत ठोस विश्लेषण गरेका छौं । काठमाडौं सहरमा प्रभावकारी ढंगबाट पानीको वितरण प्रणालीको लागि चाहिने आवश्यक पूर्वाधार र थप आयोजनाबारे छलफल गर्नुका साथै उक्त आयोजनाको व्यवस्थापन तथा सञ्चालनमा निजी क्षेत्रको सहभागिता हुँदाको स्थितिको समेत मूल्याङ्कन गरेका छौं । आयोजनाबाट प्राप्त हुने पानीजनसंख्या वृद्धि तथा चरम गतिको अव्यवस्थित औद्योगीकरणका कारण काठमाडौंमा पानीको आपूर्तिमा दैनिक मागभन्दा धेरै कम भई हाहाकार नै भएको देखिन्छ । सन् २०११ मा काठमाडौं उपत्यकामा प्रतिदिन १० करोड लिटर पानीको आपूर्ति थियो । एसियाली विकास बैंकले २०११ मा गरेको एक अध्ययन अनुसार त्यसबेला ३ गुणाभन्दा बढी अर्थात ३० करोड ६७ लाख लिटर पानीको माग थियो । पानी वितरण केन्द्रका अनुसार काठमाडौंमा हाल दैनिक ३२ करोड लिटर (३२० एमएलडी) पानीको आवश्यकता वा माग रहेको छ, तर केयुकेलबाट वर्षायाममा जम्मा १४० र सुख्खायाममा ९० एमएलडी मात्र पानी आपूर्ति रहेको अवस्था छ । उक्त माग २०२१ सम्म ४० करोड ८२ लाख लिटरसम्म पुग्ने अनुमान गरिएको छ ।काठमाडौंका केही सीमित लाभान्वित घरधुरीसँगको अन्तरक्रियाबाट के पाइयो भने ७० प्रतिशतभन्दा बढी घरधुरीका धारामा पानीका पाइप जडान गरिएको भए पनि कुनैमा पानी कहिल्यै नआउने, धेरै घरमा दैनिक केही घन्टामात्र पानी आउने, कुनैमा हप्ताको दुईतीनपटक एकदुई घन्टामात्र पानी आउने पाइएको छ । त्यसैकारण काठमाडौंवासी अरू वैकल्पिक उपाय खासगरी सार्वजनिक धाराहरूमा पानी संकलन गर्ने, ट्युबवेलको प्रयोग गर्ने वा पानी ट्यांकरहरूबाट पानी संकलन गर्ने गर्दै आफ्नो माग धानिरहेको अवस्था छ ।पछिल्लो समय खानेपानीको लागि जारमा पाइने मिनरल पानीको प्रयोग काठमाडौंवासीले धेरै गर्दै आएका छन् । ३० प्रतिशतभन्दा बढीले ढुङ्गेधारा, निजी ट्युबवेल, ट्यांकरबाट ल्याइएको पानी प्रयोग गर्दै आइरहेको पाइन्छ । यसरी प्रतिदिन काठमाडौं उपत्यकाभित्रको बढ्दो पानीको मागलाई मध्यनजर गर्दै नेपाल सरकारले मेलम्ची खानेपानी आयोजना छिटोभन्दा छिटो कार्यान्वयन गर्नुका साथै काठमाडौं उपत्यका वरपरका नदी तथा झरनाहरूबाट र अन्य क्षेत्रबाट समेत पानी संकलन गरी काठमाडौंवासीको पानीको मागलाई सम्बोधन गर्न व्यवस्थित वितरण प्रणाली विकास गर्ने काम सुरु गरेको छ । उक्त आयोजना अन्तर्गत मेलम्ची नदीको पानीलाई २६५ किलोमिटर लामो सुरुङमार्ग तयार गर्ने काम छिट्टै सम्पन्न गर्दै त्यसैमार्फत काठमाडौंमा पानी ल्याइँदैछ । यसमा पानी वितरणका तीन पक्ष : पानी शुद्धीकरण गर्ने योजना, सामूहिक पानी वितरण र पानी वितरण प्रणालीको पुन:संरचना पर्छन् । यस आयोजनाको पहिलो चरणमा मेलम्चीबाट प्रतिदिन काठमाडौं उपत्यकामा १७ करोड लिटर (१७० एमएलडी) पानी ल्याइनेछ भने यसै आयोजना अन्तर्गत दोस्रो तथा तेस्रो चरणमा याङ्ग्री र लार्के नदीबाट थप ३४ करोड लिटर (३४० एमएलडी) पानी थप गरी काठमाडौंमा ल्याइने लक्ष्य छ । उक्त आयोजना कार्यान्वयनको सम्पूर्ण जिम्मेवारी पनि मेलम्ची खानेपानी आयोजना बोर्डले नै लिएको छ ।यो आयोजना २००६ सम्ममा सम्पन्न गर्ने लक्ष्य राखिएको भए पनि अब २०२० जूनसम्ममा सम्पन्न गर्नेगरी सारिएको छ । यस आयोजनामार्फत १८०,००० भन्दा बढी धारामा नियमित, भरपर्दो सर्वसुलभ स्थायी र समान रूपमा पानी वितरण गरी काठमाडौंवासीलाई पानी आपूर्ति सहज गर्नुका साथै गरिब (जसको पहुँचमा स्तरीय खानेपानीको स्रोत अहिले छैन) वर्गको स्वास्थ्यमा समेत सुधार हुने अनुमान गरिएको छ । यसबाट विश्व स्वास्थ्य संगठनको पानी सम्बन्धी निर्देशिकाको पूर्णरूपमा पालना गर्दै पानी वितरण प्रणालीलाई थप सुधार गर्ने अपेक्षा राखिएको छ ।काठमाडौंको अहिलेको जनसंख्या, जनसंख्या वृद्धि, वर्तमान तथा भावी घरायसी पानीको उपयोग र मान्यता, घरायसी बाहेक अन्य क्षेत्रमा पानीको उपभोग आदिलाई अध्ययन गरी पानीको आवश्यकतालाई पहिचान गरिएको छ । काठमाडौं उपत्यकामा ५ नगरपालिका र वरिपरि केही गाउँपालिका छन् । यस आयोजनाको परिधिभित्रको जनसंख्या २०१३ सम्ममा २० लाख ४६ हजार आँकलन गरिएको थियो । त्यस्तै उक्त जनसंख्या २०१५ सम्ममा २० लाख ६८ हजार, २०२० सम्ममा ३० लाख ३२ हजार र २०२५ सम्ममा ४० लाख १० हजार आँकलन गरिएको छ । ५ नगरपालिकाका करिब ८९५ घरधुरी र गाउँपालिका ४७५ घरधुरी आफ्नै किसिमको पानी वितरण प्रणालीमा आबद्ध छन् । पानी वितरण प्रणालीमा आबद्ध नभएकाहरूले संकलित पानीको प्रयोग गर्दै आएका छन् । यस अध्ययनको नतिजा अनुसार वर्तमान परिस्थितिमा सरदर पानीको माग प्रतिव्यक्ति २५ लिटरले बढ्ने अनुमान गरिएको छ । तसर्थ जम्मा पानीको माग २०१३ सम्ममा २१९ एमएलडी आंँकलन गरिएको थियो भने २०२५ सम्ममा ६९१ एमएलडीले बढ्ने देखिन्छ । अझै घरायसी बाहेक अन्य क्षेत्रमा यसको माग १० देखि १३५ सम्म बढ्ने देखिन्छ । काठमाडौं उपत्यकामा पानी उत्पादनको आवश्यकता २०१३ सम्ममा २८९ एमएलडी थियो र २०१७ को अन्त्य सम्ममा ४१२ एमएलडी हुने अनुमान गरिएको थियो । तर प्राप्त स्रोतहरूबाट वर्तमान पानीको आपूर्ति क्षमता १०४ एमएलडी भइरहेको अवस्थामा मेलम्ची खानेपानी आयोजनाबाट थप १७० एमएलडी पानी आपूर्ति थप हुँदा पनि आपूर्तिमा मागभन्दा कमी नै हुनेछ । यसले आंशिक रूपमा मात्र काठमाडौं उपत्यकाको पानीको आवश्यकता धान्ने देखिन्छ । मेलम्ची आयोजना नहुँदाको काठमाडौंकाठमाडौंमा अहिले धाराको पानी दैनिक २ घन्टाभन्दा पनि कममात्रै आइरहेको छ । यसमा पनि पानीको गुणात्मक पक्ष एकदमै नराम्रो हुनुका साथै पानी वितरण प्रणाली पनि अनियमित छ । खासगरी गरिब, पिछडिएका र सीमान्तकृत वर्ग बढी पीडित भएको देखिन्छ । उनीहरू धाराको पानीको पहुँचभन्दा धेरै टाढा छन् । उनीहरूले सार्वजनिक इनार, प्रदूषित खोला साथै सार्वजनिक ठाउँको पानी संकलन केन्द्रहरूबाट आफ्नो दैनिक आवश्यकता धानिरहेका छन् । धाराको पहुँच हुने कतिपयले त मध्यरातमा उठेर दैनिक पानी संकलन गरी आफ्नो आवश्यकतालाई धानिरहेको अवस्था पनि छ । यो वर्षांैदेखि चलिआएको एउटा जटिल रोगजस्तै भइसकेको छ । मानिसका आशाहरू पनि विस्तारैविस्तारै निराशामा परिवर्तन भइरहेका छन् । अहिले काठमाडौं उपत्यकामा अझै ३३५ ले जनसंख्या वृद्धि भइरहेको सन्दर्भमा पानीको माग वार्षिक रूपमा अनुमान गरेभन्दा धेरै बढ्दै गएको देखिन्छ । मेलम्चीबाट प्राप्त पानीको आपूर्तिलाई गुणस्तर सेवा विस्तार गरी हरेक घरधुरी एवं ठूलो मात्रामा पानीको उपयोग गर्ने समूहहरूमा पुर्याउने हो भने अहिलेकै साविक मूल्यमा पनि राज्यलाई धेरै राजस्व संकलन हुने देखिन्छ । अर्कोतर्फ यस आयोजनामार्फत मेलम्ची उपत्यकावासी पनि (लगभग ४०,०००) धेरै लाभान्वित हुने देखिन्छन् । उक्त आयोजना लागू भएपछि सम्बन्धित क्षेत्रका वासिन्दाको लागि गरिबी निवारण, शैक्षिक स्तर वृद्धि गर्ने, आय आर्जन वृद्धिका लागि विभिन्न कार्यक्रम सञ्चालन गर्ने जस्ता अवसर प्राप्त भएको छ । मेलम्चीवासीलाई आफ्नो क्षेत्रसम्म पुग्न यातायातको पहुँच बढ्नुका साथै उक्त क्षेत्रको जमिनको मूल्यसमेत बढ्नु तथा थप रोजगारको अवसर बढ्नु यो आयोजनाको अर्को सकारात्मक पक्ष हो । बजेट तथा लगानीमेलम्ची आयोजना राष्ट्रिय योजनाको प्रमुख प्राथमिकतामा पर्नुका साथै आर्थिक लगानीको हिसाबले धेरै सम्भाव्य बोकेको भए पनि सरकारी कमीकमजोरीको कारण समयमा सम्पन्न हुन सकेन । १९९९ मा क्षेत्रीय बैंक तथा बाहिरी वित्तीय संस्थाहरूले उक्त आयोजनामा लगानी गर्न पूर्ण कटिबद्धता जाहेर गरेका थिए । तर निरन्तर सरकार परिवर्तनका घटनाले गर्दा यो आयोजनामा लगानी गर्ने सम्बन्धमा मूल्य र मान्यता पनि धेरैपटक परिवर्तन भए । यसले गर्दा उक्त आयोजनाको लगानी र कार्यान्वयनमा अनिश्चितता बढ्दै गयो । यस आयोजनाको निर्माण अवधिमा लगानीको लागि एसियाली विकास बैंक (एडीबी) को ऋण तथा अनुदान र नेपाल सरकारको सहयोग रहेको छ । आयोजना सम्पन्न गर्न लाग्ने सम्पूर्ण खर्च अमेरिकी डलर ३१७३ मिलियनमध्ये (२००८ को तथ्य अनुसार) एडीबीको ४३५, जेबी आईसीको १५५, जेआईसीएको ६५, एनडीएफको ३५, ओएफआईडीको ४५ र नेपाल सरकारको २९५ रहेको छ । उक्त आयोजना सम्पन्न गर्न ढिलाइ भएको कारण एडीबीले अपुग रकम ३८१ मिलियन अमेरिकी डलर थप स्वीकृति प्रदान गरेको छ । विभिन्न आन्तरिक तथा बाह्य कारण, जस्तै: भूकम्प, राजनीतिक अस्थिरता आदिले गर्दा यो आयोजना समयमा सम्पन्न हुनसकेन र यसको सम्पन्न मिति पनि परिवर्तन भइरहेको छ । अहिलेसम्मको प्रगति विवरण हेर्दा अबको केही महिनाको पर्खाइमा उक्त आयोजना पूर्ण सम्पन्न हुने देखिन्छ ।निष्कर्षमेलम्ची खानेपानी आयोजना सम्पन्न गर्न भएको ढिलाइका कारण बढ्ने लागत मूल्य धेरै ठूलो रहेको छ । आयोजना ढिलाइबाट बढ्ने लागत अनुसन्धानकर्ताले गरेको प्रारम्भिक विश्लेषणको आधारमा प्रतिदिन करिब ०५१ मिलियन अमेरिकी डलर देखिएको छ । यदि मेलम्ची खानेपानी आयोजना समयभित्र नै सम्पन्न भएमा काठमाडौं खानेपानी आयोजनाले प्रतिक्युबिक मिटर १ अमेरिकन डलर पानीको महसुल लिए अनुरूप हिसाब गर्ने हो भने ०१६ मिलियन क्युबिक पानीबाट प्रतिदिन ०५१ मिलियन अमेरिकन डलर महसुल प्राप्त हुने आँकलन गरिएको छ । आयोजना समयमा सम्पन्न नहुनाले केयूकेएलले प्रतिमहिना कम्तीमा पनि २५५ मिलियन अमेरिकी डलर रकम गुमाइरहेको देखिन्छ । सन् २०१८ मा पूरा हुने उक्त आयोजना सम्पन्नपश्चात सेवा सञ्चालन तथा मर्मतसम्भार खर्च तथा ऋण भुक्तानीको लागी काठमाडौंका घरधुरीहरूबाट संकलित पानीको महसुलबाट नै पर्याप्त हुने मान्यता राखिएको छ । अहिलेको पानी महसुललाई वार्षिक रूपमा समय अनुकूल वृद्धि गरिँदै लगिने छ, जुन वार्षिक रूपमा हुने सञ्चालन तथा मर्मत खर्च साथै केही प्रतिशत ऋण भुक्तानी गर्न पर्याप्त रकम असुल हुने अवस्थासम्म महसुल वृद्धिदरलाई कायमै राखिनेछ । यस आयोजनाबाट शुद्ध तथा सफा पानी वितरण सेवामार्फत प्रत्येक दिन करिब ०५१ मिलियन डलर रकम संकलित हुने स्थिति छ । तर समयमै सम्पन्न नभएकोले वार्षिक रूपमा ३१५ मिलियन डलर देशलाई घाटा हुने देखिन्छ । यो आयोजनाको सम्पन्नतामा ढिलाइ हुँदाको लागत अझ धेरै बढ्ने देखिन्छ । आयोजना ढिलाइ हुँदा बढ्ने लागत १० औं गुना बढ्ने देखिन्छ । सम्पूर्ण आयोजनाको लागत खर्च आयोजना ढिलाइ हुँदा बढ्ने लागत रकम बराबर देखिन्छ । तर विडम्बना के छ भने सम्बन्धित एजेन्टहरूले आयोजना समयमा सम्पन्न नहुँदाको घाटा र सम्पन्न भएपछिको फाइदालाई आत्मसाथ गर्नसकेको देखिँदैन । यस आयोजनाबाट नेपाल सरकार तथा अन्तर्राष्ट्रिय सहयोग संस्थाहरू, गैरसरकारी संस्थाहरू तथा नेपाली नागरिक समाजले धेरै ठूलो शिक्षा लिनु जरुरी छ ।फुयाल त्रिवि, कीर्तिपुरस्थित सेडाका सहप्राध्यापक र भट्टराई अर्थशास्त्री हुन् ।"
एकताको जवाफ एकता,"महानिर्वाचनको संघारमा आएर सिंगो मुलुक नै एकतामय देखिएको छ । यसको सम्पूर्ण जश फुटवादी अतितका दलहरूलाई जान्छ । एक्कासी सबै दलहरू एकताका लागि प्राणप्रणले जुटेका छन् । चाहे ठूलो दल होस् अथवा सानो नै । यसले सर्वत्र खुसियालीको वातावरण बनेको छ । र सँगसँगै एउटा शंका पनि उत्पन्न भएको छ, कतै प्रतिनिधिसभा र प्रदेशसभाको चुनावमा नभएर यिनीहरू एकतामा त जबर्जस्त प्रतिस्पर्धा गरिरहेका छैनन् ?सबभन्दा पहिले नेकपा एमाले एकताका निम्ति बेसरी जुर्मुरायो । यो नेपालको सप्रसिद्ध डन दीपक मनाङे उर्फ राजीव गुरुङ एमाले उम्मेदवारमा एकमतले सिफारिस भएको समय थियो । यही नेकपा एमालेको हठात् एकताको संक्षिप्त झलक त होइन भन्ने लागेको थियो । तर लगत्तै अर्काे वामदल नेकपा माओवादी केन्द्रसँग एकता भएको खबर आयो । वाम एकता । र यसैमा अवामपन्थी दल नयाँ शक्ति पार्टी, नेपाल पनि गजबसँग एकताबद्ध भएको देखापर्यो । यसले नयाँ शक्ति पार्टी, नेपालका पुराना वाम बाबुराम भट्टराईहरू पनि एकपटक फेरि वामपंक्तिमा जोशका साथ उभिए भन्ने भयो । तर यिनीहरू वाम एकतामा त्यति बेसी टिक्न सकेनन् । र पुगनपुग एक सप्ताह नेकपा एमाले र नेकपा माओवादी केन्द्रसँग बिताएर पुरानै स्थानमा फर्किए । (यहाँ दक्षिणपन्थमा फर्किए भनी नलेखिएको कारण के हो भने यो शब्द नेपाली कांग्रेसलाई समेत मन पर्दैन) । जे होस्, एकहप्ते नै भए पनि पुन: वाम भएकोमा डाक्टरसाब बाबुराम भट्टराईलाई मेरो लालसलाम नेपालका दुई ठूला वामदलमा भएको आकस्मिक वाम एकताको प्रत्युत्तरमा अर्काे ठूलो दल नेपाली कांग्रेस पार्टी पनि एकताका निम्ति बहुतै तातियो । र झटपट सबै प्रजातन्त्रवादी दलहरूमा एकता हुने घोषणा गर्यो । प्रजातान्त्रिक एकता । यो विलकुलै अपत्यारिलो उद्घोष थियो । किनभने यही बेला तमाम कांग्रेसजन अनेकता अर्थात् पूर्णत: विभाजित मुडमा रहेका थिए । एकातिर सभापति शेरबहदुर देउवाको गुट थियो भने अर्काेतिर वरिष्ठ कांग्रेसी नेता रामचन्द्र पौडेलको गुट । यसलाई सहीमा भन्ने हो भने कोइराला र गैरकोइराला समूहमा भन्नुपर्छ । यही परम सत्य थियो । (छ नै) । तर नेकपा एमाले र नेकपा माओवादी केन्द्रको वाम एकताको प्रतिक्रियात्मक एकताको फलस्वरूप यिनीहरूमा स्वत: एकता स्थापित भयो । एक प्रकारको बाध्यात्मक एकता नै भन्नोस् ।जयनेपाल बन्धु । एक कांग्रेसी मित्रसँग भेट भयो मेरो ।जयनेपाल ।तपाईहरूका एकताको के भयो ? मैले सोधँें ।वामहरूका एकता भइरहेको ठिक होइन । उनले तिखो स्वरमा भने ।म तपाईहरूका प्रजातान्त्रिक एकताको कुरो गरिरहेको छु बन्धु ।यी वामहरू एक हुनुहुँदैन ।अनि तपाईहरूका एकता नि बन्धु ? मैले भनेंँ ।वाम एकता हामीलाई कुनै हालतमा पनि मञ्जुर छैन । उनी क्रुद्ध थिए ।होइन, तपाई आफ्नो प्रजातान्त्रिक एकताको किन कुरो गर्नुहुन्न बन्धु ?हामी वाम एकता मान्दै मान्दैनौं । स्वर चर्काे भयो । त्यसपछि उनी मलाई रातरातो आँखाले हेर्न थाले । म भयभित भएँ । त्यसैले केही नभनेर फटाफट अघि बढेंँ ।नेपाली कांग्रेस पार्टीले प्रजातान्त्रिक एकताका लागि अन्य प्रजातान्त्रिक पार्टीहरूका धुइँपत्ताल खोजिनिती गर्न थाल्यो । यही प्रयासमा कमल थापाको राष्ट्रिय प्रजातन्त्र पार्टी फेला पर्यो । प्रजातन्त्र नै नाममा अंकित पार्टी । अत: प्रजातान्त्रिक एकता हुने नै भयो । यो प्रजातान्त्रिक एकताको सफलतापश्चात पशुपति शमशेर जंगबहादुर राणाको राष्ट्रिय प्रजातन्त्र पार्टी पनि प्रजातान्त्रिक एकतामा आयो । यसले केही समय अगाडि विधिवत रूपले अलग भएका शत्रुवत राष्ट्रिय प्रजातन्त्र पार्टीहरूबीच पनि एकता सम्भव हुनगयो । अर्थात् नेपाली कांग्रेस पार्टीको प्रजातान्त्रिक एकतामार्फत बलात् एकता । कुन्नि, यस प्रजातान्त्रिक एकतामा अर्काे राष्ट्रिय प्रजातन्त्र पार्टी (डाक्टर प्रकाशचन्द्र लोहनीको राप्रपा) किन नआएको होला ? यसो ता राष्ट्रिय जनता दल र संघीय समाजवादी फोरमजस्ता मधेसवादी दलहरू पनि अचम्मैले छुट्न गएका छन् । यिनीहरू नेपाली कांग्रेस पार्टीको प्रजातान्त्रिक एकतामा सामेल नभएको वास्तविक कारण ज्ञात हुनसकेको छैन । के नेपथ्यको रिमोट प्रभावी नभएकै हो त ? राष्ट्रिय जनता दल र संघीय समाजवादी फोरमको अनुपस्थितिले प्रजातान्त्रिक एकता असाध्यै अधुरोअपुरो लागिरहेको थियो । तर हठात् नेकपा एमाले र नेकपा माओवादी केन्द्रको वाम एकताबाट उछिट्टिएर डाक्टर बाबुराम भट्टराईको नयाँ शक्ति पार्टी, नेपालको सुखद आगमन भएकोले नेपाली कांग्रेस पार्टीको प्रजातान्त्रिक एकताले समपूर्णता पाएको छ ।अन्त्यमा,यस्तो वाम एकताको रमाइलो याममा कमरेड विनोद चौधरीले किन नेकपा एमाले त्याग गरेका हुन् ? यद्यपि उनको नेकपा एमालेबाट नेपाली कांग्रेस पार्टीमा भएको स्वाभाविक गमनागमनले कुनै अशुभ भएको छैन । यो त नेपाली कांग्रेस पार्टीको प्रजातान्त्रिक एकताका लागि एकखाले शुभलाभ नै भएको होइन र ?"
अस्पतालजन्य फोहोर व्यवस्थापन,"देशका विभिन्न सहर विकसित, सफा र सुन्दर बन्दै गएका छन् । नगरहरूमा बढ्दो जनसंख्या, जनचेतनामा विकास, उपचारका आधुनिक प्रविधिको खोजीका कारणले ती क्षेत्रमा स्वास्थ्य संस्थाहरूको संख्या बढ्दो छ । निजी लगानीमा सञ्चालित स्वास्थ्य संस्था धेरै बढेका छन् । बढ्दो जनसंख्याको माग बमोजिम नै सहरहरूमा अस्पताल र क्लिनिकको संख्या दिनानुदिन बढ्दै गइरहेको छ । सहरभित्र फार्मेसी तथा डेन्टल क्लिनिक एवं सानातिना प्रयोगशालासमेत बढिरहेका छन् । अस्पतालको हरेक बेडबाट दैनिक ८५० ग्राम फोहोर निस्कने एक तथ्याङ्कले देखाएको छ । यसरी निस्कने फोहोरमा संक्रमित फोहोरको मात्रा पनि उल्लेखनीय हुने भएकाले फोहोरको वर्गीकरण गर्नुपर्छ । वर्गीकृत फोहोरलाई संक्रमणरहित बनाई विसर्जन गर्न आधुनिक तरिकाबाट मात्र सम्भव देखिन्छ । पुराना प्रविधिहरू वातावरण प्रतिकूल र मानवीय जीवन जोखिममा पार्ने खालका भएकोले नयाँ प्रविधिमार्फत फोहोर व्यवस्थापन जरुरी देखिएको हो । सहर भित्रका अस्पताल, क्लिनिक, फार्मेसी तथा डेन्टल क्लिनिक एवं सानातिना प्रयोगशाला समेतबाट रोग सार्न सक्ने संक्रमितदेखि सामान्य गल्न सक्ने फोहोर दैनिक निक्लिन्छन् । अस्पतालजन्य फोहोरको विसर्जन निकै चुनौतीपूर्ण छ । यस्ता फोहोरलाई आधुनिक प्रविधिबाटै व्यवस्थापन गर्न जरुरी छ । विगतमा गरिने फोहोर व्यवस्थापन प्रक्रिया प्रभावकारी थिएन, संक्रमण फैलिने जोखिम पनि उत्तिकै थियो । वर्गीकरण नगरी घरघर वा बजारबाट फोहोर संकलन गरी डम्पिङ साइटमा विस्थापन गर्ने निकै प्रचलित फोहोर व्यवस्थापनको उपाय हो । खुल्ला स्थानमा गरिने यस्तो तरिका निकै जोखिमपूर्ण हुन्छ । अर्को तरिका जल्ने योग्य फोहोरहरूलाई एकत्रित गरी जलाउने हो, जुन विधि केही अस्पतालमा प्रयोगमा ल्याइएको छ । संक्रमित फोहोरलाई निर्मलीकरण गरी पुन: प्रयोगमा ल्याउने त्यसपछि विसर्जन गर्ने विधि सीमित अस्पतालमा छ भने गल्न सक्ने फोहोरहरूलाई एकत्रित गरी गाड्ने तरिका केही अस्पतालजन्य फोहोर विसर्जनमा प्रयोग गरेको समेत पाइएको छ ।अस्पतालबाट निस्कने फोहोरहरू व्यवस्थापन गर्ने तरिका धेरै भए पनि वर्गीकरकण गर्दै वर्गीकृत फोहोरहरूको फरकफरक तरिकाबाट व्यवस्थापन गर्नु जरुरी छ । यी मध्ये आधुनिक प्रविधिमा अटोक्लेभको ठूला प्लान्ट जडान र एकीकृत रूपमा फोहोरको व्यवस्थापन नै उचित देखिन्छ । संक्रमणजन्य फोहोरको व्यवस्थापन तथा विसर्जनका लागि बायलोजिकल प्रोसेडियोर वातावरणीय दृष्टिले समेत उपयुक्त भए पनि धेरै फोहोर व्यवस्थापनमा प्रभावकारी हुन सक्दैन । पछिल्ला दिनहरूमा विश्वभर अटोक्लेभको प्रयोगबाटै अस्पतालजन्य फोहोरको व्यवस्थापन गर्ने गरिन्छ । हुन त फोहोर व्यवस्थापन आफैमा निकै चुनौतीपूर्ण छ । फोहोर व्यवस्थापनको आधुनिक पद्धति भित्र्याउन सहज पनि छैन र त्यसको सञ्चालन पनि कठिनाइपूर्ण हुने देखिन्छ । हालसम्म नगरहरूमा मात्र फोहोर व्यवस्थापनको सञ्जाल तयार गरिएको पाइन्छ । कतै नगरपालिका आफै त कतै प्राइभेट पार्टनरसिपको अवधारणामा स्थापित संयन्त्र त कतै ठेक्कामा लिएका कम्पनीहरूमार्फत । ग्रामीण इलाकामा भने यस्तो प्रविधिको विकास भइसकेको छैन । फोहोर व्यवस्थापन पद्धति वातावरणमैत्री नरहेको धेरै नगरवासीको गुनासो छ । संक्रमित फोहोरलाई संक्रमणरहित नबनाई खुल्ला रूपमा गरिने फोहोर व्यवस्थापनले वातावरणमा प्रतिकूल असर पारिरहेको हुन्छ ।प्रचलनमा रहेको फोहोर व्यवस्थापन विधि प्रभावकारी नभएको र वातावरण प्रदूषणसमेत भएको विषयलाई आत्मसात गरी बिरामी तथा अस्पतालमा रहेका रोगजन्य फोहोरको उचित वर्गीकरण तथा त्यस फोहोरको उचित विसर्जन गर्नु अस्पताल, सम्बन्धित नगरपालिका, स्थानीय बासिन्दा सबैले आआफ्नो जिम्मेवारी सम्झनु जरुरी छ । प्राइभेट पब्लिक पार्टनरसिपको अवधारणामा हरेक सहर नजिकै आधुनिक प्रविधि सहितको फोहोर व्यवस्थापन तथा अस्पतालजन्य संक्रमित फोहोर व्यवस्थापनका लागि अटोक्लेभ सहितको निर्मलीकरण र विसर्जन गर्ने प्लान्ट स्थापना गर्नु अत्यन्त आवश्यक छ । यस अवधारणाबाट अगाडि बढे कम लगानीमा फोहोर व्यवस्थापन हुनसक्छ । डा साह निम्स नेसनल अस्पतालका मेडिकल सुपरिटेन्डेन्ट हुन् ।"
शिक्षामा बढ्दो व्यापारीकरण,"शिक्षा प्रणाली राजनीतिक रूपान्तरणको शृङखलासंँगै रूपान्तरित हुन्छ, जनपक्षीय र व्यावहारिक हुन्छ, जीवनोपयोगी शिक्षाले आत्मनिर्भरता बढाउँछ भन्ने अपेक्षा राखिएको थियो । तर परिवर्तित अवस्था र राज्यका संरचनाहरूले जिम्मेवारपूर्वक ग्रहण गर्न नसकेको प्रतीत भइरहेको छ । मूलत: संविधानसभामार्फत बनेको संविधानले आधारभूत शिक्षा अनिवार्य र नि:शुल्क तथा माध्यमिक तहसम्मको शिक्षा निशुल्क भनेर मौलिक हकमा व्यवस्था गरेपछि पलाएको झिनो आशालाई कार्यान्वयनको सुस्तताले प्रश्न गरिरहेको छ । अझ आर्थिक वर्ष २०७४७५ का लागि सरकारको नीति तथा कार्यक्रममा पनि माध्यमिक तहसम्मको शिक्षा व्यवस्थापनको सम्पूर्ण जिम्मा स्थानीय तहलाई दिइने उल्लेख छ । तर कार्यान्वयनमा सुस्तताले शंकास्पद बनेको छ । स्थानीय तहका लागि अनेक सुविधाका सम्बन्धमा सातैपिच्छे निर्णय गर्नसक्ने प्रशासन संयन्त्र र मन्त्रालय नेतृत्वको प्राथमिकतामा शिक्षा क्षेत्र पर्नसकेको छैन । विश्वका अधिकांश मुलुकमा शिक्षा अनिवार्य र निशुल्क छ । सार्वजनिक तथा सामुदायिक शिक्षा प्रणालीलाई नै विश्वसनीय र गुणस्तरीय बनाउने अभ्यास छ । तर हाम्रो यथार्थ भने सामुदायिक विद्यालयमा भन्दा निजीमै बढी आकर्षण देखिन्छ । सिद्धान्त वा दस्तावेजले सामुदायिकलाई जति सशक्तीकरण गरे पनि व्यवहारमा सुधार नआएसम्म कार्यान्वयन र नतिजा सम्भव छैन । त्यसैले यसमा सबै सरोकारवाला पक्षको सहभागिता र चिन्ता हुनुपर्छ । संविधान निर्माण भएको २ वर्ष पूरा भएको छ । मौलिक हक कार्यान्वयनका लागि ३ वर्ष कानुन निर्माण गर्नुपर्ने हो, तर अहिलेसम्म सन्तोषजनक प्रगति देखिँदैन । नीतिगत रूपमा शिक्षाको अधिकार स्थानीय तहलाई दिइएको छ । त्यही अनुसारको बजेट विनियोजन भएको छ कि छैन ? संघीयताको मर्म अनुरूपको भूमिका निर्वाह गर्न जनशक्ति तयार छ ? यो पाटोमा बहस देखिँदैन । विश्वका २९ देशले संघीयताको अभ्यास गरिरहेका छन् । विश्वका समृद्ध मुलुक अमेरिका, युरोपेली युनियनको महत्त्वपूर्ण राष्ट्र जर्मनीदेखि भारतले पनि संघीयताको अभ्यास गरेका छन् । हरेक मुलुकको भविष्य त्यहाँ भएको शिक्षाको प्रणाली र लगानीमा निर्भर हुन्छ । शिक्षा र विकास एकअर्काका पर्याय हुन् भन्ने तथ्य नबुझ्ने हो भने हाम्रो शिक्षा शिक्षित बेरोजगार उत्पादन केन्द्र बनिरहने पक्का छ । हाम्रो शिक्षा यहाँको जल, जमिन, जंगल, जडिबुटीको उपयोग गर्नसक्ने हुनुपर्छ । शिक्षाको गुणस्तरलाई अभिभावकले भुक्तानी गर्ने बिलसंँग जोडेर हेरुन्जेल शैक्षिक उन्नयनको कल्पना पनि गर्न सकिँदैन । शिक्षामा रहेको वर्गीय असमानताको अन्त्य गर्ने, व्यावहारिक र जनउपयोगी शिक्षा प्रणाली विकास गर्ने विषयमा विज्ञ, सरोकारवाला, राज्य र सम्बन्धित पक्षको ध्यान जान जरुरी छ । शैक्षिक क्षेत्रमा देखिएको अर्को गलत अभ्यास शिक्षामा निजी लगानी हो । तत्काल कार्यान्वयन गर्न सम्भव छैन भन्दै शिक्षामा व्यापारीकरणलाई छुट दिइरहने हो भने शैक्षिक असमानताको खाडल झन् बढ्ने निश्चित छ । हालै सार्वजनिक भएको समाचारले हाम्रो मेडिकल शिक्षाको अवस्था झल्काएको छ । मागेजति पैसा बुझाइसकेपछि भनेको विषय र तहको प्रमाणपत्र उपलब्ध गराउने प्रवृत्ति विडम्बनापूर्ण छ । यस्तो सौदाबाजी मान्छेको स्वास्थ्य र बाँच्न पाउने अधिकारसँग जोडिएको छ । मेडिकल जस्तो संवेदनशील क्षेत्रको यस्तो विकृतिप्रति कसले ध्यान दिने ? नेपाली समाजमा इन्जिनियर, डाक्टर, पाइलट लगायतलाई उच्च श्रेणीका रूपमा हेर्नु र अन्य विषयमा आधारित ज्ञानबद्र्धक र जीवनोपयोगी शिक्षालाई निम्न स्तरमा हेरिनुले पनि निश्चित विषयमा सिन्डिकेट सहितको व्यापारीकरण निम्त्याएको छ । यसले शिक्षा क्षेत्रमा विकृति झन् मौलाएको हो । मुलुकलाई आवश्यक विषयविज्ञ जनशक्तिको तथ्यांक व्यवस्थापनमा पनि कसैको ध्यान गएको देखिँदैन । जसका कारण एउटै विषयमा आवश्यकताभन्दा बढी जनशक्ति उत्पादन भइरहेका छन् । शिक्षा प्रणालीका बेथिति अन्त्यका लागि स्थानीय तह, प्रदेश तथा केन्द्र सरकारहरूले नीतिगत ढंगबाट काम गर्न जरुरी छ । स्थानीय स्रोत र सम्भाव्यताका आधारमा राष्ट्रिय आवश्यकता निर्धारण, उत्पादित जनशक्तिको व्यवस्थापन लगायतमा व्यवस्थित योजना बन्न सक्नुपर्छ । जनशक्तिको अव्यवस्थापनले ऊर्जाशील समुदाय निस्क्रिय वर्गमा रूपान्तरण हुने खतरालाई टार्नु अबको मुख्य चुनौती हो । शिक्षाको नीतिगत र व्यावहारिक राष्ट्रिय लक्ष्य पहिचान गरेर त्यसका आधारमा कार्ययोजना बनाउने काम स्थानीय तहदेखि केन्द्रसम्मबाट हुन जरुरी छ । शैक्षिक सरोकारको मुद्दा शिक्षा क्षेत्रसँंग सम्बद्धहरूको मात्रै हुनु पनि समस्याको एउटा विषय हो भन्ने बुझ्न जरुरी छ । जबसम्म शिक्षा सामाजिक रूपमा पहिलो प्राथमिकताको विषय बन्न सक्दैन, शैक्षिक समानता मूल मुद्दा बन्न सक्दैन, तबसम्म शैक्षिक उन्नयन सम्भव हँुदैन । शिक्षा जन्मजात रूपमा समान नहुन्जेल अन्य समानता र समताको अर्थ हुँदैन । शिक्षा र ज्ञान ग्रहण तथा सम्प्रेषण गर्ने क्षमताका आधारमा मात्रै पृथक हो, वर्गीय, क्षेत्रीय वा अन्य हिसाबले असमान हुनहुँदैन भन्ने कुराको व्यावहारिक ढंगले कार्यान्वयन नै अबको शैक्षिक समुन्नतिको चुनौती हो । विशेषज्ञता सहितका कतिपय विषयमा ज्ञानको तह आवश्यक हुन्छ, नकि भौगोलिक निकटता वा विकटता । क्षमताको मापन हुनुपर्छ, नकि लिंगीय वा जातीय समावेशिता । राज्यले योजना बनाएर आवश्यक जनशक्ति उत्पादनको कार्ययोजनासहित आफ्नै स्वामित्व वा लगानीमा शिक्षालय स्थापना गर्नुभन्दा राम्रो विकल्प अरू हँुदैन । राज्यको आफ्नो स्वामित्वमा सम्भव हँुदैन भने कुनै कर्पोरेट हाउस वा अमूक व्यापारिक घरानाको एकलौटीभन्दा पब्लिक कम्पनी वा समुदायको स्वामित्व तथा प्रतिनिधित्व हुने खालका शिक्षालय स्थापना हुन जरुरी छ । जसले आफ्नो सम्पूर्ण ध्यानलाई नाफामा भन्दा राष्ट्रिय लक्ष्य र आवश्यकतामा केन्द्रित गराओस् । राष्ट्रिय आवश्यकता केन्द्रित कार्ययोजना बनाएर कार्यान्वयनमा नल्याएसम्म शिक्षाको व्यापारीकरण र नाफाखोरीको अन्त्य हुनसक्दैन । शिक्षामा पुँजीपतिको एकाधिकार रहुन्जेलसम्म शैक्षिक समानता कायम हुँदैन । बराल अनेरास्ववियुकी उपाध्यक्ष हुन् ।"
अस्वाभाविक अदलबदल,"२०७० मा दोस्रो संविधानसभा चुनावमा कांग्रेसबाट उम्मेदवार हुन नपाएपछि शम्भुलाल श्रेष्ठ माओवादी पसे । मनोनयनको अघिल्लो दिनमा उम्मेदवार बनाउने सर्त गरेरै उनी माओवादी प्रवेश गरेका थिए । तत्कालीन एमाले अध्यक्षसमेत रहेका झलनाथ खनाललाई ८ सय ७६ मतले सर्लाही१ बाट पराजित गरे । प्रधानमन्त्री शेरबहादुर देउवा नेतृत्वकै सरकारमा हाल उनी विना विभागीय मन्त्री छन् । ऊर्जा राज्यमन्त्रीको जिम्मेवारीमा काम गर्दागर्दै वाम गठबन्धनले उनलाई विना विभागीय बनायो । २०७० मा जुन घुम्तीबाट उनी मोडिएका थिए, ठिक चार वर्षपछि यही घुम्तीमा पुगेर उनले कांग्रेसको बाटो समात्न पुगेका छन । श्रेष्ठ कांग्रेसमा पुन: प्रवेश गरेनन् मात्रै, उम्मेदवार पनि भइछाडे । वाम गठबन्धनका कारण सर्लाही१ माओवादीको भागमा परेन । जसका कारण उनी उम्मेदवार हुने सम्भावना टर्दै थियो, त्यही मौकामा उनी आफ्नै पूर्वपार्टी कांग्रेसका सभापति शेरबहादुर देउवाको सम्पर्कमा पुगे । उम्मेदवारी बनाउने सर्तमा उनी पुन: कांग्रेस प्रवेश गरे । त्यही क्षेत्रबाट दाबेदार थिए, रामचन्द्र चौधरी । पहिला चौधरीको निर्वाचन क्षेत्र२ थियो । निर्वाचन क्षेत्र घटेपछि उनको गाउँसहितका केही वडा १ मा पर्यो । सर्लाही१ बाट उम्मेदवारीको सिफारिस पनि भयो । तर उम्मेदवार भए श्रेष्ठ । श्रेष्ठकै अनुसार पार्टीका शीर्षस्थ नेताहरूले चौधरीलाई प्रदेशमा उम्मेदवार दिने निर्णय लिनुभएको थियो । तर सांसद भइसकेको कारण जनाउँदै उनले प्रदेशमा बस्ने प्रस्ताव अस्वीकार गरे । उनले अस्वीकार गरे पनि उनकै पक्षका मनोजसिंह दनुहार प्रदेश उम्मेदवार भएका छन् । श्रेष्ठ भन्छन, एकैचोटी मैले टिकट लिँदा पार्टीभित्र केही असन्तुष्टि हुनु स्वाभाविक हो, तर अहिले माहोल बन्दैछ । कांग्रेसमा फर्कंदा आफ्नै मातृभूमि फर्केजस्तो अनुभव भएको उनी सुनाउँछन् । भन्छन्, माओवादीमा गएर एमाले अध्यक्ष झलनाथ खनालसँग प्रतिस्पर्धा गर्दा जति कठिन थियो, त्यति अहिले छैन । उनीसँंग अहिले प्रतिस्पर्धामा राजपाका प्रमोद साह मैदानमा छन् । सर्लाही१ राजेन्द्र महतोको क्षेत्र पनि हो । श्रेष्ठ नै मैदानमा आउने भएर पनि महतो भने धनुषा३ मा गएका छन् । राजेन्द्र महतोले माओवादीबाट मलाई उम्मेदवार नदिन त सफल हुनुभयो, तर कांग्रेसबाट म उम्मेदवार भएँ, उनले सुनाए । उनले विना विभागीयबाट चाँडै नै मन्त्रीमा प्रमोसन हुने आश्वासनसमेत पाएका छन् । दल फेरबदलकै कारण चर्चित छन्, सर्लाहीका मधेसी नेता रामेश्वर राय यादव । उनी २ नम्बर प्रदेशको स्थानीय तह चुनावको मुखैमा मधेसी जनअधिकार फोरम (लोकतान्त्रिक) बाट माओवादी केन्द्र प्रवेश गरेका हुन् । फोरमका उनी केन्द्रीय उपाध्यक्ष थिए । तर उनी पार्टीको नेतृत्वप्रति व्यापक असन्तुष्ट थिए । पार्टीमा अध्यक्ष विजयकुमार गच्छदारले उनको कुनै कुरा सुनेनन् । नसुनेपछि उनले आउँदो चुनावमा टिकट पाउने सम्भावना पनि थिएन । उनी एमाले प्रवेश गर्ने चर्चा केही वृत्तमा चले पनि अन्तत: माओवादी छिरे ।चर्चा चलाइएको मात्र हो । म माओवादीमै जाने कुरा थियो । अरू पार्टीमा होइन, अहिले प्रतिनिधिसभा सदस्यमा सर्लाही३ बाट प्रतिस्पर्धा गरिरहेका यादवले भने ।लामो समयसम्म उनी सद्भावनाकै राजनीतिमा थिए । राष्ट्रियसभाको सदस्य हुँदै मन्त्री पनि बने उतिबेला । मधेस आन्दोलन चर्कंदै गर्दा उनी उपेन्द्र यादव नेतृत्वको मधेसी जनअधिकार फोरममा पुगे । फोरमबाटै २०६४ सालको चुनाव उठे । तर विजयी हुन सकेनन् । फोरम फुटाई लोकतान्त्रिक बनाउने खास पात्र मध्येमा उनी पर्छन् । २०७० सालको निर्वाचनमा उनी फोरम लोकतान्त्रिकमा थिए । पछिल्लो स्थानीय तह चुनामा भने उनी माओवादी प्रवेश गरेका हुन् । प्रवेश लगत्तै उनका छोरा चकरघट्टा गाउँपालिकाबाट माओवादीबाट अध्यक्ष बनेर विजयी बने । उनी सोही क्षेत्रबाट प्रतिनिधिसभा सदस्यमा प्रतिस्पर्धा गर्दैछन् । जंगीलाल श्रेष्ठ कांग्रेसकै स्कुलिङबाट राजनीतिमा होमिएका हुन् । २०६४ सालमा चर्केको मधेस आन्दोलनसँंगै आफ्नै राजनीतिक गुरु महन्थ ठाकुरले गठन गरेको तराईमधेस लोकतान्त्रिक पार्टीमा उनी पनि गए । पछिल्ला समयमा मधेसका मुद्दा कांग्रेसले उठाउन थालेपछि केही समय अघिदेखि नै ५ मधेस केन्द्रित दल मिलेर बनेको राष्ट्रिय जनता पार्टी (राजपा) छाडेर कांग्रेस फर्कुंफर्कुं भएको उनी सुनाउँछन् । उनी राजपाका महामन्त्री थिए । स्थानीय तहको चुनावताका आफूले भनेका व्यक्तिलाई पार्टीले उम्मेदवार नबनाएपछि उनले पार्टीबाट राजीनामा दिएका थिए । त्यस लगत्तै एमालेप्रति उनको झुकाव भयो । तर प्रवेश गरिसकेका थिएनन् । स्थानीय तहका कार्यकर्ताहरूका अनुसार एमालेका उम्मेदवारलाई उनले सघाएका थिए । त्यसै आधारमा उनी एमाले प्रवेश गरेको समाचार पनि आयो । तर स्थानीय तहको चुनावी परिणाम एमालेको राम्रो देखिएन । लगत्तै हुने केन्द्रीय चुनावको अंकगणितमा कांग्रेस प्रवेश गर्दा नै राम्रो हुने उनले ठाने । त्यसैका लागि अनुकूल वातावरण बनाउँदै गए । पूर्व कांग्रेस भएकाले उनलाई सहज पनि भयो । सुरुमा उनी कांग्रेस नेता रामहरि जोशीका निकट थिए । जोशी शिक्षा, पर्यटन र नागरिक उड्डयन मन्त्री बन्दा उनी स्वकीय सचिव भएर कामसमेत गरेका हुन् । २०५१ को चुनावमा आइपुग्दा उनमा महत्त्वाकांक्षा यस्तो बढ्यो कि तिनै जोशीका विरुद्ध बागी उम्मेदवारी दिएर चर्चामा आए । तर चुनाव भने जितेनन् । पार्टीको संगठनकर्ताका रूपमा लोकप्रिय उनी उम्मेदवार हुने सर्तमै कांग्रेस प्रवेश गरेका हुन् । मैले जसका लागि आन्दोलन गरेंँ, त्यो मुद्दा कांग्रेसले लिन थालेपछि म राजपामा बसिराख्न किन पर्यो ? उनले भने, संविधान संशोधनको मुद्दालाई कांग्रेसले उठाएकै कारण कांग्रेस प्रवेश गरेको हुँ । उनले यसो भनिरहे पनि जिल्लाका अन्य कांग्रेस नेताहरू पत्याउँदैनन् । राजपाबाट उम्मेदवार हुने अवस्था नदेखेपछि नै उनी कांग्रेसबाट उम्मदेवार बन्न सफल भएका हुन् । कांग्रेसका जिल्ला पार्टी सभापति नगेन्द्रकुमार यादव र पूर्व सभापति लक्ष्मण राय यसै क्षेत्रमा उम्मेदवारीका प्रतिस्पर्धी थिए । जंगीलालको प्रवेशसँंगै उनीहरू उम्मेदवारबाट बञ्चित भए । पार्टी नेतृत्वले प्रदेशमा चुनाव उठाउन चाहे पनि पार्टी सभापति मानेनन् । उनी भन्छन्, मैले जिल्लाका साथीहरूसंँग परामर्श गरेर उम्मेदवार भएको हुँ, कुनै विवाद पार्टीभित्र छैन । उनको प्रतिस्पर्धामा आफ्नै पूर्वपार्टी राजपाका अध्यक्ष मण्डलका सदस्य महेन्द्र राय यादव छन् । यी दुईको भिडन्तले नै सर्लाही२ रोचक हुने देखिन्छ । एमालेबाट पूर्वशिक्षा राज्यमन्त्री भइसकेका निवर्तमान सांसद मोहनसिंह राठौर कांग्रेस प्रवेशमात्रै गरेनन्, कैलाली२ बाट उम्मेदवारसमेत उछिट्टाए । पश्चिमको राजनीतिमा प्रभावशाली मानिने यी नेता कांग्रेसमा प्रवेश गर्नुको रहस्य अरू केही नभएर एमाले नेता भीम रावलको पेलान मुख्य कारण रहेको उनी सुनाउँछन् ।उनी एमालेबाट तत्कालीन संसद्को सुशासन समितिका सभापतिसमेत हुन् । पार्टीले उम्मेदवार नबनाउने छाँट देखेपछि उनी कांग्रेसमा आउन सबैभन्दा पहिला स्थानीय तहकै नेताहरूसँंग छलफल गरे । कांग्रेस नेताहरूले ग्रिन सिग्नल दिएपछि नेतृत्व तहमा कुराकानी चल्यो । उम्मेदवार बनाउने सर्तमा उनलाई पनि कांग्रेस भित्र्याइयो । एमालेले उम्मेदवार नबनाउने भएपछि नै तपाई कांग्रेस प्रवेश गर्नुभएको हो भन्ने प्रश्नमा राठौर भन्छन्, मलाई एमालेले आवश्यकता नै ठानेन । एमालेले गलहत्याएर फाल्ने भएपछि म कांग्रेस प्रवेश गर्न विवश भएको हुँ । उम्मेदवार नपाउने भए पनि पार्टीको कुनै जिम्मेवारीमा राखिदिएको भए एमालेमै रहने उनी बताउँछन् । अहिले यसै क्षेत्रबाट एमाले नेता भीम रावलका स्वकीय सचिवसमेत रहेका झपट रावल उम्मेदवार भएका छन् । रावल गृहमन्त्री छँदा उनी स्वकीय सचिव थिए । अहिले तिनै स्वकीय सचिव रावल र राठौरबीच रोचक चुनावी प्रतिस्पर्धा हुँदैछ । उनी आउनुअघि कांग्रेसबाट कमल शाह र हेम रावल उम्मेदवारको प्रतिस्पर्धामा थिए । २०७० सालको दोस्रो संविधानसभा निर्वाचनमा एमालेबाट राठौर र कांग्रेसबाट शाह चुनावी प्रतिस्पर्धामा थिए । राठौरले चुनाव जिते र शाहले हारे । यसपटक शाह मैदानमा छैनन्, एमाले स्कुलिङका राठौर कांग्रेसबाट प्रतिस्पर्धामा छन् । पार्टीमा नयाँ भए पनि सबैको साथ पाएको उनी सुनाउँछन् । सामान्य केही असन्तुष्टि होलान्, तर मैले जिल्लाका साथीहरूसंँग सल्लाह गरेर कांग्रेसमा कलिलो उमेरमै राजनीतिमा छिरेका मधेस केन्द्रित नेता अभिषेकप्रताप शाहको दल अदलबदल भने अरूभन्दा बेग्लै देखिन्छ । पारिवारिक लिगेसी कांग्रेस भएको भन्दै उनले करिब १० वर्षदेखि आबद्ध मधेसी जनअधिकार फोरम छाडे । कांग्रेस प्रवेश गरेलगत्तै कपिलवस्तु३ बाट प्रतिनिधिसभा सदस्य पदको उम्मेदवार पनि पाए । मैले लोकतान्त्रिक अधिकारको उपयोग गरेको हुँ । कांग्रेस मेरो बाबुबाजेको पार्टी पनि हो, साहले भने । तर २५ वर्षको उमेरमा उनी २०६४ मा संविधानसभामा कान्छो सभासदका रूपमा फोरमबाट चुनिएका थिए । २०७० सालमा पनि त्यही पार्टी र क्षेत्रबाट चुनिए । उनका हजुरबुबा शिवप्रताप शाह २०१६ सालमा बीपी कोइरालाको मन्त्रिपरिषदमा अर्थ उपमन्त्री थिए । पिता अजयप्रताप शाह भने कांग्रेसबाट विरक्तिएर २०५६ सालमा राप्रपाबाट सांसद बनेका थिए । दुईदुई पटक सांसदको अनुभव संँगालेका यी युवा अनुहार यसपटक छुट्ने देखेपछि दल परिवर्तन गर्ने निधोमा पुगे । तर उनी फोरमले बोकेका राजनीतिक एजेन्डा कांग्रेसले पनि बोकेको दाबी गर्छन् ।"
आयारामगयारामहरु,"कुनै बेला भारतको हरियाणा राज्यका एक बहुचर्चित विधायक थिए, गया लाल । असल कामका निम्ति चर्चित भएका होइनन् कि एकै दिनमा तीन पटकसम्म दल बदलेका कारण चर्चामा आएका पात्र हुन् । सन् १९६७ मा उनी राष्ट्रिय कांग्रेसबाट युनाइटेड फ्रन्टमा गए, फेरि कांग्रेसतिरै फर्किए । कांग्रेस फर्किए लगत्तै फेरि युनाइटेड फ्रन्टतिरै गए । उनलाई नेताहरू पार्टी प्रवेश गराउँदै भन्थे, गयाराम आयाराममा परिणत हुनुभएको छ ।पार्टी शीर्ष नेतृत्वको उत्साही बोलीको रन्को नसकिँंदै उनी गयाराममा परिणत भइसकेका हुन्थे । पार्टी परिवर्तन गरिसकेपछि गया लालको उद्घोष हुने गथ्र्याे, जनहितका निम्ति । उनी यसरी बाध्यता दर्शाउँथे कि उनको दलबदल नहुने हो भने मुलुक डुब्छ र लोकतन्त्र नै खतरामा पर्छ । उनको दलबदलसँगै भारतीय राजनीतिमा जबर्जस्त शब्द बन्यो, आयाराम गयाराम ।सन् ६० को दशकमा भारतीय राजनीतिमा प्रवेश यो शब्द निरन्तर छ र खुब प्रचलनमा पनि । भारतीय राजनीतिमा मात्र होइन, शब्दकोशमा नै आयारामगयारामले स्थान पााएको छ । आयारामगयाराम शब्दावलीले आचरणहीन, नैतिकहीन, सिद्धान्तहीन र अवसरवादी राजनीतिक पात्रलाई चिनाउँछ । त्यही कारण दलबदलुहरूको आलोचना या तिनलाई गाली गर्नुपर्यो भने आयारामगयाराम प्रयोग हुनपुग्छ ।दक्षिणी छिमेकी राजनीतिक हावा र लहर नेपालमा निरन्तर छ, खालि यसको राजनीतिक शब्दावली नखोजिएको मात्र हो । नेपालमा पनि राजनीतिक पात्रहरूमा आयारामगयाराम प्रवृत्ति तीव्र छ । त्यस निम्ति धेरै लामो राजनीति केलाउनु पर्दैन, तीन साताको मात्रै दलीय राजनीति केलाउने हो भने दृश्य छर्लङ्ग हुन्छ । भारतीय विधायक गया लाललाई माथ गर्नेगरी दलबदल हुँदैछ, त्यो पनि ठूलो संख्यामा । अब दलबदल केन्द्रमा मात्र होइन, प्रदेशसभामा त्यतिकै देखापर्नेछ, सरकार निर्माणका बखत ।कांग्रेसको घोर विरोधी क्रान्तिकारी कम्युनिष्ट थिए, एमालेका निवर्तमान सांसद मोहनसिंह राठौर । आफू राज्यमन्त्री हुँदाका बखत आफ्नै पीएलाई पार्टीले आधिकारिक उम्मेदवार बनाएको दृश्य सहन गर्न नसकी रातारात कांग्रेस बन्नपुगे । उनी विघटित संसद्मा एमालेको तर्फबाट सुशासन तथा अनुगमन समितिका सभापतिसमेत थिए । उनको क्रान्तिकारी विगत पृष्ठभूमि बुझ्नेहरू कांग्रेस प्रवेश असहजअनौठो ठान्दैछन् ।माओवादीबाट सरकारमा सामेल शम्भुलाल श्रेष्ठ उम्मेदवारी दर्ताको पूर्व सन्ध्यामा कांग्रेस प्रवेशमात्र गरेनन् कि टिकट प्राप्तकर्ता बन्नपुगे । सर्लाही१ का श्रेष्ठ चार वर्षअघि अवसर छोप्न, माओवादी प्रवेश गरेका थिए । लामो कांग्रेसी पृष्ठभूमिका श्रेष्ठ पार्टीबाट टिकट नपाएपछि २०७० असोजमा माओवादी उम्मेदवारसहित सभासद बन्न सफल भएका थिए । उनी यही सरकारमा विना विभागीय राज्यमन्त्री छन्, माओवादीका तर्फबाट ।राठौर र श्रेष्ठ मात्र होइन, चुनावी घोषणा भएपछि अनगिन्ती राजनीतिक पात्रहरूले संघ र प्रदेशमा दलीय टिकटको हिसाब किताबसहित दल बदलेका छन् । चुनावी मौसममा दलबदलमा प्रवेशीको मात्र चाहना होइन कि दलीय नेताहरूको जसरी पनि चुनाव जित्ने योजना अनुरूपको खेल हो । कांग्रेस र एमालेलाई जसरी पनि संसद् र प्रदेशमा बहुमत प्राप्त गर्नुछ, त्यसनिम्ति चुनाव जित्न सक्ने पात्र खोजीमा प्रवेशको लहर चलेको हो । जसरी पनि चुनाव जित्न पृथक सिद्धान्त बोकेकाहरूलाई पार्टी प्रवेशको लहर भित्र्याएका हुन्, त्यसले पार्ने असरको सामान्य विश्लेषणसमेत नगरिकन । अर्कातिर चुनावी उम्मेदवार या सत्ता परिवर्तनका राजनीतिक रंग फेर्नेहरूको मूलभूत उद्देश्य अवसर प्राप्तिमात्रै हो, भारतीय विधायक गया लालझैं । त्यस्ता पात्रहरूले दलीय आवरण परिवर्तन गरे पनि मानसिकता परिवर्तन गर्दैनन् । सरकार परिवर्तन र चुनावका बखत हुने प्रवेश अवसरमुखी चरित्रको उपज हुन् । आउने र ल्याउने दुवैको मूलभूत उद्देश्य अवसर छोप्नु हो ।एकातिर दलभित्र गुटतन्त्र हावी छ र आपसी फुट तीव्र छ । त्यो फुटलाई आयारामगयारामहरूले झन् चर्काउँछन्, किनभने तिनीहरू सोझै नेतृत्वकै हिमचिममा रहेर पार्टी बदलेका हुन् । तिनको कार्यकर्तासँग खास सम्बन्ध हुन्न, तर नेतृत्वसँग राम्रो उठबस हुन्छ । नवप्रवेशीहरूले कुरा लगाएर पुरानाहरूलाई पन्छाउँछन् र हालीमुहाली चर्काउँछन् । प्रवेशीलाई पार्टीको खास माया हुँदैन र अन्य दलमा राम्रो अवसर देखेको खण्डमा तिनले दलबदल गर्न पनि बेर लगाउँदैनन् । संसद् सदस्य हुँदा दल त्याग ऐनका कारण तिनलाई रोके पनि चुनावका बेला तिनलाई रोक्ने अवस्था हुँदैन । कांग्रेसले २०४७ पछि पञ्चायती पृष्ठभूमिका अनगिन्ती पात्रलाई भित्र्यायो । प्रवेशीहरूले कांग्रेसमा अवसर बटुल्न कुनै कसर बाँकी राखेनन् । तिनीहरू कांग्रेसको हैसियत खुम्चिँदाका बखत होस् या २०५९ असोजपछि दरबार बलियो हुँदै कांग्रेस छाड््नेमा त्यस्तै प्रवेशी पात्रहरू बाहुल थिए । त्यो दृश्य कांग्रेसको हकमा मात्र लागू भएको थिएन, एमाले प्रवेश गरेका पुराना पञ्चहरू पनि शाही शासनकै बेला बाहिरिए ।पार्टी नेतृत्वले प्रवेशीलाई महत्त्व दिएपछि पुराना र इमानदार नेताकार्यकर्ता विरक्तिन पुग्छन् । कांग्रेस र एमालेले पञ्चहरूलाई प्रश्रय दिएपछि इमानदारी हिसाबले खट्नेहरू निस्क्रिय हुनपुग्छन् । तिनलाई टाढा पुर्याउन नवप्रवेशीहरूकै भूमिका बढी रहन्छ । पार्टीका निम्ति त्यागी र सिद्धान्तनिष्ठहरू बाहिरिएपछि पार्टी र लोकतन्त्र बदनामीमा परिणत हुन्छ । प्रवेशी पात्रहरू बढी चर्का कुरा गर्छन्, नेतृत्वलाई खुसी पार्न । अर्थात् नवप्रवेशीहरूमा नेतृत्वप्रति बढी भक्तिभाव हुन्छ । तिनीहरूमा नेतृत्वसँग घुलमिल भएपछि छिटै फाइदा लिन सफल हुन्छन् ।कांग्रेस र कम्युनिष्ट स्कुलिङमै हुर्केकाहरू विरलैमात्र राजनीतिक रंग परिवर्तन गर्छन् । सिद्धान्त र विचारमा विश्वास गर्नेहरू बरु निस्क्रिय रहन्छन्, दलबदल गर्दैनन् । दल बदल्नेहरूको पृष्ठभूमि खोतल्ने हो भने धेरैजसो पञ्चायती पारिवारिक पृष्ठभूमिका पात्रहरू छन् । किनभने पञ्चायत कुनै पनि सिद्धान्त र वादमा चलेको व्यवस्था थिएन ।कांग्रेसले त कहिल्यै पनि पार्टीभित्र आयातितहरूले केकति समस्या निम्त्याए र संकट पारे भन्ने सवालमा बहस गरेको सुनिएको छैन, बेलाबखत अवसर नपाएकाहरूले टिप्पणी गर्नु बाहेक । यो मामलामा एमाले भने अलि फरक देखिएको थियो । जब २०५९ असोज प्रकरणपछि पञ्चायती पृष्ठभूमिका पात्रहरू फेरि दरबारतिर लहसिन पुगे, तब उसले औपचारिक रूपमा आत्मालोचना गर्यो । २०६२ कात्तिकमा भएको कार्यकर्ता राष्ट्रिय भेलामा एमाले नेतृत्वले पार्टीभित्र अन्तरविरोध चर्काउने र पार्टीलाई अलोकप्रिय तुल्याउन प्रवेशीहरूले भूमिका खेलेको निष्कर्ष निकालेको थियो । यतिखेर एमालेले पनि त्यो पुरानो आत्मालोचना बिर्सेको देखिन्छ, उसले पनि प्रवेशीहरूलाई महत्त्व दिँंदै उम्मेदवार बनाएको छ ।बारम्बार बोली फेर्ने र दल बदल्ने राजनीतिक पात्रहरूमाथि मतदाताको विस्तारै विश्वास टुट्दै जान्छ । दल बदल्ने ठूला भनिएका नेताहरूको कद खिइँदै जान्छ र पुड्का हुनपुग्छन् । राजनीतिक पात्रहरूका अस्थिर र लोभी मनोवृत्तिले अन्तत: तिनलाई हानि गर्छ । जसरी यतिखेर पूर्व प्रधानमन्त्री बाबुराम भट्टराई त्यही नियति भोग्दैछन् । एमालेमाओवादीसँग गाला जोडेको दृश्य धुमिल हुन नपाउँदै बाहिरिन बाध्यमात्र भएनन् कि पृथक धारको कांग्रेससँग सहकार्य गर्नपुगे । हामीकहाँ राष्ट्रिय या राजनेता किन बन्न सक्दैनन् ? यसको सरल जवाफ हो दीर्घकालीन राजनीतिक सोच निर्माण गर्न नसक्नु । बरु गर्धन काटियोस् या जीवन जेलमा सड्नुपरोस्, आफ्नो सिद्धान्तमा अडिग रहनसक्ने नेतामात्रै कालान्तरमा राजनेता कहलिन्छन् । क्षणक्षण रंग फेर्नेहरूले क्षणिक लाभ पाउन सक्लान् । तर दीर्घकालसम्म निरन्तर नेता कहलिन कुनै बेला कतै बोलेको सानो अडानमा पनि टिक्नुपर्छ । अझ लिखित अडान त मन्त्रसरह ठान्नेहरू मात्रै राष्ट्रिय नेताको दर्जामा पुग्छन् । दुनियाँभर विरोधाभास राजनीतिक चरित्र बोकेकाहरू कुनै राष्ट्रिय नेता भएका छैनन् । कुनै कालखण्डमा क्रमागत हिसाबले कोही मन्त्री या प्रधानमन्त्री भए होलान्, तर मुलुकले सम्झने राजनीतिकर्मी विरलै हुनुको कारण पनि क्षणिक रंग फेराइ हो ।विकसित मुलुकमा दल या रूप बदल्ने हो भने उन्नति होइन कि अवनतिको बाटो सुरुआत हुन्छ । दिवंगत राजनीतिक चिन्तक सीके प्रसाईंका शब्दमा, गरिब र पिछडिएको समाजमा राजनीति गर्नेहरू जति रंग र रूप बदल्छन्, त्यति विकसित राष्ट्रहरूका राजनीतिकर्मीले बदल्ने हो भने उपहास र दयाका पात्र बन्छन् । कसैले मानमर्यादा गर्दैन । त्यहाँ दल बदल्न पर्दैन, दिल (विचार या नीति) मात्र बदलियो भने पनि जनताको नजरमा मान्छे धेरै झरिसकेको हुन्छ ।"
एसपीका कवितामा अरुणाको रंग,"काठमाडौं साहित्य र कलाको संगम बनाएर कवि एसपी कोइराला र चित्रकार अरुणा हिङमानको संयुक्त कला प्रदर्शनी आर्ट काउन्सिलमा शुक्रबार सुरु भएको छ ।त्यसअघि राष्ट्रपति विद्यादेवी भण्डारी, राष्ट्रकवि माधवप्रसाद घिमिरे, संस्कृतिविद् सत्यमोहन जोशी र ललितकला प्रज्ञा प्रतिष्ठानका पूर्वकुलपति किरण मानन्धरले एसपीको अंग्रेजी कविता संग्रह सङ्स अफ स्वालोज (गौँथलीहरूको गीत) लोकार्पण गरे । त्यस्तै, काउन्सिलको ग्यालरीमा अरुणाले एसपीका कवितामाथि बनाएका चित्रकलासमेत प्रदर्शनी गरियो । झन्डै ६ वर्ष लगाएर अरुणाले एसपीका कवितामा चित्र बनाएकी हुन् । एसपीका ३५ कवितामा अरुणाले भाव सुहाउँदो चित्र कोरेकी छन् ।कवितामा विचार हुने र चित्रले त्यो विचार प्रतिबिम्वित गर्ने काम गर्ने अरुणाले बताइन् । एसपीले चाहिँ रंग र साहित्यको संयोजनले सुन्दर कला सिर्जना हुने बताए ।प्रदर्शनीमा राखिएका चित्रमा अरुणाले धेरै अमूर्त शैली अपनाएकी छैनन् । सरल र सीधै अर्थ खुलाउने रंग एवं आकृतिमा अरुणाले काम गरेकी छन् । एसपी दाइका कविता पनि सरल छन्, उनले भनिन्, चित्र उसै अनुकूल कोरेकी छु ।एसपीले कवितामा गौँथलीलाई शान्ति र सिर्जनाको विम्बमा देखाएका छन् । उनका अनुसार समयअनुकूल गौँथलीले समाजको गीत गाउँछ भने दु:खमा विरह पनि पोख्छ । अरुणाको चित्र हेर्ने हो भने यस्ता भाव सहजै महसुस गर्न सकिन्छ । संस्कृतिविद् जोशीले अनुवाद साहित्यको चर्चा गरे । उनले नेपाली साहित्य अन्तर्राष्ट्रियस्तरमा पुग्न नसक्नुको कारण भाषाको समस्या रहेको उल्लेख गर्दै एसपीको अंग्रेजी भाषाको कविता संग्रह आफैंमा बृहत् रहेको टिप्पणी गरे । राष्ट्रकवि घिमिरेले साहित्य र कलाको तालमेल मिलेकाले सिर्जना अझै मन छुने भएको सुनाए ।ग्यालरीमा नौ दिनसम्म चित्रकला प्रदर्शनी जारी रहनेछ । चित्रकृतिहरूको मूल्य १८ हजारदेखि ६५ हजार रुपैयाँसम्म राखिएको छ ।"
छोराछोरीले दिए हीरादेवीलाई श्रद्धाञ्जली,"ललितपुर लोक भाकालाई सुहाउँदो फरक स्वरका कारण सत्तरीको दशकमा गायिका हीरादेवी वाइवा लोकप्रिय बनिन् । फरिया ल्याइदेछन्, त्यो पनि राता घनन, धनकुटाको डाँडैडाँडा, आइस्याङवो सहनाईको, राम्री त राम्री जस्ता गीतहरू रेकर्ड गरेपछि नेपालका गाउँबस्तीसहित भारतका दार्जिलिङ, सिक्किम, सिलोङसम्म उनका प्रसंशक बढ्दै गए । सन् २०११ मा ७१ वर्षको उमेरमा हीरादेवीको निधन भयो । उनको निधनपछि रिक्त भएको ठाउँ भर्न उनका दुई सन्तान अघि सरे । छोरी नवनीत आदित्य र छोरा सत्य आदित्यले कुटुम्ब ब्यान्डसँग मिलेर गीतहरूलाई पुन: रेकर्ड गराए । दुई वर्षको निरन्तर सहकार्यपछि आमालाई श्रद्धाञ्जली एल्बम तयार भयो ।पाटन संग्रहालयमा शुक्रबार उक्त एल्बमको दिदीभाइ नवनीत र सत्यले लोकार्पण गरे । सानो छँदा आमाले हरेक गीत हामीलाई सँगै राखेर गाउनुहुन्थ्यो । आमाको निधनपछि हरेक दिन उहाँले गाउने मीठा स्वरहरूको पनि बेस्सरी सम्झना आउन थाल्यो, लन्डन बस्दै आएका सत्यले भने, त्यसपछि मैले आमाले गाउनुभएका गीतहरूको पृष्ठभूमि, नेपाली संस्कृति र जनजीवनसँग ती गीतहरूको अन्तरसम्बन्धका बारेमा अध्ययन सुरु गरेँ । दिदीले आमाका गीतहरूलाई आधुनिक प्रविधिमा पुन: रेकर्ड गराई आगामी पुस्तासम्म ल्याउने कुरा गरेपछि एल्बम तयार भएको हो । एल्बमकै कामको लागि नवनीत आफूलाई असाध्यै मनपर्ने एयरलाइन्सको जागिर छाडेर भारतको सिलिगुडी फर्किएको सुनाए । लोकबाजा र लोकभाकाको प्रवद्र्धनका लागि सक्रिय कटुम्बका सदस्यहरूले हीरादेवीका गीतहरूमा नेपाली ठेट लोकबाजागाजाको धुन भर्ने, रिरेकर्डिङ गर्नेजस्ता काममा दिदीभाइलाई सघाएका छन् ।कलाकार जयनन्द लामाले हीरादेवीलाई नेपाली संगीत जगत्की सरस्वतीको रूपमा व्याख्या गरे । हीरादेवीले रेडियो नेपालको स्टुडियोमा जयनन्दसँग थुप्रै तामाङ सेलो रेकर्ड पनि गराएकी थिइन् । उनले भने, दिदी मादल, समाला, धिमे र डम्फु, बाँसुरी लगायतका परम्परागत बाजामा गीत गाउन मन पराउनुहुन्थ्यो । बाजाले पनि त्यति सुमधुर संगीत निकाल्न सक्दैनथ्यो, जसरी उहाँको गलाबाट निस्कन्थ्यो । कार्यक्रममा रेडियो नेपालका कार्यकारी निर्देशक सुरेशकुमार कार्कीले पुराना गीतहरूको संकलन गरी रोयल्टी वितरण गर्ने व्यवस्था मिलाउनेतर्फ अग्रसर भएको सुनाए । एल्बममा ए स्याङ्बो, छुइया म हा, धनकुटा, राम्री त राम्री, झिल्के नाचेको, फरिया ल्याइदेछन् र कहु बेला गरी सात गीत नवनीतको स्वरमा छन् । नेपाली समुदायले आमाका गीतहरूलाई बिर्सिसकेकाले लोक गीत जोगाउन एल्बमको प्रोजेक्ट अगाडि बढाएको नवनीतले बताइन् । उनले कसरी काटूँ मैले समुद्रको रात उँधो जाँदा, धनकुटेको डाँडा लगायतका हीरादेवीका गीत कार्यक्रममा गाएकी थिइन् ।"
फिर्के पोस्टर,"काठमाडौं (कास) ईकु उपनामले चर्चित सुलेमान शंकरको प्रस्तुति रहेको फिल्म फिर्के को पोस्टर रिलिज गरिएको छ । पुस १४ मा रिलिज हुन लागेको उक्त फिल्ममा अर्पण थापा, सुलेमान शंकर, ऋचा शर्मा, क्रिष्टिना पौडेल, विष्णु सापकोटा, अर्जुन गुरुङ, उज्ज्वल भण्डारी, पुरन थापालगायतका कलाकारहरूको अभिनय रहेको छ । कलाकार रवि डंगोलले निर्देशन गरेका हुन् । डंगोलले ६ नेवारी फिल्म भने निर्देशन गरिसकेका छन् । हास्य टेलिसिरियलमा बेमान थेगोका कारण बढी चिनिएका डंगोल २७ वर्षदेखि अभिनयमा क्रियाशील छन् ।यसअघि ईकु र ईकु २ फिल्म बनाइसकेका सुलेमानले फिर्के मा भने ईकु चरित्र निर्वाह गरेका छैनन् । ओमलाल गुरुङ र राजेश श्रेष्ठ निर्माताका रूपमा रहेको फिल्मलाई अभिमन्यू निरबीले लेखेका हुन् । विश्व नेपाली र सुवास भुसालको संगीत रहेको फिल्ममा दुई गीत छन् । फिल्ममा अष्ट महर्जनको द्वन्द्व निर्देशन, मित्र डी गुरुङको सम्पादन तथा रामकुमार केसीको छायांकन रहेको छ ।"
घोडचढी मा चमार संस्कृति,नाटक शनिबारसम्म मञ्चन हुनेछ ।
बेलायतमा नेपाल आइडल,"लन्डन पहिलो बेलायत भ्रमणबाट निक्कै उत्साहित छौं, बुधबार लन्डन हिथ्रो टर्मिनल फोर उत्रँदा केही आयोजक र शुभचिन्तकलाई छिचोलेर नेपाल आइडल विजेताहरू सञ्चारकर्मीसँग बोल्दै थिए, यूकेको चिसो मौसममा तताउन हामी आइपुगेका छौं । सबैले साथ दिनुहोला । नेपाल आइडल बुद्ध लामा केही थकित देखिन्थे तर उत्साहित । रक टाइपका गीतले माहोल तताउनेछु, आफ्नो ड्रिम ल्यान्ड बेलायतका दर्शकलाई केही फरक खुराक दिने सोच बनाएका लामाले कान्तिपुरसँग भने, लोक र आधुनिक गीत पनि गाउने योजना छ । सकेसम्म दर्शकलाई भरपुर मनोरन्जन गराउनेछु । आफूलाई जिताउन बेलायतका नेपालीले गरेको सहयोगप्रति उनी कृतज्ञ थिए । अहिले सेलिब्रेटी बन्दा जति खुसी छन् उनी, चुनौती थपिएकामा चिन्तित पनि उत्तिकै । आफ्नो करिअर यसैमा स्थापित गर्न मलाई च्यालेन्ज छ त्यसैले गम्भीर भएर लाग्नेछु, उनले भने । लामासँगै बेलायत उत्रिएका फस्ट रनरअप निशान भट्टराई, सेकेन्ड रनरअप प्रताप दासका साथ टप टेन प्रमिला राईलाई पनि यहाँको कन्सर्ट कौतुहलपूर्ण छ । उनीहरू सकेसम्म फरक स्वाद पस्कन उत्सुक छन् । नेपाल आइडल टिमसँगै कन्दराका गायक विवेक श्रेष्ठ र होस्ट सुशील नेपाल पनि लन्डन आइपुगेका छन् । गायक श्रेष्ठको भूमिका यसपटक मेन्टरका रूपमा छ । गायनअघि प्रशिक्षण दिने कुरा नेपालका लागि नौलो प्रयोग हो, २४ वर्षदेखि गायनमा सक्रिय श्रेष्ठले भने, नेपाल आइडल विजेताहरूलाई ग्रुमिङ, कोचिङ गर्ने मेरो जिम्मा छ । उनीहरू अप्रत्याशित रूपमा सफलताको शिखर चढे । यही सफलताबीच उनीहरूले सही मार्गदर्शन पाए अझ राम्रो गर्न सक्छन् र दर्शकको अपेक्षा पनि बढी छ ।नेपाल आइडल विजेताहरूको पहिलो सो शुक्रबार नोभेम्बर ३ मा अल्डरसटस्थित एम्पायर हल, दोस्रो नोभेम्बर ४ मा फोकस्टन केन्टस्थित हकिन्ज कम्युनिटी सेन्टर, तेस्रो ५ नोभेम्बरमा हयारो लिजर सेन्टर, चौथो ११ नोभेम्बरमा रेडिङस्थित रिभरमेड लिजर कम्प्लेक्स र अन्तिम १२ नोभेम्बरमा प्लमस्टिडको एसियन कम्युनिटी हलमा हुने तयारी छ । आइडल विजेताहरू सकुशल बेलायत आइपुगेका छन् । ऐतिहासिक कार्यक्रमको प्राविधिक तयारी पनि पूरा भइसकेको छ, आयोजकमध्ये एक राजाराम गिरीले भने, कार्यक्रममा हल डेकोरेसन, लाइभ म्युजिक र स्क्रिन प्रोजेक्सनले दर्शकलाई नेपाल आइडलकै झल्को दिनेछ । संसारा ग्रुपअन्तर्गत मनकामना मनी ट्रान्सफर र पोखरा ट्राभल तथा मुनटाज इन्टरनेसनलको संयुक्त आयोजनामा कन्सर्ट हुन लागेको हो ।"
सागर र मेलिनाले नचाए,"भोजपुर (कास) नेपाल आइडलका तेस्रो रनरअप गायक सागर आलेमगर कन्सर्टका लागि भोजपुर आइपुगे । अरुण गाउँपालिकाको चम्पेमा गायिका मेलिना राईसँग न्यु अरुण कन्सर्ट का लागि उनी यहाँ आइपुगेका हुन् । आलेले हेमन्त रानाको सुन साइली, प्रमोद खरेलको ओई झुमा लगायतका गीत गाएर मञ्च तताए । नेपाल आइडलकै बेला आलेलाई थुपै्रपल्ट सुनेदेखेका दर्शक समर्थकले कन्सर्टमा प्रत्यक्ष देख्न पाउँदा दंग थिए । हेर्नुमात्रै होर उफ्री उफ्री नाच्न पनि भ्याइयो, कन्सर्टमा आएका स्थानीय रमेश थामीले सुनाए । गायक आले पनि भोजपुरे श्रोता र दर्शक सँगसँगै झुम्न पाउँदा दंग थिए । भोजपुरेहरूको साथ र मायाले निक्कै खुसी लागेको बताए । अर्की लोकप्रिय गायिका राईको प्रस्तुति झनै दमदार थियो । उनले कम्मरमाथि पटुकी, कुटुमा कुटु, शिरैमा शिरबन्दी, तिम्ले बाटो फेर्यौ कि लगायतका रोमाञ्चक तथा जोसिला गीत गाएर संगीतमय बनाइन् । उनी भोजपुरमा यसअघि पनि विभिन्न सांगीतिक प्रस्तुति लिएर आइरहनेमा पर्छिन् । यसैगरी, भोजपुरमै जन्मेका गायक मनोज थापामगरले पनि उहिलेको बाजेको पालामा गीत गाएर दर्शक तताए ।न्यु अरुण डान्स ग्रुपले आयोजना गरेको कन्सर्टमा गायनका साथै विभिन्न नृत्यको बेजोड प्रस्तुति रहयो ।"
बढ्दो मस्तिष्काघात,जाडो बढ्ने क्रमसँगै मस्तिष्काघात (ब्रेन स्ट्रोक) को समस्यामा समेत वृद्घि भएको छ । वर्षेनी जाडो याममा मस्तिष्का घातपक्षाघात लकवा बढ्ने गरेको छ । यो शारीरिक समस्या जाडो याममा करिब २० प्रतिशतसम्म बढ्ने गरेको वरिष्ठ स्नायु शल्यचिकित्सक डा वसन्त पन्त बताउँछन् ।
नोकरी गरेकै पसलमा मालिक,"जीवनमा केही गर्ने भोक र अभिलाषाका साथ अगाडि बढे जो कोहीले पनि सफलताको शिखर चुम्न सक्छन् । त्यस्तै चाहनाका साथ अघि बढेका अमेरिकी उद्यमी बिल माइकडरमोट आज सफल भएका छन् । आज उनीसँग नेम र फेम दुवै छ । मध्यम वर्गीय परिवारमा १८ अगस्ट १९६१ मा अमेरिकाको न्युयोर्कस्थित फ्लसिङ क्विन्समा उनको जन्म भएको हो । उनका हजुरबुबा बब्बी माइकडरमोट बास्केटबलका एक चर्चित खेलाडी थिए । परिवारको आम्दानीको स्रोत बब्बीले खेलबापत प्राप्त गर्ने रकम नै थियो । तर, एउटा दुर्घटनामा हजुरबुबा घाइते भएपछि त्यो आम्दानीको स्रोतसमेत बन्द भएको थियो । यसो त बिलले आफ्ना हजुरबुबालाई देखेका पनि थिएनन् । आमाबुबाबाट तिनका बारेमा जानकारी प्राप्त गरेका थिए । बिलको बाल्यकाल अत्यन्तै कष्टपूर्ण रहयो । उनको बाल्यकाल यस्तो घरमा बित्यो जहाँ थोरै पनि वर्षा हुँदा पानी घरमै छिर्ने गथ्र्यो । आमाले एउटा काखमा उनलाई बोकी घरको पानी निकालेपछि बिललाई खेल्न दिन्थिन् । उनी सात वर्षको हुँदा पाँच वर्षका भाइको देहान्त भएको थियो । आफ्नो बाल्यकालमा खेल्ने साथी (भाइ) लाई गुमाएपछि उनी निकै निराश भएका थिए । आर्थिक अवस्था कमजोर भएका कारण बिल माइकडरमोटले आफ्नो पढाइ पूरा गर्नका लागि बिनातलब एउटा पसलमा काम गरेका थिए । कलेजमा भर्ना र पढाइदिने सर्तमा उनले त्यो काम गरेका थिए । हाल उनी विश्वमै दरिएको कम्पनी स्याप एसई का प्रमुख कार्यकारी अधिकृत(सीईओ) हुन् । उनको कम्पनी जर्मन सफ्टवेयर कर्पोरेसन हो । उनको कम्पनी १८० मुलुकमा फैलिएको छ । कम उमेरमै लङ आइसल्यान्डस्थित प्याक्ड फुड पसलमा काम गर्न थालेका उनले पछि त्यही पसल ५५ सय डलर ऋण लिएर खरिद गरेका थिए । त्यसताका उनको उमेर मात्र १६ वर्षको थियो । अचेल धेरै किशोरकिशोरीहरू आफ्नो सोह्र वर्षे यौवनलाई मोबाइल, इन्टरनेट, डेटिङ, लभिङ र फेसनमै बिताउने गरेका छन् । तर, उनले किशोरावस्थामा आफ्ना सबै इच्छा र चाहनालाई मारेरै रोजगारी थालेका थिए । अर्थात् पसलमा काम गरेका थिए । त्यही पसलमा काम गर्दै अनि पढ्दै उनले डाउलिङ कलेजबाट बिजनेस म्यानेजमेन्टको पढाइ पूरा गरे । त्यसपछि उनले जेरोक्स कम्पनीमा आफ्नो करियर सुरु गरेका थिए । त्यहाँ उनले १७ वर्ष जति काम गरेका थिए । पछि बिलले केलोग स्कुल अफ म्यानेजमेन्टबाट एमबीए गरे । कडा परिश्रमबाट उनले केही समयपछि जेरोक्स कम्पनीका सबैभन्दा युवा डिभिजनको प्रमुख बन्न भ्याए । उनले गार्टनरमा अध्यक्ष र साइबेल सिस्टममा उपाध्यक्ष भएर पनि काम गरे । सन् २००२ मा उनले स्याप कम्पनीमा सेवा थालेका हुन् । आफ्नो लगन, परिश्रम र मिहिनेतकै बलमा केही समयभित्रै उनले त्यहाँ ठूलो जिम्मेवारी प्राप्त गर्न सफल भए । बिलले विनर्स ड्रिम : ए जर्नी फ्रोम कर्नर स्टोर टु कर्नर अफिस नामबाट आत्मकथासमेत लेखिसकेका छन् । त्यो खुबै चर्चित पनि छ । उनी आफ्नो अतीत सम्झँदै भन्छन्, मेरो एउटा यस्तो अवस्था पनि थियो, जब मसँग जीवनमा केही थिएन । उनी आफ्नी आमाले भनेको यो कुरा जीवनमा हामीले सपनाहरू देख्नुपर्छ । यसैबाट संसारलाई परिवर्तन गर्न सकिन्छ, लाई संधै स्मरण गर्ने गर्छन् । बिल थप्छन्, सफलता प्राप्त गर्नका लागि व्यक्तिले सबैभन्दा पहिले आफ्नो मूल्यांकन आफंै गर्न सक्नुपर्छ । आत्ममूल्यांकनले व्यक्तिलाई महान् र सफल बनाउँछ । सधैं उच्च र सकारात्मक सोच राख्ने तिनै बिल आज विश्वकै सबैभन्दा ठूलो बिजनेस सफ्टवेयर कम्पनीका प्रमुख बनेका छन् । कम्पनीका सीईओ भएकाले उनीमाथि कामको धेरै दबाब सधैं रहने गर्छ । तर, उनी बिचलित कहिले हुँदैनन् । हरेक मिटिङमा उनी शान्त भएर प्रस्तुत हुने गर्छन् । बिल भन्छन्, बिजनेसमा सफल हुनका लागि ग्राहकको भावना बुझ्नै पर्छ । बिजनेसमा वर्क इथिक्स र हार्ड वर्कलाई महत्त्व दिए कसैलाई पनि सफल हुनबाट रोक्न सकिन्न । यही सोचले उनलाई अमेरिकाको टप २० फेवोराइट बोसेज मा ९९ प्रतिशत एप्रोभल रेटिङ का साथ तेस्रो स्थानमा पुर्याएको फोब्र्स ले जनाएको छ । यो स्थानमा उनीसँगै जिम हयागेमन्न स्नाबे पनि उभिएका छन् । अघिल्लो वर्ष विश्वका ५०० उत्कृष्ट कम्पनीको सूचीमा बिलको कम्पनी ४६२ औं स्थानमा परेको थियो । कडा परिश्रम उनका लागि अनौठो कुरा थिएन, छैन । काममा व्यस्त हुँदै अघि बढ्नु उनको दिनचर्या नै हो । उनीमा विशिष्ट आशावादी भावना पाइन्छ । आफ्नो मस्तिष्कलाई नियन्त्रण गर्दै सकारात्मक सोचका साथ अघि बढेमा कुनै पनि व्यक्ति एक असल नेतृत्वकर्ता बन्न सक्ने मान्यता उनको छ । विश्वको ठूलो कम्पनी सेल्सफोर्स डटकम र तीव्र रूपमा प्रगति गर्ने कम्पनी आफ्नो लागि चुनौती बने पनि उनी सफल भएरै छाडे । उनी भन्छन्, व्यापारमा नयाँ मोडल अपनाएर अघि बढ्नु, त्यसमा पनि उच्च सफल र अनुभवी पदाधिकारीसँग प्रतियोगिता गर्नु एउटा क्लासिक च्यालेन्ज हो । त्यसलाई मैले सहर्ष स्वीकार गर्दै अघि बढेको हुँ । उनी प्राविधिक होइनन् । तर, विश्वकै ठूलो टेक कम्पनीको सफलतापूर्वक नेतृत्व निर्वाह गरिरहेका छन् । यसबारे उनी भन्छन्, मैले सबै कुरा उपभोक्ताहरूको आँखाबाट हेर्नेगर्छु । मैले आफ्ना ६७ हजार सहकर्मी र २१ लाख मानिस (ग्राहक) बीच कायम रहेको पारिस्थितिक पद्धतिलाई एउटै नजरले हेर्ने गर्छु । यसमा सधैं उपभोक्ता अगाडि आउँछ, उसैले जित्नुपर्छ भन्ने मेरो मान्यता हो । अर्थात् ग्राहकलाई सन्तुष्ट पार्न सके व्यापार चम्कनबाट कसैले रोक्न सक्दैन । हो, मैले उपभोक्ताहरूको अनुभवहरूबाट पाठ सिक्दै अगाडि बढ्ने गरेकाले सफल भएको हुँ । उनी कुनै पनि व्यापारमा ग्राहकलाई पहिलो प्राथमिकतामा राख्नुपर्ने बताउँछन् । भन्छन्, व्यापार असफल हुनुमा ग्राहकसँगको सम्बन्ध कमजोर हुनु नै प्रमुख कारण हो । यदि तपाईको उत्पादन प्रयोग गर्ने ग्राहकहरूसँग धेरै वैचारिक सम्बन्ध कायम छैन भने तपाई चाँडै नै आफ्नो अस्तित्वलाई समाप्त गर्ने अवस्थामा पुग्नुहुनेछ । उनले १६ वर्षको उमेरमा ग्राहकलाई पसलमा कसरी रिझाउन सकिन्छ भन्ने कुरा राम्ररी बुझेका थिए । बिल भन्छन्, मैले कुनै पनि ग्राहकलाई फिर्ता जान दिइनँ, मैले तलब पनि पाएको थिइनँ, पढाइ पूरा गराउने सर्तमा काम गरेको थिएँ, व्यापारबाट म बाहिरै थिएँ । तर, ग्राहकले मप्रति व्यक्त गरेको सहानुभूतिले मैले आफैंले काम गरेको पसल खरिद गर्ने अवस्थामा पुगेको हुँ, त्यसको मालिक बनेको हुँ । अहिले पनि त्यही हैसियतमा नेतृत्वदायी भूमिकामा आफूलाई राख्न पाएकामा मलाई खुसी लाग्छ । बिल आफ्ना बुबालाई आदर्श ठान्छन् । भन्छन्, मेरो बुबासँग सबैभन्दा अद्वितीय गुण भनेकै नैतिकता थियो । बुबाको त्यही नैतिकता मैले ४० वर्षसम्म हेरेको थिएँ, जुन मैले विरासतमा पाएको हुँ । बुबाबाटै मैले बिनागुनासोको सफलताको रहस्य थाहा पाएको थिएँ । उनले कहिलेकाहीँ आफूलाई मन नपर्ने वस्तुको पनि आवश्यकता जीवनमा पर्ने गरेको बताउँछन् । उनी भन्छन्, हामीलाई मन नपर्ने या गर्न नचाहेको कुराको पनि जीवनमा महत्त्व हुँदै रैछ । मेरो सन्दर्भमा मैले आफ्नो नोकरीलाई लिन्छु । मेरा लागि त्यो एउटा सत्यता नै हो । कुनै पनि वस्तु आर्जन गर्न सकिने या त्यसबाट टाढा पनि हुन सकिने अवस्था आउन सक्ने कुरामा हरेक व्यक्ति सजग र सचेत हुनुपर्ने उनी बताउँछन् । एउटा घर, परिवारका सदस्य, एउटा नोकरीबाट अलग हुनुपर्ने अवस्था आउन सक्छ, बिल भन्छन्, मेरो करियरको पहिलो दिनदेखि मैले कहिले पनि केही लिइनँ, त्यो क्रम आजसम्म पनि जारी छ । मैले आफूलाई कम्पनीको हकदारका रूपमा मात्रै प्रस्तुत गरें । सधैं निरन्तर खटी नै रहें । म अल्छी कहिले भइनँ, अल्छी बन्नुको अर्थ धन्दाबाट टाढिनु हो । जब म उपलब्धिहरू हासिल गर्न थालं,े त्यसपछि उत्सवका रूपमा त्यसलाई लिन थालें तर आफ्नो लक्ष्यबाट कहिले पछाडि हटेको छैन । उनले करियरको सन्दर्भमा आफ्नो लक्ष्यमा पुग्नका लागि व्यावसायिक प्रशिक्षणको विकल्प नरहेको स्वीकार गर्छन् । तर, केही गर्ने भित्री चाहनालाई आफूले इन्धनका रूपमा लिन सकिए सफलता अवश्य प्राप्त गर्न सकिने उनको भनाइ छ । बिल भन्छन्, तर, विशेषज्ञ, ज्ञानलगायतका इन्जिनले वास्तवमै तपाईको सपना पूरा गर्न सक्छ । तर, यो नै सबै थोक भने होइन । म प्राविधिक होइन र प्रविधिसम्बन्धी कम्पनीको नेतृत्व गरिरहेको छु । कठोर संघर्ष, आफ्नो जीवनमा सबैसँग प्रेम र सम्मानका साथ व्यवहार गर्नु र सकारात्मक दृष्टिकोणका साथ अगाडि बढे जीवनमा सफलता अवश्य प्राप्त गर्न सकिने मान्यता उनको छ । उनका दुई सन्तान छन् । उनकी पत्नी क्यान्सरबाट पीडित छिन् । सीएनबीसी अनलाइनका अनुसार यसै वर्षको अगस्टमा सार्वजनिक गरिएको रिपोर्टमा बिलको कुल सम्पत्ति ३ दशमलव ६ अर्ब अमेरिकी डलर रहेको छ । (एजेन्सीहरू)"
दुई वर्षपछि पुनरुद्धार कोषको सुविधा,"काठमाडौं  भुकम्पबाट क्षतिग्रस्त भौतिक संरचना तथा सामाजिक र आर्थिक क्षेत्रको पुनरुद्धार गर्न स्थापना गरिएको आर्थिक पुनरुद्धार कोषमार्फत करिब २ वर्षपछि पीडित उद्योगी व्यवसायीले सुविधा पाउने भएका छन् । ब्याज अनुदान र पुनर्कर्जाका लागि परेका आवेदनहरूमध्ये राष्ट्र बैंकले मापदण्ड पूरा गरेका २२ वटा आवेदन स्वीकृत गरेको छ । आवेदन स्वीकृत भएका उद्योगी व्यवसायीले सम्बन्धित बैंकमार्फत ब्याज अनुदान र पुनर्कर्जा सुविधा पाउने राष्ट्र बैंकले जनाएको छ । प्रशासनिक काम बाँकी रहेकाले सुविधा बाँडफाँट नभएको र छिट्टै बैंकहरूलाई पत्र पठाइने राष्ट्र बैंकले जनाएको छ । ब्याज अनुदानका लागि धेरै आवेदन प्राप्त भए पनि पुनर्कर्जाका लागि कम मात्र आवेदन दर्ता भएको राष्ट्र बैंकका डेपुटी गभर्नर चिन्तामणि सिवाकोटीले बताए । पुनर्कर्जामा उद्योगी व्यवसायीको चासो देखिएको छैन, उनले भने, अधिकांश आवेदन ब्याज अनुदानका लागि छ । अनुसन्धानपछि उत्कृष्ट आवेदन स्वीकृत भइसकेकाले पीडितले अब सुविधा पाउने सिवाकोटीले बताए । कोषअन्तर्गतको ब्याज अनुदानका लागि ३ करोड २३ लाख १५ हजार रुपैयाँ स्वीकृत भएको राष्ट्र बैंकका प्रवक्ता नारायण पौडेलले बताए । २१ वटा आवेदनअन्तर्गत उल्लिखित रकम स्वीकृत भएको हो । पुनर्कर्जा सुविधाका लागि एउटा मात्र आवेदन स्वीकृत भएको छ, उनले भने, उक्त आवेदनमार्फत करिब १९ करोड रुपैयाँको पुनर्कर्जा स्वीकृत गरिएको छ । थप आवेदन लिनेनलिनेबारे छलफल पछि टुंगो लाग्ने उनले बताए । भूकम्पबाट पीडित उद्योगी व्यवसायीलाई ब्याज अनुदान र क्षतिगत संरचनाका लागि पुनर्कर्जा सुविधा दिने उद्देश्यले उक्त कोष स्थापना गरिएको थियो । तर, भूकम्प गएको करिब २ वर्षसम्म पनि कोषमार्फत पीडितले सुविधा पाएका थिएनन् । विभिन्न नीतिगत र व्यावहारिक कठिनाइ देखाउँदै उक्त कोष कार्यान्वयनमा आएको थिएन । ब्याज अनुदान र पुनर्कर्जा गरी हालसम्म करिब सवा २२ करोड रुपैयाँ स्वीकृत भएको हो ।चालू आर्थिक वर्षको बजेट वक्तव्य र मौद्रिक नीतिमा उल्लेख भएबमोजिम राष्ट्र बैंकले ०७२ माघ १० आर्थिक पुनरुद्धार कोष (स्थापना तथा सञ्चालन) कार्यविधि, २०७२ जारी गरेको थियो । १ खर्ब रुपैयाँको उक्त कोषमा नेपाल सरकार, विकास साझेदार (एक दर्जन), बैंक तथा वित्तीय संस्थामार्फत रकम संकलन गर्ने उद्देश्य लिइएको थियो । सोही उद्देश्यअनुरूप कोषमा सरकारले ५ अर्ब रुपैयाँ दिइसकेको छ । उक्त रकममध्ये ब्याज अनुदानका लागि २ अर्ब ७५ करोड र पुनर्कर्जाका लागि २ अर्ब २५ करोड रुपैयाँ दिएको हो । यस्तै कोषमा बैंक तथा वित्तीय संस्थाले करिब ४० अर्ब रुपैयाँभन्दा बढी संकलन गर्ने प्रतिबद्धता दिएका थिए । तर, हालसम्म पनि उनीहरूले प्रतिबद्धताअनुसार कोषमा रकम हालेका छैनन् । भूकम्पबाट उद्योग व्यवसायमा ठूलो क्षति परे पनि सुविधाका लागि थोरै मात्र आवेदन परेकाले कोषमा बैंकको पैसा आवश्यक नहुने चर्चा पनि चल्न थालेको छ । कोषमा सरकारबाट आएको ५ अर्ब रुपैयाँ छ, अहिलेकै अवस्थामा किन चाहियो र बढी, स्रोतले भन्यो । कार्यविधिअनुसार १ खर्ब रुपैयाँको कोष स्थापना गरिने बताइएको थियो । कोषमार्फत असहज परिस्थितिका कारण कृषि, उद्योग, जलविद्युत् तथा पर्यटनलगायत अर्थतन्त्रका उत्पादनशील क्षेत्रमा परेको प्रतिकूल असरलाई न्यूनीकरण गरी यो क्षेत्रका पीडितलाई ब्याज सहुलियत प्रदान गर्न र पुनर्कर्जा सुविधा उपलब्ध गराइने व्यवस्था छ । सरकारमार्फत स्थापना भएको उक्त कोष राष्ट्र बैंकले सञ्चालन गर्दै आएको छ । सीमा नाकामा भएको अवरोध तथा आपूर्ति प्रणालीमा असहज परिस्थितिका कारण आव ०७१७२ को पहिलो ६ महिनामा भएको उत्पादनकारोबारभन्दा चालु आवको सोही अवधिमा उत्पादन ५० प्रतिशतले कमी भएमा ती उद्योग तथा व्यवसायीले कोषमार्फत ब्याज अनुदान पाउने कार्यविधिमा उल्लेख छ । तर, उक्त ऋणी ०७२ असार मसान्तसम्म असल वर्गमा रहेको हुनुपर्छ । व्यावसायिक कार्ययोजनाअन्तर्गत त्यस्तो सुविधा प्रदान गरिनुपर्नेछ । यही मापदण्ड ग्राहकका लागि अप्ठयारो भएको हो । उल्लिखित मापदण्ड पूरा गरेको ऋणीले आव ०७२७३ को साउनदेखि पुस मसान्तसम्म ब्याजदरमा १० करोड रुपैयाँसम्मको कर्जा उपयोग गरेकामा वार्षिक ४ प्रतिशतका दरले र १० करोडभन्दा बढी कर्जा उपयोग गरेको भए कोषमार्फत वार्षिक २ प्रतिशतका दरले ब्याज अनुदान उपलब्ध हुने व्यवस्था छ । तर, व्यक्तिगत कर्जा, घर कर्जा, सवारी साधन कर्जालगायत आर्थिक आपूर्तिमा देखिएको असहजताका कारण नगद प्रवाह प्रभावित नभएको क्षेत्रलाई ब्याज अनुदान प्रदान नगरिने कार्यविधिमा उल्लेख छ ।कोषअन्तर्गत पुनर्कर्जाका लागि तोकिएका क्षेत्रहरूमा सञ्चालित उद्योग व्यवसायहरूले पुनर्कर्जा सुविधा प्राप्त हुनेछ । बैंक तथा वित्तीय संस्थाले ५ करोड वा सोभन्दा बढी कर्जा उपयोग गरेको अवस्थामा उक्त बढी कर्जाको २० प्रतिशतका दरले यो सुविधा पाउने बताइएको थियो । क्षतिको प्रमाण जिल्ला दैवी प्रकोप उद्धार समितिले प्रमाणित गरेको हुनुपर्नेछ । तर, निर्यात र रुग्ण उद्योग पुनर्कर्जा सुविधा लिने ऋणीले थप सुविधा पाउने छैनन् ।"
एसियाका सर्वाधिक धनाढय बने अम्बानी,"नयाँदिल्ली (एजेन्सी) रिलायन्स इन्डस्ट्रिज (आरआईएल) का अध्यक्ष मुकेश अम्बानी ४२ दशमलव १ अर्ब अमेरिकी डलर सम्पत्तिका साथ एसियाकै सबैभन्दा धनाढय बनेका छन् । अमेरिकी अखबार फोब्र्स अनुसार उनले चीनका हुई का यानलाई उछिन्नेका छन् । यानको कुल सम्पत्ति ४० दशमलव ६ अर्ब डलर छ । अम्बानी एसियाको सबैभन्दा ठूलो धनाढय बन्नुको कारणचाहिँ बुधबार चिनियाँ अर्बपति यानको सम्पत्तिमा १ दशमलव २८ अर्ब डलर कमी आउनु हो । फोब्र्स को रियल टाइम बिलिनियर्स सूचीका अनुसार अम्बानीको व्यक्तिगत कुल सम्पत्ति ४६ दशमलव ६ करोड डलर पुगेको छ । उनलाई आरआईएलको स्टक्समा वृद्धि भएपछि फाइदा प्राप्त भएको हो, जुन बुधबार १ दशमलव २२ प्रतिशत बढेको थियो । चीनको एभरग्रान्ड समूहका अध्यक्ष यानको सम्पत्ति १ दशमलव २८ अर्ब डलर घटेर ४० दशमलव ६ पुगेको छ । ग्लोबल लेभलमा फोब्र्स रियल टाइम बिलिनियर्स लिस्टमा अम्बानी १४ औं नम्बरमा छन् । यो लिस्ट रियल टाइममा आधारित अर्बपतिको स्टक होल्डिङ र एसेट्सका आधारमा बनाइन्छ । सन् २०१७ मा आरआईएलको स्टक्समा ७५ प्रतिशतले वृद्धि भएको छ, जसको फाइदा अम्बानीलाई प्राप्त भएको छ ।"
पोल्ट्री आत्मनिर्भर व्यवसाय,"चितवन पहिलोपटक चितवनमा नेपाल पोल्ट्री तथा लाइभस्टक अन्तर्राष्ट्रिय प्रदर्शनी सुरु भएको छ । प्रदर्शनीका सहभागीले मुलुकमा आत्मनिर्भर भएको व्यवसाय पोल्ट्री भएकाले यसलाई अत्याधुनिक गर्नुपर्नेमा जोड दिए । चितवन उद्योग संघको प्रदर्शनी केन्द्रमा नेपाल पोल्ट्री महासंघको आयोजनामा शुक्रबारबाट सुरु प्रदर्शनीमा १ सय ७० स्टल छन् । जसमा विदेशी स्टल मात्र १ सय छन् । मूल आयोजक समितिका संयोजक गुणचन्द्र विष्टले पोल्ट्रीलाई आधुनिकीकरण भएर मात्र राष्ट्रिय मागलाई परिपूर्ति गर्न नसकिने भन्दै अत्याधुनिकीकरण गर्नुपर्ने बताए । प्रदर्शनीको उपराष्ट्रपति नन्दबहादुर पुनले उद्घाटन गरेका हुन् । उपराष्ट्रपति पुनले अति संवेदनशील व्यवसाय भएकाले यसलाई आधुनिकीकरण र उच्च लगानीको आवश्यकता रहेको सुझाव दिए । यो एउटा जोखिमपूर्ण व्यवसाय हो, उनले भने, राज्यबाट पाउने सुविधा यो क्षेत्रले पनि पाउनुपर्छ । कार्यक्रममा पशुपक्षी विकास मन्त्रालयका सचिव प्रकाश माथेमाले विगतमा निर्वामुखी व्यवसायका रूपमा रहेको पोल्ट्रीलाई केही समययता यस आधुनिकीकरण, व्यवसायीकरण, यान्त्रीकरण अगाडि बढाइएको छ । विभिन्न समयमा बर्डफ्लु, महामारीका कारण पोल्ट्री व्यवसायले ठूलो समस्या झेल्नुपरेको छ, उनले भने । प्रदर्शनी आइतबारसम्म चल्नेछ । मुलुकभर साढे १५ हजार पोल्ट्री व्यवसायी छन् ।"
"लुम्बिनी, नाका र विमानस्थल विकास","भैरहवा प्रदेश ५ को आर्थिक राजधानी रूपन्देहीको निर्वाचन क्षेत्र ३ का उम्मेदवारले मतदाता आकिर्षत गर्न यस क्षेत्रको विकासलाई जोड दिएका छन् । लुम्बिनी, अन्तर्राष्ट्रिय विमानस्थल र बेलहिया नाकाको विकासलाई उनीहरूले चुनावी एजेन्डमा प्रमुखता दिएका हुन् । निर्वाचन क्षेत्र भारतीय सिमानादेखि लुम्बिनीको प्रमुख व्यापारिक सहर बुटवलसम्म फैलिएको छ । यस क्षेत्रमा बेलहिया नाका, विशेष आर्थिक क्षेत्र (सेज), निर्माणाधीन गौतमबुद्ध अन्तर्राष्ट्रिय विमानस्थल, बेलहियाबुटवल ६ लेन सडक र दर्जनौं उद्योग र कलकारखाना रहेका छन् । यो बुद्ध जन्मस्थल लुम्बिनीको प्रवेशद्वार र स्थलमार्ग हुँदै तेस्रो मुलुक र भारतीय पर्यटक सर्वाधिक नेपाल भित्रिने मुख्य नाका पनि हो । यहाँ वाम र लोकतान्त्रिक गठबन्धनका उम्मेदवारले लुम्बिनीलाई केन्द्र मानेर आसपासका क्षेत्रको विकासमा जोड दिए । अन्तर्राष्ट्रिय विमानस्थल निर्माणलगत्तै विश्वका बैद्ध धर्मावलम्बीको आस्थाको केन्द्र लुम्बिनी बन्ने उनीहरूको भनाइ छ । यस क्षेत्रमा मुख्य प्रतिस्पर्धा लोकतान्त्रिक गठबन्धनबाट वर्तमान स्वास्थ्यमन्त्री तथा राप्रपा प्रजातान्त्रिकका वरिष्ठ उपाध्यक्ष दीपक बोहोरा र एमाले उपमहासचिव घनश्याम भुसालबीच छ । दुवै जिल्ला र राष्ट्रिय राजनीतिमा लामो समयदेखि सक्रिय हुन् । भोटमा मेरो प्रतिस्पर्धी कांग्रेस थियो, यसपटक छैन, शुक्रबार कान्तिपुरसित भुसालले भने, त्यसैले यसपटक प्रतिस्पर्धीविहीन छु । पहिलोपटक आफूले ०३५ साल पुरानो र साविकको निर्वाचन क्षेत्रको सम्मिश्रणमा चुनाव लड्ने अवसर पाएकाले जित्न सजिलो हुने दाबी बोहोराको छ । पञ्चायतकालमा बुटवल र आसपास आफुले बस्ती बसालेको उल्लेख गर्दै त्यहाँका पाका एमाले कार्यकर्ताले पहिलोपटक आफूलाई भोट हाल्ने अवसर पाएको बताए । एउटै नाराबोहोरा र भुसालले दुवैले क्षेत्रलाई राष्ट्रिय र अन्तर्राष्ट्रिय रूपमा आर्थिक र पर्यटकीय केन्द्र बनाउने सुनाए । बोहोराका अनुसार यहाँ लुम्बिनी विश्वविद्यालय, दुुइवटा मेडिकल कलेज, कृषि र इन्जिनिरिङ कलेज, विशेष आर्थिक क्षेत्र (सेज), अन्तर्राष्ट्रिय विमानस्थल र प्रमुख बेलहिया नाका छन् । यिनको विकास र यसबाट मिल्ने लाभबारे मतदातालाई बुझाउन सकिने उनको भनाइ छ । बेलहिया नाकालाई उत्तरको कोराला नाकासित जोड्न सकिन्छ, उनले भने, भारत र चीन जोडिएपछि यहाँको महत्त्व बेग्लै हुन्छ । यसलाई बौद्ध धर्मावलम्बीको केन्द्र बनाउने योजना छ ।गौतमबुद्धको जन्मथलो लुम्बिनीलाई केन्द्र मानेर यहाँ तीव्र आर्थिक विकासमा जोड दिने भुसालले बताए । यहाँ सञ्चालन हुने विकास र शिक्षालाई बौद्ध धर्मअनुसार विकास गर्नुपर्छ, उनले भने, घरको शैलीदेखि प्रादेशिक पाठयक्रममा बुद्धबारे पूर्ण शिक्षा समेटिनुपर्छ भन्नेमा जोड दिन्छु । समृद्धिको आधार पर्यटन भएकाले अन्तर्राष्ट्रियस्तरका होटल निर्माणमा जोड दिनुपर्ने बताए । चीनले केरुङ नाकासम्म रेल ल्याएको र त्यसको उद्देश्य भारत जोड्ने भएको उनले बताए । उक्त रेललाई लुम्बिनी हुँदै बेलहिया नाकासम्म पुर्याउनुपर्छ, उनले भने, प्रचार क्रममा मतदातालाई यहाँको आर्थिक सम्भावनाबारे बुझाउँछु । मुलुकमा संविधान निर्माण र नाकाबन्दीका बेला पार्टीले लिएको अडानले मतदाता आकर्षित भएको जनाए । निजी क्षेत्र आशावादीनिर्वाचनपछि मुलुकमा स्थायी सरकार बन्ने र आर्थिक समृद्धिका गतिविधि निर्वाध सञ्चालन हुनेमा यहाँको निजी क्षेत्र आशावादी छ । विगतमा अस्थिर राजनीतिका कारण निजी क्षेत्र सधैं मारमा परेको उद्योगी व्यवसायीले बताए । आगामी निर्वाचनपछि दिगो सरकार निर्माण हुने र निजी क्षेत्रले भोग्नुपरेका ऊर्जा, मजदुर, आयातनिर्यातका समस्या हल हुने विश्वास उनीहरूले व्यक्त गरे ।"
मस्र्याङ्दी करिडोरमा २२० केभीको प्रसारण लाइन,"लमजुङ मस्र्याङ्दी र आसपासका नदीबाट उत्पादित विद्युतलाई राष्ट्रिय प्रसारण लाइनमा जोड्न मस्र्याङ्दी करिडोरमा २ सय २० केभीको प्रसारण लाइनको निर्माण प्रक्रिया अघि बढेको छ । विद्युत् प्राधिकरण चितवनको आँपटारीस्थित नयाँ स्टेसनमा जोड्ने गरी मनाङको घेलान्चोकबाट लमजुङतनहुँ हुँदै ११२ किमिको प्रसारण लाइन निर्माण हुन लागेको हो । आगामी ३ वर्षभित्र निर्माण सम्पन्न गर्ने योजनासहित प्रक्रिया अगाडि बढाइएको मस्र्याङदी करिडोर २ सय २० केभी प्रसारण लाइन आयोजना प्रमुख इन्जिनियर चिरन्तनविक्रम राणाले बताए । उनका अनुसार पहिलो चरणमा लमजुङको उदीपुरदेखि भरतपुर सबस्टेसनसम्म ६७ किमि लामो २ सय २० केभीको डबल सर्किट प्रसारण लाइन निर्माण गर्न आयोजनाले ग्लोबल टेन्डर आह्वान गरिसकेको छ । यसमा चिनियाँ कम्पनी पिङगाओले ठेक्का पाएको छ । ठेक्का सम्झौताको चरणमा रहेको उनले बताए । उक्त प्रसारण लाइनमा १ सय ७९ टावर निर्माण गरिनेछ । यस्तै २ सय २० केभी क्षमताको सबस्टेसन उदीपुर र भरतपुरमा निर्माण गरिनेछ । अब छिट्टै दुवै सबस्टेसन निर्माणका लागि पनि ग्लोबल टेन्डर गर्ने तयारी भइरहेको छ, उनले भने, यस क्षेत्रको प्रारम्भिक वातावरणीय परीक्षण (आईईई) प्रतिवेदन स्वीकृत भइसकेको छ । दोस्रो चरणमा मनाङ नासोङको घेलान्चोकदेखि लमजुङको उदीपुरसम्म ४५ किमि लामो २२० केभीको डबल सर्किट प्रसारण लाइन निर्माण गर्ने भएको छ । यस क्षेत्रमा ९३ टावर निर्माण गरिनेछ । यसका लागि घेलान्चोक र खुदीमा सबस्टेसन निर्माण गरिने उनले बताए । सबस्टेसनका लागि जग्गा प्राप्ति गर्ने कार्य सम्पन्न भइसकेको आयोजनाका प्रशासकीय अधिकृत कृष्णदेव रिमालले बताए । उनका अनुसार घेलान्चोकमा १ सय ६ रोपनी र खुदीमा र ८५ रोपनी जग्गा गत आर्थिक वर्षमै नेपाल विद्युत् प्राधिकरणको नाममा प्राप्त भइसकेको छ । उदीपुरमा रहेको प्राधिकरणको जग्गामा सबस्टेसन निर्माण गरिनेछ । आवास र अन्य प्रयोजनका लागि थप करिब १९ रोपनी जग्गा अधिग्रहण भइसकेको बताए । युरोपियन इन्भेस्टमेन्ट बैंक, नेपाल सरकार र नेपाल विद्युत् प्राधिकरणको लगानीमा उक्त प्रसारण लाइन निर्माण हुन लागेको हो । आयोजना निर्माणका लागि ९२०५ मिलियन अमेरिकी डलर (करिब १० अर्ब रुपैयाँ) लाग्ने भएको छ ।"
चतराको जलविद्युत् सञ्चालन हुने,"बराह (सुनसरी) सात वर्षदेखि बन्द सुनसरीको बराहस्थित चतरा जल विद्युत् केन्द्र पुन: सञ्चालनमा आउने भएको छ । केन्द्रका अनुसार मर्मत कार्य अन्तिम चरणमा पुगेकाले कात्तिकको अन्तिम सातादेखि सञ्चालनमा आउने भएको हो । सप्तकोसी नदीको पानीबाट सञ्चालित यो एक मात्र विद्युत् केन्द्र यान्त्रिक गढबडीका कारण बन्द थियो । केन्द्रका १६ मेगावाटका दरले विद्युत् उत्पादन गर्ने दुवै युनिटहरू पूर्ण रूपमा ठप्प थिए । यो केन्द्रको दुई नम्बर युनिटको मर्मत कार्य अन्तिम चरणमा पुगेको छ । कात्तिकको अन्तिम सातादेखि उक्त युनिट सञ्चालनमा आउने केन्द्रका सहायक इन्जिनियर हरिसुन्दर माझीले बताए । उक्त केन्द्रको दुवै युनिटबाट धरान र उदयपुरको केही भागमा समेत विद्युत् आपूर्ति हुँदै आएको थियो । एक जर्मन कम्पनीद्वारा निर्मित यो केन्द्रको युनिट नम्बर दुईचाहिँ रबरको सिल बिग्रेर ०६७ भदौदेखि बन्द भएको थियो । यसपछि नहरको क्षमता र किसानको मागअनुरूप सिँचाइका लागि पानी दिनलाई युनिट नम्बर एककै भर पर्नुपरेको उनले बताए । यो एक नम्बर युनिटमा पर्याप्त पार्टपुर्जा नभएकाले दुईको प्रयोग गरेर चलाएको माझीले जनाए । सम्पूर्ण यान्त्रिक सामग्री सकिएपछि ०७१ भदौदेखि युनिट नम्बर एक पनि बन्द भएको थियो । दुई नम्बर युनिटको सञ्चालनलगत्तै अर्कोको मर्मत प्रक्रिया अघि बढाइने केन्द्रले जानकारी दिएको छ । नहरमा पर्याप्त पानी भएको बेला एक युनिटबाट मात्रै १ हजार ६ सय र अन्य बेला करिब १ हजार २ सय किलोवाट उत्पादन हुन्छ । माझीका अनुसार ८ सय किलोवाटले स्थानीयको माग पूरा हुने र थप उत्पादन राष्ट्रिय प्रसारण लाइनमा जोडिनेछ । राष्ट्रिय प्रसारण लाइनमा समेत जोडिने यो केन्द्रले धरानमा भोल्टेजको समस्यालाई सन्तुलन गर्छ, माझीले भने । पटकपटक टेन्डर गर्दा पनि स्वदेशमा पार्टपुर्जा फेला नपरेर सञ्चालनमा निकै ढिलाइ भएको थियो । उक्त केन्द्रले पार्टपुर्जाको खोजीमा पटकपटक टेन्डर गरे पनि ठेकेदार कम्पनीले ल्याउन सकेनन् । त्यसपछि उक्त केन्द्रले अन्तत: जर्मन कम्पनी एन्ड्रिज हाइड्रोलाई गुहार्यो । भारतमा सम्पर्क कार्यालय रहेको उक्त कम्पनीका प्राविधिक टोलीको निरीक्षणपश्चात् केन्द्र र कम्पनीबीच ४ करोड ८० लाख रुपैयाँमा युनिट नम्बर दुईलाई बनाएर सञ्चालनमा ल्याउने सहमति भएको हो । यन्त्रको पार्ट खोल्ने, नाप लिने र सामान ल्याउनेलगायतको काम सकिएको माझीले बताए । हाल दुई नम्बर युनिटमा जडान काम सुरु भइसकेको छ, यो महिनाको अन्त्यसम्म सञ्चालनमा आउँछ, उनले भने । सुनसरी मोरङ सिँचाइ आयोजनाले ०५४ सालमा चतरा नहरमा ३२ मेगावाट विद्युत् उत्पादन गर्न यो केन्द्र स्थापना गरेको थियो । कोसीको पानी ल्याएर उक्त नहरको निर्माण भएको हो । आयोजनाले ०५६ सालमा सरकारलाई हस्तान्तरण गरेपछि यो विद्युत् प्राधिकरणको स्वामित्वमा गएको हो ।"
गाउँगाउँमा उम्मेदवार,"विराटनगर (कास) प्रतिनिधिसभा र प्रदेशसभाका लागि प्रत्यक्षमा मनोनयन गर्दा गरेको भोलिपल्टै अधिकांश उम्मेदवा भोट माग्न गाउँगाउँ पुगेका छन् । प्रतिनिधिसभाका लागि ६ र प्रदेशसभाका लागि १२ वटा निर्वाचन क्षेत्र रहेको मोरङमा १ सय ९४ जनाले बिहीबार उम्मेदवारी दर्ता गराएका थिए ।मोरङ २ बाट उम्मेदवार बनेका कांग्रेस केन्द्रीय सदस्य मीनेन्द्र रिजाल बिहीबारै निर्वाचन क्षेत्रतर्फ लागे । रतुवामाइ नगरपालिकाका १, २, ६, र ७ नम्बर वडाका कार्यकर्ता र मतदातासँग भेट गरे । मोरङ ३ बाट उम्मेदवार बनेका एमालेका भानुभक्त ढकालले पनि प्रचारलाई तीव्रता दिएका छन् । उनी सुन्दर हरैंचा, पथरी र बेलवारीलगायत स्थानमा कार्यकर्ता र मतदातासँग भेटघाटमा व्यस्त रहे । मोरङ ४ बाट मनोनयन दर्ता गरेका कांग्रेस केन्द्रीय सदस्य महेश आचार्य कटहरी गाउँपालिका, ग्रामथान गाउँपालिकामा भेटघाटमा व्यस्त भए । मोरङ ६ बाट कांग्रेसका केन्द्रीय सदस्य शेखर कोइराला मतदाता र कार्यकर्तासँग भेटघाटमा व्यस्त भए । यही क्षेत्रका प्रतिस्पर्धी एमालेका लालबाबु पण्डितले महानगरको १२ नम्बर वडामा भेला आयोजना गरे । सुन्दर हरैंचा नगरपालिकामा मततदातासँग भेटघाट गरे । मोरङ ५ बाट प्रतिनिधिसभामा गठबन्धनबाट उम्मेदवार बनेका माओवादी केन्द्रका नेता एवं विनाविभागीय मन्त्री शिवकुमार मण्डल पनि निर्वाचन क्षेत्रमा चुनावी प्रचारमा लागिसकेका छन् ।पाका उम्मेदवार भोट माग्दैगाउँमा नवलपरासी सधैं पूजापाठ र हात हेराउन व्यस्त हुने बर्दघाट नगरपालिका ४ का ७७ वर्षीय जय नारायण भुषाल घरघरमा भोट माग्न व्यस्त रहेका छन् । भुषाल ज्योतिष बा का नामले परिचित उनी उम्मेदवार बनेर घरघरमा भोट मागिरहेका छन् ।उनी प्रदेश नम्बर ५ अन्तर्गतको नवलपरासी जिल्लाको बर्दघाट सुस्ता पश्चिमको प्रतिनिधि सभा क्षेत्र नं १ को प्रदेश क बाट राष्ट्रिय प्रजातन्त्र पार्टीका उम्मेदवार हुन् । मलाई कुनै लोभ लालच छैन, सनातन हिन्दुधर्मको रक्षा र नि:स्वार्थ जनताको सेवा गर्नका लागि चुनावमा उठेको हुँ, उनले भने ।"
मनोनयनलगत्तै प्रचार तीव्र,"जाजरकोट (कास) चुनावी मैदानमा होमिएका उम्मेदवार नेताकार्यकर्ताका साथ भोट माग्न गाउँ पुगेका छन् । मनोनयन दर्ता गरेलगत्तै प्रदेश तथा प्रतिनिधिसभाका उम्मेदवार चुनावी अभियानमा निस्केका हुन् ।प्रतिनिधिसभाका लागि वाम गठबन्धनबाट शक्तिबहादुर बस्नेत र कांग्रेसबाट राजीवविक्रम शाहले उम्मेदवारी दिएका छन् । गठबन्धनका बस्नेत पूर्वगृहमन्त्री हुन् भने कांग्रेसका शाह निवर्तमान सांसद । प्रदेशसभा क का कांग्रेस उम्मेदवार वेदराज सिंह र शाह भुर, पुन्मा, काफलचौर, जगतिपुर, रिसाङ, बाहुनथान, भगवती, रग्दा, सिउना, मनमई, कैना, दल्ली, खगेनकोट, खनटाकुरालगायतका गाउँबस्तीमा पुगेर मतदातासँग भोट मागिसकेका छन् । वाम गठबन्धनका उम्मेदवार बस्नेत भुर, पुन्मा, जगतिपुर, कालेगाउँ, रिम्ना, रिसाङ, खलंगा, कुदु, पोखरा, पिपे लगायत गाउँ पुगिसकेका छन् । माओवादी केन्द्रबाट प्रदेशसभा क का उम्मेदवार बनेका गणेशप्रसाद सिंह पनि मत माग्न भेरी नगरपालिका हुँदै गाउँ निस्केका हुन् । उनले यसअघि बारेकोट गाउँपालिका, त्रिवेणी नलगाड नगरपालिका र कुशे गाउँपालिकाका विभिन्न क्षेत्रका मतदातालाई भेटेका थिए ।त्यस्तै प्रदेशसभा ख का कांग्रेस उम्मेदवार दीपकजंग शाह पनि छेडागार नगरपालिकामै मत माग्न घरदैलो गरिरहेका छन् । उनी कार्कीगाउँ, झाप्रा, थालारैकर, भिउस, मोर्कबजार, सीमा, शिवालय, बडावन, मनघाट, दशेरालगायत गाउँमा पुगेको कांग्रेसका युवा नेता खडगबहादुर बुढाले बताए । यसैगरी, सदरमुकाम खलंगामा पार्टी भेला र बैठक सकेर एमाले उम्मेदवार करवीर शाही र नेताकार्यकर्ता पनि शिवालय गाउँपालिकाको मोर्कबजारबाट गाउँ पसेका छन् । नयाँ शक्ति नेपाल पार्टीका प्रतिनिधिसभाका उम्मेदवार शेरबहादुर शाही लगायत उम्मेदवार पनि भोट माग्न घरदैलोमा छन् । उम्मेदवार विकास, रोजगारी लगायतका प्रतिबद्धता व्यक्त गर्दै भोट मागिरहेको भेरेंका चन्द्रबहादुर ओलीले बताए ।जिल्ला सदरमुकाम खलंगामा एक सातासम्म आन्तरिक तयारी सकेर कांग्रेस नेताहरू चुनावी अभियानमा खटिएका छन् । प्रतिनिधिसभा र प्रदेश सभाका उम्मेदवार पनि चुनावी अभियानमा सँगै हिँडेको उनले बताए । वाम गठबन्धनका उम्मेदवार एमाले, माओवादीका नेता र अगुवा कार्यकर्ताको चुनाव परिचालन कमिटी बनाएर गाउँ पसेको एमालेका वीरबहादुर बस्नेतले बताए ।गाउँ पसे उम्मेदवारमुगु निर्वाचनको मिति नजिकिँदै गर्दा कांग्रेस र संयुक्त वाम गठबन्धनका उम्मेदवारले चुनावी अभियानलाई तीव्रता दिएका छन् । कांग्रेसका प्रतिनिधिसभाका उम्मेदवार हस्तबहादुर मल्ल र प्रदेशसभा क का उम्मेदवार तिलकबहादुर मल्लले जिल्लाको पूर्वी क्षेत्रबाट घरदैलो कार्यक्रम सुरु गरेका छन् । वाम गठबन्धनबाट प्रतिनिधिसभामा उम्मेदवारी दिएका गोपाल बम पनि त्यसै क्षेत्रबाट लागि परेका छन् । पूर्वी करान भेगका १२ जनजाति बस्तीमा ३ हजार २ सय २७ मतदाता छन् । उनीहरूलाई माग्री, पुलु, किम्री, डोल्फु, मह, ताखा, खारी, दाउरा, रिउस, पुवालगायत बस्तीमा पुगेर मतदातासँग भेटघाट गरी भोट माग्न करिब डेढ साता लाग्नेछ ।पूर्वी करान भेगमा मतदाताको संख्या थोरै भए पनि गाउँहरू धेरै टाढा भएकाले बढी समय लाग्ने कांग्रेस उम्मेदवार मल्लले बताए । उनका अनुसार बस्ती टाढाटाढा भएकाले करान भेगमा उम्मेदवारलाई घरदैलो कार्यक्रम गर्न कठिन छ । अझ तिब्बत सीमाको मुगु गाउँसम्म पुग्न करिब तीन दिन हिँड्नुपर्छ । प्रदेशसभामा ख बाट उम्मेदवारी दिएका कांग्रेसका खडगबहादुर शाही सांस्कृतिक टोलीसहित मतदातासँग भेटघाटमा छन् । वाम गठबन्धनका उम्मेदवारको टोली पनि भोट गाउँमा पसेको स्थानीयले बताए । जिमा, पुरुमुरु नार्थपु, भीई, फोतु, धैनकोट, रारा, कालैलगायत गाउँबस्तीमा उम्मेदवारलाई भोट माग्न दुई साताभन्दा बढी घुम्नुपर्नेछ ।जिल्लाको पश्चिम खत्याड गाउँपालिकामा मतदाताको घरदैलोमा भोट माग्न एमालेका प्रदेश सभा ख का उम्मेदवार चन्द्रबहादुर शाही गएका छन् । उत्साहका साथ कार्यकर्ता झण्डा बोकेर चुनावी गीत बजाउँदै मतदातासँग भोट माग्न गाउँमा पसेको शाहीले बताए । शाही सोरूमा पुगेपछि कांग्रेसका खड्गबहादुर शाही खत्याड गाउँपालिका पुगेका छन् ।"
सामूहिक यौनसम्पर्क गर्न नमान्दा हत्या,बागलुङ (कास) सामूहिक यौनसम्पर्क गर्न नमान्दा गलकोट नगरपालिका५ लाम्पाटाकी ३५ वर्षीया एक युवतीको हत्या भएको छ । हत्या अभियोगमा प्रहरीले स्थानीय ५७ वर्षीय खिमबहादुर निउरे र ३१ वर्षीया निशा रेग्मीलाई पक्राउ गरेको छ । दरमखोलामा तन्नाले पोको पारेर फालिएको अवस्थामा युवतीको शव फेला परेको थियो । असोज २५ गते मदिराको नसामा रातभर सँगै बसेका उनीहरूबीच सामूहिक यौन सम्बन्धको क्रम चल्दा युवतीले नमानेपछि निउरे र रेग्मीले धारिलो हतियार प्रयोग गरी हत्या गरेको प्रहरी अनुसन्धानमा खुलेको छ । मृतक युवती र रेग्मीका पति वैदेशिक रोजगारीमा देशबाहिर छन् । गत आइतबार पक्राउ परेका निउरे र रेग्मीविरुद्ध प्रहरीले कर्तव्यज्यान मुद्दा दर्तापछि घटना सार्वजनिक गरेको हो ।
डुबेर सेनाको मृत्यु,गुलरिया (कास) बर्दिया राष्ट्रिय निकुञ्जस्थित खैराहा खोलामा गस्ती गर्न गएका सेनाको डुबेर मृत्यु भएको छ । मुख्यालय ठाकुरद्वाराबाट नियमित निकुञ्ज सुरक्षामा खटिएका ३४ वर्षीय हेमराज घमको खोलमा डुबेर ज्यान गएको निमित्त संरक्षण अधिकृत अशोककुमार भण्डारीले बताए । बिहीबार गस्तीमा हिँडेका अन्य दुई सकुशल रहेको निकुञ्जले जनाएको छ । मृतक सिपाहीको हतियार र गोली फेला परेको छ । सैनिक जवान घमको शुक्रबार शव परीक्षण गरी आफ्न्तलाई जिम्मा लगाउने भएको छ । रोल्पा कुरेली गाउँपालिका घर भएका सिपाही घम १३ वर्षदेखि सेनामा कार्यरत थिए ।
सरिफ अदालत उपस्थित,इस्लामाबाद (एजेन्सी) पाकिस्तानको अदालतले पूर्वप्रधानमन्त्री नवाज सरिफमाथि लागेका भ्रष्टाचारसम्बन्धी दुई मुद्दाको सुनुवाइका क्रममा शुक्रबार अदालत उपस्थित भएका छन् । बेलायतको राजधानीमा बस्दै आएका सरिफ अदालत उपस्थित हुनका लागि बिहीबार मात्र देश फर्केका हुन् । अदालतले नोभेम्बर ७ सम्मका लागि उनको मुद्दा स्थगित गरेको छ । उनका कानुन व्यवसायीका अनुसार अदालतले आगमी मंगलबार अदालतमा उपस्थित हुन म्याद दिएको छ । सरिफको लन्डनमा भएको सम्पत्तिको विषयमा उनी र उनको परिवारका सदस्यमाथि दायर भ्रष्टाचारको मुद्दा विचाराधीन छ । उनीहरूले भने आफूमाथिको आरोप अस्वीकार गर्दै आएका छन् । सरिफ र उनका समर्थकले भ्रष्टाचारसम्बन्धी मुद्दा राजनीतिक प्रतिशोध भएको बताउँदै आएका छन् । यसअघि पाकिस्तानको सर्वोच्च अदालतले भ्रष्टाचारमा दोषी ठहर गरी उनलाई सार्वजनिक पदमा रहन अयोग्य घोषित गरेको थियो । अदालतको फैसलालगत्तै ६७ वर्षीय सरिफले गत जुलाईमा प्रधानमन्त्री पदबाट राजीनामा दिएका थिए । अदालतले राष्ट्रिय जवाफदेहित ब्युरोलाई सरिफमाथि थप अनुसन्धान गर्न र परिवारको सम्पत्ति तथा आर्थिक कारोबारको छानबिन गर्न निर्देशन दिएको थियो । राष्ट्रिय जवाफदेहित ब्युरो पाकिस्तानको भ्रष्टाचार नियन्त्रणसम्बन्धी सरकारी निकाय हो । लन्डनमा श्रीमती कुसुमको घाँटीको क्यान्सरको उपचार गराइरहेका सरिफको उपस्थितिलाई चासोपूर्वक हेरिएको थियो । कडा सुरक्षाबीच अदालत प्रवेश गरेका सरिफले उपस्थित सञ्चारकर्मीलाई भने कुनै प्रतिक्रिया दिएनन् । यसअघि गतमहिना भएको मुद्दाको सुनुवाइमा उनी अदालतमा अनुपस्थित भएपछि जमानतमा रिहा हुन सक्ने गरी पक्राउ पुर्जी जारी गरेको थियो । सन् २०१६ को पनामा पेपर्स प्रकरणमा कर छली गर्ने उद्देश्यले विदेशमा खोलिएका नक्कली कम्पनीसँग सरिफका सन्तानको सम्बन्ध देखिएपछि उनी छानबिनको दायरामा परेका हुन् ।
बर्खास्त ८ मन्त्री थुनामा,"बीबीसी, बार्सिलोना  स्पेनबाट क्याटालोनियाको स्वतन्त्रताका लागि दबाब दिएपछि बर्खास्त ८ क्षेत्रीय मन्त्रीलाई स्पेनी अदालतले थुनामा राख्न आदेश दिएको छ । अदालतको निर्णयको विरोधमा क्याटालोनियाको राजधानी बार्सिलोनामा शुक्रबार हजारौं मानिसले प्रदर्शन गरेका छन् । न्यायाधीश कारमेन लामेलाले उनीहरूले देश छोड्न वा प्रमाण नष्ट गर्न सक्ने भन्दै थुनामा राख्न आदेश दिएकी हुन् । १४ जना क्षेत्रीय मन्त्रीमध्ये ९ जनालाई बिहीबार अदालतमा उपस्थित गराइएको थियो । उनीहरूमा पूर्वउपराष्ट्रपति, आन्तरिक मामिला, पराराष्ट्र, न्याय, श्रम, दिगो विकास, संस्कृति र सरकारी काउन्सिलर छन् । स्पेनको उच्च अदालतमा उपस्थित भएका मन्त्रीहरूमाथि सार्वजनिक सम्पत्तिको हिनामिना गरेको आरोप लगाइएको छ । अभियोजनकर्ताले उनीहरूमाथि स्पेनबाट क्याटालोनिया छुट्याउने प्रयास गरेर देशद्रोह गरेको आरोप लगाएका छन् । उनीहरूले क्याटालान नेता कार्लेस पुइग्डेमोन्टमाथि युरोपेली संघले पक्राउ पुर्जी जारी गर्नुपर्ने माग गर्दै आएका छन् । उनी हाल बेल्जियमको राजधानी ब्रसेल्समा छन् । बिहीबार राति बार्सिलोनास्थित क्याटालोनियाको क्षेत्रीय संसद् भवनबाहिर भएको प्रदर्शनमा हजारौं मानिस सहभागी भएका थिए । उनीहरूले राजनीतिक बन्दीका लागि स्वतन्त्रता भन्ने नारा लेखिएका प्लेकार्ड र क्याटालान झन्डा लिएका थिए । अन्तर्राष्ट्रिय सञ्चारमाध्यमका अनुसार क्याटालोनिया अन्य सहरमा पनि विरोध प्रदर्शन भएका छन् । त्यहाँका राजनीतिक पार्टी र नागरिक समूहले पनि अदालतको कदमको निन्दा गरेका छन् । स्पेनबाट स्वतन्त्र हुनका लागि गत अक्टोबर १ मा भएको जनमतसंग्रहपछि स्पेनमा संवैधानिक संकट निम्तिएको हो । स्पेनको सर्वोच्च अदालतले जनमतसंग्रह गैरकानुनी भएको घोषणा गरिसकेको छ । गतसाता स्पेनका प्रधानमन्त्री मारियानो राखोयले क्याटालोनियाको क्षेत्रीय संसद् विघटन गरेर प्रत्यक्ष शासन लागू गरेका थिए । उनले क्याटालोनियामा डिसेम्बर २१ मा निर्वाचनको घोषणासमेत गरेका छन् । क्याटालान संसद्ले स्पेनको उत्तरपूर्वी क्षेत्र क्याटालोनियालाई स्वतन्त्र घोषणा गर्ने पक्षमा निर्णय गरेपछि प्रधानमन्त्री राखोयले उक्त क्षेत्रको स्वायत्तता निलम्बन गरेका हुन् । संकट गहिरिँदै गएपछि स्पेनी अर्थतन्त्रमा समेत नकारात्मक असर देखिन थालेको छ । स्पेनको केन्द्रीय बैंकले क्याटालोनियामा आर्थिक मन्दी आउन सक्ने चेतावनी दिएको छ । उसले उक्त मन्दीले स्पेनभरि नै नकारात्मक असर पर्न सक्ने जनाएको छ । त्यसैगरी राजनीतिक संकट गहिरिँदै गएसँगै देशकै मुख्य पर्यटकीय क्षेत्र बार्सिलोनामा पर्यटकको संख्यामा भारी गिरावट आएको छ । यसैबीच, ब्रसेल्सबाट दिएको भिडियो सन्देशमा बर्खास्त क्याटालान नेता कारलस पुइग्डेमोन्टले क्षेत्रीय मन्त्रीहरूको रिहाइका लागि आह्वान गरेका छन् । उनले आफू क्याटालोनियाको वैधानिक राष्ट्रपतिको भएको जनाउँदै आफ्नो मन्त्रिपरिषद्का सबै सदस्यको रिहाइको माग गरेका छन् । पुइग्डेमोन्टले आफ्ना मन्त्रिपरिषद्का सदस्यलाई हिरासतमा राख्ने कार्य प्रजातन्त्रको आधारभूत मान्यताविरुद्धको कार्य भएको जनाएका छन् । भिडियो सन्देशमा उल्लेख छ, म सबै राजनीतिक उपायको सम्मान गर्न र राजनीतिक दमनको अन्त्य गर्न माग गर्छु । ब्रसेल्सको क्याफेमा देखिएका पुइग्डेमोन्टले स्वतन्त्र सुनुवाइको प्रत्याभूति नभएसम्म स्पेन नफर्कने बताए । उनका कानुन व्यवसायीले उनी वर्तमान अवस्थामा अदालतमा उपस्थित हुनका लागि उपयुक्त समय नभएको बताए । तर उनले पुइग्डेमोन्टले स्पेन तथा बेल्जियमका अधिकारीसँग समन्वय गर्ने दाबी गरे ।"
टेलिभिजनकर्मीलाई कैद,इजिप्ट (बीबीसी) परम्परा विपरीत टेलिभिजनमार्फत विवाहपूर्व गर्भवती हुने विषयमा छलफल गरेपछि इजिप्टमा एक कार्यक्रम प्रस्तोतालाई ३ वर्षको काराबास सजाय दिइएको छ । अलनहर टेलिभिजनकी प्रस्तोता दोअ सलहलाई विवाहपूर्वको यौनसम्बन्धबारे दर्शकलाई जिज्ञासा राखेकोमा कैद सजाय दिइएको हो । सलहलाई सार्वजनिक मर्यादा खल्बल्याएको आरोपमा दोषी ठहर गरिएको हो । इजिप्टमा विवाह पहिलेको यौनसम्बन्ध कानुन वर्जित छ । सलहले पश्चिमा विश्वमा हुने शुक्रकीट दानको उदाहरण दिँदै बच्चा जन्माउने प्रयोजनका लागि मात्र विवाह गर्नु उपयुक्त हुने बताएकी थिइन् । उनी कार्यक्रम प्रसारण भएलगत्तै ३ महिनाका लागि जागिरबाट निलम्बनमा परेकी थिइन् । सलहलाई अदालतले दोषी ठहर गर्दै शुक्रबार ३ वर्षको सजाय तोकेको हो ।
९०८१ कम्पनी बन्द,"तिआनजिन (सिन्हवा) चीनको उत्तरी क्षेत्रमा पर्ने तिआनजिन नगरपालिकाले यस वर्ष अत्यधिक प्रदूषण गराउने ९ हजार ८१ कम्पनी बन्द गरेको छ । कुल १९ हजार कम्पनीमध्ये वातावरण संरक्षण नीति उल्लंघन गरेको आरोपमा ती कम्पनी बन्द गरिएको नगरपालिकाको वातावरण संरक्षण विभागले शुक्रबार जनाएको हो । वातावरण संरक्षणसम्बन्धी मापदण्ड पूरा नगर्दासम्म बन्द भएका कम्पनी पुन: सुचारु नहुने विभागका प्रमुख वेन बुरुईले बताए । वायु प्रदूषण गरेका कम्पनीमा शुक्रबार सुन्तला रंगको संकेत चिह्न लगाइएको छ । वातावरण प्रदूषणसम्बन्धी चेतावनी दिन चीनमा चार प्रकारका रंगहरुको प्रयोग गर्ने गरिन्छ । तीमध्ये रातोले अत्यधिक प्रदूषण, त्यसपछि सुन्तला, पहेँलो र नीलोले क्रमश: कम प्रदूषणको संकेत गर्दछन् ।"
नेपालले विश्वकप खेल्न सक्छ,कोलकाता  भारतमा गत साता सम्पन्न फिफा यू१७ विश्वकप धेरै किसिमले चर्चित बन्यो । उमेर समूहकै भए पनि पहिलोपल्ट दक्षिण एसियामा आयोजित विश्वकपमा दर्शकको कीर्तिमान बन्यो । स्पेनसँग युरोपियन च्याम्पियनसिपको फाइनलको बदला लिँदै इङल्यान्डले ऐतिहासिक सफलता हात पार्यो । आयोजनालाई लिएर भारतको फिफा (अन्तर्राष्ट्रिय फुटबल महासंघ) ले खुलेरै प्रशंसा गर्यो ।
मीराको सम्मानमा ट्रेल रेस,"भोजपुर अल्ट्रा धाविका मीरा राईको सम्मानमा १७ किलोमिटर दूरीमा भोजपुर ट्ेरल रेस हुने भएको छ । मीराको जन्मगाउँ सानोदुम्मामा मंसिर २ मा रेस गरिने जानकारी गराइएको छ । थर्पु स्कुलबाट मानेडाँडा, बास्तिम, पारपानी हुँदै भोजपुर टँुडिखेलमा पुगेर रेस टुगिंनेछ । महिला र पुरुष दुवैतर्फका विजेताले १० हजार, उपविजेताले ८ हजार रुपैयाँ पुरस्कार पाउने छन् । तेस्रोले ६ हजार, चौथोले ४ हजार र पाँचौंले २ हजार पुरस्कार पाउने छन् । दुवैतर्फ सिनियर र जुनियरलाई ४ जनालाई ३ हजारका दरले नगद, प्रमाणपत्र र मेडल प्रदान गरिनेछ । स्पर्धामा जिल्लाभित्र र बाहिरका खेलाडीले भाग लिन पाउने छन् । यसका लागि धरान रन र भोजपुर रनबाट आवेदन भर्न सकिने आयोजक टिमका संग्राम राईले बताए । महिलातर्फ विजेता हुनेले जनवरीमा हङकङमा हुने रेसमा भाग लिन पाउने अवसर छ । मीराले यसअघि त्यहाँ आयोजना भएका थुप्रै दौडमा भाग लिएर उपाधि जितेकी थिइन् । भोजपुर ट्ेरल तीन वर्षयता हुँदै आएको छ । गत वर्ष ८ किलोमिटर र त्यसअघि ४ किलोमिटरमा भएका थिए । रेसको आयोजना नेपाल ट्रेल रेस, रिमाचोङ एजुकेसन स्पोर्टस् एकेडेमी र सानोदुम्मा माविले संयुक्त रुपमा गर्दै छन् । यसलाई थप परिस्कृत बनाउन अन्तर्राष्ट्रिय स्तरको प्रतियोगिता गर्न मिल्ने खालका उपयुक्त रुटको खोजी भइरहेको एकेडेमीका अध्यक्ष पाविहाङ राईले बताए ।"
भलिबल खेलाडी ढाका जाँदै,काठमाडौं (कास) नेपाली राष्ट्रिय भलिबल टोलीका तीन खेलाडी व्यावसायिक भलिबल खेल्न बंगलादेश जाने भएका छन् । राष्ट्रिय टोलीका कप्तान इमबहादुर मगरसँगै कुलबहादुर थापा र धनबहादुर भट्ट शनिबार त्यसतर्फ जाँदै छन् । तीनै खेलाडीले बंगलादेशको वाटर डेभेलप्मेन्ट टोलीबाट खेल्ने छन् । आइतबार सुरु हुने लिग तीन सातासम्म चल्ने जनाइएको छ । दुई महिनाअघि बंगलादेश र नेपालबीच भएको मैत्रीपूर्ण खेलमा गरेको प्रदर्शनबाट प्रभावित भएपछि यी खेलाडीलाई बंगाली टोलीले सम्पर्क गरेको हो ।
कास्की सेमिफाइनलमा,नवलपरासी (कास) कोल्हुवामा जारी राइनो संरक्षण गोल्डकप फुटबलमा शुक्रबार कास्की ११ ले हिमालयन शेर्पालाई ४१ ले हराउँदै सेमिफाइनल पक्का गरेको छ ।खेलको ४७ औं मिनेटमा त्रिदेव गुरुङले गोल गर्दै हिमालयनलाई अग्रता दिलाए । ५७ औं मिनेटमा कास्कीका विनोद गुरुङले गोल गरी बराबरीमा ल्याए । ६३ औं मिनेटमा सुशील लामाले गोल गरेपछि कास्कीले अग्रता लियो । उनै सुशीलले ८५ औं मिनेटमा गोल थपेर टोलीलाई बलियो बनाए । ८९ औं मिनेटमा कास्कीका बाल प्रसादले चौथो गोल गरे ।
कर्पोरेट सुपर सिक्सेस हुने,काठमाडौं (कास) एसएस इभेन्ट्सको आयोजना र सेन्चुरी बैंकको मुख्य प्रायोजनमा चौथो सेन्चुरी बैंक कर्पोरेट सुपर सिक्सेस क्रिकेट हुने भएको छ । कात्तिक २१ देखि २५ सम्म त्रिवि मैदानमा २४ टोलीले प्रतिस्पर्धा गर्ने प्रतियोगितामा सहभागीलाई आठ समूहमा बाँडिएको छ । शीर्ष दुई टोलीले नकआउट चरणमा स्थान बनाउने छन् । मुख्य प्रायोजक सेन्चुरी बैंक र आयोजक एसएस इभेन्ट्सबीच तीनवर्षे सम्झौता पनि थप भएको छ । बैंकले ९ लाख रुपैयाँ उपलब्ध गराउने प्रतियोगिता निर्देशक प्रवीण जोशीले जानकारी दिए ।
दुवै बगरभाइ खल: सफल,"हेटौंडा (कास) भेट्रान्स एटएसाइड राष्ट्रिय फुटबलमा पोखराको बगरभाइ खल: टिम, जोरपाटी क्लब, सानो गौचरन र हेटौंडा भेट्रान्स सेमिफाइनल पुगेका छन् । सेमिफाइनल र फाइनल शनिबार हुनेछ । विजेताले ६० र उपविजेताले ४० हजार पाउने छन् ।"
हेभिवेट बन्दै टोटेनहम,"रियलले भने पछिल्लो ९ वर्षमा समूह चरणमा बेहोरेको यो नै खराब हार रह्यो । यो टोटेनहमको दृष्टिकोणबाट भने यसपल्टको च्याम्पियन्स लिगमा सबैभन्दा उल्लेख गर्न योग्य प्रदर्शन । सन् २०१०११ मा गारेथ बेलको यस्तै उत्कृष्ट प्रदर्शन मदतले टोटेनहमले इन्टर मिलानमाथि दुई खेलमा उल्लेखनीय प्रदर्शन गरेको थियो । यिनै बेलपछि रियलका स्टार बने । त्यसयता स्पर्सले एसी मिलानलाई पनि काटेको थियो । क्वाटरफाइनलमा भने रियलसँग केही चलेन । टोटेनहमले यो भन्दा अगाडि बढेको भने सन् १९६१६२ को सिजनमा मात्र हो, जति बेला बिल निकोल्सनले टिम हेरिरहेका थिए । टिम सेमिफाइनल त पुगेको थियो । त्यति बेला च्याम्पियन बनेको बेन्फिकासँग टोटेनहम पराजित रहयो । त्यसपछि टोटेनहमले अरु इङलिस क्लबले युरोपमा तहल्का मच्चाएको त हेर्न बाध्य रह्यो । आफैंले भने केही गर्न सकेन । अहिले केन मान्छन्, पछिल्ला तीन चार सिजनको प्रदर्शन जोडेर हेर्ने हो भने टोटेनहमले साँच्चै अब धेरै गर्न सक्छ । सक्छ नि किन सक्दैन, उनको प्रतिप्रश्न छ, हामी धेरै अगाडि बढ्न सक्छौं । यो नै हाम्रो विश्वास हो । समूह चरणमै हाम्रो प्रदर्शनलाई लिएर शंका गर्ने पनि थिए । यस्तो स्थितिमा हामीलाई आफ्नो खेलमै विश्वास गर्नु बाहेक अर्को विकल्प थिएन् । फेरि यो वास्तवमै धेरै ठूलो दाबी पनि हो । किनभने टोटेनहमले सन् २००८ मा लिग कप जित्नु बाहेक अरु केही हात पार्न सकेको छैन ।"
आर्सनल दोस्रो चरणमा,"पेरिस (एएफपी) घरेलु मैदानमा रेड स्टार बेलग्रेडसँग गोलरहित बराबरीमा रोकिए पनि आर्सनल युरोपा लिगको दोस्रो चरण पुगेको छ । समूह एच मा रहेको आर्सनलले बिहीबार एक अंक जोडेपछि नकआउट चरणमा पुग्ने पक्का भएको हो । घरेलु मैदानमा पछिल्ला १६ खेल अपराजित आर्सनलले दोस्रो हाफमा गोल गर्ने अवसर पाए पनि मिडफिल्डर जयक विल्सियरले त्यसको सदुपयोग गर्न सकेनन् । खेल जित्न सकिन्न भने हार्नुहुन्न । हामी बराबरीमा खुसी छैनौं तर यसैमा सन्तुष्ट हुनुपर्छ, खेलपछि विल्सियरले भने । अर्को इङलिस टोली एभरटनले लियोनसँग ३० को पराजय बेहोर्यो । उसले सबै गोल दोस्रो हाफमा खायो । प्रिमियर लिगको रेलिगेसन क्षेत्रमा रहेको एभरटन प्रशिक्षक रोनाल्ड कोम्यानको बर्खास्तीसँगै प्रशिक्षकविहीन छ । लियोनको जितमा बर्टर्यान्ड ट्राओरे, हसिम औआर र मेम्फिस डिपेले गोल गरे । अन्तिम समयमा मोर्गन स्नाइडर्लिन दोहोरो पहेँलो कार्ड खाँदै मैदान बहिरिँदा एभरटन १० खेलाडीमा सीमित भएको थियो ।सातपल्टको युरोपियन च्याम्पियन एसी मिलान ग्रिसमा एइके एथेन्ससँग गोलरहित बराबरीमा रोकियो । ५७ औं मिनेटमा रिकार्डो मोन्टोलिभोको प्रहार पोस्टमा लागेर फर्किनु इटालियन टोलीका लागि दुर्भाग्य साबित भयो । मिलान समूह डी को शीर्षस्थानमा २ अंकले अगाडि छ । भिटाले बुयाल्सकीको गोल मदतले डिनामो किभले योङ ब्वाइजलाई १० ले पराजित गर्यो । जितसँगै युक्रेनी टोली दोस्रो चरणमा प्रवेश गरेको छ । समूह ए मा भिल्लारियलले स्लाभिया प्रागलाई २० ले पराजित गर्दा होफेनहाइमलाई इस्तानबुल बसाकसेरले ११ को बराबरीमा रोक्यो ।लाजियोले शतप्रतिशत जितको सिलसिला कायम राख्दै फ्रान्सेली टोली निसलाई १० ले पराजित गर्यो । अपराजित जेनिट सेन्ट पिटर्सबर्गले रोजेनबर्गसँग ११ को बराबरी खेल्दै दोस्रो चरणमा स्थान बनायो । हापोइल वीर सेभासँग ११ को बराबरी खेलेको स्टेउआ बुखारेस्ट पनि समूहविजेताका रूपमा छनोट भयो ।"
समर्थक कुट्ने एभ्रालाई रातो कार्ड,"गुइमाराएस (एएफपी) फ्रान्सेली क्लब मार्सेका डिफेन्डर प्याट्रिस एभ्राले आफ्नै समर्थकलाई लात्तीले हानेपछि खेल सुरु हुनुअघि रातो कार्ड पाएका छन् । बिहीबार युरोपा लिगअन्तर्गत भिटोरिया गुइमाराएसविरुद्धको खेलअघि एभ्राले समर्थकलाई आक्रमण गरेका थिए । ३६ वर्षीय डिफेन्डर र समर्थकबीच भनाभन भएको केही समयमै एभ्राले बायाँ खुट्टाले समर्थकको टाउकोमा हानेका थिए ।वार्मअपका क्रममा मार्सेका केही समर्थक बार नाघेर मैदान नजिकै पुगेर एभ्रालाई जिस्क्याएका थिए । नजिकै रहेका स्वयंसेवकले तुरुन्तै दुवैलाई छुट्याएपछि स्थिति साम्य भएको थियो । खेलमा वैकल्पिक खेलाडीको सूचीमा रहेका एभ्रालाई रेफ्रीले त्यसै समय मैदान छाड्न लगाएका थिए ।मार्सेका प्रशिक्षक रुडी गार्सियाले एभ्राजस्ता अनुभवी खेलाडीबाट गल्ती भएको बताए । एभ्रा निकै अनुभवी खेलाडी हुन् । समर्थकबाट आउने कुनैपनि आलोचनालाई त्यसरी लिनुहुन्न । जस्तो प्रकृतिको गाली गरे पनि उनीहरू हाम्रै समर्थक हुन्, गार्सियाले भने ।प्रशिक्षक गार्सियाले एभ्रालाई चिढयाउने समर्थकको पनि आलोचना गरे । आफ्नै खेलाडीलाई जिस्क्याउने र उक्साउने कुनै हालतमा हाम्रो क्लबको समर्थक हुन सक्दैन । समर्थकले त खेलाडीको हौसला पो बढाउने हो, उनले थपे ।सन् १९९५ मा पनि फ्रान्सेली फुटबलर एरिक क्यान्टनाले यस्तै हर्कत देखाएका थिए । त्यस समय म्यानचेस्टर युनाइटेडबाट क्रिस्टल प्यालेसको विरुद्ध खेल्दा उनले रातो कार्ड पाए । मैदान छाड्ने समयमा उनलाई विपक्षी समर्थकले जिस्काएपछि क्यान्टोनाले कुङफु किक प्रहार गरेका थिए । उक्त घटनाका लागि क्यान्टोनालाई फुटबल संघले ९ महिना प्रतिबन्ध गरेको थियो ।"
न्यु डायमन्ड र एभरेस्ट विजयी,"काठमाडौं (कास) शिवम् न्यु डायमन्ड एकेडेमी, प्यारामाउन्ट स्कुल, ढोरपाटन र एभरेस्ट स्कुल राजधानीमा जारी प्रथम प्याब्सन यू१८ राष्ट्रिय महिला तथा पुरुष भलिबलको सेमिफाइनल पुगेका छन् । शुक्रबार राष्ट्रिय खेलाडीद्वय प्रतिभा माली र सेटर कृपा अधिकारीको साथ पाएको न्यु डायमन्डले चितवनको मेधौली स्पोर्टस् एन्ड एजुकेशन क्लबलाई २५११, २५१६, २५८ ले हरायो । जित निकालेको हो । महिलातर्फ नै काठमाडौंको प्यारामाउन्टले स्प्रिङडेल स्कुल भक्तपुरलाई २५२१, २५१९, २५१४ ले हराउँदै न्यु डायमन्डसँग सेमिफाइनल भेट पक्का गरेको छ । ढोरपाटन स्पोर्टस् क्लबले टप्स मावि पोखरामाथि २५१५, २७२५, २७२५ को जित पायो । रूपन्देहीको एभरेस्टले दाङको श्रीगाउँ खेलकुद विकास समितिलाई २५२२, २५१३, २५२० को सोझो सेटमा हरायो । अब ढोरपाटन र एभरेस्ट भिड्ने छन् ।पुरुषतर्फ कञ्चनपुरको लिटिल बुद्ध एकेडेमी र काठमाडौंको सेक्रेटहार्ट स्कुल सेमिफाइनल पुगेका छन् । सेक्रेटहार्टले बुढानिलाकण्ठको थ्री स्टार एकेडेमीलाई २५१८, २५२३, २५२३ ले र लिटिल बुद्धले स्प्रिङडेल एकेडेमीलाई २५२१, २५२३, २५१७ को सोझो सेटमा हराए ।"
डिपो कपको तयारी,धरान (कास) डिपोट उच्चमाविको आयोजनामा मंसिर ८ देखि १५ सम्म ललितअम्बर डिपो कप फुटबल प्रतियोगिताको १४ औं संस्करण हुने भएको छ । स्पर्धामा १२ वर्ष ननाघेका कक्षा ५ अध्ययनरत विद्यार्थीले भाग लिन पाउँछन् । डिपो कप विद्यालयका जुनियर खेलाडीले प्रतिस्पर्धा गर्ने प्रतियोगितामा दरिएको छ । शुक्रबार पत्रकार सम्मेलन गर्दै प्रतियोगिताका विजेताले १० हजार रुपैयाँसहित रनिङ सिल्ड जित्ने आयोजक डिपोका प्राचार्य राजकुमार राईले बताए । उपविजेताले ५ हजार र तेस्रो हुनेले २ हजार रुपैयाँ पाउने छन् । पहिलो चरणमा पराजित हुने स्कुलबीचमा दिलकुमार प्लेट च्याम्पिनय कप खेलाइने छ । त्यसमा विजेताले ३ हजार र उपविजेताले २ हजार पाउने छन् ।
भगजोगनी मुखिया भइन् !,"एक सहरिया सचेत नागरिकले सामाजिक सञ्जालमार्फत जनहितमा एउटा सूचना जारी गरे । मूलत: यो सूचना सहरमा लाग्ने मेलामा गाउँ देहातवाट हेर्न आउने देहातीहरूका लागि लक्षित थियो । सूचनामा भनिएको थियो, यदि तपाईं सानो बच्चालाई सँगै लिएर मेलामा जाँदै हो भने कृपया उसको खल्तीमा अभिभावकको नाम, ठेगाना र मोबाइल नम्बरसमेतको एउटा टिपोट राखिदिनुस् । किनकि बच्चा हरायो भने तिनलाई सजिलोसँग तपाईंसमक्ष पुर्याउन सकियोस् । सहरी क्षेत्रमा लाग्ने मेलामा मात्र होइन गाउँ देहातका मेलाहरूमा पनि बच्चा वा महिला अलपत्र परेको सूचनाको माइकिङ भइरहेको सुनिन्छ । मेला व्यवस्थापकले हराउनेअलपत्र पर्नेहरूको खोजखबरका निमित यस्ता बन्दोबस्त गरेका हुन्छन् । यसका निमित्त केही स्वयंसेवकहरू परिचालित गरिएको हुन्छ । दसहराको मेलामा यस्तै माइकिङ भइराखेको थियो, लाल रङ्ग के पाइन्ट आ हरिअर रङ्ग के सर्ट लगाइल लइका पन्डाल के पास खडियाइलबा अर्थात् रातो रङ्गको पाइन्ट र हरियो रङ्गको सर्ट लगाएको बालक पन्डालको छेउमा उभिराखेको छ । अर्को सूचना पटकपटक दोहोरिराखेको थियो, रामपुर के हरिन्दरजी रउवा जहाँ कही होई अपने के मेहरारु पन्डाल के पास पैडा जोह रहल बानी (रामपुरको हरिन्दरजी तपाईं जहाँ कहीँ भए पनि तपाईंकी श्रीमती पन्डालछेउ बाटो कुरिराखेकी छन् ।) मधेसी मेलाको मिजास बदलिँदै गइरहेको छ । तर मेलाको बदलावभित्र थोरबहुत समाजको छाया पनि झल्किन्छ । मधेसको मेला उस्तै न हो, कतै मिठाईको पसल सजिएको छ त कतै सस्ता चाइनिज कपडाको पसल । सडकमै जलेवी र पकौडा तात्तातो बेचिरहेको हुुन्छ । कतै यमपुरी नाटक त कतै बंगालको जादु । मानिसहरू धक्कामाथि धक्का दिँदै गरेका हुन्छन्, धक्कामाथि धक्का खाँदै गरेका हुन्छन् । यसपटक त्यो गाउँको मेलाको रौनक फेरिएको छ । हो त अहिले पनि त्यो गाउँ नै तर स्थानीय तहको नयाँ बनोटअनुसार त्यो नगरपालिका भएको छ । गाउँमा भर्खरै निर्वाचित भएकी मुखिया भगजोगनी देवीले साविकको मेलाभन्दा यसपटक फरक दुई कुरा मात्र गरिन् । पहिलो, मन्दिरमा महिला र पुरुष दर्शन गर्न जानेहरूका लागि अलगअलग लाइन लगाइयो । दोस्रो, मेला वरिपरि रक्सीको बिक्रीमाथि रोक लगाइएको छ । झट्ट हेर्दा सामान्यजस्तै लाग्ने यी दुई प्रयत्नले गर्दा मेलामा महिलाहरूको सहभागिता ह्वात्तै बढ्यो । ढिलो रातिसम्म पनि खेलतमासा हेर्न महिलाहरूको घुइँचो लागिरहेको हुन्थ्यो । भगजोगनी एउटा शिक्षकका छोरी हुन् । उनी उच्च माविसम्म पढेकी हुन् । बिहे भएको दुई दशक भइसक्यो । तिनका पति भगवान एक निर्माण व्यवसायी हुन् । गाउँघरमा तिनलाई ठेकेदार साहेब भनेर बढी चिनिन्छ । जिल्लाका सबै राजनीतिक पार्टीहरूमा भगवानको गहिरो सम्पर्क छ । तिनका हित चिताउने सरकारी र प्रतिपक्ष दुवैतिर छन् । यसपटक स्थानीय तहको निर्वाचनमा यिनलाई पनि विभिन्न दलहरूले आफ्नोतर्फबाट लड्न सिफारिस नगरेका होइनन् । तर उनी सबै गुणाभाग गरेर आफू नलड्ने निधो गरे । बरु आफ्नी स्वास्नी उही भगजोगनीलाई मुखिया पदमा स्वतन्त्र उम्मेदवारी दिलाए । मधेसमा प्रमुखको पदलाई लोकजीवनमा मुखिया भन्ने चलन छ । भगजोगनीको उम्मेदवारी भए पनि गाउँलेहरू भन्थे, आखिर मुखिया त भगवान नै हुन्छ । गाउँ त उनले नै चलाउँछन् । गाउँ जो दलाल र दवंगहरूको बासस्थल भएको छ । भगवान मुखियापति भए पनि शासन र प्रशासन उनकै चल्ने हो । जिल्ला चरेका भगवानले पनि यस्तै सोचविचार गरेर निर्णय लिएका थिए । भगजोगनी आफ्नो हातको रेखाजस्तै आफ्नो आँगनभित्रको सम्पूर्ण कुनाबाट परिचित थिइन् तर चौखटबाहिर उनी अनभिज्ञ थिइन् । घरमा आउने पाहुनाहरूका लागि खाना उनी नै तयार गर्थिन् तर कहिले पनि पाहुनाहरूको सामुन्ने उभिन पाइन्न । वा यो भनौं तिनका पतिले कहिले पनि त्यसरी आउन् भनेर चाहेनन् । पाहुनाहरू खाँदा केही घटबढ भयो भनेर पल्लो कोठाको पर्खालसँग टाँसिएर उनी सुन्थिन् र त्यहीअनुसार बन्दोबस्ती गर्थिन् । जसरी पहाडको सामुन्ने आइपुग्दा उँटले आफ्नो उचाइ बिर्सिहाल्छ, त्यसैगरी भगवानको सामुन्ने बिचरी भगजोगनी थिइन् । चुनावमा नामांकनका लागि गएको जुलुसमा भगवानको पछाडिपछाडि भगजोगनी थिइन्, मालाचाहिँ भक्तहरूले भगवानकै गालामा लगाइदिएका थिए । चुनाव प्रचारप्रसारमा एक दिन एउटा गाडीमा केही महिलाहरूसहित भगजोगनी आफ्नो क्षेत्र घुमी । सबै बन्दोबस्ती भगवानकै थियो । गाउँमा चर्चा नै थियो तिनले असर्फीको गाग्रो नै पल्टाइदिएको छ रे ! जसरी कुकुरको कानमा किर्नु टाँसिएको हुन्छ, त्यसै गरी कार्यकर्ता भनाउनेहरूको ठूलो जमात तिनका पछाडि थिए । आखिर चुनावमा भगजोगनी जिती, निर्वाचन अधिकृतले तिनकै हातमा प्रमाणपत्र दिए । तर तिनलाई विजय यात्रामा भाग लिन दिइएन । तिनलाई मतगणनास्थलबाट सोझै घर पुर्याइयो । खासखुस पनि चल्यो, छान्छौं जिलेबी, निस्किन्छ पकौडी । उता भक्तहरूले भगवानलाई काँधमा उठाए, अबिरमालाले पोतिदिए, जयजयकार सुरु भो । जिता है भाइ जिता है ढोल बजाकर जिता है, भगवान भैया का इमान, जित का है निसान, लडेगें भाइ जितेगें, मूँज की तरह थुरेगें । जितको राति नै केही विपक्षीहरूलाई गोधन कुटाई पनि भयो ।शपथग्रहणमा अगाडिअगाडि भगजोगनी थिइन् । शपथ तिनले नै पढिन् । शपथ पढिराख्दा पनि तिनको टाउको माथि घुम्टो थियो नै तर अनुहार पूरा देखिने गरी । कार्यकक्षमा स्थानीय तहका अधिकृतले अगुवाइ गरेर लगे र उनी आफ्नो पदभार ग्रहण गरिन् । त्यहाँ मुखियापतिका कारिन्दाहरू थिएनन् । भगजोगनी जो दुई दशकसम्म घरको पर्खालभित्रको जीवन बाँचिरहेकी थिइन्, तिनले नयाँ जीवन पाएको अनुभूति गरिन् । तिनले मनमनै भनिन्, आई निड टु स्पिक नाउ (अब मैले बोल्नैपर्छ) । यसपटक तराईको पारम्परिक संरचनाभित्र बाँचिरहेकी महिलाहरू भगजोगनीजस्तै स्थानीय तहका विभिन्न पदमा चुनिन पुगेका छन् । हिजोसम्म परम्पराको कठोर सिक्रीमा छेकबार लाएर राखिएका महिलाहरू चौखटबाहिर आएका छन् । महिलाहरूको उपस्थितिलाई लिएर अहिले पनि हाँसो गर्नेहरू कम छैनन् । यिनीहरूले के गर्लान् ? पति वा बाउले जे अर्हाउँछन् आखिर त्यही गर्ने हो । तर कुरा भनेजस्तै सरल होइन । निर्वाचनमार्फत प्रतिनिधित्वको स्पर्शाघातले तिनीहरूमा एक प्रकारको नवऊर्जा सञ्चार हुँदै गर्छ । आज तिनीहरूमध्ये कोही आफ्ना परिवारका पुरुष सदस्यका कारणले राजनीतिमा होमिएका छन् तर निर्वाचित भइसकेपछि तिनलाई आँगनमा कैद गर्न अब सम्भव छैन । यसले धेरै महिलाहरूलाई राजनीतिमा आउन, जनतामाझ भिज्न, प्रतिबद्धताका साथ अगाडि बढ्न र सार्वजनिक जीवन बाँच्ने गोरेटो बनाउँछ जो भोलि गएर महिला सशक्तीकरणको लोकमार्ग बन्नेछ । त्यसैले भगजोगनीहरूको उपस्थितिलाई सुन्दर सम्भावनाहरूको आगमनको आहटको रूपमा लिइनुपर्दछ । वडासदस्य, वडाअध्यक्ष, उपप्रमुख वा प्रमुख जे जुन पदमा भए पनि तिनले सामाजिक रक्त सञ्चारमा जमानादेखि जमेको कोलेस्ट्रोललाई हरण गर्दै लग्छिन् भन्ने आस गर्नु बेमनासिब हुँदै होइन । उसो पनि भगजोगनी भनेको जूनकिरी हो । जूनकिरीहरूको समूहले औंसी रातमा उज्यालोको खोजी गर्नेहरूका निम्ति एउटा आस दिन्छ । आज भगवानहरू जितका आधार र कारण देखिए पनि बिस्तारैबिस्तारै आफैं भगजोगनीहरू आफ्नो सामाजिक जमिन र राजनीतिक जायजेथा आर्जन गर्न थाल्छिन् । समाज रातारात मेलामा जिलेबी छानेजस्तो परिवर्तन हुँदैन यो त दही जमाउनका लागि हालिएको जोडनजस्तै हो । जोडनले जसरी दूधको स्वभाव परिवर्तन गरिदिन्छ ठीक त्यसै गरी आइपुगेका अवसरहरूले मन्दगतिमै सही महिला जागरुकतालाई एउटा नयाँ आयाम दिनेछ । महिलाहरूप्रति हेरिने नवदृष्टि दिनेछ । महिलाहरू जागरुक हुँदै गएर सामन्ती प्रथाहरू खत्तम हुँदै जान्छ । महिलाहरू जितेकोमा शोक मनाउने वा छाती पिट्ने होइन । पुरुषहरू नै जितेर के गर्लान् ? तर कुरा त्यस्तो होइन । मेलामा चियापसलको गफगाफमा एक जना भन्दै थिए, गरम पानी खाएर ठन्डा झूट किन बोल्ने ? चौखट नाघेर भगजोगनी मात्र बाहिर आएकी छैनन् । घुम्टोको कोरबाट बाहिरी दुनियालाई चियाउने अनेकौं मनमा लुकेका लालसाहरू बाहिरिएका छन् । हो पनि आज जनताको चाहनाअनुसार काम नहोलान् तर जसरी भगजोगनीहरू राजनीतिमा आइपुगेका छन्, त्यसले महिलाहरूलाई निर्णय प्रक्रियामा समावेश गराउने प्रतिबद्धता एक दिन नल्याई सुक्खै छैनन् । शासन प्रणालीलाई उत्तरदायी बनाई संस्थागत विकासका लागि सबै वर्ग, क्षेत्र र समुदायको न्यायोचित प्रतिनिधित्व हुनुपर्छ । निर्वाचन आफैंमा परिवर्तनको एउटा औजार हो । लोकतन्त्र आत्मनियन्त्रित संस्कार हो, यस्तो संस्कारको सामाजिकीकरण बढ्दै गयो भने निर्वाचनसँग जोडिएको पात्र र प्रक्रियाका विसंगत पक्षमा बदलावका निम्ति ठूलो दबाब पर्दै जान्छ । यो पनि सामाजिक यथार्थ हो, मेलामा आज पनि कि बच्चा हराइरहेछन् कि महिला, तिनलाई कुनै पुरुषको जिम्मा लगाउनुपरेको छ । भगजोगनीहरूलाई कुनै भगवानहरूले आफ्ना स्वार्थका सतरञ्जमा प्रत्यासीको प्यादा बनाउँछन् तर कहिलेकाहीं चाल चल्दाचल्दै प्यादा यस्तो कोठामा आइपुग्छन् जहाँ प्यादाको प्रवृत्तिअनुसार चाल दिनुपर्ने बाध्यता हुन्छ"
कविहरू अलिक सनकी हुन्छन्,"कविता लेखेरै वा होलटाइम लेखक बनेर भएको कमाइको हिसाब राख्नुभएको छ ?त्यसरी हिसाबै राखेकी छैन । फेरि मेरो श्रीमान्को आर्थिक भरथेग र अरू पृष्ठभूमि राम्रै भएकाले हिसाबै राख्ने अवस्था पनि आएन । तर, यहाँ आफैं लेखक, आफैं प्रकाशक बन्ने र आफैं बेहिसाब बन्ने अवस्था भने निकैतिर छ भन्ने थाहा पाएकी छु । मैले तोया गुरुङका लामा कविता का लागि प्रज्ञा प्रतिष्ठानबाट एकपटक ३० हजार रुपैयाँ पाएकी थिएँ, त्यही टड्कारो सम्झना छ । धुपी संग्रहको बिक्रीबाट हिमालयन बुक सेन्टरले १५ सय रुपैयाँ दिएको थियो । देवल घुमेपछि बाट ३ हजार रुपैयाँ पाएकी थिएँ । पाएको सम्झना यत्ति हो । साझा प्रकाशनमा लेखक कृष्णचन्द्रसिंह प्रधान रहनुभएका बेला २०४२ सालमा हुनुपर्छ, उहाँको आग्रहमा मैले सूर्यदह कवितासंग्रह ६ सय प्रति लगेर साझामा बुझाएकी थिएँ । तर, आजसम्मै न पैसा पाएकी छु, न किताब फिर्ता भएको छ । यस्तो अवस्था आइरहने रहेछ कविलेखकका जीवनमा । जीवन भन्नु नै यही नमिलेको हिसाबकिताब हो रहेछ भन्ने लाग्छ ।"
फूलकुमारचोक,आजकल गाउाघरमा एउटा हल्ला छ कि सााझ परेपछि नहिँड्नु त्यो चोकको बाटोकिनकि फूलकुमारजस्तै एउटा मान्छे निस्कन्छ त्यहाार भन्छमालिक ! यत्रो उमेरभरिको पसिनाबगाए यो गाउामातर आज भोकै छुबेखर्ची छुअन्तिमपल्ट आमालाई भेट्नगाउा जान चाहन्छु
परीक्षण,यो खेल मैदानबाट उठेर अब खेल्न मन छ एउटा जीवनकै सबभन्दा रफ खेल ।
मालदिभ्स डायरी,"नो अल्कोहलराजधानी मालेमा मदिरा पाइँदैन र सेवन गर्न पनि दिइँदैन । यसलाई कानुनी रूपले अपराध मानिन्छ । यहाँ भएका विदेशीलाई मदिरा सेवन गर्नुपरे बोटमा बसेर टाढाका द्वीपहरूमा भएका रिसोर्ट जानुपर्छ । त्यहाँ रमझम गरेपछि पुन: मदिरा सेवन गरेको बिलसहित माले फर्कनुपर्छ । प्रहरीले वैध स्थानमा मदिरा सेवन गरेनगरेकोवारे सोधपुछ गर्न सक्छन् । यस्तो कडाइले गर्दा नै होला मालेमा बस्ने नेपालीहरू भन्छन्, रिसोर्टको बारमा मदिरा सेवन गरेपछि त्यहाँ त अलि झमझम लाग्छ तर बोटबाट माले फर्कंदा त छोएजस्तो पनि हँुदैन ।अझ केही होटलमा काम गर्ने कामदारहरूका लागि सातामा आफूले किनेर मदिरा सेवनमा खर्च गर्ने अधिकतम सीमासमेत निर्धारण गरिएको हुन्छ । नेपाली कामदारलाई त्यहाँको मदिरा नीतिले फाइदा पुगेको छ । कडाइ वा जे भन्नुस् यसले हामीलाई नियन्त्रणमा राखेको छ, एक कामदारले भने, यसैले होला हामी नेपालमा जग्गा जोडेर घर बनाउन सकेका छौं ।"
बुढीगण्डकीको सेरोफेरो,"बुढीगण्डकी जलविद्युत् परियोजनाको काम अगाडि बढ्दै गर्दा राष्ट्रिय स्तरमा एक प्रकारको उत्साहजस्तै देखिए पनि नदी वरपरका बासिन्दामा भने हर्ष र भविष्यको चिन्ता दुवै देखियो । हर्ष यो मानेमा कि आजसम्म जग्गा छाड्न भनिएको छैन, घरबार गर्न खेतीपाती गर्न रोकेको छैन, जग्गा मेरो रहेन भन्न परेको छैन, बैंक खातामा पैसा आएको छ, पैसा आफूखुसी चलन गर्न पाइएको छ । जग्गाजमिन प्रशस्त भए पनि २०, ३० हजार नगद देख्न हम्मे पर्ने मानिसहरूले ५० लाख, १ करोड, सवा करोडदेखि २, ३ करोडसम्म रकमको चेक आफैंले बुझ्न पाउँदा अर्कै प्रकारको महसुस हुनु स्वाभाविकै हो । यस अवस्थामा धेरैलाई आफूले कमाइआएको, आफ्नो रोजीराटीको एउटै मात्र आधार रहको खेतवारीको छाड्ने सर्तमा यो पैसा आएको महसुस नै भएको छैन । तर जतिले मेरो खातामा आएको पैसासँगै मेरो जग्गाको स्वामित्व मसँग रहेन भनेर महसुस गरेका छन्, उनीहरू भने व्यापक पीडामा रहेको देखियो । हाम्रो विचल्ली हुनेवाला छ । यहाँ मिहिनेत गरेर खानपुग्ने जमिन सरकारले लिएर हामीलाई दिएको पैसाले अन्यत्र एउटा घडेरी पनि आइरहेको छैन । अब त्यहाँ घर केले बनाउने, कहाँ के पेसा गरेर खाने ? नयाँ ठाँउमा न भाषा न रहनसहन मिल्छ, कसरी अप्ठ्यारोमा सहयोग लिने, यस्ता यस्ता प्रश्न उठाउनेहरू प्रशस्तै भेटिए । नदी तरेर धादिङको मजुवा र पीपलटार पुगियो । अहिलेको नयाँ संरचनामा एउटै वडा भए पनि पुरै क्षत्रीबाहुनको गाउँ मजुवा र पूरै १ सय ३९ घर कुमाल बस्ती भएको पीपलटार रहेछ । राम्रो उत्पादन हुने गरी सिँचाइ सुविधा भएका कारण थोरै मात्र जग्गामा पनि आत्मनिर्भर भएकाले त्यहाँका मानिस बढी फुर्सदिला रहेछन् । तीन बाली हुन्छ, एकै रोपनीमा राम्ररी फलाउन सके पनि खान पुगिहाल्छ, त्यसैले हामीहरूसँग प्रशस्त समय छ, नजिकको चौतारीमा गफ मार्दै गरेकाहरूले सुनाए । छलफलका क्रममा हिजोका टाठाबाठाहरू आज आफैंले खनेको खाडलमा परेर कसरी तड्पिइरहेका छन् भन्ने कुरा पनि आए । त्यहाँका टाठाबाठाले हिजो सरकारलाई कम राजस्व तिर्न भनेर भएको भन्दा जग्गा कम नपाएर बढी जग्गा उपभोग गरिरहेका र अब्बल जग्गालाई पनि सिम या चाहारको दर्जामा पुर्जा बनाई राजस्व तिरिरहेका रहेछन् । गरिब र सोझासाझाले भने आफूले चर्चेको जग्गा जस्तो हो त्यसैबमोजिम लालपुर्जा बनाएका रहेछन् । आज पुर्जामा उल्लेख भएको आधारमा मुआब्जा दिने भएपश्चात् हिजो असहाय देखिएकाहरूलाई फाइदा भएको देखियो भने बाठो भएर कर छल्नेहरू पछुताएका पाइए । जग्गा अधिकरणताका परियोजनाले आश्वासन दिएको रहेछ डुबान क्षेत्रभन्दा केही माथि रिगंरोड बनाउने, त्यही रिगंरोडमा विस्थापितलाई सरकारले एकएक रोपनी घडेरी उपलब्ध गराउने, मुआब्जा लिएको जग्गामा हुर्काइएका रूखबिरुवाको पनि गनेर र नापेर रकम उपलब्ध गराउने । त्यसको चर्चा पनि सुनियो । तर अहिले जुन अपारदर्शी तरिका सरकार र परियोजनाले अपनाउँदै आएका छन्, त्यसबाट उनीहरू अवाक देखिन्थे । फरकफरक प्रकारका जग्गालाई योयो दररेटमा मुआब्जा दिने भने पनि जग्गाधनीले मैले कति पैसा पाउँदै छु भन्ने कुरा खातामा पैसा नआउन्जेल कहीं कतैबाट थाहा नपाउने रहेछ । थाहा पाउन चाहेर सोध्न खोज्दा उक्त कुरा भनिदिने निकाय थाहा रहेनछ । परियोजना कार्यालयमा गए वाणिज्य बैंक जान भनिने र बैंकमा गए परियोजना कार्यालय गएर सोध भनेर फर्काउने गरिएको रहेछ । जग्गाधनी पुर्जामा भएको जग्गाको रकम पनि छुटाएर मुअब्जा बैंकमा पठाइदिने गरेको जस्ता गुनासा प्रशस्तै सुनिए भने सदरमुकाम धादिङबेसीमा रहेका निजी बैंकका कर्मचारीले आफ्नो बैंकमा रकम जम्मा गराउन भनी गर्ने गरेका नसुहाउने प्रतिस्पर्धाले उनीहरूलाई थप हैरानी भएको रहेछ । वाणिज्य बैंकमा किसानको मुअबजाको रकम आएपश्चात् त्यहाँ ब्याज कम छ हाम्रोमा राख्नुस् भनेर आउने ती बैंकका कर्मचारीले गर्ने लुछाचँुडीले कतिपयको चेक नै च्यातिएको रहेछ । ती कर्मचारीले विभिन्न बहानामा सक्कल नागरिकता हात पार्ने र रकम जम्मा गर्न नल्याएसम्म नागरिकता नदिएर अप्ठ्यारोमा पार्ने गरेकोसम्मका गुनासा उनीहरूले सुनाए । वाणिज्य बैंकले पनि मुआब्जाको रकमको चेक दिँदा एक हजार कम गरेर दिने गरेको र त्यो एक हजार केका लागि राखेको भन्ने जानकारी नपाएको उनीहरूको भनाइ थियो । सुरुसुरुमा जत्रो रकम भए पनि एकै चेकमा र एकैपटक दिने गरेकामा हाल आएर एक दिनमा दस लाख मात्र दिएर झन्झटिलो बनाएको दुखेसो पनि उनीहरूले पोखे । धादिङ बजारले अहिले डुबान क्षेत्रका मानिसहरूका लागि धेरै नै स्वागत गर्न थालेको रहेछ । हामीलाई देख्नासाथ चिसो पेय पदार्थदेखि बियरसम्म प्रस्ताव गरेर त्यहाँ नजिकका पाखा पखेरा भिडाउन खोज्ने त कति भेटिन्छन् कति, भर्खर मुआब्जाको रकम बुझेर आएका एकले बताए । आपसी प्रतिस्पर्धामा रहेका बैंकले गर्ने व्यवहार र जग्गा दलालले गर्ने लुछाचुँडीबारे त कुरा गर्न सकिएला । तर परियोजना कार्यालयले सर्वसाधारणसँग के सर्तमा मुआब्जा दिइयो र कस्तो सम्झौता भएको छ भन्ने जानकारी दिएको छैन । हामीले परियोजना कार्यालयमा गएर सक्कल जग्गाधनी पुर्जा बुझाइदिने हो र बैंकमा पैसा कहिले आउँछ भनेर पर्खने हो । हामीमध्ये कसैले कुनै प्रकारको रसिद, भर्पाई या सम्झौतापत्र देखेका या पाएका छैनौं, उनीहरूको एउटै आवाज थियो । सरकारले गरिरहेको अधिकरणमा यस प्रकारको अपारदर्शिता किन ? जनतालाई यथार्थ विवरण दिन गरेको भनिएको आनाकानीले चै अवश्य प्रश्न उब्जाइदिएको छ । राजनीतिक दलका माथिल्लो तहका नेताहरू र गाउँ छाडेर अन्यत्र गइसकेका जग्गावालहरूका कारणले स्थानीयले यो अपारदर्शिताका बीचमा पनि जग्गााको मुआब्जा लिने काममा सहभागी हुनुपरेको उनीहरूको भनाइ छ । आन्दोलन पनि गरियो, सबै कुरा प्रस्ट नभएसम्म जग्गा सरकारलाई दिन्नौं पनि भन्यौं । एकातीर स्थानीय राजनीतिक दलहरूले साथ दिएनन् भने अर्कोतिर गाउँ छाडिसकेका र जग्गा बिक्रीका लागि उजित अवसरको पर्खाइमा रहेकाहरूले यसलाई स्वणर््िाम अवसर ठानेर परियोजनाको यो प्रक्रियालाई साथ दिए । अनि त हामीले पुलिस र प्रशासनको कडा धरपकडका बीच आन्दोलनबाट पछि हट्न पर्यो, उनीहरूले सुनाए । धादिङको मजुवावासी हुन् या गोर्खाको माझीटारवासी सबैको एउटै भनाइ छ, गाउँ र खेती छाडेर काठमाडौं, चितवन या विदेशमा बस्दै आएका केही जग्गावालले सुटुक्क गएर सम्झौता गरिदिएका कारण यहाँका सच्चा बासिन्दाको माग कमजोर भएको हो । बाहिर घरबार भएकाहरूले यहाँको जग्गा कसरी जग्गा बेचूँ भनिरहेको अवस्थामा चलनचल्तीको भन्दा राम्रो मूल्यमा सरकारलाई जग्गा दिन पाउँदा अवसर मानेर दिने नै भए । तर सानो तर राम्रो उब्जनी दिने जग्गा राखेर यही माटोमा उब्जाएर खाने हामीहरूका लागि यो मुआब्जा निल्नु न उकेल्नुको भएको छ ।परियोजनासँग नजिक रहेर काम गरिरहेका स्थानीय तिलराम देवकोटाका अनुसार करिब ३ हजार ५ सय घरधुरी मुआब्जाबापत २५ लाखभन्दा कम रकम बुझ्नेमा छन्, जुन रकमले अन्यन्त्र जहाँ गए पनि त्यहाँको अनुसारको जीवन चल्दैन । सहरी क्षेत्र र चितवनका लागि त त्यो एक घडेरी पनि नआउने रकम हो । त्यस अवस्थामा उनीहरूसँग भएको एउटै सीप खेतीकिसानीलाई कसरी प्रयोग गरेर गुजारा गर्ने ? तैपनि मानिसहरू आएर यो र त्यो उदाहरण दिएर पुर्जा बुझाउन र मुआब्जा बुझ्न भन्छन् । सारमा भन्न्ुापर्दा यो क्षेत्र भूकम्प र देशकै ठूलो परियोजनाका कारण ठूलो संक्रमणकालबाट गुज्रिरहेको रहेछ । तर हरेक निर्णयमा स्थानीयलाई सहभागी गरेर लैजाने कवोल गरेको राज्यले यस भेगका जनतासँग गरिरहेको अपारदर्शी क्रियाकलापका कारण अधिकांशले मुआब्जा पाउने तर पछि गएर स्थानीय असन्तुष्टकै दबाबले परियोजनाचाहिँ सम्पन्न नहुने परिस्थिति आउने पो हो कि भन्ने शंकाको अवस्थामा पनि यथावत् नै देखिन्छ ।"
के चक्रपाणि भजनलाल थिए?,"हो, चक्रपाणि श्रीमान् गम्भीर नेपाली बोलको नेपालको पूर्वराष्ट्रियगानका रचनाकार हुन् । पुराना कुराहरूको समीक्षा गर्दा साक्षी पनि पुराना कुरालाई नै राख्नुपर्ने हुन्छ । त्यतिखेरको राजनीतिक र सामाजिक सन्दर्भको पनि ख्याल गर्नुपर्ने हुन्छ । श्रीमान् गम्भीर लेखेकै आधारमा उनलाई भजनलाल भन्नु सरासर अन्याय हुन जान्छ । उनका ग्रन्थहरू पढ्दा, उनको जीवनीको अध्ययन गर्दा उनी नेपाली भाषा र साहित्यका एक नि:स्वार्थ साधक हुन् भन्ने कुरामा कुनै शङ्का गर्ने ठाउँ देखिँदैन । बरु उनले जीवनमा धेरै हन्डर र गोता खाएका प्रशस्त उदाहरण भेटिन्छन् । आफ्नै नियतिले उनलाई पटकपटक लखेटेको पाइन्छ । परिवारले रुवाएको र तत्कालीन राजनीतिले सताउनुसम्म सताएको पाइन्छ । विसं १९४० को कार्तिक शुक्ल त्रयोदशीका दिन भक्तपुरको कटुन्जेमा चक्रपाणिको जन्म भयो । उनका पिता प्रेमलाल डिठ्ठा थिए । माता चन्द्रमायाको मृत्यु विसं १९४३ मा भयो, जतिखेर चक्रपाणि मात्र तीन वर्षका थिए । यहीँबाट उनको जीवनमा अन्धकार, निराशा र कुण्ठाको प्रवेश भयो । आमाको माया, ममता र रेखदेखबिना नै उनको बाल्यकाल रुमल्लिन थाल्यो । बालापन खाने, खेल्ने रमाउने र पढ्ने उमेर हो । उनको बाल्यकाल भने आँसुमा डुब्न थाल्यो । आमा बितेपछि रेखदेखका लागि चक्रपाणिलाई मामाघर सिस्नेरीमा लगियो । त्यहाँ पनि उनी एक वर्षभन्दा बढी टिक्न पाएनन् । पछि उनलाई ललितपुरको गोदावरी लगियो जहाँ उनको बुढोमावली थियो । करिब चार वर्ष गोदावरी बसेपछि बुवाले उनलाई आफ्नै घरमा बोलाए । त्यतिखेर उनी आठ वर्षका थिए । विसं १९४८ मा चक्रपाणिको व्रतबन्ध र बाबुको बिहे एउटै समयमा भयो । आमाको ठाउँमा सौतेनी आमा आइन् । हाम्रा प्राय:जसो पौराणिक र लोककथाहरूमा आमा बनेर आएका सौतेनी आमाहरूले बच्चाहरूमाथि क्रूरतम व्यवहार गर्छन् । यथार्थ जीवनमा पनि अधिकांश सौतेनी आमाहरूको व्यवहारले बालबालिकाको हृदयमा छुरा रोप्ने काम गर्छ । चक्रपाणि पनि सौतेनी आमाको प्रताडनाबाट मुक्त रहन सकेनन् । सौतेनी आमाको क्रूर पञ्जाबाट मुक्ति दिलाउन चक्रपाणिलाई उनका बुवाले नै कमलपोखरीमा अवस्थित भान्जीको घरमा पठाए । फुटबल मैदानको भकुन्डोझैँ उनको बाल्यकाल घरी मावली, घरी बुढोमावली र घरी फुपूको घरमा हुत्तिन थाल्यो । घृणा र अपमानको सिकार हुँदै बित्न थाल्यो ।विसं १९५२ मा जब उनी १२ वर्षका थिए तब फर्पिङ भतेरेचौरकी गायत्रीदेवीसित उनको लगनगाँठो कसियो । उनी १९४९ सालमै तीनधारा पाठशालामा भर्ना भइसकेका थिए । यहाँ उनले व्याकरण र वेदान्तको अध्ययन गरेका थिए । यहीँबाट उनको साहित्य लेखनको जग निर्माण भएको थियो । उनी काठमाडौँमै रुमल्लिन थाले । भक्तपुर फर्केर घर व्यवहार धानेर जीवनरथ अगाडि बढाउन उनी उदासीन देखिए । त्यतिखेरका डिठ्ठाका छोरा भएकाले उनलाई बाबुको सम्पत्तिको कुनै कमी हुनु नपर्ने थियो तर त्यसो भएको देखिँदैन । उनी केलटोलमा डेरा गरी बस्न थाले र वरिपरिका साहुमहाजनका छोराछोरीलाई ट्युसन पढाउन थाले । आफ्नो पढाइको स्तरोन्नति पनि गर्नुपर्ने भएकाले १९६२ मा बनारस गए । साहित्यमा उनको रस बसिसकेको थियो । जहाँ पुगे पनि जुन अवस्थामा रहे पनि साहित्य रचना गर्न सक्ने उनको खुबी थियो । १९७० सालमा स्थापना भएको गोरखा भाषा प्रचारक समितिमा उनी जागिरे भए । त्यसपछि उनको साहित्य लेखनको गति झनै तीव्र भएको पाइन्छ । चक्रपाणिका भाषा र साहित्य विषयका दर्जनाँै कृति प्रकाशित भएका छन् । उनका अनेक कृति अप्रकाशित छन् । चक्र कविता तरङ्गिणी, साहित्य मीमांसा, नेपाली पर्यायवाची कोश, नेपाली बगली कोश, मेघदूत छायाँ, नीतिरत्न मञ्जुषा, मछिन्द्रनाथको कथा, नेपाली सङ्क्षिप्त रामायण, सङ्क्षिप्त भारत आदि उनका चर्चित कृति हुन् । उनले लेखेका कृतिहरूको सङ्ख्यात्मक हिसाब गर्ने हो भने चालीसको हाराहारीमा पुग्छन् । नेपाली भाषा, साहित्य र व्याकरणको स्तरोन्नतिका लागि उनले दिएको योगदानलाई कम्ती आँक्न मिल्दैन । चक्रपाणिको जीवन दु:ख र शोकले भरिएको थियो । उनले कहिले डेरा त कहिले अरूको घरमा बसेर जीवनरथ घिसारेको पाइन्छ । गोरखा भाषा प्रचारक समितिबाट गोरखापत्रको पु्रफरिडरमा सरुवा गरियो । हेर्दा सरुवाजस्तो देखिए पनि यो एक किसिमको घटुवा थियो । यसरी उनको मानमर्दन गरियो । विसं १९७१ मा उनका प्रथम पुत्रको ८ वर्षको उमेरमा निधन भयो । बाँकी रहेका अर्का एक मात्र पुत्र लक्ष्मीनन्दनलाई १९९७ सालमा बीएको परीक्षा दिने क्रममा उत्तर पुस्तिकामा नपुंसक राणा लेखेबापत अंश सर्वस्व हरण गरी आजीवन कारावासको कठोर सजाय सुनाइयो । जेलभित्र चरम यातना दिई मर्ने निश्चित भएपछि जेलमुक्त भएको नाटक गरियो । जेलबाट निस्केको केही दिनपछाडि लक्ष्मीनन्दनको निधन ३२ वर्षको उमेरमा भयो । बिधवा बुहारी र टुहुरा लालाबाला लिएर जीवनको उत्तराद्र्ध गुजार्न चक्रपाणि बाध्य भए । २०१४ सालमा राजा महेन्द्रले दरबारमा बोलाएर तपाईंलाई के चाहिन्छ भनी सोधेका रहेछन् । चक्रपाणिको जवाफ यस्तो थियो रे, नेपाली भाषा र साहित्यको सेवा गरेर आफ्नो पूरा जीवन बिताएँ । यस क्रममा अनेक गोता खाएँ । अब यो विक्षिप्त आत्मालाई के चाहिन्छ ? केही पनि चाहिँदैन ।चक्रपाणिले कहिल्यै आफ्नो स्वाभिमान बेचेनन् । बरु जीवनभरि आफ्नै दु:खको सारङ्गी रेटे । उनी भजनलाल थिए भने तल्कालीन समयमा आफूले सोचेजस्तो पद प्राप्त गर्न अनि चाहे जति पैसा कमाउन उनलाई कसैले रोक्न सक्दैनथ्यो । तर उनले त्यसो गरेको भेटिँदैन । अब तपाईं नै भन्नुस् उनी के थिए ?"
साम्यवादको चिरफार,"गणेशमान सिंह र कृष्णप्रसाद भट्टराईको अनुरोध, प्रयत्न र प्रेरणाबाट विभिन्न खेमामा विभाजित नेपाली साम्यवादीहरूको वाम मोर्चा गठन भएको थियो जनआन्दोलन १ पूर्व । उक्त आन्दोलनले झन्डै तीन दशक पुरानो राजाको प्रत्यक्ष नेतृत्वमा सञ्चालित दलविहीन पञ्चायती प्रणालीको अन्त्य गर्यो । जनआन्दोलनको सफलतापछि प्रमुख वाम घाटकहरूबीच विलयनबाट एकीकृत माक्र्सववादी लेलिनवादी दल (एमाले) स्थापित भयो । तानाशाही प्रवृत्तिका राजाले प्रजातन्त्रविरोधी गतिविधि बढाउन थालेपछि कांग्रेस, एमाले र एक दशकदेखि जनयुद्ध सञ्चालन गर्दै आएको माओवादी सम्मिलित मोर्चाले जनआन्दोलन २ लाई सफल तुल्याए । उक्त आन्दोलनको सफलतापश्चात् जननिर्वाचित सदस्यहरूले संविधान २०७२ तर्जुमा गरे । उक्त संविधानले अन्य प्रावधानहरूसहित मुलुकलाई संघीय गणतान्त्रिक घोषित गरेको छ । संविधान कार्यान्वयनको द्योतक मानिएको राष्ट्रिय र संघीय सभाहरूको चुनावका निमित्त देश चुनावमय भएको अवस्थामा प्रमुख साम्यवादी दलहरू एमाले र माओवादी केन्द्रले संयुक्त वाम मोर्चा गठन गर्ने र चुनावपश्चात् एकता गर्ने घोषणा गरे । विगतका मोर्चाबन्दी र हाल निर्माण गरिएको मोर्चाबन्दीबीच भिन्नता छ । विगतमा वाम मोर्चा कांग्रेस पार्टीसँग मिलेर निरंकुश राजाविरुद्ध होमिने उद्देश्यले निर्माण भएको थियो । यसपल्ट मोर्चा कांग्रेसविरुद्धमा गठित भएको छ । एमालेमाके मिलन घोषणापश्चात् थुप्रै प्रश्नहरू उब्जिन थालेका छन् । तीमध्ये गठबन्धन त बन्यो के एकीकरण हुन्छ त ? यदि एकीकरण भयो भने त्यो कति दिन टिक्ला ? के नेपालमा पनि कम्युनिस्टहरूले १९४८ मा चेकोस्लोभाकियामा जस्तै गरी संसद्मा बहुमत कायम गर्न सक्लान् ? यदि बहुमत कायम गर्न सफल भए भने के यो मुलुक कम्युनिस्ट राष्ट्र घोषित होला ? आदि इत्यादि । यस्तो तरल राजनीतिक माहोलमा साम्यवादको इतिहासको पुस्तक समीक्षा गर्नु सान्दर्भिक ठानेर यहाँ सोभियत संघ विशेषज्ञ एवं अक्सफोर्ड विश्वविद्यालयका राजनीतिक इतिहासका प्राध्यापक आर्ची ब्राउनको द राइज एन्ड फल अफ कम्युनिजम अर्थात् साम्यवादको उत्थान र पतन को समीक्षा गरिएको छ ।चालीस वर्ष लामो अध्ययन र अध्यापनपश्चात् लेखिएको यस पुस्तकमा प्रध्यापक ब्राउनले मुख्य तीन प्रश्नको उत्तर खोजेका छन् । साम्यवादको बीजारोपण किन र कसरी भयो ? किन यो व्यवस्था अँगाल्ने मुलुकहरूको संख्यामा वृद्धि भयो ? र के कति कारणले गर्दा यो व्यवस्था टिकेको थियो ? भन्ने प्रश्नका उत्तर उनले विगतमा भएका घटनाहरूबाट उजागर गरेका छन् । साम्यवाद बीजारोपरण र मानिसहरू यसप्रति आकर्षित हुनुको कारणका रूपमा लेखक औद्योगिक क्रान्तिको समयमा भएको श्रम शोषण, न्यायिक समाजप्रतिको मोह र विगतमा भएका शोषणप्रतिको रोषलाई मान्छन् । विभेद र शोषणमुक्त र न्यायिक समाजको परिकल्पनाबाटै साम्यवादले जन्म लिएको उनको निचोड छ । दोस्रो विश्वयुद्धपश्चात् साम्यवाद विस्तार हुनुमा सन् १९३० को आर्थिक मन्दीले पुँजीवादप्रतिको वितृष्णा र दोस्रो विश्वयुद्ध कालखण्डमा नाजी र फासिस्टविरुद्धको लडाइँमा बेलायत, अमेरिका र सोभियत संघको सामेलीले पनि साम्यवादप्रतिको आकर्षण बढाएको उनको मान्यता छ । आन्तरिक कारणहरूले भन्दा बढी ठूलो भूमिका बाहिरी र त्यसमा पनि सोभियत संघको भूमिकालाई तिनले औंल्याएका छन् । पूर्वी युरोपमा साम्यवाद टिक्नाको कारण सोभियत संघको हस्तक्षेपकारी भूमिका रहेको लेखकको निचोड छ । आन्तरिक रूपमा विपक्ष र सुधार प्रक्रियालाई सखाप पार्नेजस्ता नीतिहरूले पनि यस व्यवस्थालाई टिकिरहन सहयोग पुर्याएको निष्कर्ष प्राध्यापक ब्राउनको छ ।सन् १९१७ मा बोल्सेभिकहरूले बन्दुकको सहारामा पेट्रोगार्डस्थित जारशाहीको शीतकालीन दरबारमा आधिपत्य जमाएर सत्ताकब्जा गरेपश्चात् प्रथम साम्यवादी राष्ट्र स्थापना भयो । त्यसको सात वर्ष (१९२४) पश्चात् मंगोलिया (जुन मुलुक त्यस कालखण्डसम्म रूसको छत्रछायाले ओझेलमा परेको थियो) दोस्रो साम्यवादी राष्ट्र घोषित भयो । सोभियत युनियन गठन भएको तीन दशक वा द्वितीय विश्वयुद्ध अन्तपूर्वको कालखण्डसम्म अन्य कुनै पनि राष्ट्रले साम्यवादी प्रणाली अपनाएको थिएन । युद्धपश्चात् सोभियत सेनाद्वारा कब्जा गरिएको पूर्वी युरोपका राष्ट्रहरू एकपछि अर्को गर्दै कम्युनिस्ट घोषित भए । त्यसकारण चेकोस्लोभाकियाबाहेक सबै राष्ट्रमा लालसेनाको कब्जामा साम्यवादी व्यवस्था स्थापना भयो र टिक्यो । एसिया महाद्वीपमा भने जापानी र फ्रेन्च साम्राज्यको पतनसँगै साम्यवाद उदय भएको थियो । एसियाका साम्यवादी पार्टीहरूको नेतृत्व पंक्तिमा फ्रान्समा अध्ययन गरेका विद्यार्थीहरूको बाक्लो उपस्थिति थियो । अमेरिकी महाद्वीपमा स्थापना भएको साम्यवादी राष्ट्र क्युबाको इतिहास भने पृथक् छ । त्यहाँ अमेरिकीहरूको कठपुतली बतिस्ठा सरकारका विद्रोही क्रान्तिकारीहरूले सत्ता कब्जा गरे । उनीहरूले अमेरिकी सरकारको समर्थन प्राप्त गर्ने आकांक्षा राखेका थिए । त्यसविरुद्ध अमेरिकी सरकार उभिएपछि मात्र साम्यवादी घोषित भएको हो । प्राध्यापक ब्राउनले बाहिरी हस्तक्षेपबाट भन्दा आन्तरिक प्रयासबाट स्थापना गरिएका साम्यवादी प्रणाली बढी टिकाउ भएको निचोड निकालेका छन् । भौगोलिक, ऐतिहासिक, सामाजिक र सांस्कृतिक आदि कारणहरूले गर्दा विविधता भए पनि साम्यवादी राष्ट्रहरूबीच केही समानता पाइन्छ । सबै साम्यवादी राष्ट्रहरूले एकदलीय प्रणाली र नियन्त्रित (गैरपुँजीवादी) आर्थिक प्रणाली आपनाएका थिए । शासनभार कम्युनिस्ट दलका नेताहरूको कब्जामा थियो । पार्टी सदस्यता स्वेच्छिक नभएर पार्टीले दिने प्रथा अँगालेका थिए र छन् । ती राष्ट्रहरूका झन्डै १० प्रतिशत जनसंख्याले पार्टी सदस्यता ग्रहण गर्न पाएका थिए । पार्टी सदस्यता प्राप्त भएपछि मात्र पेसागत उन्नतिलगायत राष्ट्रबाट पाउने सुविधाहरूमा पहँुचको ढोका खुल्ने प्रणाली सबैले स्थापना गरेका हुन् ।प्राध्यापक ब्राउनद्वारा प्रस्तुत घटनाहरूको वर्णनबाट साम्यवादी शासन प्रणालीको असली अनुहार उजागर गर्छ । स्टालिनको शासनकालमा भएका सोभियत युनियनभित्र लालसेना र सुरक्षा संयन्त्र केजीबीले गरेको मानव संहारका ज्यादतीहरूदेखि पूर्वी युरोपमा साम्यवादी व्यवस्था लाद्नका निमित्त गरिएका दमन कार्यहरूबारे उनले उल्लेख गरेका छन् । त्यसैगरी उत्तर युरोपका मुलुकहरू इस्टोनिया, लाटेभिया र लिथुनियालाई सोभियत युनियनमा समावेश गर्दा भएका हिंसाका घटनाहरूको वर्णन पनि गरिएको छ पुस्तकमा । स्टालिनको देहावसानको तीन वर्षपछिदेखि सोभियत नेताहरूले स्टालिनद्वारा गरिएको ज्यादती र नरसंहारको भत्र्सना गर्न थाले । उक्त भन्डाफोर गर्ने कार्य खुस्चेबबाट भएको थियो । तर हंगेरीमा सुरुआत गरिएको सुधार कार्यविरुद्ध सोभियत सेनाको हस्तक्षेप पनि खुस्चेबकै नेतृत्वमा भयो । त्यति मात्र होइन उनको पालोमा अमेरिकासँग झन्डै सोभियत युनियनको युद्ध सुरु भएको थियो क्युबामा आणविक हतियारको भण्डार निर्माण गर्दा । खुस्चेबलाई पदच्यूत गरेर महासचिव नियुक्त भएका ब्रेजनिभले पनि आन्तरिक सुधार प्रयासलाई दबाउन स्टालिनले जस्तो निर्ममता नअपनाए पनि जे जति सुधार कार्य खुस्चेबका पालामा भएका थिए तिनमा रोक लगाए । अनि चेकोस्लोभाकियादेखि अफगानिस्तानसम्म सोभियत युनियनको नांगो हस्तक्षेप बढाए । साम्यवादी मुलुकहरूमा भएका सबैभन्दा विडम्बना पुराना घटनामध्ये एकचाहिँ चीन समर्थित कम्बोडियाको पोलपोट रेजिम लाई मानवताको रक्षाका निमित्त जनवरी ७, १९७९ का दिन भियतनामद्वारा भएको सैनिक हस्तक्षेपलाई उनले प्रस्तुत गरेका छन् । उक्त भियतनामी हस्तक्षेपका कारण पोलपोट नेतृत्वको साम्यवादी सरकारबाट थप कम्बोडियालीहरूको हत्या हुन पाएन । प्राध्यापक ब्राउनले सोभियत युनियनका अन्तिम राष्ट्राध्यक्ष गुर्बाचोबको निकै प्रशंसा गरेका छन् । उनको मत छ साम्यवादको पतनका निम्ति पश्चिमी मुलुकहरूमा बखान गरिएजस्तो मार्गेट थेचर, रोनाल रेगन बा पोप जन पल द्वितीयको भन्दा ठूलो योगदान गुर्बाचोबको छ । तर पनि ब्राउनको विचारमा साम्यवाद पतन गुर्बाचोबबिना पनि हुने निश्चित थियो । गुर्बाचोबले सुरु गरेको सुधार कार्यले गर्दा पतनलाई छिटो तुल्याएको मात्र हो । आन्तरिक कारणहरू खास गरी सुशासन, व्यक्तिगत स्वातन्त्रता अभाव तथा निषेधको राजनीति र आर्थिक जीवनस्तरमा पश्चिमी मुलुकहरूको दाँजोमा सामान्य भएका जस्ता कारणहरूले गर्दा व्यवस्था भित्रभित्रै मक्किसकेको थियो । गुर्बाचोबले मक्किएको व्यवस्थालाई काँधमा राखेर हिँड्दा कुनै औचित्य नहुने सत्यलाई स्वीकार मात्र गरेका हुन् भन्ने लेखकको मत छ । पाँच खण्डमा विभाजित पुस्तकको अन्तिम भाग साम्यवादको अवसान हुनाको कारणहरूमा केन्द्रित छ । प्रोफेसर ब्राउनको मतमा माथि उल्लेख गरिएका कारणहरूको अलावा पनि साम्यवादको अवसान निश्चित थियो । किनकि उक्त व्यवस्था केवल परिकल्पना र सदिच्छामा आधारित थियो जसको सम्बन्ध मानव समाज र उसको चरित्रसँग मिल्दैन । कार्ल माक्र्सले वर्ग, शोषण, व्यक्तिगत सम्पत्ति, मुद्रा र राष्ट्रिय सिमानारहित समाजको परिकल्पना गरेका थिए । तिनका अनुयायीहरूले उक्त समाज निर्माणको नाममा अत्यधिक मानव जीवनको संहार गरे । सत्तरी वर्षको इतिहास दमन र हिंसाको अद्वितीय उद्धरणबाट भरिपूर्ण छ । मानव स्वभावले उसलाई उन्नतिउन्मुख तुल्याउँछ । स्वतन्त्र वातावरणमा आफ्नो परिश्रम, मिहिनेत र विवेकले उन्नतितर्फ अग्रसर हुन कुनै पनि मानव इच्छुक भइरहन्छ भन्ने वास्तविकतालाई कार्ल माक्र्सले बुझेनन् । चेतना निषेधको वातावरणबाट समृद्धि प्राप्ति सम्भव हुँदैन भन्ने वास्तविकताको बोधले गर्दा नै साम्यवादको पतन भएको निचोड छ प्राध्यापक ब्राउनको । व्यवस्थाभित्र भएको विरोधका आवाजहरूलाई निषेधको साटो समायोजन गरेको भए अर्को केही वर्ष वा दशक सायद साम्यावाद टिकिरहन सक्ने थियो । तर माक्र्सको काल्पनिक संसार वास्तविकतामा परिणत हुने सम्भावना छैन ।पुस्तकको सबल पक्ष भनेको बिनाकुनै पूर्वाग्रह विगतमा भएका घटनाहरूको तथ्यपरक वर्णन हो । यदि कमजोरी औंल्याउने हो भने ती घटनाका कारणको विस्तृत विश्लेषणलाई मान्न सकिन्छ । तर प्राध्यापक ब्राउनले आफ्नो विश्लेषणसमेतलाई पुस्तकमा समावेश गरेका भए यो पुस्तक अर्को दास क्यापिटल हुने निश्चित थियो ।पुस्तक अत्यन्त रोचक छ । ब्राउनको लेखनशैली सरल तर सटीक छ । तिनले प्रस्तुत गरेका कति घटनाहरू रोचक मात्र नभएर हास्यास्पद पनि छन् । यो पुस्तक हाम्रा वाम बुद्धिजीवीहरूका निमित्त पढ्नैपर्ने पुस्तकमध्ये एक हो भन्न हिच्किचाउनु पर्दैन । केही वर्ष पुरानो भए पनि हाम्रो सन्दर्भमा खास गरी राष्ट्रको भविष्य साम्यवादबाट उज्ज्वल हुन सक्दछ भन्ने सोच राख्ने बुद्धिजीवीहरूका लागि यो पठनयोग्य छ । इतिहासबाट पाठ लिन इच्छुक व्यक्तिहरूका निमित्त यो पुस्तक अत्यधिक उपयोगी छ ।"
महाभारतको कथासार,"भरत सेर्नाली (भरतमणि भट्टराई) का विभिन्न पत्रपत्रिकामा कथा, कविता, एकाङ्की, निबन्धजस्ता रचना प्रकाशित भइरहेका छन् । पछिल्लो समय उनी महाभारत भावसार नामक अनुवाद पुस्तक लिएर देखापरेका छन् । संस्कृत भाषाको महाभारतको समग्र अध्ययन र विश्लेषण गरी त्यहाँ भएका विषयवस्तुको सारलाई लेखकले नेपाली भाषामा प्रस्तुत गरेका छन् । अनुवाद आपैंमा एउटा विधा र विज्ञान मात्र होइन, सीप र कलाका साथै प्रायोगिक भाषाविज्ञानको एउटा क्षेत्र पनि हो । एउटा भाषाको विषयवस्तुलाई अर्को भाषामा रूपान्तरण गर्नु जटिल काम हो । स्रोत भाषालाई लक्ष्य भाषामा रूपान्तरण गर्ने क्रममा विविध विषयमा विचार पुर्याउनुपर्ने हुन्छ । अनुवादमा उदारता, यान्त्रिकता, सिर्जनात्मकता एवं मूलपाठप्रति सकारात्मक दृष्टिकोण रहनुपर्छ । लेखक सेर्नालीमा यी विशेषताहरू पाइन्छन् । कतिपय लेखकले मूल पाठलाई भङ्ग गरेर आफ्नो अनुकूल हुने गरी व्याख्याविश्लेषण गर्ने र सर्वसाधारण पाठकमा अन्योलको अवस्था सृजना गरेका घटनाहरू प्रशस्तै देखिएका छन् तर प्रस्तुत कृतिका लेखकमा अनुवादप्रति दायित्वबोध भएको पाइन्छ । व्यासद्वारा सर्वप्रथम संस्कृतमा संरचित महाभारतलाई थुप्रै अनुवादकले विश्वका विभिन्न भाषामा अनुवाद गरेका छन् । यसको कथावस्तुलाई विविध रूपले आधुनिक श्रव्यदृश्य सामग्रीका माध्यमबाट प्रस्तुत गरिएको पनि छ । महाभारतलाई उपजीव्य ग्रन्थ मानी विश्वका असङ्ख्य साहित्यकारहरूले कथा, कविता, जीवनी, नाटक, महाकाव्य, उपन्यास आदि लेख्दै आएका छन् । नेपाली भाषा साहित्यमा पनि शक्तिवल्लभ अर्यालले विसं १८२७ मा महाभारत विराटपर्व नामक अनूदित कृति तयार पारे । त्यस्तै होमनाथ तथा केदारनाथ खतिवडाले पूरै महाभारत पद्यशैलीमा भावानुवाद गरे । यसै गरी चक्रपाणि चालिसेले सङ्क्षिप्त भारत र जैमिनीय भारत जस्ता कृतिहरू महाभारतका अनुवादकै रूपमा तयार पारे । अन्य कैयौं लेखकले पनि महाभारतीय आख्यानलाई अनुवाद गर्ने वा अरु कुनै विधामा रूपान्तरण गरी नवीनता प्रदान गर्ने काम गर्दै आएका छन् । प्रस्तुत कृति महाभारत भावसार अनुवाद परम्पराको श्रृङ्खलामा अर्को थप कडीको रूपमा पाइन्छ । संस्कृत साहित्यका महाकवि कालिदासले समेत रामायणमा आधारित महाकाव्य रघुवंश लेख्दा आफूले सूर्यवंशीको वर्णन गर्ने धृष्टता गर्नु भनेको सानो नाउबाट सागर तर्नु जस्तै हो भन्ने भावमा आत्तिदै भनेका थिए रेक्व सूर्यप्रभवो वंश: क्व चाल्पविषया मति: । तितीर्षु दुस्तरं मोहादुडुपेनाऽस्मि सागरम् । विशाल महाभारतलाई पढेर, पचाएर त्यसको सार खिच्न सक्नु सामान्य कुरो होइन । नवौं शताब्दीका संस्कृत साहित्यका आचार्य ध्वन्यालोककार आनन्दवद्र्धनले रामायण, महाभारत आदिलाई उपजीव्य मानेर अन्य ग्रन्थहरू तयार पारेका अवस्थामा पनि रस, शैली आदिका कारणले नवीनता रहनाले उत्कृष्ट काव्य हुन सक्ने कुरा बताएका छन् । प्रस्तुत कृति महाभारतका पर्वका आधारमा अठार अध्यायमा विभाजित छ । ग्रन्थको अन्तमा परिशिष्ट खण्ड राखिएको छ, जसमा प्रत्येक नामको अर्थसहित विष्णुसहस्रनाम समाविष्ट छ । संस्कृत भाषाको ज्ञान नभएका र नेपाली भाषामा अनूदित ठूला आकारका ग्रन्थ पढ्ने समय नभएका पाठकका लागि यो निकै उपयोगी ग्रन्थ सावित भएको छ । महाभारतका सूक्ष्मातिसूक्ष्म विषयवस्तुको गहनतम अवगाहन गरी पाठकीय सुविधाका दृष्टिले मूलभूत विषयलाई नछुटाई र घटनाक्रमलाई भङ्ग नगरी यथाक्रमले कुशलतापूर्वक विन्यास गर्नुमा लेखकीय वैशिष्ट्य रहेको पाइन्छ । लेखकले अप्रत्यक्ष कथनशैलीमार्फत कथावस्तुको उपस्थापन गरेका छन् । ग्रन्थको प्रस्तुत संस्करणका प्रारम्भिक पाठ्यवस्तु आशंसा, शुभाकाङ्क्षा र प्राक्कथनयी तीन शीर्षकका मुद्रित सामग्रीमा भने मुद्राराक्षसको समस्या देखियो, यो प्रकाशनको तर्फबाट भएको प्राविधिक त्रुटि हो । यी तीन पाठ्यशीर्षकका मुद्रित सामग्रीमा हलन्त (खुट्टो काटिएको) चिन्ह हुनुपर्ने वर्णमा सो चिन्ह लोप भई त्यस वर्णको लगत्तै पछि र वर्ण मुद्रित भएर अर्थको अनर्थ हुनपुगेको पाइयो । जस्तै, शुभाकाङ्क्षा हुनुपर्नेमा शुभाकाङरक्षा, वाङ्मयको वाङरमय, सङ्क्षिप्तको सङरक्षिप्त, अर्थात्को अर्थातर, छन्को छनर आदि भएको देखियो । ग्रन्थको मूल विषयमा प्रवेश गरेपछि भने पूरै ग्रन्थभरि यस्तोलगायत अन्य त्रुटि प्रत्यक्षत: पाइएन । लेखकले अनुवाद गर्ने र भाव संयोजन गर्ने क्रममा कतिपय ठाउँमा अत्यन्त लामा वाक्यको प्रयोग गरेको पाइन्छ तापनि अर्थबोधमा अस्पष्टता देखिँदैन । अनुवादमा तत्सम शब्दको बाहुल्य पाइन्छ । स्रोतभाषा संस्कृत रहेकोले यसलाई स्वाभाविक र सान्दर्भिक मानिन्छ । कृतिमा अनुकरणात्मक शब्द, टुक्का एवं निपात पदको पर्याप्त प्रयोग भएकाले भाषामा सरसता र मिठास थपिएको छ । कृतिको अधिकांश स्थानमा संयुक्त वाक्य प्रयोग भएको देखिन्छ । लेखकले कृतिमा प्रयोग गरेको भाषा सरल, सहज, सम्प्रेष्य छ र शैली वर्णनात्मक पाइन्छ । समग्रमा लेखकले यस भावसारमा महाभारतीय विषयवस्तुलाई गद्यानुवादका माध्यमबाट नछुटाई र नदोहोर्याई राख्ने प्रयास गरेका छन् । सङ्क्षिप्त एवं सूत्रात्मक शैलीमा महाभारतीय आख्यानउपाख्यानलाई सिलसिलाबद्ध तरिकाले उपस्थापन गर्न प्रस्तुत कृति गुणगरिमाले युक्त देखिन्छ ।"
मैथिली चिनाउने कोश,"जनगणना २०६८ अनुसार नेपालमा १ सय २३ वटा भाषा बोलिन्छन् । वक्ता सङ्ख्याका दृष्टिले मैथिली दोस्रो ठूलो भाषा हो । यो नेपालका ३० लाख ३२ हजार ५ सय ३० (११ ६७ प्रतिशत) मानिसले मातृभाषाका रूपमा बोल्छन् भने १ लाख ९५ हजार २ सय ८७ (०७३ प्रतिशत) वक्ताले दोस्रो भाषाका रूपमा बोल्छन् । यो भाषा मुख्यत: नेपालको पूर्वी मधेस क्षेत्रका धनुषा, सिरहा, महोत्तरी, सप्तरी, सर्लाही, सुनसरी र मोरङ गरी सात जिल्लामा बोलिन्छ । काठमाडौँलगायत सबैजसो सहरमा मैथिली भाषाका वक्ताहरूको बसोबास छ । नेपालको दक्षिणतर्फ सिमाना जोडिएको भारतको बिहार राज्यको उत्तरी क्षेत्रमा पनि यो भाषा बोलिन्छ । भारतमा मात्रै मैथिली बोल्नेहरूको सङ्ख्या ३ करोड ४७ लाख छ । मैथिली भारोपेली महापरिवारको भारतइरानेली शाखाअन्तर्गतका भारतीयआर्य भाषाहरूमध्ये पूर्वी क्षेत्रको बिहारी उपशाखामा पर्दछ । भारोपेली परिवारका बङ्गाली, आसामी तथा उडिया भाषासँग निकट मैथिलीको मिथिलाक्षर वा तिरहुता भनिने आफ्नै लिपि छ । अहिले भने यो भाषा देवनागरी लिपिमा लेखिन्छ । सन् २००२ मा मैथिली भाषालाई भारतको संविधानको आठौँ अनुसूचीमा समावेश गरिएको छ । यस आलेखको विवेच्य विषय हो, प्रायोगेन्द्रप्रसाद यादवद्वारा तयार गरिएको प्रज्ञा मैथिलीनेपालीअङ्ग्रेजी शब्दकोश । यो त्रिभाषिकबहुभाषिक शब्दकोश हो । मैथिली स्रोत भाषा रहेको यस शब्दकोशमा मैथिली भाषाका शब्दहरूको अर्थ नेपाली तथा अङ्ग्रेजी भाषामा प्रस्तुत गरिएको छ । नेपाल प्रज्ञा प्रतिष्ठानको हीरक वर्ष प्रकाशन २०७३ अन्तर्गत प्रकाशित यो शब्दकोश ९ सय २५ पृष्ठमा विस्तारित छ । यस शब्दकोशको मैथिलीनेपालीअङ्ग्रेजी मूल खण्ड ५ सय ७१ पृष्ठमा विस्तारित छ । अन्टोलोजीको प्रयोग गरेर शब्द सङ्कलन गरिएको यस शब्दकोशमा पहिलो खण्डभित्र मूलप्रविष्टिका रूपमा २६ हजार २ सय १७ मैथिली शब्द छन् । दोस्रो खण्डको नेपालीमैथिली शब्दसूचीमा ६ हजार ४२ प्रविष्टि छन् । त्यसैगरी २ सय ५ पृष्ठमा विस्तारित अङ्ग्रेजीमैथिली शब्दसूचीमा १२ हजार २ सय ५० शब्दहरू छन् । शब्दकोश निर्माणको उद्देश्यका सम्बन्धमा कोशकारको भनाइ छ, नेपालभित्र र नेपालबाहिर रहेका पाठकवर्गका प्राज्ञिक तथा पठनपाठनसम्बन्धी आवश्यकता परिपूर्ति गर्नका लागि लामो समयदेखि मैथिलीनेपालीअङ्ग्रेजी त्रिभाषिक शब्दकोशको खाँचो अनुभव भएकाले उक्त आवश्यकता परिपूर्ति गर्ने अभियानमा यो शब्दकोशको प्रकाशन भएको हो ।यस शब्दकोशको प्रत्येक मूलप्रविष्टिमा निम्नअनुसारको जानकारी प्रस्तुत गरिएको छ :सर्वप्रथम देवनागरी लिपिमा मैथिली शब्दको प्रविष्टि दिइएको छ । त्यसपछि रोमन लिपिमा मैथिली शब्दको उच्चारण प्रस्तुत गरिएको छ । त्यसपछि नेपालीमा क्रमश: शब्दवर्गसम्बन्धी सूचना, प्रविष्टिको आर्थी क्षेत्र र अर्थ दिइएको छ भने अन्त्यमा अङ्ग्रेजीमा शब्दवर्गसम्बन्धी सूचना, प्रविष्टिको आर्थी क्षेत्र र अर्थ प्रस्तुत गरिएको छ । नेपाली शब्दका माध्यमबाट शब्दकोशको प्रयोग गर्न नेपालीमैथिली शब्दसूची प्रयोग गर्न सकिन्छ भने अङ्ग्रेजीमैथिली शब्दसूचीले अङ्ग्रेजी भाषाका शब्दहरूका सहायताले शब्दकोशको प्रयोग गर्न सकिन्छ । यी दुवै शब्दसूचीमा मैथिली भाषाको शब्दहरूको उच्चारण प्रस्तुत गरिएको छ ।यस शब्दकोशमा प्रयोक्ताहरूको सुविधालाई ध्यानमा राखेर व्युत्पन्न शब्दचलाकी श्र चलाक), (आनन्दित श्र आनन्द), (एकाक्षरी श्र एकाक्षर), समस्त शब्द (एकाग्र चित्त, मालगाडी, मालगोदाम, मातापिता) आदि तथा क्रियायुक्त पदावली आबि जाएब (आइपुग्नु), नौ दु एगारह होएब (नौ दुई एघार हुनु)), गेङ करब (तर्कहीन कुरा गर्नु), आदिलाई छुट्टै प्रविष्टि दिइएको छ ।मैथिली तथा नेपाली शब्दका लागि प्रयोग गरिएको देवनागरी लिपिको वर्णानुक्रम नेपाली युनिकोडको वर्णानुक्रमअनुसार प्रस्तुत गरिएको छ ।शब्दकोशभित्रका प्रविष्टिहरू विभिन्न आर्थी क्षेत्रसँग सम्बन्धित हुने भएकाले त्यसबारे जानकारी दिन कृषि, जीवविज्ञान, भूगोल, व्याकरण, कानुन, साहित्य, सैन्यसेवा, भौतिकशास्त्र, राजनीति, भाषाविज्ञान, ध्वनिविज्ञान, अर्थशास्त्र, गणित, मनोविज्ञान, देहाती र सङ्ग्ीत गरी १६ वटा आर्थी क्षेत्रका सूचना दिइएको छ ।भिन्नभिन्न किसिमले लेख्ने गरिएका, मिल्दोजुल्दो अर्थ भएका वा समान वा विपरीत अर्थका शब्दहरूका बीचको सम्बन्ध देखाउन प्रतिनिर्देशन विधि प्रयोग गरिएको छ । यस शब्दकोशको अग्रभागअन्तर्गत समकालीन मैथिली भाषा : परिवेश र विशेषता शीर्षकमा मैथिली भाषाको चिनारी दिइएको छ । यस खण्डमा चर्चा गरिएअनुसार मैथिली भाषाका केही महत्त्वपूर्ण विशेषताहरू यस प्रकार छन् : मैथिली सर्वनामलोपी (प्रोड्रप) भाषा हो । यसमा आदरसूचक तहको भिन्नता सर्वनाममा मात्र सीमित नभएर व्यक्तिवाचक नाममा पनि हुन्छ । पारिवारिक दृष्टिले नेपाली तथा हिन्दी भाषाको निकटवर्ती भएर पनि यस भाषाको कारक व्यवस्थामा ऊर्जावत्व (अर्गेटिभिटी) पाइँदैन । मैथिलीमा संसारका अधिकांश भाषाहरूभन्दा भिन्न एउटा रोचक नियम छ । त्यो हो उद्देश्यबाट उद्देश्यमा उत्थापन नियम । यस नियमअनुसार कालिक अश्रित उपवाक्यको उद्देश्यले माथि उठेर प्रधान उपवाक्यको उद्देश्यको स्थान ग्रहण गर्छ । निष्कर्षका रूपमा लेखकको मैथिली भाषाको विकासप्रतिको दृष्टिकोण यसरी प्रकट भएको छ मैथिली भाषा लिखित साहित्य भण्डार र भाषावैज्ञानिक अध्ययनका दृष्टिले समृद्ध छ । मैथिली भाषाका वक्ताहरू आफ्नो मातृभाषाको प्रयोग र विकासप्रति प्रतिबद्ध छन्, जुन कुरा कुनै पनि भाषाको संरक्षण र संवद्र्धनका लागि अपरिहार्य हुन्छ । यति भएर पनि प्रशासन र शिक्षाको माध्यमका रूपमा प्रयोगको अभाव, अशिक्षा, हिन्दी र नेपाली भाषाहरूसँगको प्रतिस्पर्धा, भाषालाई कुनै खास वर्गजातिसँग जोड्ने प्रवृत्ति आदिका कारण वर्तमान समयमा अपेक्षित रूपमा मैथिली भाषाको प्रयोग क्षेत्र विकास हुन सकेको छैन ।यस शब्दकोशका केही सीमाहरू छन् । मैथिली मूल प्रविष्टिका तुलनामा नेपालीमैथिली शब्दसूचीमा समाविष्ट शब्दहरूको सङ्ख्या लगभग एक चौथाइ मात्र रहेको देखिन्छ । अङ्ग्रेजीमैथिली शब्दसूचीमा पनि मूलभागमा रहेका प्रविष्टिको आधा जति शब्दहरू मात्र छन् । प्राविधिक त्रुटिका कारण कतिपय प्रविष्टिहरू दोहोरिएका (आत्मसमर्पण, पङ्खा, शल्यक्रिया, शल्यचिकित्सक, शाकाहारी, सम्बन्ध, सकाएब आदि) छन् । केही वर्णविन्यासगत त्रुटिहरू छन् । जस्तै : कर्तृवाच्य हुनुपर्नेमा कतृवाच्य भएको छ । कतिपय अवस्थामा स्रोत भाषा र नेपाली भाषामा उही शब्द दिइएको छ (न्वारनन्वारन आदि) । त्यसैगरी हिज्जे उही भएका तर भिन्न स्रोत र अर्थ भएका शब्दहरूको प्रविष्टिमा सङ्ख्याङ्कन गर्ने परिपाटीको प्रयोग गरिएको छैन । केही प्राविधिक तथा वर्णविन्यागत त्रुटिहरू रहे पनि यो शब्दकोशका सकारात्मक पक्षहरूका तुलनामा ती नगण्य नै ठहर्छन् । दक्षिण एसिया बहुभाषिक क्षेत्र हो । यहाँका मानिसहरूले कम्तीमा पनि दुईवटा भाषा जानेका हुन्छन् । आफ्नो भाषा मात्र जान्ने व्यक्तिहरूका तुलनामा एकभन्दा बढी भाषा जान्ने मानिसहरूलाई समाजमा घुलमिल हुन सजिलो हुन्छ । यो शब्दकोशले मैथिली सिक्न, जान्न र यस भाषामा दक्षता हासिल गर्न चाहने मातृभाषी र गैरमातृभाषी दुवैलाई सघाउँछ ।"
भारतमा इंग्ल्यान्डको खेल,स्वर्णिम पुस्ता !इंग्ल्यान्डको घरेलु फुटबल प्रिमियर लिग विश्वमै सर्वाधिक लोकप्रिय प्रतियोगिता हो । घरेलु लिगकै उत्कृष्टलाई नै अन्तर्राष्ट्रिय फुटबलमा सफलताको आधार मानिन्छ । यसलाई इंग्ल्यान्डको हकमा भने स्वीकार गर्ने अवस्था छैन किनभने उसले विश्वकपको उपाधि एकपल्ट (सन् १९६६) मा मात्र जितेको छ । त्यसयता इंग्ल्यान्डले विश्वकप र युरो कपका हरेक संस्करणमा समूह चरण पार गर्न पनि संघर्ष गरिरहेको छ ।इंग्ल्यान्डले यसैपाली यू१७ र यू२० विश्वकपको उपाधि जित्यो । यू१९ युरोको पनि उपाधि जितेको थियो भने यू२१ मा सेमिफाइनल पुगेको थियो । त्यसअघि उमेर समूहमा पनि उसको प्रदर्शन गतिलो थिएन र युवा खेलाडी विकासलाई लिएर उसको सधैं आलोचना हुँदै आएको थियो । तीन वर्षअघि मात्र इंग्ल्यान्ड फुटबल संघले युवा खेलाडी उत्पादनको लागि कार्यक्रम सुरु गरेको थियो । उसले उमेर समूहको लिगलाई पनि जोड दिएरै सञ्चालन गरेको छ ।सबै उमेरका मुख्य प्रशिक्षकसँग राष्ट्रिय टिम सम्हालेका गारेथ साउथगेटले प्रत्येक साता बैठक गर्ने गरेको बीबीसीले जनाएको छ । यसअघि यू२१ का प्रशिक्षकसमेत रहेका उनले जुनियर टिमकै खेलाडीलाई प्राथमिकता दिएका छन् । स्पेनले सन् २०१० र जर्मनीले २०१४ मा विश्वकप जित्दाका टिम यसरी नै बनेका थिए । त्यसैले अहिलेको उमेर समूहको सफलताको आधारमा इंग्ल्यान्डले सन् २०२२ वा २०२६ मा विश्वकप जित्नसक्ने विश्लेषण पनि आएका छन् । युवामा चम्किएका खेलाडी पछि हराउन पनि सक्छन् र एकैपल्ट व्यावसायिक फुटबलबाटै स्टारको जन्म पनि हुन सक्छ । किनभने युवा खेलाडीले क्लबमार्फत् लिग र ठूला प्रतियोगिता खेल्ने अवसर कति पाउँछ भन्नेमा उसको प्रगतिको ग्राफ निर्भर हुन्छ ।:
विष्णुगोपालको उचाइ,"त्यो प्रसङ्ग सम्भिँदै उनी भन्छन्, तेन्जिङले हानेको पेनाल्टी मैले डाइभ हान्दा जिउमा लागेर बच्यो । त्यो फ्लुक थियो, तर मेरो जिन्दगीको टर्निङ प्वाइन्ट । खेलाडी बन्न चाहिने आधारभूत पक्षमा उनले समर्पणलाई पहिलो प्राथमिकतामा राखेका छन् । त्यत्तिकै मिहिनेत पनि गर्नुपर्यो । त्यसपछि अवसर पाउँदा प्रदर्शन देखाउन सक्नुपर्यो । फुटबलबाट सिकेको उनले यही हो । नत्र मेरो यो उचाइले कसरी उत्कृष्ट गोलरक्षक बन्न दिन्थ्यो, उचाइभन्दा मिहिनेतमा उनको विश्वास छ । टुँडिखेलको त्यो जोसले राम्रो गोलरक्षक बन्न उनी ब्रिटिस काउन्सिलमा गएर कसरी राम्रो गोलरक्षक बनिन्छ भन्ने पुस्तक खोजेर पढ्थे । टुँडिखेलमै उनको दैनिक प्रशिक्षण बढ्न थाल्यो । विद्याव्यायामका गोलरक्षक ज्ञानप्रसाद श्रेष्ठले उनको दैनिकी नियालिरहेका रहेछन् । विष्णुगोपालका आदर्श खेलाडी थिए ज्ञानप्रसाद । उनको मिहिनेत देखेर ज्ञानप्रसादले विद्याव्यायामबाट खेल्न प्रस्ताव गरे । स्कुल पढिरहेका उनका लागि त्यो कल्पनाबाहिरको प्रस्ताव थियो । विद्याव्यायाममा उनी पाँचौं नम्बरका गोलरक्षक भए । एक खेलमा उनले खेल्न अवसर पाए । सानदार खेल देखाएपछि आफ्नो टोलीको नम्बर एक गोलरक्षक बनिहाले । विद्याव्यायामको पतनसँगै उनले धेरै समय आरसीटीबाट खेल्दै लिग पनि जिते । केही प्रतियोगितामा खेल्दा उनले एनआरटी र आर्मीबाट खेले । सन् १९६९ मा तत्कालीन पाकिस्तानको ढाकामा खेल्न गएको नेपाली टोलीमा उनी पहिलोपटक परेका थिए । त्यसको अर्को वर्ष डीसीएम प्रतियोगिता खेल्न भारतको दिल्ली गए । फेरि उनको प्रदर्शन चर्चाको केन्द्रविन्दु भयो । मोफतलाल क्लबबाट उनलाई त्यहीँ लिग खेल्न प्रस्ताव आयो । विष्णुगोपालले टिमलिडर नरशमशेर राणाअगाडि नेपालबाहिर खेलेमा नेपालको झन्डाका लागि मात्र खेल्छु भनिदिए । व्यावसायिकताले फुटबललाई ग्लोबल खेल बनाइसक्यो, त्यही पनि उनी आफ्नो भनाइमा अहिले पनि अडिग छन् । नेपाली राष्ट्रिय टोलीबाटै उनले १९७१ मा जापानमा र १९७२ मा चीनको ६ प्रान्तमा गएर खेले । अच्युत खरेल, बाबुराम पुन, रूपालशमशेर राणा, बेनु कार्की, भीम थापा, हीरा खड्का, लक्ष्मण क्षत्री, किसनसिंह गुरुङ, गजेन्द्र लिम्बू, धीरेन्द्र (केदार) श्रेष्ठ, यामबहादुर थापा उनका समकालीन थिए । रूपकराज शर्मा र अशोक केसी भर्खर आउँदै गरेका नाम थिए । खेल्न छाडी फुटबल व्यवस्थापनमा लागेपछि आफूले तोकिएको समयमा खेल सुरु गर्ने परम्परा बसाएको दाबी गर्छन् । स्कुलमा एक दिनका लागि बक्सिङ सिकेका थिए विष्णुगोपालले । त्यसकै भरमा प्रतियोगिता नै जितिदिए । बक्सिङको ग्लोभ्स लगाएर त्यसपछि उनी रिङमा उत्रिएनन् । पछि नेपाल बक्सिङ संघको संस्थापक अध्यक्ष नै भए । १९८२ को एसियन बक्सिङ च्याम्पियनसिपमा उनले ७ खेलाडी भारत लिएर गएका थिए । उमेश मास्केले मात्र कांस्य पदक जिते । बाँकी ६ खेलाडी पहिलो राउन्डमा पहिलो मिनेटमै ढले । त्यही उनले प्रण गरे अब नेपाली खेलाडीले पदक जितेन भने अध्यक्ष पद छाडिदिन्छु । उनले त्यहीअनुसारको तयारी गराए । ६ महिना ४ खेलाडीलाई थाइल्यान्डमा राखेर तयारी गरे १९८२ को एसियन गेम्सको । सबै खेलाडीले उम्दा प्रदर्शन गरे । पदक भने कसैले जितेनन् । रिङको छेउमा राष्ट्रिय खेलकुद परिषद्का संरक्षक अधिराजकुमार धीरेन्द्रसँगै बसेर आफ्ना खेलाडीका खेल हेरिरहेका थिए उनले । धीरेन्द्रले अब के गर्छौ भनेर सोधे । उनले आफूले अध्यक्षबाट राजीनामा दिएको सुनाए । खेलमा यस्तो भइहाल्छ भनेर धीरेन्द्रले उनको राजीनामा अस्वीकार गरिदिए । विष्णुगोपालले राजीनामा फिर्ता लिएनन् । धीरेन्द्रले कसलाई ल्याउने भनेर उनलाई नै सोध्दा उनले आफूभन्दा राम्रो मान्छे हुनुपर्ने भनेर शरदचन्द्र शाहको नाम सिफारिस गरे । शाह बक्सिङ संघको अध्यक्ष बने । त्यसयता भूमिका खासै केही नभए पनि विष्णुगोपाल संघको आजीवन मानार्थ अध्यक्ष छन् । उनी नेपाल जुडो संघका पनि संस्थापक अध्यक्ष हुन् । राखेप र नेपाल ओलम्पिक कमिटीको ११ वर्ष कोषाध्यक्ष रहे । एक समय उनी एसियन तेक्वान्दो संघ, जुडो युनियन अफ एसिया, एसियन बक्सिङ काउन्सिलको एकै समय उपाध्यक्ष थिए । दक्षिण एसियाली जुडो संघको पनि संस्थापक अध्यक्ष हुन् । उनले हात नहालेका कुनै क्षेत्र छैन । नेपाली चलचित्र राँको र चिनो को निर्माता हुन् उनी । सबैभन्दा ठूलो लगानी र नेपालको पहिलो सिनेमा स्कोप राँको सुपर फ्लप र चिनो सुपरहिट भयो । नेपाल चलचित्र संघको अध्यक्ष पनि भए । उनको आबद्धता सामाजिक क्षेत्र र संस्थाको नाम उतार्ने हो भने एउटा पुस्तक नै बन्न सक्छ । उनी राजा र दरबारका नजिकका थिए । एकपटक गणेशमान सिंह राजा वीरेन्द्रलाई भेट्न दरबार पुगेछन् । गणेशमानले राजालाई पूरा विश्वास गर्न नसकी आफूहरू दुईबीचमा कुराकानीका क्रममा एउटा मध्यमार्गी मान्छे हुनुपर्ने माग राखे । राजाले को चाहिन्छ भनी सोध्दा गणेशमानले विष्णुगोपालको नाम लिए । राजा वीरेन्द्र आफैं चकित परे । किनभने विष्णुगोपाल जति निकट मान्छे दरबारका धेरै थिएनन् । पत्यार नलागेर वीरेन्द्रले गणेशमानलाई फेरि विष्णुगोपाल भए हुन्छ त भनेर सोधे । जवाफमा गणेशमानले विष्णुगोपाल राजभक्त होलान्, मैले देशभक्तको रूपमा अझ उनलाई चिनेको छु भने । यस्तैमा विष्णुगोपालको अर्को के दाबी छ भने ब्लुस्टार होटलमा गणेशमानले विष्णुगोपाल भनेको देशको जिउँदो सपूत हुन् भनेका थिए । दक्षिण एसियाली खेलकुदको नेपाल संस्थापक हो । नेपालले नै तत्कालीन साफ खेलकुदको श्रीगणेश गरेको थियो १९८४ मा । विष्णुगोपाल त्यसको समारोह समितिमा थिए । १५ वर्षपछि अहिलेको साग खेलकुद फर्किएर नेपालले आयोजना गर्ने जिम्मेवारीमा आयो । विष्णुगोपाललाई त्यही जिम्मेवारी दिइयो । ५ वटा समितिमध्येको समारोह एउटा समिति थियो । उनले यसबारेमा केही पढेका थिएनन् । कल्पना गरेर काम अगाडि बढाउँथे । बिहानीले दिनको संकेत गर्छ भनेझैं समारोह साफकै प्रतिष्ठा थियो । पहिलो दिनको प्रभाव अर्को ९ दिनसम्म रहन्थ्यो । १९९९ मा आठौं साफको समारोहका लागि विष्णुगोपालले जुन बजेट बनाएका थिए त्यो नेपालसँग थिएन । विद्यालयसहरूसँग सहमत गराए १६ सय विद्यार्थीलाई रंगशालामा उतारे । आर्मी र पुलिस पनि उनको योजानाबाट प्रभावित थियो । उद्घाटन समारोहका लागि १७ हजार ५ सय मानिसलाई एकैसाथ तयार गर्नु थियो । त्यसको तयारीका लागि खाजाको बजेट मात्र २ करोडको थियो । उनले २९ लाखमा टुंगाइदिए । खेलकुदले कसरी एकता ल्याउन सक्छ भनेर उद्घाटन समारोहमा देखाइएको थियो । त्यसका लागि ७ देशकै गीत प्रस्तुत गरिएको थियो । आतिसबाजी, लेजर बिम, आर्मीको प्यारासुट जम्पले उद्घाटन समारोहलाई निकै उत्कृष्ट बनाएको थियो । उद्घाटनमा आएका अन्तर्राष्ट्रिय ओलम्पिक कमिटीका सदस्यहरूले ओलम्पिककै जस्तै उद्घाटन समारोह भनेको उनी बताउँछन् । उनले समारोहको जिम्मेवारी लिनुपूर्व स्वतन्त्र रूपमा काम गर्न दिनुपर्ने सर्त राखेका थिए । त्यसबाहेक उनी आफ्नो टिमलाई हौस्याउँथे । उद्घाटनमा समावेश विद्यार्थीका अभिभावक समारोहको तयारी हेर्न आउँदा राष्ट्रिय गीत बज्दा विष्णुगोपालले उनीहरूलाई पनि गाउन लगाए । उद्घाटन समारोहमा राष्ट्रिय गीत बज्दा उपस्थित सबैले गाउने परमपराको सुरुआत यहींबाट भएको उनी मान्छन् । नेपालपछि पाकिस्तानले साफको नवौं संस्करण गर्ने पालो थियो । आठौंको उद्घाटन समारोह देखेर आश्चर्य पर्ने पाकिस्तानी प्रतिनिधि नै थिए । ती प्रतिनिधिले विष्णुगोापललाई उद्घाटनको खर्च कति हो भनेर सोधे । विष्णुगोपालले उल्टै त्यो प्रश्न पाकिस्तानीलाई तेस्र्याए । पाकिस्तानीले ५० देखि ५२ करोड अवश्य लाग्यो होला भने । जबकि त्यो उद्घाटन समारोह साढे २ करोडको बजेटमा तयार भएको थियो । आठौं साफपछि उनी बिस्तारै खेलकुदबाट टाढिइसकेका थिए । पाकिस्तानले २००४ मा आएर नवौं साफ आयोजना गर्यो । इस्लामाबादको नवौं साफ विष्णुगोपाल र नेपालको त्यही समारोहको कार्बन कपी जस्तो थियो । यो उनले धेरै पछि थाहा पाएका थिए । यसले उनलाई सबैभन्दा ठुलो सन्तुष्टि दिएको छ ।हामीमा खोज्न नजाने र मिहिनेत नगर्ने बानी छ, त्यही भएर नयाँपन दिन सक्दैनौं । विष्णुगोपालले ठम्याइ यही हो । हीन भावनाले आफूभन्दा अग्रज मान्छेसँग केही सोधेर सिक्न चाहँदैनन् । उमेरले बुढ्यौली लागेकाले केही गर्न सक्दैनन् भन्ने मानसिकतामा अहिलेको पुस्ता अल्झेको उनले पाएका छन् । जबकि उनी मर्नुअगाडि सबै दिएर जानुपर्नेमा विश्वास राख्छन् । हाम्रो समाज जसरी चलेको छ त्यसअनुसार उनले आफू मरेपछि ठूलै सम्मान पाउने पनि बुझेका छन् ।:"
पैसाकै लागि धेरै फिल्म खेल्न बाध्य छु,"सृष्टिको फिल्मका निर्मातासँग तपाईंको भनाभन भएको र तपाईंले क्षमायाचना गरेको त सत्य हो नि ?सृष्टि व्यस्त हुँदा उनको बारेमा मैले कुरा नगरे, कसले गर्छ ? उनको अभिभावक यहाँ हुनुहुन्न । उनको स्वास्थ्य पनि ख्याल गरिदिनुपर्यो । निर्माताहरूलाई उनीबाट काम लिन पाए हुन्छ, अरू मतलब नै हुन्न । त्यही कुरा मैले सम्झाउने र उनले नसकेको वा नचाहेको बेला डिल गरिदिने हो । त्यही कुरा निर्मातालाई मन नपरेको हुन सक्छ । यसमा मेरो भन्नु केही छैन ।"
मनास्लुको चुचुरो पुग्दा,"हाम्रो टोलीका ५ महिलामध्ये २ जना नेपाली थियौं । टोलीमा पथप्रदर्शक र अन्य सहयोगी पनि थिए । उनीहरूको माया, सहयोग र साथले मलाई हिमाली क्षेत्रमा थप ऊर्जा मिल्यो । आधार शिविरबाट रातको १२ बजे मनास्लु आरोहणका लागि हाम्रो यात्रा तय भयो । राति टर्च बालेर डोरीको सहायताबाट अन्तत: मैले सेप्टेम्बर २६ बिहान ७:३० बजे ८ हजार एक ६३ मिटर अग्लो मनास्लु हिमालको चुचुरोमा पाइला टेक्न सफल भएँ । चुचुरोमा नेपालको राष्ट्रिय झन्डा र मेरो हजुरबुवाको फोटो देखाएँ । मलाई संसार जितेको भान भयो । गर्व लाग्यो । खुसीको सीमै रहेन । सर्वाेच्च शिखर सगरमाथा चढ्ने उद्देश्यका साथ सुरु भएको मेरो चुचुरो सपनामा एउटा सफलता मिल्यो । विश्वको ८ औं र नेपालको ७ औं अग्लो हिमाल मनास्लुको सफल आरोहण गरें । गोरखाकी चेलीका रूपमा गोरखामै अवस्थित मनास्लु चढ्दा गर्व महसुस भयो ।"
