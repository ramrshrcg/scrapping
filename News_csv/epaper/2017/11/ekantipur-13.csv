शीर्षक,विवरण
देउवाको किल्लामा धावा बोल्दै वाम,"डडेलधुरा प्रधानमन्त्री शेरबहादुर देउवाको २७ वर्षदेखिको एकछत्र किल्ला भत्काउने उद्घोषसहित वाम गठबन्धन चुनावी मैदानमा उत्रिएको छ । डडेलधुरामा देउवाले २०४८ यता चुनावी परिणाम अरूको पोल्टामा पर्न दिएका छैनन् । गठबन्धनले देउवाविरुद्ध प्रतिनिधिसभा सदस्यमा माओवादी केन्द्रका पोलिटब्युरो सदस्य खगराज भट्टलाई उतारेको छ ।कांग्रेसको दुई खेमामा विभाजित जिल्लाको पार्टी पंक्ति र एमालेमाओवादीबीचको गठबन्धन देउवाका लागि कडा चुनौती बन्ने देखिन्छ । विभाजित पार्टी पंक्तिका कारण स्थानीय तह चुनावमा कांग्रेसले जिल्ला सदरमुकाम रहेको अमरगढी नगरपालिकासहित ३ वटा स्थानीय तहमा पराजय बेहोरेको थियो । स्थानीय तहमा एमाले र माओवादीले ल्याएको मत कांग्रेसको भन्दा ८ हजार बढी छ । पार्टीको मत बढाएर जित्न देउवालाई यस पटक ठूलै कसरत गर्नुपर्ने यहाँका बुद्धिजीवी बताउँछन् । पछिल्लो संविधानसभा चुनावमा देउवाले आफ्ना प्रतिस्पर्धी माओवादीकै भट्टभन्दा साढे ८ हजार मत बढी ल्याएका थिए । भट्ट ०६४ र ०७० दुवै संविधानसभा निर्वाचनमा देउवाका निकटतम प्रतिस्पर्धी थिए । ०६४ मा भट्ट जम्मा १३ सय मतले पराजित भएका थिए भने ०७० मा साढे ८ हजार मतले । त्यतिबेला एमालेका तारा जोशीले ७ हजार मत ल्याएका थिए । ०७० मा एमाले र माओवादी दुवैको भन्दा देउवाले डेढ हजार बढी मत ल्याएका थिए । भट्ट देउवाविरुद्ध तेस्रो पटक मैदानमा छन् ।गठबन्धनका उम्मेदवार भट्टले चारचार पटक प्रधानमन्त्री भएका देउवाले जिल्लाको बेरोजगारी समस्या समाधान गर्न नसकेको र आवश्यक मात्रामा विकास निर्माणका कामसमेत नगरेकाले डडेलधुरावासीले यस पटक उनको विकल्प खोज्ने दाबी गरेका छन् । २७ वर्षसम्म सत्ताको शिखरमा रहँदा पनि जिल्लामा उद्योगधन्दा खोल्न नसकेको, गुणस्तरीय शिक्षा र स्वास्थ्य सेवा दिने प्राविधिक शिक्षालय र अस्पताल ल्याउन नसकेको आरोप लगाउँदै वाम गठबन्धनले यस पटक डडेलधुरावासीले देउवालाई पराजित गर्ने दाबी गरेको छ । देउवाले २७ वर्षमा गर्न नसकेको विकास आफूले ५ वर्षमा गर्ने दाबीसमेत भट्टको छ ।कांग्रेसले भने डडेलधुरामा मात्र नभई सिंगै सुदूरपश्चिममा जति विकास निर्माण भएको छ, त्यसमा देउवाको एकल योगदान रहेको दाबी गर्दै डडेलधुरावासीले देउवालाई फेरि पनि भारी मतले जिताउने दाबी गरेको छ ।राष्ट्रियस्तरका नेता देउवाको अगाडि भट्टको पुडको छवि नै आफ्नो जितको बलियो आधार बन्ने दाबीसमेत कांग्रेसको छ । कांग्रेसले भट्टले जिते सांसद मात्र हुने हो, देउवाले फेरि जिते प्रधानमन्त्री हुन्छन् र उनले नै जिल्लाको बेरोजगारी अन्त्य गर्न र आर्थिक समुन्नतिका लागि थप कार्यक्रम ल्याउन सक्छन् भनेर गठबन्धनको धावालाई मत्थर गर्ने प्रयास गरिरहेको छ ।देउवालाई गठबन्धनको चुनौती चिर्नभन्दा पनि दुईतिर फर्केको पार्टी पंक्तिलाई एकताबद्ध बनाउनु ठूलो सकस परिरहेको छ । डडेलधुरामा बहालवाला पार्टी सभापति कर्ण मल्ल र पूर्वसभापति रघुवर भट्टका दुई गुट छन् । देउवासित आफू मात्र निकट हुन यी दुवै गुटका नेता एकअर्कालाई सिध्याउने खेलमा थिए । यी दुई गुटबीचकै विवादले पार्टीको सबभन्दा मजबुत पकड भएका अमरगढी नगरपालिका, नवदुर्गा र अजयमेरु गाउँपालिकामा स्थानीय तह चुनावमा लज्जास्पद हार बेहोरेको थियो । कांग्रेसकै अन्तरद्वन्द्वका कारण अमरगढी र नवदुर्गामा एमाले तथा अजयमेरुमा माओवादी स्थानीय तहमा विजयी भएका छन् । स्थानीय चुनावपछि यी दुई गुटका नेता र कार्यकर्ताबीच बोलचाल बन्द भएको थियो । वाम गठबन्धन बनेर पार्टीमाथि चुनौती बढेपछि मात्र दुई गुटका नेताबीच बोलचाल सुरु हुनुका साथै सँगै राजनीतिक गतिविधि गर्न थालेका छन् ।पार्टी विवादले अमरगढी, नवदुर्गा र अजयमेरुको स्थानीय तहमा पराजित भएका कांग्रेस नेताहरू यी दुई गुटबीचको एकताप्रति सन्तुष्ट हुन सकिरहेका छैनन् । उनीहरूमा गुटको विवादले आफू हारेको पीडा छ । देउवाले उनीहरूको पीडामा मलम लगाउन सके मात्र उनको पक्षमा माहोल बन्ने स्थानीय बुद्धिजीवी बताउँछन् ।देउवाले दुवै गुटका नेतृत्वकर्ता भट्ट र मल्ललाई प्रदेशसभा सदस्यतर्फ क्रमश: क र ख को उम्मेदवार बनाएर पार्टीभित्रको विवाद मिलाउने प्रयास गरेका छन् । देउवाले दुवै गुटका अरू नेतालाई समेत प्रतिनिधिसभा र प्रदेशसभामा समानुपातिक उम्मेदवार बनाएर सबैलाई समेट्न खोजेका छन् । दुवै गुटका नेतालाई उठाउँदैमा जिल्लाको सिंगो पार्टी पंक्ति एकढिक्का हुनेमा अझै आशंका छ । मल्ल र भट्ट समूहका स्थानीय नेता तथा कार्यकर्ताले सँगै प्रचारमा हिँडेर पार्टी एकजुट भएको सन्देश दिन खोजेका पनि छन् तर व्यवहारमा उनीहरू एकताबद्ध हुनेमा कतिपय कांग्रेसी नै विश्वस्त हुन सकेका छैनन् ।वारेसमार्फत उम्मेदवारी दिएका देउवा आफ्नो प्रचार गर्न जिल्लामा आइसकेका छैनन् । कात्तिक ३० मा मात्र जिल्ला आउने उनको कार्यक्रम छ । जिल्ला आएपछि पार्टी पंक्तिलाई एकताबद्ध बनाएर वाम गठबन्धनतर्फको मतसमेत तान्ने वातावरण बनाउन सके मात्र देउवाको जित सुनिश्चित हुने डडेलधुरामा २० वर्षदेखि पढाइरहेका भुवनेश्वरी माविका शिक्षक चूडामणि जोशी बताउँछन् । कडा टक्कर छ । दुईतिर फर्केको पार्टी पंक्तिलाई मिलाउन र वाम मतसमेत तान्न सक्नुभयो भने देउवाले जित्नुहुन्छ, नत्र भन्न सकिन्न, जोशीले भने ।कांग्रेसका जिल्ला सभापति एवं प्रदेशसभातर्फ ख का उम्मेदवार मल्लले डडेलधुरा र सिंगै सुदूरपश्चिमको विकास निर्माणमा देउवाको ठूलो भूमिका रहेकाले २७ वर्षदेखि रहेको देउवाको किल्ला यस पटक पनि कायम रहने दाबी गरे । जिल्लामा सुरु भएका विकास निर्माण पूरा गर्न र आर्थिक समृद्धिका लागि पनि जनताले देउवाको विकल्प खोजेका छैनन् । उहाँले फेरि पनि भारी मतले जित्नुहुन्छ, मल्लले भने । उनले पार्टीभित्रको आन्तरिक द्वन्द्व पूर्ण रूपमा अन्त्य भइसकेको उल्लेख गर्दै प्रतिनिधिसभामा देउवालाई र प्रदेशसभामा दुवै उम्मेदवारलाई जिताउन कांग्रेस एकढिक्का भइसकेको दाबी गरे ।शिक्षक जोशीले वाम गठबन्धनका कारण देउवासामु चुनौती बढेको र यस पटकको चुनावमा कडा टक्कर हुने बताए । वाम गठबन्धनका कारण यस पटक देउवालाई कडा चुनौती थपिएको छ, उनले भने, डडेलधुरावासीमा अरूले जिते सांसद मात्र हुने हो, देउवा जिते प्रधानमन्त्री हुन्छन् । जिल्लामा बढी विकास निर्माण ल्याउँछन् भन्ने बुझाइ छ । देउवाको जित्ने आधार पनि यही हो ।"
भारतमाथि ऐतिहासिक जित,"क्वालालम्पुर नेपाली टिमले क्रिकेटमा पहिलोपल्ट भारतलाई हराएर ऐतिहासिक जित हात पारेको छ । एसीसी यू१९ एसिया कपमा आइतबार विश्व क्रिकेटको पावर हाउस भारतमाथि १९ रनको जित निकालेको हो । यो जितसँगै यू१९ मा नेपालको सिकार बन्ने राष्ट्रमा पाकिस्तान, बंगलादेश, दक्षिण अफ्रिका, न्युजिल्यान्ड, जिम्बावेपछि भारतको नाम पनि थपिएको छ । टेस्ट खेलिसकेका १० मध्येका यी सबै नेपालले १९ वर्षमुनिको क्रिकेटमा हराएका राष्ट्र हुन् । मलेसियामा भइरहेको प्रतियोगिताको समूह चरणको दोस्रो खेलले नेपाललाई भारतमाथि ऐतिहासिक सफलता पाउने अवसर जुरेको हो । उमेर समूहको खेलमा भारतमाथि पहिलो जित हात पारे पनि राष्ट्रिय टोलीसँग भने नेपालले खेलेको छैन ।क्वालालम्पुरस्थित वायुमास ओबल मैदानमा टस हारेको नेपालले निर्धारित ५० ओभरमा ८ विकेट गुमाई १८५ रन बनाएको थियो । जवाफमा भारतलाई ४८१ ओभरमा अलआउट गरी यू१९ टोलीले नेपाली क्रिकेटको इतिहास रचेको हो । कप्तान दीपेन्द्रसिंह ऐरीले ८८ रन बनाउनुका साथै ४ विकेट लिई प्रभावशाली प्रदर्शन गर्दै नेपाललाई अविस्मरणीय जित दिलाए । जारी प्रतियोगितामा नेपाल शनिबार बंगलादेशसँग २ विकेटले पराजित भएको थियो । बंगलादेशले मलेसिया र भारतसँगको दुवै खेल जितेमा तथा नेपालले मलेसियालाई आफ्नो अन्तिम खेलमा पराजित गरेमा नेपाल र बंगलादेश सेमिफाइनल पुग्ने छन् । भारतले आफ्नो अन्तिम खेलमा बंगलादेशलाई पराजित गरेमा तथा नेपालले मलेसियामाथि विजय हात पारेमा भारत, बंगलादेश र नेपालको २२ जित हुनेछ । यस्तोमा नेट रन रेट राम्रो हुने शीर्ष दुई टोली सेमिफाइनल पुग्ने छन् । यसअघिको तीन संस्करणमा नेपाल सेमिफाइनल पुग्न सकेको थियो । सन् २०१२, २०१४ र २०१६ मा गरी तीन पटक आयोजना भएको प्रतियोगिता भारतले जितेको थियो, जसमा पहिलो संस्करणमा पाकिस्तानसँगै संयुक्त विजेता बनेको थियो । नेपाली टोलीका हालका प्रशिक्षक विनोद दासकै कप्तानीमा नेपालले सन् २००२ को आईसीसी यू१९ विश्वकपमा पाकिस्तान र बंगलादेशलाई हराएको थियो । भारतअघि यू१९ मा नेपालले निकालेको सबै ठूलो नतिजा युवा विश्वकपमा थियो । प्रशिक्षक दासले म्यान अफ द म्याच घोषित कप्तानको प्रदर्शनले नेपाली क्रिकेटलाई उज्ज्वल भविष्य दिएको बताए । दीपेन्द्रको अलराउन्ड प्रदर्शन निकै उत्कृष्ट थियो । भारतजस्तो क्रिकेटको शक्तिशाली राष्ट्रविरुद्धको यस प्रदर्शनसँगै नेपाली क्रिकेटले भविष्यको खेलाडी पाएको अनुभूति गरेको छु, उनले भने, हालको राष्ट्रिय टोलीका भरपर्दा खेलाडी यसै उमेर समूहदेखि अगाडि बढेका हुन् । दीपेन्द्र पनि त्यसै पथमा छन् । उनले भारतविरुद्धको जित टोलीको मिहिनेतकै कारण सम्भव भएको बताए । हामी कहिले पनि विपक्षी टोली हेरेर खेलमा जाँदैनौं, आफ्नोतर्फबाट सक्दो उत्कृष्ट प्रदर्शन गर्ने लक्ष्य हुन्छ र यो त्यसैको नतिजा आएको हो, उनले भने । भारतका प्रशिक्षक राहुल द्रविडले नेपालको उत्कृष्ट प्रदर्शन जितको हकदार रहेको बताए । नेपालले निकै राम्रो पुनरागमन गर्यो र खेल जित्यो, उनले भने, हामीले राम्रो सुरुआत लिए पनि ब्याटिङमा निरन्तरता दिन सकेनौं ।"
तिङ्लामा आउन सकेनन् उम्मेदवार,"तिङ्ला (सोलुखुम्बु) न त यो गाउंँमा कुनै राजनीतिक दलका उम्मेदवारका पोस्टर, पम्प्लेट टाँंसिएका छन्, न उम्मेदवारहरू मत माग्नै आएका छन् । नजिकिँदै गरेको चुनावले जिल्ला नै तताइरहेका बेला सदरमुकाम सल्लेरीनजिकैको करिब ११ सय घरधुरीको बसोबास रहेको तिङ्लावासीलाई भने चुनावले छोएको छैन । बरु स्थानीय तहमा जस्तै यस पटक पनि मत हाल्न नहुने पक्षमा अधिकांश उभिएका छन् । तिङ्ला गाउँका तीनवटै बुथमा गत स्थानीय तहको चुनावमा एक मत पनि खसेन । गाउँंमा कांग्रेस, एमाले, माओवादी केन्द्रलगायत राजनीतिक दलका कार्यकर्ता र समर्थक प्रशस्त छन्, तर उनीहरू गाउँको समस्यमा एकै ठाउंँमा छन् । भन्छन्, यस पटक पनि मत हाल्ने कि नहाल्ने भन्नेबारे सामूहिक निर्णय लिएर नै अघि बढिन्छ ।स्थानीय तह संरचनाअघि यो एउटा गाउँ मात्रै थिएन, सिंगो गाविस थियो । तिङ्ला गाविसका ९ वटै वडा नयाँ संरचनामा नेचा सल्यान गाउँपालिकामा परेका छन् । साविकको तिङ्ला गाविस पूरै उक्त गाउँपालिकाको वडा नं ६ अन्तर्गत पर्छ । नयाँ संरचनाको यो निर्णय यति अव्यावहारिक छ कि यो गाउँंका बासिन्दालाई गाउँपालिका कार्यालय पुग्न पैदल दुई दिन लाग्छ । आधाउधी गाडी चल्ने कच्ची बाटो छ । गाडीबाटै जाँदा पनि दिन बित्छ । जबकि सदरमुकाम सल्लेरी पुग्न गाडीमा एक घण्टा पनि लाग्दैन । यही अव्यावहारिक निर्णयको विरोधमा स्थानीय एकमत छन् र विरोधस्वरूप उनीहरू मतदान बहिष्कार गर्दै आएका छन् । स्थानीयकै विरोधका कारण उम्मेदवारहरू मत माग्न गाउँ छिर्न सकेका छैनन् । कांग्रेस र वाम गठबन्धनका उम्मेदवार आआफ्ना कार्यकर्तालाई सदरमुकाम बोलाएर फकाउने प्रयास गरिरहेका छन् । दुवै उम्मेदवारका लागि तिङ्लाको मत निर्णायक हुन सक्ने देखिन्छ । कांग्रेसले यहाँं रहेका आफ्ना कार्यकर्तालाई सोमबार सदरमुकाम बोलाएको छ । वाम गठबन्धनले पनि त्यस्तै गरी बोलाउने योजना बनाएको छ । सम्भव भए तिङ्लालाई नै छुट्टै गाउँपालिका, नभए हाल कायम रहेको नेचा सल्यान गाउँपालिकाको वडा नं ६ लाई दूधकुुण्ड नगरपालिकामा गाभ्नुपर्ने माग स्थानीयको छ । यो मागलाई जुन दलले सम्बोधन गर्न सक्छ, त्यसैलाई मत दिने विचारमा सिंगो गाउँ छ, स्थानीय शिवराम कार्की भन्छन्, माग पूरा गर्ने प्रतिबद्धता नगरे यस पटक पनि चुनाव बहिष्कार हुन्छ । उनले वडा नं ६ को भेला आयोजना गरेरै स्थानीयको माग सबै उम्मेदवारमाझ राख्ने र पूरा गर्ने भरपर्दो विश्वास दिलाए मात्रै मतदानमा सहभागी हुने बताए । गाउँपालिका कार्यालय राजधानी काठमाडौंभन्दा टाढाजस्तो भएको तर नेताहरू चुप लागेर बसेको प्रति अनौठो लागेको स्थानीयको गुनासो छ । कम्तीमा सबै दलका नेता आएर बोलिदिनुपथ्र्यो, तर कुनै नेता गाउँ आएर बोल्न सकेका छैनन्, स्थानीय युवा राजेन्द्र कार्की भन्छन्, मुख्य राजनीतिक दलले सल्लाहमा सहमति गर्ने हो भने असम्भव छैन ।स्थानीयको चिन्ता भने नेताहरूकै मिलेमतोमै यस्तो निर्णय भएको हो कि भन्ने छ । तिङ्ला गाउँ आर्थिक सम्भाव्यताका दृष्टिले सम्पन्न छ । जबकि यो गाउँलाई छाड्ने हो भने नेचा गाउँपालिका स्रोतविहीन बन्छ । यही गाउँमा चारवटा जलविद्युत् आयोजना सञ्चालित छन् । अपर सोलु, लोहर सोलु, बेनी, पञ्चन जलविद्युत् आयोजना यही गाउँमा पर्छन् । तिनको सबै ट्रान्समिटर स्टेसनसमेत तिङ्लामै बन्दै छन् । जंगल मात्रै ६ सय हेक्टर यसै क्षेत्रमा पर्छ । यही आर्थिक स्रोतको आसले नेताहरूकै मिलेमतोमा हाम्रो गाउँलाई अपायक पर्ने नेचामा लगेर जोडियो, कार्की थप्छन्, जनतालाई सुख दिन यो पुन:संरचना भएको हो कि दु:ख दिन ?यस गाउँमा करिब ३५ सय मतदाता छन् । मतदानका लागि यहाँ सिंहकाली उमावि, जोडसल्ला प्रावि र जलेश्वरी आदर्श विद्यालयमा केन्द्र राखिएको छ । यी तीनै केन्द्रमा गत स्थानीय चुनावमा एक मत पनि परेन । तर, स्थानीयले प्रमुख राजनीतिक दलका उम्मेदवार आएर गाउँको माग पूरा गर्ने सामूहिक प्रतिबद्धता नजनाए यस पटक पनि मतदानमै भाग नलिने घोषणा गरेका छन् । यद्यपि औपचारिक निर्णय गाउँको भेला बसेर लिने उनीहरू बताउँछन् । स्थानीय तहको चुनावमा भोट नखसालेपछि अहिले त उम्मेदवार गाउँमै आएका छैनन्, स्थानीय निमाकुमारी घर्ती भन्छिन्, हामीलाई अरू केही चाहिएको छैन, हाम्रो गाउँपालिका नजिकै हुनुपर्छ । नजिकैबाट नागरिकता पाइयोस् भन्ने छ ।"
तीन उपकुलपति छानबिनको दायरामा,केयूका उपकुलपति पनि तानिएआयोगले केयूका उपकुलपति लगायतका पदाधिकारीलाई पनि छानबिनका लागि पत्र काटेको छ । एमबीबीएस र बीडीएस कार्यक्रमका लागि निर्धारितभन्दा बढी शुल्क लिई मेडिकल कलेजहरूले विद्यार्थी भर्ना गरेको विषयमा आयोगले उपकुलपति रामकण्ठ माकाजुसहितका पदाधिकारीलाई उपस्थित गराउने निर्णय गरेको स्रोतले बतायो । तीन वर्षअघि डा विमलकुमार सिन्हा संयोजकत्वको छानबिन टोलीले सम्बन्धन र सिट निर्धारण प्रक्रियामा केयूका उपकुलपति माकाजु र त्रिविका उपकुलपति महर्जनको भूमिका शंकास्पद देखिएको भन्दै थप अनुसन्धानका लागि सिफारिस गरेको थियो ।
"युवा निर्णायक, प्रौढ हावी","काठमाडौं विसं २०४६ सालमा प्रजातन्त्र पुन:स्थापनापछि करिब ३ दशकयताको राजनीति नियाल्ने हो भने ६१ वर्ष माथिका व्यक्ति नै मुलुकको निर्णायक तहमा देखिएका छन् । तिनैका वरिपरि मुलुकको राजनीति केन्द्रित छ । यतिबेला मुलुकले फेरि नेतृत्व चुन्ने मौका पाएको छ । फेरि पनि ६१ वर्ष माथिकै उमेर समूहमा राजनीतिको चाबी पुग्ने देखिन्छ । जबकि मतदाता भने ४१ वर्ष मुनिका युवा ५२ प्रतिशत छन् । विसं २००७ सालको पुस्ताका कृष्णप्रसाद भट्टराई, गिरिजाप्रसाद कोइराला, मनमोहन अधिकारीलगायतका नेताहरूको देहावसानसँगै विसं २०१७ सालपछि राजनीतिमा प्रवेश गरेका नेताको हातमा अहिले मुलुक छ । ०६२०६३ को जनआन्दोलनको सफलतासँगै मूल रूपमा ती नेता निर्णायक छन् । कांग्रेस नेताहरू शेरबहादुर देउवा, रामचन्द्र पौडेल, एमालेका केपी ओली, माधवकुमार नेपाल तथा माओवादीका पुष्पकमल दाहाल तथा अन्य पार्टीका बाबुराम भट्टराई, महन्थ ठाकुर वा कमल थापासम्मका नेताहरू ६१ वर्ष माथिकै हुन् । प्रमुख पार्टीका पहिलो र दोस्रो तहका प्रमुख नेताहरू त्यही उमेर समूहमा पर्छन् । ६ सय १ जनाको दुईदुईवटा संविधानसभा गठन भए पनि निर्णयकर्ता भने ६१ वर्ष माथिका करिब १८ नेता थिए । संविधानसभाले बनाएको संविधानको धाराधारामा तिनै नेताको प्रभाव परेको छ । समाजशास्त्री चैतन्य मिश्र राजनीतिक सक्रियता र सुझबुझको सन्दर्भमा उमेर नै निर्णायक नहुने बताउँछन् । आम रूपमा युवायुवती शारीरिक रूपमा सक्षमचाहिँ हुन्छन् । तर त्यसो भन्दैमा बुढापाकालाई सोझै अयोग्य ठहर्याउनु गलत हो, मिश्रले भने, त्यसमाथि युवाहरूको भन्दा उमेरले खाएको व्यक्तिको काम गराई प्रभावकारी हुन्छ भन्ने सामाजिक मान्यता पनि स्थापित छ ।प्रतिनिधिसभा र प्रदेशसभा निर्वाचनमा ६१ वर्ष माथिका ५ सय ९७ उम्मेदवार छन् । जबकि उक्त उमेर समूहका मतदाता १५ दशमलव ६७ प्रतिशत मात्रै छन् । निर्वाचन आयोगका अनुसार कुल १ करोड ५४ लाख २७ हजार ९ सय ३८ मतदातामा ६१ वर्षमाथिका मतदाताको संख्या २४ लाख १७ हजार ७ सय ७५ हो । सबैभन्दा बढी मतदाता १८ देखि ४० उमेर समूहका छन् । यो उमेर समूहका मतदाता ८० लाख ७१ हजार ३ सय ६९ छन् । उनीहरूको उपस्थिति ५२ दशमलव ३१ प्रतिशत छ । आगामी निर्वाचनको निर्णायक मतदाता उनीहरू नै हुन् । तर, उक्त उमेर समूहबाट राजनीतिमा प्रतिनिधित्व गर्नेको संख्या भने कम छन् । स्थानीय तह निर्वाचनको परिणाम हेर्ने हो भने ३५ हजार ४१ निर्वाचित जनप्रतिनिधि मध्ये १३ हजार ७ सय जना ४० उमेरभित्रका छन् । त्यो ३९ प्रतिशत मात्रै हो । समाजशास्त्री मिश्रका अनुसार समग्र राजनीति नै उमेर पुगेकाको पकडमा रहेकै कारण युवा मतदाताले समेत युवा उम्मेदवारलाई पत्याउने अवस्था नरहेको देखिन्छ । नेताहरूकै फेर समातेर लाभको पद वा राजनीतिमा स्थापित हुने प्रवृत्ति युवामा विकास भएका कारण मतदाताले तिनलाई नपत्याएका हुन् । त्यसमाथि राजनीतिमा युवाको भूमिका दिन प्रतिदिन कमजोर बन्दै गएको छ, मिश्रले भने, उनीहरूले आफ्नो नेतृत्वलाई प्रश्न गर्न सक्ने अवस्था नै छैन । अनि युवा मतदाताले तिनलाई किन पत्याउने ? त्यसैकारण युवा मतदाताको संख्या उल्लेख्य भए पनि जित्ने बूढाहरूले नै हो । सानैदेखि मान्यजनलाई आदर गर्ने र बुढापाकाले भनेको नटार्ने संस्कारबाट राजनीति अछुतो रहने अपेक्षा गर्न सकिँदैन ।स्थानीय तहको निर्वाचन परिणामलाई हेर्दा पनि सबैभन्दा बढी ४१ देखि ६० उमेर समूहका १८ हजार ५ सय ८४ जना निर्वाचित भएका छन् । त्यो उपस्थिति ५३ प्रतिशत हो । जबकि उक्त उमेर समूहका मतदाता ३२ प्रतिशत मात्रै छन् । आगामी निर्वाचनका लागि उक्त उमेर समूहका मतदाताको संख्या ४९ लाख ३८ हजार ७ सय ९४ छ । स्थानीय निर्वाचनमा ६१ माथिका प्रौढ समूहका २ हजार ७ सय ५७ जनाले जितेका छन् । त्यो ७ दशमलव ८६ प्रतिशत हो । मतदातामा युवा बढी, जित्नेमा वयस्क बढी र थोरै संख्यामा जितेर पनि निर्णायक हुने प्रौढ, यस्तै ट्रेन्ड देखिएको छ । मंसिर १० र २१ मा दुई चरणमा एकैसाथ हुने दुई तहको निर्वाचनका उम्मेदवारहरू सबैभन्दा बढी ५३ दशमलव ८० प्रतिशत ४१ देखि ६० उमेर समूहकै छन् । सबैभन्दा कम ११ दशमलव ५१ प्रतिशत उम्मेदवार ६१ माथिका छन् । करिब ३५ प्रतिशत ४० भित्रका उम्मेदवार छन् । निर्वाचनका तथ्यहरूले मतदाता र उम्मेदवारको उमेर समूहबीच सोझो सम्बन्ध रहेको देखाउँदैन । जबकि आफ्नै उमेर समूहका उम्मेदवारलाई प्राथमिकतामा राख्ने विश्वव्यापी प्रचलन छ । किनकि उमेर समूहअनुसार आकांक्षा र मुद्दा फरक हुन्छन् । आफ्नै उमेर छेउछाउकैले आफ्ना चासो र आकांक्षालाई बढी बुझ्छ भन्ने हुन्छ । त्यसैअनुरूप मत पनि खस्नुपर्ने हो । तर, नेपालमा त्यस्तो सोझो सहसम्बन्ध रहेको पाइँदैन । जनसंख्याविद् भीमप्रसाद सुवेदी त्यसको प्रमुख कारण नेपाली समाज समूहउपसमूहमा विभाजित हुनुलाई नै ठान्छन् । गाउँमा एकपटक एउटा राजनीतिक दल वा उम्मेदवारलाई मतदान गरेको व्यक्तिले आजीवन त्यसैलाई नै भोट दिन्छ भन्ने बुझाइ छ । त्यसले गर्दा उसले चाहेर पनि पार्टी र उम्मेदवार फेर्न सक्दैन सुवेदीले थपे, तर, बदलिँदो परिस्थितिसँगै त्यो हिम्मत जुटाउने जनमत पनि बढदो छ । आकांक्षा र अपेक्षाका हिसाबले पनि १८४० उमेर समूह निकै अस्थिर मानिन्छ । आफूले एकपटक पत्याएको उम्मेदवार वा राजनीतिक दलले तत्काल अपेक्षाअनुसार काम नगरेको बुझ्नासाथ तत्काल मुड फेर्न पनि पछि पर्दैन यो उमेर समूह । उनीहरूमा तीव्र परिणामको आकांक्षा हुने गर्छ । केही महिनामै परिणाम देखिए पनि विकल्प खोज्नतिर लाग्छ । काठमाडौं महानगरका मेयर विद्यासुन्दर शाक्यले सय दिनमा प्रतिबद्धताअनुरूप काम गर्न नसक्दा सामाजिक सञ्जाललगायतमा ठूलो आलोचना खेप्नुपरेको छ । यसले एकातिर युवाहरूको अस्थिर मनोदशा देखाउँछ भने अर्कोतर्फ स्थानीय चुनाव परिणामकै आधारमा आगामी चुनावको हिसाबकिताब गर्न नसकिने पनि देखाउँछ । युवाहरूले स्थानीय चुनावमा जसलाई भोट दिएका थिए, तिनै पार्टीलाई आगामी चुनावमा भोट देलान् भनेर ग्यारेन्टी गर्न सकिँदैन, सुवेदीले भने, स्थानीय चुनाव भएयता जितेका प्रतिनिधिप्रतिको आकर्षण घटेको पनि यथार्थ हो । त्यसबाहेक स्थानीय चुनावयता मात्र करिब १४ लाखभन्दा बढी नयाँ मतदाता थपिएको निर्वाचन आयोगले जनाएको छ । थपिएका मतदाताको चाहना र आकांक्षा मतपत्रमा कसरी प्रतिविम्बित हुन्छ भन्ने कसैलाई थाहा छैन । त्यसैले स्थानीय चुनावजस्तै परिणाम आउने आकलन गर्न नसकिने प्रा सुवेदीको तर्क छ । राजनीतिक अस्थिरता र देशभित्रै पर्याप्त रोजगारीको अवसर नहुँदा जनसंख्याको ठूलो हिस्सा विदेशिएको छ । यही कारण गाउँहरू पुरुषविहीन भएको अवस्था छ । जनसंख्याको ठूलो हिस्सा विदेशमा रहेका कारण यसपटकको चुनावमा पनि महिला मतदाता नै निर्णायक हुनेछन् । महिला मतदाताको उपस्थिति झन्डै ५० प्रतिशत छ । महिला मतदाता निर्णायक देखिए पनि तिनले आफ्नो प्रतिनिधित्व बढाउन सक्ने अवस्था देखिँदैन । किनभने राजनीतिक दलहरूले प्रत्यक्षतर्फको उम्मेदवारीमा महिलालाई प्राथमिकतामै पारेका छैनन् । कुल उम्मेदवारमध्ये करिब ७ प्रतिशत मात्र महिला उम्मेदवार छन् । यसले पनि मतदाता उमेर समूहले उम्मेदवार छनोटमा तात्विक फरक नपर्ने देखाउँछ । समाजशास्त्री मिश्र भने पूरै राजनीति ६० वर्षभन्दा माथि भएकाहरूमै केन्द्रित रहेको यथार्थ मतदाताले राम्रोसँग बुझेकाले त्यसको प्रभाव पनि मतदानमा देखिने बताउँछन् । आखिर शक्ति केन्द्र नै पाको उमेरकाहरू हुन् भने पछि युवा उम्मेदवारलाई किन छान्ने ? युवाहरूले पनि बूढाहरूको त्यो सञ्जाल तोड्न सक्ने अवस्था छैन, उनले भने, अझ युवा मतदाताले पनि युवा उम्मेदवारहरूले पार्टीका बूढाहरूलाई उछिनेर नेतृत्वमा पुग्न सक्ने ह्याउ नै देखेका छैनन् । अनि किन पत्याउन् ?"
भाइ कर्णाली,"रौतहट सर्वाधिक विकट कर्णालीमा पर्ने जुम्लाको मानव विकास सूचकांक ०४०९ छ । डोल्पाको ०४०१ र मुगुको ०३९७ छ । पत्याउन गाह्रो पर्ला, तर सुगम भूमि रौतहटको सूचकांक त्यसभन्दा पनि तल ०३८६ छ ।मानव विकास सूचकांक आयु, साक्षरता, विद्यालय जाने उमेर र प्रतिव्यक्ति आम्दानीको औसत रूप हो । चरम विपन्न र ठूलो संख्या निरक्षर रहेको रौतहट यस्तो जिल्ला हो, जसका १८ स्थानीय तहमध्ये १६ वटा त नगरपालिका नै छन् । देशकै धेरै नगर भएको यस जिल्लामा मानवीय, भौतिक र सहरी विकासको हालत भने गएगुज्रेको छ ।गरुडा नगरपालिका ४ चम्टोलीका ३२ परिवार दलितसँग कमाइ गरेर खाने एक टुक्रा जग्गासम्म छैन । अर्काको खेतीमा बनी गरेर खान्छौं । बिहान ७ देखि बेलुकी ५ बजेसम्म काम गरेको पुरुषलाई ३ सय, महिलालाई २ सय दिन्छन्, उक्त टोलका राम एकवाल रामले भने, काम नभएको सिजनमा साहुसँग महिनाको सयकडा ३ रुपैयाँ ब्याजमा ऋण काढेर खानुपर्छ ।उक्त झुपडी बस्ती बर्खामा डुब्यो । लामो समय उनीहरूले स्कुलमा आश्रय लिए । दाताले ल्याइदिएको बिस्कुट र चाउचाउले गुजारा चलाए । सरकारी मान्छे आए, फोटो खिचे, लगे, स्थानीय पुकारीदेवी हरिजनले भनिन्, साहुको ऋण काढेर सबैले कटेरा बनायौं । उनीहरूका अनुसार कुनै संस्था (एनजीओ) का व्यक्ति आएर सहयोग ल्याइदिने भन्दै सबैसँग ३ हजार रुपैयाँ उठाएर लगे । बेपत्ता भए । त्यसैले उनीहरूले कसैका आश्वासन पत्याउन छाडेका छन् । त्यसको घानमा पर्न थालेका छन् राजनीतिक दलका उम्मेदवार र कार्यकर्ता । घर बनाइदिन्छौं, सडक बनाइदिन्छौं भन्दै पहिला पनि भोट मागे । पछि फर्किएरै आएनन्, प्रेमकला पासवानले आक्रोश पोखिन्, अब त आस मात्रै देखाउन हामीकहाँ नआए पनि हुन्छ । रौतहटका यस्ता बस्ती धेरै छन्, जसका लागि पटकपटकका चुनाव आश्वासन बाँड्ने उत्सव मात्रै बने । चन्द्रपुर नगरपालिका ९, माझीटोलका दलितको अवस्था उस्तै दयनीय छ । दिनभरि काम गरेको ज्याला जम्माजम्मी ५ किलो धान (करिब सय रुपैयाँ) मात्र पाइन्छ, चन्द्रेश्वर माझीले भने, त्यो पनि नपाउँदा भोकै बस्नुपर्छ । सरकारको गरिबी निवारण कोषबाट २५ हजार रुपैयाँ ऋण लिएर गुजारा चलाउँदै आएकी ज्ञानवती माझीले भनिन्, त्यसको पनि महिनाको २ प्रतिशत ब्याज भन्छन् । कहिले कसरी तिर्ने, गाह्रै छ । यहाँको माझी समुदाय पनि यसपालि भोट माग्न आउनेसँग दह्रै कुरा गर्ने सोचमा छ । किन पछि पर्यो रौतहट ?गरिबीका कारण अशिक्षा, अशिक्षाका कारण गरिबी रौतहटको मुख्य समस्या हो । परिवारमा सबैभन्दा धेरै सदस्य हुने जिल्ला पनि यही हो । तथ्यांक विभागको स्टयाटिस्टिकल पकेट बुक २०१६ का अनुसार ६ लाख ८६ हजार ७ सय २२ जनसंख्या रहेको यस जिल्लामा हरेक घरमा औसत ६४४ जना बस्छन् । अपाङ्गता भएकाको संख्या नै रौतहटमा १ लाख ९१ हजार ३ सय २ छ । पाँच वर्षमाथिको जनसंख्या ६ लाख ५ हजार २ सय ९ रहेकामा पढ्नलेख्नै नसक्ने (पूर्ण निरक्षर) को संख्या ३ लाख २८ हजार ९ सय ९७ अर्थात् ५४३६ प्रतिशत छ । एसएलसी वा सरह पढ्नेको संख्या २२ हजार ६ सय ३ मात्र छ । ५ वर्षभन्दा कम उमेर समूहमा कुपोषण भएका ३९७० प्रतिशत बालबालिका छन् । जिल्लाको मानव विकास सूचकांक नेपालको औसत सूचकांक ०४९० भन्दा तल छ ।रौतहटमा गरिबी घट्न नसक्नुको मुख्य कारण सामाजिक चेतना अभाव हो, रौतहट गृह जिल्ला भएका र लामो समय यसैलाई थलो बनाएर नीतिनिर्माण तहमा पुगेका एमालेका वरिष्ठ नेता माधवकुमार नेपालले कान्तिपुरसँग भने, छोरीलाई पढाउनुहुँदैन भन्ने अवधारणा अझै धेरैमा छ । शोषण, सामन्ती प्रथा कायमै छ । रोजगारीको अवसर छैन । प्रधानमन्त्रीसमेत भइसकेका नेपालले जिल्लामा व्याप्त भ्रष्टाचारलाई गरिबी झन् बढ्नुको अर्को कारण बताए । स्थानीय विकास अधिकारी उमेश बस्नेत पनि आर्थिक दुरुपयोगलाई रौतहट पछि पर्नुको मुख्य कारण ठान्छन् । मानवीय विकासका लागि सरकारले लागू गरेका शिक्षा, स्वास्थ्य र पोषण कार्यक्रम उपयोग हुन सकेनन्, उनले भने, सेवाग्राहीले पाउनुपर्ने सुविधा टाठाबाठाले उपभोग गरे । सरकारी सेवा जनस्तरसम्म पुग्न सकेनन् । पूर्वाधार विकास कमजोर भएकाले जिल्ला अघि बढ्न नसकेको हो । उनका अनुसार गरिबी, पछौटेपन, जातीय विभेद, लैंगिक भेदभाव, सचेतनाको कमी, पोषणरहित खाना, सामाजिक कुरीति, कुप्रथा, परम्परागत मू्ल्यमान्यता, सम्पत्ति जोड्ने मोह, सेवामा सम्भ्रान्तको बोलवालाजस्ता कारण मानव विकासमा अवरोध पुग्दै आएको छ । गरिबी हटाउने मुख्य दायित्व गरिबी निवारण कोषको हो । कोषले ११ वर्ष अवधिमा ८० करोड रुपैयाँ खर्च गरिसकेको छ रौतहटमा । तर, गरिबी झन् बढ्दो छ । किन ? भित्री रूपमा हेर्ने हो भने हाम्रो लगानीले गरिबी हटाउँछ, कोषका रौतहट कार्यप्रबन्धक नरेश गुप्ताले भने, मेहनत गरिरहेका छौं । तैपनि हामीले सोचेअनुसार गरिबी घटेको छैन । प्राकृतिक प्रकोप, द्वन्द्वलगायत यसका बाधक हुन् । रौतहटमा २ हजार ३ सय ८५ समूह गठन गरी कार्यक्रम सञ्चालन गरिएको कोषले जनाएको छ ।गौर नगरपालिकाका पूर्वमेयर बाबुलाल साह कानु जिल्लामा गरिबी बढ्नुको सबैभन्दा ठूलो कारण बेरोजगारी ठान्छन् । यहाँ शिक्षाको अवस्था खस्कँदो छ । कलकारखाना छैनन् । उत्पादनमूलक काम छैन । जिल्लामा बर्सेनि बाढीको समस्या छ । समयमा पानी नपर्दा खेतीयोग्य जमिन बाँझो रहने कारण जीवनस्तर खस्किएको हो, उनले भने, राज्यको उदासीनता यसको अर्को कारण हो । आर्थिक अवस्था कमजोर भएकैले रौतहट कर्णालीभन्दा पिछडिएको हो ।"
सुरक्षा व्यवस्था थप कडा पार्न निर्देशन,"काठमाडौं (कास) गृह मन्त्रालयले आसन्न चुनावमा सुरक्षा व्यवस्था थप कडा बनाउने भएको छ । पश्चिम पहाडका जिल्लाहरूमा एकपछि अर्को गर्दै माओवादीका उम्मेदवारमाथि बम प्रहारका घटना भएपछि शनिबार गृह मन्त्रालयले नेपाल प्रहरी, सशस्त्र प्रहरी र नेपाली सेनाका उच्च अधिकारीको भेला डाकेको थियो । स्रोतका अनुसार उक्त भेलामा गृह सचिव मोहनकृष्ण सापकोटाले सुरक्षा प्रबन्ध कडा पार्न मातहतको निकायलाई निर्देशन दिएका थिए । बम प्रहारका घटना र हतियारसहित हिँड्नेहरूको संख्या बढेको भन्दै प्रहरीले पश्चिम पहाडका जिल्लाहरूमा जाँचपडताल कडा पारेको छ । गृह प्रवक्ता नारायणप्रसाद शर्माले मन्त्रालयले निर्वाचनविरोधी गतिविधि गर्नेलाई नियन्त्रण गर्न जिल्ला प्रशासन कार्यालयलाई परिपत्र गरिसकेको बताए । गृहले सुरक्षा चुनौतीअनुसार जिल्लास्तरमै निर्वाचन सुरक्षा नीति परिवर्तन गर्न सक्ने अधिकारसमेत जिल्ला प्रशासन कार्यालयलाई दिएको छ । सुरक्षा चुनौती बढे पनि गृहले यसअघिको स्थानीय तहको चुनावमा जस्तै तीन घेराको सुरक्षा योजना जारी राख्ने भएको छ । आइतबार मात्रै निर्वाचन आयोगले निर्वाचन सुरक्षाबारे गृहसचिवसहितका पदाधिकारीलाई बोलाएको थियो । स्रोतका अनुसार उक्त बैठकमा आयोगले आसन्न सुरक्षा चुनौती र त्यसलाई चिर्न के तयारी भइरहेको छ भनेर बुझेको थियो । गृह सचिव सापकोटाले सुरक्षा व्यवस्था कडा पार्न, चेकजाँच बढाउन निर्देशन दिइसकेको बताउँदै अघिल्लो दिनको सुरक्षा अधिकारीसँगको बैठकका कुरा राखेका थिए ।"
कोठे भेटघाटमा उम्मेदवार,"भक्तपुर नेपाल मजदुर किसान पार्टी (नेमकिपा) भक्तपुर क्षेत्र २ की उम्मेदवार अनुराधा थापामगर आइतबार दिनभर भेटघाटमै व्यस्त भइन् । बिहान आफ्नै वडा सानोठिमीमा भेटघाट तथा अपराह्नदेखि ३ गठ्ठाघर क्षेत्रको कोठे बैठकमै थिइन् । अहिले पनि बैठकमै छु, आइतबार कान्तिपुरसित भनिन्, अचेल भेटघाटमै व्यस्त हुन्छु । पार्टीको घोषणापत्र अन्तिम चरणमा रहेकाले भेटघाटमा जुटेको उनले सुनाइन् । कोठे बैठक सकेर फुर्सदको समयमा घरदैलो पनि जाने गरेको उनले बताइन् । उनका अनुसार हरेक वडामा निर्वाचन परिचालन समिति गठन भइसकेका छन् ।भक्तपुर २ का वाम गठबन्धनका उम्मेदवार महेश बस्नेत पनि आइतबार बिहान आफ्नै वडामा चुनावीसभा गरी दिउँसो र बेलुका गोप्य भेटघाटमै जुटेका थिए । पार्टीका आन्तरिक भेला र बैठक भइरहेको छ, उनले भने, निर्वाचन परिचालन कमिटी बनाइरहेका छांै । जनताको तहमा भेला गरिरहेका छौं । क्षेत्र २ का अर्का प्रतिस्पर्धी कांग्रेस उम्मेदवार दमननाथ ढुंगाना पनि भेटघाट र कार्यकर्ता चिनजानमै व्यस्त छन् । उनी यहाँका प्रौढसँग परिचित भए पनि युवा मतदाताका लागि अपरिचित उम्मेदवार हुन् । यसैले उनी अहिले क्षेत्रका युवा मतदाता र कार्यकर्तासँग घुलमिलमै व्यस्त छन् । व्यक्तिगत र जिल्लाका पार्टी नेताहरूले मतदाता चिनजान गराउन सहयोग गरिरहेका छन् । कार्यकर्ता चिनाउन पार्टीको तल्लो एकाइले समेत सहयोग गरिरहेको छ, उनले भने, बिहानदेखि बेलुकासम्म भेटघाटमै बित्छ । यसमा पार्टीका जिल्ला सभापति दुर्लभ थापाले सहयोग गरिरहेको उनले सुनाए । हामीले चिनजान गराइरहेका छौं, सभापति दुर्लभले भने । पार्टी कार्यालयले तयार गरेको सूचीअनुसार शनिबारदेखि उनी घरदैलोमा जुटेका छन् ।भक्तपुर क्षेत्र १ र २ का प्रतिनिधि र प्रदेशसभाका उम्मेदवारहरू थापामगर, बस्नेत र ढुंगाना कोठे बैठकमार्फत मतदाता रिझाउने प्रयासमा छन् । केही उम्मेदवार टिकट विवादले रिसाएका नेता, कार्यकर्ता फकाउँदै छन् । टोलभरीको मत आफ्नो पक्षमा पार्न टोल सुधार समिति, गुठी, भजन मण्डलीका पदाधिकारी भेटेर कोठे र टोले गोप्य भेटघाट गरिरहेका छन् । त्यसबाहेक पार्टीले उम्मेदवार राखेर आन्तरिक भेला, प्रशिक्षण चलाइरहेका छन् । उम्मेदवारहरू एकले अर्को प्रतिस्पर्धीको भोट काट्न र तान्नमा व्यस्त देखिन्छन् । अघिल्लो चुनावमा पार्टीले प्राप्त मतको मूल्यांकन गर्दै दलहरू कार्यकर्ता भेला, प्रशिक्षणमा जुटेका हुन् । पार्टीको आन्तरिक कार्यकर्ता भेला, प्रशिक्षण, आर्थिक व्यवस्थापन, प्रचारप्रसार कमिटी गठनमा व्यस्त छौं, बाम गठबन्धनबाट क्षेत्र १ प्रतिनिधिसभातर्फ माओवादी उम्मेदवार मिलन सुवालले भने, बुधबारसम्म गठबन्धनको संयुक्त कमिटी, निर्वाचन कमिटी गठन गरिसक्छौं । क्षेत्रीय, नगर र वडा निर्वाचन परिचालन कमिटी गठन भइसकेको उनले बताए । चुनाव प्रचारप्रसारका लागि ब्यानरको तयारीपछि घरदैलो अभियान थालिने उनले बताए ।दलहरू आफ्ना उम्मेदवारलाई जिताउन आन्तरिक प्रचारप्रसार परिचालन समिति बनाउन लागेका छन् । प्रचारप्रसार परिचालन समिति, आर्थिक समिति, युवा परिचालन समिति गठनमा व्यस्त छौं, कांग्रेसका तर्फबाट क्षेत्र १ का प्रतिनिधिसभा उम्मेदवार बाबुराजा जोशीले भने, जिल्ला, क्षेत्रीय, नगर र वडा समितिहरू गठन भइसक्यो । मंसिर १ बाट घरदैलो अभियानमा जाने योजनामा रहेको उनले सुनाए । भक्तपुर क्षेत्र १ का नेमकिपा उम्मेदवार प्रेम सुवाल पनि आइतबार साँझ ७ बजेसम्म पनि कार्यकर्ता भेटघाटमै व्यस्त थिए । उनले आइतबार भक्तपुर नगरपालिकाको १, ५, ६ र चाँगुनारायाण नगरपालिकको खरिपाटीमा कार्यकर्ता भेलामा उपस्थिति जनाए । घोषणापत्र आएपछि घरदैलोमा जाने उनले बताए । त्यस्तै विवेकशील साझाका उम्मेदवार भने घरदैलोमा जुटिसकेका छन् । भक्तपुरको दुवै क्षेत्रबाट विवेकशील साझाले उम्मेदवारी दिएका छन् ।"
कसले मार्ला बाजी ?,"काठमाडौं दुई युवाको उम्मेदवारीकै कारण यसपटक काठमाडौं क्षेत्र ४ मा चुनावी प्रतिस्पर्धा रोचक हुने देखिन्छ । लोकतान्त्रिक गठबन्धनबाट कांग्रेसका गगन थापा र वाम गठबन्धनबाट एमालेका राजन भट्टराई चुनावी मैदानमा छन् । दुवै उम्मेदवार घरदैलो अभियानमा व्यस्त रहँदा बाजी कसको पोल्टामा पर्ने हो ? अडकलबाजी भइरहेको छ ।गगनजी (गगन थापा) र मेरोबीच प्रतिस्पर्धा होइन, काठमाडौं ४ नम्बर क्षेत्रको घरदैलो कार्यक्रममा कपनमा भेटिएका एमाले उम्मेदवार भट्टराईले भने, म वाम गठबन्धन र उहाँ लोकतान्त्रिक गठबन्धबाट उम्मेदवार हुनहुन्छ, यो व्यक्तिभन्दा पार्टीको प्रतिस्पर्धा हो । चुनावी प्रचारप्रसारमा व्यस्त रहेका भट्टराई निकै थकित देखिन्थे । अर्का बलिया प्रतिस्पर्धी थापाको कार्यक्रम पनि शनिबार कपनमै थियो । उनी पनि घरदैलोमै व्यस्त देखिन्थे । प्रत्येक व्यक्तिको घरभित्रै पसेर थापाले वृद्धवृद्धालाई मत हाल्न आग्रह गर्दै थिए । वृद्धवृद्धाहरू पनि उनलाई विजयका लागि अग्रीम शुभकामनासाथ आर्शीवाद दिइरहेका थिए ।विद्यार्थी राजनीतिबाट आएका थापा र भट्टराई दुवै प्रखर वक्ता मानिन्छन् । स्वास्थ्यमन्त्री भइसकेका थापा दोस्रो संविधानसभा चुनावमा यही क्षेत्रबाटै विजयी भइसकेका हुन् । उनले एमालेका निर्मल कुइँकेललाई १३ हजार मतान्तरले पराजित गरेका थिए । मतदाताले पहिलो संविधानसभा चुनावमा स्नेह र विश्वास गरी मलाई जिताउनुभएको हो, थापाले भने, मैले उहाँहरू (मतदाता) को सम्मान गरेको छु, उहाँको स्नेह र विश्वासमा कहिल्यै पनि चोट पुर्याउने छैन, यसपटक पनि मलाई जिताउनुहुन्छ भन्नेमा ढुक्क छु ।यो क्षेत्रको चुनाव प्रचारको विशेषता के देखिएको छ भने दुवै उम्मेदवारले एकअर्कालाई आरोप प्रत्यारोप लगाएका छैनन् । सञ्चारकर्मीले सोधेका प्रश्नमा पनि उनीहरू कूटनीतिक तरिकाले जवाफ दिन्छन् । अन्तर्राष्ट्रिय सम्बन्धमा विद्यावारिधि प्राप्त भट्टराई भन्छन्, यहाँ खानेपानी, सडक, कलेज केही पनि विकास नगरेको व्यापक जनगुनासो छ । हामीलाई गफ गर्नेभन्दा काम गर्ने नेता चाहिएको भन्छन्, त्यसकारण म जित्छु । यसअघिका उम्मेदवारले यस क्षेत्रको विकास नगरेको पटकपटक आरोप लगाए पनि भट्टराईले थापाको नामचाहिँ उच्चारण गरेनन् । माधव नेपाल सरकारमा प्रधानमन्त्रीका विदेश मामिला सल्लाहकार भएका भट्टराई दोस्रो संविधानसभा चुनावमा समानुपातिकबाट सभासद थिए । नेविसंघको महामन्त्री हुँदा सडकमा गणतन्त्रको नारा घन्काएर चर्चाको शिखरमा पुगेका थापा अघिल्लो कार्यकालमा संसदीय समिति सभापति र पछि स्वास्थ्यमन्त्री बने । स्वास्थ्यमन्त्रीका रूपमा उनले गरेका कामले प्रशंसा पाएका थिए । भट्टराईको विकास नभएको भन्ने आरोपको उनी खण्डन गर्छन् । आरोप त जे लगाए पनि भयो, विकास गरेनगरेको जनता जानकार छन्, उनी भन्छन्, ४ वर्षमा मैले यस क्षेत्रका लागि धेरै काम गरेको छु्ु, महानगरका ४ वटा वडा मेरो क्षेत्रमा पर्छन्, त्यस क्षेत्रको सडक निर्माण, पुरातात्त्विक वस्तुको संरक्षण र पुराना पोखरी निर्माणमा उल्लेखनीय काम गरेको छु, उनले भने, कपन, बूढानीलकण्ठलगायत चाबहिलका भित्री गल्लीका सडक पनि निर्माण भएका छन्, यस क्षेत्रका मतदाताको स्नेहले मैले जितेको हुँ, त्यसकारण अब पनि यस क्षेत्रको विकासमा रातदिन नभनी लाग्नेछु । कांग्रेस मात्र नभई वाम गठबन्धबाटै आफ्नो व्यक्तित्वका कारण मत आउने उनले दाबी गरे ।आफू गफभन्दा काममा विश्वास गर्ने भएकाले चुनावअघि नै ५ वर्षभित्र गर्ने विकासको खाका सार्वजनिक गरिसकेको उनले बताए । यस क्षेत्रको विकासको स्पष्ट खाका बनाएर अघि बढेको छु, थापाले भने, म जहिले पनि काम गरेर स्थापित भएको व्यक्ति हुँ ।"
दुई गठबन्धनको भिडन्त,"काठमाडौं दुवैको दिनचर्या लगभग उस्तै छ बिहान सबेरै उठ्नु, घरघर डुलेर भोट माग्नु, कार्यकर्ता भेला गरी चुनावी रणनीति बनाउनु अनि राति अबेर घर फर्किनु । चुनाव नजिकिँदै गर्दा काठमाडौं क्षेत्र ७ का उम्मेदवारहरू विक्रमबहादुर थापा र रामवीर मानन्धरको सक्रियता ज्यादै बढेको छ । थापा लोकतान्त्रिक गठबन्धनबाट राप्रपाका उम्मेदवार हुन् भने मानन्धर वाम गठबन्धनका तर्फबाट एमाले उम्मेदवार । उनीहरू दुवै प्रतिनिधिसभाका लागि प्रत्यक्ष चुनावी मैदानमा छन् । दुवै गठबन्धनको चुनाव प्रचार रणनीति जसरी पनि जित्ने अभियानसहित मतदाता भेटघाट रहेको छ ।आफू यसअघि पनि यसै क्षेत्रबाट प्रत्यक्ष निर्वाचित भएकाले यसपटक पनि चुनाव जित्ने मानन्धरको तर्क छ । म यसै क्षेत्रमा हुर्किएको हुँ । मलाई सबै मतदाताले चिन्छन्, उनी भन्छन्, मेरो क्षमता र कामबारे कसैलाई बताइरहनु नपर्ने भएकाले यसपालि पनि सजिलै जित्नेछु । समानुपातिकबाट राप्रपाबाट सभासद चुनिएका थापा अहिले गठबन्धन सरकारमा महिला, बालबालिका तथा समाजकल्याणमन्त्री छन् । उनी आफ्नो भूमिका र वर्षौंको राजनीति पृष्ठभूमिका कारण आफू जित्नेमा ढुक्क छन् । जनता अब बुझ्ने भइसके, थापा भन्छन्, विकासका गुलिया कुरा गर्ने तर काम नगर्नेलाई मत अब कसैले दिँदैन ।६२ वर्षीय थापा र ५६ वर्षीय मानन्धरको पृष्ठभूमि यस क्षेत्रका मतदाताले निकै रोचक रूपमा लिएका छन् । राजाको प्रत्यक्ष शासनकालमा २०६० मा काठमाडौं जिविस सभापति भएका थापाको शैक्षिक योग्यता कानुनमा स्नातक छ । यता २०४९ र २०५४ मा काठमाडौं महानगरपालिका १६ नम्बरका वडाध्यक्ष विजयी भएका मानन्धरको अध्ययन भने एसएलसीसम्म हो । उनी आफूले कहिल्यै चुनावमा नहारेको र अब पनि नहार्ने दाबी गर्छन् । थापा भने २०४८ मा क्षेत्र ४ र २०७४ मा क्षेत्र ८ बाट चुनाव लडदा हारेर क्रमश: तेस्रो र चौथो भएका थिए । आजसम्म आफूलाई जनताले नपत्याए पनि अब भने काम र परिपक्वताका आधारमा पक्कै पत्याउँछन् भन्ने उनी ठान्छन् । गठबन्धनका कारण कांग्रेसको सहयोगबाट जित आफ्नै पोल्टामा पर्ने उनको विश्वास छ । प्रत्यक्षमा उनलाई र प्रदेशसभामा राप्रापाले कांग्रेसलाई सघाउने समझदारीअनुसार चुनावी तालमेलमा लोकतान्त्रिक गठबन्धन भिडेको छ ।काठमाडौं महानगरपालिकाका वडाहरू १६, १७, १८ र २५, नागार्जुन नगरपालिकाका १, २ र ३ तथा तारकेश्वर नगरपालिकाको ३, ४ र ५ वडा काठमाडौं क्षेत्र ७ मा पर्छन् । यसमध्ये काठमाडौं महानगरपालिकाका ४ वडा प्रदेश सभा क अन्तर्गत पर्छ जसका लागि लोकतान्त्रिक खेमाबाट कंग्रेसका विजयबहादुर माली र वाम खेमाबाट एमालेका वसन्त मानन्धर मैदानमा छन् । तारकेश्वर र नागर्जुन नगरपालिकाका ३३ वडा प्रदेश सभा ख का लागि छुट्टयाइएका छन् । त्यसमा लोकतान्त्रिक गठबन्धनबाट कांग्रेसका धर्मराज अर्याल र वाम गठबन्धनबाट एमालेका प्रकाश श्रेष्ठ भिडेका छन् ।मानन्धरका अनुसार यो क्षेत्रमा ५८ हजार ५ सय ५७ मतदाता छन् । स्थानीय चुनावमा एमालेले १३ हजार, कांग्रेसले १० हजार र राप्रपाले २१ सय मत पाएका थिए । त्यस हिसाबले हेर्दा दुवै गठबन्धनको मत प्रतिस्पर्धात्मक देखिएको छ ।"
अनुराधा कांग्रेसमा,"काठमाडौं (कास) समाजसेवी अनुराधा कोइरालालाई नेपाली कांग्रेस प्रवेश गरेकी छन् । माइती नेपालकी संस्थापक कोइरालाले सीएनएन हिरो भएपछि अन्तर्राष्ट्रिय चर्चा बटुलेकी थिइन् । आइतबार प्रधानमन्त्रीनिवास बालुवाटरमा आयोजित कार्यक्रममा पार्टी सभापति एवं प्रधानमन्त्री शेरबहादुर देउवाले उनलाई पार्टीमा स्वागत गरे । चेलीबेटी बेचबिखनविरुद्धको अभियानमा राष्ट्रिय, अन्तर्राष्ट्रिय रूपमा तीन दशकदेखि सक्रिय कोइरालाले मुलुकको आर्थिक वृद्धि र समृद्धि कांग्रेसबाट मात्रै सम्भव भएको बताएकी थिइन् । उद्योगपति विनोद चौधरी पनि हालै कांग्रेसमा प्रवेश गरेका थिए ।"
विरासत थाम्ने र भत्काउने संघर्ष,"मोरङ६ को तथ्यांक स्थानीय निकाय मत परिणामकांग्रेस र लोकतान्त्रिक फोरम२७,९९७ वाम गठबन्धन२६,३८०जम्मा मतदाता संख्या१,१०३२२"
चुनाव अवलोकनमा कूटनीतिक चासो कम,"काठमाडौं कूटनीतिक समुदायले प्रतिनिधिसभा तथा प्रदेशसभा निर्वाचनको पर्यवेक्षणअवलोकनमा चासो देखाएका छैनन् । अवलोकन तथा पर्यवेक्षण गर्ने क्षेत्र खुलाएर संख्यासहित आवेदन मागिए पनि आइतबारसम्म कसैले पनि नदिएका हुन् । निवार्चन आयोगसँगको समन्वयमा परराष्ट्र मन्त्रालयले उनीहरूसँग आवेदन मागेको थियो । तर, निर्वाचन हुन दुई साता बाँकी रहँदासमेत उनीहरूले चासो नदेखाउनुले निर्वाचन अवलोकनमा उनीहरू पछि हट्नु जस्तै हो, परराष्ट्रका एक अधिकारीले भने । निर्वाचनको मिति घोषणा भएलगत्तै १६ दूतावासले अवलोकनको इच्छा व्यक्त गरेका थिए । जान चाहेको स्थानसहित परराष्ट्र मन्त्रालयमा दूतावासबाट आवेदन दिनुपर्ने मापदण्ड राखिएपछि भने उनीहरू पछि हटेको हुन सक्ने अधिकारीले बताए । उनीहरूको आवेदन परेपछि मन्त्रालयले आयोगसँग समन्वय गरेर स्थान तय गरिदिने बताएको छ । सुरक्षा र अन्य व्यवस्थासमेत गरिदिनुपर्ने हुनाले समयमा आवेदन आउनुपर्ने हुन्छ । उत्तरी छिमेकी चीन र दातृ मुलुक जापानले अवलोकन गर्ने जानकारी मौखिक रूपमा दिएका छन् । आफूले अवलोकन गर्न चाहेको क्षेत्रहरूको नामसहित भने कसैले पनि जानकारी दिएका छैनन् । परराष्ट्रका एक अधिकारीले भने, कुन स्थान जाने र कति जना जाने भनेर नाम माग्दासमेत उनीहरू मौन रहनु आश्चर्यजनक छ ।दूतावासहरूलाई दिइएको २० दिने सूचनाको म्याद आगामी बिहीबार सकिँदै छ । स्थानीय निर्वाचनमा अन्तर्राष्ट्रिय पर्यवेक्षणका लागि खुला नगरिए पनि प्रतिनिधिसभा र प्रदेशसभामा आयोगले अन्तर्राष्ट्रिय पर्यवेक्षकका साथै यहाँ रहेका दूतावासका अधिकारीलाई समेत चाहेको स्थानमा जाने अनुमति दिने निर्णय गरेको थियो । निर्वाचन पर्यवेक्षण गर्न ४ अन्तर्राष्ट्रिय र ५२ स्वदेशी संस्थाले निर्वाचन आयोगबाट स्वीकृति पाइसकेका छन् । अन्तर्राष्ट्रिय पर्यवेक्षकहरू कार्टर सेन्टर, युरोपेली महासंघ, अनकावा इन्टरनेसनल र एसियन नेटवर्क फर फ्री इलेक्सनले आफ्नो काम नै अघि बढाइसकेका छन् । त्यस्तै अन्य गैरसरकारी स्थानीय संस्थाहरूले पनि पर्यवेक्षणका लागि मतदाता शिक्षाका बारेमा समेत अध्ययन थालेको बताइएको छ । नेपालभित्रका गैरसरकारी संस्था तथा निकायबाट ४४ हजार १ सय ४२ ले पर्यवेक्षण गर्ने भएकाले दूतावासले उनीहरूको सूचनालाई नै भरपर्दो मान्न सक्ने भएर नै आफंैले अवलोकन गर्न नखोजेको हुन सक्ने अधिकारीहरूले बताए । परराष्ट्र मन्त्रालयका उपसचिव डम्बरुबल्लभ पौडेल निर्वाचन पर्यवेक्षकको व्यवस्थापन र कूटनीतिक समन्वयमा खटिएका छन् । कूटनीतिक फोकल पोइन्ट रहेका पौडेलले भने, हामीलाई अझै जानकारी नदिनु चासो नराखेको जस्तो हो । उनीसँगै अर्का अधिकृत रोशन खनालले पनि कूटनीतिज्ञ र पर्यवेक्षकको चासो मथ्थर गर्ने काम गरिरहेकी छन् ।निष्पक्ष, स्वतन्त्र र भयरहित तवरले निर्वाचन सम्पन्न गर्ने उद्देश्यले आयोगले अन्तर्राष्ट्रिय संस्था तथा समुदायलाई पर्यवेक्षण गर्न दिने तय गरिएको हो, निर्वाचन आयोगका प्रवक्ता नवराज ढकालले भने, समय अझै भएकाले कूटनीतिक समुदायले केही ढिला गरेका होलान् । चासो देखाएका थिए, आउलान् नि ।"
कांग्रेसले खटायो प्रतिनिधि,"काठमाडौं (कास) नेपाली कांग्रेसले मंसिर १० मा हुने पहिलो चरणको प्रतिनिधिसभा तथा प्रदेशसभा निर्वाचनमा ३२ वटै जिल्लामा पार्टीका उम्मेदवारलाई जिताउन केन्द्रीय प्रतिनिधि खटाएको छ । पार्टी मुख्यसचिव कृष्णप्रसाद पौडेलका अनुसार यसरी खटिएकामा सोलुखुम्बुमा खिलानाथ दाहाल, संखुवासभामा धना खतिवडा, भोजपुरमा तारामान गुरुङ, ओखलढुंगामा मृदुला कोइराला, ताप्लेजुङमा केशवकुमार बुढाथोकी, पाँचथरमा बेनुपराज प्रसाईं, खोटाङमा रमा पौडेल, नुवाकोटमा वासुदेव घिमिरे, रसुवामा बहादुरसिंह लामा र धादिङमा रामेश्वर उपाध्याय छन् । यस्तै, सिन्धुपाल्चोकमा मीन विश्वकर्मा, दोलखामा पुष्पा भुसाल, रामेछापमा शोभाकर पराजुली, मुस्ताङमा शोभियतबहादुर अधिकारी, म्याग्दीमा तिलक रानाभाट, बागलुङमा कुमार खड्का, मनाङमा हिमलाल घिमिरे, लमजुङमा धनबहादुर मास्की राना, गोरखामा भेषराज दुवाडी छ । पौडेलले आइतबार जारी गरेको विज्ञप्तिअनुसार रुकुम (पूर्व) मा कृष्ण कार्की, रोल्पामा पार्वता डीसी चौधरी, रुकुम (पश्चिम) मा गेहेन्द्र गिरी, जाजरकोटमा गोविन्द मल्ल, हुम्लामा प्रमोद अर्याल, मुगुमा डिल्लीराज तिवारी, जुम्लामा सरस्वती शाह, कालिकोटमा आशा विक, डोल्पामा विद्या खनाल, दार्चुलामा नरेन्द्रसिंह भण्डारी, बझाङमा शंकरप्रसाद पाण्डे, बाजुरामा अरुणप्रकाशसिंह राठौर र बैतडीमा दिलेन्द्रप्रसाद बडु छन् ।"
विष्टको बिदाइ,"राष्ट्रवादी, सादगी छवि बनाएका पूर्वप्रधानमन्त्री कीर्तिनिधि विष्ट अब हामीबीच रहेनन् । लामो समयदेखि क्यान्सर रोगले पीडित ९१ वर्षीय विष्टको ज्ञानेश्वरस्थित आफ्नै निवासमा शनिबार निधन भयो । पटकपटक मन्त्री, तीनपटक प्रधानमन्त्री र मन्त्रिपरिषद् उपाध्यक्ष भएका उनले पदमा रहँदा वा नरहँदा सधैं सादगीपूर्ण जीवन बिताए । तसर्थ, पटकपटक उच्च पदमा पुगेर सत्ताशक्ति र अनुचित आर्थिक लोभ प्रदर्शन नगर्ने विरलै राजनीतिक पात्रमध्ये उनी पर्छन् । प्रचलनविपरीत विष्टको अन्त्येष्टि पनि उनकै इच्छाबमोजिम शनिबारै राजकीय सम्मानबिना सामान्य तरिकाले भयो । उनी दरबारकै निगाहमा आफूलाई पद प्राप्ति भएको खुलाउन पछि पर्दैनथे र जीवनभरि राजदरबारप्रति बफादारिता प्रदर्शन गर्न कुनै कसर बाँकी राखेनन् ।नेपाली राष्ट्रिय कांग्रेसबाट राजनीति सुरु गरेका भए पनि विष्ट पञ्चायतसँगै राष्ट्रिय राजनीतिमा उदाएका हुन् । राष्ट्रिय कांग्रेसमा महासचिवसम्म भएका उनी २०१७ पछि पञ्चायत प्रवेश गरेका थिए । उनको राष्ट्रवादी छवि निर्माण भने उत्तरी सीमामा खडा भारतीय सैनिक चेकपोस्ट र सैनिक मिसन कुशलतापूर्वक हटाएपछि भएको हो । नेपाली सेनाको पुन:संरचना गर्ने नाममा २००९ सालमा भित्रिएर चीनको निगरानी गर्न तैनाथ रहेको भारतीय सैन्य डफ्फालाई फर्काउने कार्य उनको पहिलो प्रधानमन्त्रित्वकालमा भएको थियो । डा केआई सिंहको विद्रोहपछि आएर बसेको भारतीय सेनालाई १७ वर्षपछि हटाउन विष्टको कूटनीतिक भूमिका प्रशंसनीय छ । स्वतन्त्र भएदेखि नै भारतले हिमाललाई आफ्नो सुरक्षा किल्ला सम्झने नीति लिँदै आएको अवस्थामा विष्टले राष्ट्रिय पञ्चायत र मन्त्रिपरिषद् बैठकमा प्रस्ताव पेस नगरी सीधै राजाबाट अनुमोदन गराएर भारतीय सेना फिर्ता पठाएका थिए । ज्यादै संवेदनशील र बाह्य दबाबको जोखिमका कारण उनले त्यो चलाखीपूर्ण काम गरेका थिए । उत्तरी सीमाबाट भारतीय सेना फिर्ती राष्ट्रिय स्वाधीनता र आत्मसम्मानका दृष्टिले महत्त्वपूर्ण थियो । दुई छिमेकी भारत र चीनबीच सन्तुलित सम्बन्ध कायम गर्न पनि अपहरिहार्य थियो । दिवंगत विष्टलाई सम्झिनुपर्ने नैतिकताको विषय पनि हो । पहिलोपटक प्रधानमन्त्री भएका बेला पदमा रहेर चुनाव भिड्न मिल्दैन भन्दै उनले २०२६ साल चैतमा राजीनामा दिई राष्ट्रिय पञ्चायत सदस्यको निर्वाचनमा प्रतिस्पर्धा गरेका थिए । त्यसपछिको एक वर्ष नयाँ प्रधानमन्त्री नियुक्त नै गरिएन । २०२८ मा उनी नै प्रधानमन्त्री भए । २०३० असार २५ मा सिंहदरबारमा आगलागी भएपछि विष्टले नैतिकताका आधारमा भन्दै पदबाट राजीनामा दिएका थिए जुन उनको राजनीतिक इमान थियो । नैतिकता प्रदर्शनको खडेरी परिरहेको अहिलेको अवस्थामा अरू नेता एवं पदाधिकारीका लागि यो पाठ पनि हो । तर दरबारको चाहनाविपरीत राजीनामा दिएका कारण त्यतिबेला विष्टलाई चामल निर्यात काण्ड मा बयान लिइयो तर उनीविरुद्ध मुद्दा भने चलेन । उनी तेस्रोपटक प्रधानमन्त्री भएका बेला मुलुकमा जनमतसंग्रह घोषणा गरिएको थियो । दरबारले आफूसँग एकपटक पनि नसोधी जनमतसंग्रह घोषणा गरिएको भनी असन्तुष्टि पाले पनि उनी सार्वजनिक रूपमा आलोचनाको तहमा भने ओर्लिएनन् । २०३५ को विद्यार्थी आन्दोलन दमन गर्न नसकेको भनी कट्टर पञ्चहरूबाटै उनी आलोचित पनि भएका थिए । जनमतसंग्रहको घोषणासँगै उनी प्रधानमन्त्रीबाट हटाइए ।राष्ट्रियताका सवालमा दह्रोसँग उभिएका विष्टले लोकतन्त्रका पक्षमा अभिव्यक्ति दिएको कहिल्यै सुनिएन । उनी २०६१ सम्म पनि अधिनायकवादी शासन व्यवस्थालाई पृष्ठपोषण गर्न उद्यत रहे । राजासँग नजिक र सधैं बफादारी प्रदर्शन गरेकै कारण उनलाई शारीरिक रूपले सक्रिय नभए पनि तत्कालीन राजा ज्ञानेन्द्रले आफ्नो मन्त्रिपरिषद्को उपाध्यक्ष बनाएका थिए । बहुदलीय व्यवस्था पुनर्बहालीपछि उनले प्रतिनिधिसभा सदस्यको निर्वाचनमा पनि प्रतिस्पर्धा गरेका थिए तर सम्मानजनक मत ल्याउन सकेनन् । पदबाट बाहिर रहँदा पनि पूर्वप्रधानमन्त्रीका रूपमा उनले राजकीय सुविधा उपभोग गरेनन् । विष्टको सादगी जीवन उनको चाहनाअनुसार सामान्य ढंगले गरिएको अन्त्येष्टिले पनि देखाउँछ । लोकतान्त्रिक शासन व्यवस्थाका पक्षमा नदेखिए पनि दिवंगत विष्ट उत्तरी सीमाबाट भारतको सैन्य डफ्फा फिर्तीे, राष्ट्रिय स्वार्थमा अडान, सिंहदरबार आगजनीपछि नैतिकता प्रदर्शन, निष्कलंक छवि र सादगीपूर्ण जीवनका कारण सम्झिइरहनेछन् ।"
उदारवाद : ध्रुवीकरणको लक्ष्मणरेखा,"अन्त्यमा,दु:खका साथ के भन्नुपरेको छ भने यसरी राजनीतिलाई ध्रुवीकृत गर्नेगरी प्रस्तुत आर्थिक विकासका खाकाहरू बर्लिनको पर्खाल भत्किए लगत्तैका झन्डै तीन दशक पुराना अवधारणाहरूमा आधारित छन् । खाकाविहीन समाजवादका पुनरोक्तिहरूले सबै सम्भावित नवीन प्रस्तावहरूलाई थिचेको छ । कुनै पनि दलको घोषणापत्र वर्तमान युगको वास्तविक प्रतिनिधित्व गर्न असफल भएको छ । उदाहरणका लागि संसार फ्लाइङ कार, थ्रीडी प्रिन्टिङ, आर्टिफिसियल इन्टेलिजेन्स एवं अगमेन्टेड रियालिटीको प्रयोग र मंगल ग्रहमा बसोबासको योजनाका साथ पाँचौं चरणको औद्योगिक क्रान्तिमा प्रवेश गर्दा नेपाल अझै राज्य नियन्त्रित समाजवादमा जाने कि नजाने भन्ने विवादमा अल्झेको छ । जलवायु परिवर्तनको तीव्र चक्करमा नेपालको जीविका सुरक्षित रहने कार्ययोजना के होला ? रेमिटेन्सले ल्याएका गम्भीर सामाजिक विघटनको क्षतिपूर्ति त्यहाँबाट आउने पैसाले गर्न सक्ला ? परिवर्तित विश्व शक्ति सन्तुलन र क्षेत्रीय भूराजनीतिबारे नेपाल सधैं मूकदर्शक नै मात्र भइरहने हो ? यस्ता प्रश्नहरूतर्फ राजनीतिक दलहरूले पटक्कै चिन्ता र चिन्तन गर्नसकेको देखिएन । राजनीतिक दलहरू बौद्धिक चिन्तनको थलो कम क्रमश: बकमफुस र पाखण्डीहरूको क्लब बढी बन्दै गएका हुन् कि जस्तो अनुभव हुनथालेको छ । खोज, अनुसन्धान र तथ्यमा आधारित नगरिएका रुढीग्रस्त तर्कहरूले के गर्ने भन्ने फेहरिस्त दिनमात्र सीमित भएका छन् । तर ती उद्देश्य पूरा गर्ने उपाय सुझाउनचाहिँ सबै समान रूपले असफल देखिएका छन्, जहाँ वास्तविक ध्रुवीकरण चाहिएको छ ।ट्विटर :"
"घोषणापत्र होइन, आश्वासनपत्र","सबैजसो पार्टीका घोषणापत्र पढ्न र सुन्न पाएपछि यस्तो लाग्यो जनताको मत हत्याउने हत्कण्डाका रूपमा केन्द्रमा पार्टीहरूबीच निबन्ध लेखन प्रतियोगिता भइरहेको छ । आजसम्मका चुनावी घोषणापत्र त के सरकारको वार्षिक नीति तथा कार्यक्रम, बजेट भाषण, पार्टीहरूका साझा सहमति, कुनैलाई पनि दोष दिन मन लाग्दैन । बरु चुनौतीका साथ सोध्न मन लागेको छ, घोषणापत्र जारी गरेका पार्टीका कति नेता र कार्यकर्ताहरूले आफ्नै घोषणापत्र अद्योपान्त पढेका छन् ? आजसम्म जारी गरिएका यस्ता घोषणापत्रहरू आंशिक रूपमा वा संयोगवश कार्यान्वयन भए हुनन् । घोषणापत्रको कार्यान्वयन पक्षमा पार्टीहरूले जनउत्तरदायी मूल्याङ्कन गरेको पनि देखिएन । जनताले रुचाउने, पचाउने र पत्याउने घोषणापत्र पार्टीहरूले लेख्न नसकेको हो कि नचाहेको हो, प्रस्ट हुनैपर्यो । नसकेको हो भने पार्टीहरूको औचित्य, सान्दर्भिकता, सामथ्र्य र योग्यता रहेन, जुन भयानक कुरा हो । नचाहेको हो भने त्यो त झन् खतरनाक नियतको द्योतक हो ।पार्टीहरूले जनवाद, सार्थक लोकतन्त्र, समाजवाद आदि ल्याउने घोषणा गरेका छन् । अर्कातिर पाएसम्म परिवारका सदस्य र नातागोतालाई उम्मेदवार बनाउन पनि बाँकी राखेका छैनन् । यसरी त जनवाद, समाजवाद केही आउँदैन, परिवारवाद, अवसरवाद र जहानियाँ हालिमुहालीलाई जब्बर बनाउँछ । घोषणापत्रमा ल्याइएको विद्युतीय रेलले सम्झायो मित्रराष्ट्रले उपहारस्वरुप बनाइदिएर टक्र्याएको एउटा ट्रलीबस चलाउन नसकेर थला पारी उखेलेर फ्याँक्ने नेता भएको देशमा अब बिजुलीको रेल आउने भएछ । अब कम्तीमा आफूले मतदान गरेको पार्टीको चुनावी घोषणापत्र आफूसँग राखौँ र चुनावमा विजयी भएर जानेलाई त्यही घोषणापत्र पल्टाउँदै त्यसको अक्षरश: कार्यान्वयन गर्न दबाब दिऔँ । जनताले पनि आफ्नो परम्परागत रैतीपन वा कमारोपनको मानसिकताबाट मुक्ति लिनुपर्छ, उत्तेजित होइन, जागरुक हुनैपर्छ । चन्द्रमणि गौतम बसुन्धरा, काठमाडौँविगतका चुनावमा उम्मेदवारले महत्त्वाकांक्षी एजेन्डा घोषणापत्रमा उल्लेख गरेका थिए । तर घोषणापत्रमा राखेका महत्त्वाकांक्षी एजेन्डा पूरा हुनसकेका छैनन् । प्रदेश नं ७ को सन्दर्भमा यहाँको विकासका लागि चुनावका बेला उम्मेदवारले ठूलठूला प्रतिबद्धता गरे पनि अहिलेसम्म पूरा गर्नसकेका छैनन् । आसन्न मंसिरमा हुने प्रदेश र प्रतिनिधिसभा चुनावका लागि पनि उम्मेदवारले जनतामाझ गएर त्यस्तै प्रतिबद्धता दोहोर्याइरहेका छन् । यो प्रदेशलाई विकासका दृष्टिकोणले सबैभन्दा अब्बल बनाउने भन्दै उम्मेदवारहरू अहिले मतदाता रिझाउन व्यस्त छन् । विगत चुनावमा पनि पश्चिम सेती, सेती लोकमार्ग, पञ्चेश्वर परियोजना शीघ्र निर्माण हुन्छ भनी उम्मेदवारले मत मागेका थिए । तर अहिलेसम्म यी आयोजनाको कार्य उस्तै छ । उम्मेदवारको घोषणापत्र केवल मतदातालाई प्रभावित गर्ने खालका छन् । अब मंसिरमा हुने निर्वाचनमा मतदाताले सचेत भएर मत दिन जरुरी देखिन्छ । लोकेश धामीकैलालीघोषणापत्र मार्फत गरेको विकृति मुख्यतया आसन्न प्रतिनिधिसभा र प्रदेशसभा चुनावको लागि अहिले केही मुख्य राजनीतिक दलका घोषणापत्रमा सामाजिक सुरक्षा प्रणालीमा विशेषगरी वृद्ध भत्तालाई उल्लेख्य मात्रामा वृद्धि गर्नेमा जोड दिएको देखिन्छ । यसको मुख्य आशय के बुझिन्छ भने क्षणिक रूपमा राष्ट्रका ८१४५ आश्रित जनशक्ति (विसं२०६८ को जनगणना अनुसार) को मतलाई आआफ्नो पोल्टामा पार्ने चुनावी सस्तो लोकप्रियतामात्र रहेको देखिन्छ । वृद्ध भत्ताको वृद्धिले वास्तवमा दीर्घकालीन रूपमा राष्ट्रको विकासमा हितभन्दा बढी अहित निम्त्याउने निश्चित छ । कुनै स्रोत, साधन र पूर्वाधार विना सामाजिक सुरक्षा भत्ताको हौवा फैलाउने अहिले दलहरू अग्रसर छन् । यस विषयमा के हुन आवश्यक थियो भने वास्तविक रूपमा लक्षित वर्ग, समूहभन्दा पनि व्यक्तिव्यक्ति पहिचान गरी उनीहरूको आवश्यकता र क्षमताका आधारमा सामाजिक सुरक्षा प्रणालीका आयाममध्ये उपयुक्त आयाम अपनाई सुरक्षित गर्नुपर्ने थियो, तबमात्र सुरक्षा भत्ताले महत्त्व पाउने थियो । उदाहरणको रूपमा एकजना उद्योगपतिका वृद्ध बाबुआमाले पाउने वृद्ध भत्ताले कत्तिको महत्त्व पाउला ? झलकराज पौडेलअन्नपूर्ण गापा७, कास्की"
सुधारको पहिलो खुड्किलो,"अहिले हरेक व्यक्तिको सर्वाधिक चासोको विषय बनेको छ, आफ्नो स्वास्थ्यसँंग प्रत्यक्ष जोडिएको विषय चिकित्सा शिक्षा । त्यही चिकित्सा शिक्षा सुधारको लागि पटकपटक आमरण अनशन बसिरहे डाक्टर गोविन्द केसी । उनको १३ आंै अनशनको क्रममा सरकारले उनीसंँग सहमति गरे बमोजिम संसदमा विधेक पेस गर्यो । तर त्यो अन्तिम संसदको बैठकसम्म पनि पारित हुनसकेन र अध्यादेशको सहारा लिनुपर्यो । शुक्रबार राष्ट्रपतिबाट चिकित्सा शिक्षा अध्यादेश पारित भयो । यो आम नेपालीको लागि सुखद समाचार बनेको छ भने चिकित्सा शिक्षा सुधारको पहिलो खुड्किलाको रूपमा हेरिएको छ । अध्यादेश अब गठन हुने संसदको पहिलो बैठक बसेको ६० दिनभित्र पास हुनु पर्नेछ । यदि त्यस अवधिमा पास हुनसकेन भने अध्यादेश स्वत: खारेज हुने संवैधानिक व्यवस्था छ । यसले गर्दा प्राप्ति भएको उपलब्धि गुम्ने खतरा पनि उत्तिकै रहेको छ । आफूहरूलाई माक्र्स, लेनिन तथा माओत्सेतुङका चेला सम्झने एमाले तथा माओवादी केन्द्रका नेताहरूबाटै चिकित्सा शिक्षा विधेयक पारित हुन नदिइनु विडम्बनापूर्ण छ । समाजवादलाई मूलमन्त्र मान्ने यी प्रमुख दलका नेताको भनाइ र गराइ फरक हुनु दुर्भाग्यपूर्ण हो । अब निर्वाचनपछि गठन हुने संसदमा दलीय उपस्थित कस्तो हुने हो, त्यो त हेर्न बाँकी छ । आम जनहितको पक्षमा रहेको यस चिकित्सा शिक्षा विधेक फेल हुन नदिन सबै दललाई जनस्तरबाट उत्तिकै खबरदारीको जरुरत छ । अहिलेलाई भने राष्ट्रपतिको कदम स्वागतयोग्य छ । शिवराज बराल पोखरा२२, कास्की"
उल्टो यात्रा !,"नेपालको एकमात्र खर्बपति व्यापारी विनोद चौधरीको ताजा अन्तर्वार्ता कान्तिपुरमा पढ्न पाइयो । अब उनमा राजनीतिक महत्त्वाकांक्षा पलाएछ । अन्तर्वार्तामा चौधरीले आफू केवल सांसद बन्न राजनीतिमा आउन खोजेको होइन भनेर ठूलै पदको आकांक्षा देखाएका छन् । चौधरी २०६४ सालमा एमालेको कोटाबाट समानुपातिक सभासद बनेका हुन् । २०७० मा उनलाई शंशाक कोइराला विरुद्ध चुनाव उठ् भनेर एमालेले भन्दा उठ्ने आँट देखाएनन् । बरु ५ वर्ष नै राजनीतिबाट पलायन भए । अहिले पुन: कांग्रेस कोटाबाट समानुपातिक उम्मेदवार बनेका छन् । तर यिनको यात्रा वा भनौ पाइला भने उल्टो भएको भान हुन्छ । किनकि यो बेला एमालेमाओवादी गठबन्धन गरेर चुनाव उठेका छन् र उनीहरूकै आगामी सरकार बन्ने प्रबल सम्भावना देखिएको छ । यदि एमालेमाओवादी सरकार बनेमा कांग्रेसमा छिरेका चौधरीको स्थान कहाँ हुन्छ ? के ओलीप्रचण्डले चौधरीलाई महत्त्व दिने वा उनको कुरा सुन्छन् होलान् त ? गलत समय र परिस्थितिमा चौधरी एमाले छोडी कांग्रेसमा छिरेको हँुदा उनको आगामी ५ वर्ष खेर जाने अवस्था देखिएको छ । चौधरीले बिल गेट्सबाट सिक्न सक्नुपर्छ, जसले आफूले कमाएको आधा रकम समाजसेवाको लागि खर्चियो । चौधरीले केवल ५ प्रतिशत खर्च गरे पनि ठूलो हुन्छ । जनताले स्यावासी दिन्छन् । गोपाल देवकोटागोकर्णेश्वर८ जोरपाटी, काठमाडांै"
रेल यातायातको महत्त्व,"यातायात नै विकासको मेरुदण्ड हो भनी प्रदेश४ का जनताले बुझ्नसकेका छन् वा छैनन् । तर उम्मेदवारहरूले चिनियाँ रेललाई स्थानीय घोषणामा समावेश गर्नुले रेल यातायातको महत्त्वलाई उजागर गरेको छ । नेपालमा रेलमार्गको सम्भावना रहेको छ र चीनलाई रेलमार्गबाट नेपालसँंग जोड्न सकिन्छ जस्ता निष्कर्षसहित चिनियाँ प्राविधिक टोलीको नेपालमा उपस्थितिले यो विषयलाई अझै बहसमा ल्याउनेछ । रेलमार्गले प्रदेश न४ मात्र होइन, समग्र नेपालको मुहार फेर्ने कुरामा कुनै शंका छैन । महेन्द्रसिंह बम टीकापुर१, कैलाली"
ध्वनि प्रदूषण नियन्त्रणमा ध्यान दिऔं,"चितवन हर्न निषेधित क्षेत्र घोषणा भएको तीन महिना पूरा हुन आंँटिसक्यो, तैपनि हर्न निषेध पूर्णरूपमा लागू नभैसकेको अवस्था छ । यस्तोमा सम्बन्धित निकायले आवश्यक प्रभावकारी जनचेतनामूलक कार्यक्रम अगाडि सार्न नसकेको हो कि भन्ने भान हुन्छ । त्यसो त अहिलेका युवा पनि आफ्नो क्षेत्रलाई ध्वनि प्रदूषणरहित गराइ सुन्दर नगर बनाऔं भन्ने कुरामा त्यति जिम्मेवार देखिँदैनन् । विशेषगरी बाल्यकाल सकेर भर्खरै युवावस्थामा प्रवेश गरेका स्कुल तथा कलेजका नवयुवाहरूमा अरुलाई आफूतर्फ आकर्षित गर्न एक किसिमको बिनाकारण बढी होहल्ला गर्ने, मोटरसाइकल तीव्र गतिमा हाँक्ने, विपरीत लिङ्गीलाई आकर्षित गर्न अरुभन्दा फरक हुनखोज्ने, मोटरसाइकलको साइलेन्सर मोडिफाइ गरी ठूलो आवाज निकाल्ने, ट्राफिक प्रहरीलाई नटेर्ने, आवश्यक नपरेको ठाउँमा पनि ट्राफिक प्रहरी देख्ने बित्तिकै जिस्काउनकै लागि अलि पर पुगेर हर्न बजाइदिने जस्ता सामाजिक नियम कानुनको बेवास्ता गर्ने बानी हावी रहेको पाइन्छ । बजार क्षेत्र तथा अस्पताल क्षेत्रमा प्रेसर हर्न बजाउने सवारी साधनलाई पनि ट्राफिकले नियन्त्रणको लागि खासै चासो दिएको पाइँदैन । यस्ता कार्य गर्ने र गराउनेलाई तत्काल नियन्त्रणमा लिई उचित परामर्श दिनुका साथै अटेर गरी पुन: दोहोर्याएको खण्डमा आवश्यक कानुनी सजायको भागिदार बनाउने प्रावधान बनाइए पनि पूर्णरूपमा कार्यान्वयन हुनसकेको छैन । स्थानीय नेताका भनसुनकै भरमा नियम कानुन उल्लंघन गर्ने जोकोही पनि छुट्ने हुँदा समाजमा आपराधिक मनोवृत्ति भएकाहरूको मनोबल झनै बढेको पाइन्छ । तसर्थ यस्ता कार्य नियन्त्रण गर्न सम्पूर्ण नगरबासी, नागरिक समाज, स्थानीय निकाय, स्थानीय प्रशासन, प्रहरी, ट्राफिक प्रहरी सबैको उचित सहकार्य तथा बेलाबेलामा जनचेतनामूलक कार्यक्रम सञ्चालन गर्नु अत्यावश्यक देखिन्छ । युवराज अधिकारी भरतपुर१०, चितवन"
हुम्लीको पीडा,"आइतबार प्रकाशित हुम्लीको चामल पीडा पढेपछि फेरि पनि केही लेख्न मन लाग्यो । तिनका अधिकांश जीवन भाते जीवनकै लागि बाँच्नु रहेछ । चामल लिन जाने, जति पाउँछ, बाटामै खाने बचेखुचेका उही चाडपर्वमा अक्षतापाती वा मर्दापर्दा भगवानलाई चढाएर नै सकाउने होला । चुनावी घोषणापत्रमा सायद हुम्ली, जुम्ली तथा मुगालीलाई खाद्य डिपोमा चामल कोटा बढाउने योजना थपियो होला । सहरमा मोनो र मेट्रो रेलको डंका पिटिरहँदा कर्णाली र महाकालीमा रहेका सयौं तुइन हटाउने विषय ओझेलमा परे होलान् । तिनको समग्र जीवनवृत्ति फेर्ने वा सहज गराउने कुनै गतिलो योजना परेन होला । धन्य प्रकृतिले अहिलेसम्म यार्सागुम्बा तथा केही जडिबुटी दिएको छ र त्यसले प्राण धान्न मद्दत पुगेको छ । बाँकी स्थानीय तहमा उब्जनी हुने अन्नपातले कैंयनलाई मुस्किलले तीन महिना खान पनि पुग्दैन होला । यतिका वर्षमा हिल्सासिमकोट सडकमार्ग मात्र खुले पनि धेरै परिवर्तन सम्भव थियो । तर त्यही सिमकोटबाट नेपालगन्ज, सुर्खेत झर्नु भाग्य र उता नहुने उपचार वा सेवालाई लिएर काठमाडौं वा अन्यत्र जानु विदेश जानु जत्तिकै अहोभाग्य रहेछ । फेरि अनेक पावर र पुकारा गरेर सिमकोट, गमगढी वा कोल्टी विमानस्थल उत्रेर रित्तो घर फर्कनु अर्को विजय हात पाउनु आम सर्वसाधारणको चलिआएको नियति । श्रीकृष्ण राजवंशीसुनकोसी३, सिन्धुली"
गर्दागर्दै खुइखुइ : एमालेको बुइ !,"बेरोजगार, गरिबी, अशिक्षा, कुसंस्कार, परनिर्भरता र भ्रष्टाचारले आक्रान्त परेको हाम्रोजस्तो मुलुकमा ती कुरा निमिट्यान्न पारिनेछ भनेर ठूलो स्वरले भन्दै जबर्जस्त चलाइएको सशस्त्र आन्दोलन मजाले चल्नु स्वाभाविकै थियो । अनि माओवादीहरू सत्तामा आएपछि त सुनकै मान्छे होइएला भन्ठान्नु पनि कुनै नौलो कुरो थिएन । अन्तत: १७ हजारको बलिदानी र खर्बौंको भौतिक सम्पत्ति ध्वस्त भएपछि कथित् दसवर्षे जनयुद्ध समाप्त भई उक्त आन्दोलनका सञ्चालकहरू सार्वजनिक भए । पहिलो संविधानसभाको चुनावमा मतदाताले आइन्दा चन्दा दिनु नपरोस्, हातखुट्टा भाँचिमाग्नु नपरोस्, केही गरी मारिनु पनि नपरोस् भन्ठानेर भए पनि माओवादीलाई भोट दिएर जिताए । नभन्दै सत्ता पनि उनीहरूले चलाउन पाए, कहिले आफ्नै नेतृत्वमा, कहिले अरुसँग मिलेर । दोस्रो संविधानसभाको चुनावदेखि स्वात्तै घटेको माओवादी, त्यसपछि उक्सिनै सकेन । तेस्रो पार्टीका रूपमा रहे पनि माओवादी पार्टी, प्रचण्डको चातुर्यका कारण कहिले एमालेसँग र कहिले नेपाली कांग्रेससँग मिलेर सत्तामा बस्न त पायो, तर जति नै गरे पनि स्थानीय चुनावसम्म आइपुग्दा पनि माओवादीको अवस्था सुध्रन सकेन । अन्तत: माओवादी र एमालेको वाम गठबन्धन भयो । यी दुई पार्टीको चुनावी साँठगाँठलाई लिएर धेरै थरी टिकाटिप्पणी भइसकेका छन् । खासगरी यसलाई लिएर, गर्नेले पनि केके न ठूलो काम गर्यौं भनेर प्रचार गरे भने देख्नेले पनि ज्यादै खतरनाक काम भयो भनेर पीर पनि गरे । तर यो पूर्व र पश्चिमका ठगहरूले आआफ्ना कमसल सामान साटासाट गरेर मख्ख परेबाहेक कुनै ठूलो कामकुरो थिएन । यसबाट लुँडो खेलमा जस्तो गोटी भर्याङनेर पुगेपछि फुत्तै माथि उक्लेजस्तो माओवादी उक्लने पनि होइन । अनि एमालेलाई पनि यसले कुनै फरक पार्ने सम्भावना छैन । खालि कुनै उपाय नलागेर खुइखुइ गर्दागर्दै आखिरमा आफ्नो अस्तित्व केही हदसम्म जोगाउँ भन्ने उद्देश्यले मात्रै माओवादी एमालेको बुइँ चढेको देखिन्छ । इन्द्रकुमार श्रेष्ठ कमलाकुञ्ज, ओखलढुंगा"
कतिवटा दल उपयुक्त ?,"नयाँ संविधानमा थ्रेसहोल्डको व्यवस्था र चुनावी गठबन्धनको तीव्रतासँंगै दलीय स्पेस र संख्याको बहस सघन हुनथालेको प्रतीत हुन्छ । विगतका दुबै संविधानसभा निर्वाचनमा दलहरूको संख्या अस्वाभाविक ढंगले धेरै थियो । यति धेरै दल किन र केका लागि ? पेसेवर राजनीति गर्नेहरूको रहर, महत्त्वाकांक्षा वा बाध्यताको लागि जस्तोमात्र देखिएका धेरै दलको औचित्य र सान्दर्भिकता व्यवहारमा पुष्टि भइरहेको थिएन । एउटै विचार, एजेन्डा र स्पेसमा अनेकन दलले जनमतलाई विभाजित मात्र गर्छ । विभाजित जनमतले शक्ति निर्माण गर्न सक्दैनथ्यो । तसर्थ एउटै वैचारिक धारका दलहरू मर्ज हुन, दलहरूको संख्या घट्न र गुणस्तरीय दलहरूबीच प्रतिस्पर्धा हुन आवश्यक थियो ।तर यहाँनेर अर्को उत्तिकै महत्त्वपूर्ण प्रश्न आकर्षित हुन्छ । दलहरू केका आधारमा कतिवटा हुन राम्रो हो ? दलहरूको संख्या घट्नेघटाउने निरपेक्ष होड चलेमा वैचारिक स्वतन्त्रता कसरी कायम रहला ? लोकतन्त्रमा दलहरू वैचारिक धारका प्रतिनिधि संस्थाहरू हुन् । लोकतन्त्रको बहुदलीय चरित्रको अर्थ नै वैचारिक विविधतालाई न्याय गर्नु हो । कुनै पनि समाजमा एक वा दुईमात्र विचार हुन्छन् भन्ने छैन । जसरी प्रकृति एक बहुआयामिक अस्तित्व हो, मान्छे एक बहुआयामिक प्राणी हो, त्यसरी नै विचार पनि एक बहुआयामिक सत्य हो । बहुदलीयता यही यथार्थको रूपगत अभिव्यक्ति मात्र हो । वैचारिक स्वतन्त्रता हनन हुनेगरी, नयाँनयाँ विचार, दृष्टिकोण र अवधारणा संकुचन हुनेगरी, भिजन र ज्ञान उत्पादनको प्रक्रिया अवरुद्ध हुनेगरी दलहरूको संख्या घटेर मात्र समाजलाई लाभचाहिँ हुँदैन । अहिले एकाथरी बुद्धिजीवीहरू दुईदलीय प्रणालीको पैरवी गरिरहेको देखिन्छ, अर्कोथरी देश एकदलीय अधिनायकवादतिर जाने जोखिम रहेको चिन्ता व्यक्त गरिरहेका छन् । निरपेक्ष रूपमा दलहरूको संख्या घटाउने पैरवी अन्तत: एउटै दल भए पुग्छ भन्ने विन्दुसम्म नपुग्ला भन्न सकिन्न । हुन त एकदलीय अधिनायकवादतिर जान खोजेको आरोप लाग्ने गरेका कम्युनिष्टहरूले यो आरोपलाई बारम्बार खण्डन र अस्वीकार गरेका छन् । तर यस्तो आरोप अकारण भने हैन । सन् १९१७ को रूसी अक्टोबर क्रान्ति यता अहिले अस्तित्वमा रहेका ४६ देशमा कम्युनिष्ट पार्टीको एकदलीय शासन थियो । तीमध्ये ५ वटा चीन, उत्तर कोरिया, भियतनाम, लाओस र क्युबा अद्यापि छँदैछन् । एकदलीय अधिनायकवाद कम्युनिष्टहरूको मात्र चरित्रचाहिँ हैन । इराकको सद्दाम हुसेनको बाथ पार्टीजस्ता केही दृष्टान्त पनि संसारमा छन्, जसले गैरकम्युनिष्ट एकदलीय सत्ता चलाएका थिए । यहाँनेर ध्यान दिन योग्य अर्को कुरा के छ भने चेकोस्लोभाकियाको अपवादलाई छोडेर संसारमा कहीँनेर एकदलीय कम्युनिष्ट सत्ता आमसंसदीय निर्वाचनबाट आएको थिएन । ती कित सशस्त्र विद्रोह कि अल्पकालीन जनविद्रोह कि कम्युनिष्ट ब्लकको सहायतामा स्थापित सैन्य शासनहरू थिए । नेपालमा झापा विद्रोह गरेको एमालेले जनताको बहुदलीय जनवाद स्वीकार गर्नु र जनयुद्ध गरेको माओवादीले प्रचण्डपथ स्थगन गर्नु मूलत: यी दलहरू बीसौं शताब्दीका कम्युनिष्ट पार्टीहरूझैं विद्रोहद्वारा एकदलीय अधिनायकवादतिर नजाने कुराकै संकेत हो । जहाँसम्म चेकोस्लोभाकियाको कुरा छ सन् १९४८ मा त्यहाँ आमसंसदीय चुनावमा नै कम्युनिष्ट पार्टी सबैभन्दा ठूलो दलका रूपमा उदय भयो । लार्जेष्ट दलका हिसाबले राष्ट्रपति वेनेस कम्युनिष्ट पार्टीका संसदीय दलका नेता क्लेमेन्ट गटवाल्टलाई प्रधानमन्त्री नियुक्त गर्न बाध्य भए । क्लेमेन्टले अन्य साना दलहरूको सहमतिमा बहुमत पुर्याएर बहुदलीय संविधान संशोधन गरी सोभियत ढाँचाको एकदलीय प्रणाली अवलम्बन गरेका थिए । नेपालका कम्युनिष्टहरूले यो बाटो लिने कुनै आधार अहिलेसम्म फेला परेको छैन । तसर्थ दलहरूको संख्या घटाउने नाममा एक दल भए पुग्छ भन्ने ठाउँसम्म नेपाल सायद पुग्दैन र पुग्नु पनि हुँदैन ।कांग्रेस र कम्युनिष्ट दुईदलीय प्रणाली भए पुग्छ भन्ने चर्को तर्क भने कथित लोकतन्त्रवादी भनिएका बुद्धिजीवीहरूले नै गर्ने गरेको देखिन्छ । एक दलीयतालाई अधिनायकवादको संज्ञा दिने यस्ता बुद्धिजीवीहरू दुई दलीयतामा हुने अझ मिहिन र छद्म अधिनायकत्वलाई अमेरिका र बेलायतको उदाहरणको बर्कोले छोप्ने प्रयास गरिरहेका छन्, जुन अज्ञानता मात्र हो । नेपालमा धेरै मान्छेलाई भ्रम परेजस्तो बेलायत र अमेरिका दुईदलीय मुलुक हैनन् । दलीय स्वतन्त्रतालाई स्वीकार गरेको देश संविधानत: दुईदलीय हुनसक्दैन । अमेरिकाको गत राष्ट्रपति निर्वाचनमा नै ६ वटा दलले भाग लिएका थिए । तेस्रो भएको लिबरिटारियन पार्टीले त उल्लेखनीय मत नै पाएको थियो । तर अमेरिकाको राष्ट्रपतीय निर्वाचन प्रणालीमा पपुलर मतलाई इलेक्ट्रोकल मतमा परिणत गर्नुपर्ने बाध्यताका कारण नयाँ दलहरू प्रभावी नभएका मात्र हुन् । संसदीय वा स्थानीय निर्वाचनमा उनीहरूको भूमिका हुन्छ । बेलायतमा टोरी र लेबर बाहेकका दलहरू अमेरिकाका साना दलहरूभन्दा धेरै प्रभावी छन् । लिबरल डेमोक्र्याटस, एसएनपी र युकेआईपी त्यसका उदाहरण हुन् । भारतको इतिहास हेर्ने हो भने पनि जति लोकप्रिय मुख्यमन्त्रीहरू आएका छन्, कुनै पनि कांग्रेस वा कम्युनिष्ट पार्टीका हैनन् । अहिले चर्चामा रहेका नितिश कुमार, पवन चाम्लिङ, अरविन्द केजरीवाल, ममता वनर्जी वा योगी आदित्यनाथ सबै कांग्रेस वा कम्युनिष्टभन्दा बाहेकका दलबाट आएका हुन् । फ्रान्सको उदाहरणलाई हेर्ने हो भने इतिहासको कुनै कालखण्डमा पनि दुई दलीयता प्रभावशाली छैन ।दुई दलीय प्रणाली नेपालका लागि कुनै नयाँ अवधारणा पनि हैन । २०४७ को चुनावपछि चर्चा भएकै विषय हो । त्यतिखेर पनि नेपाली कांग्रेस र एमालेलाई द्विदलीय प्रणालीको स्तम्भका रूपमा हेरिन्थ्यो । दुबै दलले २०४७ सालको संविधानलाई संसारकै उत्कृष्ट संविधान भन्थे । दुबै दलले २०४७ सालको संवैधानिक शक्ति सन्तुलन लामो समयसम्म टिक्ने पूर्वानुमान गरेका थिए । तर २०५१ सालको मध्यावधिसम्म पुग्दानपुग्दै राप्रपा किङ मेकरका रूपमा तेस्रो ठूलो दलका रूपमा आयो भने माओवादीको उदय गैरसंसदीय क्रियाकलापबाट भयो । संघीयताका लागि मधेस विद्रोह भयो । यदि नेपालले दुई दलीयतामा विश्वास गरेर बसेको हुन्थ्यो भने आज देशमा न गणतन्त्र हुन्थ्यो, नत संघीयता । २०४७ सालपछिको नेपाली समाजको क्रान्तिकारी रूपान्तरण दुई दलीयताको प्रणालीभन्दा बाहिरबाट आएका हुन् । दुई दलीय प्रणालीको सबैभन्दा खराब पक्ष के हो भने त्यसले मतदाताको छनोटको अधिकारलाई संकुचन गर्छ । राजनीतिक तथा सामाजिक ध्रुवीकरणलाई तीव्र पार्छ । असहिष्णुता र प्रतिशोधको भावनालाई बढाउँछ । समाजमा बहुआयामिक रचनात्मक विकल्पका लागि ढोकाहरू बन्द हुन्छन् ।अझ कांग्रेस र कम्युनिष्ट चरित्रका दुईमात्र दल भएर देशमा राजनीतिक स्थायित्व, शान्ति, विकास, सुशासन र समृद्धि हासिल भएको उदाहरण संसारमा कहीँनेर पनि छैन । कित ती दलहरू दुबै लोकतान्त्रिक मूल्यमान्यतामा बनेको हुनुपर्छ । कम्युनिष्ट पार्टीहरूलाई त्यतिखेरसम्म भरोसा गर्न योग्य लोकतान्त्रिक विकल्प मान्न सकिन्न, जबसम्म उनीहरूले माओवाद, लेनिनवाद, स्टालिनवाद जस्ता सिद्धान्त र लिगेसीप्रति पूर्णरूपमा सम्बन्धविच्छेद गर्दैनन् । माओ, लेनिन वा स्टालिनवादी शासन संसारमा कहीँनेर पनि बहुदलीय थिएन । यसको अर्थ माक्र्सवाद मान्ने कम्युनिष्ट पार्टीहरू लोकतान्त्रिक हुँदैनन् वा हुन सक्दैनन् भन्ने हैन । माक्र्सवाद भन्नु र माओ, लेनिन वा स्टालिनवाद भन्नु विलकुलै फरक कुरा हो, जसलाई नेपालका कम्युनिष्टहरूले एकअर्काको पर्यायका रूपमा बुझे । यही गलत बुझाइको ऐतिहासिक भारले आजसम्म पनि उनीहरूको थाप्लो थिचिएको थिचियै छ ।यस आलेखको उद्देश्य दलहरूको संख्या धेरै हुनुपर्छ भन्ने पक्षमा पैरवी गर्नु हैन । कम्तीमा त्यति दलहरूचाहिँ हुनुपर्छ, जसले गर्दा त्यतिखेरका मुख्य वैचारिक प्रवृत्तिहरूको प्रतिनिधित्व हुनसकोस् । एक वा दुईदलीय प्रणालीले नेपाली समाजका वैचारिक प्रवृत्तिहरूको पूर्णचित्र दिने कुनै सम्भावना राख्दैन । नेपालमा मुख्यत: अहिले पाँचवटा राजनीतिक प्रवृत्ति छन । एक लिबरल, दुई कम्युनिष्ट, तीन राजावादी, चार पहिचानवादी, पाँच वैकल्पिक । तसर्थ नेपालमा ५ दलको अवधारणा यतिखेर सबैभन्दा बढी सान्दर्भिक र प्रासंगिक छ । मतदाताहरूले निर्वाचनमा मतदान गर्दा आफूले कुन धारका एजेन्डालाई साथ दिन चाहेको हो, सोही बमोजिमको दललाई मत दिएमा वैचारिक प्रवृत्तिहरूको वास्तविक गहिराइ नाप्न सजिलो हुने थियो । अन्तिम प्रश्न के बाँकी रहन्छ भने कुन दल वा गठबन्धनले कुन धारको नेतृत्व गरिरहेका छन् त ? यस दृष्टिकोणबाट नेपालका सबैभन्दा समस्याग्रस्त दल नेपाली कांग्रेस नै हो । बीपी कोइराला, सीके प्रसाई, प्रदीप गिरीजस्ता चिन्तकलाई आधार मान्दा यसलाई सोसल डेमोक्र्याट मान्नुपर्ने हुन्छ । वस्तुत: नेपाली कांग्रेस त्यो धारको दल हुँदै हैन । सन् १९९० यताका करिब ३० वर्षका सबै अभ्यासले उसलाई लिबरल डेमोक्र्याटका रूपमा स्थापि गर्छ । जसले गर्दा सोसल डेमोक्रेसीको स्पेस खाली हुनपुग्छ । मूलत: आज नेपालमा वैकल्पिक धार भनिएकाहरूले घुमाउरोगरी लिन खोजेको स्पेस पनि त्यही हो । यदि कांग्रेसले नै आफ्नो व्यवहार सोसल डेमोक्र्याटको जस्तो बनाउन सक्ने हो भने लिबरल डेमोक्र्याटको स्पेस खाली हुनेछ, जो अहिलेको व्यावहारिक यथार्थ हैन । एमाले र माओवादी केन्द्रको गठबन्धनलाई वाम गठबन्धन भनिए तापनि यथार्थमा यो वाम गठबन्धन नभएर कम्युनिष्ट गठबन्धन हो । वाम र कम्युनिष्ट शब्दको अर्थमा व्यापक भिन्नता छ, जुन नेपाली राजनीतिमा विस्तारै बहसको विषय बन्दैछ । वाम शब्द कार्यदिशासंँग जोडिएको हुन्छ र कम्युनिष्टको अर्थ निश्चित विचारधारासंँग । एमाले र माओवादीको एकतापछि जुन घोषणापत्र जारी भएको छ, त्यसबाट के प्रस्ट हुन्छ भने कम्युनिष्ट गठबन्धनले प्रस्टसँंग दक्षिणपन्थी कार्यदिशा समातेको छ । शासकीय स्वरुप परिवर्तन र सीमान्तकृतहरूको आवाज सम्बोधन हुनेगरी संविधान संशोधनको विषयमा मौनता त्यसैको अभिव्यक्ति हो । राप्रपा नेपाल कन्जर्भेटिभ धारको प्रस्ट प्रतिनिधि हो । तर चुनावको मुखमा तीन टुक्रा भएर उनीहरूले आफ्नो अस्तित्व संकट आफै सिर्जना गरेका छन् । पहिचानवादी धारमा राजपाफोरमको गठबन्धन देखिएको छ, त्यो राम्रै कुरा यसर्थमा हो कि उसले आफ्नो धारको अस्तित्व संकटको अनुभूति गर्नुपर्ने अवस्था कम्तीमा यो चुनावमा छैनन् । यो चुनावमा लिबरल, कम्युनिष्ट र पहिचानवादीहरू सुरक्षित देखिन्छन् । कन्जर्भेटिभहरू चुनावमा भन्दा कमजोर हुने लगभग निश्चित छ । वैकल्पिक धारका रूपमा उदाउने प्रयास गरिरहेका लेफ्ट डेमोक्र्याटसहरूले भने स्टेप र स्पेसको भ्रान्तिबाट आफूलाई मुक्त गर्न सकेनन् । डा बाबुराम भट्राईको नयाँ शक्ति कम्युनिष्ट गठबन्धनमा छिरेको हप्तादिन नबित्दै बाहिरिनु निश्चिय नै कमजोर रणनीतिको अभिव्यक्ति थियो । यसले यो दलको विश्वासनीयतालाई निक्कै ठूलो शंकाको घेराभित्र पारेको छ, जसको सफाइ सहज छैन । विवेकशील साझाजस्ता दलहरूको उपस्थिति जेजति छ, त्यो आफ्नो ठाउँमा ठिकै होला, तर जुन स्केलको आक्रामक अभियानको आवश्यकता थियो, त्यो नपुगेकै हो । चुनाव परिणाम जेजस्तो होस्, चुनावपछि यी ५ धारमा एकएक वटा बलिया दलहरू बन्नसके दलहरूको संख्या पनि उल्लेख्य रूपमा घट्ने थियो र वैचारिक बहुआयामिकताको रक्षा पनि हुने थियो ।"
रुपान्तरण र वामपन्थीको घोषणापत्र,"यो वर्षको सुरुदेखि नै देश चुनावमय छ । शासकीय संरचना परिवर्तन गर्ने, गणतन्त्र व्यवहारमा कस्तो हुन्छ भन्ने अनुभूत गराउन सक्ने शक्ति यो वर्षका निर्वाचनहरूले बोकेका छन् । त्यसैले अहिलेको निर्वाचनमा कस्तो सिद्धान्त बोकेको पार्टी र त्यसभित्र कस्ता चरित्र बोकेका मानिस छन् भन्नेमा जनता सचेत हुन आवश्यक छ । लोकतान्त्रिक व्यवस्थामा सही व्यक्तिको छनोटले मात्रै पुग्दैन, पार्टी पनि सही हुनुपर्छ । लामो समयको संक्रमणको सायद अन्त्यतर्फ देश अगाडि बढिरहेको छ । त्यसैले देशलाई अहिले रूपान्तरण गर्नसक्ने नेता आवश्यक छ । रूपान्तरणमुखी नेतृत्वले बाहिरी जगतका लागिमात्रै नभई आफूभित्र, आफ्नो पार्टीभित्र र आफ्नो देशभित्र आधारभूत परिवर्तन गर्नका लागि अरुलाई बाटो देखाउन, निर्देशित गर्न एवं प्रभाव पार्न सक्छ । त्यसैले अहिले निर्वाचनमा आउने नेतृत्व छनोट गर्दा यस्ता नेता कहाँ छन् र ? भन्ने खोज्नुका साथै उनले पूर्णरूपले सरकार बनाउन सकुन् भन्ने जनताले हेक्का राखेमात्रै स्थिर सरकार बन्न सक्छ । देशमा सकारात्मक रूपान्तरण हुनसक्ने आधार बन्छ । धेरै देशको अनुभवलाई हेर्दा पार्टीहरूले अगाडि सारेको नेतृत्व सफल र सक्षम हुन् कि होइनन् भन्ने थाहा पाउनलाई मापन गर्ने केही सूचाकांक हुन्छन् । पहिलो, महिला, दलित, जनजाति, अपांगता भएका, भौगोलिक विषमता जस्ता विभिन्न प्रकारले सदियौंदेखि पछाडि पारिएका समूहहरूको मुद्दालाई आफ्नो समयको मुख्य राजनीतिक सवाल बनाउन तथा अहिले भएका बाधाअड्चनलाई हटाउन सक्ने नीति, कार्यक्रम तर्जुमा तथा कार्यान्वयनमा प्रतिबद्ध भए कि भएनन् ? दोस्रो, आफूजस्तै रूपान्तरणमुखी सोच र व्यवहार गर्नसक्ने व्यक्ति, समूह, पार्टीहरूसँग स्थानीय, क्षेत्रीय, राष्ट्रिय र अन्तर्राष्ट्रिय तहमा सञ्जाल निर्माण र सम्बन्ध विस्तार गर्नसक्ने क्षमता उनीहरूसँग छ कि छैन ? तेस्रो, देशका विभिन्न भागमा सञ्चालित रूपान्तरणमुखी काम गरिरहेका व्यक्ति, समूह, सञ्जालहरूसँग सहकार्य, उनीहरूको संगठन निर्माण र सुदृढीकरण हो । नयाँ युगमा प्रवेश गर्ने जुनसुकै देशमा रूपान्तरण चाहने र नचाहनेहरूको जमात हुन्छ । पहिलेदेखि नै सत्ताको आडमा बसेका, स्रोतले भरिपूर्ण मानिस प्राय: रूपान्तरण चाहंँदैनन् । तर उनीहरू आफूलाई सबैभन्दा प्रगतिशील देखाउन चाहन्छन् । कालान्तरमा तिनीहरू नै रूपान्तरणका सबभन्दा ठूला शत्रु हुन्छन् । तर दुर्भाग्यवश निर्वाचन जस्तो समयमा उनीहरू नै नेतृत्वको सबभन्दा नजिक हुन्छन् । साँच्चिकै रूपान्तरण चाहने नेतृत्वले सत्ता प्राप्तिमा ध्यान दिंँदै यस्ता व्यक्तिबाट कसरी टाढा रहन सकिन्छ भन्नेमा विचार पुर्याउन जरुरी हुन्छ । यसका साथै रूपान्तरण प्रक्रियामा आफूसँगै हिँडेका सही व्यक्ति र समूहको सञ्जाल बलियो बनाए मात्रै रूपान्तरण दह्रो र जरासम्म गाडिएको हुनसक्छ भन्नेमा प्रस्ट हुनुपर्छ । चौथो, महिला लगायत सबै प्रकारले पछाडि पारिएका व्यक्तिहरूको ज्ञान, सीप र क्षमतालाई उनीहरूकै नजरबाट नीति र व्यवहारमा ल्याउन सक्ने बनाउन निर्णायक राजनीतिमा उनीहरूको सहभागिता र स्थानको सिर्जनाको काम गरे कि गरेनन् वा उनीहरू रूपान्तरणका कुरामात्रै गर्छन् कि व्यवहारमा पनि प्रतिबद्ध छन् ?स्थानीय तहको निर्वाचनको परिणामपछि होश आए जस्तोगरी प्रतिनिधि र प्रदेशसभामा आफ्नो बर्चस्व कायम गर्न राजनीतिक धु्रवीकरण बढेको छ । संविधानको धारा २६९ को उपधारा १ मा उल्लेखित समान राजनीतिक पार्टी निर्माण र सञ्चालन गर्न पाउने अधिकार प्रयोग गर्दै बढेको हुनाले यस्ता वैचारिक ध्रुवीकरण स्वागतयोग्य छन् । यसले देशमा देखिएका धेरै पार्टीलाई व्यवस्थापन गर्न मद्दत गर्छ । परिणामस्वरूप अहिले देशभर वामपन्थी एकतर्फ र लोकतान्त्रिक अर्कोतर्फ गरी चुनावी मैदानमा प्रतिस्पर्धा हँुदैछ । दुवैका घोषणापत्र सार्वजनिक भएका छन् । देशलाई तैंलेभन्दा मैले राम्ररी अगाडि बढाउन सक्छु भन्ने प्रतिस्पर्धात्मक भाषण देशभर गुञ्जित छन् । लोकतन्त्रको विशेषता नै यही हो । नेताहरूले आफ्नो काम सुरु गरेका छन् । अब सही नेतृत्वको छनोट गर्ने जिम्मेवारी नागरिकमा छ । यस्तो अवस्थामा हामी नागरिकले आत्मसात गर्नुपर्ने तथ्य भनेको समतामूलक, उत्तरदायी र जिम्मेवार नेतृत्वले मात्रै परिवर्तन गर्न सक्छ भन्ने हो । सानैदेखि सामन्तवादी संरचना, पितृसत्तात्मक मानसिकता, नोकरशाही तन्त्र र अधिनायकवादी सोचबाट हुर्केकाबाट परिवर्तन सम्भव हँुदैन । उनीहरू बाहिरबाट जतिसुकै प्रगतिशील र लोकतान्त्रिक देखिए पनि भित्र पुरातनवादी संस्कारबाट निर्देशित हुन्छन् । यसै सन्दर्भमा वाम गठबन्धनको भर्खरै सार्वजनिक साझा घोषणापत्र पढ्ने मौका मिल्यो । एकता अभियानको घोषणा नै गरिसकेका वाम गठबन्धनमा आबद्ध एमाले र माओवादी केन्द्रले रूपान्तरणको चाहना राख्नेहरूमा एकताबिना रूपान्तरण सम्भव छैन भन्दै संविधानले मार्गनिर्देश गरेझैं आफूहरू देशमा समाजवादी अर्थतन्त्र निर्माण गर्न प्रतिबद्ध रहेको दोहोर्याएका छन् । त्यसतर्फ जाने संकेत गर्ने खाले केही कार्यक्रमलाई सूचकको रूपमा लिन सकिन्छ । तर यस्ता कार्यक्रम विगतमा पनि नराखिएका भने होइनन् । मिश्रित सरकार भएका कारण विगतमा भनेजस्तो गरी लागू भएन भन्ने तर्क होला । तर पनि खाने मुखलाई जुँगाले छेक्दैन भनेझैं राम्रो काम गर्नेहरूले अप्ठ्यारो स्थितिमै उदाहरणीय काम गर्न सक्छन् । यो कुरा सामाजिक सुरक्षा, आफ्नो गाउँ आफै बनाउँ, स्वास्थ्य क्षेत्रमा आमूल परिवर्तन, बाहिरी हस्तक्षेपबिना शान्ति निर्माण प्रक्रियाको सुरुवात, संविधानसभाबाट नयाँ संविधान निर्माणजस्ता काम गरेर हाम्रै राजनीतिक पार्टीहरूले देखाएकै हुन् । अभूतपूर्ण राजनीतिक आन्दोलनपश्चात स्थापित हाम्रा सबै राजनीतिक पार्टीहरूले स्वीकार गर्नैपर्ने एउटा तथ्य के हो भने जतिसुकै ठूला कुरा गरे पनि लैंगिक समानताका पक्षमा राजनीतिक दलहरू बारम्बार चुकेकै हुन् । अहिले पनि यिनले चुक्ने लक्षण नै देखाएका छन् । महिला देशको आधा जनसंख्या हुन् । देशमा लोकतान्त्रिक आन्दोलनमा उनीहरूले जसरी काँधमा काँध मिलाएर काम गरे, रूपान्तरणका लागि उनीहरूको भूमिका अझै बढी हुन्छ । यो भूमिका निर्वाह उनीहरूलाई हिंसापीडित, उद्धार र सहयोग चाहिने व्यक्तिका रूपमा चित्रित गरेर मात्रै पुग्दैन । उनीहरूको निर्णय गर्ने स्थानमा बराबरीको सहभागिता, कामको सम्मान र मूल्य, उनीहरूले बच्चा जन्माएर समाजलाई अगाडि बढाउनका साथै देशलाई लोकतान्त्रिक बनाउन गरेका बलिदानको कदर हुनुपर्छ । यो यथार्थता यी राजनीतिक पार्टीहरूले बुझेका छैनन् भन्ने मलाई लाग्दैन । नेपालमा पहिलोपटक महिलाको मुद्दा राजनीतिक रूपमा माओवादीहरूले उठाएका हुन्, स्थापित गरेका हुन् । समावेशिताका कुरा पनि माओवादी जनयुद्धपछि सुरु भएको हो । वार्ड तहमा महिलालाई अनिवार्य सहभागी बनाउने वातावरण एमाले सरकारले बनाएको हो । सामाजिक सुरक्षा र आफ्नो गाउँ आफै बनाउँ भन्ने भनाइको व्यवहारमा रूपान्तरण एमाले सरकारको पालामा भएको हो । तर अपसोच अहिले यिनै पार्टीका उम्मेदवारहरूमा महिलाको संख्या साना पार्टीहरूको भन्दा पनि धेरै कम छ । महिलालाई समानुपातिकको निर्णय कुर्नुपर्ने (नेताको दयामा रहनुपर्ने) अवस्थामा पुर्याइएको छ । सधैं श्रमिक अधिकारको नारा लिएर हिँडेकाहरूले घरेलु कामलाई श्रमको दायरामा ल्याउन यिनले कन्जुस्याइँ गरेका छन् । देशमा करिब ८० प्रतिशत जनता कृषि मजदुर छन् । त्यसमा बहुसंख्यक महिला छन् । तर तिनीहरूलाई सामाजिक सुरक्षाको परिधिले छोएको छैन । अहिले मनोरञ्जन क्षेत्रमा काम गर्ने महिलाको संख्या र शोषण दुवै वृद्धि भइरहेको छ । तिनको अधिकार संरक्षणका लागि कुनै सोच छैन । माओवादी पार्टीले आफ्नो जनसेनामा करिब ४० प्रतिशत महिला थिए भनी सधैं गर्व गर्छ । तिनीहरूमध्ये अहिले पनि धेरै महिला शारीरिक, मानसिक पीडामा छन् । तर तिनको बारेमा पार्टी मौन छ ।हजारौं महिला हिजो लोकतन्त्र ल्याउने कार्यमा सरिक भएकै कारण लुटिएका थिए, पिटिएका थिए, बलात्कृत भएका थिए । आफ्नो केही दोष नभए पनि उनीहरू बलात्कृत भएकै कारण घरबाट निकाला भएका छन् । गरिखाने आधार छैन । दिनमा दुखाइ कम गर्ने र रातमा निद्रा लाग्ने औषधि खाएर जीवित मुर्दाका रूपमा बाँच्न बाध्य छन् । तिनका बारेमा त्यही पार्टी सम्मिलित भएको घोषणापत्र मौन छ । अझ हेर्ने हो भने तिनलाई द्वन्दपीडित समेत मानेको छैन, यो घोषणापत्रले । हजारौं व्यक्ति सामन्तवादी शिक्षाको विरोध गर्नुपर्छ भन्ने नेतृत्वको आज्ञा मानेर हिँडेको कारण शिक्षाबाट विमुख छन् । त्यसको सबभन्दा ठूलो मारमा महिला परेका छन् । तिनलाई शिक्षाको पहुँचमा कसरी पुर्याउने भन्ने सोच पनि घोषणापत्रमा छैन ।समग्रमा भन्नुपर्दा लिंगीय विभेद अन्त्य गर्न प्रतिबद्ध छौं भनी बारम्बार दोहोर्याउने पार्टीहरूको घोषणापत्रले जनसंख्याको आधा भाग महिलालाई हिंसापीडित र उद्धारको विषयवस्तुभन्दा बाहिर गएर हेर्नसकेको छैन । योभन्दा ठूलो दु:ख लाग्ने कुरा अरु के हुनसक्छ ? अझै पनि उनीहरूलाई शंकाको सुविधा दिँंदै के भनौं भने उनीहरूले यो नियतवश गरेका होइनन् । उनीहरू भित्रको पितृसत्तात्मक सोचका कारण उनीहरूले यी मुद्दा देख्न सकेनन् । त्यसैले उनीहरू यसको जिम्मेवारी लिँंदै सच्याउने प्रतिबद्धता सार्वजनिक गर्नेछन् । त्यसो भए मात्रै उनीहरू संविधानले गरेको मार्गनिर्देश अनुरुपको समानतामा आधारित, सामाजिक न्याय सुनिश्चित गर्नसक्ने, समाजवादी अर्थव्यवस्थाप्रति इमानदार रहनेछन् भनी अलिकति विश्वास गर्ने आधार मिल्नेछ ।"
मतदाता सजक हुन आवश्यक,"संविधानले समुन्नत लोकतान्त्रिक समाजको निर्माणलाई आत्मसात गरेको सबैमा विदितै छ । संविधानको प्रस्तावना, संवैधानिक प्रावधानमा अन्तरनिहित यसका मर्म एवं भावनालाई विश्लेषण गर्नेहरूले पछिल्लो पटकको परिवर्तनको अथवा नवस्थापित लोकतान्त्रिक व्यवस्थाको अर्को विकल्प हुनसक्दैन, सम्भव पनि छैन, भावी पुस्ताका लागि त्यो स्वीकार्य पनि छैन भन्नथालेका छन् । विगत ७८ दशकमा पटकपटक भएका कू, आन्दोलन, विद्रोहका परिणामबाट स्थापित विभिन्न खाले शासन पद्धतिको अनुभव तथा त्यस अवधिमा अन्तर्राष्ट्रिय क्षेत्रमा आएको परिवर्तनबाट पनि यो कुरा सिद्ध भइसकेको छ । आजको एक्काइसौं शताब्दी भनेको मानवजातिका लागि शान्ति, सुरक्षा, सिर्जना, स्वतन्त्रता र विकास सर्वत्र अपरिहार्य महसुस भएका कुरा हुन् । यसमा नेपाल पनि अपवादको रूपमा रहन सक्दैन । त्यसैले जोजसको जेजस्तो गठबन्धन भए पनि त्यसलाई लिएर हतास वा निराश भइहाल्नुपर्ने जस्तो लाग्दैन ।संघीयताको अभ्यासआगामी मंसिरमा दुई चरणमा हुन गैरहेको संसदीय निर्वाचनमध्ये प्रदेशसभाको निर्वाचन नेपाल र नेपालीका लागि पहिलो पटकको अभ्यास अथवा ऐतिहासिक निर्वाचन हो । दस वर्षे हिंसात्मक विद्रोह अथवा गृहयुद्ध र त्यसपछिको शान्ति सम्झौता, लामो संक्रमणकाल सन्दर्भमा यो निर्वाचन एक प्रकारको राजनीतिक अग्निपरीक्षा नै हो । यो निर्वाचनले केन्द्र र प्रदेशको नेतृत्वका लागि एकैसाथ प्रतिनिधि चयन गर्दै मुलुकलाई संघीयताको अभ्यासमा डोर्याउँदैछ । संघीयताको परिकल्पना नेपाल र नेपालीको समृद्धशाली भविष्यसँंग जोडिएको विषय हो । अब चयन हुने नेतृत्वले विधिको शासन, आवश्यकता अनुसार विधिको निर्माण एवं यसको कार्यान्वयनदेखि विगतका परिवर्तनको आलोकमा अथवा २०४६ साल र ०६२६३ सालमा भएका जनआन्दोलनले निर्धारण गरेका प्राथमिकतामा यो देशलाई सुन्दर एवं समावेशी बगैंचा बनाउन निश्चय नै दिशानिर्देश गर्नेछ ।निर्वाचन वर्ष २०७४२०७४ साल नेपाल र नेपालीका लागि निर्वाचन वर्ष २०७४ हो भन्दा पनि फरक पर्दैन । यस अघि तीनतीन चरणमा यसै वर्ष सम्पन्न स्थानीय निर्वाचन, अब हुन गइरहेको प्रदेशसभा एवं संघीय संसदको आसन्न निर्वाचनपश्चात माघ महिनामा हुने राष्ट्रपति, उपराष्ट्रपति तथा सभामुख एवं उपसभामुखको निर्वाचन हुनेछ ।जतिजति निर्वाचनको तिथि नजिकिँदैछ, उतिउति राजनीतिक सरगर्मी बढ्दो छ । आसन्न निर्वाचन जनताले बडो अधिरका साथ प्रतीक्षा गरेको त्यस्तो निर्वाचन हो, जुन निर्वाचनबाट चयन भएका प्रतिनिधिहरूले संविधानमा कोरिएको संघीयताको खाका कार्यान्वयनमा उत्तिकै महत्त्वपूर्ण भूमिका निर्वाह गर्नेछन् । निर्वाचनमा कसैको जित, कसैको हार त स्वाभाविक परिणाम हो । यस पटकको निर्वाचनमा मत वा जित जसको पक्षमा गए पनि देशले हार्नुभएन, हार्नु हुँदैन पनि । यो हाम्रो अभिष्ट हो ।भनिन्छ, लोकतन्त्रको सुन्दर आभूषण भनेकै आवधिक निर्वाचन हो । निर्वाचन भनेको राजनीतिक दल वा उम्मेदवारको लोकप्रियताको परीक्षण अथवा नाडी छाम्ने कसी पनि हो । निर्वाचन एउटा यस्तो प्रक्रिया हो, जसद्वारा आफूले चयन गरेका व्यक्तिलाई शासकको रूपमा अनि आफू शासित हुन स्वीकार गरिएको हुन्छ । निर्वाचन एक बृहत्तर राजनीतिक अभ्यास हो । देशको शासन व्यवस्थाको वागडोर सम्हाल्ने प्रतिनिधिहरू चयन गर्ने प्रक्रियामा आमरूपमा बालिग नागरिकहरू सहभागी हुन उपलब्ध महत्त्वपूर्ण अवसर नै निर्वाचन हो । निर्वाचन भनेको राजनीतिक दल र नागरिक अनि नेता र सार्वभौम मतदाता बीचको सम्बन्ध नवीकरण गर्ने एउटा संवैधानिक एवं कानुनी मानक पनि हो ।जनताको कठघरामा उम्मेदवारपाँच वर्षको कार्यकालका लागि शासनको वागडोरको चाबी र साँचो आफ्नो हातमा पार्न दलका नेता एवं उम्मेदवारहरू यतिखेर उत्तिकै आतुर छन्, चुनावको तुफानी दौडमा छन् । विगतमा झैं यसपटक पनि दलका नेता एवं उम्मेदवारहरू जनताको घरदैलोमा त्वम् शरणम् भनिएझैं प्रस्तुत भएका छन् । लाग्छ, आम मतदाता यतिखेर न्यायाधीशको रूपमा अनि आसन्न निर्वाचन जनअदालतको रूपमा प्रतित भइरहेको छ । विगतमा दशकौंदशकसम्म आधुनिकीकरणका दृष्टिले ओझेलमा परेको अथवा विकासका पारिलो घामको किरण पर्न नसकेका देशका सयौं कुनाकाप्चाका गाउँघर अनि पाखापखेरीहरूका मतदाताले पनि आफ्ना पीडा, स्थानीय समस्या निर्धक्क रूपमा दलका नेता वा उम्मेदवारसामु पस्किन पाउने एउटा अपूर्व अवसरको रूपमा लिंँदै सो जनअदालतले असल नेतालाई पुरष्कृत र खराब नेता वा उम्मेदवारलाई अवश्य पनि दण्डित गर्नेछ ।संविधान कार्यान्वयनको कडीसंविधान कार्यान्वयनको सवालमा गत वैशाखदेखि असोजसम्म गरी तीनतीन चरणमा शान्तिपूर्ण रूपमा सम्पन्न स्थानीय तहको निर्वाचन, अब हुन गइरहेको प्रदेशसभा एवं प्रतिनिधिसभा निर्वाचन, आगामी माघ महिनाभित्र सम्पन्न गरिसक्नुपर्ने राष्ट्रपति, उपराष्ट्रपति तथा सभामुख र उपसभामुखको निर्वाचन महत्त्वपूर्ण पाटा हुन् । यस बाहेक अघिल्लो वर्ष मुलुकमा ७ वटै प्रदेशमा उच्च अदालतको स्थापना हुनुका साथै ती अदालतका लागि आवश्यक न्यायाधीशहरूको नियुक्ति भई पदस्थापना गरिएको जस्ता कार्य संविधान कार्यान्वयनकै शृङखलाका कडी हुन् ।राम्रालाई चुन्ने अवसरस्थानीय निर्वाचनदेखि यस पटकको निर्वाचनसम्म उम्मेदवारहरू छान्न टिकट वितरण गर्न प्राय: सबै दललाई सकस परेको प्रस्टै देखियो । राम्रालाई भन्दा हाम्रालाई, पराक्रम गर्नेलाई भन्दा परिक्रमा गर्नेलाई टिकट वितरण गर्दा पराजयको नियतिमात्र भोग्नुपरेको नभई केही दलका नेताको छवि धमिलिन पुगेको अनुभूत भैरहेको छ । तर जे होस्, अबको निर्वाचनमा रवाफ, प्रभाव र दबाबबाट मुक्त भई स्वतन्त्र एवं निश्चिन्त भई आम मतदाताले आफ्नो मताधिकार प्रयोग गर्दा आफ्नो विवेक सही तवरबाट प्रयोग गर्ने अपेक्षा एवं विश्वास गरिएको छ । कसलाई मत दिनेभन्दा पनि कस्तालाई मत दिने भन्ने आजको मुख्य सवाल हो ।स्वच्छ छवि, निष्ठावान, क्षमतावान, जनताको दु:खसुखमा भिजेका व्यक्ति उम्मेदवार छ भने दलीय दासता, अन्धभक्तिबाट मुक्त भई आफ्नो मतको प्रयोग गर्नु विवेकवान ठहरिनेछ । यथार्थमा राजनीतिक दलहरू उम्मेदवारको चयनमा चुकेका रहेछन् भने पनि मतदाता भने मतदानको सवालमा चुक्नु हुँदैन । अनेक आस, त्रास, लोभलालच वा धाकधम्कीका आडमा परी मतदान गर्दा गलत व्यक्तिको हातमा शासनको वागडोर पुग्नेछ । फलत: अयोग्यले योग्यमाथि, गलतले सहीमाथि, मुर्खले सज्जनमाथि शासन गर्नेछन् । प्रसिद्ध अर्थशास्त्री ग्रेसमले भनेका थिए, नयाँ नोटले पुरानो नोटलाई विस्थापित गर्छ, तर हाम्रोजस्तो विकासोन्मुख देशको सन्दर्भमा ठिक त्यसको उल्टो हुनगई असल प्रशासक वा असल राजनीतिकर्मीलाई खराब प्रशासक वा खराब राजनीतिकर्मीले विस्थापित गर्ने सम्भावना छ ।न्यायपालिकाको भूमिकानिर्वाचन आयोगलाई तोकिएको जिम्मेवारी बहन गर्ने सवालमा आयोगलाई सफल तुल्याउने सवालमा नेपालको न्यायपालिका कहिल्यै पनि बाधक होइन, साधक नै बनेको छ । खासगरी न्यायिक जनशक्ति लगायत जस्तो अपेक्षा आयोगले गर्ने गरेको थियो, समग्र न्यायक्षेत्रबाट सोही अनुरुप सहयोग एवं सद्भाव उपलब्ध हुने गरेको स्पष्ट नै छ ।यस बाहेक निर्वाचन भाँड्ने वा बिथोल्ने तथाकथित समूह वा वर्गले अनेक अड्चन तेर्साएर निर्वाचन सम्बन्धी कानुनमा भएका ससाना छिद्रलाई लिएर रिट वा मुद्दाको आवरणमा अदालत प्रवेश गर्नेहरूका लागि विगतमा झैं वर्तमान न्यायपालिकाले झापड दिने गरेको देखिन्छ भने यस प्रकारका विवादमा समयसापेक्ष व्यावहारिकता हेरी समयमै निकास दिने गरेको तथ्यसमेत हामी कसैमा छिपेको छैन । पारस्परिक समझदारी एवं समन्वय नगरी सामान्य विवादमा पनि दलका कार्यकर्ताले अदालतमा धाउने र आफ्नो पक्षमा निर्णय नआए अदालत वा न्यायाधीशमाथि हिलो छ्याप्ने बढ्दो प्रवृत्ति स्वयंमा उचित होइन । न्यायाधीश पनि यही समाजका सदस्य हुन् ।दलहरूको दायित्व र जिम्मेवारीआसन्न निर्वाचनप्रति आममतदाता उत्तिकै लालायित छन् । आगामी मंसिर १० र २१ गते हुने निर्वाचनमा १ करोड ५४ लाख मतदाता आफ्नो मताधिकार प्रयोग गर्न आतुर छन् । देश यतिखेर निर्वाचनमय भइरहेको छ । गाउँसहर, बस्तीबस्ती, घरआँगन, चोकचौतारी, दोकान, पसल यत्रतत्र, सर्वत्र निर्वाचनकै चर्चापरिचर्चा छ । उम्मेदवार वा दलको नेतासमक्ष के कस्ता समस्या राख्ने, के कस्तो सुझाव दिने भन्ने सवालमा मतदाताहरू मिहिन एवं गहन तरिकाले छलफलमा जुटिरहेका छन् । राजनीतिक अभ्यासका सन्दर्भमा यो एउटा सुखद पक्ष हो ।गत स्थानीय निर्वाचनमा विगतका वर्षहरूमा जस्तो नभई प्रचारको शैलीमा आएको परिवर्तनले गल्ली, चोक, सडक, भित्ता आदि कुरूप वा दृश्य प्रदूषण भएको देख्नुपरेन । छिटफुट बाहेक कुनै अप्रिय घटनाका बारेमा समाचार सुन्नुपरेन । ठूलो धनजनको क्षति भएको देख्नु, भोग्नुपरेन । यसमा राजनीतिक दलहरूले परिपक्व एवं अनुशासित व्यवहार देखाएको अनुभूति गरियो । यसैगरी अबको आसन्न निर्वाचनमा पनि योभन्दा परिपक्व, परिस्कृत र सुसंस्कृत व्यवहार प्रदर्शन गर्नगराउन सबै दलले आआफ्ना कार्यकर्ता एवं समर्थकलाई निर्देशित गर्नु र आआफ्ना कार्यकर्तालाई अनुशासनको पकडमा राख्नु दलहरूकै प्रमुख जिम्मेवारी हो ।अन्त्यमा, आसन्न निर्वाचनको सन्दर्भमा स्वतन्त्र, निष्पक्ष र धाँधलीरहित तवरमा अर्थात आम मतदाताको रोजाइलाई मताधिकारको प्रयोगका लागि सहज, सुनिश्चित एवं सुरक्षित तुल्याउने दायित्व मात्र निर्वाचन आयोग, मात्र सरकारको नभई सबै राजनीतिक दलको पनि हो ।आचार्य पाटन उच्च अदालतका न्यायाधीश हुन् ।"
प्रचार टोलीमाथि गोली,"रोल्पा चुनावी प्रचारका क्रममा इरिबाङ पुगेका वाम गठबन्धनबाट प्रतिनिधिसभा उम्मेदवार वर्षमान पुनको टोलीलाई लक्षित गरी आइतबार अज्ञात समूहले गोली चलाएको छ । दुईखोली गाउँपालिका३ केवरीखोलानजिक टोलीमाथि अवरोध प्रयास भएको हो । प्रहरीका अनुसार पुनसहितको टोली बागमारा पुग्नै लाग्दा केवरीखोलानजिक जंगलबाट अज्ञात समूहले ९ राउन्ड गोली चलाएको थियो । पुनको सुरक्षार्थ खटिएको प्रहरीले पनि ५ राउन्ड जवाफी फायर गरेको थियो । उक्त घटनापछि बागमारा बजारमा कडा सुरक्षापूर्वक चुनावी सभा आयोजना गरियो । यसअघि शनिबार पनि पुन सवार गाडीलाई लक्षित गरी माडी१ को भिताबाङनजिक पेदीखोलामा एम्बुस राखिएको फेला परेको थियो । उक्त घटनाबाट जोगिएर राङ्सीमा सभा गर्न पुगेका उनले यसअघि नै उम्मेदवारको सुरक्षामाथि खतरा उत्पन्न भएको बताएका थिए । वाम गठबन्धनको उक्त टोलीमा प्रदेशसभाका उम्मेदवार दीपेन्द्र पुन, प्रचार अभियानका जिल्ला संयोजक एमाले पोलिट्ब्युरो सदस्य गोकुल घर्ती, समानुपातिक उम्मेदवारहरू माओवादी केन्द्रका जयपुरी घर्ती, हरिसरा घर्ती, एमालेका कुमार दशांैदी र ईश्वरी घर्ती तथा एमाले अध्यक्ष हरिप्रसाद घर्तीलगायत नेताकार्यकर्ता छन् । चुनावी टोलीलाई अवरोध गर्न अज्ञात समूहले विभिन्न स्थानमा ढुंगा प्रहारसँगै सडकसमेत छेकेको पाइएको छ । प्रहरी निरीक्षक सुदर्शन पन्थीले गोली प्रहारको घटनाबारे अनुसन्धान थालिएको बताए । अहिले अवस्था शान्तिपूर्ण छ । सुरक्षा बलले घटनाबारे अनुसन्धान गरिरहेको छ, उनले भने, घटनापछि उम्मेदवारसहितको टोलीलाई सकुशल गन्तव्यमा पुर्यायौं । गोलीको आवाज सुन्दा घरेलु पेस्तोल (नलकटुवा) चलाइएको हुन सक्ने उनले जनाए । प्रजिअ डिजन भट्टराईले उम्मेदवारको टोलीमाथि सामान्य अवरोध गर्न खोजिए पनि प्रहरीले सफलतापूर्वक गन्तव्य पुर्याएको बताए । हतियारधारी बढ्दै निर्वाचन मिति नजिकिँदै गर्दा तल्लो डोल्पाका विभिन्न स्थानमा हतियारधारी देखिन थालेका छन् । हतियारसहितका व्यक्तिको आउजाउले सुरक्षा चुनौती थपिएको स्थानीयको भनाइ छ । स्थानीय बासिन्दाले असुरक्षा महसुस गरिरहेको जगदुल्ला गाउँपालिकाका अध्यक्ष नारसिंह रोकायाले बताए । उनका अनुसार शुक्रबार काइगाउँमा आधुनिक र छोटा हतियारसहित करिब एक दर्जन व्यक्ति देखिए । उनीहरू लिकु पहाडा क्षेत्रतर्फ लागेका छन् । निर्वाचन भयरहित र शान्त बनाउन सुरक्षा समितिले प्रयास गरिरहेको प्रजिअ केशवराज आचार्यले बताए । अहिलेसम्म सुरक्षा चुनौती देखिएको छैन, उनले भने, मतदान केन्द्रहरूको सुरक्षा चुनौती विश्लेषणसँगै पर्याप्त सुरक्षाकर्मी खटाउनेछांै । जिल्ला निर्वाचन कार्यालयका अनुसार माथिल्लो डोल्पामा हिमपातका कारण पनि मतदान चुनौतीपूर्ण छ । यसैबीच मुख्य निर्वाचन अधिकृत रमेशप्रसाद ज्ञवालीसहितको टोलीले बिडिथान, गौरी, धर्मशाला, आदर्श माविलगायत मतदान केन्द्रको सुरक्षा र अन्य अवस्था अनुगमन गरेको छ ।"
हेलिकप्टरमा लिफ्ट लिएपछि उजुरी,"गोरखा (कास) कांग्रेस महामन्त्री शशांक कोइरालाले चुनाव प्रचारका लागि अनुमति लिएको हेलिकप्टरमा गोरखाका उमेदवार चढेको भन्दै आइतबार निर्वाचन आयोगमा उजुरी परेको छ । कोइराला कांग्रेसका प्रचारक हुन् । वाम गठबन्धनले कांग्रेस क्षेत्र १ का उमेदवार चीनकाजी श्रेष्ठ, प्रदेश (ख) का राजेन्द्र बजगार्इं र समानुपातिक उमेदवार हरिबहादुर घलेविरुद्ध आचारसंहिता उल्लंघनमा उजुरी गरेको हो । कोइरालाले चुनाव प्रचारका लागि हेलिकप्टरको अनुमति लिएको आयोगले जनाएको छ । हेलिकप्टरमा चढेर कांग्रेसका ३ जना उम्मेदवार चुनाव प्रचारका लागि जिल्लाको मान्बुलगायत उत्तरी क्षेत्र गएका थिए । उजुरी परेको छ, उम्मेदवारलाई लिफ्ट दिने विषयमा आचारसंहिता मौन भएका कारण निर्वाचन आयोगलाई जानकारी गराएका छौं, मुख्य निर्वाचन अधिकृत वसन्तराज पौडेलले भने ।वाम गठबन्धनले भने पत्रकार सम्मेलन गरेर कांग्रेस उम्मेदवारले पटकपटक आचारसंहिता उल्लंघन गरेको दाबी गरेको छ । यसअघि पनि उहाँहरूले हेलिकप्टर चार्टर गरेर आचारसंहिता उल्लंघन गर्नुभयो, माओवादी इन्र्चाज चूडामणि खडकाले भने, निर्वाचन आयोगले कुनै कारबाही गरेन । निर्वाचन आयोगका सहसचिव विकास तिमिल्सिनाले उजुरीबारे छानविन भइरहेको जानकारी दिए । आज अबेर भयो, भोलि आयोगले उमेदवार चढाउन पाउनेनपाउनेबारे निर्णय गरेर कारबाही अघि बढाउँछ, उनले भने ।"
छुट्टाछुट्टै दुर्घटनामा ८ को मृत्यु,"काठमाडौं (कास) कैलाली र दाङमा भएका छुट्टाछुट्टै सवारी दुर्घटनामा आठ जनाको मृत्यु भएको छ । कैलालीमा ६ र दाङमा दुई जनाले ज्यान गुमाएका हुन् । बैतडीको मेलौलीबाट महेन्द्रनगरका लागि छुटेको पवनदूत यातायातको ना७ख २७२३ नम्बर बस आइतबार बिहान ५ बजे चुरे गाउँपालिकाको धपेनीमा दुर्घटना हुँदा ३ जनाको मृत्यु भयो । शनिबार राति भएका अरू दुई छुट्टै दुर्घटनामा थप ३ जनाको मृत्यु भएको प्रहरीले जनाएको छ ।धपेनीमा बस सडकबाट एक सय मिटर तल भीरमा खसेको थियो । प्रहरीका अनुसार बैतडीको शिवनाथ गाउँपालिकाकी ६४ वर्षीया झुन्टीदेवी चन्द, पञ्चेश्वर गाउँपालिका४ की २४ वर्षीया कविता तिवारी र पाटन नगरपालिका५ की १९ वर्षीया रेवती भाटको मृत्यु भएको छ ।दुर्घटनामा ३३ जना घाइते छन् । गम्भीर घाइते दुई जनालाई उपचारका लागि भारतको हल्द्वानीमा रहेको अस्पतालमा लगिएको छ । अन्य घाइतेको अत्तरियास्थित पद्मा अस्पतालमा उपचार भइरहेको छ । यस्तै, शनिबार राति ११ बजे कैलालीको पूर्वपश्चिम राजमार्गमा पर्ने गौरीगंगामा मोटरसाइकल दुर्घटना हुँदा जिल्लाकै राजीपुर प्रहरी चौकीमा कार्यरत गजेन्द्रसिंह ठगुन्नाको मृत्यु भएको छ । से१प १७०२ नम्बरको जिपले उनी चढेको से४प ७५२७ नम्बरको मोटरसाइकललाई ठक्कर दिएको थियो ।गोदावरी नगरपालिकामा भएको अर्को मोटरसाइकल दुर्घटनामा परी बाजुराको बुढीगंगा नगरपालिकाकी ३५ वर्षीया ललिता जोशीको मृत्यु भएको छ । शनिबार राति नै पथरैयामा से१त ९२५३ नम्बरको ट्रयाक्टर दुर्घटना हुँदा चालक नवलपुरका २१ वर्षीय प्रदीप चौधरीको ज्यान गएको छ ।यसै गरी दाङको देउखुरीमा आइतबार जिप र ट्रक जुध्दा दुई जनाको मृत्यु भएको छ । १० यात्रु घाइते छन् । मृत्यु हुनेमा राप्ती गाउँपालिका५ की ३५ वर्षीया रामपती चौधरी र राप्तीकै ८ नम्बर वडाकी गीता बस्याल रहेको वडा प्रहरी कार्यालय लमहीले जनाएको छ । भालुबाङबाट लमही आउँदै गरेको ना१ज १३४५ नम्बरको जिप र पश्चिमबाट पूर्वतिर गइरहेको ट्रक लमही१ नर्तीमा जुधेका हुन् ।"
पर्यटन प्रवद्र्धनमा सुन्दरी,"धरान धरानमा जन्मेहुर्केका रुबी हुक्पाचोङ लिम्बू र सिमरन श्रेष्ठ दुई अलग सांस्कृतिक आधारमा बाँचेका नयाँ पुस्ताका प्रतिनिधि हुन् । तर मिस पूर्वाञ्चल सौन्दर्य प्रतियोगितामा सहभागी भएर रुबीले मिस ट्यालेन्ट, मिस इन्टेलेक्चुअल र मिस हेल्दी टाइटलसहित मिस पूर्वाञ्चल र सिमरनले मिस फोटोजेनिक र मिस पर्सनालिटी टाइटलसहित फस्र्ट रनरअप भएपछि अचेल एकसाथ पूर्वको पर्यटन प्रवद्र्धनमा व्यस्त भएका छन् । धरानको एउटा कफी क्याफेमा सँगै भेटिएका रुबी र सिमरनले पूर्वको पर्यटनलाई प्रवद्र्धन गर्न सके धेरै पर्यटक तान्न सकिन्ने र आन्तरिक आयमा वृद्धि भई स्थानीय समुदायको आर्थिक स्तर उकासिने गहकिलो तर्क राखे । उनीहरू दसैंतिहार सकिएलगत्तै आफ्नो योजनाअनुसार सामाजिक सञ्जाल, विभिन्न कार्यक्रममार्फत ध्यानाकर्षण गर्ने तयारीमा छन् ।धरान ११ भवानी चोकमा आमाबाबुसँग बस्दै आएकी रुबी पर्वको ऐतिहासिक, धार्मिक, शैक्षिक, सांस्कृतिक पर्यटीय महत्त्वका क्षेत्रको पहिचान गर्दै स्थानीय सरकारको ध्यानाकर्षण गर्ने तयारीमा रहेको बताइन् । उनले भनिन्, पूर्वमा पर्यटक लोभ्याउने पर्यटकीय स्थलहरू धेरै छन् । हामी भाग्यमानी हौं, प्रकृतिले सुन्दर रमणीय स्थलहरू दिएको छ । तर चासो र चिन्ताको कमीले हामी पछि परेका छौं ।मिस पूर्वाञ्चल भएपछि पर्यटकीय स्थल भेडेटारको ब्रान्ड एम्बासडर समेत बनेकी रुबीले भेडेटारको पर्यटनलाई आधार बनाउँदै पूर्वकै पर्यटकीय स्थलको प्रवद्र्धन गर्न साथी सिमरनसँग मिलेर जमेर लागेको बताइन् । माइक्रो बायोलजीमा स्नातक तेस्रो वर्ष अध्ययनरत २० वर्षीया रुबीले सूक्ष्म जीवशास्त्रको अनुसन्धान गर्ने प्राध्यापक भएर आफ्नो पहिचान बनाउने उद्देश्य बनाएकी छन् । यद्यपि, पछिल्लो समयमा फेसन, मोडलिङ र सौन्दर्य प्रतियोगताले सामाजिक क्षेत्रमा आफ्नो पहिचान बनाइदिएकाले पर्यटनले ध्यानाकर्षण गरेको उनले बताइन् । धरान९ गौतमपथमा बस्दै आएकी १७ वर्षीया सिमरन ट्राभलिङमा रुचि भएकाले पूर्वका पर्यटन प्रवद्र्धनमा लागेको बताइन् । म्यानेजमेन्टमा प्लस टु अध्ययनरत उनले भनिन्, मिस पूर्वाञ्चलमा सहभागी भएपछि पूर्वका पर्यटन क्षेत्रबारे धेरै जानकारी भयो । भविष्यमा आफ्नो पढाइ पूरा गरेर कुनै पनि व्यावसायिक संस्थाको प्रमुख कार्यकारी अधिकृत बन्ने लक्ष्य राखेकी सिमरनले फेसन मोडलिङ र सौन्दर्य प्रतियोगितालाई आफ्नो ट्यालेन्टसिप देखाउने माध्यम मात्र बनाएको बताइन् ।रुबी र सिमरनको तर्क छ, नेपाल आउने अधिकांश पर्यटकले पोखरा, चितवन, सगरमाथादेखि मनाङमुस्ताङसम्म धेरैचोटि घुमिसकेका छन् । अब पालो पूर्वका पर्यटकीय स्थलहरूको हो । पूर्वमा विश्वको तेस्रो अग्लो हिमाल कञ्चनजंघा, भर्जिन ट्रयाक धरानदेखि भेडेटार हँुदै वसन्तपुरतीनजुरे मिल्के र जलजले, गुफापोखरी, नुनढाकी, दोभानदेखि इलाम, श्रीअन्तु, माइपोखरीसम्मको प्रवद्र्धन गर्न बाँकी रहेको उनीहरूले सुनाए ।दुवैले समाज सेवालाई आफ्नो मुख्य हबी बनाएका छन् । समाजको हित हुने गरी पर्यटनसम्बन्धी जानकारी बटुल्ने र आन्तरिक र बाह्य पर्यटन भित्र्याउने उपायबारे अग्रजसँग छलफल अन्तरक्रियामा व्यस्त भएको उनीहरूले बताए ।"
एकादेशको पहिलो फिल्म ल्याब,"काठमाडौं फिल्म फेस्टिभलको सिजन सुरु भएको छ । केही दिनअघि मात्रै साउथ एसियन डकुमेन्ट्री फिल्म फेस्टिभल भएको थियो । अब एकादेशमा इन्टरनेसल सर्ट फिल्म फेस्टिभल हुँदै छ भने त्यस लगत्तै काठमाडौं अन्तर्राष्ट्रिय माउन्टेन फिल्म फेस्भिल (किम्फ) आयोजना हुनेछ । यही बिहीबार सुरु हुने एकादेशमा फेस्टिभलले आइतबार आफ्नो नयाँ शृंखला एकादेशमा फिल्म ल्याब को थालनी गरेको छ । ल्याबमा १२ निर्देशकनिर्मातासँगै तीन जना फिल्म विज्ञ सहभागी छन् । उनीहरूले पटकथा लेखनदेखि लगानी र वितरणका तरिकाबारे आआफ्ना विचार र अनुभव साझा गर्नेछन् । चार दिने कार्यशालामा लोकार्नो फेस्टिभलओपन डोर्सकी प्रमुख सोफी बौर्डन, स्क्रिप्ट सल्लाहकार मरियता भोन हौसवल्फ र भेनिस फिल्म फेस्टिभलका पाउलो बर्टोलिनले विज्ञका रूपमा भाग लिँदै छन् । उनीहरूसँग निर्देशक केसाङ छेतेन, प्रणय लिम्बू, सम्पदा मल्ल, अरुण जोशी, मनोजबाबु पन्त, केशव पाण्डे, सैफुल फर्दिन (बंगलादेश), पुनेद्र झा, महेन्द्र हसन (बंगलादेश), निर्माता सरोज सापकोटा, नवनिधि दाहाल र रवीन्द्र सिंह बानियाँले आफ्ना प्रोजेक्टबारे छलफल थालेका छन् ।हामी एकअर्काबाट सिकौं, कार्याशालाको वार्मअप सेसन मा सोफीले भनिन्, विचार र अनुभवहरू साटासाट गर्दा धेरै फाइदा हुन्छ ।सनडान्स र टोरिनो फिल्म ल्याबकी स्क्रिप्ट एडभाइजरसमेत रहेकी मरियताले चाहिँ फिल्म लेखन गाह्रो काम भएको बताइन् । उनी यसलाई लोन्ली र कहिलेकाहीँ फ्रस्ट्ेरटिङ काम ठान्छिन् । तर, ल्याबहरूमा सहभागी हुँदा स्क्रिप्ट लेखनको वास्तविक सौन्दर्य थाहा हुन्छ, उनले भनिन्, अरूको स्क्रिप्टमा सुझाव दिँदै गर्दा आफ्नै स्क्रिप्टका लागि आइडिया फुर्न सक्छ ।कुपन्डोलस्थित ग्रिनविच भिलेज होटलमा आयोजित फिल्म ल्याबमा नौ स्क्रिप्टमाथि काम हुनेछ । प्रत्येक स्क्रिप्टको कमजोरी, सबल पक्ष र त्यसलाई कसरी अघि बढाउने भन्नेबारे छलफल हुने ल्याब संयोजक अनुप पौडेलले बताए । हाम्रा विज्ञमार्फत हामीसँग भएका कथाहरूलाई अन्तर्राष्ट्रिय फिल्म बजारमा पुर्याउने उद्देश्यले कार्याशाला आयोजना गरेका हौं, उनले भने, यसमा निर्माता र निर्देशक दुवैलाई समेटेका छौं ।द मसरुम सुप एन्ड द स्कुल नामक फिल्मको निर्माताका हैसियतले कार्याशालमा भाग लिएका कलाकार रवीन्द्र यसबाट आफूलाई फाइदा हुनेमा आशावादी देखिन्थे । केशव पाण्डेले निर्देशन गर्ने उनको फिल्म जंगली च्याउ खाएर एकै परिवारका आठ जनाको मृत्यु भएको सत्य घटनामाथि बनाउन लागिएको छ । त्यो घटनाको म प्रत्यक्षदर्शी हुँ, रवीन्द्रले भने, यो प्रोजेक्ट बलियो बनाउन ल्याबले सघाउँछ भन्ने आशा लिएको छु ।कार्याशालामा फिल्म निर्देशक दीपक रौनियार, कलाकार आशा मगराती र निर्माता रामकृष्ण पोखरेल अतिथिका रूपमा सहभागी हुँदै छन् । निर्देशक प्रचण्डमान श्रेष्ठ सहजकर्ता रहेको कार्याशाला सकिएको भोलिपल्टबाट कुमारी हलमा फिल्म फेस्टिभल सञ्चालन गरिनेछ ।"
विष्णुप्रसादको स्मृति,"काठमाडौं (कास) पूर्वउपसचिव विष्णुप्रसाद गौलीको स्मृतिमा पुस्तक आएको छ । गौलीपत्नी सीताले प्रकाशन गरेको ग्रन्थमा पूर्वसचिव खेमराज नेपाल, जेनेभास्थित नेपाली राजदूत दीपक धिताल, वीर अस्पतालका विशेषज्ञ प्रा विष्णुदत्त पौडेल, डा बमबहादुर जितालीलगायत दुई दर्जनले गौलीसँगको स्मृति लेखेका छन् ।गौलीको कार्यसम्पादनको स्तर, इमानदारी, बोलीचालीको स्तर र साथीभाइसँगको सहज घुलमिल हुने चारित्रिक गुण देखेर प्रभावित भएको नेपालले लेखेका छन् । गौलीको उपचारका क्रममै मित्रता विकसित भएको वीर अस्पतालका पौडेलले लेखेका छन् । जीवनको अप्ठ्यारो अवस्थामा भए पनि हँसिलो रहने र उपचारका क्रममा सिकिस्त हुँदा समेत गुनासो नगर्ने बानीले प्रभाव परेको पौडेलले ग्रन्थमा पोखेका छन् ।"
पहिलो तामाङ लेखकको सम्झना,काठमाडौं (कास) पहिलो तामाङ लेखक बुद्धिमान मोक्तानको १ सय १८ औं जन्मजयन्ती मनाइयो । राजधानीमा साहित्यिक संस्था तामाङ डाजाङलाई मोक्तानलाई सम्झेको हो । भाषाविद् अमृत योञ्जनले मोक्तानको तस्बिरमा खादा अर्पण गर्दै उनको योगदानको चर्चा गरे । विस १९५६ कात्तिक २७ गते भारतको दार्जिलिङमा जन्मेका मोक्तानले २०१३ मा जिक्तेन तामछ्योई तामाङ वंशावली लेखेका थिए । कार्यक्रममा तामाङ प्रकाशनको अवस्था र चुनौतीमाथि पनि अन्तक्र्रिया समेत गरिएको थियो । भाषाविद् योञ्जनले तामाङ भाषाका पुस्तकहरू छापिएको भएपनि तिनमा बृहत् तामाङ समाज आउन पनि नसकेको दाबी गरे । तामाङ सञ्चार समूहका अध्यक्ष जगत दोङले तामाङ मिडियाको अवस्था नै कमजोर रहेकाले पनि त्यसको असर प्रकाशनमा परेको औंल्याए । कार्यक्रममा लेखक धनम तामाङको दुई कृति ठुङह्रापकेह्रप् (लोककथा) र सप्सी काव्य लोकार्पण गरियो । भाषाविद् योञ्जन र तामाङ लोकसम्राट चन्द्रकुमार मोक्तानले कृति सार्वजनिक गरेका हुन् । ठुङ्ह्रापकेह्राप मा तामाङ सभ्यता उत्पत्तिका कथा र सप्सीमा पश्चिमी तामाङका कथाव्यथा उनिएको लेखक धनमले जनाए । कार्यक्रममा एक दर्जन तामाङ कविहरूले आआफ्ना रचना पस्केका थिए ।
माइती आए अकादमी स्रष्टा,"काठमाडौं भारतीय साहित्य अकादमी पुरस्कार विजेता सिक्किमेली साहित्यकार भीम दाहाल यतिबेला काठमाडौंमा छन् । भारतीय लोकसभामा ३ पटक सांसद भइसकेका यिनको परिचय उपन्यास, कविता, कथासँगै इतिहास विमर्शमा स्थापित छ । उपन्यास द्रोहका लागि सन् २००६ मा साहित्य अकादमी पाएका उनी साहित्यमा निरन्तर सक्रिय छन् । आँखाको उपचार गर्न नेपाल आएका उनी आइतबार बिहान राजधानीमा सम्मानित भए भने दिउँसो उनले एकल कविता वाचन गरे । बानेश्वर सर्जक समाजले उनलाई सम्मान गरेको हो । बानेश्वर क्याम्पसमा आयोजित अन्तर्किया तथा सम्मान कार्यक्रम मा उनीसहित सामाजिक अभियन्ता श्रीमती जुडी राई दाहाल सम्मानित भएका हुन् । वरिष्ठ साहित्यकार एवं नेपाल प्रज्ञा प्रतिष्ठानका पूर्वउपकुलपति डा वासुदेव त्रिपाठीले दाहाललाई बानेश्वर साहित्य सम्मान अर्पण गरे । दाहालले नेपालीहरू संसारभर फैलिएको भए पनि काठमाडौं आउँदा किरात युवती माइती आएको जस्तै उच्चतम खुसी मिल्ने बताए । राजनीतिले विभाजन गरे पनि भाषासाहित्यले जोड्ने बताउँदै दाहालले तारी नदेऊ ए माझी दाइ गीतमा जस्तै माइती जाँदाको खुसी मिलेको सुनाए ।वरिष्ठ साहित्यकार डा त्रिपाठीले सिक्किमले नेपाली भाषा साहित्यमा अतुलनीय योगदान पुर्याइरहेको बताउँदै सिक्किमबाट अन्यत्रका नेपालीले सिक्नुपर्ने औंल्याए । यसपछि साहित्यकार डा तुलसी भट्टराई, समाजका अध्यक्ष महेश प्रसाई, लोकेश ढकाल, मातृका पोखरेल, डा घमानसिहं खडका, केदार न्यौपाने, कृष्ण हमाल, कुलप्रसाद पराजुली र रमेश शुभेच्छुले भारतीय नेपाली साहित्य र विश्व नेपाली साहित्य बारे बोले । दिउँसो भने दाहाललाई त्रिपुरा साहित्य समाजले एकल कविता वाचनमा प्रस्तुत गर्यो । रगतको हस्ताक्षर जस्ता कविता कृतिका स्रष्टा दाहालले बबिनमा धागो छैन कति चलाउँ, म यो मेसिन, कागजको मन, मलाई नयाँ मुलुक देऊ लगायतका कविता सुनाए ।समालोचक प्रा राजेन्द्र सुवेदीले दाहालका कवितामा भारतीय नेपालीको स्वर रहेको टिप्पणी गरे । एकल वाचनमा सुजन घलेले मादल बजाएर र उन्नत सुनामले बाँसुरी बजाएर सांगीतिक माहोल दिए । दाहालका कंकाल अभिव्यक्ति, समृद्ध व्यथा, अभीष्टको खोज, विद्रोह, मेरो मनको साइनो तिम्रो मनलाई, विचार, क्रान्ति र परिवर्तन कृतिसमेत प्रकाशित छन् ।"
सम्बन्धमा हिसाबकिताब लुकाउनु हुन्न,"लेखनाथ, कास्की (कास) सम्बन्धलाई टिकाइराख्ने तत्त्व के हो ? पतिपत्नीबीच सम्बन्ध सुमधुर राखिराख्ने रसायन के हो ? दर्शकदीर्घाबाट आएको प्रश्नको उत्तरमा मञ्चबाट मदनकृष्ण श्रेष्ठ बोले, हिसाबकिताब सही हुनुपर्यो । एकअर्काबीच माया दर्साउने, राम्रा कुराको प्रशंसा गर्ने, विश्वास कायम राख्ने जस्ता कुराले उनको नजरमा सम्बन्ध प्रगाढ बन्छ । पतिपत्नीबीच हिसाबकिताब लुकाउनु हुँदैन, शनिबार पोखरामा उनले भने, हरिवंश र मेरो सम्बन्ध टिकेको पनि हिसाबकिताब स्पष्ट भएर हो । आत्मकथा महको म माथि र्यान्डम रिडर्स सोसाइटीले गरेको अन्तक्र्रियामा उनले किताबका कैयौं प्रसंग केलाए । ६ वर्षअघि आत्मकथा लेख्न सुरु गरेको, १५ च्याप्टर लेखिसक्दा श्रीमतीलाई क्यान्सर भएको थाहा पाएपछि २ वर्ष लेख्न रोकेर फेरि सुरु गरेको प्रसंग उनले सुनाए । बैदामको एउटा होटलमा जम्मा भएका पोखरेलीलाई उनले घरी हँसाए, घरी रुवाए । हरिवंशसँगका प्राय: प्रसंगमा भने पोखरेलीले हाँसो थाम्न सकेनन् । हरिवंशले चिना हराएको मान्छे लेखेको आफूले थाहै नपाएको प्रसंग सुनाउँदा हल हाँसोले गुञ्जायमान भयो । अन्तक्र्रियाका सहजकर्ता दीपेन्द्र श्रेष्ठले मदनकृष्णलाई विद्रोहले जन्माएको कलाकार को संज्ञा दिए । र्यान्डमले मासिक रूपमा महिनाको अन्तिम शनिबार गर्ने पुस्तक परिचर्चा कार्यक्रमकै शृंखलाअन्तर्गत कार्यक्रम गरेको अध्यक्ष केशवशरण लामिछानेले जनाए ।"
चितवनमा पाठशाला,"चितवन (कास) भरतपुरमा शनिबार तीर्थ गुरुङको उपन्यास पाठशाला बारे अन्तक्र्रिया गरियो । अक्षर समूह चितवनद्वारा ग्लोबल होटलमा आयोजित कार्यक्रममा स्रष्टाहरूको उपस्थिति बाक्लो थियो । समीक्षक उदय अधिकारीले पाठशाला बाल मनोविज्ञानमा लेखिएको नेपाली साहित्यको सबैभन्दा सरल पुस्तक रहेको बताए । पुस्तक राम्रो छ, उनले भने, त्यसैले पठनीय छ । अर्का समीक्षक लक्ष्मण श्रेष्ठले शैक्षिक गतिविधिका हिसाबले उक्त उपन्यास राम्रो स्रोत भएको टिप्पणी गरे । प्रकाशक बुकहिलका भूपेन्द्र खड्काले नेपाली शैक्षिक क्षेत्रमा कमै मात्र कृति प्रकाशित भएको बताए । पाठशाला को पाण्डुलिपि पढेर धेरै शिक्षविद्ले छाप्नुपर्छ भनेर सुझाव दिएका थिए, उनले भने, हामीले छाप्यौं । अहिले सबैतिर प्रशंसा भएको छ ।उपन्यासमा आफ्नो क्षमता देखाएको लेखक सफल रहेको कवि निमेष निखिलले बताए । अक्षर समूहका अध्यक्ष ईश्वर कँडेलले उपन्यास राम्रो भएको र लेखकले आफ्नो कथावस्तुलाई समेट्ने प्रयास गरेको बताए । लेखक गुरुङले उपन्यासमा अप्रत्यक्ष रूपमा आदिवासी जनजाति र दलित समुदायका विषयवस्तुलाई पनि समेट्ने प्रयास गरेको सुनाए ।"
पिँजडा ब्याकअगेन को गीत रिलिज,"काठमाडौं (कास) द्वन्द्व निर्देशन हुँदै फिल्म निर्देशनमा होमिएका हिमाल केसीले माघ ४ मा ल्याउन लागेको पिँजडा ब्याकअगेन को आइतबार गीत सार्वजनिक गरियो । तिमी नि आधा बोलको गीतमा फिल्मकै मुख्य जोडी निखिल उप्रेती र सारा सिर्पाली फिचरिङ छन् । फिल्मको पहिलो गीत कुकुकु रिलिज भएको एक महिनापछि दोस्रो गीत आएको हो । राजनराज सिवाकोटीको शब्द, संगीत र अन्जु पन्तसँगकै युगल गायन रहेको कुकुकु मा पनि निखिल र सारा नै नाचेका थिए । पाँच लाखले हेरिसकेको उक्त गीतमा निखिलले सकीनसकी कम्मर मर्काएर नाचेका थिए भने यसपटक कोरियोग्राफर रामजी लामिछानेले नृत्यमा खासै पोख्त नरहेका निखिललाई सहज रूपमा प्रस्तुत गरेका छन् । तिमी नि आधा मा अर्जुन पोखरेलकै शब्द तथा संगीतमा स्वयंले गायिका अन्जु पन्तसँगै गाएका छन् । मौनता श्रेष्ठको लेखन रहेको पिँजडा ब्याकअगेन मा निखिल र सारासहित सुस्मिता केसी, पुष्कर भट्टराई, ज्याक श्रेष्ठ, कुशाग्र भट्टराईलगायतको अभिनय छ । सौरभ लामाले खिचेको फिल्मलाई बनिष शाह र मिलन श्रेष्ठले सम्पादन गरेका हुन् भने फिल्मलाई ओमसाई मौलाकालिका सिने आट्र्स र ओम साईभक्त मुभिजको संयुक्त ब्यानरमा रोहित पुरी, गोविन्द गैरे र चन्द्रबहादुर क्षत्रीले निर्माण गरेका हुन् ।"
११ रुपैयाँको काउली १४० मा बिक्री,"काठमाडौं मुलुककको पूर्वी नाका काँकडभिट्टाबाट प्रतिकिलो झन्डै ११ रुपैयाँमा छिरेको काउली राजधानीमा १ सय ४० रुपैयाँ पुगेको फेला परेको छ । आपूर्ति व्यवस्थापन तथा उपभोक्ता हित संरक्षण विभागले शुक्रबार राति कालिमाटी बजारमा छापा मार्दा व्यवसायीले तरकारी प्रतिकिलो साढे ११ रुपैयाँमा खरिद गरेको फेला पार्यो । एनएसबी ट्रेड एन्ड सप्लायर्सले काँकडभिट्टाबाट ल्याएको काउली, भिन्डी, परवर, भान्टा प्रतिकिलो मूल्य ११ रुपैयाँ ५० पैसाको दरले ७ हजार ५ सय किलो खरिद गरेको थियो । सोही दिन कालिमाटी फलफूल तथा तरकारी बजार विकास समितिले प्रतिकिलो काउलीको होलसेल मूल्य ७५ रुपैयाँ, भिन्डी १ सय रुपैयाँ, परवर ७० र भान्टा ६५ रुपैयाँ तोकेको थियो ।होलसेल मूल्यमा ७५ रुपैयाँ पुग्दा खुद्रा बजारमा काउलीको मूल्य १ सय ४० रुपैयाँसम्ममा बिक्री भएको छ । विभागले उपलब्ध गराएको विवरणअनुसार स्थानीय बजारमा व्यवसायीले प्रतिझोला २५ रुपैयाँमा काउली र २० रुपैयाँमा रायोसाग खरिद गर्दै आएका छन् । कालिमाटी बजारले सागको मूल्य होलसेलमै प्रतिकिलो ५५ रुपैयाँ तोकेको छ । यसले तरकारीमा बिचौलियको बिगबिगी भएको पुष्टि गरेको छ । विभागका महानिर्देशक कुमार दाहालका अनुसार ठगी गर्नका लागि व्यवसायीले स्थानीयसँग बिलबिना कारोबार गर्दै आएका छन् । अनुगमनका क्रममा कारोबार नै अस्तव्यस्त फेला परेको उनले बताए ।साढे ११ रुपैयाँमा खरिद गरिएको तरकारी १ सय ५० रुपैयाँसम्म बिक्री भएको देखिन्छ । कृषकबाट खरिद गरिएको तरकारीको बिल छैन, उनले भने, व्यवसायीको नाममा लुट भएको छ । विभागले नियन्त्रणमा लिएको बिलहरू अनुसन्धानका लागि अर्थ मन्त्रालयमा बुझाइने उनले बताए । व्यवसायीले कालिमाटी बजारबाट खरिद गरेपछि पसलपिच्छे फरक मूल्यमा बिक्री गरेका छन् । बजारमा हरियो तरकारीको मूल्य अस्वाभाविक रूपमा महँगिए पनि बजार अनुगमन र हस्तक्षेप गर्न जिम्मा पाएका निकायहरू मौन बसेका छन् । कालिमाटी तरकारी बजार भने आपूर्तिको बहाना बनाउँदै व्यवसायीको पक्षमा उभिएको छ । समितिले मागअनुसार तरकारी आयात नभएकाले मूल्य अकासिएको बताउँदै आएको छ । सामान्य दिनमा ७ सय टन आयात हुने तरकारी हाल साढे ४ सयको हाराहारीमा मात्रै भित्रिएको छ, समितिका सदस्य सचिव तेजप्रसाद पौडेलले भने, आयातमा कमीकै कारण महँगी भएको छ ।जानकारहरूका अनुसार समितिले आफ्नो क्षेत्राधिकारभित्र पर्ने व्यवसायीलाई अनुगमन गरी मूल्य नियन्त्रण गर्न सक्छ । तर, अनुगमन गर्नुको सट्टा व्यवसायीकै पक्षमा उभिएको उपभोक्ताकर्मीको आरोप छ । स्थानीय उत्पादन सुरु भएकाले अभाव हुनुपर्ने कुनै कारण नै छैन, राष्ट्रिय उपभोक्ता मञ्चका उपाध्यक्ष कृष्ण भण्डारीले भने, बिचौलियाका कारण कृषक र उपभोक्ता मारमा परेका छन् । समितिले व्यवसायीको मिलेमतोमा भाउ तोक्ने र बिचौलियालाई सहयोग गरेको उनले आरोप लगाए । व्यवसायीहरूले तरकारी संकलन केन्द्रबाटै सिन्डिकेट गरेर कृषक र उपभोक्तालाई लुटेको जानकारहरू बताउँछन् । व्यवसायीले किसानबाट सस्तो मूल्यमा खरिद गरी ढुवानीका नाममा उपभोक्तासँग चर्को मूल्य असुल्दै आएका हुन् । तरकारीको सिजनमा बिचौलियाहरू कृषकको बारीसम्म पुग्ने गरेका छन्, उपभोक्ता अधिकार अनुसन्धान मञ्चका अध्यक्ष माधव तिमिल्सिनाले भने, सरकारी निकायमा इच्छा शक्ति नहुँदा कृषक र उपभोक्ता सधंै मारमा परेका छन् । मूल्य नियन्त्रण गर्न सबै निकाय समन्वय गरी अनुगमन तीव्र बनाउनुपर्ने उनले बताए । आपूर्ति कम भन्नु बहाना हो, उनले भने, उपभोक्ता ठग्नेलाई तत्काल कारबाहीको दायरामा ल्याउनुपर्छ । उत्यकामा मुख्यत: धादिङ, नुवाकोट, काभ्रे, चितवन, मकवानपुरलगायत तराईका जिल्लाबाट पनि तरकारी भित्रिन्छ । अहिले स्थानीय उत्पादनले मात्रै बजारको माग धानिरहेको समितिको दाबी छ । समितिको तथ्यांकअनुसार अधिकांश तरकारीको मूल्य १ सय रुपैयाँ नाघेको छ । समितिका अनुसार कालिमाटी तरकारी बजारले उपत्यकाको ७० प्रतिशत माग धान्छ । बजार व्यवस्थित गर्न कृषि मन्त्रालयअन्तर्गत रहेको विकास समितिले मूल्य तोक्नुपर्ने विभागले जनाएको छ ।बजारमा खाद्यान्नको भाउ अकासिएपछि प्रधानमन्त्री तथा मन्त्रिपरिषदको कार्यालयले चासो दिएको छ । कार्यालय सचिव महेन्द्र गुरुङको अध्यक्षतामा आइतबार बसेको बैठकले मूल्य तत्काल नियन्त्रण गर्न सम्बन्धित निकायलाई निर्देशन दिएको छ । छलफलका क्रममा कृषि मन्त्रालयले तरकारी बजारको नियमित अनुगमन गर्ने, अनुगमनले बजारमा पारेको प्रभावबारे प्रतिवेदन प्रधानमन्त्री कार्यालयमा पेस गर्ने निर्णय भएको प्रवक्ता हरिप्रसाद पन्थीले बताए । तरकारी क्षेत्रलाई प्राथमिकतामा राखेर जिल्ला प्रशासन कार्यालयहरूले बजार अनुगमन गर्ने निर्णय भएको छ । मूल्य वृद्धिमा बिचौलियाहरूको भूमिका हुन सक्ने भएकाले तरकारीको कारोबारमा संलग्न ठूला व्यापारीहरूको बिलबीजक अनुगमन गर्न राजस्व अनुसन्धान विभाग र आन्तरिक राजस्व विभागलाई परिचालन गर्न अर्थलाई अनुरोध गर्ने प्रधानमन्त्री कार्यालयले जनाएको छ ।"
लोकसेवा आयोगले राष्ट्र बैंकलाई भन्यो३० वर्षे सेवा अवधि यथावत् राख,"काठमाडौं लोकसेवा आयोगले ३० वर्ष सेवा अवधि पुगेका कर्मचारी अवकाश हुने हालको व्यवस्था यथावत् राख्न राष्ट्र बैंकलाई सुझाव दिएको छ । राष्ट्र बैंकले संशोधन गरी परामर्शका लागि पठाएको कर्मचारी विनियमावली पारित गर्दै अवकाशसम्बन्धी विषयलाई यथावत् राख्न आयोगले भनेको हो । राष्ट्र बैंकले विनियमावली संशोधन गरी ३० वर्षे सेवा अवधि हटाएर ५८ वर्ष उमेर पुगेपछि मात्र अवकाश हुने व्यवस्था प्रस्ताव गरेको थियो ।सरकारले कर्मचारीहरूका लागि संघीय निजामती सेवासम्बन्धी कानुन बनाउन लागेकाले राष्ट्र बैंकमा पनि तत्काल अवकाशसम्बन्धी व्यवस्था परिवर्तन नगर्न सुझाव दिइएको लोकसेवा आयोगका प्रवक्ता लक्ष्मीविलास कोइरालाले बताए । निर्माण प्रक्रियामा रहेका कानुनहरूमा अवकाशसम्बन्धी व्यवस्था पनि छ, उनले भने, राष्ट्र बैंकको अवकाशसम्बन्धी नीति पनि ती कानुन आएपछि संशोधन गर्न उपयुक्त हुने भएकाले तत्काल परिवर्तन नगर्नू भन्ने रायसहित फिर्ता पठाइएको हो । ओयागले अर्थ मन्त्रालयमार्फत उक्त विनियमावली आइतबार फिर्ता पठाइसकेको छ । ३० वर्षे प्रावधान हटाउने विषयमा चौतर्फी विरोध भएपछि आयोगले यो विषय यथावत् राख्न भनेको हो । ३० वर्षे हटाउँदा राष्ट्र बैंकमा खासै असर नपर्ने तर अन्य सरकारी बैंकमा ठूलो असर पर्ने देखियो, स्रोतले भन्यो, यसकारण हाल देख्नलायक वित्तीय क्षेत्रको विकास तथा विस्तारका लागि उक्त निर्णयमा आयोगको विमति रहेको हो ।उता राष्ट्र बैंकका प्रवक्ता नारायण पौडेलले आइतबारसम्म आयोगबाट कुनै प्रकारको जानकारी नआएको बताए । मैले पनि आयोगले तत्काल अवकाशसम्बन्धी विषय नचलाउन निर्देशन दिएको कुरा सञ्चार माध्यममा पढेर थाहा पाएको हुँ, उनले भने, पत्र प्राप्त नभएकाले के कस्तो निर्देशन आएको थाहा भएन । हाल राष्ट्र बैंकमा ३० वर्षे सेवा अवधि वा ५८ वर्ष उमेर जुन छिटो हुन्छ, त्यसका आधारमा अवकाश हुने व्यवस्था छ । उक्त व्यवस्था परिमार्जन गरी ३० वर्षे सेवा अवधि हटाएर ५८ वर्षमा मात्र अवकाश हुने व्यवस्था गरी राष्ट्र बैंकले स्वीकृतिका लागि आयोग पठाएको थियो । आफू निकटका कर्मचारीहरूको जागिर लम्याउनकै लागि राष्ट्र बैंक उच्च व्यवस्थापनले एकपक्षीय ढंगले ३० वर्षे सेवा अवधि हटाउने निर्णय गरेको भन्दै कर्मचारी युनियन आन्दोलनमा थिए । बहुसंख्यक कर्मचारीहरूले उक्त निर्णयमा असन्तुष्टि जनाई दिनमा दुई घण्टा विरोध गर्दै कामकाज रोकेका थिए । कांग्रेस र एमाले निकट कर्मचारी युनियनहरूले आइतबारसम्म पनि निरन्तर रूपमा विरोध कार्यक्रम गर्दै आएका छन् । व्यवस्थापनले संस्थाको आश्यकताभन्दा पनि सीमित व्यक्तिहरूको हितका लागि निर्णय गरेकाले आन्दोलन गर्नुपरेको उनीहरूको भनाइ छ । व्यवस्थापनले भने एकैपटक धेरै कर्मचारी अवकाश हुँदा दैनिक कामकाज चलाउन अप्ठयारो परेकाले ३० वर्षे हटाउनुपरेको बताउँदै आएको छ । व्यवस्थापनले ३० वर्षे सेवा अवधि हटाउन थालेको हल्ला फैलिएसँगै राष्ट्र बैंकमा नयाँ र पुराना कर्मचारीहरूबीच विवाद चुलिएको थियो । यसैगरी संस्थाको दीर्घकालीन हित र वित्तीय सुधारको मर्मविपरीत राष्ट्र बैंकले ३० वर्षे हटाउने निर्णय गरेको भन्दै केही पूर्वगभर्नरहरूले पनि व्यवस्थापनको विरोध गरेका थिए । राष्ट्र बैंकको निर्णयले अन्य सरकारी स्वामित्वका बैंक र सार्वजनिक संस्थानहरूमा पनि प्रभाव पार्ने भएकाले ३० वर्षे सेवा अवधि नहटाउन उनीहरूले सुझाव दिएका थिए । विज्ञहरूको सुझाव र कर्मचारीहरूको विरोधलाई बेवास्ता गर्दै राष्ट्र बैंकले गोप्य रूपमा अवकाशसम्बन्धी बुँदा परिमार्जन गरेको आरोप कर्मचारी युनियनहरूको थियो ।नीतिगत कमजोरीको फाइदा उठाउँदै राष्ट्र बैंकले ३० वर्षे सेवा अवधि हटाउनेसम्बन्धी निर्णयको माइन्युट सञ्चालक समितिको बैठक बसेको डेढ महिनापछि मात्र उठाएको युनियनहरूको भनाइ छ । सुरुमा बहुसंख्यक सञ्चालकले निर्णय गरे पनि पछि केही सञ्चालकहरूले हस्ताक्षर गर्न नमानकाले ढिलो माइन्युट भएको थियो । यसकारण पनि उक्त निर्णयको धेरै विरोध भएको थियो ।३० वर्षे हटाउने प्रस्ताव वित्तीय सुधारको मर्मविपरीत रहेको विज्ञहरूले बताउँदै आएका थिए । पहिलो चरणको काम सकिए पनि सुधारको प्रक्रिया जारी रहेको पूर्वगभर्नरहरूको तर्क थियो । संस्थागत सुशासन, प्रविधि, सेवा सुविधा, कर्मचारी खर्चलगायत धेरै पक्षमा सरकारी स्वामित्वका कृषि, राष्ट्रिय वाणिज्य र नेपाल बैंक धेरै पछि छन् । ती बैंकमा प्रणाली (सिस्टम) भन्दा पनि कर्मचारी युनियनहरू हाबी छन् । राष्ट्र बैंकले ३० वर्षे सेवा अवधि हटाएमा उक्त निर्णय ती बैंकहरूमा पनि लागू हुने भएकाले वित्तीय सुधारको प्रक्रिया अवरुद्ध हुने विज्ञहरूको भनाइ छ । ३० वर्षे सेवा अवधि यथावत् रहँदा आगामी आर्थिक वर्षसम्म राष्ट्र बैंक, कृषि विकास बैंंक, राष्ट्रिय बैंक र नेपाल बैंकबाट करिब २ हजार २ सय कर्मचारी अवकाश हुँदै छन् । ती कर्मचारीहरू अवकाश भएपछि नयाँ जनशक्तिले बैंकिङ क्षेत्रमा रोजगारी पाउने दाबी केन्द्रीय बैंकका कर्मचारी युनियनहरूको छ ।"
चन्दा छल्न व्यवसायी विदेश भ्रमणमा,"पर्सा वीरगन्जका मुख्य तथा प्रतिष्ठित उद्योगी व्यवसायीको एउटा ठूलो समूह इन्डोनेसियाको भ्रमणमा हिँडेको छ । स्रोतका अनुसार नेपाल उद्योग वाणिज्य महासंघका केन्द्रीय सदस्य गणेश लाठ, वीरगन्ज उद्योग वाणिज्य संघका पूर्वअध्यक्ष प्रदीप केडिया, वर्तमान वरिष्ठ उपाध्यक्ष गोपाल केडिया, उपाध्यक्ष सुवोधकुमार गुप्तालगायत एक दर्जन उद्योगी व्यवसायीको टोली जकार्ताको लागि उड्न बिहीबार राजधानी पुगेको छ । उक्त टोलीले शुक्रबार राति नेपाल छाडेको छ । टोलीका सदस्यहरू महासंघका अर्का केन्द्रीय सदस्य अशोक टेमानीलाई यसै साता पितृशोक र वीरगन्ज उद्योग वाणिज्य संघका अध्यक्ष ओमप्रकाश शर्मालाई मातृशोक परेकाले उनीहरूको भ्रमण अन्तिम समयमा रद्द भएको छ । संघका पूर्वअध्यक्ष अशोककुमार वैद्यले पनि अन्तिम समयमा आफ्नो नितान्त व्यक्तिगत कारणले भ्रमण रद्द गरेको स्रोत बताउँछ । आसन्न प्रतिनिधि तथा प्रदेशसभा निर्वाचनको संघारमा आर्थिक नगरीका ठूला तथा प्रमुख उद्योगी व्यवसायीले नगर मात्र नभई मुलुकै छाडेर सयरमा जानुलाई अर्थपूर्ण रूपमा लिइएको छ । कतिपयले निर्वाचनमा उम्मेदवारहरूबाट हुने चन्दा आतंकबाट आजित भएर मुलुक नै छाडेको बताएका छन् । स्थानीय तहको निर्वाचनमा उम्मेदवारहरूलाई चन्दा दिइसकेका उनीहरूले फेरि प्रतिनिधि र प्रदेशसभाका उम्मेदवारहरूको ठूलै भीडलाई थेग्नुभन्दा मुलुक नै छाडेको अड्कलबाजी कतिपयले गरेका छन् ।भ्रमण टोलीका एक सदस्यले नाम नछापिदिने सर्तमा भने, चुनावको मुखमा अनेक झन्झट बोक्नुभन्दा हामी नयाँ ठाउँको भ्रमण गर्न हिँडयौं, केही नयाँ सिकिन्छ, केही नयाँ जानिन्छ । भ्रमण टोलीका सबैजना खुलेर यस विषयमा बोल्न मान्दैनन् । बिस्तारै चन्दा माग्नेहरू बढ्दै छन्, चिनेजानेका उम्मेदवारहरू माग्न आउँछन्, हामीले स्वेच्छाले दिने हो, हामी चन्दाको मारमा परेकै हौं, एक सदस्यले भने, आतंकै त नभनौं । भोट र नोट दुवै माग्न आउँछन्, चित्त बुझाएर पठाउनैपर्यो ।भ्रमण टोलीकै एक सदस्यले आफूहरू भागेको नभई संयोगले घुम्नलाई चुनावअघिको समय जुरेको बताए । तर, हामीले चन्दा किन र कुन प्रयोजनले दिने भन्ने कुरो अहम् छ, नाम उल्लेख नगरिदिन आग्रह गर्दै उनले भने, चुनावमा खर्च गरेर जित्ने नेताले जितेपछि त्यो खर्चको भर्पाई गर्न केके गर्नुपर्छ सबैलाई थाहै छ, यो कस्तो संस्कार हो, हाम्रा नेताहरू कुन बाटोमा हिँड्दै छन् ।उद्योग व्यवसायको अवस्था दयनीय हुँदै गएको तर चुनाव आउने बित्तिकै सबै उम्मेदवारको नजर उद्योगी व्यवसायीमै पर्ने गरेको उनले गुनासो गरे । चन्दालाई आयकरको खर्चमा लेख्न मिल्दैन, अचेल सम्पत्ति शुद्धीकरणको पनि निकै हल्ला छ, हामीले चन्दा खर्चलाई कुन शीर्षकमा राख्ने त, उनले भने, उद्योगी व्यवसायीको यो पीडा कसले बुझिदिने, हामीले उम्मेदवार पिच्छे १० हजारदेखि १ लाख रुपैयाँ चन्दा दिनुपरेको छ, यो हाम्रो रहर होइन बाध्यता भइसकेको छ ।आर्थिक नगरी तथा मध्य तराईको व्यापारिक केन्द्रसमेत भएकाले यहाँका उद्योगी व्यवसायीले पर्सा मात्र नभई छिमेकी बारा, रौतहटसम्मका उम्मेदवारहरूको चित्त बुझाउनुपरेको छ । राजधानीमा बस्ने कतिपय दलका शीर्षस्थ तथा ठूला नेताहरूलाई उनीहरूले विगतदेखि ठूलो रकम चन्दाका रूपमा चुनावैपिच्छे दिँदै आएका छन् ।"
धान उत्पादन नबढ्ने,"भोजपुर (कास) यस वर्ष धान उत्पादन नबढ्ने कृषि कार्यालयले जनाएको छ । जिल्लाका केही क्षेत्रमा मौसम प्रतिकूल रहेको र केहीमा स्थानीय तह निर्वाचनले समयमा रोपाइँ हुन नसक्दा उत्पादन बढ्न नसकेको योजना शाखाका अधिकृत युकमणि भट्टराईले बताए ।यो वर्ष रोपाइँ क्षेत्रफल बढेन, गत वर्षको तुलनामा केही कमै भयो, उत्पादन पनि उही अनुपातमा रहने आँकडा छ, उनले भने, पहिले जस्तो खेती गर्ने चलन पनि घट्दै गएको छ ।जिल्लाका ९ वटै स्थानीय तहमा धानखेती हुन्छ । मुख्य गरेर भोजपुर र षडानन्द नगरपालिकामा बढी खेती गरिन्छ । हाल १९ हजार १ हेक्टर क्षेत्रफलमा यसको उत्पादन हुन्छ । विगतका वर्षमा औसत ५ प्रतिशतका दरले उत्पादन बढे पनि यस वर्ष नबढ्ने कार्यालयको भनाइ छ ।"
नेप्सेमा दोहोरो अंकको वृद्धि,"काठमाडौं सेयर कारोबार मापक नेप्से परिसूचक आइतबार दोहोरो अंकले बढेको छ । अघिल्ला दुई साता निरन्तर रूपमा ओरालो लागेको नेप्से परिसूचक आइतबार १६४१ अंकले बढेको हो । दुई साताको अवधिमा नेप्से करिब १ सय ११ अंकले घटेको थियो । यो वृद्धिसहित नेप्से १ हजार ४ सय ७७१४ विन्दुमा उक्लेको छ । अघिल्लो दिनको तुलनामा यो ११२ प्रतिशतको वृद्धि हो । कारोबारमा आएकामध्ये व्यापार र उत्पादन तथा प्रशोधनबाहेक सबै समूहको परिसूचक बढेपछि नेप्सेको वृद्धिमा टेवा पुगेको हो । निरन्तर घटेको बजार एक्कासि धेरै अंकले बढ्ने विशेष कारण नभए पनि केही अल्पकालीन लगानीकर्ताले घटदो बजारमा लगानी बढाएपछि बजार दोहोरो अंकले बढेको विज्ञहरूको तर्क छ । सुरुमा घट्दो प्रवृत्तिमा रहेको बजारले मध्याह्नबाट सुधारको बाटो पछयाएको थियो । त्यो क्रम अन्तिम समयसम्म पनि जारी रहेपछि समग्र नेप्से साढे १६ अंकले उकालो लागेको हो । नेप्से बढे पनि कारोबार रकममा भने कमी आएको छ । आइतबार ३९ करोड ७१ लाख रुपैयाँ बराबरको सेयर कारोबार भएको छ । गत बिहीबार ४६ करोड रुपैयाँ बराबरको सेयर कारोबार भएको थियो । नेप्से बढेपछि कुल बजार पुँजीकरण भने बढेको छ । अघिल्लो दिनको तुलनामा पुँजीकरण १९ अर्ब रुपैयाँले बढेर १७ खर्ब १४ अर्ब रुपैयाँ पुगेको छ ।आइतबार जलविद्युत् समूहको परिसूचक सबैभन्दा बढी १७८ प्रतिशतले बढयो । यसैगरी बिमा समूहको परिसूचक १४९, विकास बंैकको १३५, बैंकिङको १२६, अन्य को ०६४, वित्त कम्पनीको ०३७, होटलको ०२१ र लघुवित्त समूहको ०७ प्रतिशतले बढे । व्यापार समूहको परिसूचक १४१ प्रतिशत घटयो भने उत्पादन तथा प्रशोधन समूहको परिसूचक स्थिर छ ।उक्त दिन ४ हजार ३ सय २५ कारोबारबाट १ सय ५९ कम्पनीका ११ लाख १४ हजार ८७ कित्ता सेयर किनबेच भए । कारोबारमा आएकामध्ये ९९ कम्पनीको सेयर मूल्य बढयो, ४१ कम्पनीको घटयो र बाँकी १९ कम्पनीको सेयर मूल्य स्थिर छ ।"
शुल्क घटाउन माग,"विराटनगर कच्चा पदार्थ आयात गर्दा लाग्ने भन्सार शुल्क घटाउन कार्टुन उत्पादक एसोसिएसनले माग गरेको छ । भारतबाट कच्चा पदार्थ आयात गर्दा लाग्ने भन्सार शुल्क र तयारी कार्टुन आयात गर्दा लाग्ने दर एउटै रहेको भन्दै उनीहरूले सरकारको ध्याननाकर्षण गराएका हुन् । विराटनगरमा शनिबार सम्पन्न वार्षिक साधारणसभामा तयारी वस्तु र कच्चा पदार्थको भन्सार महसुल शुल्क एउटै हुँदा नेपालका कार्टुन उद्योगहरू धराशायी भएको उद्योगीहरू बताउँछन् । एसोसिएसनका अध्यक्ष सुशील गोसालीले भारतबाट कच्चा पदार्थ आयात गर्दा ५ प्रतिशत मात्रै भन्सार शुल्क हुनुपर्ने बताए । हाल १५ प्रतिशत शुल्क लाग्दै आएको छ । कार्टुन उद्योगमा दक्ष कामदारको अभाव भइरहेकाले सीपमूलक तालिम सञ्चालन गर्ने संस्थाहरू र सीटीईभीटीईले जनशक्ति उत्पादनमा ध्यान दिनुपर्ने गोसालीको भनाइ छ । नेपालमा हाल ९० वटा कार्टुन उद्योग सञ्चालनमा रहेको जानकारी दिइयो । एसोसिएसनको अध्यक्षमा पोखराका गोसाइली निर्वाचित भएका हुन् । साधारणसभाले वरिष्ठ उपाध्यक्षमा सुकृत पराजुली, उपाध्यक्षम पारस लुनियाँ, महासचिव दिनशे सुवेदी, सचिवमा कृष्णप्रसाद पौडेल र कोषाध्यक्षमा गुन्जन गडिया चयन गरेको छ ।"
एनआईसी एसियाका २ नयाँ शाखा,काठमाडौं (कास) एनआईसी एसिया बैंकका जुम्ला र महोत्तरीमा दुई नयाँ शाखा खुलेका छन् । शाखाहरू जुम्लाको चन्द्रनाथ नगरपालिकमा र महोत्तरीको बर्दिबास नगरपालिकामा खुलेको विज्ञप्तिमा उल्लेख छ । जुम्ला जिल्ला उद्योग वाणिज्य संघका अध्यक्ष रामदत्त रावलले जुम्लाको र महोत्तरी जिल्ला उद्योग वाणिज्य संघका अध्यक्ष प्रह्लाद क्षेत्रीबाट बर्दिबासको शाखा आइतबार उद्घाटन गरिएको जनाइएको छ ।
हुन्डाईको मेगा एक्सचेन्ज,"काठकाडौं (कास) लक्ष्मी इन्टरनेसनलले एक साता लामो हुन्डाई मेगा एक्सचेन्ज कार्यक्रम ल्याएको छ । कम्पनीका अनुसार नगद छुट, ४ वर्ष फ्री सर्भिस, ३ वर्षको वारेन्टी, २० हजार रुपैयाँसम्मको लोयाल्टी बोनस, १ लाखसम्मको एक्सचेन्ज बोनस, स्पोर्ट फाइनान्स र बिमाको योजना रहेको छ । योजना कात्तिक २६ देखि मंसिर २ सम्म चल्ने विज्ञप्तिमा उल्लेख छ ।"
प्राइमसिद्धार्थ सम्झौता,काठकाडौं (कास) प्राइम लाइफ इन्स्योरेन्स कम्पनी र सिद्धार्थ क्यापिटलबीच सेयर जारी कार्यका लागि सम्झौता भएको छ । विज्ञप्तिअनुसार इन्स्योरेन्स कम्पनीले सेयर सदस्यलाई १ बराबर १६ (१ सय ६० प्रतिशत) का दरले हकप्रद सेयर जारी गर्ने भएको हो । सम्झौतापत्रमा इन्स्योरेन्स कम्पनीका तर्फबाट सीईओ मनोजकुमार भट्टराई र क्यापिटलका तर्फबाट सीईयो धु्रव तिमिल्सिनाले हस्ताक्षर गरेका जनाइएको छ ।
महालक्ष्मीको सीईओमा लामिछाने,काठमाडौं (कास) महालक्ष्मी विकास बैंकको प्रमुख कार्यकारी अधिकृतमा कृष्णराज लामिछाने नियुक्त भएका छन् । बैंकको सञ्चालक समितिको बैठकले ४ वर्षका लागि सीईओमा लामिछानेलाई नियुक्त गरेको विज्ञप्तिमा जनाइएको छ । यसअघि कैलाश विकास बैंकमा सीईओबाट अवकाश लिएका लामिछानेको बैंकिङ क्षेत्रमा ३० वर्षको अनुभव रहेको जनाइएको छ ।
अति दुर्गममा दूरसञ्चार सेवा,"काठमाडौं (कास) नेपाल टेलिकमले दार्चुला, जुम्ला, कालिकोट जिल्लाका अति दुर्गम १० स्थानमा एनटी स्याटमार्फत दूरसञ्चार सेवा सञ्चालन गरेको छ । हालै सेवा सञ्चालन ल्याइएका स्थानमा दार्चुलाको व्यास, नौगढ, अपी हिमाल गाउँपालिका, जुम्लाको कङासुन्दरी गाउँपालिका, कालिकोटको महावै गाउँपालिका र हुम्लाको कडाकोट, चङखेली र खार्पुनाथ गाउँपालिकामा रहेको विज्ञप्तिमा उल्लेख छ । प्रदेशसभा र प्रतिनिधिसभाको निर्वाचनलाई मध्यनजर गरी दूरसञ्चार सेवा सञ्चालनमा ल्याएको जनाइएको छ ।"
मन जित्ने होडबाजी,"ओखलढुंगा कांग्रेसका रामहरि खतिवडा र एमालेका यज्ञ सुनुवार जिल्ला मात्र नभई राष्ट्रिय राजनीतिमै चर्चा कमाएका अनुहार हुन् । अठारपल्ट कार्यबाहक प्रधानमन्त्रीको नाम लेखाएका जिल्लाका नेता बलबहादुर राईको विरासत पछ्याउँदै राजनीतिमा होमिएका खतिवडा र अनेरास्ववियुको केन्द्रीय राजनीतिबाट चर्चामा आएका सुनुवारबीचको प्रतिस्पर्धा निकै रोचक हुँदै छ । यतिबेला खतिवडा सदरमुकामुदेखि पूर्व र सुनुवारले पश्चिम क्षेत्रका बस्तीमा निर्वाचन अभियान लगिरहेका छन् । निर्वाचन मिति नजिकिँदै गर्दा यी दुईको प्रचारप्रसार पनि आक्रामक छ । दुवै पार्टीका चुनावी ब्यानर, तुल र झन्डाले सदरमुकाम रंगिएको छ । आचारसंहिताविपरीत बजार चुनाव चिह्न र झन्डा अंकित तुलले छोपिँदा पनि निर्वाचन आयोगले त्यस्ता सामग्री हटाउन सकेको छैन । सूर्योदयसँगै घन्कन सुरु हुने चुनावी गीत राति अबेरसम्म पनि सकिँदैन । दुवै उम्मेदवारले आफूलाई गीतमार्फत विकासप्रेमी नेताका रूपमा चिनाउन खोजेका छन् । एमालेले एउटा गाडी त चुनावी गीत बजाउनकै लागि छुट्याएको छ । खतिवडा एउटै उद्देश्य निरन्तर काम, समृद्ध ओखलढुंगा हामी सबैको अभियान मूल नारा बनाएर हिँडेका छन् । सुनुवार सामाजिक एकता र आर्थिक समृद्धिको आधार, वाम गठबन्धन प्रगतिशील गठबन्धनको नेतृत्वमा स्थिर र बलियो सरकार नारा बोकेर मतदातामाझ पुगेका छन् । प्रचार क्रममा दुवै नेता सडक निर्माण, सुनकोसीमा मोटर पुल, विमानस्थल कालोपत्रे, खिजीफलाँटेमा इलाका प्रशासन कार्यालय खोल्ने काम गरेको भन्दै जस लिने होडमा देखिएका छन् । सुनुवारले आफूले वाचा गरेको विकास निर्माण चार वर्षमा पूरा गरेको दाबी गरे । खतिवडा पनि आफूले प्रतिबद्धता जनाएभन्दा धेरै बजेट जिल्लाको विकासमा भित्र्याएको बताउँछन् । वाम गठबन्धन त सानो आधार हो, मैले वाचा पूरा गरेकाले कांग्रेसले कहिल्यै टाउको उठाउन नसक्ने मतान्तरमा जित्छु, सुनुवारले भने । खतिवडाले पनि ५ हजारभन्दा बढी मतले जित्ने दाबी गरे । जिल्लामा म जति खटिएको छु, एमाले उम्मेदवार खटिएका छैनन्, उनले भने, जनताले विकास गर्ने मान्छे चिनेका छन् । उद्योग वाणिज्य संघका जिल्ला अध्यक्ष ज्ञानेन्द्रकुमार मास्के जिल्लाको विकास र जनताको पीरमर्कामा खटिने स्वभाव दुवैमा रहेको बताउँछन् । ओखलढुंगाको विकास र समृद्धिका लागि दुवै नेता आवश्यक छन् तर चुनावी क्षेत्र एउटै मात्रै भएकाले एउटालाई ५ वर्षपछि धकेल्नुपर्ने कठिन अवस्था बनेको छ, उनले भने, बितेका चार वर्ष दुवै नेताले जिल्लामा विकास बजेट ल्याउन पनि प्रतिस्पर्धा देखाए जसबाट धेरै सडक र अन्य विकास पूर्वाधार खडा भए । यी दुईबीच अर्को पनि समानता छ सबैभन्दा बढी जिल्ला आउने । चुनाव जितेपछि नेता जिल्ला फर्कन्नन् भन्ने मतदाताको गुनासो यहाँ कमै सुनिन्छ । उनीहरू आउनुअघि जिल्लाबाट निर्वाचित हुनेहरू जिल्ला फर्कन्थेनन् । स्थानीय बासिन्दाको गुनासो नै नेताहरू जिल्ला फर्कंदैनन् भन्ने थियो, मास्के भन्छन्, खतिवडा र सुनुवारले त्यसलाई ब्रेक गरेका छन् ।दुवै नेताबीच जिल्लाका कार्यक्रममा को प्रमुख अतिथि बन्ने भन्ने होड हुन्थ्यो । विवादै निम्तिन्थ्यो । पछि क्षेत्र नं १ को कार्यक्रममा सुनुवार र २ को कार्यक्रममा खतिवडा प्रमुख अतिथि बन्ने समझदारी भएको थियो । ०७० सालको निर्वाचनबाट यी दुवै संसद् पुगेका हुन् । सुनुवार निर्वाचन क्षेत्र नं १ बाट र खतिवडा २ बाट निर्वाचित भएका हुन् । वाम गठबन्धनतर्फ प्रदेश क मा एमालेका अम्बिरबाबु गुरुङ र ख मा माओवादीका मोहनकुमार खडका उम्मेदवार छन् । कांग्रेसले क मा मित्रसेन दाहाल र ख मा प्रदीप सुनुवारलाई उठाएको छ । सुनुवारलाई आफ्नो निर्वाचन क्षेत्रबाट नउठाएर ख मा ल्याएको भन्दै कांग्रेसबाटै ज्ञानेन्द्र रुम्दालीले बागी उम्मेदवारी दिएका छन् । वाम गठबन्धन यसको फाइदा उठाउने दाउमा छ । जिल्लामा सबैभन्दा बढी आदिवासी जनजातिको बसोबास छ । आदिवासी जनजाति महासंघका जिल्ला अध्यक्ष नेत्रबहादुर नेम्बाङका अनुसार ५८ प्रतिशत जनसंख्या आदिवासी जनजाति छन् जसमा सबैभन्दा बढी राई (१६ प्रतिशत) छन् । त्यसपछि क्षत्री, सुनुवार, बाहुन, मगर, तामाङको जनसंख्या छ । महासंघ जिल्ला अध्यक्ष नेम्बाङ जातीय आधारमा मत ध्रुवीकरण हुने सम्भावना कम रहेको बताउँछन् । उम्मेदवारको व्यक्तिगत प्रभावका आधारमा जातीय मत तानिन सक्छ, उनले भने, कसको अनुहार कस्तो छ भन्ने हेरेर मत दिने क्रम अब छैन भन्दा पनि हुन्छ ।"
दाजुभाइकै प्रतिस्पर्धा,"राजविराज (कास) सप्तरी क्षेत्र ३ मा वाम गठबन्धनबाट एमालेका ताराकान्त चौधरी र राजपाका चन्द्रकान्त चौधरी आमनेसामने भएका छन् । यी दुवैजना दाजुभाइ हुन् । एउटै क्षेत्रबाट प्रतिस्पर्धामा रहेका दाजुभाइमध्ये परिणाम कसका पक्षमा जाला ? मतदाता उत्सुकतापूर्वक प्रतीक्षा गरिरहेका छन् ।यी दुवैजनालाई कांग्रेस उम्मेदवार दिनेशकुमार यादवले टक्कर दिनेछन् । संविधानसभा २ मा एमाले नेता ताराकान्त नै यादवका प्रतिस्पर्धी थिए । त्यतिबेला ताराकान्तले झिनो मत अन्तरले विजय हात पारेका थिए । पूर्व जिविस सभापतिसमेत रहेका कांग्रेस उम्मेदवार दिनेश दाजुभाइको टकरावका बीच आफ्नो जित निकाल्ने दाउमा छन् । ताराकान्तलाई संविधानसभा २ मा जितेको क्षेत्र सुरक्षित गर्ने चुनौती छ । आफ्नै भाइविरुद्ध प्रतिस्पर्धामा उत्रेका राजपाका चन्द्रकान्त माहोल आफ्ना पक्षमा पार्न प्रयासरत छन् । क्षेत्र ३ मा साबिक क्षेत्र नं ४ को बहुसंख्यक भाग समेटिएको छ । यसअघि चन्द्रकान्त साबिकको पातो गाविसका अध्यक्ष थिए । गत स्थानीय निर्वाचनमा डाकनेश्वरी नगरपालिकाको मेयरमा स्वतन्त्र उम्मेदवारी दिए । कांग्रेसका जिल्ला सभापतिसमेत रहेका दिनेश तथा एउटै घरका दाजुभाइबीचको प्रतिस्पर्धाका कारण सप्तरी ३ को चुनावी माहोल तातेको छ । डाकनेश्वरी र शम्भुनाथ नगरपालिका तथा बेल्ही चपेना, विष्णुपुर र रुपनी गाउँपालिका मिलाएर यो क्षेत्र बनेको छ । यहाँ यादव, थारू, मण्डल, साह र मुस्लिम समुदायको अत्यधिक बसोबास छ । गत स्थानीय तहको निर्वाचनमा बेल्ही चपेना, इटहरी विष्णुपुर गाउँपालिका र शम्भुनाथ नगरपालिकामा कांग्रेसले जित निकालेको थियो ।"
दलबलसहित प्रचार,"रोल्पा (कास) जिल्लाबाट प्रतिनिधिसभा सदस्यमा वाम गठबन्धनका वर्षमान पुन र कांग्रेस उम्मेदवार अमरसिंह पुनबीच प्रतिस्पर्धा हुँदै छ । पहिलो संविधानसभामा ललितपुरबाट चुनाव लडेका माओवादी केन्द्रका नेता वर्षमान गृहजिल्लाबाट पहिलोचोटि उठेका हुन् । कांग्रेस जिल्ला सभापति अमरसिंह प्रत्यक्ष चुनावको पहिलो अनुभव लिँदै छन् । पूर्वअर्थमन्त्री वर्षमान र वर्तमान सिँचाइ राज्यमन्त्री अमरसिंह सम्पूर्ण शक्ति लगाएर चुनावी दौडमा छन् । दुवै नेता दलबलसहित गाउँगाउँ पुगिरहेका छन् । माओवादीको आधार इलाका मानिने जिल्लामा वाम गठबन्धनले सहजै जित्ने आशा गरिएको छ । वर्षमान समृद्ध रोल्पाको नारा लिएर चुनावी अभियानमा होमिएका छन् । विकास, समृद्धि, रोजगारी, स्वास्थ्य रोल्पाका मुख्य एजेन्डा हुन्, उनले भने, अहिले पनि विकासको सुरुवात त भएको छ तर गुणात्मक विकास हुन सकेको छैन । गुणस्तरीय विकास हाम्रो प्राथमिकता हो । रोल्पा माओवादीको आधारभूमि भएको र त्यसमा एमालेको पनि मत मिसिँदा सजिलै जित्न सकिने पुनले बताए । हामी उच्च लोकतान्त्रिक संस्कार देखाएर चुनाव लड्छौं । हारजित ठूलो कुरा होइन, राजनीतिक संस्कार महत्त्वपूर्ण हो, उनले भने । अमरसिंह शान्ति, लोकतन्त्र र विकासका नारा बोकेर जनतामाझ गएका छन् । रोल्पामा द्वन्द्वका घाउ धेरै छन् । ती मेटाउनु महत्त्वपूर्ण छ, उनले भने, जनताले बाटो, सिँचाइ माग्छन् । त्यो पनि हाम्रो प्राथमिकतामा छ । वाम गठबन्धनको प्रभाव तल्लो तहसम्म नरहेको, माओवादीबाट दु:ख पाएका मानिस गाउँमा धेरै भएको र माओवादीभित्रको आन्तरिक द्वन्द्व व्यवस्थापन नभएकाले आफ्नो जित सहज रहेको उनले दाबी गरे । कांग्रेसलाई राप्रपाले समर्थन गरेको छ । राप्रपा नेता बालाराम घर्तीमगर कांग्रेसको चुनावी प्रचारमा हिँडेका छन् । प्रदेशसभा (क) बाट माओवादी केन्द्रका पोलिटब्युरो सदस्य कुलप्रसाद केसी कांग्रेस जिल्ला सचिव शेरबहादुर महरासँग प्रतिस्पर्धामा छन् । (ख) बाट माओवादी केन्द्रका पोलिटब्युरो सदस्य दीपेन्द्रकुमार पुन कांग्रेसका खगेन्द्रप्रकाश हमालसँग लड्दै छन् ।"
एउटै गाउँका तीन उम्मेदवार,मुगु (कास) छायाँनाथ रारा नगरपालिकाको एकै गाउँका तीन उम्मेदवार चुनावी प्रतिस्पर्धामा छन् । वडा नं १ छत्याडबाडाका हस्तबहादुर मल्ल प्रतिनिधिसभाका लागि कांग्रेसबाट उम्मेदवार छन् । प्रदेश (क) का कांग्रेस उम्मेदवार तिलकबहादुर मल्ल र एमालेका दानसिंह परियार पनि छत्याडबाडाकै हुन् ।यहाँका २ सय १६ गाउँमध्ये एउटै गाउँमा तीन जना उम्मेदवार भएको यो पहिलो हो । करिब ७ सय ४२ मतदाता रहेको उक्त गाउँमा दलित र क्षत्री समुदायको बसोबास छ । स्थानीय तहको निर्वाचनमा वडा न १ को छत्याडबाडामा वडा अध्यक्षदेखि सदस्यम्म सबै एमाले पार्टीका प्रतिनिधिले जितेका थिए ।छत्यालबाडा गाउँबाट चुनावमा दोहोरिने हस्तबहादुर मल्ल मात्र हुन् । उनले २०४८ र २०५६ सालको संसदीय चुनाव जितेका थिए । उनी पहिलो संविधानसभाको निर्वाचनमा पराजित भएका थिए । दानसिंह र तिलक नयाँ अनुहार हुन् । एउटै गाउँबाट तीन जना उम्मेदवार भएपछि निर्वाचन प्रतिस्पर्धा रोचक बनेको छ । मतदातालाई समेत अन्योल भएको स्थानीय पदम मल्लले बताए ।जिल्लामा छत्यालबाडा गाउँ राजनीतिक थलोका रूपमा चिनिन्छ । पञ्चायतकालीन समयमा सोही गाउँका कृष्णबहादुर मल्लले सांसद जितेका थिए । जिल्लामा छत्यालबाडा गाउँलाई शिक्षित गाउँका रूपमा समेत चिन्ने गरिएको छ । यहाँका अधिकांश सरकारी र गैरसरकारी संघसंस्थामा काम गर्छन् । २०४८ सालदेखि जिल्लाको पूर्वी करान भेगमा भने प्रत्यक्षतर्फ कोही पनि निर्वाचन लडेका छैनन् ।
चुनावले पृथकतावादीको अन्त्य,"बार्सिलोना (एजेन्सी) स्पेनी प्रधानमन्त्री मारियानो राखोयले आगामी डिसेम्बर २१ मा हुने क्याटालोनियाको क्षेत्रीय चुनावले पृथकतावादी विनाश हुने दाबी गरेका छन् । वार्सिलोनामा आयोजित चुनवी अभियानलाई सम्बोधन गर्दै उनले स्पेनलाई हानि गर्ने सबै बाटो बन्द गरिदिएको दाबी गरे । राखोय क्याटालोनियमा प्रत्यक्ष शासन लागू गरेपछि पहिलोपटक उक्त क्षेत्रको भ्रमण गरेका हुन् । स्पेनी सञ्चार माध्यमका अनुसार उनले सत्तारूढ दलले आयोजना गर्ने अन्य चुनावी कार्यक्रमलाई पनि सम्बोधन गर्नेछन् । उनले क्याटालोनियाको स्वतन्त्रता विवादबीच आगामी डिसेम्बर २१ का लागि निर्वाचनको घोषणा गरेका छन् । क्याटालोनियाको क्षेत्रीय संसद्ले एकतर्फी रूपमा स्वतन्त्र घोषणा गरेपछि स्पेनले उक्त क्षेत्रमा प्रत्यक्ष शासन लागू गरेको हो ।स्वतन्त्रता पक्षधर क्याटलान नेतालाई केन्द्र सरकारले नियन्त्रणमा लिएको विरोधमा करिब आठ लाख मानिसले बार्सिलोनामा प्रदर्शन गरेका छन् । आठ क्षेत्रीय मन्त्री र दुईजना लोकप्रिय अभियानकर्ताको रिहाइको माग गर्दै प्रदर्शनकारीले सूर्यास्तका बेला मोबाइल फोनको टर्च बालेर प्रदर्शन गरेका अन्तर्राष्ट्रिय सञ्चार माध्यमले जनाएका छन् । पक्राउ परेका केही नेताको नाम आगामी महिना हुन लागेको चुनावका लागि एउटा पृथकतावादी पार्टीको सूचीमा समावेश हुनेछ । त्यसप्रति प्रतिक्रिया जनाउँदै मड्रिडले क्याटालोनियाको संसद् विघटन गरी निर्धारित समयअगावै क्षेत्रीय चुनाव गरेको हो । म्याड्रिडको कदमपछि क्याटालोनियाका नेता तथा बर्खास्त राष्ट्रपति कार्लस पुइग्डेमोन्ट र अन्य ४ नेताहरू भने हाल बेल्जियममा स्वैच्छिक निर्वासनमा छन् । त्यसयता क्याटालोनियाका ७ जना नेताहरू पक्राउ परेका छन् । उनीहरूविरुद्ध विद्रोह, देशद्रोह र सरकारी सम्पत्ति दुरुपयोग गरेको आरोपमा मुद्दा चलाइएको छ । उनीहरूले आफूहरूविरुद्धको मुद्दाको निष्पक्ष सुनुवाइको सुनिश्चितता नभएसम्म स्पेन नफर्कने बताउँदै आएका छन् ।"
बूढो भनेर अपमान गरे : ट्रम्प,"हनोईमनिला (बीबीसी) अमेरिकी राष्ट्रपति डोनाल्ड ट्रम्पले उत्तर कोरियाली नेता किम जोङ उनले आफूलाई बूढो मानिस भनेर अपमान गरेको बताएका छन् । उनले आफूले किमलाई कहिल्यै पनि पुड्को र मोटो नभनेको जनाए । उत्तर कोरियाली नेताले ट्रम्पलाई युद्ध रुचाउने बूढो मान्छे को संज्ञा दिएपछि परमाणु अस्त्र कार्यक्रमका विषयमा फेरि वाकयुद्ध सुरु भएको हो । यसैबीच, उत्तर कोरियाली विदेशमन्त्री रि योङहोले कुनै पनि हालतमा उत्तर कोरियाले परमाणु अस्त्रको विकास नरोक्ने बताएका छन् । एसिया भ्रमणमा रहेका ट्रम्पले आइतबार आफूलाई किन बूढो भनेर अपमान गरिएको होला भन्दै ट्वीट गरेका थिए । विगतमा भन्दा केही नरम शब्दमा ट्वीट गरेका ट्रम्पले आफूले उत्तर कोरियाली नेता किमसँग मित्रता गाँस्न लागिपरेको जनाउँदै भने, सम्भवत: एक दिन म सफल हुनेछु । त्यो अलिक अनौठो कुरा हो तर पनि सम्भव भने छ । भियतनामा भएको पत्रकार सम्मेलनमा किमसँगको मित्रताबारे सोधिएको पश्नमा ट्रम्पले भने, यदि त्यस्तो भयो भने त्यो अत्यन्तै राम्रो हुनेछ । विश्वकै लागि राम्रो । यसअघि किम जोङ उनलाई ट्रम्पले पागल र आत्महत्याउन्मुख रकेट मान्छे भनेका थिए । केही महिनाअघि ट्रम्पले उत्तर कोरियालाई पूर्ण रूपमा ध्वस्त पारिदिने चेतावनी दिएका थिए । त्यसप्रति प्रतिक्रिया जनाउँदै किम जोङ उनले ट्रम्पलाई मगज बिग्रेको गुन्डा भनेका थिए । दुई नेताबीच वाकयुद्ध चलिरहँदा रुसी विदेशमन्त्री सर्गेइ लाभ्रोभले ट्रम्प र किमबीचको वाकयुद्धलाई केटाकेटीको झगडा को संज्ञा दिएका थिए । ट्रम्प फिलिपिन्स पुगे१२ दिने एसिया भ्रमणमा रहेका ट्रम्प आइतबार फिलिपिन्स पुगेका छन् । दक्षिणपूर्वी र पूर्वी एसियाली मुलुकको सम्मेलनमा भाग लिन मनिला पुग्नुभन्दा केही घण्टाअघि ट्रम्पले साउथ चाइना सी मा जारी तनावको मध्यस्थता गर्ने प्रस्ताव राखेका छन् । उनले भने, म निकै राम्रो मध्यस्थकर्ता हुँ । चीन, भियतनाम, फिलिपिन्स, ताइवान, मलेसिया र ब्रुनाईबीच सामुद्रिक क्षेत्रबारे लामो समयदेखि विवाद जारी छ । पछिल्लो समय उक्त सामुद्रिक क्षेत्रमा चिनियाँ जहाजले गस्ती गर्ने कारण भियतनाम र फिलिपिन्सबीच तनाव बढेको छ । भियतनामी समकक्षी त्रान दाइ कुवाङसँग एपेक सम्मेलनका क्रममा ट्रम्पले भने, यदि मैले सहयोग गर्न सक्छु भने मलाई भन्नुहोला । फिलिपिन्सले आयोजना गर्ने दक्षिणपूर्वी र पूर्वी एसियाली मुलुकको सम्मेलनमा ताइवानबाहेक उक्त विवादमा संलग्न देशका सरकारप्रमुखको उपस्थिति हुँदै छ । तर फिलिपिन्सका राष्ट्रपति रोड्रिगो डुर्टेटेले उक्त मुद्दामा हात नहालेको राम्रो हुने भनी ट्रम्पलाई चेतावनी दिएका छन् । पत्रकार सम्मेलनमा उनले भने, हामी चीनसँग लड्न अन्य राष्ट्रहरूबीच मित्रता कायम गर्न तयार छौं ।"
हरिरीलाई सार्वजनिक गर,"लेबनान (बीबीसी) लेबनानी राष्ट्रपति मिचेल आउनले प्रधानमन्त्री साद हरिरीको अवस्था सार्वजनिक गर्न साउदी अरबलाई आग्रह गरेका छन् । प्रधानमन्त्री हरिरीले एक साताअघि साउदी अरबको रियादबाट राजीनामा दिएका थिए । उनले गत शनिबार आफ्नो असुरक्षाको कारण देखाउँदै राजीनामा दिएका थिए । हरिरीले रियादबाटै साउदी अरबको दबाबका कारण राजीनामा दिएको बताइएको छ । इरान र लेबनानको सिया विद्रोही संगठन हेजबुल्लाहले हरिरीलाई साउदी अरबले कब्जामा राखेको र राजीनामा गर्न बाध्य पारेको दाबी गरेका छन् । राष्ट्रपति आउनले भने, एक साताअघि राजीनामा दिएका प्रधानमन्त्री साद हरिरीको भनाइ र कार्यले उनको अवस्थाबारे सत्यतथ्य कुरा बाहिर नआएको प्रस्ट भएको छ । त्यसैले यस सम्बन्धमा तुरुन्त यथार्थ जानकारी बाहिर ल्याउन आग्रह गर्दछु । समाचार संस्था रोयटर्सका अनुसार आउनले केही विदेशी राजदूतसँगको भेटमा हरिरीलाई अपहरण गरिएको र प्रतिरक्षा गर्नुपर्ने बताएका थिए । हरिरीलाई २०१६ को नोभेम्बरमा सरकार गठनका लागि आउनले छनोट गरेका थिए । उनी सुन्नी नेता तथा व्यवसायी हुन् । यसअघि फ्रेन्च राष्ट्रपति इम्यानुअल म्याक्रों आफ्नो अघोषित भ्रमणका क्रममा साउदी अरब गएका थिए । उनले साउदी राजकुमार मोहम्मद विन सलमान तथा अन्य शीर्षस्थ नेतासँग लेबनानको स्थिरताका विषयमा कुराकानी गरेका थिए । लेबनानसँग फ्रान्सको निकट सम्बन्ध रहेको छ ।अमेरिकी विदेशमन्त्री रेक्स टिलरसनले लेबनन छद्म द्वन्द्वका लागि प्रयोग हुन सक्ने भन्दै चिन्ता व्यक्त गरेका थिए । टिलरसनले आफूलाई प्राप्त सूचनाअनुसार हरिरी सुरक्षित भएको बताएका थिए । उनले लेबननका राजनीतिक संस्थाको सार्वभौमसत्ता र स्वतन्त्रताप्रति अमेरिकी समर्थन सदैव रहने बताएका थिए । उनले कुनै पनि विदेशी शक्ति, विद्रोही र सशस्त्र फौजको लेबनानमा भूमिका नभएको बताउँदै प्रधानमन्त्रीलाई लेबनान फर्कन र स्थितिबारे प्रस्ट पार्न आग्रह गरेका थिए । उनका प्रतिक्रिया मुख्यत इरानप्रति लक्षित भएको ठानिए पनि केही हदसम्म साउदी अरेबियाप्रति पनि लक्षित रहेको अन्तर्राष्ट्रिय सञ्चार माध्यमले जनाएका छन् ।"
दीपेन्द्रको अलराउन्ड प्रदर्शन,तस्बिरहरू : सुबास हुमागाईं
सताक्षी गोल्डकपको तयारी पूरा,"दमक (कास) आयोजक सताक्षी स्पोर्टिङ क्लबले मंगलबारदेखि हुने दोस्रो सताक्षी गोल्डकप फुटबलको तयारी पूरा भएको जनाएको छ ।खेलकुद एकेडेमी सञ्चालनार्थ रंगशाला निर्माणका लागि सताक्षी गोल्डकप सञ्चालन गर्न लागिएको आयोजक क्लबका अध्यक्ष रमेश लावतीले बताए । मंसिर ७ गतेसम्म सञ्चालन हुने गोल्डकपमा १० टिमको सहभागिता रहनेछ । अध्यक्ष लावतीका अनुसार स्वदेशी टिमहरू झापा ११, मनाङमस्र्याङ्दी, पोखरा११, चर्च ब्वाइज युनाइटेड, रूपन्देही११, मोरङ११, आयोजक सतासी स्पोर्टिङ क्लब तथा विभागीय टिमहरू त्रिभुवन आर्मी र एपीएफले प्रतिस्पर्धा गर्नेछन् । त्यस्तै, मध्यप्रदेश (भारत) को डायमण्ड अफ फुटबल एकेडेमीले पनि सहभागिता जनाउने बताइएको छ । उद्घाटन खेलमा घरेलु टोली झापा११ र पोखरा११ बीच प्रतिस्पर्धा हुनेछ । प्रतियोगिताका सबै खेल शिवसताक्षी नगरपालिका ८ झिलझिलेस्थित गणेशमानसिंह अध्ययन प्रतिष्ठानको खेलमैदानमा सञ्चालन हुनेछ । आयोजकले यस वर्ष पुरस्कार राशिमा वृद्धि गरेको छ । प्रतियोगिताको विजेताले ५ लाख तथा उपविजेताले २ लाख ५० हजार रुपैयाँ प्राप्त गर्नेछन् । गत वर्ष भएको पहिलो संस्करणमा विजेताले ३ लाख र उपविजेताले १ लाख ५० हजार रुपैयाँ पाएका थिए ।प्रतियोगिताको म्यान अफ द सिरिजलाई ५० हजार र सर्वाधिक गोलकर्तालाई २५ हजार रुपैयाँ दिइनेछ । उत्कृष्ट मिडफिल्डर, फरवार्ड, डिफेन्डर र गोलकिपरलाई जनही २० हजार रुपैयाँ प्रदान गर्ने बताइएको छ । प्रत्येक दिनको म्यान अफ द म्याचलाई पनि १० हजार रुपैयाँ दिइने जनाइएको छ । प्रतियोगितामा ८१ लाख रुपैयाँ खर्च हुने अनुमान गरिएको छ ।"
रूपन्देहीलाई उपाधि,"पाल्पा (कास) लुम्बिनी नवयुवा क्रिक्रेट क्लब, रूपन्देहीले ट्वान्टीट्वान्टी क्रिकेट प्रतियोगिताको उपाधि जितेको छ । उसले तानसेन टुँडिखेलमा भएको फाइनलमा पाल्पा इलेभेनलाई १२ रनले पराजित गर्दै उपाधि हात पारेको हो ।टस जितेर पहिले ब्याटिङ रोजेको लुम्बिनीले १९१ ओभरमा सबै विकेट गुमाएर १ सय ४ रन जोडेको थियो । लुम्बिनीका तर्फबाट वसिर खानले सर्वाधिक ३६ रनको योगदान दिए । रूपेश कुर्मीले २४, अमर चन्द्र र बैतुल्ला खानले १०१० रन जोडे । पाल्पा इलेभेनका तुलबहादुर थापाले सर्वाधिक ४ विकेट लिए भने सुरेश गोदारले र अरुण चौधरीले २२ तथा दुर्गेशकुमार गुप्ता र राजु अन्सारीले एकएक विकेट लिए ।एक सय ५ रनको लक्ष्य लिएर ब्याटिङमा उत्रिएको पाल्पा १७५ ओभरमा ९२ रनमै समेटियो । पाल्पाका राजु अन्सारीले १६ रन र राजनमान शाक्यले ११ रन जोडेका थिए । अन्य खेलाडीले रनको दोहोरो अंक छुन सकेनन् । वसिर खानले सर्वाधिक ४, रूपेश कुर्मीले ३ बैतुल्ला खानले २ र मनुवार आलमले १ विकेट लिंदै लुम्बिनीलाई जित दिलाएका थिए ।"
एमेच्योर गल्फ हुने,"काठमाडौं (कास) बाह्रखरी मिडियाको आयोजनामा बाह्रखरी कर्पोरेट गल्फ प्रतियोगिता शनिबार हुने भएको छ । गोकर्ण गल्फ रिसोर्टमा हुने प्रतियोगिता १८ होलमा ३४ ह्यान्डीक्याप स्टेबलफोर्टअनुसार खेलाइनेछ ।गोकर्ण गल्फ क्लबका निर्देशक दीपक आचार्यले ९० देखि १ सय कर्पोरेट खेलाडी प्रतियोगितामा सहभागी हुने बताए । विजेतालाई ट्रफी तथा गिफ्ट ह्याम्पर प्रदान गरिने आयोजकले जनाएको छ । त्यस्तै बेस्ट ग्रस, लंगेस्ट ड्राइभ, क्लोजेस्ट टु द पिन तथा मोस्ट बर्डिजको पुरस्कार प्रदान गरिनेछ ।१० नम्बर होलमा होल इन वान गर्नेलाई गाडी प्रदान गर्ने बाह्रखरीका प्रबन्ध निर्देशक ज्ञानेश्वर आचार्यले जनाए । गोकर्ण गल्फ क्लबका अध्यक्ष सुहृद घिमिरेले नेपालको पर्यटनलाई अगाडि बढाउन गल्फ खेलको विकास हुन जरुरी रहेको बताए ।"
