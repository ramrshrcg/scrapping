शीर्षक,विवरण
जोडिए समुदाय,"सिम्रौनगढ (बारा) एमाले उम्मेदवार अच्युत मैनाली बुधबार बाराको सीमावर्ती गाउँ सिम्रौनगढको गोलागन्ज टोलमा घरदैलो गरिरहेका थिए । नेपाली छोटी भन्सार कटेर पुगिने दशगजा छेउकै गाउँमा एमालेमाओवादी झन्डा हल्लाउँदै ट्रयाक्टर, जिप हुइँकिइरहेका थिए । भोजपुरी गीत घन्काएर लावालस्करसहित तल्लो मधेस छिरेका मैनालीको यो नै घरदैलो सुरुआत थियो ।उत्तर चुरेदेखि दक्षिण सीमासम्म निर्वाचन क्षेत्र छ । कहाँबाट सुरु गर्ने भन्ने नसोची सुदूर दक्षिणतिर आइयो, बारा १ का उम्मेदवार मैनालीले भने, एमाले मधेसविरोधी भन्ने भ्रम फैलाइएको छ । त्यसमाथि म पहाडे समुदायको, बढ्ता मन जित्नुपर्ने यतै हो । र, यो सम्बन्ध सुमधुर बनाउने अवसरसमेत भएकाले मधेसको आँगन सबैभन्दा पहिला रोजेको हुँ ।ठीक उल्टो त्यही क्षेत्रका राजपा उम्मेदवार रामकिशोर यादवले उत्तरमा पर्ने निजगढबाट साताअघि निर्वाचन अभियान थाले । पहाडी समुदायका दाजुभाइदिदीबहिनीले मेरो नाम सुन्नुभएको थियो, अनुहार देख्नुभएको थिएन । म कस्तो छु, को हुँ भन्ने उहाँहरूमा चासो पाएँ, उनले भने, मलाई एकचोटिलाई विश्वास गर्नुहोस् भनेर उहाँहरूसँग हात जोड्नेछु । आशा छ, राम्रै भोट पाउनेछु । उनी बिहीबार कोल्बीमा प्रचारप्रसारमा थिए । त्यो थारू बाहुल्य मिश्रित बसोबास इलाका हो ।बारा र पर्सामा प्रतिनिधिसभामा ४४ निर्वाचन क्षेत्र छन् । दुवै जिल्लाका आठै क्षेत्र उत्तरदेखि दक्षिणसम्म छुवाइएका छन् । दुवै जिल्लामा उत्तरतिर पहाडी, बीचमा थारू र दक्षिणतिर मधेसी समुदायको बसोबास छ । निर्वाचन क्षेत्र निर्धारण यसरी गरियो, आफ्नै समुदायकै मतका भरमा मात्र कसैले पनि जित्ने स्थिति रहेन । उम्मेदवार र नेताहरू अर्को समुदायमा गई घुलमिल हुनुपर्ने भएकाले रहलपहल मनमुटाव हटाई सामाजिक सद्भाव कायम गराउन यो निर्वाचन उपयोगी बनेको छ । बारा १ कै अर्को संयोग कांग्रेस उम्मेदवार उमाकान्त चौधरी थारू समुदायका हुन् । उनले पनि घरदैलोको सुरुआत आफ्नो समुदायबाट नगरी दक्षिण मधेसबाट गरे । मधेसी समुदायका गाउँगाउँमा ममाथि स्नेह राख्ने हुनुहुन्छ । त्यसैले पहिले मधेसी बाहुल्य क्षेत्रबाट मत माग्न सुरु गरेको छु, उनले भने, दोस्रो संविधानसभाताका क्षेत्र फरक ढंगले काटिएको थियो । पुराना मतदातासित ग्याप भएकाले पहिले मधेसी समुदायलाई प्राथमिकता दिएको हुँ । यस क्षेत्रमा पहाडी, मधेसी र थारू समुदायका नेताको भिडन्त जति रोचक छ, पुरानो खाडल पुरिने देखेर मतदाता हर्षित छन् । कांग्रेस उम्मेदवार चौधरीले सबै समुदायलाई मिलाएर बनाइएको क्षेत्रले सामाजिक सद्भाव कायम राख्न मद्दत मिलेको बताए । यसले समाजलाई एकढिक्का बनाएको छ, उनले भने । एमालेका मैनालीले क्षेत्र निर्धारणले जातजाति, भूगोल, भाषा र संस्कृतिलाई सन्तुलन गरेको बताए । जातीय सम्मिश्रणले असल समाजको विकास हुन्छ, उनले भने । राजपाका रामकिशोरले पनि क्षेत्र निर्धारणकै कारण प्रतिस्पर्धा अलि जटिल लागे पनि सद्भाव विस्तारमा यो सहयोगी बन्ने बताए । उनका अनुसार उक्त क्षेत्रमा पहाडी २८ हजार, थारू २० हजार र मधेसी ४६ हजार मतदाता छन् । उत्तरी भागमा पहाडी, बीचमा थारू र दक्षिणमा मधेसी समुदायको बसोबास छ । निर्वाचन क्षेत्र निर्धारणका कारण समुदायगत घुलमिल बढेको बुद्धिजीवीहरूको मूल्यांकन छ । कुनै एउटा जाति, धर्म र वर्गले मात्र देश विकास हुँदैन । क्षेत्र निर्धारण आयोगले बुद्धिमत्तापूर्वक निर्णय गरेको छ, वीरगन्जका समाजशास्त्री वीरेन्द्रप्रसाद साहले भने, पहिलो संविधानसभाताका जसरी जातीय उभार आएको थियो, त्यसले देशलाई गलत दिशामा लैजान्छ कि भन्ने डर थियो । तर अब त्यो अवस्था छैन । निर्वाचन क्षेत्रका बनावटले पनि मेलमिलापमा मद्दत पुर्याएको छ ।पर्सा ४ का कांग्रेस उम्मेदवार रमेश रिजाल बिहीबार शंकरसरैयामा घरदैलोमा थिए । उक्त गाउँ थारू बाहुल्य हो । उनले सबै जातजाति मिलाएर बनाइएको निर्वाचन क्षेत्रलाई स्वागतयोग्य भने । मधेस आन्दोलनताका देखिएको जातिगत असमझदारीको खाडल पुरिएको छ, उनले भने, मधेसी, थारू, पहाडी सबै समुदायबाट मैले उत्तिकै स्वागत पाइरहेको छु । पर्सा २ का माओवादी प्रतिस्पर्धी मोहम्मद सलिम मन्सुरको मूल्यांकनमा निर्वाचन क्षेत्र निर्धारणका कारण दल र नेताहरूको समुदायबीच सम्पर्कसम्बन्ध विस्तारमा सहयोग पुगेको छ । यो अत्यन्त राम्रो र व्यावहारिक निर्णय हो, उनले भने, घरदैलोमा सबै समुदायबाट राम्रो सद्भाव पाइरहेको छु ।"
पश्चिम सेती बनाउने सम्झौता,काठमाडौं ७५० मेगावाट क्षमताको बहुचर्चित जलाशययुक्त पश्चिम सेती विद्युत् आयोजना निर्माण गर्न विद्युत् प्राधिकरण र चीनको चाइना थ्री गर्जेज इन्टरनेसनल कर्पोरेसन बीच बिहीबार सम्झौता भएको छ । थ्री गर्जेज र प्राधिकरणले नेपालमा संयुक्त कम्पनी स्थापना गरी १ खर्ब ८० अर्ब रुपैयाँ लागत लाग्ने अनुमान गरिएको पश्चिम सेती आयोजना निर्माण गर्नेछन् ।प्राधिकरणका तर्फबाट कार्यकारी निर्देशक कुलमान घिसिङ र थ्री गर्जेज कम्पनीका लगानी निर्देशक याओ फेक्सिओङले संयुक्त लगानी (जेभीए) सम्बन्धी सम्झौतामा हस्ताक्षर गरेका हुन् । सम्झौतासँगै चीनबाट डेढ खर्ब रुपैयाँभन्दा बढी लगानी भित्रिने र दुई दशकभन्दा बढी समयदेखि चर्चामा रहेको पश्चिम सेती आयोजना निर्माण अघि बढ्ने वातावरण बनेको प्राधिकरणका प्रवक्ता प्रवल अधिकारीले बताए । जेभीएमा प्रारम्भिक हस्ताक्षर भएको १० महिनापछि अन्तिम सम्झौता भएको हो ।ऊर्जा मन्त्रालय र थ्री गर्जेजबीच १७ फागुन ०६८ मा पश्चिम सेती आयोजना बनाउने सहमति भए पनि प्राधिकरणसित लगानीको प्रतिशत नमिलेकाले ढिलाइ भएको हो । लगानी प्रतिशतमा सहमति भई प्राधिकरण र थ्री गर्जेजबीच सम्झौता भएपछि आयोजना अघि बढ्ने र सँगै प्रदेश ७ को आर्थिक समृद्धिको ढोका खुल्ने वातावरण बनेको हो । प्राधिकरण सञ्चालक समिति र थ्री गर्जेज बोर्डले पश्चिम सेतीमा संयुक्त लगानी गर्ने सम्झौताको मस्यौदालाई पारित गरिसकेका छन् । लगानी बोर्ड नेपालले सम्झौतालाई अनुमोदन गरिसकेपछि थ्री गर्जेज र प्राधिकरणले पश्चिम सेती आयोजना बनाउन नेपालमा वेस्ट सेती हाइड्रोपावर डेभलपमेन्ट कम्पनी खोल्नेछन् ।लगानी बोर्डले थ्री गर्जेजलाई चिनियाँ लगानी ल्याउन अनुमति दिएपछि खुल्ने संयुक्त कम्पनीले आयोजना निर्माण गर्न विस्तृत इन्जिनियरिङ अध्ययन सुरु गर्नेछ । बोर्डले एक साताभित्रै थ्री गर्जेजलाई लगानी ल्याउन अनुमति दिने जानकारी स्रोतले दिएको छ । लगानी ल्याउने अनुमति दिनासाथ थ्री गर्जेजले प्राधिकरणसित मिलेर संयुक्त कम्पनी खोल्नेछ । अस्ट्रेलियाली कम्पनी स्मेकले पश्चिम सेतीको लाइसेन्स १५ वर्षसम्म ओगटे पनि विस्तृत इन्जिनियरिङ अध्ययनको काम भने गरिसकेको छ ।उक्त अध्ययनका आधारमा थ्री गर्जेजले छिट्टै आयोजनाको डीपीआर तयार पार्ने र निर्माण कार्य एक वर्षमा सुरु हुने प्राधिकरण स्रोतको भनाइ छ । निर्माण थालिएको साढे ६ वर्षमा आयोजना सम्पन्न गरी विद्युत् उत्पादन सुरु हुने प्रवक्ता अधिकारीले बताए । उनका अनुसार आयोजनाबाट वार्षिक रूपमा २ हजार ८ सय २८ गेगावाट आवर बिजुली उत्पादन हुनेछ । संयुक्त कम्पनीमा थ्री गर्जेजको ७५ प्रतिशत र प्राधिकरणको २५ प्रतिशत लगानी रहनेछ । सम्झौताअनुसार थ्री गर्जेजले प्राधिकरणलाई २५ प्रतिशत लगानी जुटाउन चिनियाँ एक्जिमबाट सहुलियतपूर्ण ऋण जुटाइदिनेछ । आयोजनामा प्रभावितले आकर्षक आयोजनामा १५ प्रतिशतसम्म सेयर लगानी गर्न पाउनेछन् । थ्री गर्जेज र प्राधिकरणबीचको संयुक्त कम्पनीले प्रदेशवासीका अतिरिक्त देशभरका सर्वसाधारणलाई थप १५ प्रतिशत सेयर दिनेछ ।पश्चिम सेतीको बिजुली राजधानीसम्म ल्याउन राष्ट्रिय प्रसारण लाइन कम्पनीले १२ सय मेगावाटभन्दा बढी ल्याउन मिल्ने प्रसारण लाइन निर्माण गर्नेछ । प्रसारण लाइन निर्माण गर्न आवश्यक १ खर्ब रुपैयाँभन्दा बढी रकमसमेत थ्री गर्जेजले चिनियाँ एक्जिम बैंकबाट सहुलियतपूर्ण ब्याजमा उपलब्ध गराउने सम्झौतामा उल्लेख छ । सम्झौताअनुसार सरकारले पश्चिम सेती आयोजनास्थलको जग्गा अधिग्रहण र मुआब्जा वितरण तथा विस्थापितलाई पुनर्बास गराउने काम गर्नेछ । त्यसमा हुने खर्च भने संयुक्त कम्पनीले बेहोर्नेछ । आयोजनास्थलमा पर्ने ११ हजार बासिन्दालाई पुनर्बास गराउनुपर्ने अधिकारीले बताए । प्राधिकरणले जलाशययुक्त आयोजनाबाट खरिद गर्ने विद्युतको मूल्य तय गरिसकेको छ । प्राधिकरणले पश्चिम सेतीबाट उत्पादन हुने बिजुलीमध्ये वर्षाको प्रतियुनिट ७ रुपैयाँ १० पैसा र हिउँदमा १२ रुपैयाँ ४० पैसामा खरिद गर्नेछ । पश्चिम सेतीले कुल बिजुलीमध्ये वर्षामा ६५ प्रतिशत र हिउँदमा ३५ प्रतिशत उत्पादन गर्नेछ । वर्षामा पश्चिम सेतीबाट उत्पादन हुने ५० प्रतिशतभन्दा बढी अर्थात् १५ प्रतिशत बिजुली भने प्राधिकरणले ६ रुपैयाँ ३ पैसा खरिद गर्नेछ ।
एमबीबीएस प्रवेश परीक्षामा प्रश्नपत्र बाहिरिएको ठहर,"काठमाडौं (कास) त्रिभुवन विश्वविद्यालय (त्रिवि) ले एमबीबीएस प्रवेश परीक्षामा विद्युतीय उपकरण प्रयोग गरी चिट चोरी गरेको पाइएपछि परीक्षाको वैधानिकता निर्णय गर्ने अधिकार डिन कार्यालयलाई नै दिएको छ । त्रिवि कार्यकारी परिषद्ले विभिन्न अध्ययन प्रतिवेदनका आधारमा प्रश्नपत्र बाहिरिएको ठहर गरे पनि निर्णय गर्ने जिम्मा चिकित्साशास्त्र अध्ययन संस्थान (आईओएम) लाई नै दिएको हो । आईओएमले असोज २८ मा लिएको एमबीबीएस प्रवेश परीक्षामा विद्युतीय उपकरणसहित चिट चोरी गरेको र नक्कली परीक्षार्थी भेटिएपछि त्रिविले छानबिन समिति बनाएको थियो । प्रहरी अनुसन्धान, मेडिकल काउन्सिल तथा त्रिविको छानबिन प्रतिवेदनले प्रश्नपत्र बाहिरिएको र परीक्षा अमर्यादित भएको निष्कर्षसहितको प्रतिवेदन विश्वविद्यालयमा बुझाएपछि बिहीबार बसेको त्रिवि कार्यकारी परिषद्ले आईओएमलाई आवश्यक निर्णय लिन निर्देशन दिएको हो । काउन्सिल तथा प्रहरीले प्रश्नपत्र आउट भएको भन्छन् । आईओएमका चिकित्सकको हस्ताक्षर गरेको हाम्रो रिपोर्टमा पनि अमर्यादित भएको निष्कर्ष निकालिएको छ, त्रिवि उपकुलपति तीर्थ खनियाँले भने, सबैले आउट भएको निष्कर्ष निकालेका छन् । त्यसको प्रभाव एकिन गर्न सकिएन । परीक्षा अनियमितताको घेरामा भएकाले आवश्यक निर्णय लिन आईओएमलाई नै अधिकार दिएका छौं । त्रिविको नियमकानुनले पनि निर्णय गर्ने अधिकार सम्बन्धित संस्थालाई दिएकाले आईओएमलाई आवश्यक निर्णय लिन निर्देशन दिएको उनले बताए । आईओएमको अधिकार विश्वविद्यायलले कटौती गर्यो भन्ने बारम्बार आरोप लाग्ने गरेकाले यो निर्णय लिन उसैलाई दिएको भन्दै विश्वविद्यालय पन्छिएको छ । परीक्षा केन्द्रमा विद्युतीय उपकरणमार्फत चिट चोरी गरेको पाइएको अध्ययनका क्रममा फेला परेको थियो । असोज २८ मा राजधानीका १२ परीक्षा केन्द्रमा भएको प्रवेश परीक्षामा विद्युतीय डिभाइसबाट चिट चोरीमा प्रहरी उपरीक्षक सुदीपराज भण्डारीका छोरा पनि संलग्न भएको पाइएको थियो । डिभाइस प्रयोग गर्ने दुई जना नियन्त्रणमा रहे पनि भण्डारी प्रहरीको सूचीमा फरार छन् । त्रिविले यो घटनाको अध्ययन गर्न पूर्वडिन चिन्तामणि पोखरेलको संयोजकत्वमा छानबिन समिति गठन गरेको थियो । चिट चोराउने गिरोहबाट हातैले लेखेका ६० वटा उत्तर सेट फेला परेका थिए । उक्त उत्तर सेट र आईओएमले लिएको परीक्षाको प्रश्नपत्रको उत्तर सेट भिडाउँदा ६० वटा प्रश्नमा १४ वटा मात्रै मिलेको पाइएको छ । यसकै आधारमा प्रहरीले प्रश्नपत्र बाहिरिएको निष्कर्ष निकालेको हो । विद्यार्थीसँग भेटिएको उत्तर र आईओएमको उत्तर सेट भिडाउन महानगरीय प्रहरी अपराध महाशाखाले मेडिकल काउन्सिलसँग विज्ञ माग गरेको थियो । काउन्सिलबाट खटिएका विज्ञ प्राडा ढुण्डिराम पौडेलले चिट चोराउने समूहबाट फेला परेको उत्तर र आईओएमले तयार गरेको उत्तर भिडाउँदा ६० प्रश्नका उत्तरमध्ये प्रश्न नम्बर १० र ११ को शाब्दिक उत्तरसहित १४ वटा मिलेको पाइएको प्रतिवेदन दिएका छन् । सेट बीको ६० प्रश्नमध्ये १४ मिलेको पाइएको हो ।शाब्दिकसहित २ वटा र अन्य १२ गरी १४ प्रश्नको उत्तर मिलेको तथ्य पक्राउ परेका व्यक्तिको मोबाइलबाट फेला परेको उत्तरको छायाकपीसँग मिल्न आयो, डा पौडेलको प्रतिवेदनमा भनिएको छ, शाब्दिक उत्तरसमेत मिलेको देखिँदा प्रवेश परीक्षाको प्रश्नपत्र बाहिरिएको पुष्टि हुन आउँछ । आईओएमले ७ वटा मेडिकल कलेजलाई आवश्यक पर्ने ६ सय २५ सिटका लागि लिएको परीक्षामा ८ हजार ८ सय २७ जना सहभागी थिए । केही परीक्षा केन्द्रमा नक्कली विद्यार्थी खडा गरेको तथा केहीमा विद्युतीय उपकरण प्रयोग गरी परीक्षा दिएको फेला परेको थियो । परीक्षामा अनियमितता गर्ने तीनवटा समूहलाई पक्राउ गरिएको प्रहरीले जनाएको छ । पक्राउ परेका मध्ये ६ जनालाई नागरिकता किर्तेमा र १४ जनाको अर्को समूहलाई साइबर अपराध र ठगी अपराध मुद्दा दर्ता गरिएको छ । प्रहरीको अनुसन्धान क्रममा परीक्षार्थीको नागरिकता र प्रवेशपत्र परिवर्तन गरी परीक्षा दिने नक्कली परीक्षार्थी भेटिएको थियो । उनीहरूलाई किर्ते मुद्दामा कारबाही अघि बढाइएको छ । विद्युतीय उकरण प्रयोग गरी बाहिरबाट सम्पर्क गरी उत्तर टिपाएको र उत्तर लेखेको अनुसन्धानबाट खुल्न आएको प्रहरीले जनाएको छ । यसरी उत्तर टिप्ने १४ जना पक्राउ परेको र अन्य पनि संलग्न हुन सक्ने प्रहरीले जनाएको छ ।"
प्रहरीबाटै गोप्य मतदान प्रक्रियामा असर,"काठमाडौं गोप्य मतदानबाट जनप्रतिनिधि चुनिने संवैधानिक र कानुनी व्यवस्था छ । मतदाता पनि आफैंले मतदान गरेको मतपत्र सार्वजनिक गरे सजायको भागिदार हुनुपर्ने कानुनी व्यवस्था छ । आफूले गरेको मतदानको तस्बिर बाहिर नल्याउन भनेरै मतदान केन्द्रमा मोबाइलसमेत निषेध गरिएको छ । गोप्य मतदान गर्न पाउने मतदाताको अधिकार सुरक्षित गराउनुपर्ने भूमिकामा रहने सुरक्षा निकायबाटै त्यसको उल्लंघन हुने गरेको छ । मतदान केन्द्रमा खटिने प्रहरीले मतदाताले लगाएको स्वस्तिक छाप सजिलै हेरिरहेका हुन्छन् । स्थानीय तह निर्वाचनमा त्यस्ता दृश्य प्रशस्तै देखिए । मतदाताले स्वस्तिक छाप लगाउने गोप्य कक्षकै पछाडिपट्टि प्रहरी उभिएका हुन्थे । स्थानीय निर्वाचनको पर्यवेक्षण गरेको डेमोक्रेसी रिसोर्स सेन्टर नेपालले आफ्नो प्रतिवेदनमा धेरै स्थानमा गोप्य मतदानको अधिकारबाट मतदाता वञ्चित भएको देखिएको उल्लेख गरेको छ । सेन्टरका निर्देशक सुदीप पोखरेलले साँघुरा मतदान केन्द्रमा उक्त समस्या अझ बढी देखिएको बताए । एक त मतदान केन्द्र साँघुरो, त्यसमाथि बन्दुक बोकेका प्रहरीको ड्युटीस्थल नै मिलेको देखिएन, उनले भने, कसले कसलाई मतदान गरेको हो, त्यहाँ उभिएका प्रहरीले सजिलै थाहा पाउने अवस्था थियो । बन्दुक बोकेका प्रहरीलाई कसैले प्रतिवाद गर्ने कुरा पनि भएन । साँघुरा मतदान केन्द्रमा कर्मचारी, प्रहरी र उम्मेदवारका प्रतिनिधिको ओहोरदोहोरले मतदानको गोप्यतामाथि प्रश्नचिह्न उठेको उनले उल्लेख गरे । उनका अनुसार अशक्त व्यक्तिका आफन्तले मात्रै भोट हाल्नुपर्नेमा प्रहरी आफैंले मतदान गरिदिएको साथै धेरै मतदाताका मतपत्र पट्याउने कामसमेत गरेको देखियो । कानुनविपरीत अशक्त व्यक्तिको मतदान प्रहरीले गरिरहँदा त्यसले दुष्प्रचारसमेत पाएको छ । सामाजिक सन्जालमा त्यस्ता कतिपय तस्बिर भाइरल भएर प्रहरीले बुथ कब्जा गरी मतदान गरेको प्रचारसमेत गरिएका छन् । त्यस्ता प्रचारले सिंगो प्रहरीको साख गिराउने काम भएको उनको भनाइ छ । पूर्वकार्यबाहक प्रमुख निर्वाचन आयुक्त दोलखबहादुर गुरुङले पर्यवेक्षण क्रममा काठमाडौंका दुई मतदान केन्द्रमा आफूले सुरक्षाकर्मीलाई मतपेटिकाभन्दा पर बस्न सुझाएको सुनाए । उनको बुझाइमा समेत मतदान केन्द्रमा प्रहरीको ड्युटी गर्ने स्थान कताकता नमिलेको देखिन्छ । मतपेटिकाको छेवैमा राइफल तानेर प्रहरी उभिएको पाएँ, प्रहरी इन्चार्जलाई यो ठीक होइन, अलि टाढा राख्नुस् भनेर आग्रह गरें, उनले भने, अब्जर्भरको काम त्यो त होइन तर, ठीक नलागेर सुझाएँ । एक ठाउँमा प्रहरीले सुने अर्को ठाउँमा मतदान अधिकृतमार्फत भनेको थिएँ । प्रहरीले टेरेको देखिएन । उनले मतदातालाई कुनै प्रकारको प्रभाव पर्ने हिसाबले सुरक्षा निकायको उपस्थिति हुन नहुने बताए । मतपेटिका बोकेर भाग्ने, मतपेटिकामा आगो लगाउने, एसिड वा पानी हाल्नेजस्ता घटना भएका छन् । त्यसैको परिणामले मतपेटिका छेवैमा प्रहरी उभिन्छन् । प्रहरीले आफ्नो प्रमुख जिम्मेवारी नै मतपेटिकाको सुरक्षा मानेका हुन्छन् । प्रहरीलाई मुख्य गरी मतपेटिका, मतपत्रकै सुरक्षामा केन्द्रित रहने गरी तालिम र निर्देशन हुने गरेकाले पनि त्यस्तो अवस्था निम्तिएको प्रमुख जिल्ला अधिकारी रहिसकेका गृहका एकजना सहसचिव बताउँछन् । गणनास्थलसम्म मतपेटिका सुरक्षित पुर्याए प्रहरीको सफलता मानिन्छ, मतदान केन्द्रमा खटिएका प्रहरीले स्याबासी पाउँछन्, उनले भने, त्यसैलाई विशेष ध्यान दिएर सुरक्षा योजना बनाउँदा समस्या आएको हो । सिंहदरबारको गेटमा खटिएका प्रहरीले गर्ने चेकजाँच र परिचयपत्रमा फोटो भिडाएजस्तै मतदान केन्द्रका प्रहरीले ढोकामै कडा गर्नुपर्ने हो । तर, मतदान केन्द्रको ढोका हतियारविहीन म्यादी प्रहरीको जिम्मामा राखिन्छ । डेमोक्रेसी रिसोर्स सेन्टरका निर्देशक पोखरेल मतदान केन्द्रभित्र हतियारविहीन सुरक्षाकर्मी राखिनुपर्ने बताउँछन् । बाहिर हतियारधारी राखे भो, मत हाल्ने स्थानमा हतियारधारीको उपस्थितिले मतदातामा मनोवैज्ञानिक त्रास पैदा हुन सक्छ, गोप्यता रहँदैन, उनले भने, मतदान केन्द्रमा हतियारधारी प्रहरी कहाँ उभिने हो, त्यसबारे सुरक्षा निकाय र आयोगले विचार गर्नैपर्छ । पूर्वआयुक्त गुरुङले पनि गोप्य मतदानको अधिकार भंग हुने गरी वा कुनै प्रकारको मनोवैज्ञानिक प्रभाव पर्ने गरी प्रहरीको उपस्थिति हुन नहुने बताउँछन् । गोप्य मतदानको कसैले कुनै प्रकारको सुइँको पाउनु हुँदैन, संवेदनशिल क्षेत्रमा कसैको आवतजावत वा उपस्थिति हुनु हुँदैन, यसमा जिम्मेवार निकायले ध्यान दिनैपर्ने उनी बताउँछन् । खासमा मतदान केन्द्रभित्र सुरक्षाकर्मी रहनु नै हुँदैन । तर, हामीकहाँ सुरक्षा संवेदनशीलता हेरेर राखिन्छ, उनले भने, फेरि प्रहरीमाथि जनताको विश्वास छ । उनीहरूको उपस्थितिले नै मतदातामा स्वच्छ र स्वतन्त्र निर्वाचनको प्रत्याभूति दिएको हुन्छ । बिस्तारै त्यसमा सुधार गर्दै लग्नुपर्ने उनले बताए । राष्ट्रिय निर्वाचन पर्यवेक्षण समितिका उपाध्यक्ष कपिल श्रेष्ठ मतदान केन्द्रभित्र हतियारधारी प्रहरीको उपस्थितिलाई पुरानै पञ्चायती संस्कार भन्छन् । मतदाताले मतपत्रमा छाप लगाउने अधिकांश स्थानमा मतपेटिकासँगै बन्दुक ताकेर प्रहरी उभिएको देखियो, उनले भने, कसले कसलाई भोट गरेको छ, सुरक्षाकर्मीले हेरिरहेका हुन्छन् । त्यो सरासर गलत हो । राष्ट्रिय तथा अन्तर्राष्ट्रिय पर्यवेक्षकहरूले मतदान केन्द्रमा हतियारधारी प्रहरी नराख्न धेरै पटक आयोगलाई सुझाइसकेको उनले बताए । निर्वाचन भनेको बिल्कुल नागरिक प्रक्रिया हो, प्रहरीले मतदान केन्द्र र मतदाताको सुरक्षा दिनुपर्छ तर मतदान केन्द्रमा हतियारविहीन कर्मचारीको खटनपटन मात्रै देखिनुपर्छ ।"
मतदाता रिझाउने त्रिपक्षीय अभियान,"काठमाडौं जतिजति चुनाव नजिकिँदै छ, त्यतित्यति दबाब उम्मेदवारहरूमा बढ्दै गएको छ । दोस्रो चरणको निर्वाचनका लागि छुट्याइएको काठमाडौं क्षेत्र नं ५ मा कांग्रेस, एमाले र विवेकशील साझाका उम्मेदवार चुनावी मैदानमा मतदाता रिझाउने भरपुर कसरतमा भिडिरहेका छन् । घरदैलो गर्ने, कोठे बैठकमा रणनीतिहरू बनाउने, कोणसभा गर्ने तथा प्रचार समितिमार्फत कार्यकर्ताहरूलाई परिचालन गर्ने अभियानमा तीनै दलका उम्मेदवार सक्रिय छन् । यहाँ कांग्रेसका तर्फबाट प्रकाशशरण महत, एमालेका तर्फबाट ईश्वर पोखरेल र विवेकशील साझाका तर्फबाट उज्वलबहादुर थापाले उम्मेदवारी दिएका छन् । यी तीनै उम्मेदवारको समान विशेषता के छ भने उनीहरू सबै पढेलेखेका छन् । अमेरिकाबाट अर्थशास्त्रमा पीएचडी गरेका र ३६ सालदेखि विद्यार्थी राजनीतिबाट सक्रिय भएका महत दुईपटक समानुपातिक प्रणालीबाट संविधानसभाको सदस्य भएका थिए । तर उनी प्रत्यक्ष रूपमा चुनाव लडेको अनुभव भने यसैपालि गर्दै छन् । त्रिभुवन विश्वविद्यालयबाट साहित्यमा स्नातक गरेका पोखरेल २०५६ मा भएको संसदीय चुनावमा काठमाडौंको तत्कालीन क्षेत्र नं ३ बाट विजयी भएका थिए । परिवर्तित व्यवस्थाअनुसार क्षेत्र नं ५ मा पर्न गए पनि मूलत: पहिलेकै स्थानमा पर्ने यो ठाउँबाट उम्मेदवारी दिएका पोखरेलले त्यसपछि भएको संविधानसभाको चुनावमा भने दुईदुई पटक कांग्रेस नेता नरहरि आचार्यबाट पराजित हुनुपर्यो । अमेरिकाबाटै आईटी डिजाइनर बनेर नेपाल फर्केपछि युवाहरू बटुलेर विवेकशील दल खोलेका थापाले कुकुर चिह्न लिएर स्वतन्त्र रूपमा त्यसै क्षेत्रमा उम्मेदवारी दिएका थिए । बदलिएको परिस्थिति र आफ्नो राजनीतिक सुझबुझलाई आधार मानेर तीनै उम्मेदवारहरू आफू विजयी हुनेमा शंकासमेत पनि गर्दैनन् । यो क्षेत्र नेपाली कंग्रेसको किल्ला नै हो र दुईपटक जिति पनि सकेका छौं, महत भन्छन्, त्यसमाथि अझै धेरै मानिस कांग्रेससँग जोडिन आइपुगेकाले म सजिलै जित्छु ।उनका प्रतिस्पर्धी पोखरेललाई पनि यस्तै विश्वास छ आफ्नो विजयका सम्बन्धमा । नरहरिजीले ल्याउनुभएको मतभन्दा थोरै हुँदा मैले हारेको थिएँ, पोखरेल भन्छन्, आज त्यो अवस्था छैन, एमालेको मत बढेको छ, मेरा प्रतिस्पर्धी फेरिएका छन् र वाम गठबन्धनका कारण देशैभर परेको सकारात्मक असर मेरो क्षेत्रमा पनि परेकाले मेरो विजय पुरापुर सुनिश्चित छ ।विवेकशील साझाका उम्मेदवार थापाको आकलन फरक तर निक्र्याैल भने उस्तै छ । म दिनहुँ मतदाताको घरघरमा जाँदा अपार माया र स्वागत पाएको देख्दा विश्वासै लागिरहेको छैन कि पुराना दलसँग मानिसहरूमा यति धेरै वितृष्णा पलाएको छ भन्ने, उनी भन्छन्, जहाँ पुगे पनि मानिसले पूर्णरूपले यसपालि विवेकशील साझाको तराजु चिह्नमा स्वस्तिक छाप लगाउने हो भनिरहेका छन् । मेरो जित एकदम पक्का छ ।काठमाडौं महानगरपालिकाको वडा नं २, ३, ४ र ५, टोखा नगरपालिकाको वडा नं ३, ४, ५, ६ र ७ तथा बुढानीलकण्ठ नगरपालिकाको वडा नं ३, ४, ५, ६ र ७ मा फैलिएको यस क्षेत्रका कुल मतदाता ६५ हजार छन्, जुन अघिल्लो संविधानसभाको चुनावमा भन्दा झन्डै ५ हजारले बढी हो । अघिल्लो चुनावमा कांग्रेसका नरहरि आचार्यले १५ हजार ३ सय ६४ मत पाएर विजयी भएका थिए भने उनका निकटतम प्रतिद्वन्द्वी एमालेका ईश्वर पोखरेलले १४ हजार ७ सय २३ पाएका थिए । नयाँ मतदाता थपिएका र विवेकशील साझाको बढदो प्रतिस्पर्धाका कारण कसले कति मत ल्याउँछ भन्नेमा तीनै दलका उम्मेदवार तथा कार्यकर्ताहरूमा निश्चय भने छैन । मूलत: महारजगन्जटोखाबुढानिलकण्ठमा फैलिएको यो चुनावी क्षेत्रमा बुढानीलकण्ठ पढेका थापा रैथाने हुन् भने नुवाकोटमा जन्मेहुर्केका महत र ओखलढुंगामा जन्मेहुर्केका पोखरेलको राजधानी बसाइ पनि यसै क्षेत्रमा छ । सबैले आफूलाई यस क्षेत्रको जानकार र मतदाताहरूसँग ज्यादै घुलमिल भएकाले मत आफ्नै पक्षमा आउने जिकिरका साथ चुनावी प्रचारलाई तीव्र बनाएका छन् अनि विपक्षीहरूलाई परास्त गर्ने रणनीति पनि तर्जुमा गरिरहेका छन् ।"
जहाँ नेताहरू पुगेनन्,"गोटीखेल (ललितपुर) गाउँबाट हेल्थपोस्टसम्म पुग्न ३ घण्टा पैदल हिँड्नुपर्छ । मोटरबाटो पनि छैन । मानिखेलखोर भन्ज्याङमा अस्पताल निर्माण भएको ४ वर्ष बितिसक्यो । तर सञ्चालनमा आएको छैन । सञ्चार नेटवर्क पनि नाजुक छ । रेडियो पनि उपत्यका केन्द्रित स्टेसन प्राय: टिप्दैनन् ।मुलुकभर चुनावी रौनक बढिरहेका बेला जिल्लाको अतिदुर्गम पहाडी भेग ठूलादुर्लुङ, कालेश्वर र चन्दनपुरमा भने त्यति रौनक छैन । सातदोबाटोबाट करिब ४८ किमि दक्षिण भेगमा पर्ने ठूलादुर्लुङ, कालेश्वर र चन्दनपुरमा अहिलेसम्म नेताहरू कार्यक्रम लिएर मतदातामाझ पुगेका छैनन् ।महाँकाल गाउँपालिका५ का स्थानीय शिक्षक रमेश बजगाई भन्छन्, ललितपुरलाई जावलाखेल, पुल्चोक, कुपन्डोलसँग मात्र दाँजेर हुँदैन, जिल्लामा नेता नै नपुग्ने गाउँठाउँ पनि छन् । उनले नेताहरू आफ्नो योजना लिएर घरदैलोमा नआएकाले पनि यस भेगमा चुनावी माहोल त्यति नबनेको बताए । यसपालि कसलाई भोट दिने भन्ने बारेमा यहाँका जनता अन्योलमा छन्, उनले भने । जिल्लाको दक्षिण भेग निर्वाचन क्षेत्र नं १ मा पर्छ । यहाँ प्रतिनिधिसभामा कांग्रेसका उदयशम्शेर राणा र वाम गठबन्धनबाट एमालेका नवराज सिलवालबीच कडा टक्कर छ । प्रदेशसभातर्फ क्षेत्र नं १ कमा कांग्रेसका ऋषिराम घिमिरे र वाम गठबन्धनका लालकुमारी पुन र खमा कांग्रेसका मीनकृष्ण महर्जन र एमालेका चेतनाथ सञ्जेलबीच प्रतिस्पर्धा छ ।धरानको बराह, गुल्मीको रिडी र मुस्तानको मुक्तिनाथजस्तो पुरातात्त्विक महत्त्वको तीर्थस्थल ललितपुरको महाँकाल गाउँपालिका३ स्थित गोटीखेलमा त्रिवेणी वैतरणीधाम र घडघडा नदी छन् । तर संरक्षण प्रवद्र्धनको अभावमा ओझेलमा परेको गोटीखेलका पूर्वप्रधानपञ्च धालप्रसाद तिमल्सिना भन्छन्, वैतरणीधामको दक्षिणपट्टि कालेश्वर र उत्तरपूर्व डरेको खोर नामक टाकुरा छन् । उनले यी टाकुरा हिमालमा जोडिएको दृश्य धनुषाको जनकपुर, रौतहटको नगरपुर, पर्साको परमानपुर र भारतका केही भागबाट समेत अवलोकन गर्न सकिने बताए । महाँकालको सेरोफेरोमा घुम्ती मार्ग बनाउन सकेमा शिवालय मन्दिर र डाँडावरिपरि विभिन्न अनुसन्धान केन्द्र र जडीबुटी खेती गर्न सकिने सम्भावना छ, उनले भने, त्यस क्षेत्रमा अहिले केही मात्रामा जडीबुटी खेती भएको छ, तर व्यावसायिक रूपमा गर्न सकिएको छैन । यस क्षेत्रलाई कृषि, धार्मिक पर्यटनसम्बन्धी जुन उम्मेदवारले उष्कृष्ट योजना ल्याउँछ, उसलाई भोट दिनेछु, उनले भने ।जिल्लाको दक्षिण भेगमा अधिकांश कृषक छन् । गोटीखेलस्थित भूकम्पले क्षतिग्रस्त कृषि भवन पुनर्निर्माण हुन सकेका छैनन् । पशु सेवा कार्यालयका कर्मचारी पनि आक्कलझुक्कल मात्र गाउँमा देखा पर्छन् । यहाँका स्थानीयवासी पशु बिरामी परेमा औषधि लिन सहर धाउन बाध्य हुने गरेको गाविस कर्मचारी संघ नेपालका ललितपुर अध्यक्ष रघुनाथ घिमिरेले बताए । एकीकृत सेवा केन्द्र प्रशासन कार्यालयका कर्मचारीको पनि अवस्था उस्तै छ । राज्यले गर्नुपर्ने कर्मचारी व्यवस्थापनमा ढिलासुस्तीका कारणले दुर्गमका बासिन्दा मर्कामा छन्, उनले भने, नेताहरूले यसतर्फ पनि ध्यान दिन जरुरी छ । उनले कर्मचारी र जनप्रतिनिधिबीच मतभेद हुँदा सेवाग्राहीले पाउनुपर्ने सुविधा पनि नपाएको बताए । यसैले गर्दा अहिले गाउँमा पुनर्निर्माणसमेत प्रभावित भएको छ, उनले भने । दक्षिणमा ६० प्रतिशतभन्दा बढी मानिस अत्यन्त गरिबीको रेखामुनि छन् । व्यावसायिक कृषि र पशुपालनमार्फत रोजगारी सिर्जना गर्न सक्ने दलका नेताहरूले घोषणा गरे । जसअनुसार सहुलियत ऋणको व्यवस्थापनतर्फ ध्यान नदिएको गोटीखेलका श्रीकृष्ण अधिकारी भन्छन्, नेताहरूले प्रतिबद्धता जनाएअनुसार कृषि, पशु, जडीबुटीसम्बन्धी प्राविधिक शिक्षा पनि ल्याउन सकेका छैनन् । कुटवन भन्ज्याङस्थित चियापसलमा बिहीबार भेटिएका शंखु उनियुचौरका सानुलाल घिसिङ, केशव हुमागाई र गुरुङगाउँका रामप्रसाद तामाङले पनि उम्मेदवारलाई योजनासहित घरदैलोमा आएको भेटेका छैनन् । गाउँमा चिप्लेखोलाबाट ल्याइएको खानेपानीको पाइप जंगलको बीचमा फुटेपछि मर्मत गरेर फर्केका उनीहरूले दक्षिण भेगमा खानेपानीको अत्यन्त समस्या भएको बताए । चिप्लेखोलाको पानी प्लास्टिकको पाइपमार्फत मानिखेल, बुंखेल, शंखुका ८ सय घरधुरीले खान्छन् । जसले खानेपानी वितरणसम्बन्धी बृहत् योजना ल्याउँछ, उसैलाई प्राथमिकता दिनेछु, शंखुका घिसिङले भने ।"
महाँकालमा राष्ट्रिय पोसाक घोषणा,"ललितपुर (कास) महाँकाल गाउँपालिकाको औपचारिक पोसाकमा बिहीबार राष्ट्रिय पोसाक दौरासुरुवाल, टोपी र गुन्युचोली घोषणा गरिएको छ । महाँकाल गाउँपालिका र श्रद्धावान् नेपालद्वारा गोटीखेलमा आयोजित कार्यक्रममा उक्त घोषणा भएको हो ।राष्ट्रिय पोसाक घोषणापछि अब गाउँमा हुने औपचारिक कार्यक्रममा अनिवार्य दौरासुरुवाल, टोपी र गुन्युचोली लगाउनुपर्नेछ । गाउँपालिकाले राष्ट्र र राष्ट्रियतालाई आत्मसात् गरी राष्ट्रको सान, पहिचानलाई जगेर्ना गर्न उक्त घोषणा गरिएको सहभागीले बताएका छन् । मुलुकको सिंगो पहिचान र राष्ट्रियता बोकेको पोसाक दौरासुरुवाल, टोपी र गुन्युचोलीलाई संरक्षण गर्दै यस गाउँपालिकाका सम्पूर्ण पदाधिकारीहरूले जाति, धर्म र क्षेत्रभन्दा माथि उठी बिहीबार अनिवार्य रूपमा राष्ट्रिय पोसाक लगाउने तथा संरक्षण गर्ने घोषणा पत्रमा उल्लेख छ । पूर्वप्रधानसेनापति महारथी रुक्मांगद कटवालले दौरा सुरुवाल, टोपी र गुन्युचोली हराउँदै जानु भनेको मुलुकको राष्ट्रियता लोप हुनुसरह भएको बताए । मुलुकको पहिचान गुम्नु भनेको राष्ट्रियता गुम्नु हो, उनले भने, राष्ट्रिय पोसाक हाम्रो संस्कृति पनि हो, यसलाई संरक्षण संवद्र्धन गर्नुपर्छ ।महाँकाल गाउँपालिकाका अध्यक्ष रामचन्द्र दाहालले धेरै समयको प्रयासपछि महाँकाललाई राष्ट्रिय पोसाक घोषणा गर्ने अवसर मिलेको बताए । यो कुनै जातीयतासँग सम्बन्धित छैन, उनले भने, नितान्त राष्ट्रियतासँग सम्बन्धित छ । श्रद्धावान् नेपालका अध्यक्ष राजानन्द मानव्यले मुलुकको इतिहास र पहिचान बोकेको राष्ट्रिय पोसाक दौरासुरुवाल, टोपी र गुन्युचोली पुर्खाहरूको वीरताको चिनो भएको बताए । यो हाम्रो ऐतिहासिक सान, मान र सम्मान हो, उनले भने ।"
बजार बचाउनेलाई मत,"नयाँ मापदण्ड लागू भएमा बजार ध्वस्त हुने उनले बताइन् । घर कसैको रहन्न, रहे शौचालय बनाउने ठाउँ मात्रै रहला, अब के त्यही शौचालयमा बस्ने ? तिमिल्सेनाले भनिन्, राज्यले सुकुम्बासीलाई जग्गा वितरण गर्ने भन्छ, अर्कोतर्फ लालपुर्जा भएकालाई सुकुम्बासी बनाउन खोज्दै छ । अर्का स्थानीय ध्रुव बस्नेतले भने, गाउँको सम्पत्ति बेचेर र बैंकबाट ऋण लिएर यहाँ घरजग्गा जोडेका छौं, दस मिटर बाटो मात्रै थप्दा हाम्रो केही बच्दैन । सबैको घरबास उठ्ने छ, यसले आउँदो तीन पुस्तासम्मलाई सुकुम्बासी बनाउने छ ।स्थानीयले सरकार नगुहारेका होइनन् । सबै ठाउंँमा हारगुहार गरिसके । सरकारले विकल्प खोज्नुभन्दा घरको मुआब्जा दिने आश्वासन दिएको छ । तर जग्गाको मुआब्जा नदिने भएपछि स्थानीय यो सडकलाई वैकल्पिक मार्गबाट लैजानुपर्ने अडानमा छन् । वैकल्पिक मार्ग हुँदाहुँदै यहींबाट सडक विस्तार गर्नुमा स्थानीय नगरपालिका पनि जिम्मेवार भएको स्थानीयको आरोप छ । बैठककै पिच्छे मापदण्ड परिवर्तन हुन्छ । स्थानीयवासीको विरोध भयो भने एउटा मापदण्ड बनाउने र पछि अर्कै मापदण्ड लागू गराउने काम नगरपालिकाबाट भइरहेको छ, बजारका तेजबहादुर विश्वकर्माले भने, स्थानीयवासीलाई नै गुमराहमा राखेर मापदण्ड तोक्ने काम भएको छ ।"
चुनावका लागि घर किनिन् आरजुले,"धनगढी कैलाली जिल्लामा कांग्रेस सभापति एवं प्रधानमन्त्री शेरबहादुर देउवाकी पत्नी आरजु देउवा सबभन्दा चर्चित उम्मेदवार बनेकी छन् । विपक्षीले टुरिस्ट उम्मेदवारको संज्ञा दिएपछि प्रचारकै क्रममा धनगढीमा ३ करोड रुपैयाँको घर किनेका कारण उनी चर्चित बनेकी हुन् ।स्थानीयवासी उम्मेदवार हुन तत्काल घर किन्न सक्ने हैसियतकी धनाढ्य एवं हेभिवेट उम्मेदवार आरजुसित वाम गठबन्धनका तर्फबाट एमालेका सामान्य आर्थिक हैसियतका नारदमुनि रानाले कडा टक्कर दिइरहेका छन् । वाम गठबन्धनले आरजुलाई धनाढ्य र टुरिस्ट उम्मेदवारको संज्ञा दिँदै उनीविरुद्ध जबर्जस्त माहोल बनाउने प्रयत्न गरिरहेको छ । मत किनेर चुनाव जित्न आरजुले यो क्षेत्र रोजेको दाबी गठबन्धनको छ । कांग्रेसले भने आफ्ना क्षेत्रमा बढी विकास निर्माण कार्यक्रम ल्याउन सक्ने शिक्षित र बौद्धिक महिलालाई उम्मेदवार बनाएको उल्लेख गर्दै आरजुका पक्षमा माहोल बनाउन खोजिरहेको छ ।स्थानीयवासीबीच बढी भिज्नु नै रानाको सकारात्मक पक्ष बनेको छ । प्रधानमन्त्री पत्नी र राष्ट्रिय तथा अन्तर्राष्ट्रियस्तरमा बढी पहुँच भएकाले विकास निर्माण ल्याउन सक्छिन् भन्ने विश्वास आरजुमाथि छ । यो आरजुको सकारात्मक पक्ष बनिरहेको छ । दुवै संविधानसभामा समानुपातिकतर्फबाट सभासद भएकी आरजु यसपटक प्रतिनिधिसभाको प्रत्यक्ष सिटमा उम्मेदवार भएकी हुन्, त्यो पनि प्रधानमन्त्री देउवाको पकड क्षेत्र मा ।देउवाले पत्नी आरजुलाई ७ नं प्रदेशमा कांग्रेसका लागि सबभन्दा सुरक्षित मानिएको निर्वाचन क्षेत्रमा उम्मेदवार बनाएपछि पार्टीभित्र र बाहिर तरंग उत्पन्न भएको छ । देउवा यही क्षेत्रबाट पछिल्लो संविधानसभा सदस्यमा भारी मतले निर्वाचित भएका थिए ।७ नं प्रदेशमा स्थानीय तहको चुनावमा कांग्रेसले अपेक्षा गरेअनुरूपको परिणाम ल्याउन नसके पनि आरजुका क्षेत्रमा पर्ने धनगढी उपमहानगर र कैलाली गाउँपालिकाका दुइटा वडाध्ये एउटा कांग्रेसका विद्रोही उम्मेदवारले जितेका थिए भने अर्कोमा माओवादी केन्द्रले । विद्रोही वडाध्यक्षसमेत कांग्रेसमा फर्किइसकेका छन् । यो क्षेत्रमा स्थानीय तहमा कांग्रेस र वाम गठबन्धन (एमाले र माओवादी) ले ल्याएको कुल मत बराबर छ । राप्रपाले १ हजार हाराहारीमा मत ल्याएको थियो । राप्रपाले कांग्रेसलाई समर्थन गरेको छ । धनगढी उपमहानगरमा कांग्रेस निकट गोपी हमाल स्वतन्त्र उठेर निकटतम प्रतिस्पर्धी भएका थिए । उनले ११ हजारभन्दा बढी मत ल्याएका थिए, जसमा कांग्रेस समर्थकको मत बढी थियो । हमालले यसपटकको चुनावमा विवेकशील साझाको प्रदेश इन्चार्ज बनेर दिनेश भण्डारीलाई उम्मेदवार बनाएका छन् । यो क्षेत्रमा भण्डारीलाई समेत चर्चित उम्मेदवारका रूपमा हेरिएको छ ।यस क्षेत्रमा एमालेबाट थारू नेता पूर्वसभासद राना उम्मेदवार छन् । यो क्षेत्रमा एक तिहाइभन्दा बढी थारू मत छ । क्षेत्रीय र जातीय आधारमा मत खस्ने यस क्षेत्रमा रानाले चुनाव जित्न थारू मत निर्णायक हुने दाबी एमालेको छ ।थारू मतमध्ये ५० प्रतिशत आफूलाई आउने र बाँकी ५० प्रतिशत मत बिकाउ रहेको राना बताउँछन् । उनी बिकाउ मत धनाढय उम्मेदवार आरजुले तान्ने खतरा रहेको बताउँछन् । मेरो चुनौती भनेकै बिकाउ मत हो, रानाले भने, वाम गठबन्धनको बलियो सांगठनिक संरचना र यो क्षेत्रमा भिजेको सर्वसाधारण व्यक्ति हुँ । यही मेरो जित्ने आधार हो । उनले आफूसँग भोट किन्ने पैसा नभए पनि आफूले सहजै जित्ने दाबी गरे ।वाम गठबन्धनले चुनावकै क्रममा ३ करोड रुपैयाँको घर किन्ने पैसा आरजुसित कहाँबाट आयो, त्यो छानबिन हुनुपर्ने आवाज उठाइरहेको छ । कांग्रेसले भने घर किन्नु नैसर्गिक अधिकार भएको उल्लेख गर्दै यहाँ घर भएपछि अब आरजुलाई कसैले पनि टुरिस्ट उम्मेदवार भन्न नसक्ने दाबी गरेको छ । आरजु प्रचारप्रसार क्रममा आफ्नै नयाँ घरमा समेत बस्ने गरेकी छन् । ऐश्वर्य बहुमुखी क्याम्पसका प्रमुख धर्मदेव भट्टले आरजुको उम्मेदवारी घोषणा गर्दा कांग्रेसभित्र तीव्र विरोध भएकाले सुरुमा निराशाजनक स्थिति भए पनि पछिल्लो समयमा उनका पक्षमा पार्टीभित्र र बाहिर सकारात्मक वातावरण बनिरहेको बताए । उनका अनुसार टिकटको दाबेदार रहेका कांग्रेसका स्थानीय नेता सुरुमा रुष्ट थिए । देउवाले सम्झाएपछि उनीहरू सकारात्मक हुँदै आरजुका पक्षमा प्रचारमा हिंड्न थालेका छन् । कांग्रेसका स्थानीय नेता नृप वडले आरजु यहाँका जनताका लागि नयाँ भए पनि उनले घरघरमा गएर प्रचार सुरु गरेपछि पार्टीका सबै नेता तथा कार्यकर्ताले सहयोग गर्न थालेको र त्यो नै जितको आधार बनेको दाबी गरे ।भट्टका अनुसार रानाप्रति पनि वाम गठबन्धनभित्र कुनै विरोध छैन । उनका अनुसार यहाँका स्थानीयवासीमा आरजुसँग भेट्न र कुरासमेत गर्न नपाइने उम्मेदवारलाई किन भोट दिने भन्ने र राष्ट्रिय तथा अन्तर्राष्ट्रियस्तरमा पहुँच भएकाले विकास निर्माणका कार्यक्रम बढी ल्याउन सक्छिन् भन्ने सकारात्मक र नकारात्मक दुवै धारणा छ । देउवा र उनीपछाडि उपचुनावमा चुनाव जित्दा गरेका प्रतिबद्धता पूरा गर्नु आरजुका लागि चुनौती बनेको छ । उनले जिल्लाको गौरीफन्टा नाकालाई व्यवस्थित गरी मुलुककै ठूलो नाका र धनगढीलाई व्यापारिक हब बनाउने, धनगढी विमानस्थललाई भैरहवाजस्तै अन्तर्राष्ट्रिय विमानस्थल बनाउने प्रमुख एजेन्डा अघि सारेकी छन् । आरजुले ७ नं प्रदेशको राजधानी धनगढीलाई बनाउने मुद्दासमेत अघि सारेकी छन् । वाम गठबन्धनले समेत यिनै मुद्दालाई चुनावी एजेन्डा बनाएको छ ।कांग्रेसले अघिल्लो संविधानसभा सदस्य हुँदा राना रातो पासपोर्ट बिक्री काण्डमा मुछिएको उल्लेख गर्दै विवादास्पद छविका नेतालाई भोट नदिन जनतामाझ मुद्दा बनाइरहेको छ । एमालेले भने अख्तियारबाट रानाले रातो पासपोर्ट प्रकरणमा सफाइ पाइसकेको उल्लेख गर्दै कांग्रेसको गलत प्रचारले जनता दिग्भ्रमित नहुने विश्वास व्यक्त गरेको छ ।"
तीन दलको सामना गर्दै सिटौला,"यस क्षेत्रभित्र चार स्थानीय तह छन् । भद्रपुर नगरपालिकाको १, २, ३, ४, ५, ६, ७ र ८ तथा बिर्तामोड नगरपालिकाको १० नं वडा यो क्षेत्रमा पर्छ । यस्तै कचनकवल र हल्दिबारी गाउँपालिका पनि यही पर्छन् । यो क्षेत्रमा १ लाख १४ हजार ५ सय ८६ मतदाता छन् । स्थानीय तह निर्वाचनमा यहाँ कांग्रेसले २० हजार ५ सय ४५ मत पाएको थियो । एमालेले १९ हजार ८ सय ८०, माओवादी केन्द्रले ९ हजार ५ सय ८८, राप्रपाले १४ हजार १ सय ५, फोरम लोकतान्त्रिकले २ सय ५ मत पाएका थिए ।"
वैदेशिक श्रम प्रशासनको बेथिति,"मुलुकबाहिर कार्यरत झन्डै ३० लाख नेपालीको भविष्यसँग प्रत्यक्ष जोडिएको वैदेशिक रोजगारको क्षेत्रलाई व्यवस्थित, मर्यादित र सुरक्षित गर्ने प्रमुख दायित्व र जिम्मेवारी पाएको निकाय वैदेशिक रोजगार विभाग हो । विभागमा कार्यरत कर्मचारी प्रशासनले वैदैशिक रोजगार क्षेत्रको बेथिति हटाउनुपर्नेमा उल्टो उपलब्ध संस्थागत संरचना तथा कानुनी अधिकारलाई अबैध ढंगले कमाउने माध्यमका रूपमा प्रयोग गर्दै आएको पुन: पुष्टि भएको छ । अख्तियार दुरुपयोग अनुसन्धान आयोगले विभागका महानिर्देशक विश्वराज पाण्डेलाई निवासबाट र उनको मातहतमा विदेशमा अलपत्र कामदारको उद्धार गर्ने एकाइमा कार्यरत अधिकृत कृतिवल्लभ विष्ट र नायब सुब्बा खड्ग केसीलाई १० लाख नगदसहित पक्राउ गरिनुले भ्रष्टाचार झाँगिएको स्पष्ट चित्र प्रस्तुत गरेको छ । अख्तियारले समयसमयमा लेनदेन प्रकरणमा विभागअन्तर्गतका कर्मचारीहरू प्रमाणसहित पक्राउ गरिरहेको छ । यसपटकको प्रकरण विगतको भन्दा भिन्न तर निकै गम्भीर प्रकृतिको छ । अभियुक्तहरूले कामदारसँग चरम आर्थिक शोषण गरी बिचल्लीमा पार्ने काम गरेको म्यानपावर कम्पनी एसआरएस सर्भिसलाई कारबाही गर्नुको सट्टा लेनदेन गरी जोगाउन खोजेको देखिन्छ । पीडितको दबाबमा विभागले एसआरएसको काम र सञ्चालकको सम्पत्ति रोक्का नगरेको भने होइन । तर विभागका कर्मचारीले ऐनअनुसार, जरिवाना लगाउने र धरौटीबाटै क्षतिपूर्ति दिलाउने काम नगरी कानुनप्रदत्त अधिकारलाई व्यक्तिगत लाभको हतियार बनाएको पाइयो । निरीह कामदारलाई न्याय दिलाउनुको सट्टा आफंैलाई धनी बनाउन अपराधीहरूसग बार्गेनिङ गर्नेजस्तो गैरजिम्मेवार र दण्डनीय काममा संलग्न भएको देखियो । उच्च अदालतबाट आफ्नो पक्षमा अन्तरिम आदेश प्राप्त गर्न सफल भएको एसआरएससँग लेनदेनबाटै कारबाही फुकुवा गर्ने प्रपञ्चमा अधिकारीहरू लाग्नु भ्रष्टाचारजन्य कार्य हो । विभागमा व्याप्त चरम भ्रष्टाचारको अर्को उदाहरण सरकारले लागू गर्ने भनेको शून्य लागतमा वैदेशिक रोजगारको अवसर जस्ताको तस्तै कार्यान्वयन नहुनु पनि हो । विदेशी कम्पनीबाट आउने मागपत्र हेरेर दिइने श्रमस्वीकृति, पुन:श्रमस्वीकृति, म्यानपावर कम्पनी र अभिमुखीकरण तालिम केन्द्रको अनुगमन, नयाँ म्यानपावर कम्पनी दर्तालगायतमा पनि भ्रष्टाचार हुने गरेको छ । पछिल्लो समयमा पीडित कामदारले लागत खर्च र क्षतिपूर्ति दाबी गरेर प्रमाणसहित विभागमा दर्ता गरेको उजुरीलाई पनि अधिकारीहरूले कमाउने हतियार बनाउन थालेका छन् । यस्तो प्रवृत्ति फस्टाउनुको पछाडि विभाग नेतृत्व र कर्मचारी मात्रै दोषी छैनन् । श्रम प्रशासनको उच्च नेतृत्वमाथि पनि प्रश्न उब्जिएको छ भने राजनीतिक नेतृत्व पनि यी प्रकरणमा चोखो छैन भन्न सकिने पर्याप्त आधार सार्वजनिक हँुदै गएका छन् । वैदेशिक रोजगारीको क्षेत्रलाई सुधार गर्न कार्ययोजना नबनेको होइन । यसलाई पूर्ण रूपमा कार्यान्वयन गर्न र राजनीतिक तहमा भ्रष्टाचार नियन्त्रण गर्ने इच्छाशक्ति नभएसम्म यो सम्भव छैन । छ वर्षअघि वैदेशिक रोजगारका क्षेत्रमा सुशासन कायम गरी व्यवस्थापन गर्न सतर्कता केन्द्रको २३ बुँदे निर्देशन, वैदेशिक रोजगार व्यवस्थापन कार्यदलको १९ बुँदे तत्कालीन र दीर्घकालीन कार्ययोजना बनेको थियो । सुधारका लागि विभागको तत्कालीन नेतृत्वले केही काम गरेको पनि थियो । सुधारको एउटा बाटो लिइसकेको यो क्षेत्र फेरि भ्रष्टाचारको दलदलमा फस्दै गइरहेको छ । राजनीतिक नेतृत्व यसलाई नियन्त्रण गर्नुको सट्टा यसबाट प्राप्त हुने अनुचित लाभमा सहभागी हुन खोजिरहेको छ । वैदेशिक रोजगारीमा जाने कामदारबाटै प्राप्त आयले मुलुकको अर्थतन्त्रलाई टिकाइरहेको छ । खाडीमलेसियामा रगतपसिना बगाउन जाने नागरिकमाथि आर्थिक शोषण गरेर घूस उठाउनु र त्यसलाई संगठित रूपमा संकलन गरेर कर्मचारीहरूले बाँडफाँट गर्नु निकृष्टताको ज्वलन्त नमुना हो । यस्ता बेथितिबारे जानकार निकायले सुधारका लागि कुनै पहल नगर्नु घूसखोरीमा संलग्नहरूलाई नै संरक्षण गर्नु हो । सरकारले वैदेशिक रोजगार विभाग र यस क्षेत्रमा सुशासन कायम गर्ने विषय भ्रष्टाचार नियन्त्रण मात्र होइन, सामाजिक न्याय र विधिको शासनसँग जोडिएको मुद्दा पनि हो । सुधारका लागि विगतमा बनेका कार्ययोजना तुरुन्त कार्यान्वयनमा ल्याउनुपर्छ । हालको सबैभन्दा ठूलो चुनौती भनेकै निमुखा कामदारहरूका पक्षमा प्रचलित नीतिनियमको पालना र स्थापित संस्थागत संरचनाहरूको परिचालन हो । यसका लागि प्रशासन र राजनीतिको उच्च तहमै इमानदारी र इच्छाशक्ति आवश्यक छ ।"
कांग्रेसको निरर्थक डर,"के साँच्चै कम्युनिस्ट गठबन्धनबाट लोकतन्त्रलाई खतरा छ ? विश्व परिवेश र स्वयं नेपालकै अभ्यास र अनुभव हेर्दा यस्तो प्रश्न असान्दर्भिक भइसक्यो भन्ने धेरैको मत रहन्छ । रहे सहेकै साम्यवादी मुलुकहरूसमेत लोकतन्त्रतर्फ नै विस्तारै अवतरण गर्नुपर्ने अवस्था आइरहेको सन्दर्भमा नेपालमा एमाले र माओवादी मिलेर साम्यवादी अधिनायकवाद स्थापित गर्छन् भन्ने कुरा सुन्दै हास्यास्पद लाग्छ । फेरि मोहन वैद्यले भनेकै कुरा पत्याउने हो भने यी एमाले, माओवादी कम्युनिस्ट नै होइनन्, कम्युनिस्ट त यिनका देखाउने दाँतमात्रै हुन् । तर एमाले, माओवादी नेताले भने ०१७ सालमा एकअर्काबाट बिछडिएका सहोदर भाइहरू भेटिए वा सो सरहको उद्घोष गरेका छन् । अब प्रश्न उठ्छ, कम्युनिस्ट मिल्ने, दुई तिहाइ ल्याउने र राजनीतिक स्थिरता सुनिश्चित गर्ने भनिरहेका एमाले, माओवादी कम्युनिस्ट नै होइनन् भने यिनले साम्यवादी अधिनायकवाद स्थापित गर्ने डर नै कसरी र कहाँबाट उत्पन्न भयो ? एमाले, माओवादीको चुनावी तालमेल र चुनावपछि एकता गर्ने घोषणासँगै देशमा लोकतन्त्र मासिने, साम्यवादी अधिनायकवाद स्थापित हुने कथ्य रचिनु र भाइरल हुनुको कारणचाहिँ के हो ? यो के केवल नेपाली कांग्रेसका नेताहरू आफू राजनीतिको केन्द्रबाट विस्थापित हुने डरका कारण फैलाइएको अफवाह मात्र हो या यसमा सत्यता पनि छ ? यी प्रश्नहरूको उत्तर खोज्नु अब अनिवार्य भएको छ । किनभने यसको उत्तर खोजिएन भने भोलि कथं कम्युनिस्ट गठबन्धनले दुई तिहाइ स्थानमा विजय हासिल गरेका खण्डमा साम्यवादी व्यवस्थाकै ढाँचा सुहाउँदो हुनेगरी संविधान संशोधन गर्ला कि भन्ने डर त पस्ने नै भयो । यस डरको निवारण हुनु आवश्यक छ । पहिलो कुरा त म आफू भने एमाले र माओवादी मिल्दैमा दुई तिहाइ आइहाल्छ भन्ने न्यारेटिभसँग पटक्कै सहमत हुन सकिरहेको छैन । त्यस्तै यी दुई एक भएर साम्यवादी अधिनायकवाद स्थापित गर्छन् भन्ने कुरा पत्यारलाग्दो नै लाग्दैन । यसको कारण छ, त्यो कारण हो, यसका नेताहरूको उच्च आर्थिक हैसियत, व्यक्तिगत सम्पत्तिप्रतिको असीम लगाव र अतिशय परिवारप्रेम । यी तीनवटै विषय साम्यवादका खिलाफ हुन् । एउटा साँचो साम्यवादी नेता सर्वहारा हुन्छ अर्थात् ऊसित केही हुँदैन । उसको न कुनै आर्थिक हैसियत हुन्छ, नत व्यक्तिगत सम्पत्ति, न उसमा परिवारमोह । यहाँ मैले यी आलिशान भवनमा बस्ने, करोडौं पर्ने गाडी चढ्ने, छोराछोरी, भाइभतिजा, बुहारी, साली आदि नाताकुटुम्बलाई पहिलो हुने प्रथा र समानुपातिकमा स्थान सुरक्षित गरिदिने नेताको बारेमा होइन, महान साम्यवादी चिन्तक कार्लमाक्र्सका परिकल्पनाको कम्युनिस्ट नेताको कुरा गरेको हुँ । सच्चा कम्युनिस्ट नेता आदरणीय हुन्छ, चटके होइन । साधु हुन्छ, डाँका होइन । सज्जन हुन्छ, कपटी होइन । त्यस्तो कम्युनिस्ट नेता माक्र्सको परिकल्पनामा बाहेक यो सृष्टिमा साक्षात् कहिल्यै उपस्थित भएको छैन । जबजब उपस्थितिको सम्भावना देखियो, तिनलाई स्टालिनजस्ता पाखण्डीहरूले सिध्याइदिए । त्यसैले हुनुपर्छ, भारतीय स्वतन्त्रताका अग्रणी नेता महात्मा गान्धीले आफ्नो आत्मकथामा भनेका थिए, साम्यवाद एउटा सुन्दर सपना हो, तर त्यो कहिल्यै पूरा हुँदैन । पूरा हुँदैन, किनभने मान्छे लोभी हुन्छ । धन देख्यो कि उसको मनमा पाप पलाउँछ । सर्वहाराको नेता हुँ भन्नेले सर्वहाराकै गाँस खोस्छ । रूसमा सन् १९१७ मा भएको बोल्सेविक अर्थात् अक्टोबर क्रान्तिपछि करिब ७० वर्षको अवधिमा साम्यवादका नाममा कथित साम्यवादी नेताले नै देशको श्रीसम्पत्तिमाथि चैन गरे । जनता कमाराका कमारा नै रहे । देशै टुक्रियो, साम्यवादी भनिएको व्यवस्थै उल्टियो । रूसमा भ्लादिमिर लेनिनले सुरु गरेको संघर्ष र उनले स्थापित गरेको सत्ताको त त्यो दुर्गति भयो भने नेपालको कम्युनिस्ट आन्दोलनको व्यथाकथा आफ्नै छ । २०१७ सालपछि टुत्रिँदै गएका कम्युनिस्टहरू टुक्राटुक्रा नै छन् र भित्री कुरा भन्नुपर्दा अहिले जोडिएका भनिएका एमाले र माओवादी चुनावी गणितका कारण साथै देखिएका हुन् । यहाँनेर साँच्चै भन्ने हो भने उत्पातै बाठा भनेर मानिएका एमाले अध्यक्ष केपी शर्मा ओली नराम्ररी झुक्किएका हुन् । माओवादीसँग एकता गरेर यदि उनले साँच्चै नै नेपालमा स्थायी सरकार दिने मनसुवा राखेका हुन् भने त्यो मनसुवाप्रति दया प्रकट गर्नुको विकल्प छैन । किनभने माओवादी केन्द्रका अध्यक्ष प्रचण्डले कति र कोकोसँग वाचा गरे र तोडे त्यसको लिखत स्वयं चित्रगुप्तले राख्न सक्लान्, मनुष्यले किमार्थ सक्दैन ।म यहाँ एमाले, माओवादीले बहुमत ल्याउँदैनन् अथवा ल्याउनु हुँदैन जस्ता तर्कवितर्कमा छैन । हुनुको औचित्य पनि छैन । किनभने एमाले र माओवादी सिद्धान्तत: एकै पाठशालाका भए पनि अथवा मानिलिउँ सहोदर दाजुभाइ अथवा दिदीबहिनी नै रहेछन्, तैपनि यिनीहरू फेरि घर जोडेर बस्नु अचम्मै हुन्छ । एमाले सबैभन्दा बलियो सञ्जाल भएको पार्टीमात्र होइन, यसका धेरैजसो नेताकार्यकर्ता बिजनेस क्लासमा पुगिसकेका छन् । ठूलठूला ठेक्कापट्टा, व्यापारिक मलहरू, अस्पतालहरू उसका ध्येय हुन्, लक्ष्य हुन् । नेताकार्यकर्ता धनी भए देश समृद्ध हुन्छ भन्ने एमालेको सूत्र हो । जबकि माओवादीका धेरैजसो कार्यकर्ताले हिजो बन्दुक बोके, आज हलोकोदालो बोक्न पुगेका छन्, कि भने अरब मुलुकको तातो घाम पिउँदैछन् । लडाकुका नाममा आएको ठूलो रकम हिनामिना भएको चर्चा चलिरहेको र तिनका नेताको अकस्मात फेरिएको जीवनशैलीले त्यसैलाई पुष्टि गरेको छ । फेरि प्रचण्डका बोलीमा विश्वास गर्न, उनका लिखत पत्याउन त स्वयं ब्रह्माले पनि सक्दैनन् । तर मान्नैपर्छ, ओलीमा पत्याउन सक्ने सामथ्र्य र क्षमता दुबै रहेछ । उनीसँगै सरकारमा बसेका बेला प्रचण्डको कांग्रेस सभापति शेरबहादुर देउवासँग लभ परेको होइन र ? अनि देउवासँगै बस्दाबस्दै प्रचण्ड ओलीको मोहपासमा परेर फर्केका हुन् । कि होइनन् ? त्यसैले कहिले कोसित लभ पर्ने कहिले कसको मोहपासमा पर्ने मानिसको कतिसम्म भर गर्न सकिन्छ, यो भने एमालेका नेताकार्यकर्ताले आफैं विचार गर्ने विषय हो । यहाँ मेरो विषय र तात्पर्य भने त्यस्तो कांग्रेसले डराएर भनेजस्तो साम्यवादी अधिनायकवाद आउँछ भन्ने होइन । किनभने साम्यवाद आउनलाई पनि पूर्वाधार चाहिन्छ र त्यसको प्रथम पूर्वाधार भनेको नेतृत्व नै हो । माथि नै भनियो, साम्यवादी नेताका गुणहरू । ती फेरि यहाँ दोहोर्याउँ । साम्यवादी नेताको कुनै आर्थिक हैसियत हँुदैन, निजी नामको कुनै सम्पत्ति हुँदैन र ऊ परिवार मोहबाट पूर्णत: मुक्त हुन्छ । यहाँ भने भन्ने गरेको सुनिन्छ, प्रचण्डको आर्थिक हैसियतका सामु नेपालका सबैभन्दा धनी भनिएका विनोद चौधरीको फोब्र्सको र्याङकिङले जिल खान्छ । ओलीकै दृश्यअदृश्य आर्थिक हैसियत पनि निम्न मध्यम वर्ग छोडौं, नेपाली उच्च मध्यम वर्गभन्दा कम छैन । अब आउँ निजी सम्पत्तितिर, आफ्ना नाममा घरजग्गा, जमिन, जायदाद नराख्नेले पत्नीको दाइजोका नाममा सम्पत्ति विवरण दिने गरेका छन् । नाता सम्बन्ध, कुलकुटुम्ब र घोषितअघोषित व्यापारीका खाता र व्यवसायमा राखिएका रकमको कुरै नगरौं । त्यस्तै यी जनवादी क्रान्तिका अग्रनायकहरू पारिवारिक मोहजालमा कसरी पँसेका छन्, त्यो हेर्न पहिलो हुने प्रथाका नामहरू र समानुपातिकको सूची हेरे लाजै लाग्नेगरी त्यहाँ विवरण देख्न पाइन्छ । साम्यवाद माक्र्सको सपना थियो, आदर्श थियो, मानवतालाई शोषणबाट त्राण दिने एउटा वैकल्पिक योजना थियो । तर त्यो योजना नेपालका अधिकांश आयोजनाहरू कमिसनखोरहरूको जालमा परेजस्तै दुर्दशाग्रस्त हुनपुग्यो । निश्चय नै नेपालका आयोजनाहरू त फेरि बौरिएलान्, तर साम्यवाद बौरिँदैन । किनभने त्यसै पनि विश्व विकासक्रममा त्यो विचार नै अब असान्दर्भिक हुनपुगेको छ । यसर्थ एमालेमाओवादी मिल्दैमा नेपालको लोकतन्त्र उल्टिनेपल्टिनेवाला छैन । त्यसैले कांग्रेसको भय निरर्थक छ । निरर्थक किन पनि छ भने नेपाल अब त्यो छैन, जो थियो । एउटा नयाँ जागरण प्रारम्भ भएको, समाजमा एउटा नयाँ संवाद सुरु भएको छ । निश्चिन्त भए हुन्छ, कांग्रेस हारोस्, जितोस्, लोकतन्त्र कतै जाँदैन । कुनै साम्यवादी अधिनायकवादको गुञ्जायस नै छैन, कुनै दक्षिणपन्थी कुचक्रले अब मौका पाउने छैन । किनभने लोकतन्त्र अब क्रमश: जनस्तरमा पुग्दैछ, त्यसैले सुरक्षित छ । अझ किनभने स्थानीय तहको निर्वाचन सम्पन्न भइसकेर गठन पनि भइसकेका छन् । अब प्रदेशसभाहरू र केन्द्रीय प्रतिनिधिसभाको निर्वाचन सम्पन्न भएपछि देशमा सकारात्मक तरंग उत्पन्न हुनेछ र त्यस तरंगले मुलुकलाई सही दिशा दिनेछ । त्यसपछि यी नेताहरू सम्मुख देशका युवाहरूले प्रश्न गर्नेछन् र ती प्रश्नहरूको उत्तर दिनलाई प्रतिनिधिहरू बाध्य हुनेछन् । उत्तर नदिए, फालिनेछन् ।"
श्रमिक शोषण विभाग,"निजामती कर्मचारीको लागि भन्सार मानिनेमध्ये एक वैदेशिक रोजगार विभागका महानिर्देक विश्वराज पाण्डे पक्राउ परेका छन् । एक दिनअघि दुई कर्मचारी १० लाख रुपैयाँ घुससहित बानेश्वरको एउटा रेष्टुरेन्टबाट अख्तियारद्वारा पक्राउ परेको भोलिपल्टै उनी समातिनु सम्भवत: तिनै समातिएकाको बयान तथा सबुद आधारले होला । एउटा सहसचिव तहको उपल्लो कर्मचारी पक्राउ पर्नुले भ्रष्टाचारको जालोलाई स्पष्ट पार्छ । त्यसमाथि दुईदुईजना मन्त्रीले सरुवा गर्न नसक्ने भनेपछि कम्ता पहुँचवाला रहेछन् त पाण्डे ? विचरा मंसिर ५ गते उमेर हदका कारण अवकाश पाउन लाग्दै गर्दा हिउँदे खर्च जोगाड गरौं भन्ने लाग्यो होला । हुलाक सेवा विभाग, तालिम केन्द्र वा श्रम विभाग वा बोर्डमा भए के हात लाग्थ्यो र दाम ? हुन त हुलाक सेवाको बारेमा मलाई एकजना मित्रले भनेको कुरा सारै घत लाग्छ । सरकारी विभागमध्ये सबैभन्दा कमाइ नहुने विभाग भन्दा उनले त्यहाँ पनि मसलन्द खर्च अर्थात मुलुकभरका हुलाकलाई चाहिने ठूलो परिमाणका लाहा छाप, धागो, खाम आदिइत्यादि खरिद, चुहावट तथा हिसाब मिलानमा राम्रै अतिरिक्त आम्दानी हुने भनी उनका आफन्तमार्फत पत्ता लगाएका रहेछन् । त्यसमाथि मुलुकभरका म्यानपावरहरूको दर्ता, अनुगमन, श्रम स्वीकृति तथा तिनीहरू उपर आएका उजुरी छानबिन तथा नसिहत दिने निकाय मालदार नहुने कुरै भएन । जहाँ हजारौं नागरिक विदेश जानका लागि चाहिने श्रम स्वीकृतिमै चलखेल हुने गर्छ । दैनिक ठगिएर आउने पीडितका निवेदनका आधारमा मध्यस्थकर्ताको नाममा मोलमोलाइ गर्न पायो । अझ बेलाबखत सुख्खा लागेको बेलामा छड्के अनुगमन भनेर उसरी नै कुस्त आम्दानी गर्न पायो । यिनै बेइमान र भ्रष्टको कारण म्यानपावरले बदमासी गर्न पाएका हुन् । तसर्थ वैदेशिक रोजगार विभाग वैदेशिक रोजगारीमा जानेको सहजकर्ता वा सहुलियत दिनेभन्दा असुलउपर गर्ने एनी हाउ कमाउ विभाग हो । श्रीकृष्ण राजवंशीसुनकोसी३, सिन्धुलीनिजामती सेवाबाट अवकाश पाउन एक सातामात्र बाँकी रहेको अवस्थामा वैदेशिक रोजगार विभागका महानिर्देशक विश्वराज पाण्डे घुस काण्डमा पक्राउ परेपछि यसले मुलुकमा बढ्दो घुसखोरी र भ्रष्टाचार मौलाएको पुष्टि गरेको छ । चूडामणि शर्मा हुन् वा लोकमानसिंह कार्की लगायत प्रकरणले पनि यस्तो भनाइलाई झन् प्रमाणित गर्छ । पूर्व प्रधानन्यायाधीश सुशीला कार्कीले भ्रष्टाचारीहरूलाई तह लगाउन खोज्दा महाअभियोग प्रस्तावको सामना गर्नुपरेको उदाहरण पनि हामीकहाँ ताजै छ । भ्रष्टाचारलाई नेताहरू जतिसुकै निर्मूल बनाउन तम्से पनि भ्रष्टाचारको मुख्य जग नै उनीहरू नै भएको नेताका व्यवहारले पटकपटक देखाइरहेको छ । नेताहरू विभिन्न योजना तथा ठेक्कापट्टामा मुछिएका समाचार बाहिर आउँछन् । लोकमान र चूडामणिको प्रकरणमा त नेताको हात रहेको सतहमै देखियो । भ्रष्टाचार सम्बन्धी शून्य सहनशीलता वा अन्य योजना ल्याए पनि नेता आफै भ्रष्ट हुने र भ्रष्टाचारीलाई संरक्षण गर्ने हो भने मुलुकमा भ्रष्टाचार कहिल्यै रोकिँदैन । भ्रष्टाचार मौलाउनुको कारण यस्ता छन् : दण्डहीनता, गरिबी, छिट्टै धनी हुने चाहना, फितलो कानुन र भएको कानुनको पनि सही कार्यान्वयन हुन नसक्नु, राजनीतिक अस्थिरता, प्रशासनिक ढिलासुस्ती, ढिलो अदालत प्रक्रिया, सुस्त छानबिन, राजनीतिक हस्तक्षेप आदि कारणले भ्रष्टाचार मौलाएको देखिन्छ । भ्रष्टाचारलाई समाधान गर्ने उपाय पनि छन् : सरकारी कर्मचारीहरूले सेवा सुरु गर्नुभन्दा पहिलेको सम्पत्ति विवरण राख्ने र प्रत्येक वर्षको आयब्यय विवरणको अभिलेख राख्ने नियम बनाउनुपर्छ । नेताहरूले व्यक्तिगत सम्पत्ति जोड्न नपाइने नियम बनाउनुपर्छ । भ्रष्टाचार नियन्त्रण गर्ने निकायलाई राजनीतिक हस्तक्षेपरहित र विशेषाधिकार दिएर सक्रिय बनाउनुपर्छ । छिटो फैसला हुने अदालती प्रक्रिया अपनाउनुपर्छ । भ्रष्टाचारी ठहर भएमा सर्वस्वसहित आजीवन कारावासको सजाय तोक्नुपर्छ । सरस्वती पाण्डेधुनीबँेंसी९, धादिङमहानिर्देशक पक्राउ समाचार पढेपछि प्रशासनिक संयन्त्रमा मौलाउँदै गइरहेको भ्रष्टाचार र घुसखोरीतन्त्रले नेपाललाई कसरी खोक्र्याइरहेछ भन्ने कुराको रहस्यबोध भयो । यद्यपि कर्मचारीतन्त्रमा यो नौलो घटना भने होइन । यस अघि पनि आन्तरिक राजस्व विभागका महानिर्देशक चूडामणि शर्मा पनि यस्तै अनियमितताको काण्डमा पक्राउ परी मुद्दा खेप्दैछन् । अख्तियारले खालि सानातिना कर्मचारीमाथि मात्र आँखा लगायो, ठूलो माछालाई समात्न सकेन भन्ने आरोपलाई मिथ्या सावित गर्ने प्रयासमा अख्तियार रहेको कुरालाई शर्मा र पाण्डे पक्राउका यी दुई घटनाले पुष्टि गर्छन् । वास्तवमा कर्मचारीतन्त्र अनियमितता र भ्रष्टाचारको दलदलमा नराम्ररी भासिएको छ । पैसा र पहुँचका भरमा उच्चस्तरीय नेता र मन्त्रीसँग अवैध साँठगाँठ गरी भित्रभित्रैबाट राज्यकोषमा जाने करोडौँ रकम कुमल्याउने काम भइरहेको छ ।सोझै आफूले घुस लिँदा अप्ठ्यारो पर्नसक्ने कुरालाई दृष्टिगत गर्दै घुसखोरी र कमिसनतन्त्रमा कार्यालयका तल्ला स्तरका सामान्य कर्मचारी र नातागोताहरूको प्रयोग भइरहेको तथ्य सायदै कसैका लागि नौलो होला । स्वदेशमा आय आर्जनको कुनै भरपर्दाे स्रोत नभएपछि रोजीरोटीका लागि विदेशिन बाध्य लाखौँ युवाहरू वैदेशिक रोजगारी विभागमा मौलाएको दण्डहीन अराजकताको सिकार भइरहेका छन् । करोडौँ घुस लिएर सयौँ वैदेशिक म्यानपावरका अवैध क्रियाकलापलाई वैधता दिने घुसखोरहरूको जगजगीले मस्तिष्कमा परिवारप्रतिको सप्तरङ्गी सपना पालेर जाने लाखौँ युवाले विदेशमा पाइरहेको दु:ख वर्णन गरिसाध्य छैन । नियमनकारी निकायको प्रभावकारी अनुगमन र उच्चस्तरीय साँठगाँठ पूर्णरूपमा नरोकिएसम्म यस किसिमको भ्रष्टाचार र घुसखोरीकाण्ड निर्मूल हुन सम्भव छैन । उत्साह सुवेदीकोटेश्वर, काठमाडौँ"
आचारसंहिता कार्यान्वयन होस्,"राजनीतिक दल तथा तिनका उम्मेदवारका लागि बनाइएको निर्वाचन आचारसंहिताको कार्यान्वयन हुनसकेको छैन । दिनहुँ उम्मेदवार तथा दलहरूले पालना नगर्दा आचारसंहिताको कार्यान्वयन हुन नसकेको हो । तर निर्वाचन आयोग भने आचारसंहिताको कार्यान्वयन नहुँदा पनि टुलुटुलु हेरिबसेको छ । आचारसंहिता विपरीत कार्य गरेको भनी उजुरी पर्दा पनि कारबाही प्रक्रिया अघि नबढाउँदा आयोगको काम गर्ने तरिकामाथि नै प्रश्न उठ्ने अवस्था सिर्जना भएको छ । राजनीतिक दलहरूले व्यापक आचारसंहिता उल्लंघन गर्दा पनि निर्वाचन आयोग तंै चुप मै चुप बनेर बसेको देखिन्छ । साथै आयोगले सर्वसाधारणलाई निर्वाचन आचारसंहिताबारे जानकारी गराउन नसक्दा उनीहरू अलमलमा परेका छन् । के गर्दा आचारसंहिता उल्लंघन हुन्छ भन्नेबारे समेत जानकारी नहुँदा उनीहरू अलमलमा परेका हुन् । विभिन्न सञ्चार माध्यम तथा कार्यक्रममार्फत आचारसंहिताबारे जनतामाझ जानकारी गराउनसकेमा आयोगलाई कामकारबाही गर्न सजिलो हुने देखिन्छ । लोकेश धामीधनगढी५, हसनपुर, कैलाली"
अति राजनीतिबाट हुने हानि,"राजनीति मात्रै सबथोक हो भनेर डनवानदेखि धनवानसम्म सबै राजनीतिमा हामफालेका छन् । हुँदाहँुदा बिलेनियर विनोद चौधरी हुन् या कलाकार करिश्मा, समाजसेवी अनुराधा कोइराला हुन् या गायिका कोमल वली सबै कुनै न कुनै दलको छत्रछायामा ओत लाग्न पुगेका छन् । सामाजिक सेवामार्फत राष्ट्रियअन्तर्राष्ट्रिय छवि बनाएकी सीएनएन हिरो अनुराधा कोइरालाजस्तो व्यक्तित्व एउटा दलको घेरोमा बस्नु आफ्नो कदलाई निकै होचो पार्नु हो । उनको सामाजिक पहिचान हजारौं चेलीबेटीका लागि अत्यन्त अनुकरणीय छ । उनलाई नेपालकी मदर टेरेसा जस्तो सम्झने नेपालीले अब कसरी ग्रहण गर्लान् ? के नेपालमा राजनीति नै एकमात्र यस्तो गन्तब्य बिन्दु हो, जहाँ अन्य क्षेत्रको जस्तोसुकै सफल व्यक्तिले पनि डुबुल्की मार्नैपर्ने ? अति सर्वत्र वर्जयते भनेझैं अति राजनीतिले देशलाई कहाँ पुर्याउला ? देवीप्रसाद भट्टराईबालकोट, भक्तपुर"
राजधानीको जाम,"किन काठमाडौं उपत्यकाको जाम घट्नसकेको छैन ? किन यसमा सुधार हुनसकेको छैन ? आम जनताको प्रश्न हो यो । अहिले उपत्यकामा सबैभन्दा बढी जाम हुने क्षेत्र चावहिल, गौशाला, जडिबुटी, कोटेश्वर, कलंकी, जोरपाटी र महाराजगन्ज क्षेत्र हुन् । ट्राफिकहरू पनि खटेकै देखिन्छन्, तर जाम घटेको छैन । गौशालादेखि चावहिल होस् वा जडिबुटीदेखि कोटेश्वर नै किन नहोस्, जाबो आधा किलोमिटर दूरी पार गर्न सवारी साधनहरूलाई कम्तीमा आधा घन्टादेखि १ घन्टा लाग्छ । किन ट्राफिक डीआइजी सर्वेन्द्र खनालको यसतर्फ ध्यान जान सकिरहेको छैन ? कोटेश्वरमा पूर्वतर्फबाट आउने गाडीहरूलाई बाटैमा यात्रीहरू झार्न नदिई एयरपोर्टको केही जग्गामा पार्किङको व्यवस्था गरिदिएमा धेरै हदसम्म कोटेश्वरको जाम घट्थ्यो । उता चावहिलगौशालामा जहाँ पायो त्यहीं बस, माइक्रोबस रोक्न नदिएर रत्नपार्ककोटेश्वरतिरबाट आएका गाडीलाई चारुमती विहार अगाडि रोक्न नदिएमा पनि जाम घट्थ्यो । चावहिलगौशालाको सडक चौडा पार्न जरुरी भइसकेको छ । तर दुर्भाग्य यसतर्फ कुनै पहल भएको छैन । राजधानीको जामको समस्या नै जहाँ पायो त्यहीं बस, माइक्रोबस रोक्ने, मान्छे झार्ने चढाउने गर्दा भएको हो । यसलाई मात्र रोक्न सक्ने हो भने आधा जामको समस्या आफै खत्तम भएर जान्छ । गोपाल देवकोटागोकर्णेश्वर८, जोरपाटी, काठमाडौं"
रोग निदानमा आवश्यक प्याथोलोजी,"हरेक वर्ष नोभेम्बर १४ मा अन्तर्राष्ट्रिय प्याथोलोजी दिवस मनाइन्छ । उक्त अवसरमा नेपालमा बिभिन्न कार्यक्रम गरेर यो दिवस मनाइने गरिएको छ । मेडिकल क्षेत्रमा सबभन्दा महत्त्वपूर्ण पाटो भनेको प्रयोगशाला नै हो । यसको चर्चापरिचर्चा कम भएको पाइन्छ । अब मेडिकल क्षेत्रका ल्याबहरू सुधारको विषयमा बहस हुनु आवश्यक छ । हाम्रो देशमा अहिले सोचेजस्तो प्याथोलोजी सेवा दिन सरकारले सकेको छैन । कतिपय अस्पतालमा त साधारण रगतको चेकजाँच समेत गरिँदैन । अन्य अस्पतालमा लगिन्छ । यसरी आम नागरिकलाई ढाँटेर अस्पताल, मेडिकलहरू चलेकै छन् । यसको अनुगमन कहीं कतैबाट भएको पाइँदैन । १५ औं शताब्दीमा सुरु भएको प्याथोलोजी सेवाले १९ आंै शताब्दीमा आएपछि मात्र गति लिन सक्यो । नेपालमा प्याथोलोजी के हो ? यसले के काम गर्छ भन्ने विषयमा खसै चर्चापरिचर्चा गरेको पाइँदैन । प्याथोलोजी सम्बन्धी काम गर्नेलाई हेलाको दृष्टिले हेर्ने गरिन्छ, काम पाउन पनि गाह्रो छ । त्यसैले अभिभावकले आफ्ना नानीबाबुले प्याथोलोजी पढाउन गाह्रो मान्छन् । प्याथोलोजी भनेको मेडिकल क्षेत्रको एउटा नभई नहुने विधा हो । यो बिना डाक्टरले आफ्नो कार्य पूरा गर्न सक्दैनन् । रोगको सही निदानका लागि नभई नहुने प्याथोलोजी ल्याब हो । रोशनी घिमिरेजोरपाटी, काठमाडांै"
आफूसित मिल्दा मात्र ठीक,"प्रदेश ७ मा आयोजित कांग्रेसको पहिलो चुनावी सभालाई लम्कीमा सम्बोधन गर्दा पार्टी सभापतिसमेत रहेका प्रधानमन्त्री शेरबहादुर देउवाले भनेका वामपन्थी हावी भए लोकतन्त्र खतरामा पर्ने कुराले के माने राख्ला ? एउटै कुरा हिजोसम्म औषधी र आज विष हुन सक्तैन । आफूसँग गठबन्धनमा हुँदा लोकतन्त्रको रक्षाको लागि साथसाथ अगाडि बढेको हुने र साथ टुट्दा त्यही शक्ति खतरनाक हुने कुरालाई अबका जनताले नबुझ्ने कुरो छैन । नेपालको राजनीतिमा प्रतिस्पर्धी देखिएका सबै शीर्षस्थ नेताहरूको पहिचान धेरथोर सबै नेपाली मतदातालाई थाहा छ । लोकतन्त्रबाटै पाएको सार्वभौम अधिकारको प्रयोगबाट जनताले जुन दल वा दलका जस्ता नेतालाई जनादेश दिन्छन्, तिनबाटै लोकतन्त्रको रक्षा र संस्थागत विकासको आशा राख्न सकिने हो । त्यसैले कुनै पनि दलको आफू र आफ्नो दलगठबन्धन सत्तामा पुगे सबैथोक हुने, नपुगे लोकतन्त्र खतरामा हुने भन्ने कुरा चुनावी प्रचारको पुरानै शैलीजस्तो मात्र देखिन्छ । महेशप्रसाद ढुंगानानयाँबानेश्वर, काठमाडौं"
प्रदेश मुख्यालयको हल्लाखल्ला,"स्थानीय निर्वाचन सम्पन्न भई संविधानसभा र प्रदेशसभाको निर्वाचन सम्पन्न हुने चरणमा आइपुग्दा प्रदेशसभाका प्रादेशिक राजधानी कहाँकहाँ रहने भनी आफूखुसी स्थान प्रायोजन गर्दै दलैपिच्छे नेताका अनुमान, तर्क र भावाशय सहितका धारणा सार्वजनिक हुनथालेका छन् । सबैभन्दा चर्चित र जल्दोबल्दो विषय प्रदेशको हेडक्वाटर कहाँ, कसरी तोक्ने ? कुनकुन मापन विधिलाई आधार मानेर सर्वसम्मत स्थान निक्र्योल गर्नेबारे भन्ने सवालमा आफूखुसी कसैले अथ्र्याउँछ भने त्यो व्यक्तिगत विचार हुनसक्छ । तर संघीय पुन:संरचना समितिले तथा काशीराज दाहालको पुन:संरचना कार्यान्वयन सहजीकरण समितिले समेत ३ नं प्रदेशका हकमा वनेपा, धुलिखेल, हेटौँडा वा काठमाडौँमध्ये कुनै एक हुनसक्ने भनी प्रस्ताव गरी प्रकारान्तरले प्रादेशिक र केन्द्रीय राजधानी काठमाडौँ नै हुनसक्ने अनुमानको प्रस्तावसहितको आशय दर्शाएको छ । ३ नं प्रदेशको प्रादेशिक राजधानीको आम प्रशासनिक लोड वनेपा वा धुलिखेलले धान्न नसक्ला । किनकि जिल्लाका सरकारी निकायका जिल्ला तहका कामको चाप र बोझ धान्न हम्मेहम्मे परेको र पूर्वाधारको उचित उपयुक्तताको कमीले पनि यी स्थानमा प्रभावकारिता देखिँदैन । तसर्थ प्रादेशिक मुख्यालय राख्दा सम्पूर्ण नागरिकको विमति रहन सक्छ । यदि प्रदेशको राजधानी हेटौँडा राख्ने हो भने नागरिकको पहुँच यातायात, पूर्वाधार र भौगोलिक मिलनविन्दुले पनि बरु एकहदसम्म उपयुक्त देखिन्छ । श्यामसुन्दर कुइँकेलहाँडीगाउँ, काठमाडौंनिर्वाचनको मिति नजिकिँदै गर्दा मतदातामा उत्साह र उम्मेदवारमा ऊर्जा थपिँदै गइरहेको छ । मतदातालाई रिझाउन प्रादेशिक राजधानी आफ्नै क्षेत्रमा बनाउने आश्वासन दिनथालेका छन् । राजधानीको एजेन्डा बोकेर मत माग्नु लाजमर्दो कुरा हो, तर सबै नेतामा राजधानी शब्द जोडिएको छ । सबैले यस्तै रवैया देखाउँदै जाँदा भोलि यही राजधानीको सन्दर्भले निकै संघर्ष गर्नुपर्छ, बन्द हड्तालको सामना गर्नुपर्छ, जनता सडकमा ओर्लन सक्छ, देश नै अशान्त बन्न सक्छ । त्यसकारण भौगोलिक बनोट, जघनत्वको चाप, अर्थको पहुँच आदि विषयवस्तुलाई मनन गरी राजधानीको छनोट गरिन्छ । तर यतिबेला जनतालाई राजधानीको सन्दर्भ उठान गरेर उचाल्नु कदापि हुँदैन । त्यसकारण दल वा नेताले समस्या आउने कुरालाई चुनावी नारा बनाउनु औचित्य देखिँदैन । प्रमोद पौडेलश्रीपुर११, वीरगन्ज"
ओलीको गलत अभिव्यक्ति,"बुधबार गोर्खामा आयोजित चुनावी सभामा एमाले अध्यक्ष केपी शर्मा ओलीले दिएको अभिव्यक्तिले केही लेख्न बाध्य बनायो । कांग्रेसको राजनीति अन्तिम भएकोले त्यस पार्टीका कार्यकर्ताहरूलाई संवेदना दिन चाहन्छु भन्ने ओलीको अभिव्यक्तिले उनको दिमाग र स्तरको उचाइ कुन हदसम्म रहेछ भन्ने कुरा प्रस्ट हुन्छ । राजनीतिको अन्त्य कहिल्यै हुँदैन । जबसम्म राज्य रहन्छ, तबसम्म राजनीति रहिरहन्छ । राजनीति रहुन्जेल सम्भावना रहिरहन्छ भन्ने कुरालाई भुलेर कांग्रेसको राजनीति सकियो । अब कांग्रेस पतन भयो भनी अभिव्यक्ति दिनु भनेको ओलीको दिमागले काम नगर्नु हो । योयो कारणले हामीलाई मत दिनुहोस् । हामीले जितेपछि योयो काम गर्छौं नभनिकन कांग्रेस कार्यकर्तालाई संवेदना भन्नु गलत हो । कुन पार्टी खतम, कुन पार्टीले गलत काम गरेको छ, कुन पार्टीलाई पतन गराउने, कुन पार्टीलाई सफलताको शिखरमा पुर्याउने भन्ने हात जनताको हो, ओलीको होइन । तसर्थ कसैलाई गाली गरेर होइन, आफ्नो योजना र भिजनसहित जनतामा गएर आफ्नो कुरा राख्ने र जनतासँग मत माग्नुमा नै सबै नेताको हित छ । अन्यथा खराब बानीले आफंैलाई पतन गराउँछ ।पुरुषोत्तम घोरासैनी बालाजु१६, काठमाडौं"
विघटित संसद्ले दोष बोक्ने कि नबोक्ने ?,"संसदीय पद्धतिमा यस्ता घटना अपवादमा सीमित गर्नुपर्छ, अन्यथा यसले विषम परिस्थिति उत्पन्न गर्न सक्छ । अध्यादेश जारी गर्नुपर्ने परिस्थिति बन्नुको दोष विघटित संंसद्का जनप्रतिनिधिहरूले लिनुपर्छ कि पर्दैन ?सं सद सकिए लगत्तै जारी चिकित्सा शिक्षा अध्यादेश विरुद्ध जसरी र जुन अनुपातमा आलोचनासहितको विरोध आउने ठानिएको थियो, त्यो कोठेगफ र एकाधको सामाजिक सञ्जालको वाल टिप्पणीमै सीमित रह्यो । सांसदहरूकै स्वार्थका कारण १४ महिनासम्म विधेयक पारित हुन नसकेपछि संसद्को आयु सकिए लगत्तै सरकारले अध्यादेश जारी गर्ने निर्णय लिएको थियो । विधेयकका खेलाडी मसिनो स्वरमा चुनावपछि बदला लिने टिप्पणीसहित मौन हुनपुगे । यो प्रकरणमा विपक्षी दलका नेताहरूको चर्काे स्वर पनि सुनिएन । नत्र चुनावको मुखमा जारी अध्यादेश विपक्षीका निम्ति आकर्षक मसला बन्ने गथ्र्याे अरू बेला । किनभने संसद्को आयु सकिएपछि पूर्णत: संसदीय पद्धतिविरुद्ध त्यसको खिलाफमा उभिँदै सरकारले अध्यादेश जारी गरेको थियो । अध्यादेश विरुद्ध उत्रिँदाको परिणाम आफ्नै निम्ति प्रत्युत्पादक हुन्छ भन्ने निष्कर्षमा दलहरू पुगेको देखिन्छ ।चिकित्सा सुधारभन्दा स्वार्थी समूहको आर्थिक हितमा पारित गर्ने खेल चर्केसँगै विधेयक बहुचर्चित बन्न पुग्यो । सरकारले अध्ययन गराएको केदारभक्त माथेमा कार्यदलले दिएको सुझाव समेटी सुधारिएको कानुनको माग राखी डा गोविन्द केसीले पटकपटक अनशन गरेपछि विधेयकले उचाइ प्राप्त गरिरह्यो । यो विधेयकमा ४० सांसदका २७६ संशोधन परेका थिए । सँगै कानुनी बाटोबाटै दीर्घकालीन लाभ लिन खोज्नेका पनि मुहार उदांगिन पुग्यो । हामीकहाँ विधेयकमाथि यसरी आम तहसम्म बहसविवाद चुलिएको विरलैको घटनामध्ये पर्छ, चिकित्सा शिक्षा विधेयक । अझ आर्थिक लगानी र प्राविधिक पक्ष जोडिएको विधेयकमा अन्तरनिहित स्वार्थी प्रावधान पहिचान गर्नु सजिलो पनि थिएन । लामो विवादले स्वार्थी समूहको स्वार्थ छताछुल्ल हुन पुग्यो ।संसदीय लोकतन्त्र अपनाएको मुलुकमा संसद् राज्यको सर्वाेच्च शक्ति हो र जनप्रतिनिधिहरूलाई निर्णायक शक्ति मानिन्छ । सर्वाेच्च निकाय संसद्को मूलभूत दायित्व राज्यहित निम्ति कानुन निर्माण गर्नु हो । तर संसद्मा निर्मित कानुन कुनै स्वार्थी समूह, बिचौलिया, अवैध धन खेलाउनेहरूका हित रक्षार्थ केन्द्रित भइरहेको सन्देश प्रभावित भइरह्यो । कानुन निर्माणका बखत केही सांसदबाट प्रदर्शित दृश्य हेर्ने हो भने तिनीहरू जनप्रतिनिधि हुन् कि दादागिरीबिचौलिया छुट्याउन कठिन थियो । जनप्रतिनिधिहरूको काम नागरिकका इच्छा र आकांक्षा मुखरित गर्नु हो, तर तिनीहरू आम असन्तुष्टि बढाउँदै निहित स्वार्थी समूहको खेलौना बनेका दृश्य पनि छरपस्ट भइरह्यो । दलीय शीर्ष नेतृत्वले पनि विवादित विषयमा मुख खोलेनन् र खोल्नेहरूले पनि तिनै स्वार्थी समूहकै बोलीमा कर्कशपूर्ण लय मिलाए ।त्यो अध्यादेश फेरि राष्ट्रपति कार्यालयमा १८ दिनसम्म अड्किन पुग्यो, कानुनी परामर्शका नाममा । फेरि डा केसीले राष्ट्रपतिविरुद्ध अनशन बस्ने घोषणा गरेपछि मात्र प्रमाणीकरण हुन पुग्यो । अध्यादेश प्रकरणमा संविधान र कानुनविदहरू खुला टीकाटिप्पणीमा आएनन्, विपीन अधिकारीबाहेक । राष्ट्रपतिबाट अध्यादेश प्रमाणीकरण भएकै दिन संविधानविद अधिकारीको फेसबुक टिप्पणी आयो, संविधानवादको कुरा गर्ने हो भने संसद्ले नियमित प्रक्रियामा हुँदा अवरुद्ध गरेको, रोकेको, छेकेको वा अस्वीकार गरेको कुनै पनि विधेयकलाई अध्यादेशका रूपमा जारी गर्नुगराउनु असंसदीय हो ।सामान्य अवस्थामा अधिकारीको टिप्पणीमा असहमति जनाउने ठाउँ हुँदैन । र लोकतन्त्र पक्षधरहरू उनकै अभिव्यक्तिको धरातलमा उभिनुपर्छ । तर अध्यादेश जारी नहुँदा डा केसीको जीवन तलमाथि पर्न सक्ने स्थिति आउँदा फरकमत राख्नैपर्ने हुन्छ । तत्कालीन केही सांसदले यो विधेयक मुलुकका हितका निम्ति रोकेका होइनन्, मेडिकल कलेज लगानीकर्ता र तिनीहरूबाट लाभ लिएका दल र सांसदहरूको अडानका कारण रोकिन पुगेको हो । संसद् क्रियाशील रहँदा अध्यादेश उचित मान्न सकिन्न, अधिकारी भन्छन्, जटिल परिस्थितिसँग जुध्न अपवादमा मात्र अध्यादेश स्वीकारिन्छ, त्यो पनि छोटो समयका निम्ति । अन्तत: अध्यादेश पनि क्रियाशील भएपछि स्वीकार गर्ने र नगर्ने निर्णय संसद्बाटै लिनुपर्ने हुन्छ । स्वार्थी समूह र पैसाको खेलले कानुन निर्माण प्रक्रियामा अवरोध तुल्यायो भने त्यसले निश्चय नै संसदीय पद्धतिलाई अप्ठ्यारामा पार्छ ।संसद् चालु रहँदाकै बखत डा केसी आमरण अनशनमा थिए । २०७४ असोज २७ मा संसद्को अन्तिम बैठकबाट उक्त विधेयक पारित गर्ने तयारी थियो । तर अनशनरत डा केसीको सुधारको माग बेवास्ता गरी आफ्नै चाहनाअनुरूपको विधेयक पारित गर्ने अडानमा रहे । अन्तत: संसद्बाट विधेयक पारित हुन नसक्ने अवस्था सिर्जना भयो । चिकित्सा शिक्षा कानुनबेगर डा केसीको अनशन रोकिनेवाला थिएन । डा केसी लोकतन्त्र बहालीपछि निस्वार्थी नागरिक समूहको एक्लो वृहस्पति बनिरहेका छन् । मेडिकलका लगानीकर्ताको चास्नीमा रुमल्लिएका स्वार्थी समूह डा केसी जसरी पनि सकिऊन् भन्ने मान्यतामा थियो । मेडिकल माफियाहरू उनी नरहनुमा आफ्नो भाग्य अजमिने ठान्थे र ठान्छन् । किनभने जनस्वास्थ्यजस्तो गम्भीर मामलामा खेलबाड गर्दै रातारात अकुत सम्पत्तिको मालिक बन्ने तिनीहरूको लोभमा बाधक डा केसी थिए ।पहिलोचोटि अध्यादेश चाहिन्छ भनी सम्पादकीय लेख्नुपर्ने बाध्यता सिर्जना भयो, कान्तिपुरलाई । विगतमा संसद् अधिवेशन सकिनासाथ अध्यादेश जारी गर्न खोज्ने सरकारको धज्जी उडाउन कुनै कसरत बाँकी राखिएको थिएन । अध्यादेशका नाममा सरकारले स्वेच्छाचारी र अत्याचारी कानुन लागू गराउने खतरा रहन्छ, जहिले पनि । त्यही कारण सैद्धान्तिक रूपमा अध्यादेशराजविरुद्ध उभिनुपर्छ भन्ने मान्यता राखिन्थ्यो । कानुन भनेको विधिप्रक्रिया पूरा गरेर मात्र जारी गराउनुपर्छ । त्यसकारण कानुन संसद्बाटै बन्नुपर्छ र जनप्रतिनिधिको संशोधन, राय र संसद्भित्र टेबुल ठोकाइमा निर्मित कानुनले लोकतन्त्रलाई बलियो तुल्याउँछ । अनि कानुन निर्माण गर्ने थलो पनि शुद्ध राख्नुपर्छ । फोहोरी खेलमा कानुन निर्माण भएको सन्देश गयो भने त्यसलाई नमान्ने आन्दोलन चर्कन सक्छ ।तर संसद् अनिर्णय र अकर्मण्यको बन्दी भएपछि गैरसंसदीय पद्धति र अपवादको बाटोबाट घोषित अध्यादेश स्वीकारमात्र होइन, कार्यान्वयन हुनुपर्छ भन्ने परिस्थिति उत्पन्न भएको छ । संसदीय पद्धतिमा यस्ता घटना अपवादमा सीमित गर्नुपर्छ, अन्यथा यसले विषम परिस्थिति उत्पन्न गर्न सक्छ । अध्यादेश जारी गर्नुपर्ने परिस्थिति बन्नुको दोष विघटित संंसदका जनप्रतिनिधिहरूले लिनुपर्छ कि पर्दैन ? लोकतन्त्रसँग मेल नखाने असंगतिपूर्ण दृश्य प्रदर्शन गर्ने पुराना खेलाडी मात्र होइन, दलहरूले अनेक विकृत कर्ममा संलग्न पात्रहरूलाई आकर्षक उम्मेदवारका रूपमा मैदानमा उतारेका छन् । जनप्रतिनिधि चुनिएर संसद्मा भूमिका नदेखाउने र अनुचित खेलमा संलग्न पात्रलाई पाखा लगाउने दायित्व मतदाताहरूको पनि हो । लोकतान्त्रिक चुनाव, खराब पात्रहरूलाई तह लगाउने अपूर्व अवसर हो । यो अवसरका निम्ति पाँच वर्ष कुर्नुपर्छ । आम नागरिकले तिनीहरूमाथि प्रश्न उठाउने र निर्णय लिने समय भनेकै चुनाव हो । यो अध्यादेश अनुमोदनका निम्ति नयाँ संसद्सम्म पुग्नुपर्छ, त्यतिखेर फेरि अप्ठ्यारो स्थिति सिर्जना हुन सक्ने खतरा उत्तिकै छ ।संसदीय कालखण्डमा कानुन निर्माणमा यसरी स्वार्थी समूह हावी वा लालायित भएको थाहा थिएन । बेलाबखत राजनीतिक फाइदाका निम्ति अनुकूल कानुन निर्माणका झेली खेलहरू भने हुन्थे । त्यही पृष्ठभूमिमा २०५५ असोज १ मा नराम्ररी स्थानीय स्वायत्त शासन विधेयक पारित गर्दाका बखत तोडफोड घटना हुन पुग्यो । तर त्यो राजनीतिक उद्देश्यका निम्ति थियो, आर्थिक स्वार्थका खातिर थिएन ।तर लोकतन्त्र बहालीपछि पुँजी बजारका लगानीकर्ता पात्रहरूको जनप्रतिनिधिका रूपमा संसद्भित्र भीड बढ्दो छ । जब लगानीकर्ताहरू जनप्रतिनिधि बन्छन्, तब विकृत कानुन निर्माण हुँदोरहेछ, संविधानसभाअन्तर्गतको संसद्को दुई कार्यकाल नियाल्दा पुग्छ । कानुन नै बनाएर नीतिगत भ्रष्टाचार गर्ने नयाँ खेल भित्रिएको छ । हरेक कानुन शंकाको घेरामा परेको खण्डमा के हुन्छ ? संसद् र सांसदको वैधता र क्रियाकलाप शंकाको घेरामा पर्नु भनेको लोकतान्त्रिक व्यवस्थाकै स्वास्थ्यका निम्ति खराब हो । राजनीतिक पात्रहरू त आफ्नो क्रियाकलापको सामान्य मूल्यांकन नगरी व्यवस्थामै दोष थुपार्दै उम्कन्छन्, किनभने दोष लगाउने खेलमा हाम्रा राजनीतिकर्मीहरू माहिर छन् । त्यही कारण उनीहरू आफ्नो खराब क्रियाकर्मको कारक आफूलाई ठान्दैनन् ।खराब कर्म र क्रियाकलापका बढ्दो दृश्यले संसद्ले जसरी सरकारका खराब काममा निगरानी बढाउनुपर्ने हो, त्यसो गर्न सकेनन् । एकाध बाहेक संसदीय समितिका क्रियाकलाप पनि सन्तोषजनक देखिएनन् । तिनीहरूका निर्णय पनि कम विवादित बनेनन्, एनसेल प्रकरणदेखि अख्तियारका विवादित प्रमुख लोकमानसिंह कार्कीलाई संसदीय समितिमा उभ्याउने सवालसम्म । तिनै कार्कीको महाअभियोग प्रकरणसमेत निष्कर्षमा पुर्याउन नसक्ने निरीह संसद् बन्यो । कार्कीका अनुचित क्रियाकलाप फेहरिस्त सार्वजनिक भइरहँदा पनि ६ सय १ मध्ये महाभियोग प्रस्तावनिम्ति ३ सांसद जुट्न कठिन भएको दृश्य खुला छन् ।अब बैंक सञ्चालक बैंकिङ कसुर कानुन आफ्नो खेलौना बनाउन उद्यत हुने, सहकारी रकम आफ्नो अनुकूल खेलाउने सञ्चालकलाई कारबाहीबाट उन्मुक्ति दिलाउन उपाय खोज्ने दृश्य फेरि मञ्चन हुन दिनुहुन्न । संसद्, प्रदेश र स्थानीय तहका जनप्रतिनिधिहरू चुनिएर आउँदै छन् । उनीहरू संसद् प्रवेश गरेकै दिन आफ्नो स्वार्थ र लगानी भएको कारोबार लिखित रूपमा खुलाउन लगाउनुपर्छ । तिनको स्वार्थ जोडिने समितिमा तिनलाई रहन नदिने व्यवस्था नियमावलीमा गर्नुपर्छ । संसदीय व्यवस्था अपनाउने मुलुकहरूमा जनप्रतिनिधिहरू आफू, आफ्नो परिवार र नातागोताको संलग्नता भएको कारोबार, व्यवसाय र स्वार्थ जोडिएका विषयहरू घोषित गर्छन् । त्यस्ता विषय संसद्समक्ष विचाराधीन हुन आए भाग लिंँदैनन् । स्वार्थ बाझिने विषयमा मत जाहेर नगर्नेदेखि मतदानमा समेत संलग्न हुन नपाइने व्यवस्था नियमावलीमै गरिनुपर्छ ।"
नयाँ र पुरानाबीच घम्साघम्सी,"यसपालिको निर्वाचनमा सर्वसाधारणका अघिल्तिर दुइटा महत्त्वपूर्ण प्रश्न तेर्सिएका छन् । पहिलो, यतिका वर्ष जनाकांक्षा अनुरूप कार्य गर्न नसकेका राजनीतिक दलहरूले अब गर्लान् भन्ने के सुनिश्चित ? अनि अर्को कहिल्यै राजनीति नगरेकाहरूका देश बनाउँछु भन्ने प्रतिबद्धताप्रति कतिको आश्वस्त हुने ?घोषणापत्रको आकर्षणले विगतमा झैँ मतदाता रिझाउन गाह्रो छ । त्यस्तै आम जनतासामु बिभिन्न ब्रान्डमा प्रकट भएका पात्रहरूबाट उत्तम छान्नु पनि कम चुनौतीपूर्ण कार्य छैन, मतदाताका लागि । समाजमा रहेका प्रत्येक अवयव एकअर्कासँंग निरन्तर अन्तरसम्बन्धित र प्रभावित रहेझैं अहिले नेपालमा अस्तित्वमा रहेका पुराना राजनीतिक दलहरू तथा नयाँ उदीयमान राजनीतिक दलहरू पनि एकअर्कासँंग अन्तरसम्बन्धित र प्रभावित छन् । ती पुराना ऐतिहासिक दलका नेताहरूले जेलनेलका साथै अनेकौं कष्ट नझेलेको भए अहिले नयाँ उदीयमान राजनीतिक दलहरू यति सहजतासाथ अस्तित्वमा आउन सक्ने अवस्था रहँदैनथ्यो । साथै ती स्थापित दलहरूले आफ्नो कार्यकालमा भ्रष्टाचारभन्दा इमानदारीपूर्वक जनताका आकांक्षा अनुरूप राजनीति गरिदिएका भए आज समाजमा नयाँ राजनीतिक दलहरूको जन्म नै हँुदैनथ्यो होला । त्यस्तै यी नयाँ राजनीतिक दल युवा पुस्ताका साथ अगाडि नआएको भए ती ऐतिहासिक दलहरूले अलिअलि भए पनि आफू र दलभित्रको शुद्धीकरणको विचार गर्नेतर्फ सोच्ने अवस्थामा पुग्दैनथे होला । अघोषित राजनीतिक सिन्डिकेटको मारमा नेपाली पिल्सिन बाध्य भइरहन्थे । घोषणापत्र अनुसार तिनमा एक महत्त्वपूर्ण समानता भेटिन्छ । ती हुन् आर्थिक समृद्धि, विकास र उद्यमशीलताद्वारा समाज र देशको कायापलट गर्ने । विगतमा जनताले चुनेकाहरूको कार्य मूल्यांकन त जनतासंँग छ, तर प्रथम पटक राजनीतिमा होमिएकाहरूबारे बिभिन्न आधारमा तिनका समाजप्रतिको दृष्टिकोण बुझ्नु आवश्यक छ ।पुराना स्थापित दलहरूले केही नि गरेनन् भन्न मिल्दैन । किनकि राणाशासनको अन्त्य, पञ्चायती व्यवस्थाको समाप्ति, राजतन्त्रको अन्त्य, प्रजातन्त्र हँुदै गणतन्त्रसम्मको व्यवस्थासंँगै मुक्त कमैया, महिला आयोग, सामाजिक सुरक्षा भत्ता, गाउँगाउँमा बढाएको हकअधिकारप्रतिको सचेतना, आफ्नो गाउँ आफै बनाउँ भनी दिएका संरचनागत आधारहरू तिनका देन हुन् । तर व्यवस्था परिवर्तनसँंगै व्यक्ति वा पात्र परिवर्तन गर्न नसक्नु, सत्तामोहमा गाँजिनु, असल नेतामा नभई नहुने गुण त्यागको अभाव हुनु जस्ता विकृतिका कारण तिनीहरू परिवारको नेतासम्म मात्रै सीमित भइरहे । आफ्नो परिधि फैलाउन सकेनन् । जहाँ समाजका नेता, देशका नेता र विश्वका नेता हुने सम्भावना थियो, त्यो अवसर गुमाए । सानो, साँघुरो परिधिभित्र परिवार, नाता र अवसरवादीहरू मात्रै अटाए र सर्वसाधारण जनता हेरेको हेरयै भए । लोभ, लाभ र विलापमै समय खर्चिए । अहिले पनि यिनका चुनावी कार्यक्रममा आफ्नो एजेन्डाभन्दा अरूको निन्दा बढी सुन्न पाइन्छ । पहिलो चरणको प्रतिनिधिसभातर्फ ३७ र प्रदेशसभातर्फ ७४ निर्वाचन क्षेत्रमा हुने निर्वाचनमा जम्मा ४१ महिलाको उम्मेदवारी छ भने दोस्रो चरणमा हुने प्रतिनिधिसभातर्फ १२८ र प्रदेशसभातर्फ २५६ निर्वाचन क्षेत्रमा कुल ४७०८ जनाले दिएको उम्मेदवारीमा महिलाको संख्या ३३५ जना छ । दलित, महिला, सीमान्तकृत समुदायका हकहितका कुरा नीति निर्माणमा उल्लेख गरिए पनि विचार र व्यवहारमा के रहेछ भन्ने कुरा तिनका उम्मेदवार सूचीबाट छर्लंग हुन्छ । समस्या नीतिमा भन्दा पनि नियतमा देखिन्छ, नत्रभने बिभिन्न उद्देश्य राखी विपरीत विचार र सिद्धान्त बोकेकाहरू अनेक नामले गठबन्धन गर्छन्, तर किन महिला उम्मेदवारकै लागि क्षेत्रगत गठबन्धन गर्दैनन् ? यसले गर्दा जुन दलका जिते पनि जित महिलाकै हुन्थ्यो र प्रभावकारी ढंगले महिलाको नेतृत्व विकास पनि हुन्थ्यो, जुन समानुपातिक रूपमा भित्रिंँदा त्यति सहज नहोला ।दलका नेता तथा प्रतिनिधिहरूका तडकभडकमा सर्वसाधारण अलमलिनु स्वाभाविक हो । तर यसपालि आफ्नो मतको सदुपयोग सजगताका साथ गर्नैपर्छ र सही व्यक्तिलाई छान्नैपर्छ, अन्यथा देश ठूलो दुर्घटनामा पर्ने सम्भावना बढ्छ । केका आधारमा उम्मेदवारलाई सही मान्ने भन्ने प्रस्टता पनि त्यतिकै आवश्यक छ । व्यक्तिगत आश्वासन वा प्रलोभनले निर्णयमा विचलन ल्याउने कि देश बनाउने सही नेता छान्ने ? निर्णय जनताको हातमा छ । कुन दलको भन्दा पनि कुन चरित्रको हो, त्यो विचार गर्नुपर्छ । समाजबारे सुनेकालाई होइन, बुझेकालाई मत दिने, जसले समाजमा रहेका विविधता भित्रका विशिष्टता र समस्या बुझेको होस् ।"
अधिनायकवादको सन्त्रास,"मुलुक आमनिर्वाचनमा होमिएको छ । यो निर्वाचन केवल आवधिक निर्वाचनमात्र नभएर जनआन्दोलन र अनेक खाले संघर्षद्वारा स्थापित परिवर्तनका मुद्दा संस्थागत गर्ने अवसर पनि हो । संविधानसभा निर्मित संविधानमा व्यवस्थित संघीय शासन प्रणालीको अभ्यास पनि यही निर्वाचनमार्फत हुँदैछ । यो निर्वाचनले मुलुकमा सम्भावनाको नयाँ ढोका खोल्ने अपेक्षा गरिनु स्वाभाविक हो । त्यस निम्ति भयरहित स्वच्छ निर्वाचन पहिलो सर्त हो । निर्वाचनपछि जो सत्तामा पुगे पनि निषेधको होइन, सहकार्यको राजनीति हुनेछ भन्ने विश्वासिलो आधार दिनसक्नु अर्को आवश्यकता हो । यद्यपि निर्वाचनका दौरानमा जेजस्ता अभिव्यक्ति आइरहेका छन्, त्यो हेर्दा नेपाली राजनीति त्यति सहज, स्वाभाविक र अपेक्षित बाटोमा हिँंड्नेमा विश्वस्त हुने आधार बलियो हुन सकिरहेको छैन ।ठूला राजनीतिक परिवर्तनका तीन प्रमुख घटनाका रूपमा २००७, २०४६ र २०६३ लाई लिने गरिन्छ । यी तीनवटै परिवर्तनका पृष्ठभागमा कांग्रेस र कम्युनिष्ट शक्तिको अस्तित्व, उपस्थिति र सहकार्य रह्यो, मात्रात्मक रूपमा फरक भए पनि । २००७ मा कांग्रेसको वर्चस्व रह्यो भने २०४६ मा नेतृत्व । तर २०६२६३ सम्म पुग्दा शक्ति सन्तुलनमा धेरै परिवर्तन आइसकेको थियो । त्यो परिवर्तनमा कोही मुख्य शक्ति र कोही सहायक शक्ति थिएन, बराबरीको हिस्सेदारी र सहकार्य थियो । पर्दाभित्र र बाहिर जहाँ भए पनि कांग्रेस, एमाले र माओवादी परिवर्तनका मुख्य शक्ति थिए । त्यसलाई अझ बृहत्तर स्वरूपमा हेर्दा कांग्रेस र कम्युनिष्टको उच्चतम साझेदारीमै त्यो सम्भव भएको थियो । मुलुकमा लोकतन्त्र, गणतन्त्र, संघीयता र समावेशिता पनि यिनकै सहकार्यबाट सम्भव भएको हो । यी उपलब्धिको राजनीतिक स्वामित्व कांग्रेस र कम्युनिष्ट दुवैको हो । यी दुईमध्ये जो सत्तामा आए पनि लोकतन्त्र, गणतन्त्र, संघीयता र समावेशिताको बृहत्तर दायराबाट बाहिर जाने अवस्था छैन । कसैले जान खोजे पनि जनताले रोकिदिन्छन् । कांग्रेस आएमा गणतन्त्र मासिन्छ र कम्युनिष्ट आएमा लोकतन्त्र खोसिन्छ भन्नु चुनावी स्टन्ट मात्र हो । केन्द्रबाट दायाँ कि बायाँ भन्ने अवश्य हुनेछ, तर खेल्ने नयाँ संविधानले कोरेको बृहत्तर सीमाभित्रै हो ।विश्वमा धेरै खाले राजनीतिक प्रणालीको अभ्यास भइरहेका छन् । एउटै प्रणालीभित्र पनि फरकफरक ढाँचा अभ्यासमा छन् । प्रत्यक्ष निर्वाचित राष्ट्रपति भएको अमेरिकी ढाँचा पनि लोकतन्त्र हो, बेलायती अभ्यासको वेष्टमिनिस्टर ढाँचा पनि लोकतन्त्र हो । हाम्रो मुलुकलाई कुन सुहाउँछ, त्यसमा बहस गर्ने हो । निरपेक्ष ढंगले संसदीय सर्वोच्चता लोकतन्त्र र प्रत्यक्ष कार्यकारी प्रमुख अधिनायकवाद भन्नु कुतर्क मात्र हो । एउटा अमूक राजनीतिक दलले निर्वाचन जितेमा लोकतन्त्र र अर्को अमूक दलले जितेमा अधिनायकवाद भन्ने पनि हुन सक्तैन । कुनै दलको नामबाट होइन, उसले लिने नीति र त्यसको कार्यान्वयनमा निर्भर हुने हो यो । परीक्षणमा आइसकेका दलको विगतबाट पनि मापन गर्न सकिन्छ, लोकतन्त्रप्रतिको उसको निष्ठालाई । अधिनायकवाद दर्शनको घोडा चढे पनि बन्दुकको नालबाटै आउने हो । त्यो पुँजीवादी वा साम्यवादी जुन खोल ओढेर पनि आउन सक्छ । स्टालिनको सोभियत संघ वा किम जोङ उनको उत्तर कोरियामात्र हैन, हिटलरको जर्मनी, सद्दाम हुसेनको इराक वा परवेज मुसर्रफको पाकिस्तान उदाहरण छन् । चीनसँगै बंगलादेश पनि हेर्न सकिन्छ, जहाँ पटकपटक निर्देशित लोकतन्त्रको अभ्यास भएको छ । भारतको इमर्जेन्सीकाल पनि सम्झिन सकिन्छ, जहाँ स्वतन्न्त्रता विनाको लोकतन्त्र चल्यो ।युग बदलिएको छ । लोकतन्त्रका नाममा जे पनि जायज हुँदैन भन्ने ताजा उदाहरण जिम्बाब्वेका मुगावे बनेका छन्, जसरी केही वर्षअघि माल्दिभ्समा गैयुम बनेका थिए । त्यस्तै हो, कम्युनिष्ट शासन पनि । सोभियत संघ विघटन भएसँगै र बर्लिनको पर्खाल ढलेसँगै अनि पूर्वी युरोपका अन्य अनुभवसँगै शास्त्रीय कम्युनिष्ट सत्ता पनि ढलिसकेको छ । लेनिन वा माओकालीन वा क्यास्ट्रो मोडलको माक्र्सवादको अभ्यास अहिले सम्भव छैन । द्वन्द्ववादको अस्तित्व छ, तर परिभाषा फेरिएको छ । समाजमा वर्ग रहुन्जेल वर्गसंघर्ष जारी रहन्छ, तर तरिका फरक हुन्छ । सर्वहाराको अधिनायकत्व असान्दर्भिक भइसकेको छ । मध्यमवर्गीय श्रमजीवी वर्गको बर्चस्व बढेसँगै कम्युनिष्ट पार्टीको आधार पनि फेरिएको छ, कम्युनिष्ट शब्दको भाष्यमै परिवर्तन आएको छ । जब कम्युनिष्ट पार्टी र तिनका नेताहरू एकदलीय सत्ताको विचार र त्यसको प्राप्तिको माध्यम मानेको बन्दुक बिसाएर जनतासामु दुई हात जोडेर विश्वासको मत माग्न गइरहेका छन् । चुनाव जितेर आए पनि उसलाई सत्तामा जाने अधिकार छैन भनेर कुनै पनि लोकतन्त्रवादीले भन्न सक्तैन । मूल प्रवाहका नेपाली कम्युनिष्ट पार्टीहरू बहुदलीय प्रतिस्पर्धा मात्र हैन, बहुलवादलाई आत्मसात गरेर पूर्णरूपेण लोकतान्त्रिक प्रक्रियामा सामेल छन् । लोकतान्त्रिक प्रक्रियामा हार्दिकतापूर्वक स्वागत गरिनुपर्छ । कार्यक्रमगत आधारमा गुण र दोषको विश्लेषण हुनुपर्छ । लोकतन्त्र र समाजवाद कांग्रेस र कम्युनिष्ट दुवै शक्तिको साझा गन्तब्य हो । दुवै शक्तिका अलगअलग राजनीतिक दस्तावेजमा समावेश भएका यी विषय नयाँ संविधानले पनि बोकेको छ । यसर्थ यो राष्ट्रिय संकल्प हो । यसको आधारमा कसैले कसैलाई होचो, अर्घेलो देखाउनु राजनीतिक धुर्ततामात्र हुन जान्छ । यद्यपि यी दुई बीचमा कार्यशैलीगत मात्र हैन, आधारभूत भिन्नता पनि छन् । कांग्रेस केन्द्रबाट दायाँतर्फ छ । यसैले उसको संगत पनि त्यतै छ । लोकतन्त्र र उदारवादी बजार अर्थतन्त्र उसको आधारभूमि हो । तर शक्ति सन्तुलनको आधारमा उसले संवैधानिक राजतन्त्र, हिन्दु राज्य, एकात्मक राज्य प्रणाली, सामन्तवादको पक्षपोषण र बुर्जुवा वर्गको हिततर्फ आफ्नो झुकाव राख्छ । यो उसको चुनावी समीकरण, दस्तावेज र नेतृत्वको भाषणमार्फत पनि अभिव्यक्त भइरहेको छ । यद्यपि ऊ वास्तवमै गणतन्त्र, धर्म निरपेक्षता र संघीयताबाट पछि हट्न सम्भव छ त ? ऊ उदारवादी लोकतन्त्रको पक्षधर हो, त्यसैमा अडिनुपर्छ ।यस्तै जनताको बहुदलीय जनवादलाई पार्टीको सिद्धान्तको रूपमा आत्मसात गरेर संसदीय राजनीतिक मैदानमा अभ्यस्त बन्दै आएको एमाले र शान्ति प्रक्रियापछि संसदीय अभ्यासमा रमाउन थालेको माओवादी बीचको गठबन्धन जो निकट भविष्यमा एउटै पार्टीको हैसियतमा आउने घोषणा गरेर निर्वाचनमा होमिएको छ, ऊ केन्द्रबाट बायाँतर्फ छ । माक्र्सवाद उसको दार्शनिक आधारभूमि हो र लोकतान्त्रिक प्रणाली त्यसको माध्यम । लोकतन्त्रलाई उसले साध्य हैन, साधन मान्छ । राष्ट्रिय पुँजीको विकास, राष्ट्रिय हित, जनवादी केन्द्रीयता, श्रमजीवी वर्ग, किसान मजदुरको पक्षपोषण, सामाजिक न्याय उसको प्राथमिकता हुन्छ । सेवा क्षेत्रमा राज्यको हस्तक्षेप बढाउन चाहे पनि उदारवादी अर्थतन्त्रबाट ऊ पछि हट्न सक्तैन । एकदलीय कम्युनिष्ट सत्ता उसको अभीष्ट भए पनि ऊ त्यहाँ पुग्न सक्छ त ? अहँ सक्तैन । अधिकतम जाँदा पनि लि क्वान वा महाथिर मोहम्मदसम्म पुग्ला, सी जिनपिङसम्म पनि पुग्न सक्तैन । समग्रमा नेपालको वामशक्ति सामाजिक लोकतन्त्रको पक्षधर हुनु उसको आवश्यकता र बाध्यता दुवै हो । लोकतन्त्रप्रति दलीय निष्ठा यसप्रति उनीहरूको प्रतिबद्धता र आन्तरिक अभ्यासका आधारमा जाँच्ने हो ।यसर्थ निर्वाचन न लोकतन्त्र र अधिनायकवाद बीचको लडाइँ हो, नत संवैधानिक राजतन्त्र र संघीय गणतन्त्र बीचको जनमत संग्रह । यो केवल उदारवादी लोकतन्त्र र सामाजिक लोकतन्त्र बीचको छनोट हो । अर्को अर्थमा भन्दा क्रमिक सुधार र द्रुत विकास बीचको प्रतिस्पर्धा हो । ठूलो राजनीतिक परिवर्तनपछि अब राजनीतिक स्थिरता, सुशासन र आर्थिक समृद्धि खोजिरहेका जनताको विश्वास जसले जित्छ, मत उसैले पाउने हो । अधिनायकवाद वा प्रतिगमनको सन्त्रास फैलाउनुको कुनै अर्थ छैन । र त्यसबाट प्रभावित वा भयभित हुन पनि जरुरी छैन ।विष्ट नेपाल पत्रकार महासंघका निवर्तमान अध्यक्ष हुन् ।"
आसन्न निर्वाचन र चिनियाँ चाहना,"आसन्न निर्वाचनका लागि एमाले र माओवादी केन्द्र बीचको मोर्चाबन्दी चीनले गराएको हल्ला नेपालमा अहिले पनि चलिरहेको छ । गत भदौ १५ गते एमालेका नेता प्रदीप ज्ञवालीले चीन भ्रमणमा रहँदा कुराकानी भनेका थिए, माओवादी केन्द्रलाई सँगै लिएर अगाडि बढ्न चीनले हाम्रो पार्टीलाई सधैँ सुझाव दिने गरेको छ । विशेषगरी केपी ओलीको नेतृत्वमा सरकार बनेपछि चीनले हाम्रो पार्टीलाई यसो भन्नथालेको हो ।नेपालका मुख्य दुई कम्युनिष्ट पार्टीहरूले संयुक्त रूपमा निर्वाचनमा भाग लिएको कुरालाई चिनियाँ बुद्धिजीवीहरूले पनि सकारात्मक भनेर प्रशंसा गरेका छन् । तर उनीहरू चीनकै कारण एमाले र माओवादी केन्द्र एक हुनलागेको हुन् भन्ने कुरालाई चाहिँ अस्वीकार गर्छन् । अर्काको आन्तरिक मामिलामा हस्तक्षेप नगर्ने यो चीनको परम्परा नै हो ।पञ्चालयत कालमा नेपालको राजसंस्थासँग चीनको सुमधुर सम्बन्ध थियो । २०४६ को परिवर्तनपछि नेपालमा बहुदलीय व्यवस्थामा पनि चीनले राजसंस्थासँग सुमधुर सम्बन्ध कायम राखेको थियो । त्यतिबेला दरबारसँगै चीनले नेपालका मुख्य राजनीतिक दलसँग नजिकको सम्बन्ध कायम राख्यो । २०६३ सालपछि नेपाल गणतन्त्र मुलुक भएपछि सम्बन्ध विस्तारका लागि चीन नेपालमा शक्तिशाली र स्थायी संस्थाको खोजीमा थियो । तसर्थ चीनले नेपालका कम्युनिष्टहरू एक हुनुपर्ने सुभेच्छा राखेको हुनुपर्छ । संविधान जारी भएपछि एमाले र माओवादी सम्मिलित सरकार बन्दा चीन निकै उत्साहित बन्यो । त्यो समयमा चीन उत्साहित हुनुपर्ने मुख्य दुइटा कारण थिए । पहिलो कारण, संविधान बनेपछि नेपालको संक्रमणकाल अन्त्य भएको ठान्दै चीनले अर्को निर्वाचनसम्म एमालेमाओवादीको सरकार रहने सोचेको थियो । दोस्रो कारण, त्यही सरकारसँग चीनले वर्षौँदेखि अल्झिएका थुप्रै सम्झौताहरू गर्न सफल भएको थियो । तत्कालीन प्रधानमन्त्री केपी ओलीको चीन भ्रमणमा चीनले गरेको स्वागत र देखाएको आतिथ्य सत्कार निकै गहन थियो । त्यसपछि तुरुन्तै चीनका राष्ट्रपति सी चिनफिङले नेपाल भ्रमणको तयारी पनि गरेका थिए ।चीनसँग सम्झौता गरेकै कारण ओली नेतृत्वको सरकार ढलेको र त्यसपछि पनि नौनौ महिनाका लागि आलोपालो प्रधानमन्त्री बन्ने समझदारी भएको प्रकाशमा आएपछि चीन नेपालप्रति निकै रुष्ट रह्यो । तयारी भइरहेकै बेला चिनियाँ राष्ट्रपतिको नेपाल भ्रमण तत्काल स्थगित भयो । केपी ओली सरकारले चीनसँग गरेका सम्झौता कार्यान्वयनमा त्यसपछि बनेका सरकार उदासीन रहनु, चीनले अगाडि सारेको बेल्ट एन्ड रोड इनिसिएटिभ बीआरआई कार्यक्रममा हस्ताक्षर गर्न विलम्ब गर्नु, बीआरआईमा बल्लतल्ल हस्ताक्षर गरे पनि चीनले बारम्बार परियोजना माग गर्दा पनि नेपालले बेवास्ता गर्नु जस्ता क्रियाकलापले चीनको असन्तोष बाहिर आयो । यसबारे नेपाल भ्रमणमा गएका चिनियाँ बुद्धिजीवीले खुलेरै आफ्नो विचार व्यक्त गरे भने नेपालका लागि चिनियाँ राजदूतले नेपाली नेताहरूसँगको भेटमा यस्ता असन्तोष व्यक्त गरेको कुरा सञ्चार माध्यममा आइरहेको छ ।नेपालकै हितमा रहेका चीनसँगका सम्झौता र सहकार्यमा हुने कार्यक्रम कार्यान्वयन नहुनुमा नेपालको आन्तरिक राजनीतिक किचलो मुख्य विषयवस्तु रहेको चिनियाँ समसामयिक अन्तर्राष्ट्रिय सम्बन्ध अध्ययन संस्थासीआईसीआईआरका एसिया तथा ओसियानिक विभागका निर्देशक प्रोफेसर हु सिसेङ बताउँछन् । विकासोन्मुख मुलुकहरूमा आन्तरिक राजनीतिक द्वन्द्व नै विकासको सबैभन्दा ठूलो बाधक रहेको र नेपालमा पनि यस्तै देखिएको प्रोफेसर हुको निचोड छ । नेपाल सानो मुलुक भएर पनि असंख्य पार्टीहरू हुनु त्यसमा पनि कम्युनिष्ट पार्टीहरू नै अधिक हुनुले चीनले आश्चर्य मान्ने गर्छ । विगत ६८ वर्षदेखि चिनियाँ कम्युनिष्ट पार्टीको नेतृत्वमा रहेर स्थिर र तीव्र विकास गर्दै आएको चीनको छिमेकमै रहेको नेपालमा धेरै पार्टी भएकै कारणले निर्वाचनमा कसैले पनि बहुमत ल्याउन नसकेको र सरकार बनाउने र गिराउने खेलमै अल्झिरहेको देख्दा चीनलाई उदेक लाग्नु स्वाभाविक हो ।चीनले लिएको पछिल्लो कूटनीतिमा छिमेकी मुलुकहरूलाई पनि समृद्ध बनाउने कुरा लिखित रूपमै उल्लेख छ । यस्तो अवस्थामा नेपालमा पनि समृद्धि होस् भन्ने चीनको गहिरो चाहना छ । प्रोफेसर हु भन्छन्, यो निर्वाचनले नयाँ संविधानको कार्यान्वय गराउनेछ । आगामी निर्वाचनले नेपालमा शक्तिशाली र काम गर्नसक्ने क्षमतावान सरकार बनाउने कुरामा चीन आशावादी छ । चीनले अगाडि सारेको बेल्ट एन्ड रोड इनिसिएटिभबीआरआई कार्यक्रमप्रति संकेत गर्दै प्रोफेसर हु भन्छन्, विश्व अत्यन्त तीव्र गतिमा विकासमा दौडिरहेको छ । त्यसकारण यो विकासको अवसरको झ्याल कुनै पनि बेला बन्द हुनसक्ने भएकाले नेपालले चाँडै नै यसबाट लाभ लिन सक्नुपर्छ ।बेइजिङस्थित रनमिन विश्वविद्यालयको छोङयाङ आर्थिक अध्ययन संस्थाको अन्तर्राष्ट्रिय विभागका उपनिर्देशक डा छन स्यावो छन काठमाडौँ स्कुल अफ लका रेसिडेन्सियल प्रोफेसर पनि हुन् । नेपालको राजनीति र दक्षिण एसियाको अवस्थालाई नजिकैबाट अध्ययन गरिरहेका डा छन निर्वाचनबाट जोसुकै निर्वाचित भए पनि त्यो नेपाली जनताको निर्णय हुने र बीआरआईका कार्यक्रममार्फत चीनले नेपालमा सहयोग जारी राख्ने बताउँछन् । जसले चुनाव जिते पनि नेपालमा स्थिर सरकार होस् भन्नेचाहिँ चिनियाँ चाहना रहेको भन्दै निर्वाचनपछि कमसेकम ५ वर्षका लागि बहुमतको सरकार बन्ने कुरामा चीन आशावादी रहेको उनले बताए । चिनियाँ बुद्धिजीवीले भनेजस्तै नेपालमा निर्वाचनबाट सर्वशक्तिशाली सरकार बनेर राजनीतिक स्थायित्व आयो भने अवश्य पनि नेपालमा आर्थिक विकास हुन्छ । कतिपय अवस्थामा त चीनकै विकासले पनि नेपाललाई घिसारेर अगाडि बढाउनेछ । निर्वाचनपछि बहुमतको सरकार बनिसक्दा चिनियाँ राष्ट्रपतिले नेपालको भ्रमण पनि गर्नेछन् । त्यसकारण निर्वाचनले नेपालमा बहुमतसहितको क्षमतावान सरकार देओस् भन्ने चिनियाँ चाहना छ ।निर्वाचन र सरकार निर्माण नेपालको आन्तरिक मामिला भएको र नेपाली जनताले गर्ने निर्णलाई चीनले सधैँ स्वागत र समर्थन गर्ने चिनियाँ बुद्धिजीवीहरूले बताए पनि यो चीनको औपचारिक भनाइ हो । नेपालकै कतिपय आन्तरिक कारणले चीनलाई दिक्क बनाएको छ । यसैको एउटा उदाहरण हो, बुढीगण्डकी प्रकण । पुष्पकमल दाहाल प्रचण्ड नेतृत्वको सरकारले बुढीगण्डकी जलविद्युत आयोजना निर्माण गर्ने जिम्मा चिनियाँ गेजुवा समूह कर्पोरेसन (सीजीजीसी) लाई दिएको थियो । प्रचण्ड नेतृत्वमा नेपाली कांग्रेस पनि सहभागी थियो । चिनियाँ कम्पनीले काम सुरु गरिरहेको अवस्थामा शेरबहादुर देउवा नेतृत्वको सरकारले उक्त आयोजनालाई चिनियाँ कम्पनीबाट खोसेको छ । सरकारले गर्ने यस्ता निर्णयले चिनियाँहरूलाई थप झस्काएको छ । अघिल्ला सरकारले गरेका निर्णयहरू कार्यान्वयन हुँदैनन् भन्ने यसले पुष्टि गरेको छ भने नेपालमा चिनियाँ लगानीको सुरक्षा छैन भन्ने कुरालाई पनि आड दिएको छ । पूर्ववर्ती सरकारले त्रुटि गरेको अथवा संसदीय समितिले सरकारलाई निर्देशन दिएको कुरालाई चिनियाँहरूले आफूहरूलाई निरुत्साहित बनाउने निहुँमात्र रहेको बुझेका छन् । आचार्य चिनियाँ अन्तर्राष्ट्रिय रेडियो (सीआरआई) नेपाली सेवा, बेइजिङमा विदेशी विशेषज्ञका रूपमा कार्यरत छन् ।"
कसले मार्ला बाजी ?,"नेपालगन्ज चासोको केन्द्रमा छ नेपालगन्ज उपमहानगरपालिका समेत समेटिएको यो क्षेत्र । फरकफरक पृष्ठभूमिबाट आएका दुई भेट्रान उम्मेदवारबीचको तीव्र प्रतिस्पर्धाले चासोको विषय बनेको हो ।भारोत्तोलन खेलमार्फत ओलम्पिकसम्मको यात्रा गरिसकेका कांग्रेसका सुरेन्द्र हमाल र वाम गठबन्धनबाट एमालेका विजयकुमार गुप्ता चुनावी मैदानमा आमनेसामने छन् । दुवै रैथाने उम्मेदवार मतदातामाझ लोकप्रिय छन् । हमाल मध्य तथा सूदूरपश्चिम क्षेत्रकै पहिलो ओलम्पियन हुन् । गुप्ता ३४ वर्षदेखि पुख्र्यौली व्यावसाय सम्हाल्दै सामाजिक काममा समेत सक्रिय छन् । दुवैजनालाई स्थानीय तह निर्वाचनमा उपमहानगरपालिकाको मेयरका सम्भावित उम्मेदवारका रूपमा हेरिएको थियो । गुप्ता सामाजिक सद्भाव अभियानका अगुवासमेत हुन् । उनले प्रदेशसभा सदस्यमा विजयी भए आफ्नो पारिश्रमिक सामाजिक काममा खर्चने घोषणा गरेका छन् । २०५१ देखि एमालेमा आबद्ध गुप्ताले कत्था उद्योग र हार्डवेयरमा लगानी गरेका छन् । दुई दशकअघि मारवाडी युवा मञ्चको संस्थापक अध्यक्ष रहेका उनी त्यसपछि व्यावसायिक र सामाजिक क्षेत्रमा सक्रिय भएका थिए ।उनले आर्थिक क्षेत्रको विकास, बेरोजगारी समस्या समाधान, पूर्वाधार निर्माण तथा मधेसी र मुस्लिम महिलाको शिक्षालाई पहिलो प्राथमिकतामा राखेको बताए । नेपालगन्जलाई उद्योगको हब बनाउने, प्रदूषणमुक्त व्यवस्थित सहर बनाउने र शैक्षिक विकासमा जोड दिने उनको एजेन्डामा उल्लेख छ । उनले १४ वटै वडा कार्यालयमा वाम गठबन्धनको संयुक्त कार्यालय स्थापना गरी प्रचारलाई तीव्रता दिइएको बताए । पार्टीको संगठन पहिलेदेखि नै राम्रो भएको र दुई पार्टीको गठबन्धन भएकाले आफूले जित्ने उनको दाबी छ । सन् १९८४ मा अमेरिकाको लस एन्जल्समा आयोजना गरिएको ओलम्पिकमा सहभागिता जनाएका हमालले २९ वर्षको उमेरमा नेपालगन्जमा ०४८ मा आयोजना गरिएको राष्ट्रिय खेलकुद प्रतियोगिताबाट संन्यासको घोषणा गरेका थिए । खेलजीवनबाट संन्यास लिएको एक वर्षभित्रै (२०४९) मा नेपालगन्ज नगरपालिकाको मेयर भए । त्यसपछि राजनीतिमा सक्रिय हुन थालेको हुँ, उनले भने ।मनोनयन दर्ताको एक दिनअघि राष्ट्रिय खेलकुद परिषदको कोषाध्यक्षबाट राजीनामा दिएका हमालले करिब एक चौथाइ भागमा घरदैलो अभियान सकिसकेको बताए । सामाजिक, खेलकुद र राजनीतिक कामले यो क्षेत्रमा लोकप्रिय छु त्यसैले यसपालि जसरी पनि चुनाव जित्छु, उनले भने । उनी अहिले कांग्रेसको महाधिवेशन प्रतिनिधि छन् । पूर्वाधार विकास, औद्योगिक विस्तार, कृषि, शिक्षा, स्वास्थ्य र जनजीविकाका सवाललाई आफ्नो प्राथमिकतामा राखेका छन् । स्थानीय तह निर्वाचनमा नेपालगन्ज उपमहानगरपालिकामा कांग्रेसले १० हजार ७ सय ३०, एमालेले ६ हजार ९ सय ५५, माओवादी केन्द्रले ७ हजार १ सय ९८ र राप्रपाले १२ हजार ५ सय १५ मत प्राप्त गरेका थिए । यसपटक कांग्रेस र राप्रपा तथा एमाले र माओवादी केन्द्रले गठबन्धन गरेका छन् ।"
चुनावी सुरक्षा सतर्कता उच्च,"रोल्पारुकुमपूर्व प्रतिनिधि तथा प्रदेशसभा निर्वाचनमा सुरक्षा चुनौती थपिँदै गएको छ । नेत्रविक्रम चन्द (विप्लव) नेतृत्वको नेपाल कम्युनिस्ट पार्टी (नेकपा) को प्रभाव क्षेत्रका जिल्लामा उम्मेदवारमाथि भइरहेका शृंखलाबद्ध आक्रमणले सुरक्षा चुनौती बढेको हो । सुरक्षा संयन्त्रलाई उच्च सतर्कतासहित परिचालन गरिएको छ ।केही सातायता उम्मेदवार लक्षित घटना भएपछि सुरक्षाका लागि प्रहरी र नेपाली सेनालाई समेत परिचालन गरिएको छ । सम्पूर्ण संयन्त्र परिचालित गरेर आसन्न निर्वाचनलाई भयरहित ढंगले सम्पन्न गर्न सुरक्षा निकाय उच्च सतर्कतामा रहेका छन् । राप्तीका रोल्पा र रुकुमपूर्वमा निर्वाचन सुरक्षाप्रति उच्च सतर्कता अपनाउन सरकारले यसअघि नै निर्देशन दिइसकेको छ । विप्लव नेतृत्वको नेकपा कार्यकर्ताको चुनौतीलाई कम नआँक्न गृह मन्त्रालयले जिल्लास्थित सुरक्षा संयन्त्रलाई निर्देशन दिइसकेको जनाएको छ । निर्वाचन सुरक्षाका हिसाबले संवेदनशील अवस्थामा रहेका मतदानस्थलको सुरक्षा गर्न सबै संयन्त्रलाई सतर्क रहन भनिएको छ । संवेदनशील अवस्थामा रहेका स्थलको भरपर्दो सुरक्षा व्यवस्था मिलाउन सेना, सशस्त्र प्रहरी र नेपाल प्रहरीलाई खटाइएको छ । नेकपाको प्रभाव क्षेत्र मानिएका दुई जिल्लाका करिब १ सय २० वटा मतदानस्थलहरूको सुरक्षा जिम्मा सेनालाई दिइएको स्थानीय प्रशासनले जनाएको छ । निर्वाचन सुरक्षासम्बन्धी प्रदेश, क्षेत्रीय एवं जिल्ला तहमा भइरहेका सुरक्षा बैठक र कार्याशालामा समेत निर्वाचन सुरक्षाको विषयलाई मुख्य एजेन्डा बनाइएको थियो ।दैनिकजसो निर्वाचनविरोधी गतिविधिबारे सूचना संकलन भइरहेको सुरक्षा स्रोतले जनाएको छ । नेकपाका जिल्ला नेतासहितका कार्यकर्तालाई प्रहरीले नियन्त्रणमा लिइसकेको छ । गत मंसिर २२ मा प्रहरीले रोल्पा इन्चार्ज दलबहादुर खत्री (जागृति) र सचिव सन्तोष सुवेदी (प्रयास) लाई नियन्त्रणमा लिएको थियो । त्यसैदिन रोल्पाबाट एक थान नलकटुवा पेस्तोलसहित दुई युवालाई प्रहरीले नियन्त्रणमा लिएको थियो । उनीहरूले गाउँमा निर्वाचनविरोधी गतिविधि गरिरहेको प्रहरीको आरोप छ । सुरक्षामाथि चुनौती दिने अन्य नेताकार्यकर्ताको व्यापक खोजी थालिएको पनि प्रहरीले जनाएको छ । स्थानीय तहको निर्वाचनमा थबाङबाहेकका स्थानमा निर्वाचनको सशक्त बहिष्कार गरेको नेकपाले आसन्न निर्वाचनमा समेत विरोध गर्ने घोषणा गरिसकेको छ । अवरोधको आशंकाले रोल्पा र रुकुमपूर्वमा सुरक्षाकर्मीको संख्या दोब्बर वृद्धि गर्न थालिएको सुरक्षा स्रोतले जनायो । थबाङ बन्यो केन्द्ररोल्पाको थबाङलाई मुख्य आधार क्षेत्र मान्दै आएकाले त्यहींबाटै नेकपाले निर्वाचनविरोधी गतिविधि सञ्चालन गर्ने आशंका सुरक्षा संयन्त्रले गरेको छ । करिब २ महिनाअघि कार्यकर्ता भेटघाटका लागि थबाङ आएका पार्टीका महासचिव चन्दले निर्वाचनको औचित्य नभएको भन्दै सशक्त बहिष्कार गर्न कार्यकर्तालाई निर्देशन दिएका थिए । कार्यकर्ता, घाइते, अपांग तथा सहिद परिवारका सदस्यसँग भेट गरेपछि उनी फिर्ता भएका थिए । चन्द फिर्ता भएलगत्तै यी दुई जिल्लामा निर्वाचनविरोधी गतिविधि ह्वात्तै बढेका थिए । ती क्षेत्रमा नेकपाले निर्वाचनविरोधी गतिविधि बढाउन ठाउँठाउँमा पार्टी शुद्धीकरण तथा जनजागरण अभियानसमेत सञ्चालन गर्दै आएको छ । रोल्पाका प्रमुख जिल्ला अधिकारी डा डिजन भट्टराईले आसन्न निर्वाचनलाई सुरक्षित, भयरहित एवं निष्पक्ष बनाउन सुरक्षा व्यवस्था मजबुत गरिएको बताए । सुरक्षाका हिसाबले निर्वाचन सम्पन्न गर्न कुनै प्रकारको कठिनाइ भएको छैन, उनले भने । सुरक्षा चुनौतीप्रति सचेत हँुदै जिल्ला सुरक्षा समितिमार्फत सबै मतदान केन्द्रलाई कडा सुरक्षा प्रदान गर्ने योजना रहेको उनले बताए । स्रोतका अनुसार रोल्पाका १ सय ६० मतदान केन्द्रमध्ये ४ वटाबाहेक सबैलाई सुरक्षाका हिसाबले अति संवेदनशील सूचीमा पारिएको छ । जिल्लामा ८० मतदानस्थल तय गरिएका छन् । १ लाख २७ हजार ६ सय २९ मतदाता छन् । सुरक्षा मजबुत पार्न सरकारले प्रहरी उपरीक्षक (एसपी) लाई खटाउने निर्णय गरेको स्रोतले जनाएको छ । यहाँ प्रहरी नायब उपरीक्षक (डीएसपी) रहने व्यवस्था छ ।रुकुमपूर्वमा पनि सतर्कतामुलुककै कान्छो जिल्ला रुकुमपूर्वलाई पनि निर्वाचन सुरक्षाका हिसाबले अति संवेदनशील सूचीमा राखिएको छ । प्रमुख जिल्ला अधिकारी भूपेन्द्र सापकोटाका अनुसार नयाँ जिल्ला भएकाले सुरक्षा चुनौतीबारेमा स्थानीयदेखि केन्द्रीय तहबाटै गम्भीरपूर्वक तयारी थालिएको छ ।जिल्ला सुरक्षा समितिले सुरक्षा अवस्थाबारे पटक पटक छलफल गरिसकेको छ, उनले भने, सबै निकायका बीच व्यवस्थित समन्वय गरेर अगाडि बढिरहेका छौं । नयाँ जिल्ला भएकाले सचेत रहन सरकारले निर्देशन दिएको प्रजिअ सापकोटाले बताए । रुकुम पूर्वमा ३१ वटा मतदानस्थल छन् । ४२ वटा मतदान केन्द्र तय गरिएका छन् । तीमध्ये १८ केन्द्र अति संवेदनशील, १२ संवेदनशील र २ केन्द्र सामान्यको सूचीमा राखिएका छन् । निर्वाचन सुरक्षाको समग्र जिम्मेवारी लिएर जिल्लामा पहिलोपटक नेपाली सेना पुगेको छ । रोल्पास्थित खड्गदल गणबाट एउटा गुल्म खटिएको हो । रोल्पाबाट सेनानी विकास अधिकारीको नेतृत्वमा करिब सय जनशक्ति सदरमुकाम रुकुमकोटमा पुगेको थियो । दुवै जिल्लामा सुरक्षा समितिले निर्वाचन सुरक्षाको खटनपटन गरिरहेका छन् । सुरक्षाका लागि सेनालाई सघाउन दुवै जिल्लामा नेपाल प्रहरी, सशस्त्र प्रहरी बल तथा राष्ट्रिय अनुसन्धानका कर्मचारी खटिएका छन् ।"
प्रचार टोलीमाथि बम,"गोरखा प्रतिनिधिसभा उम्मेदवार नारायणकाजी श्रेष्ठको चुनावी प्रचार टोलीलाई लक्षित गरी गोरखा नगरपालिका१० सिर्दिखोलामा बिहीबार बम विस्फोट गराइएको छ । खोलाको पुल नजिकै सडक क्षेत्रमा राखिएको बम विस्फोट हुँदा बा२च ९४६३ नम्बरको गाडीमा क्षति पुगेको छ ।जिल्ला प्रहरी प्रमुख एसपी प्रकाश अधिकारीले विस्फोटले गाडीका सबै सिसा फुटेको बताए । गाडीमा श्रेष्ठको प्रचारमा हिँडेका नेताकार्यकर्ता चढेका थिए । वाम गठबन्धनबाट क्षेत्र २ का उम्मेदवार श्रेष्ठसहितको टोली १२ किलो बजारतर्फ फर्किसकेपछि बम विस्फोट भएको हो । नेता विकलकुमार श्रेष्ठसहितका नेताकार्यकर्ता चढेको गाडी नजिकै बम विस्फोट भएको थियो ।उम्मेदवार चढेको गाडी भने पुल कटिसकेको थियो । श्रेष्ठ १२ किलो बजारको बैठकमा सहभागी भएर काठमाडौं जाने तयारीमा निर्वाचन क्षेत्रबाट हिँडेको सहयोगी सुरेशकाजी श्रेष्ठले बताए । उक्त स्थानमा सशस्त्र प्रहरीसहित ठूलो संख्यामा सुरक्षाकर्मी परिचालन गरिएको छ । लोकतान्त्रिक गठबन्धनका तर्फबाट बाबुराम भट्टराई र वामका श्रेष्ठ चुनावी प्रतिस्पर्धामा रहेकाले जिल्ला सुरक्षा समितिले उक्त निर्वाचन क्षेत्रलाई अति संवेदनशील सूचीमा राखेको छ । बागलुङस्थित संवाददाताका अनुसार जिल्लाको गल्कोटस्थित वाम गठबन्धनको चुनावी सभा नजिकै पनि ठूलो आवाजसहित बम विस्फोट भएको छ । प्रहरीले उक्त घटनामा सामान्य प्रकारको बम प्रयोग भएको जनाएको छ । घटनापछि प्रहरीले सुरक्षा व्यवस्था कडा पार्नुका साथै थप अनुसन्धान सुरु गरेको जिल्ला प्रहरी प्रमुख एसपी चन्द्रकुवेर खापुङले बताए ।नेकपाका १४ कार्यकर्ता पक्राउबर्दिया र धनकुटामा नेत्रविक्रम चन्द (विप्लव) नेतृत्वको नेपाल कम्युनिस्ट पार्टी (नेकपा) का १४ जना कार्यकर्ता पक्राउ परेका छन् । निर्वाचनविरोधी गतिविधिमा संलग्न भएको आरोपमा प्रहरीले उनीहरूलाई विभिन्न ठाउँबाट पक्राउ गरेको हो । पछिल्ला दिन उम्मेदवार लक्षित विस्फोटका घटना बढेपछि स्थानीय प्रशासनले सुरक्षा व्यवस्था कडा पारेको जनाएको छ । प्रहरीले बर्दियाको राजापुर, बाँसगढी र सदरमुकाम गुलरियाबाट नेकपाका ९ जना कार्यकर्तालाई पक्राउ गरेको छ । जिल्ला प्रहरीका डीएसपी युवराज खड्काका अनुसार जिल्ला जनसरकार प्रमुख रमेश विक, जिल्ला कार्यसमिति सदस्य हीराबहादुर पुन, तिमती चौधरी, खुमराज गिरी, कैलाश गन्धर्वलगायत पक्राउ परेका हुन् ।यस्तै सोही पार्टी आबद्ध दैलेख घर भएका भेरी अञ्चल ट्रेड युनियनका संयोजक भीमबहादुर अधिकारी, चन्द थारू, बलबहादुर विक र पूर्णबहादुर महतारालाई पनि पक्राउ गरिएको डीएसपी खड्काले बताए । पक्राउ परेकाहरूविरुद्ध सार्वजनिक अपराध ऐनअनुसार मुद्दा दायर गरिएको छ । प्रहरीले नेकपाका जिल्ला र केन्द्रीयस्तरका नेता पक्राउ गर्न खोजी अभियान तीव्र पारेको जनाएको छ ।धनकुटामा प्रतिनिधि तथा प्रदेशसभा निर्वाचनलाई प्रभावित पार्न सक्ने भन्दै प्रहरीले नेकपाका जिल्ला इन्चार्जसहित पाँच नेताकार्यकर्तालाई पक्राउ गरेको जनाएको छ । जिल्ला इन्चार्ज आकाश शर्मा भनिने माधव गौतम, जिल्ला सदस्य रणकुमार राई, विज्ञान भनिने मोहन ओझा, प्रेम कट्टेल र रञ्जित राई पक्राउ परेको एसपी सुदीप राजभण्डारीले बताए । इन्चार्ज गौतम र सदस्य रणकुमारलाई खाल्सा छिन्ताङ सहिदभूमि गाउँपालिकाको साप्तिङटारबाट, ओझालाई हिले, रञ्जितलाई थलथले र कट्टेललाई पाख्रिबासबाट पक्राउ गरिएको प्रहरीले जनायो । मे३प ११८० नम्बरको मोटरसाइकलसमेत प्रहरीले नियन्त्रणमा लिएको छ । निर्वाचनविरोधी गतिविधि गरिरहेको आशंकामा प्रहरीले उक्त पार्टीका नेताकार्यकर्तामाथि निगरानी बढाएको छ ।"
केबुलकार बनाउनेलाई भोट,रसुवा (कास) उम्मेदवारले गाउँकेन्द्रित घरदैलो अभियानलाई तीव्र पारेका छन् । धुन्चेदेखि गोसाइँकुण्डसम्म केबुलकार निर्माण गर्न सहयोग गर्नेलाई यसपटक भोट दिने धुन्चेवासी बताउँछन् । ओझलमा पर्न लागेको सदरमुकामको साख जोगाउन केबुलकार मुख्य माध्यम हुने धुन्चेका स्थानीय सञ्जीव डीएमले बताए ।
धामीझाँक्रीकै भर,"मुगु प्रतिनिधिसभाका कांग्रेस उम्मेदवार हस्तबहादुर मल्ल रुगाथार्प गाउँको मस्टा देवताको मन्दिर पुगे । झाँक्रीबाट आशीर्वाद लिएर चुनावी अभियानमा निस्किए । झाँक्री तारासिंह बोहराले जित्ने भन्दै टीका लगाइदिएपछि उत्साहित हुँदै चुनावी घरदैलोमा व्यस्त छन् । मनोनयनको तीन दिनपछि ग्रहदशा हेराउन मन्दिर पुगेका थिए ।२०४८ र ०५२ को निर्वाचनमा पनि मलाई थार्प मस्टा देवताका झाँक्रीले चुनाव जित्छौं भनेर अक्षेता दिएका थिए । परिणाम मेरै पक्षमा आयो । यो पटक पनि मस्टाको बोली अवश्य लाग्छ, उनले भने । पिनाकोटिला गाउँका गुरा देवताका झाँक्री जनक रावतले प्रतिनिधिसभाका एमाले उम्मेदवार गोपाल बमलाई पनि आशीर्वाद दिए । उम्मेदवार जुन गाउँमा भोट माग्न जान्छन् पहिले मन्दिरमै पुग्छन् । देवीदेवताका मूर्ति ढोग्छन् । उम्मेदवारले झाँक्री लगाएर ग्रहदशा हेराउँछन् । झाँक्रीले जितको आशीर्वाद दिन्छन् । उम्मेदवार उत्साहित हँुदै प्रचारमा जुट्छन् । आफू नपुगेको गाउँका देवीदेवतालाई ध्वजा र भेटी दिएर सम्झिने गरेका छन् । अधिकांश उम्मेदवारलाई धामीझाँक्रीले चुनाव जित्छौ भन्दै आशीर्वाद दिने गरेका छन् । केहीले मन्दिरमा बलि चढाउने, धूपबत्ती बाल्ने र झाँक्रीलाई भेटी राख्ने गर्छन् । निर्वाचन आएपछि जिल्लाका थार्प मस्टा, भिई, गुरा, रुम बिजई, फोतु महादेव, सुम्ली गुरुलगायत देवीदेवताका धामीझाँक्रीलाई उम्मेदवारको ग्रहदशा हेर्न भ्याइनभ्याइ छ । चुनाव आएपछि झाँक्रीहरू पनि खुसी हुने गरेको रारा गिलाहाँका जयबहादुर शाहीले बताए । देवताका धामीझाँक्रीप्रति यहाँका बासिन्दाको ठूलो विश्वास छ । उनीहरूले भनेका कुरा देवताको वाणी नै सम्झिने चलन छ, गमगढीका प्यारीलाल काफ्लेले भने । उम्मेदवारले ज्योतिषीभन्दा झाँक्रीको बढी विश्वास मान्ने गरेका छन् । कतिपय बेला झाँक्रीलाई हेराएर मात्रै उम्मेदवार बन्ने चलन छ ।"
लडेर शिक्षकको मृत्यु,"जाजरकोट (कास) सरस्वती आधारभूत विद्यालय मटेला, गर्खाकोटमा कार्यरत शिक्षक दीपक बस्नेतको मंगलबार भीरबाट लडेर मृत्यु भएको छ । विद्यालयबाट घर फर्किने क्रममा भीरबाट चिप्लिएर २ सय मिटर तल खस्दा घाइते भएका बस्नेतको उपचारका लागि अस्पताल लैजाँदै गर्दा बाटोमै मृत्यु भएको हो । उनी प्राथमिक शिक्षक हुन् । घर फर्कने बाटो भिरालो तथा अप्ठ्यारो भएकाले बस्नेत भीरबाट चिप्लिएर लडेको डीएसपी भावेश रिमालले बताए ।"
अमेरिकी डलरसहित पक्राउ,हेटौंडा (कास) अवैध अमेरिकी डलरसहित प्रहरीले बिहीबार एक भारतीय नागरिकलाई पक्राउ गरेको छ । वीरगन्जतर्फ गइरहेको ना६ख ६२९१ नम्बरको यात्रुवाहक बसलाई हेटांैडा उप महानगरपालिका१५ स्थित रातोमाटे चेकपोस्टमा जाँच गर्दा अवैध रकमसहित भारत विहारका २५ वर्षीय शेषनाथ प्रसाद पक्राउ परेको डीएसपी दिलीपराज झाले बताए । सुटकेसभित्र राखेको थोत्रो जुत्तामा डलर लुकाएर राखिएको र अनुसन्धान चलिरहेको उनले बताए ।
बेलायती विश्वविद्यालयमा नेपाली युवा,प्रस्तुति : गणेश राई
स्थानीय निकायलाई अधिकार हस्तान्तरण,"भक्तपुर (कास) संविधानले माध्यमिक तहसम्मको अधिकार स्थानीय निकायलाई दिएपछि कार्यान्वयन सहज बनाउन शिक्षा विभागले सम्पूर्ण कानुनी आधार हस्तान्तरण गरेको छ । विभागले भक्तपुरमा कार्यक्रम गरी शिक्षा मन्त्रालयका सचिव मधु रेग्मीमार्फत भक्तपुरका चारै नगरपालिकाका जनप्रतिनिधिलाई कानुनी आधारको कागजपत्र हस्तान्तरण गरेका छन् ।संविधानमा भएको व्यवस्थाअनुसार स्थानीय तहलाई कार्यान्वयन गर्न सहज बनाउन व्यावहारिक रूपमा अधिकार हस्तान्तरण गरिएको विभागका महानिर्देशक बाबुराम पौडेलले बताए । कार्यक्रममा सहभागी जनप्रतिधिहरूले भने कर्मचारी व्यवस्थापनमै समस्या झेलेको स्थानीय तहले शिक्षाको अधिकार कार्यान्वयन गर्न चुनौतीपूर्ण रहेको बताएका छन् ।जनप्रतिनिधिले स्थानीय तहको नेतृत्व सम्हालेको लामो समयसम्म ऐन नआउँदा अल्झिनुपर्यो, सूर्यविनायक नगरपालिकाकी उपप्रमुख जुना बस्नेतले भनिन्, बल्ल ऐन आएको छ । शैक्षिक संस्थालाई कसरी व्यवस्थापन गर्ने भन्ने छलफल सुरु भएको छ । विषयगत कार्यालयका कर्मचारी नगरपालिकामा खटिइसके पनि कार्यभारलाई व्यवस्थित गर्न भने नसकेको उनले बताइन् । शिक्षा सचिव रेग्मी, पाठ्क्रम विकास केन्द्रका कार्यकारी निर्देशक कृष्णप्रसाद काप्री, शिक्षा विभागका निर्देशक दीपक शर्मा, क्षेत्रीय शिक्षा निर्देशक दिनेश श्रेष्ठलगायतले शिक्षाको अधिकारलाई व्यवहारमा उतार्न जनप्रतिनिधि नै सक्रिय हुन जरुरी रहेको औंल्याए । शिक्षामा पहुँच मात्र नबढाईकन गुणस्तरीय शिक्षाको प्रत्याभूति गर्ने काममा स्थानीय तहले अगुवाइ लिनुपर्ने उनीहरूको जोड थियो । कार्यक्रममा जिल्ला समन्वय समितिका संयोजक नवराज गेलाल, जिल्ला शिक्षा समितिका पदाधिकारीहरू, स्थानीय निकायका जनप्रतिनिधिले भने कर्मचारीहरू खटिइसकेको र शैक्षिक व्यवस्थापनमा छलफल सुरु भएको जनाएका छन् ।"
दिवा खाजाले विद्यार्थी नियमित,"पाल्पा तीन वर्ष अघिसम्म बगनासकाली६ यम्घाको दर्पुक गाउँका बोटे बालबालिकालाई सरकारको भर्ना अभियानले छुँदैनथ्यो । उनीहरू विद्यालयमा नियमित आउनेभन्दा पनि कालीगण्डकी बगरमा खेल्दै, माछा मार्दै र पौडी खेल्ने गरेको भेटिन्थे । दैनिक गुजारा गर्न नदीमा माछा मार्न उनीहरू बढी भेटिने भएकाले विद्यालय भन्दा नदीतिर आकर्षित भएका थिए । अहिले परिस्थिति बदलिएको छ । बोटे बालबालिका विद्यालयमा नियमित जान थालेका छन् । हिड्नै परेपनि विद्यालयमा हाजिर हुन चाहि आउँछन् । भगवती आधारभूत विद्यालयमा कक्षा, ४ मा अध्ययन गर्ने दिलबहादुर बोटे नियमित विद्यालय आउने गर्छन् । उनलाई दैनिक हाजिर गर्दा पैसा पाइन्छ भन्ने थाहा छ । विद्यालयमा हाजिर भइएन भने पैसा पाइँदैन, दिलबहादुरले भने, त्यही भएर पनि नियमित विद्यालय आउने गर्छु । उनी विद्यालय गएनन् भने अभिभावक कृष्णबहादुर बोटेले पनि गाली गर्छन् । किन भने वार्षिक रुपमा छोराले खाजाबापत्को पैसा लिएर आउने गर्छ । तीन वर्षदेखि पैसा पाउन थालेपछि छोरालाई नियमित विद्यालय पठाउने गर्छन् । छोरा विद्यालय गयो भने खाजा भनेर पाउने पैसा आउँछ, उनले भने, केही समय भए पनि घरखर्च चलाउन सकिन्छ । यति बेला ८० घरपरिवारका झन्डै ७९ बोटे बालबालिका नियमित विद्यालय जाने गरेका छन् । सरकारले लागू गरेको सीमान्तकृत लक्षित दिवा खाजा कार्यक्रमले उनीहरूलाई विद्यालयमा नियमितता गराएको हो । खाजा कार्यक्रमको पैसा नआउन्जेल साह्रै समस्या थियो, भगवती आधारभूतका प्रधानाध्यापक वेदप्रसाद न्यौपानेले भने, अहिले हाजिर हुनलाई भए पनि अभिभावकले छोराछोरी विद्यालय पठाउने गरेका छन् । उनका अनुसार विद्यार्थीमा नियमितता हुनमा खाजा कार्यक्रमको महत्त्वपूर्ण भूमिका रहेको छ । तानसेनबाट १७ किलोमिटर उत्तर कालीगण्डकी किनारका यस गाउँको बोटे माझीका छोराछोरी तीन वर्ष अघिसम्म धेरै जना विद्यालय बाहिर थिए । अहिले भर्ना अभियान चलाउँदा सबैले नाम लेखाउने गर्छन् । विगतमा उनीहरूको विद्यालयमा नाम मात्रै हुन्थ्यो । भर्ना मात्रै हुन्थे । विद्यालयले पाउने सुविधा उनीहरूको नाममा जान्थ्यो । बालबालिका स्कुल जान आर्थिक अभाव र सामाजिक चेतना थिएन । घरको दैलोमा विद्यालय भएपनि उनीरु विद्यालय जाँदैन थिए । अहिलेको अवस्थामा उनीहरू विद्यालय जाने भएका छन्, बगनासकाली, ६ यम्घाका वडाअध्यक्ष लक्ष्मी अधिकारीले भने, शिक्षा कार्यालयबाट पठाउने खाजा कार्यक्रमले बोटे समुदायलाई ठूलो फाइदा पुगेको छ । उनले सबै बालबालिकालाई खाजा कार्यक्रम लागू गर्ने हो भने बालबालिकालाई भेदभाव नहुने बताए । तानसेन नगरपालिका, १३ बौघागुम्हा छेलुङो राधाकृष्ण प्राविमा पनि अवस्था उस्तै थियो । विद्यालयमा दिवा खाजा कार्यक्रम लागू भएपछि विद्यालयलाई धेरै सहज भएको छ । प्रधानाध्यापक भेषराज पाण्डेयका अनुसार हाजिर गरेपछि १२ रुपैयाँ पाउने भएपछि विद्यार्थी नियमित भएका छन् । वर्ष दिनमा केही पैसा विद्यालयले दिने भयो भनेपछि अभिभावक पनि जागरुक भएका छन्, उनले भने, खाना पकाएर खुवाउन सम्भव नभएपछि नगद नै वितरण गर्ने गरेका छौं । उनका अनुसार नगद पैसा घरमा आउने भए पनि अभिभावक पनि खुसी छन् । छेर्लुङ् बोटे गाउँका अभिभावक फत्तबहादुर माझी भन्छन्, सबै बालबालिकालाई यसरी खाजा पैसा दिने भने हो बिचैमा छाड्दैन थिए होला । यहाँका बालबालिकामा ड्रपआउट को समस्या छ । कक्षा ३४ पढेपछि हिँड्ने चलन छ । कतिपय माझी, बोटेका परिवार भारततिर बस्छन् । उनीहरू अभिभावकसँगै उतै जाने समस्या छ । तर, यो खाजा कार्यक्रम लागू भएपछि भने अभिभावक र विद्यार्थीमा विद्यालय जानुपर्छ र हाजिर हुनुपर्छ भन्ने मान्यता बसेको छ । सरकारले सिमान्तकृत र अल्पसंख्यक बालबालिकालाई विद्यालयमा ल्याउन यो कार्यक्रम तीन वर्षअघि ल्याएको हो । यसले बालबालिकाको पोषण अवस्थामा सुधार ल्याउनुका साथै विद्यालयतर्फ आकर्षण बढाएको जिल्ला शिक्षा कार्यालयका सूचना अधिकारी महेन्द्र सुवेदीको बुझाइ छ । विद्यालयमा पकाएर खुवाउन समस्या भएपछि पैसा बाँड्न भनेका हौं, उनले भने, हाम्रो अनुगमनमा पनि दिवा खाजा कार्यक्रमले विद्यार्थीको नियमितता बढाएको छ । जिल्लाको जनज्योति प्रावि, कृष्णगण्डकी मावि र जनकल्याण मावि हुँगी, दैलातुङ् आधारभूत खानीगाउँ, भगवती आधारभूत र गुँगा मावि यम्घा, शारदा मावि र राधाकृष्ण प्रावि छेर्लुङ, नवदुर्गा प्रावि दर्छा, बालकल्याण प्रावि रामपुरमा यो कार्यक्रम लागू भएको छ । विद्यालयमा खाजा बनाउन समस्या भएकाले नगदै पाइने भएपछि बालबालिकाहरू विद्यालय जाने गरेको भेटिएको छ । विगतमा नियमिततामा समस्या देखिएका बोटे बालबालिका दिवा खाजा कार्यक्रम लागू भएपछि नियमित विद्यालय जाने, टिकाउ दरमा वृद्धि भएकाले सिकाई उपलव्धिमा पनि वृद्धि भएको हो । कालीगण्डकी नदीको किनार छेउका बोटे समुदायमा यो कार्यक्रम लागु भएको सूचना अधिकारी सुवेदीले बताए । उनका अनुसार पहिलो वर्ष १ सय ४७, दोस्रो वर्षमा १ सय ७२ र तेस्रो वर्षमा १ सय ८५ जनाले दिवा खाजाको पैसा बुझेका छन् । विद्यालयमा हाजिर भएकाले मात्रै पाउने भएकाले पनि विद्यार्थीमा नियमितता बढेको छ, उनले भने । बोटे, माझीका बालबालिकालाई विद्यालयमा टिकाउनै समस्या थियो । तर, खाजा कार्यक्रमले ड्रपआउट को समस्यासमेत समाधान भएको छ । शिक्षा विभागका महानिर्देशक बाबुराम पौडेलले विद्यार्थीलाई दिवा खाजा कार्यक्रम मुलुकभर लागू गर्नुपर्ने बताए ।"
जुभेनायल को ट्रेलर र गीत,"काठमाडौं (कास) फिल्म जुभेनायल को ट्रेलर र गीत सार्वजनिक गरिएको छ । बिहीबार राजधानीमा ट्रेलर सार्वजनिक गरिएको हो । यसका साथै शुक्रबारदेखि बागबजारको सिटी म्याक्स हलमा च्यारिटी सो हुने निर्माण पक्षले जनायो । शवनम मुखिया निर्देशक रहेको फिल्म स्कुल तथा कलेजहरूका युवायुवतीलाई लक्षित गरी बनाइएको पत्रकार सम्मेलनमा बताइयो । फिल्ममा समेटिएको गीत जुनतारा को भिडियोसमेत कार्यक्रममा सार्वजनिक गरिएको थियो । ड्रिम वल्र्ड अफ फिल्म मेकर्स प्रालिको ब्यानरमा निर्मित जुभेनायल एक घण्टाको रहेको निर्देशक मुखियाले बताइन् । भनिन्, जानी नजानी कुलतमा फसेका युवायुवतीहरूलाई कुलतबाट मुक्त गराउन सकिन्छ भन्ने सन्देश फिल्मले बोकेको छ । फिल्म निर्माता माधव पौडेल हुन् । फिल्ममा वरिष्ठ कलाकार रवि गिरीसँगै विद्या कार्की, शारदा गिरी, गीता अधिकारी, डाघनश्याम खतिवडा, कुमार गजुरेल, सञ्जना तिमल्सिना, मोहन चाम्लिङ राई, माधव पौडेल, ओमकृष्ण भण्डारी, विष्णुप्रसाद कोइराला, सविन कटुवाल, उज्ज्वल पौडेल, जगदीश अधिकारी, निशा थापा, उज्ज्वल अधिकारी, ओम खतिवडा, कवि राई, चन्द्र थापा, प्रेम कार्कीलगायतको अभिनय रहेको छ । त्यस्तै सन्तोष श्रेष्ठ र नितेशजंग कुँवरले संगीत दिएको गीतमा युवराज चौलागाईं, भूपू पाण्डे, नितेशजंग, एन्जेला रेग्मी र भूमिका सुब्बाले स्वर भरेका छन् ।"
कान्छी मटयाङ टयाङ,"काठमाडौं (कास) शेरबहादुर को कान्छी मटयाङ टयाङ गीतको भिडियो सार्वजनिक गरिएको छ । मेनुका प्रधान, कर्मा र रवीन्द्र झा फिचरिङ रहेको गीत मंगलबार राजधानीमा सार्वजनिक गरिएको हो । एक अवकाश प्राप्त सेनाको कथामा बनेको फिल्ममा सुनील थापा, कर्मा, मेनुका प्रधान, रवीन्द्र झालगायत कलाकारको अभिनय रहेको बताइएको छ । लामो समय छायांकारका रूपमा नेपाली फिल्म क्षेत्रमा योगदान पुर्याएका गौरीशंकर धुँजू फिल्मको निर्माता रहेका छन् भने धीराज राजवंशी पनि निर्माताका रूपमा रहेका छन् । आर राजवंशीले निर्देशन गरेको फिल्म आउँदो माघ १९ मा सार्वजनिक गरिने बताइएको छ । गीतमा कोसिस क्षेत्रीको शब्द, संगीत तथा स्वर छ भने गायनमा उनलाई मीना निरौलाले साथ दिएकी छन् । धीराज प्रोडक्सनको ब्यानरमा निर्मित फिल्ममा प्रदीप भट्टराईको सहनिर्देशन र दीर्घ गुरुङको छायांकन रहेको बताइएको छ ।"
जिम्बावे संकट अन्त्य गर्न पहल,"हरारे (बीबीसी) जिम्बावेमा सैनिक कू पछि विकसित उत्पन्न संकट समाधान गर्न दक्षिण अफ्रिकाका मन्त्रीहरू हरारे पुगेका छन् । उनीहरूले अपदस्थ राष्ट्रपति रबर्ट मुगावे र सैनिक नेतृत्वसँग वार्ता गरेका छन् । अन्तर्राष्ट्रिय समाचार संस्थाहरूका अनुसार क्षेत्रीय संगठन दक्षिण अफ्रिकी विकास समुदाय (एसएडीसी) ले पनि जिम्बावेको पछिल्लो राजनीतिक घटना क्रमबारे छलफल गरेको थियो । एसएडीसीले कू द्वारा स्थापित सरकारको पक्षमा नरहेको जनाउँदै समस्याको प्रजातान्त्रिक समाधान हुनुपर्नेमा जोड दिएको छ । एसएडीसीमा अफ्रिकाका विभिन्न १९ देशहरू समावेश छन् । समाचार अनुसार दक्षिण अफ्रिकी रक्षामन्त्री नोसिभिवी मफिसाक्वालुकाले सुरक्षामन्त्री बोंगाई बोंगोसँग समेत भेटवार्ता गरेका थिए । अफ्रिकी मन्त्रीहरूले ३७ वर्षदेखि देशको शासन गर्दै आएका मुगावे र सेनाबीच सम्झौताका लागि कुराकानी गर्नेछन् । उनी बुधबार भएको सैनिक कू पछि घरमै नजरबन्दमा छन् । स्रोतहरूका अनुसार मुगावेले राजीनामा दिन गरिएको दबाबको सामना गरिरहेका छन् । यसैबीच, अफ्रिकी संघले जिम्बावेमा सेनाले शक्ति हत्याएर मुगावेलाई नजरबन्दमा राखेको घटना कू भएको जनाएको छ । संघका प्रमुख अल्फा कोन्डेले अफ्रिकी संघले जिम्बावेलाई संवैधानिक प्रक्रियामा फर्काउन माग गरेको छन् । जिम्बावेको सेनाले भने सत्ताकब्जा गरेको अस्वीकार गर्दै मुगाबे सुरक्षित रहेको जनाएको छ । सेनाले राष्ट्रपति निकट अपराधीविरुद्ध कारबाही गरिएको दाबी गरेको छ । मुगाबेको उत्तराधिकारी छनोटका लागि केही समयदेखि जारी शक्ति संघर्षबीच सेनाले उक्त कदम चालेको हो । घटनाको अधिकांश नागरिकले अनिच्छासहित स्वागत गरेको बीबीसीले जनाएको छ । उच्च सैनिक अधिकारीको सहमतिबिना गत साता मुगाबेले उपराष्ट्रपति एमरसन मनांगग्वालाई पदबाट बर्खास्त गरेका थिए । त्यसलगत्तै मुगाबेले आफ्नी श्रीमती ग्रेस मुगाबेलाई उत्तराधिकारीको रूपमा प्रस्तुत गरेका थिए । मनांगग्वाले गतमहिना सत्तारूढ जानुपीएफ पार्टी विभाजन गरेपछि उनीहरूबीच खिचातानी सुरु भएको थियो । जानुपीएफ पार्टीका बेलायती प्रतिनिधि निक मनांगग्वाले मुगाबेलाई आगामी डिसेम्बरमा हुने पार्टी अधिवेशनबाट आफू औपचारिक रूपमा राष्ट्रिय नेताका रूपमा शक्तिमा नआउन्जेलसम्म सत्तामा रहन सुझाव दिएका छन् । पछिल्लो घटनामा मनांगग्वालाई सैनिक नेतृत्वले समर्थन गरेको जस्तो देखिएको अन्तर्राष्ट्रिय सञ्चारमाध्यमले उल्लेख गरेका छन् । सैनिक कू लगत्तै मुगाबे पत्नी नामिबिया पुगेकी छन् । हालसम्म गम्भीर हिंसाका खबरहरू भने आएका छैनन् । तर केही मन्त्रीहरूलाई थुनामा राखिएको छ । राजधानी हरारेमा धेरै मानिसले मुगाबे कालको अन्त्यको अपेक्षा गरिरहेको सञ्चारमाध्यमले उल्लेख गरेका छन् । सत्तारूढ जानुपीएफ पार्टीका केही प्रभावशाली सदस्यले भने पूर्व विद्रोही नेताले आफ्नो परिवारलाई राजनीतिमा स्थापित गर्ने महत्त्वाकांक्षाका कारण पछिल्लो संकट उत्पन्न भएको दाबी गरेका छन् । ९३ वर्षीया मुगाबेप्रति अझै पनि कतिपय ग्रामीण भेगका मानिसको समर्थन छ । जिम्बावे सन् १९८० मा बेलायतबाट स्वतन्त्र भएको थियो । त्यसयताका ३७ मध्य ३२ वर्ष मुगावेले शासनसत्तामा सञ्चालन गरेका छन् । गिनीका राष्ट्रपतिसमेत रहेका अफ्रिकी संघका प्रमुख कोन्डेले जिम्बावेको सेनाले सत्ताकब्जा गरेको प्रस्ट भएको जनाए । संघले जारी गरेको विज्ञप्तिमा जिम्बावेको वर्तमान अवस्थाप्रति गम्भीर चिन्ता प्रकट गरेका छन् । साथै, उनले देशका कानुनसम्मत निकायलाई अफ्रिकी संघको पूर्ण समर्थन रहेको जनाएका छन् ।"
भ्रष्टाचारविरुद्ध खोज पत्रकारिता,"जोहानेसबर्ग (दक्षिण अफ्रिका) भ्रष्टाचारमुक्त विश्वको परिकल्पनामा पत्रकारिताको प्रयास भन्ने मूल नाराका साथ दक्षिण अफ्रिकाको जोहनेसबर्गमा बिहीबारदेखि १० औं विश्व खोज पत्रकारिता सम्मेलन सुरु भएको छ । सम्मेलनका सहभागीले भ्रष्टाचारमुक्त समाज र असल शासनको परिकल्पनाका लागि पत्रकारिताले योगदान पुर्याइरहेको दाबी गरे । अनुभवी पत्रकारले सत्तामा केन्द्रित राजनीतिक सहकार्य र त्यसले निम्त्याउने सर्वसत्तावाद का कारण पत्रकारितामा पेसागत मर्यादा कायम राख्न कठिन भएको जनाए । उनीहरूले आआफ्नो मुलुकको पछिल्लो अवस्थाबारे अनुभवसमेत सुनाएका थिए । विद्यमान र सम्भावित समस्याबाट मुलुकलाई बचाउन पत्रकारिता मार्फत योगदान गर्नुपर्ने बताए । राम्रो पत्रकारिता कसरी गर्ने ? र आफ्नो रिर्पोटिङ कसरी अब्बल बनाउने भन्ने विषयमा आफ्नो धारणा व्यक्त गर्दै उनीहरूले फेक न्युज बाट पत्रकारिता टाढा रहनुपर्ने जनाए । सहभागीमध्ये एकले भने, पत्रकारितामा चुनौती पक्कै छ । तर यसमा भित्री खुसी र मुलुकको लागि योगदान पनि उत्तिकै छ । तर फेक न्युज र प्रशंसा पत्रकारिताबाट टाढा रहनुपर्छ ।पत्रकारिताको सीमा कुनै मुलुकभित्र मात्र रहँदैन यसको अब्बल सञ्जाल आवश्यक रहेको भन्दै यही सञ्जालमार्फत मिलेर काम गर्नसमेत उनीहरूले धारणा व्यक्त गरे । मानव बेचबिखन, आर्थिक अनियमितता चुनौती रहेको भन्दै सहभागीले मिलेर काम गर्ने प्रतिबद्धता जनाए । अल्पविकसित मुलुकमा असीमित धनाढयहरू यसमा बढी सक्रिय रहेको उनीहरूको निष्कर्ष छ । तीनदिने सम्मेलनमा पत्रकारको क्षमता अभिवृद्धि, तथ्यमा सचेतता, सूचनामा अधिकार (आरटीआई) को उपयोग लगायतका विषयमा छलफल भएको छ । रोयटर्समा लामो समय काम गरेका डेबिड के जोनस्टनले सरकारी संयन्त्र नै भ्रष्टाचारको मुख्य संरक्षक रहने बताए । निजी क्षेत्रलाई नियन्त्रण गर्न नसक्ने स्थान नै हुँदैन । हामीले अहिले यसमा ध्यान दिन जरुरी छ । विश्वमै सरकारी संयन्त्र नै बढी भ्रष्ट रहेको बताउँदै उनले भने, आर्थिक क्षेत्रमा मैले रिपोर्टिङ गर्दा यो धेरै नै देखेको छु । भ्रष्टाचार शून्य नै हुन सक्दैन तर त्यसलाई कसरी न्यून गर्ने भन्नेमा हामी सधंै चनाखो बन्नुपर्छ । पत्रकारिता अब कसैको भाषण र प्रशंसा केन्द्रित नभई विकास र सुशासनका पक्षमा हुनुपर्छ ।सम्मेलनमा ६७ मुलुकका १ हजार २ सय ६४ पत्रकार सहभागी छन् । नेपालबाट पत्रकार कुन्द दीक्षितको नेतृत्वमा ६ जना सहभागी छन् । दीक्षितले जलवायु परिवर्तन र खोजपत्रकारिता केन्द्रकी अध्यक्ष नम्रता शर्माले मानव बेचबिखनको पछिल्लो अवस्थाबारे धारणा राख्दै छन् । नर्बेजियन फाउन्डेसनका जोन बोन्सले खोज पत्रकारिता सधैं जोखिमपूर्ण रहेको बताए । नेपाल पत्रकार महासंघका पूर्वअध्यक्ष शिव गाउँलेले नेपालको पत्रकारिता विश्वस्तरको भएको दाबी गरे । नेपालजस्ता विकासोन्मुख देशमा शासन प्रणाली, लोकतन्त्र, शक्ति र सत्ताको दुरुपयोग उजागर गर्न खोज पत्रकारिता आवश्यक भएको गाउँलेको भनाइ छ । असल शासन, मानव बेचबिखन, शरणार्थी समस्या, हुण्डी, राजनीतिक सर्वसत्तावाद, लोकतन्त्रको दुरुपयोग, दण्डहीनता लगायत फरक फरक क्षेत्रमा छलफल केन्द्रित छ ।"
एउटा चित्रकलाको ४७ अर्ब !,न्युयोर्क (बीबीसी) विश्वप्रसिद्ध चित्रकार लियोनार्दो दा भिन्चीले बनाएको भनिएको क्राइस्टको पाँच सय वर्ष पुरानो एउटा चित्रकला हालसम्मकै सबैभन्दा बढी मूल्यमा बिक्री भएको छ । स्यालभेटर मुन्डी (विश्वको रक्षक) नाम दिइएको उक्त चित्रकला बिहीबार न्युयोर्कमा ४५ करोड डलर (करिब ४७ अर्ब रुपैयाँ) मा बिक्री भएको हो । लिलामीमार्फत न्युयोर्कस्थित क्रिस्टीमा स्यालभेटर मुन्डी को बिक्री घोषणा हुँदा कोठामा निकैबेर मानिसले ताली बजाउँदै खुसी व्यक्त गरेका थिए । उक्त चित्रकलाका लागि कम्तीमा १ करोड डलर मूल्य तोकिएको थियो । चित्रकला खरिद गर्ने मानिसको परिचय भने गोप्य राखिएको छ । उनले २० मिनेटसम्म चलेको लिलाम बढाबढमा टेलिफोनमार्फत उक्त मूल्य तिर्ने घोषणा गरेका हुन् । स्यालभेटर मुन्डी मा क्राइस्टको एउटा हात उठेको र अर्को हातले सिसाको गोलाकार वस्तु समातेको देखिन्छ । डेढ दर्जन हाराहारीमा चित्र बनाएका दा भिन्चीको सन् १५१९ मा मृत्यु भएको थियो । उनले स्यालभेटर मुन्डी सन् १५०५ मा बनाएको ठानिन्छ । सन् १९५८ मा उक्त चित्रकला लन्डनमा ६० डलरमा बिक्री भएको थियो । त्यस बेलासम्म स्यालभेटर मुन्डी लियोनार्दोका एकजना अनुयायीले बनाएको ठानिन्थ्यो । ४ वर्षअघि स्यालभेटर मुन्डी लाई एक रूसी नागरिकले १२ करोड ७५ लाख डलरमा किनेका थिए ।
दौडधुपमा उम्मेदवार,"पाल्पा पहाडी जिल्लामा यति बेला चुनावी रोमाञ्च छ । मतदाताले पुराना वाचा नै पूरा नभएको गुनासो पोखिरहँदा उम्मेदवार फेरि अवसर दिए वाचा पूरा गरिछाड्ने प्रतिबद्धता दोहोर्याइरहेका छन् । उम्मेदवारमा पुरानै अनुहार दोहोरिएकाले मतदातामा उत्साह देखिँदैन । पहिले ३ निर्वाचन क्षेत्र रहेको जिल्लामा अहिले २ क्षेत्र मात्र छन् । क्षेत्र समायोजनपछि उम्मेदवारको दौडधुप र मतदाताको अपेक्षा पनि बढेको छ । अघिल्ला चुनावमा गाउँ विकास गर्ने र सुविधा आँगनमा ल्याउने वाचा गरेका उम्मेदवार नै यसपटक दोहोरिएका हुन् । जिल्लामा एमाले र माओवादी गठबन्धनबाट प्रतिनिधिसभामा दुई पूर्वमन्त्री मैदानमा छन् । क्षेत्र १ बाट पूर्वभूमिसुधार मन्त्री दलबहादुर राना र २ बाट पूर्वउद्योगमन्त्री सोमप्रसाद पाण्डेय प्रतिस्पर्धामा छन् । उनीहरूलाई क्षेत्र १ मा कांग्रेसबाट २०५६ मा उम्मेदवार बनेका विजयराज घिमिरे र २ बाट निवर्तमान सांसद हरिप्रसाद नेपालले चुनौती दिइरहेका छन् । पूर्वमन्त्री र सांसदले पटकपटक चुनाव जितेर पनि विकासका काम नगरेको गुनासो स्थानीयको छ । २६ वर्षअघि खानेपानी, बिजुली र सडक माग गरेका उनीहरूले अहिले पनि तिनै माग दोहोर्याइरहेका छन् । पटकपटक चुनाव जिते, केही गरेनन्, रम्भा गाउँपालिका४ की सीता गहतराजले भनिन्, अहिले पनि तिनै अनुहार हुन् ।पाण्डेय र नेपालले २०७० सालको संविधानसभामा फरकफरक निर्वाचन क्षेत्रबाट चुनाव जितेका थिए । अहिले उनीहरू २ नम्बर क्षेत्रका प्रतिस्पर्धी हुन् । दुवैलाई साख कसरी जोगाउने भन्ने चिन्ता छ । एमाले र माओवादी गठबन्धनपछि पाण्डेय मत आधारमा बलियो बनेका छन् । क्षेत्र समायोजनपछि नेपाललाई जित दोहोर्याउन मिहिनेत बढाउनुपर्ने देखिएको छ । गठबन्धनपछि क्षेत्र नम्बर २ मा कांग्रेसभन्दा वामको ९ हजार ६ सय ८८ मत बढी छ । उक्त क्षेत्रमा तानसेन नगरपालिकाको ८ नम्बरबाहेक १३ वडा, गाउँपालिकामध्ये तिनाउको ५ बाहेक ५ वडा, रैनादेवी छहरा र रिब्दीकोटको ८८ वडा साथै बगनासकालीका ९ वडा समेटिएका छन् । यिनमा नेपालका लागि १४ नयाँ हुन् । पाण्डेयका लागि १४ वडा पुराना छन् । नेपाल २०४८ सालदेखि नियमित गाउँकै राजनीतिमा भिजेका व्यक्ति हुन् । उनले २०४८ र ०७० मा चुनाव जितेका थिए । २०५१ मा विष्णु पौडेल र २०६४ मा कुलप्रसाद नेपालसँग पराजित भए । पाण्डेयले २०५१, ०५६ र ०७० मा चुनाव जितेका हुन । ०६४ को संविधानसभामा माओवादी उम्मेदवारसित पराजित भएका थिए । पाण्डेयले पश्चिमको भैरवस्थान, खस्यौली, कुसुमखोला, सत्यवती, छहरा, बल्ढेङगढी, जुठापौवालगायत स्थानमा मतदातासँग भेटघाट गरिसकेका छन् । नेपालले पनि पश्चिमका विभिन्न वडा पुगेर घरदैलो गरेका छन् । जनताको सुखदु:खमा साथै छु, यसपालि पनि साथ दिने वाचा गरेको छुु, नेपालले भने, विकासमा ध्यान दिनेछु । पूर्वमन्त्रीसमेत रहेका पाण्डेयले भने तानसेन र यस क्षेत्रको मुहार फेर्न उम्मेदवार बनेको बताए । १८ वर्षपछि टक्करक्षेत्र नम्बर १ मा पूर्वमन्त्री राना र कांग्रेसका घिमिरेबीच टक्कर छ । जिल्लाको पूर्वी रामपुरका बासिन्दाबीच १८ वर्षपछि प्रतिस्पर्धा हुँदै छ । २०४८ सालमा पहिलो पटक उम्मेदवार बनेका राना कांग्रेसका कालुराम रानासँग पराजित भएका थिए । राना २०५१ र २०६४ सालमा विजयी भए । २०५६ मा भने तत्कालीन मालेबाट उम्मेदवार बनेका उनले हार बेहोरेका थिए । यस क्षेत्रमा दुवै पाहुना उम्मेदवार हुन् । जिल्लामा धेरै नबस्ने भएकाले दुवैलाई मतदाताको चित्त बुझाउन धौधौ छ । पहिलाभन्दा निर्वाचन क्षेत्र ठूलो भएको छ, स्थानीय क्षेत्रबहादुर नेपालीले भने, अहिले सहज छैन । मतदाता पनि धेरै फरक छन् । यस क्षेत्रमा प्रतिनिधिसभाका लागि विभिन्न दलबाट ११ जनाले उम्मेदवारी दिएका छन् । प्रतिस्पर्धा भने राना र घिमिरेबीच नै हुने देखिन्छ ।"
"शान्त प्रचार, सुटुक्क घरदैलो","सभाभन्दा घरदैलोलाई जोडअघिल्ला चुनावमा गाउँहरू पार्टी र उम्मेदवारका झन्डा, ब्यानर, पर्चापम्प्लेटले रंगिन्थे । आमसभा हुन्थे । तर, यसपटक उम्मेदवारले घरदैलो र मतदाता भेटघाटलाई महत्त्व दिएका छन् । वाम गठबन्धन आफ्नो भोटको सुरक्षामा लागेको छ भने कांग्रेस वाम गठबन्धनको मत तान्ने रणनीतिमा छ । गठबन्धनभित्रको अन्तर्विरोध र असन्तुष्टिबाट फाइदा लिने प्रयत्न भइरहेको देखिन्छ । कतिसम्म भने प्रदेशसभा क उम्मेदवार नरेश भण्डारी आँखा उपचारका लागि काठमाडौं जाँदा हार्ने डरले भागेको हल्ला चलाइयो । वाम गठबन्धनका प्रतिनिधिसभा सदस्य उम्मेदवार महत र भण्डारीबीच विगतमा बिग्रेको सम्बन्ध पनि अन्तर्विरोध बढाउन सहयोगी बनेको छ । त्यस्तै, अघिल्लो संविधानसभा निर्वाचनमा भण्डारी माओवादी वैद्य समूहमा थिए । उनकै अगुवाइमा मतदान केन्द्रमा आक्रमण गरी मतपेटिका नदीमा बगाइएको थियो । पुन: निर्वाचनमा एमालेको मत घटेर पराजय बेहोर्नुपरेको विश्लेषण गरिएको थियो । त्यसैले भण्डारीलाई एमाले र माओवादीभित्रैबाट असहयोग हुने कांग्रेसको आकलन छ । जीवन्त पार्टीमा अन्तर्विरोध हुन सक्छ तर चुनावमा एक ढिक्का भएर अघि बढ्छौं, भण्डारीले भने, उम्मेदवारीका आकांक्षाले बाहिरबाट हेर्दा असन्तुष्टि देखिए पनि एमाले र माओवादीबीच दह्रो गठबन्धन बनेको छ । त्यसैले जित्नेमा ढुक्कै छ, कति मतको अन्तर हुने भन्ने मात्र हो ।"
निर्वाचन तयारी पूरा,"रामेछाप (कास) पहिलो चरणमा हुने प्रदेश र प्रतिनिधिसभा निर्वाचनका लागि जिल्लामा सबै तयारी पूरा भएको छ । मुख्य निर्वाचन अधिकृत कार्यालयका अनुसार जिल्लाका १ सय ९१ मतदान केन्द्रका लागि आवश्यक निर्वाचन सामग्री र मतपत्र विभाजन, कर्मचारी खटाउने कार्य बुधबार सकिएको हो । मुख्य निर्वाचन अधिकृत कृष्णप्रसाद पौडेलले मतदानमा खटिने कर्मचारीलाई मंसिर १ देखि ४ सम्म तालिम दिने र ५ गतेदेखि सामग्रीसहित सम्बन्धित मतदान केन्द्रतर्फ परिचालन गरिने बताए । यसैबीच सुरक्षाका दृष्टिले अति संवेदनशील मानिएका जिल्लाका ३४ मतदान केन्द्रमा विशेष सुरक्षा सतर्कताका लागि मंगलबारदेखि नै प्रहरी परिचालन भएको छ । प्रजिअ दिलीप लामिछानेका अनुसार सबै मतदान केन्द्रमा पर्याप्त सुरक्षाकर्मी परिचालन हुनेछन् । प्रचार सामग्री हटाइएनिर्वाचन आचारसंहिताविपरीत हुने गरी मन्थली बजारमा टाँगिएका तुल, ब्यानर र पोस्टर मुख्य निर्वाचन अधिकृत कार्यालयले नष्ट गरेको छ । कांग्रेस र वाम गठवन्धनका साथै संघीय समाजवादी फोरमले बजारमा प्रचार सामग्री टाँगेका थिए । प्रजिअ लामिछानेले निर्वाचन आचारसंहिता पालना गर्ने मुख्य दायित्व दलहरूको भए पनि पटकपटक ध्यानाकर्षण गराउँदासमेत प्रचार सामाग्री नझिकेपछि यस्तो कदम चालिएको बताए । जिल्लाका अन्य बजार केन्द्रमा पनि आचारसंहिता विपरीत राखिएका प्रचारसामग्री हटाउने स्थानीय प्रशासनको तयारी छ ।"
एकै दिन तीन जिल्लामा वाम सभा,"बहुमतसहित स्थिर सरकारको नारा बोकेर देश दौडाहामा निस्केको वाम गठबन्धनले बिहीबार एकैदिन तीन जिल्लामा चुनावी सभा गरेको छ । बागलुङ, स्याङजा र पर्वतमा आयोजित सभालाई एमाले अध्यक्ष केपी शर्मा ओली र माओवादी केन्द्र अध्यक्ष पुष्पकमल दाहालले सम्बोधन गरे ।"
स्थिर सरकारका लागि गठबन्धन,"बुटवल (कास) माओवादी केन्द्र अध्यक्ष पुष्पकमल दाहालले ७० वर्षदेखिको राजनीतिक अस्थिरता हटाएर स्थायित्व र विकासका लागि वाम गठबन्धन गरेको बताएका छन् । भैरहवामा बिहीबार चौथो राष्ट्रिय उद्योग व्यापार मेला कृषि तथा पर्यटन महोत्सव उद्घाटन गर्दै उनले भने, ७० वर्षयता पूरा ५ वर्ष टिकेको सरकारको रेकर्ड छैन । यसले गर्दा विकास र समृद्धिका काममा ध्यान दिन सकिएन । वाम तालमेलको एउटै लक्ष्य कम्युनिस्ट केन्द्र बनाएर ५ वर्षे सरकार चलाउने र देशको आर्थिक विकास, पर्यटन, उद्योग, व्यापारमा क्रान्तिकारी परिवर्तन ल्याउने रहेकोमा दाहालले जोड दिए । ५ वर्ष सरकार चलाउने र देशलाई १० वर्षभित्र एसियाली मापदण्डमा पुर्याउने उद्देश्य छ, उनले भने, विकास र समृद्धि सबै क्षेत्रमा क्रान्तिकारी परिवर्तन ल्याउन वामपन्थीको जित आवश्यक छ । अबको गन्तव्य आर्थिक विकास र समृद्धि नै भएकाले यसमा सबैको सहयोग चाहिने दाहालले बताए । उनले बुद्ध जन्मस्थल लुम्बिनीलाई शान्तिको मुहानका रूपमा बृहत्तर विकास गरी पर्यटन प्रवद्र्धनमा टेवा पुर्याउनुपर्ने धारणा राखे । मैले आफू पहिलोपटक प्रधानमन्त्री हुँदा नै ल्हासादेखि लुम्बिनीसम्म रेल ल्याउने र पर्यटन प्रवद्र्धन गर्ने खाका बनाएको थिएँ, उनले भने, अब कोरला र ल्हासा दुवैतिरबाट लुम्बिनीमा रेल आउनेछ ।"
दलबदलु लाई कार्यकर्ताकै चुनौती,"सर्लाही चुनावको मुखमा नयाँ पार्टी प्रवेश गरेर उम्मेदवार बनेकाहरूलाई असन्तुष्ट नेताकार्यकर्ता मिलाउनै हम्मे छ । फेरि पुरानै घर फर्केकाहरूलाई पनि यही चुनौतीले गालेको छ । माओवादी केन्द्रका तर्फबाट ऊर्जा राज्यमन्त्री बनेका शम्भुलाल श्रेष्ठ अचानक कांग्रेस प्रवेश गरेर प्रतिनिधिसभातर्फ उम्मेदवार बनेका छन् । उनलाई कांग्रेसले क्षेत्र १ को टिकट दिएको छ । दोस्रो संविधानसभामा कांग्रेसले टिकट नदिएपछि उनी रातारात माओवादी प्रवेश गरेर चुनाव लडेका थिए । उनी पार्टी छाड्नुको बाध्यता र माइती फर्केको अवस्था दर्शाएर कांग्रेस कार्यकर्तालाई रिझाउन थालेका छन् । सुरुमा सामान्य असन्तुष्टि सामना गरेको हुँ, उनले भने, आफ्ना सबै बाध्यता साथीहरूलाई खुलस्त भनेपछि माहोल विस्तारै सहज हुँदै छ । कांग्रेस छाडेर तराई मधेस लोकतान्त्रिक पार्टी प्रवेश गरेका जंगीलाल राय पार्टी एकीकरणपछि राष्ट्रिय जनता पार्टी (राजपा) का महामन्त्री भए । अहिले कांग्रेसै फर्केर क्षेत्र २ को प्रतिनिधिसभा उम्मेदवार बनेका छन् । पार्टीका साथीबाटै टिकटका लागि आग्रह गरेकाले सबैको समर्थन छ, उनले भने । नेपाल सद्भावना पार्टीका रामेश्वर राय यादव २६ वर्ष लामो मधेसकेन्द्रित राजनीतिबाट अचानक माओवादीमा प्रवेश गरेर क्षेत्र ३ को उम्मेदवार बनेका छन् । पछिल्लोपटक उनी नेपाल लोकतान्त्रिक फोरमका वरिष्ठ उपाध्यक्ष थिए । उनले लामो समयसम्म पार्टीमा लगानी गरेका मिहिनेती नेताकार्यकर्ताबाट चुनौती सामना गर्नुपरेको छ । एउटा धारको राजनीतिबाट अर्काे धारमा गएर टिकट लिँदा पुराना माओवादी रुष्ट छन् । उनले सबैलाई मिलाएर लैजाने प्रयास भइरहेको बताए । सुरुमा समस्या हुनु स्वाभाविकै हो, उनले भने, विस्तारै सबै सहज हुँदैछ ।उपेन्द्र यादवले सुरु गरेको मधेस आन्दोलनमा लागेर पहिलो संविधानसभा चुनावमा टिकट पाएका शिवपुजन यादव १० वर्षपछि मधेस केन्द्रित दल नै त्यागेर माओवादी केन्द्रको टिकटमा क्षेत्र ४ बाट प्रतिनिधिसभामा उम्मेदवार बनेका छन् । १० वर्ष मधेसका लागि काम गरेका उनी राजपाको केन्द्रीय सदस्य त्यागेर माओवादी प्रवेश गरेका हुन् । उनलाई पुन: राजपामा फर्कन दबाब र प्रलोभन आएको स्रोतले जनायो । उनले आफ्नो क्षेत्रमा वाम गठबन्धनका अन्य उम्मेदवार आकांक्षी नै नभएकाले समस्या नपरेको बताए । म सर्वसम्मत सिफारिस भएको हुँ, उनले भने, सबैको सहयोग छ । यस्तै राजपा अध्यक्ष मण्डलका सदस्य दिनेश राय पनि टिकट वितरणको मुखैमा माओवादी प्रवेश गरेर क्षेत्र २ बाट प्रतिनिधिसभामा उम्मेदवार बने । उनी पनि उम्मेदवारका लागि सर्वसम्मत भएकाले खासै समस्या नपरेको बताउँछन् । उनले पार्टी प्रवेश गरेर टिकट लिन आग्रह नै भएकाले सबैको सहयोग पाइरहेको बताए ।"
सांसदको कुर्सी मिलाउन मात्रै साढे तीन करोड !,"काठमाडौं सांसदको कुर्सी मिलाउन मात्रै साढे तीन करोड ? सुन्दै आश्चर्य लाग्ने यो तथ्यांकले निर्वाचन मात्रै होइन, निर्वाचनपछिको व्यवस्थापन झन् महँगो हुने संकेत गर्छ । संसद् सचिवालयले वार्षिक ११ करोड रुपैयाँ भाडा तिरिरहेको नयाँ बानेश्वरको अन्तर्राष्ट्रिय सम्मेलन केन्द्रका दुई वटा हलको सामान्य पुन:संरचना र कुर्सी मर्मतका लागि मात्रै अर्थ मन्त्रालयसँग साढे तीन करोड रुपैयाँ माग गरेको छ । सबै कुर्सी फेर्न त समयले पनि भ्याइँदैन, संसद् सचिवालयका प्रवक्ता भरतराज गौतमले भने, प्रतिनिधिसभाको बैठक कक्ष (संविधानसभा बैठक बसेको मुख्य हल) मा बढी हुने कुर्सी हटाएर बाँकी मर्मत गर्ने, खोल फेर्ने, राष्ट्रिय सभाको बैठक कक्ष र अत्यावश्यक कार्यालय निर्माणका लागि अर्थसँग रकम माग गरिएको हो ।सभा कक्षको मुख्य हलमा संविधानसभा र व्यवस्थापिका संसदका ६०१ सदस्यका लागि कुर्सी र माइक जडान गरिएका छन् । प्रतिनिधिसभा बैठक कक्षका रूपमा पुन:संरचना गर्न लागिएको उक्त कक्षमा दुवै सदनको संयुक्त बैठक बस्नसमेत पुग्ने गरी ३३४ कुर्सी राख्न खोजिएको छ । सचिवालयले कुर्सीको संख्या घटाउँदा निस्कने फराकिलो ठाउँको सजावट र कुर्सी ढाकिएका सेता खोललाई हरियोले प्रतिस्थापन गर्न मात्रै ठूलो रकम खर्चिन लागेको हो । अधिकांश कुर्सी मर्मत गर्नुपर्ने अवस्थामा रहेको दाबी गर्दै सचिवालयका अधिकारीहरूले राष्ट्रिय सभाको बैठक कक्ष निर्माणले खर्चको सिलिङ बढी देखिएको बताए । यो सामान्य अनुमानित रकम हो, प्रवक्ता गौतमले भने, संविधानसभाको कार्यकालदेखि नै एकसदनात्मक संसद् चलेका कारण राष्ट्रिय सभाका लागि सम्पूर्ण संरचनाको तयारी आवश्यक छ । उनका अनुसार सम्मेलन केन्द्रकै नुप्से हल पुन:संरचना गरी राष्ट्रिय सभाको बैठक कक्ष तयार गरिनेछ । शान्ति प्रक्रियाको सुरुमा संयुक्त राष्ट्रसंघीय शान्ति मिसन (अनमिन) ले आफ्नो कार्यालय प्रयोजनका लागि सम्मेलन केन्द्रमा थुप्रै अस्थायी संरचना निर्माण गरेको थियो । ठूला हललाई आल्मुनियमले बारबेर गरी तयार गरेका कार्यकक्षहरू संसद्ले प्रयोग गरिरहेको छ । संसद् सचिवालयले बैठक कक्षका लागि मात्रै वार्षिक ११ करोड रुपैयाँ भाडा खर्च गरिरहेको छ । सचिवालयले संसद् सदस्य, पदाधिकारी र कर्मचारीको तलब भत्तासहितको वार्षिक कुल खर्च १ अर्ब हाराहारीमा गरेको देखिन्छ । सचिवालयको लेखा शाखाको रेकर्डअनुसार दोस्रो संविधानसभा कार्यकाल (पहिलो बैठकदेखि संविधान जारी गरेको दिनसम्म) को कुल खर्च १ अर्ब ६० करोड ३८ लाख ९३ हजार ६९ रुपैयाँ छ । उक्त रकममध्ये पहिलो आर्थिक वर्ष (२०७००७१) को पछिल्लो ६ महिनामा ४० करोड ४१ लाख ६४ हजार ८ सय १०, अन्तिम आर्थिक वर्ष (२०७२०७३) को अघिल्लो तीन महिना (साउनअसोज) मा १७ करोड २३ लाख २१ हजार १५ रुपैयाँ खर्च भएको थियो । बाँकी १ अर्ब २ करोड ७४ लाख ७ हजार २ सय ५२ बीचको एकै आर्थिक वर्ष (२०७१०७२) मा भएको थियो । यो संसदका पदाधिकारी र सदस्यको तलबभत्ता, भ्रमण, औषधोपचार खर्चका अतिरिक्त संसद् सचिवालयका कर्मचारीले लिएको ८० प्रतिशत प्रोत्साहन भत्ता र दैनिक ६५० रुपैयाँ (सार्वजनिक बिदाका दिन ७५० रुपैयाँ) खाजा खर्चसमेतको हो । अर्थ मन्त्रालयको सहमतिसमेत नलिई व्यवस्थापन समितिको निर्णयका आधारमा कर्मचारीलाई खुवाइएको प्रोत्साहन भत्ता र खुराकी महालेखाले बेरुजु देखाएको थियो । लगत्तै संसद् सचिवालयका पदाधिकारीको दौडधुप र दबाबपछि अर्थको सहमतिअनुरूप महालेखाले करोडांैको उक्त बेरुजु तत्कालै फस्र्योट गरेको थियो । प्रोत्साहन भत्ता लिने निकाय संसद् सचिवालय मात्रै होइन, सचिवालयका एक अधिकारीले भने । पहिले अर्थ मन्त्रालयको सहमति नभएका कारण खुराकी भत्ता बेरुजु देखिएको थियो । अर्थले नै त्यसलाई सहमति दिएकाले महालेखाबाट नियमअनुसार फस्र्योट भएको हो । ती अधिकारीका अनुसार संविधान निर्माणको काम सकिएपछि पनि व्यवस्थापिका संसदको नियमित खर्चमा कमी आएको थिएन । सरदर खर्च उही हो, उनले भने, रूपान्तरित व्यवस्थापिका संसदको मात्रै कुल खर्च निकालिएको छैन, हामीले हरेक आर्थिक वर्षको हिसाब शीर्षकअनुसार राख्ने गरेकाले त्यसको गणना गर्न केही समय लाग्छ ।संसद् सचिवालयले उपलब्ध गराएको दोस्रो संविधानसभाकालीन (२०७० माघदेखि २०७२ असोजसम्मको) कुल खर्च १ अर्ब ६० करोड ३८ लाख ९३ हजार ६९ रुपैयाँलाई आधार मान्दा पनि संसद् सचिवालयको मासिक खर्च सरदर ७ करोड ६३ लाख ७५ हजार ८ सय ६० देखिन्छ । पछिल्लो समय ५९१ सांसद बहाल रहेको सदनको कुल सदस्य संख्या ६०१ नै मानेर भाग लगाउँदा पनि उक्त मासिक खर्च प्रत्येक सदस्य बराबर १ लाख २७ हजार ८१ हुन आउँछ । संविधानअनुसार संघीय संसदको तल्लो सदन प्रतिनिधिसभामा २७५, माथिल्लो सदन राष्ट्रिय सभामा ५९ र सात प्रदेशसभामा ५५० सदस्य गरी सांंसदको कुल सदस्य संख्या नै ८८४ हुन आउँछ । सात प्रदेशमा अलग्गै सचिवालय निर्माण, सञ्चालन र सुरक्षामा हुने अतिरिक्त खर्चबाहेक नै हिसाब गर्दा पनि उनीहरूका लागि राज्य कोषबाट मासिक ११ करोड २३ लाख ३९ हजार ८ सय ६७ खर्च हुने देखिन्छ । अर्थात् वार्षिक १ अर्ब ३४ करोड ८० लाख ७८ हजार ४ सय ७ रुपैयाँभन्दा बढी हुन्छ ।"
बाढी प्रभावित क्षेत्रमा जान हच्किए उम्मेदवार,"इटहरी सुनसरीका प्रमुख क्षेत्रमा निर्वाचन प्रचारप्रसार तीव्र भए पनि इटहरीको बाढीपीडित बस्तीमा उम्मेदवार पुगेका छैनन् । उनीहरू बाढीपीडित गाउँमा पस्न हच्कनुको कारण हो, राहत दिन नसक्नु । गत साउनमा आएको बाढीले घरबारविहीन बनेका इटहरी ४ गैरीगाउँका बाढीपीडित यतिखेर नेताहरूको नाम सुन्न पनि चाहँदैनन् । निजी क्षेत्रबाट सहयोग पाए पनि सरकारका तर्फबाट केही नपाएका बाढीपीडितको यस पटकको दसैंतिहार पनि पालमा नै बित्यो । नेताले वास्ता नगरेपछि उनीहरू भोट माग्न आउनेलाई दह्रो जवाफ दिने पक्षमा छन् । स्थानीय मुना लिम्बू भन्छिन्, सके घर बनाइदेऊ, नसके भोट नमाग भन्ने हो । उनको घर बाढीले बगायो । अहिले खोजेर ल्याएको टिनले बेरबार गरेर अस्थायी टहरो बनाएकी छन् । उनीलगायत सानो छोरासहितको चार जनाको परिवार त्यही टहरोमा ओत लाग्न बाध्य छ । पहिले आउन त दिनोस्, त्यसपछि के भन्छौं, हामीलाई थाहा छ, उनले आक्रोशित हुँदै भनिन् । निर्वाचनको रौनक नजिकैको इटहरी चोकमा देख्न पाइए पनि विगतको भोट बैंकका रूपमा रहेको गैरीगाउँमा चुनावी चहलपहल छैन । अहिलेसम्म कुनै पनि पार्टीले भोट माग्ने हिम्मत गरेका छैनन् । बाढीपीडित लक्षु मुखियाले आफ्नो घर नबनेकाले मत हाल्न मनै नभएको बताइन् ।पहिले निर्वाचन सुरु हुनासाथ सबै दलको पहिलो प्राथमिकतामा गैरीगाउँ पथ्र्यो । तर अहिले दलहरूले तत्कालै छिर्न हिम्मत नदेखाउनुको कारण आपतका बेला भरपर्दाे सहयोग गर्न नसक्नु नै रहेको बाढीपीडित जगदीश राय बताउँछन् । घर बनाउन सहयोग नहुने भएपछि आफैं ऋण काढेर घर बनाउन थालेको उनले बताए । आफ्नो चार जनाको परिवारले विभिन्न संघसंस्थाबाट सहयोग पाए पनि सरकारका तर्फबाट चासो नदेखाइएको रायको गुनासो छ । सरकारले बाढीपीडितका लागि सुरुका दिनमा प्रत्येक परिवारका सदस्यका लागि दिनको ६० रुपैयाँ खाना खर्च दिए पनि अहिले नगरपालिकाले प्रत्येक घर २१ सय रुपैयाँ दिएको छ । त्यो रकम कति समयका लागि भन्ने कुरा प्रस्ट नभएको बाढीपीडित विन्दु श्रेष्ठले बताइन् । पुनर्निर्माणको भरपर्दाे कार्यक्रम लिएर दलका नेता आउलान् भन्ने आशामा पीडितहरू रहे पनि अहिलेसम्म नेताहरू बस्तीमा पुग्न सकेका छैनन् । बाढी जानेबित्तिकै कांग्रेस, एमाले र माओवादीका नेताहरू बस्तीमा पुगेका थिए ।२ सय ८० मतदाता रहेको गैरीगाउँमा आएको बाढीले ५ जनाको ज्यान लियो भने १ सय ८५ घरमध्ये ३६ घर पूर्ण रूपमा क्षतिग्रस्त भयो । ८ घरमा आंशिक क्षति पुर्यायो । दशकअघि माओवादीले सुकुम्बासीलाई समेत बस्तीमा आवासको व्यवस्था मिलाएका थिए । तर बाढीले आक्रान्त बनेका बेला उनीहरू नआएको बाढीपीडित ईश्वर चौधरी बताउँछन् । उनी व्यंग्य गर्दै भन्छन्, पहिले माओवादीका झन्डा थिए, बाढीले सबै बगाए ।स्थायी घर बनाउन राहत माग गर्दै वडा कार्यालय जाँदा तिमीहरूको भोट तिमीहरू नै लैजाऊ भनेपछि गोपाल श्रेष्ठको मन कुँडिएको छ । भोट माग्दा हात जोडेर आउने अनि समस्या पर्दा भोट लैजाऊ भन्नेहरू फेरि भोट माग्न आए लखेट्छौं, आक्रोशित भावमा उनले भने । इटहरीको ९ र १० वडामा रहेको शिवनगर टोलमा समेत कुनै नेताहरू पुगेका छैनन् । यो टोलमा पनि बाढीले दुई जनाको ज्यान लियो भने ९९ घर पूर्ण रूपमा क्षति भए । यो टोलमा पनि करिब तीन सय मतदाता रहेका छन् । इटहरी १० शिवनगर टोलका मदन साहको घर बाढीले बगाएपछि उनी पालमा बसिरहेका छन् । जाडोका कारण नातिनातिनालाई साह्रै समस्या हुन थालेको उनले बताए । स्थानीय चुनावमा विकासको ठ्ूलो आश्वासन दिनेहरू दु:खका बेला देखा नै नपरेकामा आफूहरूलाई निकै दु:ख लागेको उनले बताए । खोलामा तटबन्ध र घरबारविहीनलाई स्थायी घरको व्यवस्था गरिदिने नेतालाई मत दिने पक्षमा भएको उल्लेख गर्दै साहले आश्वासन मात्र दिन आउनेलाई भोट नदिने बताए । पीडित भवानी सिंहले पनि सबैलाई समान व्यवहार गर्न नसक्नेलाई भोट त के, बस्तीमा नै छिर्न नदिने बताइन् । वडा नम्बर ९ की पर्मेश्वरी रामले पनि खोलामा तटबन्धको व्यवस्था गर्ने र घर बनाइदिनेलाई मत दिने बताइन् । बाढीले क्षति पुर्याएको इटहरीको क्षेत्र सुनसरी २ मा पर्छ । यसपटक वाम गठबन्धनबाट माओवादी केन्द्रका हिमाल सुवेदी उम्मेदवार भएका छन् । बाढीपीडितको स्थायी समाधान अब बन्ने वाम गठबन्धनको स्थिर सरकारले गर्नेछ, सुवेदीले भने । बाढीपीडितको समस्या समाधानका लागि आफू लागिपर्ने प्रतिबद्धतासमेत उनले व्यक्त गरे । नेपाली कांग्रेसका सीताराम मेहताले खोला किनारबाट उनीहरूलाई नम्बरी जग्गामा सारेर घर निर्माण गरी सुरक्षित बासको व्यवस्था मिलाउन पहल गर्ने बताए । नदी किनारमा बस्दा फेरि पनि जोखिम हुने भएकाले सुनसरीका अधिकांश खोला किनारका सुकुम्बासी बस्तीलाई सुरक्षित स्थानमा सार्ने उनको भनाइ छ ।"
बमले माफी पाउनेमा आशावादी छु : राष्ट्रपति,"काठमाडौं संयुक्त अरब इमिरेट्स (यूएई) सरकारले मृत्युदण्डको सजाय पाएका अमरबहादुर बमलाई माफी दिन पीडित परिवारलाई अनुरोध गर्ने भएको छ । धारी५, दार्चुलाका बम १५ वर्षदेखि दुबईको अबिर जेलमा छन् । राष्ट्रपति विद्यादेवी भण्डारीले यूएईका उपराष्ट्रपति तथा प्रधानमन्त्री शेख मोहमद विन रसिद अल मोक्तुमसमक्ष बमलाई माफी दिन अनुरोध गरेकी थिइन् । प्रधानमन्त्री मोक्तुमले माफी दिनका लागि पीडित परिवारलाई सरकारका तर्फबाट अनुरोध गर्ने बताए । यूएईका राष्ट्रपति लामो समयदेखि सार्वजनिक रूपमा देखिएका छैनन् । नेपालीहरू इमानदार छन् । अपराधजन्य घटनामा परेको सुन्दा हामी अचम्ममा परेका छौं, प्रधानमन्त्री मोक्तुमको भनाइ उद्धृत गर्दै भ्रमण टोलीका एक सदस्यले कान्तिपुरलाई भने, पीडित परिवारसमक्ष हामी छलफल गर्छौं । यूएईको कानुनअनुसार अदालतले फैसला गरिसकेको मुद्दामा पीडित परिवारले माफी दिन सक्ने प्रावधान छ । बमलाई माफी दिन सरकारले यूएई सरकारसमक्ष पहल जारी राखे पनि पीडित परिवारसमक्ष अनुरोध गरेको छैन ।राष्ट्रपति भण्डारीले बमलाई माफी मिल्नेमा आफू आशावादी भएको बताइन् । जेलजीवन बिताउँदाको क्षण हामी सजिलै कल्पना गर्न सक्छौं । अमरले भोगेको पीडामा नेपाल र नेपाली दु:खी छन्, यूएईमा रहेका नेपाली समुदायलाई सम्बोधन गर्ने क्रममा उनले भनिन््, त्यसलाई मैले सम्बन्धित ठाउँमा उठाएकी छु र जवाफले आशावादी छु ।भारतीय व्यापारी शरद सेठ्ठीको हत्यामा संलग्न भन्दै यूएईको अदालतले दुई भारतीयसहित बमलाई मृत्युदण्डको फैसला सुनाएको थियो । तर, बमले चलाएको गाडीमा गएर सेठ्ठीलाई गोली हान्ने भारतीय नागरिकद्वय मनोज मुदाना र करनसिंह राजपुतले उनी निर्दोष रहेको लिखित बयान दिएका छन् । हत्या योजनाबारे बम बेखबर रहेको र गाडी मात्र चलाएको भनेर उनलाई माफी दिन भारतीय नागरिकहरूले औंठाछाप गरेर निवेदन पनि दिएका छन् । तैपनि, उनी छुटेका छैनन् ।"
प्रतिस्पर्धीको गढमा प्रचार,"सिन्धुपाल्चोक जिल्लाभर प्रतिनिधिसभा र प्रदेशसभा निर्वाचनले माहोल तताएको छ । लोकतान्त्रिक र वाम गठबन्धनका उम्मेदवारहरू प्रतिस्पर्धीको पकड भनिएको क्षेत्रका मतदाता आकर्षित गर्न खटिएका छन् । लोकतान्त्रिक गठबन्धनका उम्मेदवार तथा सञ्चारमन्त्री मोहनबहादुर बस्नेतले माओवादी केन्द्रको गढ मानिएको कुबिन्डेमा चुनावी सभा गरे । सशस्त्र विद्रोहको उद्गमस्थलका रूपमा चिनिने कुबिन्डे वाम गठबन्धनका उम्मेदवार पूर्वसञ्चारमन्त्री अग्निप्रसाद सापकोटाको गाउँ हो । माओवादी केन्द्रले २०५२ मा विद्रोह सुरु गरेपछि बस्नेत उक्त गाउँमा पहिलो पटक औपचारिक सभामा सहभागी भएका हुन् । उनले त्यहाँ माओवादीले आफ्ना समर्थकलाई सभामा आउन नदिएको भन्दै यस्तो व्यवहार कम्युनिस्ट निरकुंशको पूर्वअभ्यास भएको बताए । उनले भने, मतदाताको स्वतन्त्रता खोस्ने हक वामपन्थीलाई छैन । गाउँमा कांग्रेसको कार्यक्रम नराख्न दबाब दिएको उनको भनाइ थियो । बस्नेत ठूलो संख्यामा कार्यकर्तासहित त्यहाँ पुगेका थिए । सशस्त्र विद्रोह सुरु हुनुअघि तत्कालीन जनमोर्चा (भट्टराई समूह) को बलियो संगठन रहेको कुबिन्डेमा २०५२ माघमा शिक्षक पक्रन आएको प्रहरीको हत्यापछि धेरै जना भूमिगत भएका थिए । प्रहरीको धरपकडसँगै सशस्त्र विद्रोहमा धेरै जनाले ज्यान गुमाएको यो गाउँमा कांग्रेस उम्मेदवार बस्नेतले केहीलाई पार्टी प्रवेशसमेत गराए । बस्नेतले सापकोटाले गाउँको विकास गर्न नसकेको आरोप लागाएका थिए । उनले सापकोटालाई गाउँकै मतदाताले भोट नदिने दाबी गरे । माओवादीले कांग्रेसको संगठन विस्तारमा अवरोध गरेको स्थानीयले बताएका थिए । यस्तै कांग्रेसको कुबिन्डे भेलापछि वाम गठबन्धनले बस्नेतको जन्मथलो बाह्रबिसे नगरपालिकामा बृहत् सभा गरेर कांग्रेसलाई हराएर छाड्ने उद्घोष गरेको छ । कांग्रेसको गढ मानिने बाह्रबिसेमा युवाहरूको भेला गरिएको थियो । भेलामा पूर्वमन्त्री सापकोटा बस्नेतमाथि आक्रामक देखिए । सापकोटाले तातोपानी नाका सञ्चालन गर्ने प्रतिबद्धता गरेका छन् ।"
भूकम्पपीडितलाई ऋण दिन आनाकानी,"काठमाडौं भूकम्पपीडितको आवास निर्माणका लागि दिने भनिएको ३ लाख रुपैयाँसम्म निब्र्याजी ऋण दिन बैंक तथा वित्तीय संस्था उदासीन देखिएका छन् । यस्तो कर्जामा धितो नहुने भएकाले ऋण असुली निश्चित नभएको भन्दै बैंक तथा वित्तीय संस्थाले इच्छा नदेखाएका हुन् । सरकारको निर्देशनबमोजिम राष्ट्र बैंकले जारी गरेको निब्र्याजी ऋणसम्बन्धी कार्यविधिमा ऋण असुलीको व्यवस्था नहुँदा विश्वास गर्ने आधार नरहेको एक बैंकरले बताए । यसअघि सरकारले पटकपटक ऋण मिनाहा गरेका उदाहरण हामीसँग छन्, ती बैंकरले भने, फेरि पनि सरकारबाट ऋण मिनाहाको निर्णय आयो भने बैंकले कसरी ऋण असुली गर्ने । बैंकहरूले ऋण प्रदान गर्नका लागि कम्तीमा पनि उचित ब्याजदर र ऋण असुलीको विश्वस्त आधार हुनुपर्ने ती अधिकारीको भनाइ छ । भूकम्पपीडितलाई दिने भनिएको ३ लाख रुपैयाँसम्म निब्र्याजी ऋणसम्बन्धी कार्यविधिमा कर्जा सुरक्षणको विधि तथा प्रक्रिया उल्लेख नभएको, ब्याज भुक्तानीका लागि कोषमा पैसा नभएकोलगायत कारण ऋण प्रवाहमा समस्या देखिएको छ, ती बैंकरले भने । बैंक तथा वित्तीय संस्थाले पूर्ण सहयोग नगरेकै कारण २ प्रतिशत ब्याजदरमा प्रदान गर्ने भनिएको सहुलियत दरको आवास कर्जा प्रभावकारी हुन नसकेको जानकारहरू बताउँछन् । भूकम्प गएको करिब ३ वर्ष पुगिसक्दा करिब साढे ९० करोड रुपैयाँ मात्र प्रवाह भएको छ । भूकम्पबाट ८ लाख घर भत्किएको तथ्यांक सार्वजनिक भएको छ । निर्माणका लागि सहरमा २५ लाख र गाउँमा १५ लाख बराबर दिने भनिएको सहुलियतपूर्ण कर्जा भने ३ सय जनाले मात्र उपयोग गरेका छन् । बैंकहरूले अहिले पनि ऋण दिन नचाहेको एक पूर्वबैंकरले बताए । यो सबै ऋण नदिने बहनाबाजी हो, ती अधिकारीले भने, विगतमा जस्तै बैंकहरूले निब्र्याजी ऋण दिन नचाहेका हुन् । कार्यविधिका केही विषयहरूमा बैंकहरूले प्रश्न उठाएकाले ऋण प्रवाहमा ढिलाइ भएको राष्ट्र बैंकका प्रवक्ता नारायण पौडेलले बताए । ती विषयहरूमा बैंकहरूसँग छलफल भइरहेको छ, छिट्टै समाधान निस्केला, उनले भने । बैंकरहरू भने आफूहरू ऋण दिन तयार भए पनि केही व्यावहारिक समस्याले प्रवाह हुन नसकेको बताउँछन् । कार्यविधिमा देखिएको समस्या सम्बोधन भएपछि बैंकहरूले ऋण प्रवाह सुरु गर्ने बैंकर्स संघका अध्यक्ष अनीलकेशरी शाहले बताए । ब्याज कहाँबाट र कसरी पाउने हो, कर्जा सुरक्षणको विधि तथा प्रक्रिया के हो, समयमा ऋण असुली गर्न नसके के गर्नेलगायत विषयमा प्रस्ट नीतिगत व्यवस्था चाहेका छौं, शाहले भने, यो व्यवस्थामार्फत ठूलो रकम जाने सम्भावना छ । यसकारण पनि उल्लिखित विषयमा विश्वस्त हुन खोजेका हांै । सरकारको कार्यक्रमलाई सहयोग गर्न बैंकहरू तयार रहेको जनाउँदै उनले भने, ऋण प्रवाह गर्दा आउने व्यावहारिक समस्या सरकारले समाधान गर्नुपर्छ । कार्यविधिमा प्रस्ट नभएका विषयहरूमा सबै सरोकारवाला मिलेर छलफल भइरहेकाले छिट्टै समाधान निस्कने उनको भनाइ छ ।सरकारले अघिल्लो र चालू आर्थिक वर्षको बजेट वक्तव्यमा ३ लाखसम्मको निब्र्याजी ऋणसम्बन्धी व्यवस्था घोषणा भए पनि यसअघि बनेका कार्यविधि व्यावहारिक नभएकाले कार्यान्वयन हुन नसकेको पुनर्निर्माण प्राधिकरणका प्रवक्ता भीष्मकुमार भुसालले बताए । कार्यविधि सरलीकरण गर्ने काममा प्राधिकरणले धेरै मेहनत गरेको जनाउँदै उनले भने, ऋण प्रवाह बैंक तथा वित्तीय संस्थाबाट गर्नुपर्छ । त्यो प्राधिकरणको कार्यक्षेत्रभित्र पर्दैन । यसकारण हामीले आग्रह गर्ने मात्र हो । कर्जा सुरक्षणको विधि र प्रक्रियबारे कार्यविधि केही नबोलेकाले त्यो बनाउन एक समिति गठन भएको उनले बताए । समितिले मंसिर ७ गतेभित्र प्रतिवेदन बुझाउनेछ, त्यसपछि ऋण प्रवाहको काम सुरु हुन्छ, उनले भने । सुरुको कार्यविधिमा सामूहिक जामानीमा ३ लाख रुपैयाँसम्म निब्र्याजी ऋण दिन सक्ने व्यवस्था रहेकामा सरकारले त्यसलाई परिमार्जन गरी सामूहिक जमानी वा बन्दै गरेको घर धितोमा बनाएको छ । त्यो संशोधनपछि बैंकहरूले ऋण दिन थाल्ने भएकाले पीडितले ऋण पाउने सरकारको अपेक्षा थियो । बैंकहरूले कार्यविधिमा विभिन्न कमजोरीहरू औल्याउँदै तत्कालै ऋण दिन नसकिने बताएपछि थप ढिलाइ भएको हो ।कार्यविधिमा बैंकले पीडितलाई निब्र्याजी ऋण दिने र उक्त ऋणबापतको ब्याज बैंकलाई सरकारले भुक्तानी गर्ने उल्लेख छ । ब्याज निर्धारण गर्दा सञ्चालन लागतमा २ प्रतिशत जोडेर भुक्तानी गर्ने भनिएको छ । सञ्चालन लागत बैंकपिच्छै फरकफरक हुन्छ । यसले सरकारी खर्च बढाउँछ । सरकारले धेरै खर्च गर्न नचाहने र बैंकले जोखिम लिन नचाहने भएकाले निब्र्याजी ऋणसम्बन्धी व्यवस्था छिट्टै कार्यान्वयन हुन नसक्ने जानकारहरू बताउँछन् । कार्यविधिमा निब्र्याजी ऋणको बिमा निक्षेप तथा कर्जा सुरक्षण कोषले गर्ने उल्लेख छ । कोषको क्षमता बारेख्याल गरिएको छैन । बिमा गरेपछि कारणबस ऋण उठ्न नसके कोषले भुक्तानी गर्नुपर्छ । अहिलेको अवस्थामा कोषसँग त्यो क्षमता नरहेको बैंकरहरू बताउँछन् । निब्र्याज ऋणसम्बन्धी कार्यविधिमा खासगरी न्यून आय भएका र सामाजिक रूपमा पिछडिएका साना किसान, कालिगढ, मजदुर र भूमिहीन परिवारजस्ता पीडित विपन्न वर्गलाई लक्षित गरिएको छ । विपन्न वर्गको परिभाषामा पर्ने त्यस्ता भूकम्पपीडितले राष्ट्र बैंकबाट स्वीकृति प्राप्त क, ख, ग, र घ वर्गका बैंक तथा वित्तीय संस्थाबाट ३ लाख रुपैयाँसम्म निब्र्याजी ऋण लिन सक्ने व्यवस्था छ । सामूहिक जमानी वा बन्दै गरेको घर धितोमा निब्र्याजे प्रवाह गरिने यो ऋण अनिवार्य रूपले कर्जा सुरक्षण निगमबाट सुरक्षण गरिएको हुनुपर्नेछ । कर्जाको भुक्तानी अवधि कम्तीमा ३ वर्ष र बढीमा ५ वर्ष हुने कार्यविधिमा उल्लेख छ । यो कर्जामा ऋणीबाट कुनै शुल्क उठाउन नपाइए पनि बैंक तथा वित्तीय संस्थाले सरकारबाट निश्चत ब्याज पाउँछन् । बैंक तथा वित्तीय संस्थाको सञ्चालन लागतमा २ प्रतिशत विन्दु थप गरी ब्याजदर कायम गरिनेछ, कार्यविधिमा भनिएको छ, यस्तो ब्याज रकम, बिमा वा सुरक्षण शुल्क वित्तीय संस्थाबाट माग भई आएमा राष्ट्र बैंक बैंकिङ कार्यालयले त्रैमासिक रूपमा उक्त कोष खर्च गरी सम्बन्धित बंैक वा वित्तीय संस्थालाई उपलब्ध गराउनेछ । यसका लागि सरकारले एउटा कोष स्थापना गर्ने र उक्त कोष काठमाडौं थापाथलीस्थित राष्ट्र बैंकको बैंकिङ कार्यालयमा स्थापना गरिनेछ । तर, कोष कति रकमको हुने भन्ने कार्यविधिमा उल्लेख छैन । यो पनि बैंकहरू अनिच्छुक हुनुका अर्को कारण भएको जनाइएको छ ।"
डेढ दशकदेखि चियाको मूल्य स्थिर,"दमक दैनिक उपभोगका सबैजसो वस्तुको मूल्य बढेर उपभोक्ता आहत भएका छन् । डेढ दशकदेखि स्थिर चियाको मूल्य उपभोक्ताका लागि खुसीको समाचार भए पनि उत्पादकका लागि भने होइन । तयारी सीटीसी चियाको मूल्य लामो सयमदेखि नबढ्दा जिल्लाका व्यवसायी मारमा परेका छन् । व्यवसायीहरूका अनुसार गत वर्षको तुलनामा यस वर्ष सीटीसी चियाको मूल्य १५ प्रतिशतले घटेको छ । गत वर्ष सरदर १४०१४५ रुपैयाँ प्रतिकेजीमा बिक्री गरेको सीटीसी चिया यस वर्ष १ सय २० भन्दा माथि बढ्न सकेको छैन । तयारी चियाको मूल्य बढ्नुको सट्टा घटेकाले मजदुरलाई भुक्तानी दिनसमेत समस्या भएको नेपाल चिया उत्पादक संघका अध्यक्ष सुरेश अग्रवालले बताए ।अक्सन सञ्चालनमा सरकारी उदासीनता, बाध्यात्मक भारतीय बजारलगायतका कारणले चिया व्यवसायी संकटमा पर्दै गएको उनको भनाइ छ । व्यवसायी चण्डिप्रसाद पराजुलीले अथाह सम्भावना भएर पनि सरकारी उदासीनताले चिया क्षेत्र संकटमा रहेको बताए । उनले लामो समयदेखि एउटै मूल्य पाउँदा आफ्नो व्यवसाय थाम्नै गाह्रो भएको बताए । तयारी चिया उत्पादनमा वृद्धि भए पनि खपतमा समस्या छ । सीटीसी चिया झापामा मात्र यस वर्ष एक करोड ८५ लाख केजीभन्दा बढी उत्पादन भएको राष्ट्रिय चिया तथा कफी विकास बोर्ड क्षेत्रीय कार्यालय बिर्तामोडले जनाएको छ । गत वर्ष १ करोड ८२ लाख केजी उत्पादन भएको थियो । उत्पादन बढेर के गर्नु, बजार छैन । भारतबाहेक अर्को विकल्प छैन, संघका अध्यक्ष अग्रवालले भने, उनीहरूले जति दाम भन्छन्, त्यतिमै चिया बेच्नुपरेको छ । उनले सीटीसी चियाको मूल्य १५ वर्षदेखि बढ्न नसकेको बताए । मजदुर, ढुवानीलगायतका खर्चहरू बर्सेनि बढेकोबढयै छ, अग्रवालले भने, चियाको मूल्य १५ वर्षदेखि प्रतिकेजी सरदर १२०१३० देखि बढी पाउन सकेका छैनौं ।जिल्लामा सीटीसी चिया उत्पादन गर्ने २७ वटा फयाक्ट्री छन् । जिल्लामा साविकका ३६ वटा नगरपालिका र गाविसमा गरी करिब १४ हजार हेक्टर क्षेत्रफलमा चिया खेती गरिँदै आएको छ । २ हजार ९ सय ७२ साना किसान, मजदुरसहित १० हजार बढी परिवार चिया व्यवसायमा आबद्ध छन् । जिल्लामा उत्पादन हुने तयारी चियाको एक मात्र अन्तर्राष्ट्रिय बजार भनेको भारतको सिलिगुडी हो । अग्रवालले भने, त्यहाँ ४५ जना भारतीय व्यवसायी छन् । उनीहरूले जतिमा हाम्रो चिया किन्न चाहान्छन्, हामी त्यतिमै बेचेर फर्किनुपर्छ । तेस्रो देश निर्यात गर्न नसक्नु नेपाली चिया बजारको ठूलो दुर्भाग्य भएको उनले बताए ।संघका अनुसार पछिल्लो समय मुलुकभित्र तयारी चियाको खपत बढेको छ । जिल्लामा उत्पादन हुने सीटीसीमध्ये आधार मुलुकभित्रै खपत हुने गरेको अध्यक्ष अग्रवालले बताए । मूल्य वृद्धि नहुनुमा गुणस्तरीय चिया उत्पादन गर्न नसक्नु पनि एउटा कारण भएको पराजुलीले बताए । किसानले एक हात लामो चिया पत्ती लिएर आउँछन्, पराजुलीले भने, अन्तर्राष्ट्रिय बजारले खोजेजस्तो गुणस्तरीय चिया हामीले उत्पादन गर्न सकिरहेका छैनौं । यसले पनि मूल्य वृद्धि नहुनुमा काम गरेको छ ।"
राष्ट्रिय औद्योगिक व्यापार मेला सुरु,"स्वदेशी उत्पादनको बजार प्रवद्र्धन गर्न उद्योगी र उपभोक्ताबीच सम्बन्ध बढाउने, पर्यटनको विकास र प्रवद्र्धनमा योगदान पुर्याउने मेलाको लक्ष्य छ । मेला उद्घाटन गदै पूर्वप्रधानमन्त्री एवं माओवादी केन्द्रका अध्यक्ष पुष्पकमल दाहालले अबको गन्तव्य आर्थिक विकास र समृद्धि भएको बताए । महोत्सव संयोजक नारायणप्रसाद भण्डारीले भैरहवामा स्थायी मेला स्थल र स्थायी संरचनाको माग गरे । उक्त मेला १२ दिनसम्म चल्ने र ६० देखि ६५ करोड रुपैयाँको आर्थिक कारोबार गर्ने आयोजकको लक्ष्य छ । मेलामा कृषि, खाद्य, घरेलु, कृषि, लत्ताकपडा, पर्यटन, सूचना प्रविधिलगायतका करिब ४ सय स्टल छन् । मायादेवी मन्दिरको आकृतिमा स्टल बनाएर त्यसमा लुम्बिनीबारे वृत्तचित्र प्रदर्शन गरिएको छ । बेलहिया नाकाबाट आउने पर्यटकलाई महोत्सव अवलोकनसहित लुम्बिनी र तिलौराकोट दर्शनको पर्यटन प्याकेज बनाइएको छ । इन्डोनेपाल कुस्ती महिला पुरुष प्रतियोगिता अर्को आकर्षण छ ।"
सार्कलाई गति दिन आग्रह,काठमाडौं (कास) दक्षिण एसियाली क्षेत्रका अर्थ र योजनाविद्हरूले यस क्षेत्रको सहयोग संगठन सार्कलाई गति दिन आग्रह गरेका छन् । दुई दिनदेखि राजधानी काठमाडौंमा भेला भएका यी मुलुकका विज्ञहरूले दक्षिण एसियाली सहयोग संगठन सार्कलाई पछाडि पारेर समृद्धि सम्भव नहुने बताएका छन् । सम्मेलनको समापन समारोहलाई बिहीबार सम्बोधन गर्दै योजना आयोगका उपाध्यक्ष स्वर्णीम वाग्लेले ट्रयाक टु भनिने यस्ता सम्मेलनहरूको पहलले सार्कलाई जीवन्त राख्ने बताए । कूटनीतिमा ट्रयाक टु को अर्थ सरकार बाहिरबाट हुने पहलकदमीहरूलाई बुझिन्छ । उपाध्यक्ष वाग्लेले क्षेत्रीय मुद्दाहरूमा सार्क क्षेत्रभर छलफलको वातावरणलाई संस्थागत गर्न आवश्यक रहेको बताए ।सम्मेलनको पूर्ण सत्रमा सेन्टर फर पोलिसी डायलग बंगलादेशका अध्यक्ष प्राध्यापक रेहमान सोभानले सार्कलाई उद्देश्यतर्फ अघि बढ्नबाट रोक्न खोज्नु कुनै नयाँ कुरा नभएको उल्लेख गर्दै सार्क देशहरूबीच घनीभूत एकता आवश्यक रहेको बताए । पाकिस्तानस्थित सस्टेनेबल डेभलपमेन्ट पोलिसी इन्स्टिच्युटका कार्यकारी निर्देशक अविद क्युमले सार्क मोटर भेहिकल सम्झौतामा पाकिस्तानको तत्परता नरहे पनि सार्क अघि बढ्न सक्ने बताउँदै यस्ता सम्मेलनहरूले सार्कलाई अघि बढाउन पूरकको काम गर्ने बताए ।संयुक्त राष्ट्रसंघीय आर्थिक तथा सामाजिक आयोगका सामाजिक विकास महाशाखाका एसिया प्रशान्त क्षेत्रीय निर्देशक नागेश कुमारले छिमेकी देशहरूबीच सहोदर द्वन्द्व वास्तविक यथार्थ रहेको चित्रण गर्दै यसले क्षेत्रीय सहयोगलाई अघि बढ्नबाट रोकेको बताए । सम्मेलन आयोजकमध्येको एक सावतीका कार्यकारी अध्यक्ष पोषराज पाण्डेले आर्थिक वृद्धिमा बढावा दिई क्षेत्रीय अर्थतन्त्रलाई टेवा दिन सक्ने साना मझौला उद्यमसमेतका सेवा व्यापारलाई प्राथमिकता दिन आग्रह गरे ।
कफी खपत बढ्यो,काठमाडौं (कास) राष्ट्रिय चिया तथा कफी विकास बोर्डले देशभर कफी उपभोग बढेको बताएको छ । १३ औं राष्ट्रिय कफी दिवसका अवसरमा बिहीबार राजधानीमा बोर्डका कार्यकारी निर्देशक शेषकान्त गौतमले यस वर्ष कफीको उत्पादन बढेको तर निर्यात घट्दै गएका कारण देशभर नेपाली कफी उपभोग बढेको बताए । बोर्डका अनुसार यस वर्ष मुलुकभर २६ सय ४६ हेक्टरमा ४ सय ६६ टन कफी उत्पादन भएको थियो । यो गत वर्षभन्दा ३२ टन अर्थात् ७ प्रतिशत बढी हो । यस वर्ष ८ करोड ४५ लाख रुपैयाँ बराबरको ९५ टन कफी (ग्रिन बिन विभिन्न मुलुकमा निर्यात भयो । गत वर्ष १० करोड ८१ लाख रुपैयाँ बराबरको १ सय १२ टन कफी निर्यात भएको थियो । त्यसैगरी यस वर्ष ५ करोड रुपैयाँ बराबरको कफी विदेशबाट आयत भएको बोर्डले जनाएको छ । बोर्डले यस वर्षलाई कफी रोपण वर्ष घोषणा गरेको थियो । यसअनुरूप ७ लाख बिरुवा कफी रोपिए ।
कामदार उद्धार,"काठमाडौं (कास) एस इम्प्लोइमेन्ट ब्युरो म्यानपावरले साउदी अरबको रियाधमा चार महिनादेखि समस्यामा परेका चारजना कामदारलाई उद्धार गरी बुधबार स्वदेश ल्याएको छ । वैदेशिक रोजगार विभागले कामदारलाई नझिकाएको भन्दै उक्त कम्पनीको काम रोक्का गरेको थियो । म्यानपावरले सिन्धुपाल्चोकका हरेराम थापा, झापाका पदम माझी, सिन्धुलीका दिलबहादुर बल तामाङ र हेटौंडाका दीपकप्रसाद चौलागाईलाई उद्धार गरेको हो । उनीहरू गत वैशाखमा अब्दुल्लाह साउद विन मने इस्ट कन्ट्रक्सन तथा ट्रान्सपोर्टेसनमा चालकको काममा पठाइएका थिए ।"
नेपाल बैंकको रक्तदान कार्यक्रम,"काठमाडौं (कास) नेपाल बैंकको ८१ औं वार्षिकोत्सवको अवसरमा रक्तदान, मधुमेह परीक्षण कार्यक्रम सञ्चालन गरिएको छ । नेपाल रेडक्रस सोसाइटीसँगको सहकार्यमा गरिएको रक्तदान कार्यक्रममा १ सय ६ जनाले रक्तदान गरेका विज्ञप्तिमा उल्लेख छ । यसैगरी बैंक र लायन्स क्लब अफ बिहानी पुतलीसडकसँगको सहकार्यमा आयोजित मधुमेह परीक्षण कार्यक्रममा १ सय ५० जनाको स्वास्थ्य परीक्षण गरिएको छ ।"
वल्र्डलिंकको तीनको तड्का अफर,"काठमाडौं (कास) वर्डलिंकले तीनको तड्का अफर योजना ल्याएको छ । उक्त योजनामा नयाँ इन्टरनेट जडान गर्ने वा पुराना नवीकरण गर्ने ग्राहकलाई ४० प्रतिशतसम्मको छुट गर्ने, वार्षिक इन्टरनेट लिनेलाई नि:शुल्क नेट टीभीको सेवा दिने, हालको ५ एमबीपीएस प्याकेजलाई दोब्बर गर्ने जारी विज्ञप्तिमा छ । कम्पनीले ५ एमबीपीएसको सेवा लिनेलाई १० एमबीपीएसको सेवासहित जडान खर्च, राउटर, फाइवर तारको शुल्क नलाग्ने र ३ महिनाका लागि नि:शुल्क नेट टीभीको सुविधा रहेको जनाएको छ ।"
एनआईबीएल क्यापिटलको शाखा विस्तार,"काठमाडौं (कास) एनआईबीएल क्यापिटल मार्केटसले ललितपुरको लगनखेल र कास्की पोखराको चिप्लेढुंगामा शाखा विस्तार गरेको छ । नेपाल इन्भेस्टमेन्ट बैंकको सहायक कम्पनी एनआईबीएलले मर्चेन्ट बैंकिङअन्तर्गत विभिन्न सेवाहरू सर्वसुलभ तरिकाले उपलब्ध गराउन शाखा विस्तार गरेको जनाएको छ । यस कम्पनीले बैंक तथा वित्तीय संस्था, बिमा, जलविद्युत्, होटल गरी ३१ कम्पनीको सेयर रजिस्ट्रेसनसम्बन्धी कार्य गर्दै आएको विज्ञप्तिमा उल्लेख छ ।"
डाबर स्कुलइम्युनो च्याप्प सुरु,"काठमाडौं (कास) डाबर नेपालले डाबर स्कुलइम्युनो च्याम्प २०१७ बुधबारदेखि सुरु गरेको छ । कम्पनीका अनुसार जाडो मौसमलाई लक्षित गरी डाबरले देशभरिका ८० भन्दा बढी विद्यालयमा गएर आन्तरिक शक्ति र यसको आवश्यकताबारे जानकारी दिने कार्यक्रम रहेको छ । जाडो महिनामा आन्तरिक शक्तिको आवश्यकता पूर्ति डाबर च्यवनप्राशले गर्ने कम्पनीको दाबी छ । डाबरले काठमाडौं, ललितपुर, चितवन र पोखराका विद्यालयमा यो कार्यक्रम सञ्चालन गर्ने विज्ञप्तिमा उल्लेख छ । वयोधा अस्पतालको सहकार्यमा डाबरको यो दोस्रो संस्करण ३ देखि ८ कक्षाका विद्यार्थीलाई लक्षित गरिएको उल्लेख छ ।"
सानिमा र एक्सिस बैंकबीच सम्झौता,काठमाडौं (कास) सानिमा बैंक र भारतीय एक्सिस बैंकबीच भारत र नेपाल रेमिटयान्स सम्झौता भएको छ । जारी विज्ञप्तिअनुसार भारतबाट सानिमा एक्सप्रेसमार्फत पठाएको रकम सानिमा बैंकको ४७ शाखा र ७ हजारभन्दा बढी प्रतिनिधिमार्फत भुक्तानी लिन सकिनेछ । भारतबाट पठाएको रकम नेपालको सानिमा बैंकको खाता वा अन्य बैंकको खातामा समेत जम्मा गर्न सकिने सुविधा रहेको जनाइएको छ । उक्त सम्झौतापत्रमा सानिमाको तर्फबाट प्रमुख वित्तीय अधिकृत सरोज गुरागाई र एक्सिस बैंकको तर्फबाट वित्तीय संस्था समूहका प्रमुख अशोक गौतमले हस्ताक्षर गरेको विज्ञप्तिमा उल्लेख छ ।
सेन्चुरी बैंकको मल्टी करेन्सी कार्ड,काठमाडौं (कास) सेन्चुरी बैंकले नेपालमा मल्टी करेन्सी कार्ड बिहीबारबाट सुरु गरेको छ । बैंकले उक्त कार्डबाट १६ देशको मुद्रा सटही गर्न सक्ने जनाएको छ । सेन्चुरी र भारतीय एक्सिस बैंकको सहकार्यमा इन्डोनेपाल इजी रेमिटको सुरु गरेको विज्ञप्तिमा उल्लेख छ ।
आउटरिच दक्षिण एसियाली अवार्डको प्रतिस्पर्धी,काठमाडौं (कास) आउटरिच साउथ एसिया इन्डिपेन्डेन्ट एजेन्सी अफ द एयर २०१७ को अन्तिम चरणमा पुगेको छ । उक्त विज्ञापन एजेन्सीले गत वर्षहरूमा लगातार २ पटक अवार्ड हात पारेको जारी विज्ञप्तिमा छ । औद्योगिक समूहको स्तरलाई उकास्ने र व्यवसायी कार्य क्षमतामा उत्कृष्टता प्रदान गर्ने विज्ञापन एजेन्सीलाई उक्त अवार्ड प्रदान गरिने जनाइएको छ ।
लक्ष्मी बैंकका नयाँ शाखाहरू सञ्चालनमा,काठमाडौं (कास) लक्ष्मी बैंकको कञ्चनपुरको झलारी र कैलालीको बौनियाँमा नयाँ शाखा सञ्चालनमा आएका छन् । बैंकका शाखा सञ्जाल ७४ र एटीएम ९५ रहेको विज्ञप्तिमा जनाइएको छ ।
लमजुङमा चुनावी मुद्दा जलस्रोत,बेंसीसहर (लमजुङ)दोर्दी गाउँपालिकाको ढोढेनी र फलेनीका बासिन्दाले निर्माणाधीन ५४ मेगावाटको सुपर दोर्दी ख जलविद्युत् आयोजना र यसले स्थानीयको हितका लागि गर्नुपर्ने कामका विषयमा एउटा भेला बेलाए । भेलामा पालैपालो प्रतिनिधि र प्रदेशसभाका वाम गठबन्धन र कांग्रेसका उम्मेदवार पुगे । उम्मेदवारहरूले आफ्ना मात्र कुरा राखे । चुनावी भेलाको हतारोमा रहेका दुवै थरी टोलीले स्थानीयका कुरा सुन्नै भ्याएनन् ।
दिदीबहिनीको जित,"काठमाडौं (कास) जुम्ल्याहा राणा दिदीबहिनी मायांका र माहिकासहित आर्मीकी अभिलाषा विष्ट बिहीबार १४ औं राष्ट्रिय लनटेनिस प्रतियोगिताको महिला सिंगलमा दोहोरा जित भएका छन् ।सातदोबाटोस्थित टेनिस कोर्टमा पुलिसकी मायांकाले पश्चिमाञ्चलकी गंगा शर्मालाई ६२, ६२ र एपीएफकी एनी माथेमालाई ६१, ६४ को सोझो सेटमा हराइन् । माहिकाले एपीएफकी इन्द्रकला श्रेष्ठ र आर्मीकी इरा रावतलाई समान ६०, ६० को सोझो सेटमा हराइन् । अभिलाषाले इरालाई ६४, ६३ र एपीएफकी भगवती बिकलाई ६२, ६० को सेटमा हराइन् । महिला सिंगलमै एपीएफका खेलाडीहरू एनीले आफ्नै टिमकी विजिशा श्रेष्ठलाई ६३, ६०, भगवतीले क्याथ्रिन माथेमालाई ७५, ७५, विजिशाले मध्यमाञ्चलकी स्नेहा यादवलाई ६१, ६२ र क्याथ्रिनले इन्द्रकलालाई ६०, ६१ ले हराए ।यस इभेन्टमा ११ खेलाडी सहभागी छन् । उनीहरूले दुई समूहमा रहेर राउन्ड रोबिन लिग खेल्ने छन् । त्यसपछि वरीयता निर्धारण गरिने टेनिस संघले जनाएको छ ।पुरुष सिंगलमा एपीएफका श्रीराम मगरले मध्यमाञ्चलका निशान श्रेष्ठलाई ६२, ६४ ले हराए । तर श्रीराम मध्यमाञ्चलका राजेश क्षेत्रीसँग ५७, ७५, ७५ ले पराजित भए । आर्मीका संरक्षकभूषण वज्राचार्यले पुलिसका महेश श्रेष्ठलाई ६२, ६२ र पश्चिमाञ्चलका अभिषेक बाँस्तोलालाई ४६, ६३, ६४ ले हराएका थिए ।पुलिसका कमलबहादुर भण्डारीले आर्मीका अभिनव आचार्यलाई ६०, ६१, पश्चिमाञ्चलका अभिषेक बाँस्तोलाले सुदूरपश्चिमका गौरवप्रताप शाहीलाई ६०, ६२ ले हराए । त्यस्तै पुलिसका दावा शेर्पाले आर्मीका सम्यकभूषण वज्राचार्यलाई ६२, ६०, एपीएफका सन्तोष खत्रीले आफ्नै टिमका आत्माराम कार्कीलाई ६३, ७५, आर्मीका प्रणव खनालले मध्यमाञ्चलका गौरीशंकर श्रेष्ठलाई ६०, ६०, अभिनवले मध्यमाञ्चलका निशानलाई ६१, ३६, ७६, पुलिसका महेशले सुदूरपश्चिमका गौरवलाई ७६, ६४ ले हराए । एपीएफका सन्तोषले पुलिसका दावालाई ६४, ७६, आर्मीका सम्यकले एपीएफका आत्मारामलाई ६३, ६२, पश्चिमाञ्चलका प्रदीप खड्काले मध्यमाञ्चलका शिवराराम मगरलाई ६२, ६४ तथा मध्यमाञ्चलका गौरीले आफ्नै टिमका राजेशलाई ६१, ६१ को सेटमा हराए ।पुरुष सिंगलमा सहभागी १७ खेलाडीले चार समूहमा रहेर प्रतिस्पर्धा गरिरहेका छन् ।"
निरन्तरता दिने विश्वास,क्वालालम्पुर (कास) एसीसी यू१९ एसिया कपको पहिलो सेमिफाइनलमा पाकिस्तानले बंगलादेशलाई पराजित गर्यो । बिहिबार वर्षाले खेल बिथोलेपछि बंगलादेश अभागी सावित भएको थियो । पाकिस्तान डकवर्थ लुइस पद्धतिका आधारमा २ रनले विजयी हुँदै फाइनल प्रवेश गयो । टस हारेपछि ब्याटिङ निम्तो पाएको बंगालदेशले निर्धारित ५० ओभर ब्याटिङ गर्दै ६ विकेट गुमाई २ सय ७४ रनको योगफल खडा गर्यो । उसका लागि ओपनर पिनाक घोषले ८२ र कप्तान साइफ हसनले ६१ रन जोडे । यी दुई मिलेर दोस्रो विकेटका लागि १ सय ५ रनको साझेदारी गरेका थिए । तल्लोक्रममा आफिफ हुसेनले ५२ रनको अविजित इनिङ्स खेलेपछि बंगलादेशले बलियो अन्त्य पाएको थियो ।जवाफी ब्याटिङमा पाकिस्तानले शीर्षक्रमका ब्याट्सम्यानलाई सस्तैमा गुमायो । चौथो नम्बरका मुहमद ताहाले ९२ रन जोडेपछि टोलीको ब्याटिङ उकासिएको थियो । पाकिस्तान ३९ ओभरमा ५ विकेट गुमाउँदै १ सय ९९ रनमा रहेको स्थितिमा वर्षाले खेल रोक्यो । खेल पुन: सुचारु हुन नसक्दा पाकिस्तान डकवर्थअनुसार २ रनले विजयी हुँदै फाइनल पुग्यो ।पाकिस्तानको यो तेस्रो फाइनलयात्रा हो । पहिलो संस्करणमा भारतसँग संयुक्त रूपमा उपाधि जितेको पाकिस्तान दोस्रो संस्करणमा भने उही भारतसँग पराजित भएको थियो । तेस्रो संस्करणमा समूह चरणमै बाहिरिएको पाकिस्तान यसपल्ट समूह उपविजेता बन्दै दोस्रो चरणमा प्रवेश गरेको हो । पाकिस्तानले फाइनलमा अफगानिस्तान र नेपालको विजेतासँग प्रतिस्पर्धा गर्नेछ ।
बाल गीताञ्जली विजयी,काठमाडौं (कास) कोकाकोला कप स्कुलस्तरीय फुटबलमा बिहीबार पश्चिम प्रहरी बोर्डिङ दाङ र चन्द्रज्योति विद्यालय कैलालीबीचको खेल ११ को बराबरीमा टुंगिएको छ । काठमाडौंको बाल गीताञ्जली स्कुलले सैनिक आवासीय महाविद्यालय कैलालीमाथि १० ले विजय नतिजा निकाल्यो । भानुभक्त मेमोरियल मोरङले अर्किड एकेडेमी नुवाकोटलाई २१ ले पराजित गरेको छ । एभरेस्ट सेकेन्डरी सर्लाहीले जनज्योति सेकेन्डरी रूपन्देहीबाट वाकओभर पाएको थियो ।
मोर्डनमा खेलकुद जारी,काठमाडौं (कास) मोर्डन इन्डियन स्कुलले आयोजना गरेको अन्तरस्कुल खेलकुदअन्तर्गत बिहीबार टेबलटेनिसको जुयिनर गल्र्स सिंगलमा त्रियोगकी आश्मा पाण्डे विजयी छन् । उनले फाइनलमा डीएभीकी लसता श्रेष्ठलाई ३० सेटले हराइन् । ब्वाइज टिम इभेन्टको फाइनलमा आयोजक मोर्डनले त्रियोगलाई ३२ ले हराउँदै उपाधि जित्यो । ब्वाइज बास्केटबलमा सेन्ट जेभियर्स र हाइट हाउसले समान दुई खेल जितेका छन् । जेभियर्सले केएमसीलाई ५२२० ले र केन्द्रीय विद्यालयलाई ३३६ ले तथा हाइट हाउसले मोर्डन इन्डियनलाई ३९३४ ले र केएमसीलाई ४९२३ ले हराए । १२ स्कुलका अढाइ सय विद्यार्थी सहभागी खेलकुदको फुटबलतर्फ बिहीबार क्रिएटिभ आइडियल मोडल स्कुल विजयी भए । क्रिएटिभले केन्द्रीय विद्यालयलाई ३१ ले र आइडियलले सेन्ट जेभियर्सलाई ३२ गोलले हराए ।
एभीएम र प्रभातलाई स्वर्ण,"काठमाडौं (कास) एभीएम र प्रभातले प्रथम सौर्य कप अन्तरस्कुल टेबलटेनिसको टिम इभेन्टमा स्वर्ण जितेका छन् । एभीएम ब्वाइज तथा प्रभात गल्र्समा विजेता बने । एभीएमले प्रोक्सिमालाई ३१ र प्रभातले विजेश्वरीलाई ३२ ले हराए । ब्वाइज सिंगल यू१० मा मातृभूमिका उत्कर्ष निरौलाले न्यु समिटका असंज्ञ रिमाललाई ३०, यू१२ मा पुष्पसदनका सिद्धार्थ तामाङले एभीएमका रुविन महर्जनलाई ३२, यू१४ मा एभीएमका विशाल गोलेले पुष्पसदनका आभाष चौलागाईंलाई ३२ र यू१६ मा एभीएमका सम्योग कपालीले माउन्ट भ्यालीका रोशन काइतुलाई ३१ सेटले हराउँदै स्वर्ण जिते ।"
पेरु ३५ वर्षपछि छनोट,पट४सर्बियानाइजेरियाअस्ट्रेलियाजापानमोरक्कोपानामादक्षिण कोरियासाउदी अरेबिया
संकटालाई सफलता,काठमाडौं (कास) सीएमजी क्लब संकटा राजधानीमा जारी जारी प्रथम चन्द्रागिरि नकआउट गोल्डकप फुटबलको सेमिफाइनल पुगेको छ । नैकापस्थित चन्द्रागिरि नगरपालिकाको मैदानमा बिहीबार संकटाले विभागीय टोली नेपाल पुलिस क्लबलाई २० ले पराजित गर्दै अन्तिम चारको यात्रा गरेको हो ।संकटाको जितमा दुई गोल विदेशी खेलाडीले गरेका थिए । आइभोरी कोस्टका फ्लोरन्स कोआभा र मार्टिन्स अजेयले गोल गरे । पुलिसविरुद्ध संकटाले ७ मिनेटभित्र दुई गोल गरेको थियो । पुलिस खेलमा सम्हालिन नपाउँदै पाँचौं मिनेटमा फ्लोरेन्सले हेड गोलबाट संकटालाई सुरुआती अग्रता दिलाए । उनले अमित तामाङको कर्नर बललाई गोलमा परिणत गरेका थिए । दुई मिनेटपछि मार्टिन्सले बाईसाइकल किकमा गोल गर्दै संकटाको अग्रता दोब्बर पारे । मार्टिन्सले भीडभाडमा मौका छोप्दै गोल गरे । गोल खाएपछि पुलिसले सम्हालिएको खेल प्रदर्शन गरे पनि स्कोर गर्न नसक्दा पराजित भयो । पुुलिसका अभिषेक रिजालले २३ औं मिनेट र रवि पासवानले ३२ औं मिनेटमा गोलको मौका खेर फाले । ३६ र ४४ औं मिनेटमा फेरि अभिषेकले सुन्दर अवसर चुकाए । पुलिसका खेलाडी दोस्रो हाफमा पनि आधा दर्जन अवसरमा सफल हुन सकेन । मार्टिन्स ३४ औं मिनेटमा पाएको गोल अवसरमा सफल हुन सकेनन् । ४२ औं मिनेटमा अमित तामाङले फ्रिकिक क्रसबार माथिबाट जाँदा संकटाको अग्रता तेब्बर हुन सकेन । संकटाका मार्टिन्स वान भर्सेस वान हुँदा ४८ औं मिनेटमा चुकेका थिए । संकटाका फ्लोरेन्स म्यान अफ द म्याच घोषित भए । उनले ३ हजार रुपैयाँ प्राप्त गरे । संकटालेसेमिफाइनलमा फ्रेन्ड्स क्लबको सामना गर्नेछ । फ्रेन्ड्सले आयोजक ब्राइट युथ क्लबलाई ४३ ले पराजित गर्दै सेमिफाइनलमा तय गरको थियो । सेमिफाइनल मंसिर २ मा हुनेछ । शुक्रबार हिमालयन शेर्पा र एपीएफ क्लबबीच खेलछ ।
लकमालको विध्वंस,"कोलकाता (एएफपी) श्रीलंकाका तीव्र बलर सुरंगा लकमालले कप्तान विराट कोहलीको बाहेक अर्को दुई विकेट लिएपछि वर्षाले प्रभावित पहिलो टेस्टको पहिलो दिन भारत १७३ को अवस्थामा छ । लकमालले कोलकाताको इडेन गार्डेन मैदानमा बिहीबार खेलको पहिलो बलमा लोकेश राहुललाई आउट गरेका थिए । उनले ६ ओभर बलिङ गर्दा कुनै रन दिएका छैनन् । वर्षाका कारण पहिलो सत्र पूरै खेल हुन सकेन । ११५ ओभरमात्र खेल भयो । त्यसपछि खराब प्रकाशका कारण दिनको खेल रोकिएको थियो । चेतेश्वर पुजारा ८ रन बनाई क्रिजमा छन् । अजिन्क्या राहनेले खाता खोल्न बाँकी छ । घाँसे विकेटमा सिमरहरूले बाउन्स प्रहार गर्दा भारतले सुरुआतमै ठूलो झट्का बेहोरेको थियो । लकमालको उठिरहेको बलमा राहुलले विकेटकिपर निरोसान डिकवेललाई क्याच दिन पुगेका थिए । त्यसपछि लकमालले शिखर धवनको विकेट लिए । ८ रन बनाएका देव्रेहाते धवन बोल्ड भए । श्रीलंकाका तीव्र बलिङ प्रशिक्षक रुमेश रत्नायकेले लकमालको प्रदर्शनप्रति तारिफ गर्दै ब्याट्सम्यानका लागि विकेट दु:स्वप्न भएको बताए । मैले देखेकामा यो उत्कृष्ट स्पेल हो भन्नेमा म आफैं निश्चित छैन, तर यो मैले लामो समय देखेपछिको उत्कृष्ट प्रदर्शन हो, रत्नायकेले पत्रकारसँग भने, विकेट धेरै मैत्रीपूर्ण र सहयोगी छ । यो ठूलो चुनौती हुनेछ । तर काम अझै सकिएको छैन । अहिले सुरुआत मात्र भएको छ । मलाई लाग्छ दुवै टोलीलाई यस विकेटमा बराबर मौका छ ।पुजारा पनि केही पटक मुभ भइरहेको बलमा बिट हुन पुगेका थिए । कोहली पनि विकेटमा जम्न खोज्दा खराब प्रकाशले खेल चिया समयसम्म लम्ब्याएको थियो । चिया ब्रेकपछि पनि भारतको पक्षमा रहेन । कोहली ११ बल खेल्दै लकमालको बलमा शून्यमै आउट भए । भारतले सामना गरेको ७१ मध्ये ४३ बल पुजाराले खेलेर आफ्नो टोलीलाई थप क्षति हुन दिएनन् ।"
धनगढीमा कराते हुने,"काठमाडौं (कास) नेपाल गोजुरियो कराते डो युजेनकाई संघले सुदूरपश्चिमको धनगढीमा आठौं अन्तर्राष्ट्रिय कराते प्रतियोगिता गर्ने भएको छ । पुस १२१४ सम्म हुने प्रतियोगितामा नेपालसहित भारत, भुटान, बंगलादेश, श्रीलंका र पाकिस्तानका खेलाडीले प्रतिस्पर्धा गर्ने आयोजकले बिहीबार राजधानीमा पत्रकार सम्मेलन गरेर जानकारी गराएको छ । ४२ स्वर्णका लागि प्रतिस्पर्धा हुने प्रतियोगितामा उमेर समूहअन्तर्गत ७ देखि १८ वर्ष उमेरसम्म प्रतिस्पर्धा गराइने छ । टिम कुमुतेतर्फ पहिलो, दोस्रो र तेस्रो हुनेले क्रमश: ५१ हजार, ३१ हजार र २१ हजार नगद पुरस्कार पाउने छन् ।"
पदकधारी सम्मानित,"काठमाडौं (कास) नेपाल ब्याडमिन्टन संघले पाकिस्तान अन्तर्राष्ट्रिय सिरिजका विजेता आफ्ना खेलाडीलाई बिहीबार सम्मानित गरेको छ । सिरिजमा मिक्स डबल्सतर्फ नेपाली खेलाडीले स्वर्ण, रजत र कांस्य पदक जितेका थिए । दिपेश धामी र शोभा गौचनले स्वर्ण, पूर्व विजेता दिदीभाइ नङसल देवी र रत्नजित तामाङले रजत तथा विष्णु कटुवाल र सुनैना मुखियाको जोडीले कांस्य जितेका थिए ।खेलाडीलाई सम्मान गर्दै अध्यक्ष रामजीबहादुर श्रेष्ठले खेलाडीले वैदेशिक भूमिमा पाएको सफलताले नेपाली ब्याडमिन्टनको स्तर वृद्धि गर्न भूमिका खेल्ने बताए ।"
आयोजक भ्यालीको जित,"काठमाडौं (कास) आयोजक भ्याली पब्लिक बिहीबार १२ औं भ्याली कप अन्तरस्कुल बास्केटबलमा विजयी भएको छ । छात्रातर्फ भ्यालीले हिम्सलाई ४८२३ ले हरायो । अस्मिता थापा र दृष्टि श्रेष्ठले समान १६ स्कोर गरे । भद्रकाली, एलआरआई र ड्याफोडिल पब्लिक पनि विजयी भए । छात्रतर्फ माउन्ड कैलाश, भद्रकाली, ज्ञान निकेतन, ड्याफोडिल पब्लिक र सैनिक आवासीय स्कुल विजयी भएका छन् ।"
वायरलेस फाइल सेयरिङको परीक्षण,माइक्रोसफ्ट र गुगलले आआफ्नो डिभाइसका लागि वाईफाईमार्फत डाटा ट्रान्सफर हुने वायरलेस फिचरको परीक्षण गरिरहेको रिपोर्टहरू सार्वजनिक भएको छ । दुवै कम्पनीले डिभाइसलाई केन्द्रित गरी एप्पलको एयरड्रपजस्तै विशेषता भएको फिचरको परीक्षण गरिरहेका हुन् ।गुगलले आफ्नो एप फाइलगो मार्फत ब्लुतुथबाट नजिकका डिभाइसमा फाइल ट्रान्सफर हुने र माइक्रोसफ्टले आफ्नो यस्तो फिचरको नाम सेयरनियर राखिएको रिपोर्टहरूमा जनाइएको छ । दुवै कम्पनीको आफ्नै छुट्टै फाइल सेयरिङ फिचर थिएनन् ।माइक्रोसफ्टको यो फिचरले विशेषत: विन्डोज टेन कम्प्युटर चलाउने प्रयोगकर्ताहरू लाभान्वित हुनेछन् । यसमा सबै खालका फाइलहरू आदानप्रदान नगर्न सकिनेछ । गुगलको फाइलगो एप भने प्लेस्टोरमा बेटा भर्सनमा उपलब्ध छ ।
इन्स्टाग्राम स्टोरीमा जुनसुकै फोटो,"इन्स्टाग्रामले स्टोरी फिचर सुरु गर्दा प्रयोगकर्ताले क्षणिक फोटाहरू तत्काल सेयर गरुन् भन्ने उद्देश्य राखेको थियो । तर, फोटो सेयरिङ साइटमा यो फिचर लोकप्रिय बनेपछि इन्स्टाग्रामले यसमा सीमितता हटाएको छ ।प्रयोगकर्ताले अब आफ्नो डिभाइसमा भएको जुनसुकै समयमा खिचिएको फोटो पनि स्टोरिजमा अपलोड गर्न पाउने छन् । यसअघि २४ घण्टाभित्र खिचिएको फोटो मात्र स्टोरिजमा अपलोड गर्ने सुविधा थियो । यसका लागि प्रयोगकर्ताले स्टोरिज फिचरमा गएर क्यामेरा रोलभित्रका फोटाहरू छानेर आफूलाई चाहिएको फिल्टर प्रयोग गरी अपलोड गर्न सक्छन् ।"
फेसबुकको लोकल,"फेसबुकले आफ्नो छुट्टै इभेन्ट एपलाई फेसबुक लोकल नाम दिएर सार्वजनिक गरेको छ । तत्कालका लागि यो अमेरिकी आईओएस र एन्ड्रोइड प्रयोगकर्ताले मात्रै प्रयोग गर्न पाउँछन् । यसमा प्रयोगकर्ताको वरपर भएका रेस्टुरेन्ट, बार, होटलजस्ता स्थानहरूको जानकारी हुनेछ । साथै, यो एपमा सोही क्षणमा वरपर भइरहेको कुनै इभेन्टबारे पनि जानकारी दिन सक्नेछ ।फेसबुकमा प्रयोगकर्ताले गरेको रिभ्यु, चेकइन वा बिजनेस पेजको आधारमा यी ठाउँहरू देखाइने कम्पनीले जनाएको छ । यो छुट्टै एपबाहेक फेसबुकले आफ्नो मेन एपमा भएको नियरबाई फिचरलाई पनि यस्तै सुविधाका साथ लोकल नाम दिएर रिब्रान्डिङ गर्ने भएको छ । यसले पनि प्रयोगकर्ताले वरपरका रेस्टुरेन्ट, बार, होटलजस्ता ठाउँहरू देखाउन सक्नेछ ।"
मिस यु अनिल,:
खादीनेपाली फेसन,तस्बिरहरू : महेश प्रधान
