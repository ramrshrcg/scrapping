शीर्षक,विवरण
मतदानका मुखमा भारततिर लर्को,"नेपालभारत सीमास्थित इलाका प्रहरी, जमुनाहाका अनुसार प्रतिनिधिसभा र प्रदेशसभाको निर्वाचनको मुखमा दैनिक ३ देखि साढे ३ सय युवा रोजगारीका लागि भारत जाने गरेका छन् । निर्वाचनको मुखमा भारत जाने नेपाली उल्लेख्य छन् । उनीहरूमा निर्वाचनप्रति कुनै मोह देखिँदैन, इलाका प्रहरी प्रमुख सई सुधीर खड्का भन्छन्, भोट हाल्न छाडेर किन भारत जान थालेको भनेर सोध्दा भोट हालेर के पाइन्छ भन्ने जवाफ दिन्छन् । चुनावले खानलाउन नदिने उनीहरूको भनाइ छ । कमाउन भारत नजाने हो भने परिवार पाल्न सकिँदैन । हाम्रो समस्या नेताले बुझ्दैनन्, सुर्खेत खलंगाका सुजन विक भन्छन्, गाउँमै रोजगारी हुने हो भने भारत जाने रहर कसैलाई छैन । भारत जानेमध्ये आर्थिक अवस्था कमजोर भएका सुर्खेत, जाजरकोट, रुकुम, प्यूठान, दैलेख, सल्यानका बढी हुने गरेका छन् । बाँके र बर्दियाका सर्वसाधारण पनि खेती सकेपछि काम गर्न भारत जाने गरेका छन् । पहाडी तथा हिमाली जिल्लामा मतदानको मिति नजिकिँदै गए पनि दसैं, तिहारलगायत चाडपर्वका लागि घर फर्किएकाहरू धमाधम भारततर्फ लागिरहेका छन् । रूपैडिहा नाकामा पनि भारत छिर्ने युवाको भीड बढदै गएको छ । यस नाकाबाट प्रदेश ६ का सबैजसो जिल्ला तथा प्रदेश ५ का दाङ, बर्दिया, बाँके, प्यूठान र रोल्पाका युवा भारत पस्ने गरेका छन् । मजदुरी गर्न भारत जानेका लागि यो उपयुक्त समय हो । अहिले भारत पसेकाहरू कोही चैत र वैशाखतिर अन्नबाली भित्र्याउन आउँछन् भने कतिपय दसैंतिहारमा । बर्खे बाली भित्र्याइसकेको र चाडपर्व मनाइसकेकाले उनीहरू मजदुरीका लागि निस्केका हुन् । चुनाव आए पनि आफूहरूलाई ठेकेदारले बोलाएकाले जान लागेको महाबु गाउँपालिका ६ दैलेखका १९ वर्षीय कमल सिंहले बताए । उनी गत वर्षदेखि मजदुरीका लागि भारत जान थालेका हुन् । मतदाता नामावलीमा नाम छ तर भारतमा काम पाइने मौसम यही भएकाले जान थालेको, उनले भने, हामीजस्ता गरिबलाई चुनाव आए पनि नआए पनि मजदुरीका लागि जानैपर्ने बाध्यता छ । उनीसँगै सिमलामा काम गर्न जाने ९ जनाको समूह बुधबार भारत पसेको छ । सल्यान, कुपिन्डे वनगाड नगरपालिका४ का २९ वर्षीय जीवन केसीले चुनावका बेला सबै पुर्याउँछौं भन्ने नेताले जितेर गएपछि फर्केर नहेर्ने गरेकाले भारतमा मजदुरी गर्न जानेका लागि निर्वाचन महत्त्वको विषय नभएको बताए । स्नातक उत्तीर्ण उनी कालापहाडमा घर निर्माणमा संलग्न एक कम्पनीको सुपरभाइजर पदमा तीन वर्षदेखि कार्यरत छन् ।"
सुरक्षा स्थितिमा सुधार छ,"काठमाडौं प्रमुख निर्वाचन आयुक्त अयोधीप्रसाद यादवले सुरक्षाको अवस्था सुध्रिँदै गएकाले भयरहित वातावरणमा निर्वाचन हुनेमा ढुक्क रहन आग्रह गरेका छन् । उनले आयोगका तर्फबाट निर्वाचनको सम्पूर्ण तयारी पूरा भइसकेकाले अब विवेक प्रयोग गर्ने पालो आम मतदाताको रहेको बताए । कान्तिपुर दैनिकको समाचारकक्षमा बुधबार आयोजित अन्तक्र्रियामा उनले आयोग पूर्ण आत्मविश्वाससाथ अघि बढेको बताए । पछिल्लो ५७ दिनअगाडिको अवस्थाले त्रसित बनाएको थियो । केही हिंसात्मक घटना भए, हामी पनि चिन्तित भएका थियौं, उनले भने, सुरक्षा व्यवस्थाका सन्दर्भमा सरकारलाई गम्भीरतापूर्वक भन्यौं । यतिबेला सुरक्षा सतर्कता बढेको छ । वातावरण पनि सुध्रिएको छ । उनले सुरक्षा निकायले परिमार्जनसहित कार्यान्वयनमा ल्याएको सुरक्षा योजनाप्रति आफू विश्वस्त रहेको बताए । मतदाता, उम्मेदवार, कर्मचारी सबैलाई लक्षित गरी सुरक्षा योजना बनाइएको भन्दै प्रमुख आयुक्त यादवले कसैले कुनै प्रकारको शंका पाल्न नहुने उल्लेख गरे । पोलिटिकल क्राइसिसले निर्वाचनका बेला घटनाहरू भइरहेका छन् । २०५६ को आम निर्वाचन एवं ०६४ र ०७० को संविधानसभा निर्वाचनमा हिंसात्मक घटनाका बीच पनि मतदाताले दृढतापूर्वक मतदान गरेको अनुभव छ, उनले सुनाए, यतिबेला पूर्ण सुरक्षित हुने वातावरणको विकास हुँदै छ । अब कोही डराउनुपर्ने अवस्था छैन । उनले नेपाल प्रहरी सबैभन्दा अग्रपंक्तिमा, दोस्रोमा सशस्त्र प्रहरी बल र तेस्रो पंक्तिमा नेपाली सेना रहने गरी सुरक्षाको प्रबन्ध मिलाइएको बताए । ज्यादै खराब अवस्थामा मात्रै नेपाली सेना परिचालन हुने भन्दै उनले यतिबेला त्यस्तो अवस्था नरहेको बताए । नेपाल प्रहरीबाटै सुरक्षाको सम्पूर्ण व्यवस्थापनको काम हुने पनि प्रमुख आयुक्त यादवले जनाए । मतदान केन्द्र केन्द्रित सुरक्षा व्यवस्था बलियो बनाउन सुरक्षा निकायलाई भनिएको उनले बताए । देशभरका सबै मतदान केन्द्रलाई उत्तिकै संवेदनशील मानी सुरक्षा प्रबन्ध मिलाउन निर्देश गरिएको जानकारी उनले दिए । मतदातालाई आफ्नो घरबाट मतदान केन्द्रसम्म पुग्न, मतदान गर्न, मतपेटिकाको ढुवानी, मतपेटिकाको सुरक्षा र गणना सबै अत्यन्तै सुरक्षित वातावरणमा हुनुपर्छ, प्रमुख आयुक्त यादवले भने, सुरक्षा निकायले त्यहीअनुसारको सुरक्षा कार्ययोजना बनाएको छ । मंसिर १० गते पहिलो चरणको निर्वाचनका मतगणनासमेत दोस्रो चरण मंसिर २१ गतेपछि हुने भएकाले पहिलो चरणको मतदानपछि नेपाली सेनाको सुरक्षा घेरामा मतपेटिका रहने उनले जानकारी दिए । मुख्य निर्वाचन अधिकृत जो कि जिल्ला न्यायाधीशन्यायमूर्ति हुन्, नेपाली सेना जनता र राष्ट्रको सेना हो, उहाँहरूको निगरानीमा विशेष सुरक्षा प्रबन्धका साथ मतपेटिका रहनेछ, उनले भने, स्थानीयस्तरमा मुख्य निर्वाचन अधिकृत, प्रमुख जिल्ला अधिकारी, सुरक्षा अधिकारी र राजनीतिक दलको छलफलबाट निश्चित स्थानमा सिल गरी मतपेटिका राखिनेछ । त्यहाँ दलका प्रतिनिधिसमेत रहनेछन् । प्रमुख आयुक्तले अघिल्ला चुनावको अनुभवका आधारमा विगतको भन्दा आचारसंहिता पालना बढेको बताए । उनले दृश्यात्मक प्रचारप्रसार, वाल पेन्टिङ, ब्यानर, पोस्टर न्युन भइसकेको उल्लेख गरे । उम्मेदवारले निर्धारितभन्दा बढी चुनाव खर्च गरेको प्रमाण जुटाउन गाह्रो भएकाले कारबाही गर्न नसकिएको लाचारी उनले प्रकट गरे । खर्च धेरैसँग सम्बन्धित विषय हो, आयोग मात्रै सबैतिर पुग्न सक्दैन, व्यक्तिव्यक्तिमा पुग्न गाह्रो छ, सहसचिव नेतृत्वको अनुगमन टोलीलाई पनि त्यो जिम्मेवारी दिइएको छ । तर, प्रमाण कतैबाट आएको छैन, उनले भने, हामीले त्यसको अनुगमनका लागि राष्ट्र बैंक, सम्पत्ति शुद्धीकरण र राजस्व अनुसन्धान विभागलाई समेत आग्रह गरेका छौं । उनले कारबाही गर्ने कुरा ठूलो विषय भएकाले प्रमाणबिना गर्न कठिन भएको उल्लेख गरे ।फरक प्रसंगमा उनले निर्वाचनमा खटिएका कर्मचारी र सुरक्षाकर्मीले यस पटकको निर्वाचनमा मतदान गर्न नपाउने बताए । उनले छोटो समय भएकाले अहिलेको निर्वाचन व्यवस्थापनमा त्यो सम्भव हुन नसकेको उल्लेख गरे । अस्थायी मतदाताका लागि मतदान गर्न सक्ने व्यवस्था मिलाउन सकिने कानुनी व्यवस्था छ, राष्ट्रसेवक कर्मचारी, सुरक्षा निकाय, बन्दीगृहमा रहेका कैदीबन्दी त्यस सूचीमा पर्छन्, उनले भने, पहिला ती सबै नाम सूचीकृत गरी उहाँहरूको नाम स्थायी मतदाता नामावलीमा रहेको यकिन गर्नुपर्ने हुन्छ । सबै प्रक्रिया पूरा भएपछि मात्रै त्यो सम्भव हुन्छ । तर, समय कम रहेकाले यस पटक त्यो गर्न सकिएन । नागरिकका रूपमा उहाँहरूसँग मतदानको अधिकार सुरक्षित छ । उनले समानुपातिकतर्फ प्रतिनिधिसभा र प्रदेशसभाको मतपत्र एउटै पानामा रहेकाले पनि अस्थायी मतदातालाई मतदानको अधिकार दिन समस्या आइपरेको जनाए । स्वतन्त्र र निष्पक्ष निर्वाचनका लागि बुलेट लाई ब्यालेट भन्दा टाढा राख्नुपर्ने मान्यता रहेकाले बन्दुक बोकेका सेनाले मतदान केन्द्रमा मतदान गर्न जानु त्यति उपयुक्त नहुने पनि प्रमुख आयुक्तले स्पष्ट पारे । यसअघिका दुई संविधानसभा निर्वाचनमा कर्मचारी तथा सुरक्षाकर्मीलाई आफू खटिएकै मतदान केन्द्रमा मतदानको व्यवस्था मिलाइएको थियो । यादवले भने, त्यतिखेरको परिस्थिति विशेष थियो । यतिबेला संविधान आइसकेको छ ।"
ईयू टोलीलाई पर्यवेक्षणमा रोक लगाउन सिफारिस,"महेन्द्रनगर (कास) कञ्चनपुरका मुख्य निर्वाचन अधिकृत न्यायाधीश डा राजेन्द्रकुमार आचार्यले युरोपियन युनियनका प्रतिनिधिलाई निर्वाचन पर्यवेक्षणमा रोक लगाउन माग गर्दै निर्वाचन आयोगमा पत्र पठाएका छन् । कात्तिक अन्तिम साता जिल्ला आएको युनियनको तीन सदस्यीय टोलीले आचारसंहिताविपरीत काम गरेको उनको भनाइ छ । टोलीमा लार्ज गोरान प्लागमेन, इभा सुहोनन र नेपाली दोभाषे पुष्कर पाण्डे संलग्न थिए । उनीहरूलाई जिल्लाका तीनवटै निर्वाचन क्षेत्रमा पर्यवेक्षण र अनुगमन गर्न नदिन मंगलबार आयोगमा पत्र पठाइएको आचार्यले जानकारी दिए । युरोपियन युनियनको टोली जिल्ला अदालतमा प्रवेश गरी कर्मचारीसँग जिल्लाको राजनीतिक अवस्था र अदालतको जनशक्तिलगायत विषयमा सोधपुछ गर्ने जस्ता कार्य आपत्तिजनक भएको ठहर गर्दै ईयू टोलीलाई कञ्चनपुरमा निर्वाचन पर्यवेक्षणमा रोक लगाउन सिफारिस गरिएको हो, आचार्यले भने, उनीहरूले अदालतको क्षेत्राधिकार मिचेको देखिएको छ ।टोली कात्तिक २६ मा कञ्चनपुर आइपुगेको थियो । टोलीले मसमेत तीनै जना निर्वाचन अधिकृतसँग भेटेर जिल्लाको निर्वाचनसम्बन्धी जानकारी लिएका हुन्, उनले भने, त्यसपछि मंसिर ३ गते उनीहरूले जिल्ला अदालतमा प्रवेश गरी कर्मचारीको दरबन्दीदेखि नानाथरी राजनीतिक विषयबारे सोधपुछ गरे । मैले नेपाली प्रतिनिधि पाण्डेलाई फोन गरी अदालतको क्षेत्राधिकारभित्र हस्तक्षेप किन गरेको भनी आपत्ति प्रकट गरें । पाण्डेले निर्वाचनका बखत सरोकार पक्षसँग कुरा बुझ्नुपर्ने भएकाले अदालतमा गएको भनी जानकारी दिएको उनले उल्लेख गरे ।सरोकारवालाको कार्यालय अनुगमन गर्ने भन्दैमा सेना, प्रहरी सबैतिर पुगेर ब्यारेक निरीक्षण गर्न मिल्छ ? निर्वाचन आयोगले उल्लेख गरेका विषयवस्तुभन्दा बाहिर गएर जेसुकै हेर्न नपाउने व्यवस्थालाई उल्लंघन गरेकाले कारबाहीका लागि सिफारिस गर्नु परेको हो, उनले भने, अदालतको अनुगमन सर्वोच्च र उच्च अदालतले मात्र गर्न सक्छ, युरोपियन युनियन मात्र होइन, कुनै पनि अनधिकृत व्यक्ति र संस्थालाई अनुगमन गर्ने अधिकार छैन ।"
"त्यो चुनाव, यो चुनाव","गल्कोट (बागलुङ) हटिया बजारबाट पश्चिम दरम खोला पुल तरेपछि सडकछेउ टंक केसीको घर छ । यो घरमा अहिले मान्छेहरूको भेटघाट र आवतजावत बाक्लो छ । किनभने चुनावका लागि गाउँ छिरेका माइला बा को बसोबास यही घरमा छ । भेटघाट गर्न आउनेलाई केही समय रोकेर गाउँलेका माइला बा अर्थात् चित्रबहादुर केसी विगत र अहिलेको चुनावी अनुभव साट्न तयार भए ।विगतमा तीनवटा चुनावमा प्रत्यक्ष प्रतिस्पर्धा गरेका केसी अहिलेको खर्चिलो र भड्किलो चुनाव शैलीबाट दिक्क छन् । चुनावी अनुभवको पन्तुरो उनले यसरी खोले कि जुन अहिलेका उम्मेदवारका लागि कथाजस्तो लाग्छ । २०५१ सालको चुनाव हारेपछि केसी ०५६ मा पुन: उम्मेदवार बन्ने भए । चुनाव नजिकिँदै जाँदा उनलाई केही खर्च लाग्ने हो कि भन्ने चिन्ता थियो । उनले कार्यकर्तासँग सोधे, पैसा चाहिन्छ ? चाहिँदैन, खल्तीमा २४ सयजति चाहिँ सधैं राख्नुहोस्, त्यति भए पुग्छ, शुभेच्छुकले सुझाव दिए, यसो तपाईंलाई भेट्न कोही मान्छे आउन सक्छन्, चिया खुवाउनुपर्ने हुन सक्छ, त्यसका लािग पैसा चाहिन्छ । शुभेच्छुकहरूको सुझावअनुसार उनी २४ सय रुपैयाँ खल्तीमा राखेर चुनावी दौडमा निस्किए । उनले चुनाव जिते ।पार्टीमा चुनावी खर्चको समीक्षा भयो । यसो हेरेको त मेरो खल्तीको २४ सय रुपैयाँ त जस्ताको तस्तै रहेछ, केसीले सुनाए, केही खर्च नै गर्नुपरेन, केमा खर्च गर्ने मैले ठाउँ नै पाइनँ । समीक्षा बैठकमा केसीले आफ्नो खल्तीको पैसा जस्ताको तस्तै रहेको सुनाउँदा सहयोद्धाहरूले त्यति पैसा पनि खर्च नगरी चुनाव जितेको भन्दै अचम्म माने । एक जनाले त ठट्टा पनि गरे, त्यत्रो चुनाव जित्दा त्यति पनि खर्च नगरेको त्यसबेला मतदाता, कार्यकर्ता इमानदार, अनुशासित थिए, भड्किला थिएनन्, विगतसँग अहिलेको तुलना गर्दै केसीले भने, अहिले त कुनै सभामा जानुपर्यो भने गाडी नभई हुँदैन, गाडी छ जाऔं भन्दा पनि सडकसम्म ओर्लिन पनि नमान्ने खालको अवस्था भइसकेको छ । चुनावमा खान्तेपिन्ते बढी चल्न थालेको छ । कच्ची नै भए पनि सबैजसो गाउँमा बाटो पुगेको छ । हिँड्ने कष्ट गर्न कोही चाहँदैन । गाडीको लावालस्कर जसले अघिपछि लगायो, त्यही प्रभावशाली जस्तो देखिन्छ । यस्तो स्थिति छ कि राजनीतिक आस्था र दर्शनको पछि लाग्नेहरू घटदै छन्, पैसा र शक्ति परिचालन गर्नेको दबदबा बढदै छ, केसीले भने, यस्तो तरिकाले चुनाव जितेर गएपछि त्यसले माथि गएर कसरी राम्रो काम गर्छ ? अन्य दलको तुलनामा आफ्नो दलका कार्यकर्ता केही अनुशासित रहेको उनको दावी छ । तर यही अनुशासनले बाँध्दा पार्टी खिइँदै गएको उनले पनि बुझेका छन् । पैसा भए जे पनि बन्न सकिने अवस्था छ, त्यसैले चुनाव यति सारो भडकिलो भएको हो, उनी भन्छन्, म लेखा समितिमा रहँदा एक जना व्यक्तिले बैंकबाट लिएको ऋण नतिरेपछि कारबाही गर्नुपर्ने निर्णय भएको थियो । निकै ठूला ती व्यापारी ०६४ सालमा सांसद बनेर मेरै छेउमा कुम जोड्न आइपुगे । यस्तो अवस्था देखेका केसीले ०७० देखि प्रत्यक्षतर्फ चुनाव लड्न छाडेका छन् । अहिले पनि उनी समानुपातिक उम्मेदवार छन् । प्रत्यक्ष चुनाव लडदा आवश्यक पर्ने आर्थिक जोहो गर्ने अवस्था उनको छैन । खर्च गर्ने अवस्था मेरो छैन, यति भडकिलो भयो कि अब विचार र व्यक्तिले मात्र जित्छ भन्ने ग्यारेन्टी छैन । गाउँघरका दृश्य हेर्दा माइला बा ले भनेको सही नै देखिन्छ । चुनावी प्रचारमा एउटा उम्मेदवारका पछाडि कम्तीमा दर्जन गाडी अघिपछि हिँडेका हुन्छन् । ती गाडीमा कार्यकर्ता भरिभराउ हुन्छन् । बिहानदेखि बेलुकासम्मको हिँडाइ, खुवाइ र बसाइ खर्चको दायित्व उम्मेदवारकै हुन्छ । एउटा गाडीको दिनको भाडा कम्तीमा १५ हजार रुपैयाँ पर्छ । त्यस्ता गाडी दर्जन हुन्छन् । ती गाडीमा हिँड्नेहरूको खर्च पनि जोडिन्छ । झन्डै महिना दिन लामो प्रचारमा यही अनुपातमा खर्च हुँदा त्यसको कुल हिसाब कति होला ? उम्मेदवारहरू बताउन चाहँदैनन् । तर, बढदो चुनावी खर्चले उनीहरूको पनि मथिंगल खलबलिएको छ । गोरखाको पालुङटार क्षेत्रमा चुनावी सभा गर्दै हिँडेका नयाँ शक्ति पार्टीका बाबुराम भट्टराईको बुझाइमा यस्तो चुनावीशैलीले लोकतन्त्रलाई नै कमजोर बनाउँदै लगेको छ । यस्तो खालको चुनावीशैलीले हामीलाई राम्रो बाटोमा लैजाँदैन, उनले भने । विगतमा चुनावका लागि पार्टीले पनि बढी दायित्व ठान्थ्यो तर अहिले बढी उम्मेदवारलाई जिम्मेवार बनाएको छ । पहिले पार्टी प्रमुख हुन्थ्यो, पार्टीप्रति बढी अपेक्षा राखिन्थ्यो तर अहिले उम्मेदवार बढी जिम्मेवार बन्नुपर्ने अवस्था आएको छ, यसले केही भार थपेको छ, स्याङ्जा २ की उम्मेदवार पद्मा अर्याल भन्छिन् ।चौथो पटक चुनावी प्रतिस्पर्धामा उत्रिएका पर्वतका कांग्रेस उम्मेदवार अर्जुन जोशीको अनुभव सुन्दा चुनाव विगतभन्दा अहिले अप्ठेरो बन्दै गएको छ । ०५६ मा चुनाव लडदा म सबै गाउँमा हिँडेर पुगेको थिएँ, अहिले जता पनि गाडी पुग्छ, जोशीले सुनाए, प्रविधिको विकास र यातायातका कारण पनि अहिले खर्च बढेको छ । स्थानीय तहको निर्वाचनमा यस पटक चुनावी खर्च धेरै बढ्यो । धेरै उम्मेदवार भएकाले आफूले सकेको खर्च उनीहरूले गरे । अहिलेको चुनावमा एक्लै उम्मेदवार भएकाले खर्चको दायित्व एक्लै व्यहोर्नपर्ने अवस्था छ, जोशीले भने । निर्वाचन आचारसंहिताअनुसार एक जना उम्मेदवारले २५ लाख रुपैयाँसम्म खर्च गर्न पाउँछन् । प्रदेशसभाका उम्मेदवारले १५ लाखसम्म खर्च गर्न पाउँछन् । तर आयोगको आचारसंहिताको सीमाभित्र बस्दा त कुनै पनि उम्मेदवारको प्रचार नै नहुने अवस्था छ । आयोगको आचारसंहिताका कारण सबै उम्मेदवार खर्चको सीमाभित्रै बसेको दाबी त गर्छन् तर उनीहरूको प्रचार हेर्दा त्यो सीमा धेरै पर धकेलिएको पुष्टि हुन्छ ।"
आफैं भोट हाल्न पाउँदैनन् महिला,"बझाङ जयपृथ्वी नगरपालिका१ कैलाशकी सिद्धादेवी सिंहलाई सामान्य लेखपढ गर्न आउँछ । उनले कक्षा ६ सम्मको अध्ययन पनि गरेकी छन् । उनी मोबाइल चलाउँछिन्, मतपत्रमा लेखिएका अक्षर पनि पढ्न सक्छिन् । चिह्न छुटयाउन सक्छिन् तर विडम्बना उनले आफ्नै हातले अहिलेसम्म मतपत्रमा छाप भने लगाउन पाएकी छैनन् । उनी सिद्धा हुम्लाको साबिक लाली गाविसबाट २०५३ मा विवाह गरी बझाङ आएकी हुन् । उनी आएपछि ५ पटक चुनाव भयो । कुनै पनि चुनावमा उनले मतदान गर्न भने पाइनन् । भोट हाल्न जानुपर्छ भनेर घरमै बोलाउन आउँछन् । लाइन लगाउँछन् । जब भोट हाल्ने बेला हुन्छ तपाईं बिगार्नुहुन्छ हामी हालिदिन्छौं भनेर मतपत्र खोस्छन्, उनले भनिन्, गाउँकै जान्नेसुन्नेले त्यसो भनेपछि कसरी नाइँ भन्नु, उनीहरूले मत हाल्छन् । हामी नङमा रङ मात्र लगाएर फर्किन्छौं । उनले आफू मात्र होइन, गाउँका अधिकांश महिलाको मत दलका एजेन्ट, कार्यकर्ता, आफन्त र छिमेकीहरूले हालिदिने गरेको सुनाइन् । यो समस्या कैलाशको मात्र होइन जिल्लाभरको हो । मष्टा गाउँपालिकाकी ७८ वर्षीया राजीदेवी कठायत मतदानसम्बन्धी अनुभव सुनाउँदै भन्छिन्, अहिलेसम्म एक पटक पनि आफंैले भोट हालेकी छैन । तपाईंले हाल्दा बिग्रन्छ भन्छन् । साँच्चै बिग्रने पो हो कि भन्ने लाग्छ । सधैं अरूले नै हालिदिन्छन् ।आफ्नो मत आफंै हाल्न नपाएकोमा अधिकांश महिलाको गुनासो छ तर उनीहरू आफन्त र छिमेकीको करकापका अगाडि बोल्न सक्दैनन् । बिहानदेखि बेलुकासम्म लाइनमा बस्नुपर्छ, आफ्नै हातले भोट हाल्न कहिल्यै दिँदैनन् । आफैं हाल्न पाए त आफूलाई मन परेको नेतालाई हाल्थेंहोला । हामीलाई हाल्नै दिँदैनन्, मष्टा गाउँपालिकाकै हीरादेवी कठायत भन्छिन्, उनीहरूलाई भोट हाल्न नदिए झगडा गर्छन् । खानु न पाउनु भोटका लागि के झगडा गर्नु भनेर चुप लाग्छु । एउटा चुनावमा मेरो भोट नातिले हाल्यो, अर्काेपालाको चुनावमा गाउँले नाता पर्ने भतिजाले मतपत्र खोसेर हाल्यो । कुन पार्टीका हुन् थाहा छैन, थलाराकी असमती विष्टले भनिन्, खोसाखोस गर्छन् । हामी त अक्क न बक्क हुन्छौं ।मष्टा गाउँपालिकामा रहेको मालिका निम्न माध्यमिक विद्यालयको केन्द्रमा १ हजार १ सय ४७ मतदातामध्ये ६ सय २० महिला छन् । तीमध्ये ४ सयभन्दा बढी महिलाको मत अर्कैले हाल्ने गरेको स्थानीय प्रशान्त कठायत बताउँछन् । यस्तै सुर्मा गाउँपालिकामा १८ सयभन्दा बढी महिला मतदाता रहे पनि ११ सयभन्दा बढी महिलाको मत अर्कैले हाल्ने गरेको दौलीचौर मावि व्यवस्थापन समिति अध्यक्ष कलक बोहराले बताए । अधिकांश महिला निरक्षर भएको र साक्षरमा पनि आत्मविश्वासको कमी हुँदा मत हाल्दा बिग्रने डरले अरूले नै हस्तक्षेप गर्ने महिला अधिकारकर्मीहरू बताउँछन् । धेरैजसो पुरुषलाई महिलाले आफूले चाहेभन्दा अर्काे उम्मेदवारलाई मत हाल्छन् भन्ने शंका भएकै कारण उनीहरू मतदानबाट वञ्चित भएको महिला अधिकार मञ्चकी अध्यक्ष जयन्ती जोशी बताउँछिन् । कतिपय महिला त आफूले मत हाल्दा बिग्रन्छ कि भनेर अरूलाई नै हाल्न दिन्छन्, उनले भनिन्, तर धेरैजसो महिलालाई पुरुषहरूले विश्वास नगरेकै कारण जबरजस्ती मतपत्र खोसेर मतदानबाट वञ्चित गराएका छन् । जिल्लाको औसत साक्षरता ५५५० प्रतिशत छ । जिससको तथ्यांकअनुसार यहाँका करिब ७३ प्रतिशत पुरुष साक्षर छन् भने महिला साक्षरता ४० प्रतिशत मात्र छ । बढीजसो महिला निरक्षर भएकै कारण पुरुषले महिलाका नाममा मतदान गर्ने महिला अधिकारकै क्षेत्रमा लामो समय काम गरेका कलक खत्री सुनाउँछन् । उनले भने, मत बिर्गाछन् भन्ने निहुँ बनाए पनि सबैको नियत आफ्नो पक्षमा मत खसाल्ने नै हुन्छ । एक हिसाबले भन्ने हो भने अधिकांश महिलाको मत कब्जा नै गरिन्छ भन्दा पनि हुन्छ । महिला सशक्तीकरण अभावकै कारण यस्तो हुने उनको बुझाइ छ ।बझाङका करिब १ लाख ४ हजार मतदातामध्ये ५३ हजार ५ महिला छन् ।प्रमुख जिल्ला अधिकारी धर्मानन्द जोशीले भने महिलाको मत अरूले हाल्ने चलन रोक्न यसपटकको चुनावमा कडाइका साथ प्रस्तुत हुने बताए । भन्छन्, हामीले यस विषयमा मतदान अधिकृतहरूलाई कडा निर्देशन दिएका छौं ।"
वर्षौंदेखि उही अनुहार,"२०४८ देखि निरन्तर कांग्रेसशेरबहादुर देउवारामचन्द्र पौडेलविजयकुमार गच्छदारकृष्णप्रसाद सिटौलाबलबहादुर केसीरामशरण महतअर्जुनरसिंह केसीरमेश रिजाल एमालेकेपी ओलीझलनाथ खनालवामदेव गौतमपृथ्वी सुब्बा गुरुङराजेन्द्र पाण्डेकृष्णगोपाल श्रेष्ठ माओवादीरामचन्द्र झा राजपामहन्थ ठाकुरराजेन्द्र महतोशरतसिंह भण्डारी राप्रपा दीपक बोहराहृदयेश त्रिपाठी, (सूर्य चिह्न, स्वतन्त्र)"
मत बदरको चिन्ता,"दोलखा (लामाबगर) (कास) तिब्बती सीमासँग जोडिएको लामाबगरका ४३ वर्षीय गिन्ड तामाङलाई आसन्न चुनावमा कतिवटा मतपत्र हुन्छ थाहा छैन । उम्मेदवार कोको हुन् पनि चिन्दैनन् । कसलाई भोट दिने भन्ने प्रश्नमा भन्छन्, कसलाई कसलाई ?चुनावको दिन नजिकिँदै गर्दा दोलखामा भने मतदाता शिक्षा नपाएकाले भोट बिग्रन्छ कि भन्ने सर्वसाधारणमा चिन्ता छ । यो क्षेत्रका मतदाता कोदो र जौ भित्र्याउने चटारोमा छन् । बारी र बस्तु चराउने जंगलमा भेटिने यी क्षेत्रका बासिन्दाका लागि निर्वाचन आयोगको मतदाता शिक्षा कार्याक्रम प्रभावहीन भएको पाइयो । लामाबगर चौकीपारिको आफ्नै घरमा भेटिएका गिन्डसँगै भेटिइन् उनकी पत्नी सारी तामाङ । उनलाई पनि मतदान गर्नेबारे सिकाइएको छैन । दलका स्थानीय नेताहरू पनि उनीसँग भोट माग्न आइपुगेका छैनन् ।यी बस्तीका प्राय: महिला भोट हाल्नै नजाने भएकाले गिन्डापत्नी सारीलाई चुनावबारे कुनै चासो छैन । उनलाई सोध्दा यस्तो जवाफ पाइयो भोट हाल्ने तरिका सिकाउन कोही आए ? छैन । भोट हाल्न जानुहुन्छ ? जाँदिनँ । किन ? श्रीमान् जानुहुन्छ । तपाईं किन नजाने ? बाख्रा कसले हेर्दियोस् नि ? ४१ टेकेकी सारीकै जस्तो जवाफ यस गाउँका प्राय: महिलाहरू दिन्छन् ।जिल्लामा मतदाता शिक्षाका लागि १ सय ९० स्वयंसेवक खटिएका छन् । यहाँ मात्र ३ जना छन् रे, राजनीतिप्रति चासो राख्ने लामाबगरका ७८ वर्षीय अच्युतराज आचार्य भन्छन्, यो गाउँमा कोको आए, देखिएका छैनन् । मतदातालाई नसिकाएकै कारण यस गाउँका धेरैले मत बदर गर्ने उनले सुनाए । यो वडामा गएको स्थानीय तह चुनावमा २० प्रतिशत मत बदर भएको थियो ।लामाबगरमा राजनीतिक दलहरूको सामान्य प्रचारप्रसार भने देख्न सकिन्छ । आयोगले खटाएका प्रतिनिधिले शिक्षक र विद्यार्थीबाहेक मतदाताको पहुँच नहुने विद्यालयको भित्तामा नमुना मतपत्र, भोट हाल्ने तरिका सिकाइएका पोस्टरहरू टाँसेका छन् । उनीहरूले घरघर पुगेर मतदाता शिक्षा दिने बताए ।लामाबगरका वडाध्यक्ष हिरण्यबहादुर गुरुङले खटिएका प्रतिनिधिहरूलाई प्रत्येक घरमा पुगेर मतदाता शिक्षा दिन अनुरोध गरिरहेको बताए । प्रत्येक घरमा नपुगे नियमअनुसार गर्न सक्ने कारबाही गर्छु भनेर सचेत गराएको छु, उनले प्रत्येक घरमा पुगेर मतदाता शिक्षा नदिएको पाइए कामको सिफारिस नगर्ने बताए ।यही वडाकी २७ वर्षीया पार्वती तामाङले टीभीमा मतदान गर्न सिकएको मात्र हेरेको बताइन् । उनका अनुसार अहिलेसम्म मतदान गर्न सिकाउन भने कोही आएका छैनन् । यहाँका महिलाहरूले भोट नबिग्रियोस् भनेर टीभी नै हेरेर भए पनि मतदान गर्न सिकिरहेको बताइन् ।"
दुई मेडिकल कलेजको सिट बढाउन केयूको लबिइङ,"काठमाडौं काठमाडौं विश्वविद्यालय (केयू) ले दुई मेडिकल कलेजको एमबीबीएस अध्यापन कोटा बढाउन मेडिकल काउन्सिलमा लबिइङ सुरु गरेको छ । केयू स्रोतका अनुसार विराटनगरका नोबेल र विराट मेडिकल कलेजको सिट थप गर्न केयूले काउन्सिललाई आग्रह गरेको हो । केयू र काउन्सिलले तोकेको विज्ञहरूको संयुक्त टोलीको निरीक्षण प्रतिवेदनका आधारमा यस वर्ष सिट निर्धारण गरिसकिएको थियो । यसकै आधारमा विद्यार्थीलाई काउन्सिलिङ गरेर काउन्सिलले निर्धारण गरेको सिटमा भर्नासमेत लिइसकेको छ । काउन्सिलले नोबेललाई ९० र विराटलाई ६५ सिट निर्धारण गरिसकेको छ । यसपालिको सिट निर्धारण केयू र काउन्सिलले खटाएको संयुक्त विज्ञ टोलीको प्रतिवेदनलाई आधार मानेर गरिएको हो, काउन्सिलका एक सदस्यले भने, फेरि पुनरावलोकन गर्ने निर्णय गरेछ । यसको स्वार्थ बुझ्न सकिएन । विश्वविद्यालय प्राज्ञिक परिषदको कात्तिक २८ को बैठकले काउन्सिलमा सिट संख्या पुनरावलोकनका लागि लेखी पठाउने निर्णय गरेको हो । बैठकले नोबेलमा सय र विराटमा ७५ सिट उपयुक्त हुने निष्कर्ष निकालेको छ । यही निर्णयका आधारमा स्कुल अफ मेडिकल साइन्सेजका डिन डा राजेन्द्र कोजुले सिट पुनरावलोकन गरिदिन काउन्सिललाई पत्र पठाएका छन् । पत्रमा भनिएको छ, कानुनी सल्लाहकारको रायअनुरूप नोबेल मेडिकल कलेजमा सरकारले तोकेको अधिकतम सिट संख्या १ सय तथा विराट मेडिकल कलेजमा गत वर्षकै सिट संख्या ७५ हुन उपयुक्त देखिएकाले नेपाल मेडिकल काउन्सिलमा समेत पुनरावलोकनका लागि पठाउन स्कुल अफ मेडिकल साइन्सेजलाई निर्देशन दिने निर्णय भयो । काउन्सिललाई लेखेको पत्रको बोधार्थ दुवै मेडिकल कलेजलाई समेत दिइएको छ । काउन्सिलले मेडिकल कलेजमा अनुगमन गर्दा पाइएको पूर्वाधार, अकुपेन्सीलगायतका आधारमा सिट निर्धारण गर्छ । विगतको भन्दा कमजोर पाइएपछि सिट संख्या घटाइएको काउन्सिलले जनाएको छ । काउन्सिलले तोकेको मापदण्डका आधारमा नम्बर दिइन्छ र सोही आधारमा सिट तोकिन्छ । जुन कलेजले आवश्यक पूर्वाधार र आधार पूरा गरेको हुँदैन, त्यसलाई सिट बढाउन खोज्नु गडबडी भएको छ, काउन्सिलका एक सदस्यले भने ।"
महत र ढकालसँग ११ करोड धरौटी माग,"काठमाडौं (कास) विशेष अदालतले कर फस्र्याेट आयोगका अध्यक्ष लुम्बध्वज महत र सदस्य उमेश ढकालसँग एकएक करोड रुपैयाँ धरौटी मागेको छ । उनीहरूमाथि कर फस्र्याेटका क्रममा अनियमितता गरेको आरोपमा १० अर्ब ९६ करोड रुपैयाँका दरले बिगो र जरिवाना माग गर्दै अख्तियार दुरुपयोग अनुसन्धान आयोगले भ्रष्टाचार मुद्दा दायर गरेको थियो । विशेष अदालतका अध्यक्ष बाबुराम रेग्मीसहित सदस्यहरू द्वारिकामान जोशी र रत्नबहादुर बागचन्दको इजलासले दुई जनासँग एकएक करोड रुपैयाँका दरले धरौटी माग्ने आदेश गरेको जानकारी प्रवक्ता नगेन्द्रकेशरी पोखरेलले दिए । भ्रष्टाचार मुद्दाका अर्का प्रतिवादी चूडामणि शर्मा भने अहिलेसम्म अदालतमा उपस्थित भएका छैनन् । गत असार अन्तिम साता अख्तियारले कर निर्धारणमा अनियमितता गरेको आरोपमा आन्तरिक राजस्व विभागका निलम्बित महानिर्देशक शर्मासहित ३ जनाविरुद्ध भ्रष्टाचार मुद्दा दायर गरेको थियो । अख्तियारले शर्मा, महत र ढकालविरुद्ध १० अर्ब ९६ करोड बिगो मागदाबी गरेको छ । बिगो र जरिवाना मागदाबी गरेको कुल रकम जोड्दा त्यसको आकार झन्डै ३३ अर्ब रुपैयाँ पुग्छ । राजस्व चुहावटको आरोप प्रमाणित भए बिगो र त्यसको दोब्बर जरिवाना मागदाबी गर्न पाउने कानुनी व्यवस्था छ । अख्तियारले करिब ४५ वटा फाइलमाथि भएको अनुसन्धानमा प्रत्येक पदाधिकारीलाई करिब ३ अर्ब ६५ करोड रुपैयाँ हाराहारी बिगो मागदाबी गरेको छ । त्यसको दोब्बर जरिवाना माग गर्दा हरेक पदाधिकारीको भागमा झन्डै ७ अर्ब रुपैयाँ पर्छ । यो रकममा बिगोसमेत जोडेर हरेकलाई १० अर्ब ९६ करोड रुपैयाँ मागदाबी गरिएको हो । अख्तियारले विस्तृत छानबिन थालेपछि आयोगका अध्यक्ष महत र सदस्य ढकाल फरार थिए । सदस्यसचिवसमेत रहेका शर्मालाई भने अख्तियारले कार्यस्थलबाट पक्राउ गरेको थियो । अख्तियारले कुल १ हजार ६९ फाइलमध्ये पहिलो चरणमा ४५ वटा फाइलमाथि अनुसन्धान टुंग्याएको हो । गत चैतमा महालेखापरीक्षकको कार्यालयले आफ्नो वार्षिक प्रतिवेदन पेस गर्ने क्रममा कर फस्र्याेट आयोगबाट ठूलो अनियमितता भएको भन्दै थप अनुसन्धान हुनुपर्ने निर्णय गरेको थियो । २०७१ सालमा तत्कालीन अर्थमन्त्री रामशरण महतले कर फस्र्याेट आयोग गठन गरेका थिए । चार्टर्ड एकाउन्टेन्ट महतको संयोजकत्वमा गठित आयोगमा चार्टर्ड एकाउन्टेन्ट ढकाल सदस्य थिए । सिद्धान्तत: अधिकतम बक्यौता उठाउन र नाम मात्रैको छुट दिन गठन भएको आयोगका पदाधिकारीले भने निजी कम्पनीहरूलाई ९० प्रतिशतभन्दा बढी छुट दिएर नाम मात्रैको बक्यौता उठाएका हुन् । ४० अर्ब ८३ करोड रुपैयाँ बक्यौतामाथि निवेदन परेकामा ३० अर्ब ५२ करोड रुपैयाँ फस्र्याेट भएको थियो । त्यसमध्ये ९ अर्ब ५४ करोड रुपैयाँ मात्रै राज्यकोषमा आएको छ । फस्र्याेट भएकोबाट करिब ६९ प्रतिशत राजस्व राज्यकोषबाट गुमेको छ भने ३१ प्रतिशत मात्रै आम्दानी भएको छ ।"
७ वर्ष जेल बसेपछि निर्दोष साबित,"रुकुम (पश्चिम) साबिकको भलाक्चा तथा अहिलेको मुसीकोट नगरपालिका११ का द्रोण पुनको २०६७ मा हत्या भयो । हत्यामा संलग्न आरोपमा मुसीकोट नगरपालिका११ कै किरण केसी र १२ का पूर्णबहादुर ओली समातिए । उनीहरूविरुद्ध कर्तव्यज्यान मुद्दामा जन्मकैदको फैसला भयो । रुकुम जिल्ला अदालतले २०६९ असार १९ मा दुवैलाई दोषी ठहर गर्दै जन्मकैदको फैसला गर्यो । उनीहरू जिल्ला अदालतको फैसला पुनरावलोकनका लागि पुनरावेदन अदालत तुलसीपुर पुगे । २०७० वैशाख १६ मा पुनरावेदनले पनि जिल्ला अदालतकै फैसला सदर गर्यो ।जिल्ला र पुनरावेदन अदालतको फैसलाअनुसार जन्मकैद भुक्तान गरिरहेका ओली र केसी लामो समयपछि निर्दोष साबित भएका छन् । सर्वोच्चको मंगलबारको फैसलाअनुसार अहिले दुवै जेलमुक्त भइसकेका छन् । ओली ७ वर्षपछि निर्दोष साबित भए भने केसीले ५ वर्ष कैद भुक्तान गरिसकेपछि निर्दोष भएको फैसला आयो । केसी र ओली पुनरावेदन अदालतको फैसलाप्रति चित्त नबुझेपछि सर्वोच्च पुगेका थिए । ओली ७ वर्षपछि जिल्ला कारागार शाखा रुकुम पश्चिमबाट छुटे भने केसी दाङको तुलसीपुर अदालतबाट छुटे । ढिलै भए पनि हाम्रो पक्षमा न्याय भयो, ओलीले भने, खाएको विष पो लाग्छ त, खाँदै नखाएको विष लाग्यो हामीलाई । आफू संलग्न नभएको घटनामा राज्यले फसाएको ओलीको गुनासो छ । म निर्दोष छु, भन्दाभन्दै पनि सुनिएन, अन्त्यमा सर्वोच्चले निर्दोष साबित गरेरै छाडयो, ओलीले थपे । सरकारले ७ वर्ष दोषी बनाएर राखेको प्रति उनले चित्त दुखाएका छन् । अब यसको क्षतिपूर्ति कसले भरिदिन्छ, यत्रो वर्ष हामीलाई ज्यानमारा बनाइयो, उनले भने ।रुकुम कारागारका जेलर बलबहादुर केसीले यहाँको इतिहासमा पहिलोपटक यस्तो भएको सुनाए । ६ महिनादेखि २ वा ३ वर्षसम्म कैद भुक्तान गरेका त निर्दोष साबित हुन्छन्, भएका पनि छन्, उनले भने, यति लामो समयपछि निर्दोष साबित भएर छुटेको यो नौलो घटना हो । लामो समय जेल बसेर निर्दोष साबित हुनेहरूका लागि राज्यले कुनै क्षतिपूर्तिको व्यवस्था भने गर्दैन । घर पुग्न टाढा भए मात्रै गाडी भाडासम्मको व्यवस्था कारागार कार्यालयले गर्छ, त्योभन्दा बढी केही गर्न नसकिने जेलर केसी बताउँछन् । नेपाल बार एसोसिएसन रुकुमका अध्यक्ष यक्कबहादुर पाण्डेले नेपालको न्याय प्रक्रिया ढिलो भएका कारण फैसलामा ढिलाइ भएको बताए ।"
नेपाल र कार्की प्रधानमन्त्रीको सुरक्षा विज्ञ,काठमाडौं (कास) प्रधानमन्त्री शेरबहादुर देउवाको सुरक्षा विज्ञमा एकनारायण नेपाल र गणेश कार्की नियुक्त भएका छन् । मन्त्रिपरिषद्को बुधबारको बैठकले नेपाल र कार्कीलाई सुरक्षा विज्ञका रूपमा नियुक्त गरेको जानकारी अर्थमन्त्री ज्ञानेन्द्रबहादुर कार्कीले दिए । नेपाल र कार्की दुवै पूर्वप्रशासक हुन् ।
चार जना एआईजीमा बढुवा,"काठमाडौं (कास) सरकारले गृह मन्त्रालयको सिफारिसमा चार डीआईजीलाई एआईजीमा बढुवामा गरेको छ । मन्त्रिपरिषद्को बुधबारको बैठकले उनीहरूलाई एआईजीमा बढुवा गरी पदस्थापनसमेत गरेको छ । बढुवा भएका हेमन्तबहादुर पाल, मधुप्रसाद पुडासैनी, माधवप्रसाद नेपाल, पंकज श्रेष्ठलाई नयाँ जिम्मेवारीमा पदस्थापन गरिएको छ । प्रदेश ५ का प्रमुख एआईजी मिङमार लामालाई सुरक्षा परिषद्मा सरुवा गरिएको छ भने उक्त स्थानमा नवनियुक्त एआईजी मधुप्रसाद पुडासैनीलाई पदस्थापन गरिएको छ । यस्तै, प्रदेश ७ का प्रमुख विजय भट्टलाई प्रहरी महानिरीक्षकको कार्यालयमा सरुवा गरेर उक्त स्थानमा माधवप्रसाद नेपाललाई पदस्थापन गरिएको छ । एआईजी श्रेष्ठलाई कार्य विभाग र पाललाई मानव स्रोतसाधन विभागको जिम्मेवारी दिइएको छ ।"
देउवाले भेटे निधिलाई,काठमाडौं (कास) प्रधानमन्त्री एवं कांग्रेस सभापति शेरबहादुर देउवाले ओम अस्पतालमा उपचाररत कांग्रेस नेता विमलेन्द्र निधिलाई बुधबार भेटेर स्वास्थ्य अवस्थाबारे जानकारी लिएका छन् । निधिको उपचारमा संलग्न डा राहुल पाठकले उनलाई स्वास्थ्य लाभ भइरहे पनि आराम र एन्टिबायोटिकको कोर्स गर्नुपर्ने बताएका थिए । डा पाठकले उनलाई अब ७२ घण्टा अस्पतालमै राख्नुपर्ने उल्लेख गरेका छन् । यसअघि मंगलबार पूर्वराष्ट्रपति डा रामवरण यादवले पनि अस्पताल पुगेर निधिको स्वास्थ्य अवस्थाबारे जानकारी लिएका थिए । निधिलाई ६७ दिनदेखि ज्वरो आइरहेकोमा एन्टिबायोटिकले नियन्त्रणमा नआएपछि छातीमा संक्रमण भएनभएको निक्र्याेल गर्न अस्पताल भर्ना गरिएको थियो ।
३ जना सचिवमा बढुवा,काठमाडौं (कास) सरकारले प्रशासन सेवाका २ र इन्जिनियरिङ सेवाका एक सहसचिवलाई सचिवमा बढुवा गरेको छ । मन्त्रिपरिषद्को बुधबारको बैठकले प्रशासन सेवाका सुरेश प्रधान र लक्ष्मीराम पौडेल एवं इन्जिनियरिङका रमेश सिंहलाई वरिष्ठताका आधारमा सचिव बनाएको हो । बैठकले एसियाली विकास बैंक (एडीबी) बाट सहायताका रूपमा प्राप्त हुने १५ अर्ब ५० करोड सहयोग रकम स्वीकार गर्ने निर्णय भएकोअर्थमन्त्री ज्ञानेन्द्रबहादुर कार्कीले जानकारी दिए ।
निर्वाचनमा स्वास्थ्यकर्मी नखटाऊ : विभाग,"काठमाडौं (कास) उपचारमा प्रत्यक्ष संलग्न स्वास्थ्यकर्मीलाई निर्वाचनमा नखटाउन स्वास्थ्य सेवा विभागले सरकारसँग अनुरोध गरेको छ । निर्वाचनमा स्वास्थ्यकर्मी खटाउँदा आम नेपालीको स्वास्थ्य सेवा र उपचार पाउने अधिकार प्रभावित हुन सक्ने विभागले जनाएको छ ।निर्वाचनमा चिकित्साकर्मीलाई खटाउँदा उपचार प्रक्रिया प्रभावित हुने गरेको छ । विभागका महानिर्देशक डा राजेन्द्र पन्तले कान्तिपुरसँग भने, उपचार प्रक्रियामा प्रत्यक्ष संलग्न स्वास्थ्यकर्मीलाई निर्वाचनमा नखटाएर निरन्तर स्वास्थ्य सेवा प्रवाहमा सहयोग गर्न सबै निकायसँग अनुरोध गरेका छौं ।विभागले स्वास्थ्य संस्थामा चिकित्सक, स्वास्थ्यकर्मी, एम्बुलेन्स, औषधि र औजार चुस्तदुरुस्त राख्न तथा चिकित्सक र स्वास्थ्यकर्मीलाई अत्यावश्यक बाहेक काज वा बिदा नबस्न पनि भनेको छ ।"
भक्तपुर दरबार क्षेत्रको उत्खनन,"भक्तपुर (कास) विश्व सम्पदामा सूचीकृत मल्लकालीन ऐतिहासिक भक्तपुर दरबार स्क्वायर क्षेत्रको उत्खनन सुरु भएको छ । पुरातत्त्व विभाग, दुरहाम विश्वविद्यालय, भक्तपुर नगरपालिका, स्मारक संरक्षण तथा दरबार हेरचाह कार्यालय (पुरातत्त्व विभाग) भक्तपुर, पुरातत्त्वविद् र संरचनाविद्को टोलीले शनिबारबाट सर्वेक्षण तथा उत्खनन सुरु गरेको हो । उनीहरूले सम्पदाको सांस्कृतिक इतिहासको अध्ययन, संरचना, माटो परीक्षण र भूकम्पीय जोखिमको अवस्था बुझ्नेछन् । टोलीले भक्तपुर दरबार स्क्वायर क्षेत्रको पदम उच्च मावि प्रांगणको जमिनभित्र पुरातात्त्विक स्थल, पुरातात्त्विक संरचनालगायतको उत्खनन गरेको छ । पुरातत्त्व विभागका पूर्वमहानिर्देशक एवं राष्ट्रिय पुरातत्त्व विशेषज्ञ कोषप्रसाद आचार्यका अनुसार उत्खननले भूकम्पीय सुरक्षा सम्बन्धी अध्ययन, जमिनमुनिको अवस्था पत्ता लाग्नेछ ।उक्त क्षेत्र उत्खनन गर्दा पुराना भवनको भग्नावशेष, इँटा, ढुंगालगायत अवशेषहरू भेटिएको पुरातत्त्व विभागका पुरातत्त्व अधिकृत भास्कर ज्ञवालीले बताए । उत्खननमा भेटिएका सामग्रीको विस्तृत वैज्ञानिक अध्ययन गरी डिसेम्बर १६ मा सार्वजनिक गरिने उनले बताए । उत्खननबाट ऐतिहासिक सम्पदाको कालक्रम, सांस्कृतिक विकासक्रम र माटोको सूक्ष्म विश्लेषणबाट संरचनाको जग, इतिहास, बनोट समय पत्ता लगाउने पुरातत्त्व विशेषज्ञ आचार्य बताउँछन् । दरबार क्षेत्रको गर्भमा रहेको इतिहास र संरचना निर्माणको आधार पत्ता लगाउन र भूकम्पीय जोखिम र माटो परीक्षण उत्खनन गर्न लागिएको विभागले जनाएको छ । टोलीले विश्व सम्पदा सूचीमा सूचीकृत चाँगुनारायण मन्दिर परिसरको उत्खनन सकाएर भक्तपुर दरबार स्क्वायरको सर्वेक्षण तथा उत्खनन थालिएको जनाएको छ । नोभेम्बर १३ देखि १६ सम्म चाँगुनारायण मन्दिर परिसरको उत्खनन गरेको हो । उत्खननमा भेटिएका सामग्रीलाई वैज्ञानिक अध्ययन गरी विस्तृत विवरण निकाल्ने विभागले जनाएको छ । यसअघि टोलीले हनुमानढोकास्थित दशावतार मन्दिरको भग्नावशेष, काष्ठमण्डप नजिकैको जैसीदेवल मन्दिर परिसरको उत्खनन गरेका थिए । भक्तपुर दरबार परिसरको उत्खनन सकेर पशुपतिनाथ मन्दिर स्थित गुर्जु सत्तल परिसरको उत्खनन गरिने विभागले जनाएको छ ।"
बालबालिका पुन:स्थापित,"काठमाडौं (कास) गाडीमा सहायक चालक बसेका मनोज तोलाङ्गे (कार्की) लाई बालअधिकारकर्मी युवाले ललितपुर पुल्चोकमा गाडीबाट झारे । तोलाङगेलाई झारेपछि चालकलाई पनि ओराले । चालकलाई गाडीमा बालबालिका राख्नु कानुनविपरीत हो भनेर सम्झाए । चालकले अबदेखि नराख्ने भनेर प्रतिबद्धता जनाए । चालकलाई सम्झाएपछि फेरि गाडीमै उक्लिए । त्यतिबेलासम्म यात्रु ओर्लिएका थिएनन् । यात्रुलाई पनि बालश्रमिक भएको गाडीमा अबदेखि यात्रा नगर्न आग्रह गरे । यात्रु ओर्लिए । अर्काे गाडीमा गए । तर, सहायक चालक तोलाङ्गेलाई भने यो कुरा मन परेन । बालक्लब सञ्जालमा रहेर नेतृत्व गरिरहेका अधिकारकर्मी प्रवीण सिलवाल, सुरेश मगर, श्रवणकुमार घिमिरे, सुस्मिता शर्मालगायत तोलाङ्गेलाई सम्झाउन लागे । उनीहरूले बालश्रम कानुनविपरीत हो, यसलाई हटाउनुपर्छ, तिमीहरूले पनि सहयोग गर्नुपर्यो भनेर आग्रह गरे । तर, तोलाङगे सम्झिएनन् । उल्टै बालअधिकारकर्मीलाई सम्झाउन थाले । हामीलाई साहुले खान दिएका छन् । लाउन दिएका छन् । बाबुले जसरी पालेका छन् । काम पाएका छौं । किन हामीलाई उद्धार गर्ने ? उनले भने, हामीलाई यही काम ठीक छ । हामीलाई घरमा हेर्न कोही छैन । केही पैसा भए पनि कमाएका छौं ।तिमीहरूको पढाइ बिग्रियो नि त, शर्माले सम्झाइन्, पढ्नुपर्यो । खान दिएर हुन्छ ? तिमीहरू गाडीबाट लडेर घाइते भयौ भने कसले उपचार गरिदिन्छ ? साहुले सकुन्जेल काम लाउने हुन् । बिरामी भएपछि निकाल्छन् । त्यतिबेला तिमीहरू कहाँ जान्छौ ? त्यही भएर यो काम छाडिदेऊ । स्कुल जाऊ । पढ्नुपर्छ ।तोलाङ्गे र उनका साथीले भने, हामीलाई पढ्न परेको छैन । यो काम छाडेर के गर्नु ? उनले प्रश्न गरे, हामीलाई पुलिसले यहाँबाट छुटाउँछ । कहाँकहाँ लैजाला भन्यो, आखिर कहिले कोटेश्वर लगेर छाडिदिन्छ । कहिले साँगा लगेर छाडिदिन्छ । अनि हामी कहाँ जानु ? हामीलाई काम गर्न दिनुस् । हामीले खान पाएका छौं, सडक बालबालिकाले खान पाएका छैनन् । उनीहरूलाई उद्धार गर्नुस् । खान दिनुस् । लाउन दिनुस् । एनजीओहरू त्यतै जानुस् ।हामी एनजीओ होइनौं भाइ । कलेज पढ्ने विद्यार्थी हौं । तिमीहरूलाई हामीले पाल्ने पनि होइन । हामी केन्द्रीय बालकल्याण समितिमा बुझाइदिन्छौं । खानेबस्ने व्यवस्था उनीहरूले नै गर्छन् । हामी सडक बालबालिकाका लागि अभियान चलाउँछौं, शर्माले भनिन्, पहिला तिमीहरूबाट सुरु गर्ने हो । तिमीलाई श्रमबाट मुक्त गराएपछि सडक बालबालिकामा जाने हो । त्यही पनि अहिले सडक बालबालिकलाई सरकारले नै उद्धार गरेको छ । सडक बालबालिकामा धेरै समस्या छैन । समस्या छ भने त्यसमा गएर पनि हामी अभियान चलाउँछौं ।धेरैबेर सम्झाएपछि बल्ल ती बालकले बुझेजस्तो गरे । उनीजस्ता अरू पनि थिए, हामीलाई यही पेसा ठीक छ भन्ने । तर यो गैरकानुनी भएकाले प्रहरीको सहयोगमा अधिकारकर्मीले ओराले । एकैछिनमा ९ जना जम्मा भए । उद्धार गरिएका बालकहरूमा रामेछाप बेतिनीका मनोज, गोरखा नामजुङका विशाल माझी, सिन्धुपाल्चोक थुमपाखरका राजकुमार थापा, धाािदङ किरानचोकका विशाल तामाङ, चितवन नारायणगढका सुवास महतो, सिन्धुली खुर्कोटका मनीष तामाङ, सर्लाही लालबन्दीका नारायण केसी, अर्घाखाँचीका यम बसी, तनहुँ चोकचिसापानीका सुरेश मगर छन् । समूहले उद्धार गरेर लैजाँदा केन्द्रीय बालकल्याण समितिले सुरुमा लिन मानेन । पछि समितिले लियो । समितिले नै बालबालिका खोजतलास केन्द्रमा लग्यो । खोजतलास केन्द्रले बालबालिकाको परिवार जुटायो । सबैलाई परिवारको रोहबरमा जिम्मा लगाइयो, अभियानका संयोजक प्रवीण सिलवालले भने । एक अध्ययनअनुसार उपत्यकामा मात्रै ५ सय बालबालिका यातायात मजदुर छन् । अन्तर्राष्ट्रिय कानुनअनुसार १८ वर्ष मुनिकालाई श्रममा लगाउन पाइँदैन । नेपालको कानुनअनुसार भने १४ वर्ष माथिकालाई काममा लगाउन पाइने व्यवस्था छ ।"
रोकिएन महिला हिंसा,"काठमाडौं (कास) नेपालमा १५ देखि ४९ उमेरका २२ प्रतिशत महिला शारीरिक हिंसामा परेको पाइएको छ । स्वास्थ्य मन्त्रालयले हालै सार्वजनिक गरेको जनसांख्यिक स्वास्थ्य सर्वेक्षणले ७ प्रतिशत महिला यौनजन्य र ६ प्रतिशत गर्भवती अवस्थामा पनि हिंसामा परेका देखाएको हो । २६ प्रतिशत महिला आफ्नै श्रीमान्बाट यौन र भावनात्मक हिंसा खेपिरहेका छन् । तथ्यांकअनुसार ३४ प्रतिशत महिला श्रीमान्बाट शारीरिक हिंसा हुने क्रममा घाइते भएको देखिएको छ । घाइते हुनेमा रगताम्मे हुने गरी चोटपटक लाग्ने बढी छन् । हिंसामा परेका महिलामध्ये ६६ प्रतिशतले उजुरी गरेको तथ्यांक छ ।तथ्यांकअनुसार महिलाहरूमाथि श्रीमान्द्वारा गम्भीर रूपमा कुटपिट हुने, यौन सम्पर्कमा जबरजस्ती हुने र आर्थिक रूपमा कमजोर भएकै कारण गाली बेइज्जती गरी आत्मसम्मानमा ठेस लाग्ने जस्ता हिंसा खेपिरहेका छन् । हिंसामा पर्ने महिलामध्ये तराई क्षेत्रका बढी छन् । विवाहितभन्दा सम्बन्ध विच्छेद गरेका, एक्लै बसेका, एकल महिला बढी हिंसाको सिकार भएको देखिएको छ । त्यस्तै, अशिक्षित र रोजगारीमा नभएका महिला बढी हिंसामा छन् ।"
अपडेट भएनन् सरकारी वेबसाइट,"ललितपुर कीर्तिपुरका हर्षमान महर्जनलाई अनुसन्धानको क्रममा विभिन्न जानकारी चाहिन्छ । तर उनी कहिल्यै आफूले चाहेको जानकारी सरकारी वेबसाइटबाट पाउन सक्दैनन् । उनी भन्छन्, अधिकांश मन्त्रालयका वेबसाइट पनि समयमा अपडेट हुँदैनन्, धेरैजसो वेबसाइट नयाँ मन्त्री आएपटि फोटो परिवर्तन गर्नमा मात्र सीमित देखिन्छन् ।पाटनका राजेश बज्राचार्यले आसन्न प्रतिनिधिसभा र प्रदेशसभा निर्वाचनका लागि पार्टीको प्रतिबद्धता पत्र तयार पार्न जिल्लाका तथ्यांकहरू सरकारी वेबसाइटमा खोजे । तर उनले आफूले चाहेको जानकारी सरकारी वेबसाइटबाट पाउन सकेनन् । उनी भन्छन्, प्राय: सरकारी वेबसाइट अपडेट नहुँदा थोरै जानकारी लिन पनि कार्यालयका कोठाकोठा धाउनुपर्छ ।यातायात विभाग, महिला, बालबालिका तथा समाज कल्याण मन्त्रालय, तथ्यांक विभागलगायत अधिकांश मन्त्रालयका वेबसाइट वर्षौंदेखि नै अपडेट छैनन् । निर्वाचनमा सबभन्दा बढी उपयोग हुने सूचना प्रविधिमध्ये सरकारी वेबसाइट पनि एक हो । अधिकांश सरकारी कार्यालयमा वेबसाइट अपडेटलगायत सूचना प्रचारप्रसार गर्न छुट्टै डेक्सको व्यवस्था छ । तर अधिकांश वेबसाइटमा खोजेको सूचना नपाइने उनीहरूको गुनासो छ ।मुख्य निर्वाचन अधिकृत जावलाखेलका बालमुकुन्द दवाडी भन्छन्, निर्वाचन र मतगणनासम्बन्धी सम्पूर्ण अपडेट पहिला निर्वाचन आयोगमा गराइन्छ । उनले त्यसपछि मात्र सञ्चारकर्मीलगायत सर्वसाधारणलाई दिइने बताए । तर पहिलो चरणको स्थानीय तहको निर्वाचनको समयमा निर्वाचन आयोगको वेबसाइट निकै सुस्त रह्यो । निर्वाचन आयोगले विजयी घोषणा गरेर विजय जुलुस भइसक्दा पनि मतगणनाको अपडेट मात्र देखिन्थ्यो ।कम्प्युटर साइन्सका विद्यार्थी सुनाकोठीका रामकुमार महर्जन भन्छन्, जनसरोकारका सानातिना जानकारी पनि वेबसाइटमा नहुँदा सर्वसाधारण कार्यालय धाउन बाध्य छन् । पत्रिकामा आएको जानकारी र विज्ञापनमा थप जानकारीका लागि सम्बन्धित वेवसाइटमा जानुस् भनेर लेखिएको हुन्छ तर वेबसाइटमा त्यो जानकारी अपडेट गरिएको हुँदैन, उनले भने, सरकारी वेबसाइट बनाउन र सञ्चालन गर्न पनि छुट्टै जनशक्ति राखेको होला तरको त्यसको उपयोगिता कतै भएको देखिँदैन ।सरकारले विद्युतीय सुशासनअन्तर्गत सबै जिल्ला समन्वय समिति, नगरपालिकाको वेबसाइट बनायो । यी कार्यालयमध्ये कतिपयका वेबसाइट अपडेट हुन सकेका छैनन् । सरकारी निकायबारे जानकारी लिन चाहनेहरू वेबसाइट भिजिट गर्नासाथ निराश हुन्छन् । कर्मचारीको अल्छीपनासँगै पुराना कर्मचारीलाई इन्टरनेटबारे ज्ञान नहुनाले पनि वेबसाइट अपडेट हुन नसकेको अधिकांश प्रयोगकर्ताको भनाइ छ । धापाखेलका वेब डिजाइनर रवीन्द्र मालाकार भन्छन्, मुलुकमा धेरैजसो कम्प्युटर इन्जिनियर, वेब डिजाइनिङ पढेकाहरू बेरोजगार छन्, त्यो जनशक्तिलाई सरकारी प्रयोजनमा लगाउन नसक्नाले पनि यस्तो समस्या भएको हो । उनले वेबसाइटको डिजाइन पनि त्यति राम्रो नभएको बताए । सबै सरकारी वेबसाइट एउटै कम्पनीले डिजाइन गर्दैनन्, उनले भने, छुट्याइएको बजेटका आधारमा सार्वजनिक खरिद नियमअनुसार सबभन्दा कम मूल्यको प्रस्ताव पठाउने कम्पनीले काम पाउने भएकाले पनि स्वाभाविक रूपमा कम गुणस्तरको वेबसाइट बन्ने गरेको छ ।वेबसाइट सञ्चालन गर्ने प्रत्येक सरकारी निकायले वेबसाइट अद्यावधिक गर्न एक वेब मास्टर तोक्नुपर्ने व्यवस्था निर्देशिकाले गरेको छ । नयाँ नीति, कार्यक्रम, कानुन तथा योजना स्वीकृति भएको सात दिनभित्र र वेबसाइटमा राखिएको सूचना परिवर्तन गर्नुपर्ने भएमा विवरण तथा कार्य सम्पन्न भएकाले तीन दिनभित्रै अद्यावधिक गरिसक्नुपर्ने व्यवस्था छ । बढीमा १० दिनभित्र जनुसुकै सूचना तथा जानकारी अद्यावधिक गरिसक्नुपर्ने निर्देशिकामा उल्लेख छ । विज्ञान तथा प्रविधि मन्त्रालयका प्रवक्ता सुरेन्द्र सुवेदीले वेबसाइट अद्यावधिक गर्ने जिम्मेवारी सम्बन्धित मन्त्रालयकै भएको बताए । वेबसाइट बिग्रेमा, ह्याक भएमा, टेक्निकल सहयोग मात्र सूचना प्रविधि विभाग र सूचना प्रविधि विकास केन्द्रले गर्छ, उनले भने, वेबसाइट अपडेट भएनभएको अनुगमन गर्ने जिम्मेवारी सम्बन्धित कार्यालय प्रमुखको हो ।"
विप्लव माओवादीका १३ पक्राउ,काठमाडौं (कास) आसन्न प्रदेश सभा र प्रतिनिधिसभा निर्वाचनको सुरक्षा व्यवस्थामा खलल पुर्याउने गतिविधिमा लागेको भन्दै काठमाडौं प्रहरी परिसरले विप्लव माओवादी सम्बद्ध एक पूर्वसांसदसहित १३ जनालाई पक्राउ गरेको छ । प्रहरी परिसरले २०६४ मा भएको संविधानसभाको पहिलो निर्वाचनमा माओवादीका तर्फबाट बर्दिया क्षेत्र नम्बर १ बाट चुनाव जितेकी सरला रेग्मीलाई पक्राउ गरेको छ । दरबारमार्ग प्रहरी वृत्तले रेग्मीमाथि अनुसन्धान गरिरहेको छ । परिसरका प्रमुख एसएसपी रवीन्द्र धानुकले विप्लव माओवादीमाथि कडा निगरानी राखिएको र चुनावविरोधी गतिविधि गर्नेहरूलाई पक्राउ गर्न कुनै कसुर बाँकी नराखिने बताए ।
ठेचोमा नाच प्रशिक्षण सुरु,"ललितपुर (कास) ठेचोमा नवदुर्गा भवानी देवी गुठीमा नाच प्रशिक्षण सुरु भएको छ । योमरीपुन्हीको अवसरमा गोदावरी नगरपालिका१२, तल्लो लाछीस्थित डबलीमा दुई दिन नाच प्रदर्शन गर्ने परम्परा छ । गुठीमा ३४ जना गुठियार छन् । नवदुर्गा भवानी देवी गुठीका नाइके भक्तलाल मालीका अनुसार गुठीमा ८ जना गुठियार खाली छन् । युवा पुस्ताले चासो नदिँदा नाच सञ्चालनमा समस्या देखिएको छ, उनले भने, यस्तै स्थिति रहिरहे नाच लोप हुने खतरा छ । उनले नाच लोप हुनबाट बचाउन सरकारी निकायबाट पनि पहल गर्नुपर्ने बताए । श्रीनिवास मल्लको पालामा सञ्चालित नाच उपत्यकालाई दक्षिण भेगबाट हुन सक्ने सम्भावित आक्रमणबाट रक्षा गर्न ठेचोमा शक्तिपीठको रूपमा स्थापना गरेको मान्यता छ ।"
भोट तान्न अन्तिम कसरत,"बझाङ मंसिर १० को निर्वाचनका लागि मतदाता आफ्नो पक्षमा आकर्षित गर्न उम्मेदवार अन्तिम कसरतमा जुटेका छन् । उनीहरू राति पनि घरदैलो गर्दै मत मागिरहेका भेटिन्छन् । भोट हाल्ने दिन आउनै लागिसक्यो, सबै ठाउँ पुग्न सकिएको छैन, वाम गठबन्धनबाट प्रतिनिधिसभा उम्मेदवार भैरवबहादुर सिंहले भने, दिउँसो आमसभा हुन्छन्, त्यतै व्यस्त भइन्छ । घरदैलो गर्ने समय बिहान र साँझमात्रै हो । मंसिर ७ गते मध्यरातिबाट मौन अवधि सुरु हुने भएकाले त्यसअघि नै रातारात भए पनि घरदैलो सक्ने उनको भनाइ छ । जिल्लाको क्षेत्रफल ठूलो भएको र प्रचार अवधि कम भएका कारण राति भए पनि मत माग्नुपरेको कांग्रेसका प्रतिनिधिसभा उम्मेदवार पृथ्वीबहादुर सिंहले बताए । सबै घरमा पुग्न सकिएलाजस्तो त छैन, उनले भने, रातदिन गरेर भए पनि भ्याएजति घरमा पुगेर मत मागिरहेका छौं । प्रतिनिधिसभाभन्दा प्रदेशसभाका उम्मेदवारलाई घरदैलो गर्न केही सहज छ । उनीहरू पनि मतदान नजिकै आइसकेकाले मतदाता भेटघाट तीव्र पारेको बताउँछन् । कतिपय घरमा दोहोर्याएर पुग्ने सोच बनाएकी छु । कुरा नबुझेर असन्तुष्ट भएकाहरूलाई फेरि मनाउँदै छौं, कांग्रेसबाट प्रदेश क उम्मेदवार चन्द्रा जोशीले भनिन्, समय घर्किन लागेकाले राति पनि घरदैलो गरिरहेका छौं । वाम गठबन्धनबाट प्रदेश क उम्मेदवार अर्जुन थापा र प्रदेश ख उम्मेदवार देवकी मल्लले पनि रातदिन नभनी घरदैलोमा जुटेको जानकारी दिए । मत दिने मन भएकाहरू पनि घरमा आएन भनेर रिसाउन सक्ने भएकाले सकेसम्म सबैकहाँ पुग्ने प्रयासमा छु, थापाले भने । कांग्रेसका प्रदेश ख का उम्मेदवार नरेशबहादुर सिंहले आफ्नो क्षेत्रका सबै घर पुगेर भोट माग्ने अभियान जारी रहेको बताए । भौगोलिक विकटता र धेरैजसो गाउँ हिंडेरै पुग्नुपर्ने भएकाले सबैतिर प्रचारमा जान नसकिएको प्रतिनिधिसभाका उम्मेदवारको गुनासो छ । तैपनि उनीहरू बढीभन्दा बढी मतदाता भेट्न कस्सिएका छन् । नेताहरू भोट माग्न राति एकदुई बजेतिर पनि आउने गरेको स्थानीय बताउँछन् ।"
दलबीच आरोपप्रत्यारोप,"स्याङ्जा (कास) कांग्रेस र वाम गठबन्धनका स्थानीय अगुवाहरू निर्वाचन आचारसंहितालाई लिएर एकअर्कामाथि खनिएका छन् । प्रजिअको अध्यक्षतामा बुधबार आयोजित सर्वपक्षीय बैठकमा उनीहरूले आचारसंहिता उल्लंघनमा एकअर्कालाई दोषी औंल्याए । एउटा दलले ठूलो ब्यानर टाँसे अर्कोले मुख्य निर्वाचन अधिकृतको कार्यालयमा फोन गरेर खबर गरिदिने, अर्कोले टाँसे अर्को दलले खबर गरिदिने गरेको भन्दै आरोप लगाए । चुनावको मुखमा पैसा बाँडिनु, गाउँगाउँमा डोजर प्रयोग गरिनु, स्थानीय तहबाट योजनाबापत अहिले नै पैसा बाँडिनु आचारसंहिताविपरीत रहेको भन्दै दलहरूबीच विवाद चर्किएको थियो । प्रहरी, प्रशासन र मुख्य निर्वाचन अधिकृतको कार्यालय जिल्लाको सुरक्षा र आचारसंहिताबारे मौन रहेको आरोप पनि उनीहरूले लगाए । बैठकमा कांग्रेस जिल्ला सचिव कुमार राना र एमाले जिल्ला सचिव सुधीर पौडेलले आआफ्नो पक्षको बचाउ गरेका थिए । साना दललाई झन् जोखिम छ, राष्ट्रिय जनमोर्चाका जिल्ला अध्यक्ष राजेन्द्र गैह्रेले भने, चुनावमा परिचालन गरिएको मनी र मसलले हामीलाई त्रास छ । ठूला दलको चपेटामा छौं । एमाले जिल्ला सचिव पौडेलले उम्मेदवारलाई सुरक्षा माग गर्दा सम्बद्ध निकायले वास्ता नगरेको बताए । क्षेत्र नम्बर २ मा कांग्रेसबाट उपप्रधान एवं शिक्षामन्त्री गोपालमान श्रेष्ठ प्रतिनिधिसभा सदस्यका उम्मेदवार रहेकाले राज्यशक्तिले उनको पक्ष लिन नहुने वाम गठबन्धनका प्रतिनिधिको भनाइ थियो । बैठकमा सहभागी सञ्चारकर्मीले पनि आफूहरूलाई बारम्बार धम्की आइरहेका कारण स्वतन्त्र र निष्पक्ष समाचार लेख्न बाधा भएको भनाइ राखेका थिए ।"
एजेन्डाले लोभ्याउँदै उम्मेदवार,"मुस्ताङ कोरला नजिकैको गाउँ छोन्हुपका मिंग्युर गुरुङ चुनावमा उठ्नेनउठ्ने दोधारमा थिए । भौगोलिक र जातीय दृष्टिकोणले कांग्रेसलाई उपल्लो मुस्ताङमा सशक्त उम्मेदवार चाहिएको थियो । जिल्ला समिति बैठकले मिंग्युरलाई रोज्यो । उपल्लो मुस्ताङ प्रदेश (क) बाट उनी चुनावमा होमिएका छन् । उनी कृषि र जातीय मुद्दालाई एजेन्डा बनाइरहेका छन् । आफैं कृषिमा लागेकाले उनी कृषिको आधुनिकीकरणमा जोड दिनुपर्ने ठान्छन् । जातीय रूपमा उनलाई उपल्लो मुस्ताङमा विष्ट (पुरानो राजाको खलक) जातिबाट विभेद भएको लागेको छ । यिनै मुद्दाका आधारमा भोट माग्दै छन् । हामी गुरुङ भोटे जाति हौं तर यहाँ विष्टहरूबाट हामीलाई हेर्ने दृष्टिकोण निकै फरक छ, उनले भने, यो जातीय भेद हटाउन र भोटेहरूको पनि राजनीतिमा पहँुच पुर्याउन चुनावमा उठेको हुँ । आफूलाई सबैले भोट दिएर जिताउने उनले दाबी गरे । ४६ वर्षीय मिंग्युरले आफ्नो खेतबारीमा तरकारी, जौ, उवा र फापर लगाएका छन् । १० वटा याक पालेका छन् । सरकारले हिमाली क्षेत्रका कृषकलाई अनुदान र सुविधा नदिएको उनी गुनासो गर्छन् । पुरानो शैलीबाट खेतीपाती गरेर बाँच्न नसकिने उनको ठम्याइ छ । अब सरकारले हामीजस्ता उच्च हिमाली क्षेत्रका कृषकलाई बीउबिजन, मल लगायतका सामग्री अनुदानमा दिनुपर्छ, नत्र खेती गरेर पेट पाल्न सकिँदैन, उनले भने, मैले चुनाव जितें भने उपल्लो मुस्ताङमा आधुनिक खेती सुरु गर्छु । घरघर पुगेर भोट मागिसकेको र चुनावको दिनसम्म फेरि सबैलाई भेट्ने मिंग्युरले बताए ।उनका प्रतिस्पर्धी वाम गठबन्धनका एमाले प्रदेश क उम्मेदवार इन्द्रधारा विष्ट लोमान्थाङका चर्चित सामाजिक अभियन्ता हुन् । व्यापारी पृष्ठभूमिका उनी तिब्बतबाट सामग्री ल्याएर बेच्छन् । मुस्ताङी पूर्वराजा झिग्मे परवल विष्टको सहयोगी बनेर लामो समय काम गरेका उनको चिनियाँ व्यापारी र प्रशासकसँग पनि राम्रो सम्बन्ध छ । त्यसैले हरेक वर्ष दुईपटक कोरला नाका खुलाउन र हाटबजार लगाउनमा उनको भूमिका रहन्छ । स्थानीय निर्वाचनमा लोमान्थाङ गाउँपालिका प्रमुखमा उठेका विष्ट कांग्रेसका सुवर्णकुमार विष्टसँग हारे । त्यतिबेला स्वतन्त्रबाट लडेका थिए । गत साउनमा एमाले प्रवेश गरेपछि वाम गठबन्धनका उम्मेदवार बनेका हुन् । मेरो सामाजिक योगदान कदर गरेर एमालेले टिकट दिएको हो, उनले भने, यो अवसर भरपुर सदुपयोग गरेर म चुनाव जित्नेछु । चुनाव जितेपछि व्यापार, पर्यटन र सडक विकासका काम गर्ने उनले सुनाए । ४४ वर्षीय उनी मुस्ताङी राजपरिवारको सहयोगी बने । स्थानीय चुनावमा मुस्ताङी राजाको अस्तित्व बचाउने घोषणा गरेका थिए । प्रदेश ख का कांग्रेस उम्मेदवार छिरिङ दावा गुरुङ ६८ वर्षका भए । मुस्ताङका सबैभन्दा पाका उम्मेदवार हुन् उनी । बाह्रगाउँ मुक्तिक्षेत्र गाउँपालिका१ का स्थायी बासिन्दा उनले कांग्रेसमा रहेर ४ दशक लामो राजनीति गरे । उनकै पहलमा मुक्तिनाथ मन्दिर र यो क्षेत्रको विकास भएको छ । मलाई सबैले सम्मान गर्छन्, त्यसैले सजिलै चुनाव जित्छु, उनले भने, हामीजस्ता पाका मान्छेको अनुभव अब देशलाई चाहिएको छ । जिल्लाको सुकुम्बासी समाधान समितिमा बसेर काम गरेकाले आफूलाई सबैले मन पराएको उनले दाबी गरे । यही प्रदेशका एमाले उम्मेदवार महेन्द्र थकाली विभिन्न जिल्ला प्रशासनमा अधिकृत बनेर ३४ वर्ष बिताए । ६० वर्षीय उनी पनि ३ महिनाअघि मात्र एमाले प्रवेश गरेर टिकट पाएका हुन् । उनको सदरमुकाम जोमसोममा राम्रो प्रभाव छ । व्यक्तिगत प्रभावकै कारण वाम गठबन्धनले उम्मेदवार बनाएको हो । यसअघि उनी कांग्रेसको बागी उम्मेदवार बनेर वैशाख ३१ को स्थानीय चुनावमा घरपझोङ गाउँपालिका प्रमुखमा उठेका थिए । उनलाई एमालेका आसबहादुर थकालीले थोरै मतान्तरले हराए । अब पिछडिएका गाउँबस्ती बनाउने काममा खटिनेछु, उनले भने, चुनाव जितेपछि जनताको सेवक बनेर दिनरात खट्ने प्रण गरेको छु । तटबन्ध, सिँचाइ, सडक, स्याउ उत्पादन र आधुनिक कृषि विकास आफ्ना प्रमुख मुद्दा रहेको थकालीले बताए । दुवै गठबन्धनका उम्मेदवारलाई जिताउन पूर्वसांसद, मन्त्रीदेखि जिल्लाका नेतासम्म खटिएका छन् । कांग्रेसका पूर्वमन्त्री रोमी गौचन थकाली आफ्ना उम्मेदवारलाई भोट माग्न सबै गाउँ घुमिसके । उनी पनि प्रतिनिधिसभाका उम्मेदवार हुन् । एमालेबाट श्रीमाया थकाली, चन्द्रमोहन गौचनलगायत नेता गाउँ पुगेर भोट मागेका छन् । अहिले दुवै गठबन्धन चिसोले अन्यत्र गएका मतदातालाई फर्काउने प्रयासमा छन् । जाडो छल्न पोखरालगायत सहरमा पुगेकाहरूलाई सकभर चुनावको दिनसम्म ल्याइसक्ने नेताहरू बताउँछन् । भारततर्फ गएकालाई सम्भव नहोला तर नेपालमै भएकालाइ ल्याउन प्रयास गर्नेछौं, कांग्रेस जिल्ला उपसभापति नोर्बु गुरुङले भने, हाम्रा करिब ५ सय मतदाता जिल्लाबाहिर होलान्, सबैलाई फर्कन खबर गरेका छौं । एमालेका प्रेमप्रसाद तुलाचनले पनि बाहिर गएका मतदाता ल्याउन सबैलाई सूचना गरिएको जानकारी दिए ।"
गाउँ भ्याएर नगरतिर,"ताप्लेजुङ एमाले युवा नेता योगेश भट्टराई राष्ट्रिय राजनीतिको चर्चामै छन् । विगतमा काठमाडौंबाटै चुनावी प्रतिस्पर्धामा उत्रने गरेका उनले संसद्मा भने प्रतिनिधित्व गर्ने मौका अहिलेसम्म पाएका छैनन् । आसन्न प्रतिनिधि तथा प्रदेशसभा चुनावमा भने गृहजिल्ला आएर भाग्य अजमाउँदै छन् । संसद् भवन पुग्ने तेस्रो प्रयासमा जुटेका छन् । भट्टराई चुनावी धपेडीमा छन् । उनले फक्तालुङ गाउँपालिका ७ ओलाङचुङगोलाबाहेकका अधिकांश वडाबस्ती चहारिसके । ठाउँठाउँमा पुगेर चुनावी सभा गरे । निर्वाचन मिति नजिकिएपछि अहिले सदरमुकाम केन्द्रित भएका छन् । सोमबार उनले सदरमुकाम फुङलिङमा घरदैलो गरे । त्यसको अघिल्लो रात फुङलिङ नगरपालिका ३ पालुङवाचोक र वडा ११ फावाखोलामा घरदैलो सक्काए ।भट्टराईसँग कांग्रेसका केशवप्रसाद दाहालले प्रतिस्पर्धा गरिरहेका छन् । केन्द्रीय नेतासँगको प्रतिस्पर्धा उनलाई पनि रोचक लागेको छ । दाहालले पनि आफूलाई कम आँकेका छैनन् । जिल्लामै बसेर राजनीति गरेकाले जित आफ्नो पक्षमा भएको उनको दाबी छ । सदरमुकाम फुङलिङमै घर भएका दाहाल पनि एकसरो गाउँ चहारेपछि अहिले सदरमुकाममै केन्द्रित भएका छन् ।मतदाता बढी भएको नगरपालिका क्षेत्रको मत निर्णायक हुन सक्ने भन्दै दुवै उम्मेदवार अन्तिम कसरतमा जुटेका छन् । भट्टराईले मौन अवधि सुरु हुने अघिल्लो दिन मंसिर ७ गते जन्मस्थल साँघु पुग्ने योजना बुनेका छन् । त्यहाँ पार्टीको अन्तिम सभालाई सम्बोधन गर्ने उनले बताए । भट्टराई र दाहाल दुवैले विकासका एजेण्डा उठाएर मतदाता आकर्षित गर्न खोजेको देखिन्छ । दुवैको पहिलो मुद्दा चीन जोड्ने सडक निर्माण छ । दुवैजना मन्तव्यको सुरुवातमा तिब्बतबाट ओलाङचुङगोला हुँदै विराटनगर जोड्ने तमोर करिडोरको प्रसंग उठाउँछन् । यीबाहेक स्वास्थ्य, शिक्षा, अलैंचीको बजार प्रवद्र्धनलाई जोड दिएका छन् । जिल्लाको प्रदेश (क) र (ख) जोड्ने तमोरको पुललाई पनि दुवैले चुनावी मुद्दा बनाएका छन् । दाहालले २५ वर्षदेखि चुनाव जित्दै आए पनि एमालेले पुल निर्माण गर्न नसकेको आरोप लगाउँदै आएका छन् । भट्टराईले निर्वाचित भए यो काम तत्काल गर्ने बताए । पाथीभरा बहुमुखी क्याम्पसका प्रमुख मोहनकुमार राई यसलाई राम्रो लक्षण मान्छन् । उनले भने, पहिला झगडा नभएको त दिनै हुँदैनथ्यो, अहिले दलीय प्रतिस्पर्धाको महत्त्व बुझेको अनुभूति गरेको छु ।"
तरकारीमा मनोमानी मूल्य,"तरकारीमा मनोमानी मूल्य तोकेर व्यापारी र बिचौलियाले मच्चाइरहेको ब्रह्मलुटलाई आपूर्ति व्यवस्थापन तथा उपभोक्ता हित संरक्षण विभागले तयार पारेको मूल्य विश्लेषण प्रतिवेदन ले थप पुष्टि गरेको छ । प्रतिवेदनअनुसार किसानदेखि राजधानीका उपभोक्तासम्म पुग्दा तरकारीको मूल्य औसतमा १ सय ३ प्रतिशतले बढाएको पाइएको छ । यो भनेको तरकारी उत्पादन गर्ने किसान र दैनिक उपभोगका लागि खरिद गर्ने उपभोक्तामाथि ठगी हो । अनुगमननियमन गर्ने सरकारी निकायको जिम्मेवारी निर्वाहमा उदासीनता, उपभोक्ता अधिकारकर्मीको निष्क्रियता र उपभोक्ताहरूको मौनताको फाइदा व्यापारी र बिचौलियाले उठाएका हुन् । यसपटक तरकारीको मूल्य अकासिएको समाचार मिडियामा आएर प्रधानमन्त्री तथा मन्त्रिपरिषद् कार्यालयको ध्यानाकर्षण भएपछि मात्र आपूर्ति विभागले मूल्य विश्लेषण गराएको हो । प्रधानमन्त्री कार्यालयका सचिवको अध्यक्षतामा कात्तिक २६ गते बसेको सर्वपक्षीय बैठकले तरकारीको मूल्य नियन्त्रण गर्न सरोकारवालालाई निर्देशन दिएपछि गठन भएको टोलीले एक साता अध्ययन गरेर प्रतिवेदन तयार गरेको थियो । प्रतिवेदनअनुसार किसानबाट उपभोक्तासम्म आइपुग्दा तरकारीको मूल्य उत्पादक, स्थानीय मध्यस्थकर्ता, ठूला थोक बिक्रेता, साना थोक बिक्रेता र खुद्रा बिक्रेता गरी पाँच तहमा तोकिने गरेको छ । विभिन्न तहमा मूल्य तोकिँदा निश्चित मापदण्ड पनि अपनाइँदैन अर्थात् आफूखुसी मूल्य निर्धारण गरेर एक तहबाट अर्को तहमा बिक्री गरिन्छ । यसो गर्दा उपभोक्ताले किन्ने बेला तरकारीको मूल्य अचाक्ली महँगिएको हुन्छ । बजारमा तरकारीको भाउ उच्च भए पनि उत्पादन गर्ने किसानले भने लाभ पाइरहेको देखिँदैन । विभागको टोलीले राजधानी भित्रिने तरकारी उत्पादन हुने काभ्रेको पाँचखाल, धादिङ, नुवाकोट, मकवानपुरको स्थलगत भ्रमण र कालीमाटी तरकारी तथा फलफूल बजार विकास समितिको थोक तथा खुद्रा मूल्य विश्लेषण गरी निष्कर्ष निकालेको हो । सामान्यतया संकलन केन्द्रबाट कालीमाटी बजारमा आपूर्ति भएका तरकारी ठूला थोक व्यापारीले साना थोक व्यापारीलाई बेच्छन् । बिचौलियाका कारण किसानले राजधानीको मुख्य तरकारी बजार कालीमाटीमा व्यापारीलाई सोझै तरकारी बेच्न सक्ने अवस्था पनि छैन । यसमा व्यापारी र बिचौलियाको मिलेमतो हुने किसान तथा उपभोक्ताको गुनासो रहँदै आएको छ । त्यसैले बिचौलियाको उपस्थितिले पनि तरकारी थप महँगिएको हो । बिचौलियाले कतिपय किसानलाई बीउ, मल र आर्थिक सहयोग उपलब्ध गराएर तरकारी खरिदमार्फत फाइदा उठाउने गरेको समेत पाइएको छ । त्यसैले तरकारीको मूल्य निर्धारणमा सरकारको हस्तक्षेपकारी भूमिका अत्यावश्यक छ । किसानदेखि उपभोक्तासम्म तरकारी पुग्दा पार गर्नुपर्ने विभिन्न तह नै घटाउन र व्यापारीले मूल्य निर्धारण गर्ने विषयमा वैज्ञानिक मापदण्ड आवश्यक छ । यसमा कृषि उपजको बिक्रीवितरणलाई व्यवस्थित बजार प्रणालीबाट उपभोक्तासम्म सरल र उचित मूल्यमा पुर्याउने जिम्मेवारी रहेको कृषि व्यवसाय प्रवद्र्धन तथा बजार विकास निर्देशनालयले अग्रसरता लिनुपर्छ । मूल्य विश्लेषण प्रतिवेदनमा दिइएका सुझावअनुसार कृषि सहकारीहरूको स्टल तरकारी बिक्री केन्द्रमा रहने व्यवस्था गरी कृषि ऋण, बीउ, विषादी सहज उपलब्ध हुने व्यवस्था मिलाएर किसानलाई स्थानीय व्यापारी र मध्यस्थकर्ताको चंगुलबाट स्वतन्त्र राख्नसके उपभोक्ता ठगिने र किसानले पनि लाभ नपाउने प्रवृत्ति रोकिन सक्छ । सम्बन्धित निकायबाट नियमित अनुगमन गर्दै बदमासी गरेको पाइए कारबाही गर्ने थिति बसाल्नसके तरकारी बजारमा देखिएको अराजकता हट्न सक्ने र यसबाट किसान तथा उपभोक्ता दुवै लाभान्वित बन्न सक्नेछन् । बजार अनुगमन गरी व्यवस्थित र पारदर्शी बनाउने प्रमुख दायित्व आपूर्ति मन्त्रालय तथा मातहतको आपूर्ति व्यवस्थापन तथा उपभोक्ता हित संरक्षण विभागको हो । बजार व्यवस्थापन तथा अनुगमन र उपभोक्ता अधिकार एवं हितसम्बन्धी नीति, कानुन, मापदण्ड कार्यान्वयन र नियमन गर्ने अधिकार स्थानीय सरकारलाई समेत छ । राजधानीमा तरकारीको मुख्य बजार कालीमाटीको व्यवस्थापन गर्ने तरकारी तथा फलफूल बजार विकास समिति सरकारी निकाय हो, जसलाई अनुगमन र सुपरीवेक्षणसहित कारबाही गर्ने अधिकार छ । समिति व्यवसायीको चंगुलबाट बाहिर निस्कन सक्नुपर्छ । उपभोक्ताको जागरुकता र अधिकारकर्मीको सक्रिय पहलले पनि बजार व्यवस्थित बनाउन सक्छ । सम्बन्धित निकायहरूको समन्वयकारी सक्रियताले तरकारी बजारको अराजकता नियन्त्रण सम्भव छ । कार्ययोजना बनाएर बजार नियमनमा अघि नबढ्ने हो भने हालै गरिएको मूल्य विश्लेषणको कुनै औचित्य हुँदैन ।"
संघीय अभ्यासको प्रारम्भिक यात्रा,"आशा र आशंकॉ पछाडिको आशाचुनावी पटकथामा देखिएको प्रदेशको तस्बीर सफा र सुन्दर छैन भनेर किटानीका साथ अहिले भन्नैपर्छ । तर यसपटक प्रादेशिक बनोटलाई कमजोर बनाउन खोजे र केन्द्रीय वर्चस्वलाई कायम राख्न सफल देखिए पनि निर्वाचन र प्रादेशिक अस्तित्व ग्रहणपछिको राजनीतिले गर्दा वर्तमानमा प्रदेशको सञ्चालन जतिनै समस्यामूलक र जटिल प्रकृतिको भए पनि समकालीन नेपालमा यसको विकल्प देखिएको छैन । प्रादेशिक प्रयोगले आफैलाई माझ्दै उत्कृष्टतातर्फ लिएर जाने इतिहाससिद्ध उदारता सन्निहित छ । भारतमै पनि लामो समयसम्म केन्द्रीय वर्चस्वकै छायामा प्रादेशिक सरकार हुर्कियो । तर विस्तारै केन्द्रीय प्रकृति र परम्परा विरुद्ध संघर्षशील र प्रतिबद्ध प्रादेशिक चाहनाले दाम्लोहरू चुँडाल्दै लगेको छ । आशंकाहरूलाई उजागर गर्दै आशाहरूलाई ज्यँुदो राख्दै र देखिएका गाँठहरू फुकाल्दै जानुमै यथास्थितिवादको समाप्ति हुनसक्छ । संविधानले नै संविधानलाई बलियो र प्रत्येक भूगोलको आकांक्षा एवं चाहना अनुरुप बनाउँदै लैजान आफ्ना आधारभूत तत्त्वहरूको जर्गेना गर्दै संशोधन गर्नसक्ने प्रावधान राष्ट्रिय बहसको कार्यसूची बन्नैपर्छ । यसले नै प्रादेशिक आकांक्षालाई आकार दिन्छ र क्षेत्रीय आकांक्षा, असन्तोष र अभिप्राय: प्रेरित राजनीतिलाई प्रदेश तहमा नै मूर्तरूप दिन सक्छ ।"
चुनाव प्रचारप्रसारमा हिँड्ने कर्मचारी,"निर्वाचनमा राज्यकोषबाट तलब खाने सार्वजनिक पदमा रहेका बहालवाला कर्मचारीहरू विभिन्न दलका झण्डा बोकी प्रचारप्रसारमा हिँड्नु कुनै पनि दृष्टिबाट राम्रो होइन । विचार र आस्था अधिकारको कुरा हो । तर राष्ट्रसेवक कर्मचारीहरू यसरी कुनै पनि दलको राजनीतिक सभा, सम्मेलनमा झण्डा बोकेर हिँड्नु र दलको पक्षमा भोट माग्नुलाई राम्रो मान्न सकिन्न । राजनीतिमा लाग्ने इच्छा भए जागिर छोडेर पार्टीमा लाग्दा राम्रो हुन्छ । अझै विभिन्न दलका भ्रातृ संस्थाका नाममा चुनावी सभामा भाषण गरी मत माग्ने कार्यले निष्ठावान कर्मचारीको मानमर्दन हुने त छँदैछ, भोलि सेना, प्रहरी वा अन्य सुरक्षा निकायका कर्मचारीले कुनै दलको समर्थन वा विरोध गरिहिँडेमा के गर्ने ? अन्य कर्मचारीलाई त्यो छुट र सुरक्षाका कर्मचारीलाई बन्देज हुनसक्छ ? राज्यको नुन खाने कर्मचारीलाई कुनै पनि राजनीतिक दलको प्रचारप्रसार वा सभामा प्रत्यक्ष सहभागी भएमा तुरुन्त अवकाश दिने कानुन बनाउनुपर्छ र भएका कानुनलाई कार्यान्वयन गर्नुपर्छ । दलको चाकरी गरी सरुवा, बढुवा तथा आर्थिक आम्दानी हुने ठाउँमा सरुवा गर्न तथा तिनैको भनसुनका आधारमा जागिर खाएकाहरू यसरी लाजै नमानी राजनीतिमा संलग्न हुने गर्छन् । विचार र आस्था फरक कुरा हो । तर बहालवाला मात्र होइन, सेवा निवृत्त कर्मचारी जो राज्यकोषबाट पेन्सन पाउँछन्, तिनीहरू पनि राजनीतिमा प्रत्यक्ष सहभागी हुनुहुँदैन । खासगरी शिक्षकहरू दलका कार्यक्रममा सहभागी हुनाले विद्यालयको पठनपाठन अवरुद्ध भइरहेको छ । यसलाई नियन्त्रण गर्न एउटा अनुसन्धान टोली बनाई सतर्कता केन्द्रलाई जिम्मा दिनुपर्छ । कुनै पनि कर्मचारी त्यसरी दलको कार्यक्रममा सहभागी भएको पाइएमा ठाउँको ठाउँ अवकाश दिने व्यवस्था गर्नु उचित हुनेछ । तर त्यस्तो सूचना विभिन्न सञ्चार माध्यमबाट प्रचारप्रसार गरी सचेत गराउनु र अटेर गरेमा मात्र कारबाही गर्नु उचित देखिन्छ । कुसुम न्यौपानेमध्यबिन्दु११, नवलपरासी"
प्रचण्डप्रति नतमस्तक,"चुनाव प्रचारप्रसारमा सक्रियता जनाउँदाजनाउँदै माओवादी केन्द्रका अध्यक्ष प्रचण्डका पुत्र प्रकाश दाहालले अल्पायुमै देहत्याग गर्दाको पीडा, पशुपतिनाथको आर्यघाटमा अन्तिम श्रद्धाञ्जली दिन उर्लंदो शुभचिन्तकको भेलले प्रचण्डप्रति नतमष्तक भएका छन् । एकातिर निर्वाचन नजिकिँदैको अवस्थामा, अर्कोतर्फ युवा छोरालाई दागवती दिनु कुनै पनि पिताको लागि सहज कार्य भने होइन । तर यस्तो परिस्थितिको सामना गरेका प्रचण्डप्रतिको हौसला, हिम्मत र साहसको कदर हामीले गर्नैपर्छ । तर छोराको चित्ता सेलाउन नपाउँदै चुनाव प्रचारप्रसारमा जुट्नु, आमसभामा परिवारसमेत देखापर्नुको परिस्थितिलाई आम जनताले फरक तरिकाले परिभाषित गर्न थालेका छन्, बुझन थालेका छन् । यतिबेला परिवार माझमा बस्नुपर्ने हो, परिवारलाई सम्हाल्नुपर्ने हो, समवेदना ग्रहण गर्नुपर्ने हो, तर फरक कार्यशैलीले गर्दा चुनाव मोह देखिएको जस्तो बुझिन्छ । यसरी निर्वाचन कार्यक्रममा सहभागिता जनाउँदा सहानुभूति भोट बटुलिने लोक ठम्याइरहेको छ । त्यसकारण जनतालाई आफूबाट अलगिने र फरक बुझाइ राख्ने ठाउँ दिनु हुँदैन । प्रमोद पौडेलश्रीपुर११, वीरगन्ज"
सम्पादकीयको संकेत,"बुधबारको कान्तिपुरको सम्पादकीय गृह मन्त्रालय रिक्त नराख अहिलेको सन्दर्भमा उचित र सटिक छ । सम्पादकीय विशेषत: प्रधानमन्त्री शेरबहादुर देउवाको लागि मननीय, पठनीय र लक्षित छ । यसबाट प्रधानमन्त्री देउवाले शिक्षा लिन सक्नुपर्छ । र यो आसन्न चुनाव राम्रोसँंग गर्ने हो भने र आम मतदातालाई मतदान स्थलतर्फ निर्धक्क आउ भन्ने हो भने यथाशीघ्र सक्षम व्यक्तिलाई गृहमन्त्रीको जिम्मेवारी दिनुपर्छ । नकि भ्याइनभ्याइ सबै काम आफै हेर्ने । कहीं नभएको जात्रा हाँडीगाउँमा भनेझंै कहीं नभएको गृहमन्त्री बिनाको निर्वाचन पहिलोपटक नेपालमा हुनगइरहेको छ । गोपाल देवकोटागोकर्णेश्वर८, जोरपाटी, काठमाडौं"
फेरि जनता नतर्साऊ,"चुनावी माहोल तातिरहँदा मौसम पनि चिसिँदै गइरहेको छ । मौसमको रूपान्तरण त नौलो भएन, तर चुनावले सिर्जना गर्दै गइरहेको नौलोपनले भने नेपालीलाई नवीनता दिइरहेको आभाष हुन्छ । मत बटुल्न उम्मेदवार घरघरमा पसेर हात जोडेर यसो र उसो गर्यौं र अब गर्नेछौँ भनी भोटको अनुनय गरिरहँदा जनतामा केही क्षणकै लागि भए पनि सर्वोच्च शक्तिमा आफू आसिन रहेको महसुस हुने गरेको छ । सधैँको चलन अनुरूप आश्वासन बाँडेर भोट संकलन गरेपश्चात पुन: फर्केर नहेर्ने रीति फेरि एकपटक देख्ने पो हौँ कि भन्ने संशयमा रहेका जनतालाई आश्वस्त पार्ने विभिन्न खेल खेलिँदैछ । मत माग्न जाँदा दलबलसहित जाने उम्मेदवारलाई त सुरक्षाको चुनौती नहोला, तर भोट दिन गएमा जे पनि हुनसक्छ भनेर उर्दी नै जारी गर्ने समूहबाट जनताको रक्षा कसले गर्ने ? समाजमै लुकेर बस्ने ती समूहको डरधम्कीसंँग पौंठेजोरी खेल्ने हिम्मत जनतामा सायदै होला । विगतमा जनयुद्धसंँग हात मिलाउँदा खानुपरेको गोली, जेल र नेलको घाउ अझै जीउमा बोकेर हिँडिरहेका जनताको समूहमा पुन: अर्को संख्याको रूपमा थपिन सायदै कोही तयार होला । सहरी क्षेत्रमा त सुरक्षित महसुस होला, तर ग्रामीण भेगमा सुरक्षित महसुस गराउने कसले ? मतपेटिका, मत र उम्मेदवारको सुरक्षालाई मात्रै सुरक्षा भन्ने परिपाटी विगतमा रहेकोमा त्यो अझै परिवर्तन हुनसकेको छैन । भूमिगत अवस्थामा रहंँदा युद्धको नारा दिने अनि शक्तिमा सोही युद्धको भर्याङ चढेर पुगेपछि युद्धलाई बिर्सी चोखिने प्रचलन प्रजातन्त्रको स्थापनापश्चात पटकपटक देखिँदै आएको छ । परिवर्तनलाई सबैले आत्मसाथ गर्नैपर्छ । तर यसो भन्दैमा परिवर्तन ल्याउने बहानामा सधंै सोझासिधा जनताकै बलि चढाउने परिपाटीको अन्त्य हुनैपर्छ । पुष्पा भट्टराईविराटनगर महानगरपालिका, मोरङ"
रनभुल्ल आम मतदाता,"निर्वाचन आयोगको तयारी पूरा समाचार पढ्दा र मतदान प्रक्रियाबारे अशिक्षित, वृद्धवृद्धा तथा दूरदराजका मतदाताका अनभिज्ञता नियाल्दा वास्तवमा मतदानको यकिन प्रक्रिया र विधिबारे सर्वत्र अन्योल नै देखिन्छ । एकजना मतदाताको हातमा कतिवटा मतपत्र पर्छन् ? ती मध्ये कुनकुन रड्गका मतपत्रबाट ककसले भोट पाउने हुन् भन्नेमा सबैभन्दा अन्योल छ, मतदाताहरूमाझ । प्रविधिको प्रयोग गरी मोबाइलमार्फत चुनावमा मतदातालाई शिक्षित पार्न सबैभन्दा सजिलो विधि र प्रक्रिया हुनसक्थ्यो । तर आयोगलाई प्रविधिमा भएको विकास जान्नेलाई श्रीखण्ड, नजान्नेलाई खुर्पाको बिँड भएर हो कि यतातिर ध्यानै दिन अलमलिएको हो भन्नेमा सर्वत्र जिज्ञासा र चासो बढेको छ । मतदाताले हरियो, कालो र रातो तीनवटा मतपत्र पाउनेछन् । पहिलो हरियो मतपत्रमा प्रतिनिधिसभाको प्रत्यक्षतर्फका उम्मेदवारलाई भोट दिन एकछाप लगाउने, दोस्रो कालो मतपत्रमा प्रदेशका क वा ख मध्ये कुनै एकजना उम्मेदवारलाई भोट दिन एकछाप लगाउने र तेस्रो रातो मतपत्र जुन दुई खण्डमा विभाजित हुन्छ, उक्त मतपत्रमा प्रतिनिधिसभा र प्रदेशसभाका समानुपातिक उम्मेदवारलाई तल र माथि नै एकएक छाप गरी दुई छाप लगाउनु पर्नेछ । जम्माजम्मी ३ वटा मतपत्रमा ४ छाप लगाउनु पर्नेछ भन्ने व्यहोरा सबैको मोबाइलमा टेक्स्ट टेलिकममार्फत अझै विज्ञापन गरिदिए समय बितिसकेको नहुँदा निकै लाभदायी हुन्थ्यो । श्यामसुन्दर कुइँकेलहाँडीगाउँ, काठमाडौँ"
आन्दोलनको औचित्य,"बुधबार प्रकाशित अब कुनै आन्दोलनमा जान्न अजय गिरीसँगको कुराकानीले नेपालको राजनीतिमा आन्दोलनको आवरण दिएर दलका नेताहरूले आफ्नो स्वार्थ सिद्धिका लागि गर्ने कुकृत्य बाहिरिएको छ । अर्को कुरा मौलिक हकैहकको चाङ भएको संविधानको शिक्षा सम्बन्धी हकको दफाले १३ वर्षे यी बालकलाई समेट्न नसकेको देख्दा मुलुकमा जतिसुकै ठूला आन्दोलन भए पनि उपलब्धि खै त भनेर सोध्ने हक सबैलाई दिएको छ । आन्दोलनमा सहादत प्राप्त गर्नेलाई ५० लाखसम्मको उद्घोष गर्ने नेताहरूको नियतको चिरफार र आन्दोलनको नाममा हुने आपराधिक क्रियाकलापमा नेतृत्वकै संलग्नता हुने कुरा पनि प्रस्टिएको छ । जे होस्, अजय गिरीमा आएको चेतना समग्र मुलुकका युवाहरूमा यही तरिकाले विकसित हुने हो भने फोहोरी राजनीतिको अन्त्य हुन बेर लाग्दैन । यसका लागि सञ्चार माध्यमहरूले खेल्न सक्ने भूमिकाको सन्दर्भमा खोतल्नुपर्ने विषयको रूपमा पनि अजय गिरीसँगको कुराकानीलाई लिन सकिन्छ । महेशप्रसाद ढुंगानानयाँबानेश्वर, काठमाडौं"
समग्रताको एजेन्डा आवश्यक,"मंसिर ५ गते पाठक मञ्चमा प्रकाशित डा शिवशंकर यादवको विश्वास लागेन पढेपछि मलाई पनि लेख्न मन लाग्यो । उहाँको भनाइ अनुसार पहाडिया उम्मेदवार मधेसबाट चुनाव जितेर गएका छन्, तर मधेसी उम्मेदवार पहाडमा जित्दैनन् । डा यादव स्वयम् विद्वान हुनुहुन्छ । तर खै र उहाँले कुरो बुझ्या ? हुनुपर्यो नि त समग्रताको एजेन्डा मधेसी नेतामा । जहिले पनि एक मधेस एक प्रदेशको रटान लिइरहन्छन् । विमलेन्द्र निधिलाई हामी अति दुर्गम पहाडी जिल्लाबाट पनि जिताएर पठाउँछौं, यदि उहाँ उम्मेदवार बन्नुभयो भने । गणेश गोम्चनधादिङ"
सुरक्षा व्यवस्था बलियो बनाउ,"प्रदेशसभा र संसदको निर्वाचनका लागि सुरक्षा व्यवस्था बलियो बनाउने काम सरकारको हो । जनताले ढुक्क भएर भोट खसाल्न जान सक्ने वातावरण बनाउनुपर्यो । चुनावी तालमेल गरेर दलहरू निर्वाचनमा सहभागी भएका छन्, यो राम्रो हो । धेरै दल हुनुभन्दा दुई वा तीन दल हुनु उपयुक्त हो । निर्वाचन बिथोल्नका लागि अनेक षडन्त्रकारीहरू सलबलाइरहेका छन्, बिभिन्न ठाउँमा नेताहरूलाई लक्षित गरेर बम विस्फोट गराउने काम भइरहेको छ । यो कसले किन केका लागि गरिरहेको छ ? त्यता ध्यान दिनसके राम्रो होला । सफल निर्वाचनका लागि हामी सबैको दायित्व छ । यो निर्वाचनमा कुन दलले जित्छ भन्दा पनि राष्ट्रले जित्ने निर्वाचन हो । त्यसैले हामी सबै सहभागी हुन आवश्यक छ । प्रधानमन्त्री शेरबहादुर देउवाले माओवादी केन्द्रका सबै मन्त्रीहरूलाई बिना विभागीय बनाएर गृह मन्त्रालय आफु मातहत राखेका छन् । गृहमन्त्रीको काम भनेको सारा सुरक्षासँग जोडिएको विषय हो । यसलाई हल्का रूपमा लिन हुँदैन, भोलि निर्वाचनको बेला केही कतै अप्रिय घटना भयो भने त्यसको जिम्मा कसले लिन्छ ? पुरुषोत्तम घिमिरेजोरपाटी, काठमाडौं"
काम अरूको नाम विप्लवको !,"मंसिर ५ गते प्रकाशित राजेन्द्र महर्जनको बमबारुदको अराजनीति, पढेंँ । उनले विप्लव नेकपासँंग अनेक प्रश्न सोधेका छन् र गरिखाने जनतासंँग अन्तरक्रिया गरेको वा नगरेको कुरा खोजेका छन् । जहाँसम्म विप्लवको कुरा छ, उनी समर्पणवादी प्रचण्डबाट अलग भएका थिए । वैद्य बाले निर्वाचनको प्रयोग गरेको भनेका छन् । तर विप्लवले बितेको प्रचण्डपथ नै समातेको जस्तो लाग्छ । निश्चय नै उनी संसदीय व्यवस्थाको विरोधमा छन् र ढिलोचाँडो उनी पनि पुष्पकमल पथमा नै आउनेछन् । सबैको इतिहास यस्तै छ, चाहे त्यो नेपाली कांग्रेस होस् वा एमाले र माओवादी केन्द्र होस् । तर मलाई यस बमबारुदको कुरा कुनै अरू शक्तिमाथि पनि इसारा गरेजस्तो लाग्छ । नि:सन्देह त्यो शक्तिले संविधान कार्यान्वयन चाहेका छैनन् । हिंसाको यो मार्गमा विप्लव एक्लै छैनन् भन्ने कुरा समयक्रममा प्रस्ट हुनेछ । त्यो शक्ति देश भित्रकै शक्ति हो । डा शिवशंकर यादवछपकैया, वीरगन्ज"
आचारसंहिताको ख्याल गरियोस्,"यतिबेला सिङ्गो नेपाल चुनावी मैदानमा छ र उम्मेदवारहरूले आफ्नो प्रचारप्रसारलाई तीव्र बनाएका छन् । उनीहरू मतदातालाई कन्भिन्स गर्दै भोट माग्न घरदैलो, कोणसभाआमसभा, र्यालीमा दौडधुप गरिरहेका छन् । बाहिर चिसो बढ्दै गए पनि चुनावको सरगर्मीले सबैलाई तताइसकेको छ । चुनाव प्रचारप्रसार विगतको भन्दा सभ्य र संयम तरिकाले भइरहेकोमा एकातिर खुसी व्यक्त गरिएको छ भने अर्कोतिर पार्टीका शीर्ष नेताहरूमाथि भइरहेको सांघातिक हमलाले सरकारको सुरक्षा निकायको कमजोरी झल्किरहेको छ । पहाडी जिल्लामा चुनावको दिन नजिकिए पनि दोस्रो चरणको चुनाव सम्पन्न हुन अझ धेरै दिन बाँकी छ । बम आक्रमणले अत्तालिएका उम्मेदवारहरू प्रधानमन्त्रीगृहमन्त्रीको प्रतिबद्धतापछि अब के ढुक्क भएर प्रचारप्रसारमा लाग्न सक्लान् ? मतदाताले पनि सुरक्षित महसुस गरेर मतदान केन्द्रमा गएर मत खसाल्ने वातावरण हुनुपर्छ । निर्वाचन सुरक्षित, शान्त र भयरहित वातावरणमा सम्पन्न होस् । सबै पक्षले इमानदारितासाथ आचारसंहिता पालना गरुन् । डा टीपी बाराकोटीकौशलटार, भक्तपुर"
चुनाव महत्त्वपूर्ण कि भेडाबाख्रा ?,"७ वटा संघीय प्रदेशको आर्थिक स्थितिबारे तुलनात्मक विवेचना गर्दा १ र ३ नं क्षेत्र अग्रस्थानमा रहेको पाइन्छ । २, ६ र ७ नं क्षेत्र निकै पछाडि छन् भने ४ र ५ मध्यमस्तरका देखिन्छन् । तथापि ४, ५, ६ र ७ नं प्रदेश अन्तर्गत पहाडी र हिमाली भेगका सर्वसाधारणको आर्थिक स्थिति हालसम्म कुनै राजनीतिक नेतृत्वले सुधार्न सकेन । शून्य आर्थिक गतिविधि, आतंक, दमन, हत्याहिंसाको केन्द्रविन्दु बनिरहँदा पुरै क्षेत्रको दैनिकी कष्टकर बनिरह्यो । विगतको तिक्तताले गर्दा प्रतिनिधिसभा र प्रदेशसभाको निर्वाचन मुखैमा आएर मुलुक तातेको बेला पश्चिमी पहाड र हिमाली भेगका कतिपय जनताले चासो देखाएका छैनन् । पश्चिम हिमाली जिल्लामा बसोबास गर्ने अधिकांशको त्राण भेडाबाख्राले धानेको छ । नियतिले ठगेकै भन्नुपर्छ, भेडाबाख्रा पालकहरू एकैठाउँमा स्थिर रहन पाउँदैनन् । मौसम परिवर्तनसँगै गर्मीयामको असारदेखि असोजसम्म उनीहरू १२००० देखि १६००० फिटको उचाइमा पशु चराएरै समय बिताउँछन्, जाडो बढेपछि भेडाबाख्रा लिएर तलतिर झर्ने गर्छन् । अर्थात् कृषकहरूको दैनिकी यही जटिल परिस्थितिसँग जुधेरै बित्ने गर्छ । उता पहाडी भेगमा बस्नेहरू पनि भारतको कालापहाडमा गएर दसनङ्रा नखियाएसम्म हातमुख जोड्ने आधार नहुँदा चुनावदेखि विमुख हुँदै लर्को लागेर हिंँड्न बाध्य छन् । यता भने नेताहरू कपोलकल्पित नारा लगाएर मुलुक थर्काइरहेका छन् । उक्त भेगमा नेताको भाषण, आश्वासन र हालसम्मको क्रियाकलापले कुनै प्रभाव नपर्नुलाई विडम्बना मान्नुपर्छ । हावादारी चुनावी प्रचारप्रसारमा नअल्मलिएका त्यहाँका जनताको निम्ति जीवनको मेरुदण्ड बनेको भेडाबाख्रा पालन र मजदुरी बढी महत्त्वपूर्ण होइन र ? डा भुवनेश्वर शर्माचन्द्रागिरि२, काठमाडौं"
मतदाताको कुँडिएको मन,"प्रतिनिधिसभा र प्रदेशसभा निर्वाचन नजिकिँंदै गर्दा भरतपुरबाट काठमाडौं आएर व्यवसाय गरिरहेका एकजना परिचित व्यक्तिसँग निर्वाचनको सम्बन्धमा कुराकानी हुँदा उनले भने, खै भोट हाल्न पनि जाउँ कि नजाउँ भइरहेको छ । जाउँ, हाम्रो आस्थामाथि नै प्रहार भइरहेको छ, नजाउँ नागरिक हकबाट बञ्चित भइने । स्वतन्त्र रूपले आफूलाई मनपरेको दल वा व्यक्तिलाई भोट हाल्न नपाएपछि त निर्वाचनको पनि स्वाद नहुँदो रहेछ । जीवनभर लोकतान्त्रिक विचारधारा बोकेर आफूलाई लोकतान्त्रिक दल भनिएको नेपाली कांग्रेस समर्थक हुँ भनेर गर्वसाथ चिनाउँदै आएका ती परिचितले मन दुखाउँदै भने, स्थानीय चुनावमा पनि जित्ने प्रबल सम्भावना भएका आफ्नै पार्टीका नेतालाई महानगर प्रमुखको उम्मेदवारीबाट बञ्चित गरेर माओवादीको समर्थन गरेको नेपाली कांग्रेसको नेतृत्वले हामीजस्ता आस्थावान जनतालाई हँसियाहथौडामा भोट हाल भनेर उर्दी जारी गर्यो, अहिले फेरि हलोमा भोट हाल् भन्दैछ । के हामी जनता नेताका नोकर हौं ? लोकतन्त्र विश्वको सबैभन्दा उत्कृष्ट शासन व्यवस्था हो । यही लोकतान्त्रिक शासन व्यवस्थाका हामी जनता मालिक हौं कि नेताका नोकर हौं ? यो प्रश्नले यतिबेला पंक्तिकारलाई पनि चिमोटिरहेछ । चितवनमा मात्र होइन, रूपन्देहीमा पनि नेपाली कांग्रेसको चुनावी तालमेलले त्यहाँका निष्ठावान र आस्थावान कांग्रेसी मतदातालाई निराश र दु:खी बनाएको छ । जीवनभर आफूलाई सगर्व नेपाली कांग्रेस बताउँदै आएकी सिद्धार्थनगरकी एकजना साथीको गुनासो पनि माथि उल्लेखित भरतपुरकै परिचितको जस्तो छ । उनी पनि भन्छिन्, २०१७ सालदेखि अहिलेसम्म लोकतन्त्रका लागि जुन निरंकुश पञ्चायती व्यवस्थासँग नेपाली कांग्रेस लडिरह्यो, उसैले त्यही व्यवस्थाका पृष्ठपोषकहरूसँग घाँटी जोडेर आज हामीलाई हलोमा भोट हाल् भनेर आदेश दिंँदैछ । के हामी पार्टी नेतृत्वका हातका खेलौना हौं ? उनले जसरी नचाउन चाह्यो, उसरी नाच्ने ? सायद गठबन्धनको मारमा परेका सबै क्षेत्रका मतदाताको पनि गुनासो यही होला ।उनीमात्र होइन, रूपन्देही निर्वाचन क्षेत्र नम्बर ३ का लोकतन्त्र र नेपाली कांग्रेसप्रति आस्थावान सबै मतदाता यस्तै निराशा बोकेर बसिरहेका छन् । प्रजातन्त्र वा लोकतन्त्रको निम्ति जुन एकतन्त्रीय निरंकुश पञ्चायती व्यवस्थासँग २०१७ साल, ३६ साल, ४६ साल हुँदै २०६२६३ सम्मका ६ दशक संघर्ष गरेर आयो, त्यही निरंकुश शासन व्यवस्थालाई जोगाउन र सकेसम्म व्युँताउन खोज्ने उनै अनुहार र चरित्र भएको दलसँग घाँटी जोडेर चुनावमा जाने जरुरी नेपाली कांग्रेसजस्तो दललाई किन पर्यो ? जीवनभर पार्टीमा लागेर त्याग र बलिदान गर्दै आएका र स्थानीय जनमनसँग भिजेका स्थानीय नेता (जनप्रतिनिधि) लाई कम महत्त्व दिएर सत्ता हत्याउने उद्देश्यमात्र राखी कुनै अर्कै दलबाट भर्खर पार्टी प्रवेश गरेका व्यक्तिलाई टिकट दिने वा गठबन्धन दलका उम्मेदवारलाई समर्थन गर्ने केन्द्रीय नेताहरूको वर्तमान चुनावी रवैयाबाट आस्थावान मतदातामात्र होइन, पार्टीका निष्ठावान नेता तथा कार्यकर्ताको मन पनि कुँडिएको छ । भलै अहिलेको कांग्रेसको केन्द्रीय नेतृत्वले सूर्यपुरा काण्डलाई बिर्से होलान् । तर रूपन्देहीका कांग्रेसीजनले बिर्सेका होलान् र ? लोकतन्त्रको सबैभन्दा सुन्दर पक्ष भनेको निर्वाचन हो । लोकतन्त्रमा निर्वाचनमार्फत जनताले अमूल्य मत दिएर आफ्ना प्रतिनिधिहरू चुन्ने गर्छन् र उनीहरूबाट आफू र देशको भलो हुने आशा गर्छन् । जनमत यस्तो कसी हो, जसमा खारिएर कुनै पनि व्यक्ति नेतृत्वका लागि योग्य सावित हुन्छ । निर्वाचनमा जनताले दिने मत बिना कुनै दबाब र लालचमा खसालिनुपर्छ भन्ने लोकतन्त्रको सर्वमान्य सिद्धान्त हुँदाहुँदै पनि लोकतान्त्रिक पद्धतिमै एउटा यस्तो विकृत पाटोको विकास हुँदै गइरहेको छ कि त्यसले लोकतन्त्रलाई नै कुरूप बनाउँदै लानथालेको देखिन्छ । राजनीतिलाई सेवाको रूपमा लिने संस्कार हराउँदै गएर यो पेसाको रूपमा विकसित हुँदैछ र अहिले राजनीति डनवाद र धनवादमा परिणत भइरहेको छ । यसैको परिणाम, अहिलेको राजनीति असल नेतृत्वबाट भन्दा पनि शक्तिको आडमा सञ्चालित भइरहेको छ । एउटा कहावत छ, प्रेम र युद्धमा हरेक कुरा जायज हुन्छ, तर अहिलेको चुनावी तालमेललाई हेर्दा राजनीतिमा पनि हरेक कुरा जायज हुन्छ भन्दा फरक नपर्ने भयो । भनिन्छ, लोकतन्त्रमा जनता मालिक हुन्छन् । तर विगत ३ दशक बढीको लोकतान्त्रिक अभ्यासले नेपालको सन्दर्भमा यो भनाइलाई गलत सावित गरिदिएको छ । एकतन्त्रीय पञ्चायती शासन व्यवस्थालाई पराजित गर्दै २०४७ सालदेखि सुरु भएको लोकतान्त्रिक शासन व्यवस्थाले ३ दशकको आयु पूरा गर्दासम्म जनताले कहिल्यै आफूलाई मालिक हुनुको अनुभूति गर्न पाएको देखिएन । बरु ३ दशक लामो लोकतान्त्रिक यात्रापछि गणतन्त्रमा प्रवेश गर्दासम्म जनता बहुमालिकको थिचाइमा थिचिन पुगे । पटकपटकका निर्वाचनले पनि जनतालाई मालिक बनाउन सकेन । बरु निर्वाचनको माध्यमबाट आफूले चुनेर पठाएकाहरूले नै आफूलाई मालिक सम्झँदै जनतामाथि शासन गर्न थाले । आफैले चुनेका नेताहरूले कसरी आफैलाई रैती बनाएका छन् त भन्ने प्रश्नको जवाफ खोज्न अहिलेको चुनावी तालमेल र गतिविधि हेर्दा छर्लङ्ग हुन्छ । लोकतन्त्रमा हरेक नागरिकलाई आफूले मनपराएको दलप्रति आस्थावान रहन पाउने स्वतन्त्रता हुन्छ र आफूले चाहेको उम्मेदवारलाई भोट हालेर जिताउन पाउने अधिकार पनि । गोप्य मतदानमार्फत हरेकलाई स्वतन्त्रतापूर्वक आफ्ना प्रतिनिधि चुन्ने अधिकार लोकतान्त्रिक पद्धतिले दिएको छ । मतदान बिना कुनै दबाब स्वेच्छिक हुनुपर्छ, तर अहिले जनताको मतलाई दानको रूपमा प्राप्त गर्नेभन्दा पनि दबाबको रूपमा जबर्जस्ती हासिल गरेर नेतृत्वमा पुग्ने होडबाजी प्रबल भएको छ । यहाँ जबर्जस्ती किन भनिएको हो भने अहिलेको निर्वाचनमा वाम गठबन्धन वा लोकतान्त्रिक गठबन्धनका नाममा अधिकांश निर्वाचन क्षेत्रमा जनताको स्वतन्त्र मताधिकारलाई कुण्ठित गर्ने काम भइरहेको छ । विभिन्न दल बीचको चुनावी तालमेलका कारण जनताले आफूले रोजेको दललाई भोट हाल्न पाउने अधिकार खोसिएको छ ।नेपाली कांग्रेसजस्तो इतिहास बोकेको लोकतान्त्रिक पार्टीले सत्तामा पुग्नकै लागि उही निरंकुश पञ्चायती व्यवस्थाका अवशेषहरूसँग चुनावी तालमेल गर्नु जरुरी थियो र ? भन्ने प्रश्न जताततै सुनिन थालेको छ । बरु वामपन्थीहरू एक भएको अहिलेको अवस्थामा एक्लै चुनावमा गएको भए यसले जनसमर्थन पनि पाउने थियो र आफ्ना आम मतदाताको मन पनि दुखाउने थिएन । यति मात्र होइन, एक्लै चुनावमा गएको भए नेपाली कांग्रेसको हैसियत पनि देखिने थियो । किनकि नेपाली कांग्रेस यस्तो लोकतान्त्रिक पार्टी हो, जसलाई नेपाली जनताले कति माया गर्छन् भन्ने कुरा २०१५ सालको निर्वाचन, २०४८ साल र २०५६ सालको प्रतिनिधिसभाको निर्वाचनसाथै २०७० सालको दोस्रो संविधानसभाको निर्वाचनले प्रमाणित गरिसकेको छ । यसरी जनताको मन जित्न सफल पार्टीले वाम गठबन्धनबाट तर्सेर लोकतन्त्र विरोधी दलसँग चुनावी तालमेल गर्नुले एकातिर आफ्नो ऐतिहासिक गरिमालाई धमिल्याउने प्रयास भएको छ भने अर्कोतिर लोकतन्त्र संस्थागत गर्ने अभियानमा धमिरा छिराउने प्रयास गरेको छ । अलोकतान्त्रिकहरूसँग मिलेर गरेको लोकतान्त्रिक गठबन्धनबाट मात्र होइन, वाम गठबन्धनबाट पनि कैयौं मतदाताको मन कुँडिएको छ । बाहिर देखिने खुसी एउटा होला, तर कुनै पनि मतदाताको भित्री मनले आफ्नो मनले खाएको नेताले टिकट नपाउँदा पार्टी नेतृत्वले भनेकै दलका उम्मेदवारलाई भोट हाल्छन् नै भन्ने सुनिश्चितता देखिँंदैन । त्यसो त अधिकांश नयाँ पुस्ताका मतदाताहरू स्थिर हुँदैनन्, त्यसमाथि पनि कुनै पर्टीप्रति गहिरो आस्था भएका मतदाताको मन कसैको इसारामा चल्छ भनी विश्वस्त हुनु पनि मुर्खता हुनेछ । अन्त्यमा, एक्काइसौं शताव्दीको उत्कृष्ट शासन व्यवस्था भनेकै लोकतन्त्र र समाजवाद हो, जसभित्र नागरिकका हरेक प्रकारका अधिकार र स्वतन्त्रता सुरक्षित रहन सक्छन् । लोकतन्त्र नै त्यस्तो शासन व्यवस्था हो, जसको नेतृत्व असल व्यक्तिको हातमा पुग्यो भने जनताले आफूलाई मालिक भएको अनुभूति गर्न पाउनेछन् । अबका मतदाताले पक्कै पनि लहडको भरमा मत खसाल्दैनन् भन्नेमा विश्वास छ ।"
लोकतन्त्रमा लाटोकोसेरो सिन्ड्रोम,"भनिराख्नै पर्दैन, खुला र पारदर्शी विधि स्थापनानिम्ति हामीले लोकतन्त्रको स्थापना गरेका थियौं । स्वतन्त्र रूपमा जनताले सरकारी नीति र निर्णयमाथि प्रतिक्रिया र टिप्पणी व्यक्त गर्न पाउन् । साना होस् वा ठूला सबै सरकारी निर्णय पारदर्शी रूपमा सम्पन्न होउन् भनेर लोकतान्त्रिक प्रणालीलाई रोजिएको हो । तर लोकतन्त्र स्थापनाको एक दशकपछि पनि हाम्रो सरकारी संयन्त्र दिउँसोमा निर्णय गर्न डराउँछ । लाटोकोसेरो सिन्ड्रोमबाट सरकार यसरी अभिशप्त भएको छ कि सम्भावित प्रतिक्रिया र टिप्पणीको डरले होला वा बहसको प्रक्रिया नै सुरु नहोस् भनेर होला, सरकार साँझ ढल्केपछि, गाढा रात सुरु भएपछि र जनता निदाएपछि महत्त्वपूर्ण नीति र निर्णय गर्न अग्रसर हुन्छ । तोकिएको सरकारी समयपछि महत्त्वपूर्ण मन्त्रालयहरू बेलाबखत औधी सक्रिय देखिन्छन् । उच्चपदस्थ कर्मचारीहरू कुदाकुद गरेका रोचक दृश्य हेर्न र सुन्न पाइन्छ । २७ कात्तिकको मध्यरातमा त्यस्तै एउटा निर्णय गर्यो, गृह मन्त्रालयले । गृह मन्त्रालय अन्तर्गतको बढुवा समितिको सचिवालयले चार डीआईजीलाई एआईजीमा बढुवा गर्ने निर्णय गर्यो । यस अघि पनि सचिवालयले १५ जना एसएसपीलाई डीआईजी बढुवाको निर्णय पनि साँझ ढल्केपछि मात्रै गरेको थियो । साँझ डुबेपछि उच्च प्रहरी अधिकारीहरूको बढुवा सम्बन्धी निर्णय गृह मन्त्रालयले गरेको यो न पहिलो निर्णय हो, न अन्तिम नै । खोजी ल्याउने हो भने रात परेपछि हुने निर्णयको लामो फेहरिस्त भेटिन्छ, गृह मन्त्रालयमा । गत फागुन २ गते प्रहरी प्रधान कार्यालय नक्सालमा साँझ झमक्कै भएपछि मात्रै प्रहरी महानिरीक्षक उपेन्द्रकान्त अर्यालयको बिदाइ कार्यक्रम सुरु गरिएको थियो । चकमन्न रातमा चर्को ब्यान्ड बाजा बजाएर महानिरीक्षक अर्यालको बिदाइ सम्पन्न भएको थियो । जुन समयमा महानिरीक्षकको बिदाइ गरिएको थियो, त्यसैगरी सिंगो चार सहर सुत्ने तरखर गर्दै गर्दा मन्त्रिपरिषदले रातको झन्डै नौ बजे नयाँ महानिरीक्षकका रूपमा प्रकाश अर्यालको नियुक्ति गरेको थियो, २८ चैत २०७३ मा । रात कटेपछि ठूलै विप्लव हुने डरले झंै सोही रातको करिब ११ बजेपछि प्रकाश अर्यालले महानिरीक्षकको फुली लगाएर सपथ ग्रहण गरेका थिए । रात परेपछि लाटोकोसेरो सक्रिय हुन्छ । रात परेपछि नै चमेराहरू उड्न थाल्छन् । अनि रात परेपछि नै सरकारी संयन्त्रको गति विस्तार हुन्छ । हालैको एक भेटमा स्थानीय विकास मन्त्रालयका एक अधिकृत कर्मचारीले कसरी मन्त्रालयको कर्मचारी प्रशासन शाखा सरुवाको निर्णय गर्न सक्रिय हुन्छ भनी सुनाएका थिए । एकाध बिचौलिया र एकाध उच्चपदस्थ कर्मचारीहरू साँझ ढल्केपछि सरुवाको अन्तिम सूची बनाउन खटिँदा रहेछन् । उनले रात ढल्केपछि मन्त्रालयमा सुरु हुने चहलपहलमा कसरी बिचौलीयाहरू सक्रिय हुन्छन् भन्ने सुनाउँदै भनेको थिए, त्यो पापी ठाउँमा कसको कसरी सरुवा हुन्छ र कसको सरुवा भएको सूचीमा कतिबेला टिपेक्स लाग्छ, कसैलाई थाहा हुन्न । नेपाल सरकारले बिहान १० देखि साँझ ५ बजेसम्मलाई सरकारी समय तोकेको छ । सरकारी कामकारबाहीका निम्ति तोकिएको समयमा केके हुन्छ र कसरी सेवा प्रवाह भइरहेको छ, हामी सबैलाई थाहा भएकै कुरा हो । कार्यालय समय सकिएपछि कार्यालयका निश्चित शाखाहरू सक्रिय हुनु र महत्त्वपूर्ण निर्णयका निम्ति रातिकै समय रोज्नु लोकतान्त्रिक प्रणाली भएको राज्यमा सुहाउने कुरा होइन । कामको चापले वा समयमै काम भ्याउने असल मनसुवाले त्यस्तो गरिएको भए पनि बेग्लै कुरा । तर सम्भावित प्रतिक्रियाको डरले वा गरिएका निर्णयमाथि सार्वजनिक बहस होला भन्ने भयले वा शक्तिकेन्द्रमा हुने सम्भावित चलखेललाई निस्तेज पार्ने भन्दै रातिको समयमा महत्त्वपूर्ण सरकारी निर्णयहरू हुनु सुखद कुरा होइन । रातिराति कुदाकुद गर्न मन्त्रिपरिषदका सदस्यबाट निजामती कर्मचारीले सिकेका हुन् कि निजामती कर्मचारीबाट मन्त्रिपरिषदका सदस्यले थाहा छैन । तर थाहा भएको सत्य कुरा के हो भने अक्सर गरी साप्ताहिक रूपमा बस्ने मन्त्रिपरिषदको अधिकांश बैठक झमक्कै साँझ झम्केपछि र चकमन्न रात भइसकेपछि हुने गरेको देखिन्छ । पञ्चायतकालमा जस्तै निशाचरमा हुने यस्ता बैठकबाट हुने धेरै निर्णय त जनताले बिहान भएपछि मात्रै थाहा पाउने गरेका कैयन उदाहरण छन् । मन्त्रिपरिषदले प्रहरी महानिरीक्षकका रूपमा प्रकाश अर्याललाई नियुक्त गरेको दृष्टान्त यसैको एउटा कडीमात्रै हो । महत्त्वपूर्ण राजनीतिक वा प्रशासनिक निर्णय होस् वा नियुक्ति र बढुवा नै किन नहोस् । लुकामारी खेलेको शैलीमा राति वा शुक्रबार अबेर निर्णय गर्ने र शनिबार मस्तले जवाफबिना बस्ने परिपाटी संस्कारकै रूपमा विकास भइरहेको छ । लोकतान्त्रिक प्रणाली भएको देशमा आफ्नै निर्णयको प्रतिरक्षा गर्ने शक्ति सरकार र प्रशासनले गुमाउँदै गएको छ । यदि सरकार र प्रशासनसँग त्यस्तो शक्ति हुन्थ्यो भने उसले आफ्ना निर्णयहरू दिउँसोको समयमा गथ्र्यो र सबैतिर आउने प्रश्न, जिज्ञासा र टिप्पणी सुनेर त्यसको तर्कसंगत प्रतिरक्षा गर्ने सामथ्र्य राख्थ्यो ।लोकतन्त्र आएपछि शाहीकालमा जस्तो रातिराति निर्णय गर्ने परिपाटीको अन्त्य हुने धेरैको अपेक्षा थियो । जनता जागा भएकै बेला सरकारी निर्णय हुने परिपाटीले स्वस्थ छलफल र संवादलाई मलजल गर्छ । तर विधि फेरिए पनि व्यवस्था चलाउने मान्छेहरू फेरिएनन् । बोली फेरिए पनि उनीहरूका संस्कार फेरिएनन् । रात परेपछि राजनीति र व्यवस्था सक्रिय हुने लोटोकोसेरो शैलीले लोकतन्त्रमा विस्तारै जरा गाड्दै गइरहेको छ । यसले लोकतन्त्र भनेको पारदर्शी र जवाफदेही पद्धति हो र शासकहरूले जनताका प्रश्न र जिज्ञासाको जवाफ दिउँसो दिनुपर्छ भन्ने मान्यतालाई कमजोर बनाइरहेको छ । रातको समय रुचाउने परिपाटीको विकास नेपालमा लोकतन्त्र स्थापनापछि मात्रै भएको होइन । २०१६ असार १६ गतेको प्रतिनिधिसभाको पहिलो बैठक नै दरबारले साइत हेरेर ११ बजेर ४५ मिनेटमा डाकेको थियो । जुन बैठक १२ बजे सकिएको थियो । त्यति धेरै पछाडि जानै पर्दैन, २०५३ पुस ९ गते पनि मध्यरातको १ बजेर २० मिनेटमा तत्कालीन शेरबहादुर देउवा विरुद्ध अविश्वासको प्रस्तावमा मतदान सुरु गरिएको थियो । त्यस्तै २०५३ असोज ४ गते महाकाली सन्धि अनुमोदन संसदले राति नै गरेको थियो । पहिलो संविधानसभाको विघटनको अन्तिम बैठक पनि राति नै भएको थियो । राजनीतिको पुरानो ह्याङओभरले राजनीतिज्ञ र प्रशासनतन्त्रलाई अझैसम्म छोड्नसकेको छैन । समयको चापले वा परिस्थितिको सिकार भएर राति निर्णय गर्नुपर्ने बाध्यताका अपवादका घटना बेग्लै हुन् । तर संस्कारकै रूपमा महत्त्वपूर्ण निर्णय राति गर्ने अभ्यासले समयमै काम नसक्ने हाम्रो बानी वा सम्भावित बहस र आलोचनालाई छल्ने परिपाटीले कसरी जरा गाड्दैछ भनी देखाउँछ । यस्तो अभ्यासले खुला बहसलाई निषेध गर्छ । स्वस्थ प्रतिस्पर्धालाई निरुत्साहित गर्छ र स्वार्थी समूहहरूलाई स्वार्थ अनुसार खेल्ने मैदान उपलब्ध गराउँछ । रात परेपछि महत्त्वपूर्ण राजनीतिक निर्णय गर्ने प्रणालीले बेला घर्केपछि मात्रै हतारहतार टापटिपे शैलीमा निर्णय गर्ने कच्चा परिपाटीको मात्रै संकेत गर्दैन, यस्तो अभ्यासले प्रशासनिक र राजनीतिक प्रणाली जनउत्तरदायी शैली विपरीत चलिरहेको देखाउँछ । राणाकालीन वा पञ्चायतकालीन प्रशासनिक र राजनीतिक शैलीको विरासत बोकेर लोकतन्त्रको बाटोमा कुदिरहेको व्यवस्था कहाँसम्म पुग्ने हो ? यस्तो शैलीले कसरी पारदर्शी विधिको निर्माण गर्ने हो ? हावामा झुन्डिरहेका प्रश्नका यस्ता झिरहरूबाट नेतृत्वलाई नघोचेसम्म नाम बदलिएको तर नियत नबदलिएको परिवर्तनबाट जनताले केही पाउन सक्ने छैनन् ।"
दूरशिक्षा पद्धतिमा प्रविधि,"दूरशिक्षा पद्धतिमा शिक्षक, विद्यार्थी अनि शैक्षिक सामग्री एउटै स्थानमा नराखी, कुनै भौतिक रूपको कक्षाकोठा विना नै उच्चशिक्षा हासिल गर्न सकिन्छ । यस किसिमको शिक्षा पद्धतिमा एउटा पुलको रूपमा प्रविधि आवश्यक पर्छ । त्यही पुलबाट शिक्षक र विद्यार्थी, विद्यार्थी र पाठ्यक्रम, विद्यार्थी र विद्यार्थी, विद्यार्थी र प्रशासन बीचमा सम्पर्क तथा समन्वय हुने गर्छ । दूरशिक्षाको प्रवेश अठारौं शताव्दीतिर भएको थियो । त्यतिबेला यस किसिमको शिक्षण पद्धतिलाई कोरेस्पोन्डेन्स पद्धति भनिन्थ्यो । आधिकारिक रूपले विभिन्न लिटरेचरका आधारमा यस किसिमको शिक्षा पद्धतिको थालनी सन् १९१५ तिर भएको मानिन्छ । नेपालको इतिहासमा पनि दूरशिक्षा सञ्चालन भएको सन् १९५७ तिरै हो । तत्कालीन रेडियो शिक्षा कार्यक्रम अन्तर्गत शिक्षक तालिम तथा प्रौढ शिक्षाको व्यवस्था गरिएको थियो, जुन एक किसिमको दूर शिक्षण पद्धति नै हो । विभिन्न तहगत शिक्षा सम्बन्धी योजनाहरूले पनि पारस्परिक दृष्टिकोण अन्तर्गत शिक्षा प्रदान गर्न कठिनाइ हुने गरेकाले दूरशिक्षाको आवश्यकता महसुस गरेको देखिन्छ । यसै आधारमा आज शैक्षिक जनशक्ति विकास केन्द्रले पनि केही विषयमा विद्यालयको पाठ्यक्रमका आधारमा भर्चुअल कक्षा सञ्चालन गरिरहेको छ । यस किसिमको शिक्षाबाट दूरदराजमा बसोबास गरेका अनि कुनै व्यक्तिगत अथवा सामाजिक कारणबाट कक्षामा उपस्थित हुन नसक्ने विद्यार्थी लाभान्वित छन् ।आजको युग विश्वब्यापीकरणतिर उन्मुख छ । विश्वव्यापीकरणको धरातललाई बुझ्ने हो भने पनि प्रविधिको महत्त्वपूर्ण भूमिका छ । त्यसैगरी आजको समाजले माग गरेअनुसार शैक्षिक वातावरण विकास गर्न पनि प्रविधि उत्तिनै महत्त्वपूर्ण छ । नेपालका केही विश्वविद्यालयले दूरशिक्षाबाट उच्चशिक्षा पद्धतिलाई स्वीकार गरिसकेका छन् । यही सन्दर्भमा अहिलेको परिवेश अवलोकन गर्ने हो भने पनि नेपालको सबैभन्दा ठूलो विश्वविद्यालय त्रिभुवन विश्वविद्यालयले विभिन्न क्षेत्रका ६ वटा कलेजबाट पनि विभिन्न विषयमा उच्चशिक्षा सञ्चालनमा ल्याएका छन्, जसले गर्दा दुर्गम क्षेत्रका विद्यार्थीहरूको पहँुच दूरशिक्षामा पुगेको छ । अर्को काठमाडौं विश्वविद्यालयले पनि सन् २०११ बाट दूर शिक्षण विधिबाट स्नात्तकोतर तह (एमएड) सञ्चालन गरिरहेको छ, जुन लोकप्रिय छ । त्यसैगरी पूर्वाञ्चल विश्वविद्यालयले पनि केही वर्षदेखि दूरशिक्षा अन्तर्गत स्नातकोत्तर तहको शिक्षा प्रदान गर्दैआएको छ । हाम्रो देशको भौगोलिक परिवेशका कारण विश्वविद्यालय नियमित जान नसक्नेका लागि दूरशिक्षा वरदान सावित भएको छ । विद्यार्थीले आफ्नो कार्यालयको दैनिक कामलाई पनि निरन्तरता दिँदै दूरशिक्षाबाट उच्चशिक्षा हासिल गर्न सक्छन् । आप्रवासमा रहेका विद्यार्थीका लागि एकदम उपयोगी छ । त्यसकारण आजको शैक्षिक क्षेत्रमा दूरशिक्षा अपरिहार्य बनेको छ । नेपालमा पनि खुला विश्वविद्यालय स्थापना भैसकेको छ र केही पदाधिकारीको नियुक्ति पनि भएको छ । खुला विश्वविद्यालयका कारण पनि निकट भविष्यमै उच्चशिक्षा हासिल गर्नबाट कोही बञ्चित बन्नु नपर्ने देखिन्छ । अन्तर्राष्ट्रिय स्तरको उच्चशिक्षा जस्तै स्नातकोत्तर, एमफिल अनि पीएचडी लगायतका शैक्षिक कार्यक्रममा सबैका पहँुच पनि बढ्दै जाने निश्चित छ । यस्तै अन्तर्राष्ट्रिय शैक्षिक संस्था इन्दिरा गान्धी ओपन युनिभर्सिटीले दूरशिक्षा पद्धतिद्वारा नै नेपालमा उच्चशिक्षा प्रदान गर्दै आएको छ । आजको युगमा मोबाइल सिकाइबाट पनि शिक्षण गर्न सकिन्छ । अचेल विद्युतीय संवाद पनि एकदम लोकप्रिय भएको छ । यी सबै दूरशिक्षा अन्तर्गतका अवयव हुन् । त्यसकारण अब उच्चशिक्षामा पनि केही परिवर्तनको महसुस भएको छ ।"
चुनाव : संस्थागत संरचनाको आधार,"निर्वाचन किन गर्ने र यसको उपादेयता के भन्ने विषयमा धेरै बहस हुन सक्छन् । तर यसलाई केही मानिस नेता बन्ने र उनीहरूले राज्यकोषबाट तलबभत्तासुविधा लिने विषयसँग मात्र तुलना गर्नु त्यति उपयुक्त र सान्दर्भिक हुँदैन । निर्वाचनले देशमा मानिसलाई थुप्रै आयाममार्फत सक्रिय बनाइराखेको हुन्छ । आर्थिक, सामाजिक, वैचारिक र अन्य बहुआयामिक पक्षमा निर्वाचनले उत्प्रेरकको काम गरेको हुन्छ । स्थानीय तहको होस् वा प्रदेशसभा होस् वा त्यो संघीय चुनाव नै किन नहोस्, त्यसले प्रत्यक्षत: दुइटा पक्षको पृष्ठपोषणका लागि आधार तय गर्छ । एक, आफूले चुनेका जनप्रतिनिधिलाई शासन गर्ने अधिकार प्रत्यायोजन र अर्को संस्थागत संरचना निर्माणको लागि सहयोगी । जब चुनाव नियमित हुन्छ, तबमात्र सर्वसाधारण जनताले आफूले चाहेको नेता चुन्ने अवसर पाउँछन् र मन नपरेको नेतालाई हराउन पनि पाउँछन् । आफूले चिनेजानेको नेता वा व्यक्तिलाई भोलिको लागि राज्यसत्ता सञ्चालन गर्ने अभिभारा सुम्पेको वा सुम्पन पाएकोमा जनता खुसी हुने, राज्यको निर्णयको लागि आफ्नो मत जाहेर गरेको र आफूले पनि अपनत्व लिएको महसुस गर्ने वातावरण बन्छ । आवधिक चुनावले नै नेतालाई आजका दिनमा मैले राम्रो र सही काम गर्नुपर्छ भन्ने भावनाको विकास गराउन सहयोग गर्छ । उसले यदि मैले आज सही र उचित भूमिका निर्वाह गरिन भने भोलि जनमानसले मलाई तिरस्कारअस्वीकार गर्छन् भन्ने कुरा मनन गर्ने परिस्थिति बन्छ । यदि आवधिक चुनाव भएन भने नेतामानिस वा पहिला चुनिएकाहरूले सत्ताको बागडोर नछाड्ने, काम पनि सही तरिकाले नगर्ने, अरू व्यक्तिले उसलाई तिरस्कार गर्ने, उसलाई नमान्ने र समग्र प्रणाली नै अस्तव्यस्त हुने परिवेश बन्छ । यो स्थिति भनेको अराजकताको स्थिति हो । यस किसिमको स्थिति ननिम्तियोस्, देश र समाजमा सुव्यवस्था कायम होस्, अमनचैनको वातावरण बनिरहोस्, प्रजातान्त्रिक पद्धति अनवरत रूपले चलोस् भन्ने अभिप्रायका लागि चुनाव अपरिहार्य नै मानिन्छ ।दोस्रो कुरा, चुनाव निरन्तर रूपमा हुने पद्धतिको विकास भयो भने देशमा विधिको शासन गर्ने खालको वातावरण निर्माणमा सहयोग पुग्छ । जब चुनाव भएर जनप्रधिनिधिहरू चुनिन्छन्, उनीहरूले समग्र जनता र देशको भलो हुने काम गर्न कर लाग्छ । उनीहरूले राज्यसत्ताको बागडोर समाउने अवसर प्राप्त गर्छन् । यसरी चुनिएर आएका जनप्रतिनिधिहरूले विभिन्न किसिमका प्रशासनिक काम गर्न, विकास निर्माणका योजना सम्पन्न गर्न र देशलाई सबै पक्षबाट अगाडि बढाई आर्थिक, सामाजिक, शैक्षिक, सांस्कृतिक लगायत अन्य पक्षमा पनि बृहत्तर हितलाई ध्यान दिएर काम गर्न आवश्यक हुन्छ । जब परिवेश नै सोही अनुसारको हुन्छ, अनि नेतालाई संरचना निर्माणमा पहल गर्न कर लाग्छ । जब पद्धतिको विकास गरिन्छ, अनि मात्र विधिको शासन सुरु हुन्छ । यदि पद्धतिविना भद्रगोल पाराले राज्यसत्ता चलाउने वा नेतृत्व तहकाहरूले काम गर्ने हो भने समग्र हितलाई ध्यान दिन सकिन्न । स्रोतसाधनको दुरुपयोग हुन्छ, उत्पादकत्व खस्कन्छ । त्यहाँ पक्षपात हुन्छ, काखा र पाखाको स्थिति हुन्छ । कोहीले पाउने र कोही हेर्ने वातावरण बन्छ । यसले समग्रमा द्वन्द्वको स्थिति निम्त्याउँछ । त्यो द्वन्द्वलाई व्यवस्थापन गर्न संस्थागत संरचना जरुरी हुन्छ । विधिको शासन आवश्यक पर्छ ।यदि चुनाव पनि आवधिक छैन र जनप्रतिनिधिहरू पनि उचित तरिकाले काम गर्नसक्ने हैसियतमा छैनन् भने कर्मचारीहरू पनि स्वेच्छाचारी हुन्छन् । उनीहरूले विधि र प्रक्रियालाई आफू अनुकूल प्रयोग गर्ने कसरत गर्छन् । यस्ता प्रवृत्तिलाई निरुत्साहित गर्न पनि नियमित चुनावको माध्यमबाट विभिन्न जनप्रतिनिधि चुन्ने प्रावधानको महत्त्व बढी भएको देखिन्छ । साथै अन्तर्राष्ट्रिय जगतलाई विश्वासमा लिन एवं नेपालमा पनि हरेक कामका लागि व्यवस्थित प्रक्रिया अवलम्बन गरिन्छ भन्ने विश्वस्त पार्न निर्वाचन आवश्यक रहन्छ ।जति व्यवस्थित र आवधिक चुनाव हुन्छन्, त्यति मानिसहरू चुनावप्रति जानकार र परिचित हुने, आफ्ना आवश्यकता निर्धक्कसाथ जनप्रतिनिधिहरू समक्ष राख्ने, आफ्नो आवाज बुलन्द गर्ने, विभिन्न काम तथा व्यक्तिलाई तुलना गर्ने लगायतका कार्यमा अभ्यस्त हुन्छन् । यो भनेको आम मानिसको चेतनाको स्तर उकास्ने सर्वोत्कृष्ट विधि पनि हो । चुनावमा भोट हालियो भने आफूले चाहेको मानिसलाई नेता बनाउन र चाहे बमोजिमको विकास निर्माण कार्यमा दबाब दिन सकिन्छ भन्ने कुरा जब मानिसमा बोध हुन्छ, तब मानिस भोट राख्ने अधिकारका लागि सानातिना अप्ठेरालाई पनि छिचोल्दै अगाडि बढ्छ । यो कार्यले दुइटा पक्षलाई सहयोग गरिरहेको हुन्छ । एउटा, मानिसमा आफ्नो मत महत्त्वबारे चेतना आयो, अर्को राज्यले पनि आफ्नो संयन्त्रमा त्यो मानिसलाई पायो । अर्थात् मानिसले आफूले मत दिएर नै नेता छान्ने हो, त्यो नेतालाई पछि व्यवस्थित काम गर्नगराउन अभिप्रेरित गर्ने हो, विकास निर्माणमा पहलकदमी लिन नेतालाई भन्ने हो, सबै काम व्यवस्थित रूपले गर्ने प्रणालीको विकास गराउने हो भन्ने भावनाको विकास हुन्छ । यो नै मत दिने व्यक्तिको लागि चुनावबाट प्राप्त हुने उपलब्धि हो । अर्को, राज्यको लागि कुन मानिसले कहाँबाट भोट दियो, त्यो ठाउँको जनमत के हो, आवश्यकता के हो, कहाँकहाँ कस्तोकस्तो खालको वातावरण र संरचनाको आवश्यकता छ भन्ने कुरा पहिचान गर्न पनि सहयोग मिल्छ । यसबाट राज्यले उपलब्ध रहेको स्रोत र साधनलाई व्यवस्थित गर्न र उचित तरिकाले परिचालित गर्न सक्छ । त्यसर्थ चुनावलाई खर्चको पाटोबाट मात्र हेरिनु गम्भीर त्रुटि हुन्छ । चुनाव भनेको विधि र प्रक्रियालाई व्यवस्थित गर्ने सबैभन्दा उत्कृष्ट माध्यम हो । यदि चुनाव नहुने हो भने त्यसले प्रजातान्त्रिक पद्धतिलाई सहयोग गर्दैन, धराशायी बनाउँछ, स्वेच्छाचारिता बढाउँछ, समाजमा विकृति ल्याउँछ र राज्यका संयन्त्रलाई ध्वस्त पार्छ । बौद्धिक जगतले पनि आवेशमा आएर चुनावको सान्दर्भिकताबारे आम जनमानसमा सही कुराको वकालत नगरिदिँदा हाम्रोजस्तो मुलुकमा अझै पनि धेरै जनसंख्याको ठूलो हिस्सा चुनावप्रति आकर्षित छैनन् । अर्थात् उनीहरूका लागि चुनाव भनेको कागलाई बेल पाक्यो हर्ष न विस्मात भनेको जस्तो पनि छ । चुनावमा हुने भडकिलो खर्च, अनावश्यक र तल्लो दर्जाका लाञ्छना, निकृष्ट शब्दावलीहरूको प्रयोग, नेताहरूको बोली र व्यवहारमा भइरहने अस्थिरताले पनि चुनाव र नेताप्रति आममानिस (विशेषगरी पछिल्लो पुस्ता) को बुझाइ नकारात्मक बनिरहेको देखिन्छ । यो कुरालाई मनन गर्ने र नेताहरूले पनि स्वअनुशासनको संस्कृति विकास गर्ने हो भने चुनाव र आफ्नो मताधिकार प्रयोग गर्ने कुराप्रति अझ बढी सशक्त रूपमा जनमानसलाई परिचालनआकर्षित गर्न सकिने हुन्छ । देश आयातमुखी छ । नुनदेखि सुनसम्म आयात भइरहेको छ । आयात व्यापारको भन्सार राजस्वबाट सरकारको आम्दानी बढाउनमात्र हामी बढी केन्द्रित छौं । विकासका लागि छुट्याइएको बजेट खर्च गर्न नसकेर फ्रिज गर्न परिरहेको अवस्था छ । सरकारी ढुकुटीमा सधैंजसो २०० देखि ३०० अर्बको नगद मौजदात रहने गरेको छ । पूर्वाधार विकासको बहस झिनो मात्रामा हुने गरेको भए तापनि एकीकृत खाका बनाउन सकिएको छैन । देशमा नीतिगतदेखि अन्य विषयमा विभिन्न संघसंस्थाले अस्थिरता ल्याउने काम घटाउनसकेका छैनन् । देशका विभिन्न निकायमा हुने भ्रष्टाचार र अनियमितालाई कम गर्न सकस भइरहेको छ । यी तमाम विषयको समाधान तत्काल नभए पनि सम्बोधनको प्रयास गर्ने खालको मोडल विकास गर्नुपर्ने देखिन्छ ।विशेषगरी देशलाई अग्रगतिमा हिँडाइ सन् २०२२ सम्म परिलक्षित गरेका लक्ष्यहरू (प्रतिव्यक्ति आय, मानव विकास सूचकाङ्क र परिवर्तनशील वातावरण सहन गर्नसक्ने क्षमता) हासिल गर्ने र २०३० सम्ममा मध्यम आय भएको मुलुकमा स्तरोन्नत्ति गर्ने दिशामा अगाडि बढ्नुपर्ने देखिन्छ । यी सबै कामका लागि स्थिर जगमा उभिएर अग्रगति प्रदान गर्न सक्ने खालको मोडलमा आर्थिक विकासको आयाम सिर्जना गरी संस्थागत संरचनालाई थप मजबुत बनाउँदै आर्थिक, सामाजिक, शैक्षिक, राजनीतिक एवं सांस्कृतिक विकासका लागि आगामी चुनावलाई उपयोग गर्ने रणनीति बनाउनुपर्छ । आचार्य नेपाल राष्ट्र बैंकका सहायक निर्देशक हुन् ।"
सहयोद्धाबीच प्रतिस्पर्धा,"धादिङ (कास) भूमिगत समयमा माओवादी अध्यक्ष पुष्पकमल दाहाललाई राजधानीमा आश्रय दिने प्रभातकिरण सुवेदी अहिले कांग्रेसबाट प्रदेशसभा उम्मेदवार बनेका छन् । उनी क्षेत्र १ को ख बाट उम्मेदवारी दिई माओवादी केन्द्रका शालिकराम जमरकट्टेलसँग भिड्दै छन् । २०६४ को संविधानसभा चुनावमा एमालेका राजेन्द्र पाण्डेलाई पराजित गरेर जमरकट्टेललाई विजयी बनाउन सुवेदीको भूमिका प्रमुख थियो । द्वन्द्वका बेला अध्यक्ष दाहाल र नेता बाबुराम भट्टराईलाई काठमाडौंमा रहेको सुवेदीकै गेस्ट हाउसमा राख्ने गरिएको थियो । सँगै युद्धमोर्चामा लागेका जमरकट्टेल र सुवेदी अहिले प्रतिस्पर्धी बनेका छन् । जमरकट्टेललाई सुवेदीले नै माओवादीनिकट बनाएका थिए । आरोप र निन्दाभन्दा पनि क्रियाशील र सहनशील प्रवृत्तिलाई प्राथमिकता दिने सुवेदी बताउँछन् । उनी गत स्थानीय तह चुनावमा कांग्रेस प्रवेश गरेका थिए । जिल्ला उद्योग वाणिज्य संघको अध्यक्ष र नेपाल ओलम्पिक कमिटी सदस्य भइसकेका सुवेदी भन्छन्, उम्मेदवारी दिँदैमा साथीभाइको सम्बन्ध बिग्रन्छ भन्ने होइन । उनी विरोधीसँग पनि सम्बन्ध राम्रो राख्नुपर्छ भन्ने पक्षमा छन् । जमरकट्टेलले मजदुरको हक र त्रिशूलीको पानी सफा बनाउने नारा अघि सारेका छन् । कुनै बेला मजदुर नेताका रूपमा चर्चा कमाएका जमरकट्टेलले आर्थिक विकासका लागि त्रिशूलीमा र्याफ्टिङ व्यवसायलाई संस्थागत गर्नुपर्ने बताए ।"
वाम गठबन्धनको दुई तिहाइ,"बुटवल एमाले अध्यक्ष केपी शर्मा ओलीले आगामी चुनावपछि वामपन्थी गठबन्धनको नेतृत्वमा कसैले ढाल्न नसक्ने सरकार बन्ने दाबी गरेका छन् । वाम गठन्धन रुपन्देहीले बुधबार यहाँ आयोजना गरेको चुनावी सभामा उनले एमाले र माओवादीले एउटै पार्टी बनाउने लक्ष्यका साथ तालमेल गरेकाले दुई तिहाइ बहुमत प्राप्त हुने बताए । नीति मिलेपछि एमाले र माओवादी फरकफरक दल रहिरहनु परेन, उनले भने, चुनाव नजिकिएकाले पार्टी एकता रोकियो, गत असोज १७ गतेको प्रेस विज्ञप्तिले पनि हाम्रो दृढतालाई व्यक्त गरेको छ । निर्वाचन लगत्तै पार्टी एकता हुने उनले दोहोर्याए । आफ्नो दलका नेताले लोकतन्त्रका लागि लामो लडाइँ लडेको उल्लेख गर्दै निर्वाचनपछि एकदलीय व्यवस्था लागू गर्ने विषयमा विश्वास नगर्न आग्रह गरे । सभामा माओवादी केन्द्रका नेता रामबहादुर थापाले वाम गठबन्धनले समाजवाद चाहेको उल्लेख गर्दै निर्वाचनपछि पार्टी एकता हुने र मुलुक समाजवादतर्फ उन्मुख हुने बताए । वाम गठबन्धनपछि कांग्रेसलगायत शक्ति अत्तालिएका छन्, उनले भने, हाम्रो गठबन्धनको बहुमत कसैले रोक्न सक्दैन । सभामा गठबन्धनका तर्फबाट जिल्लाका ५ वटै क्षेत्रका प्रतिनिधिसभा उम्मेदवारले पनि आफ्ना प्रतिबद्धता व्यक्त गरेका थिए ।चुनावलगत्तै वाम सरकार नवलपरासीमा पनि एमाले अध्यक्ष ओलीले स्थिर सरकार नहुँदा मुलुक दसौं वर्ष पछाडि परेको उल्लेख गर्दै वाम नेतृत्वको सरकारले नै मुलुकमा आर्थिक र सामाजिक विकासलाई तीव्रता दिन सक्ने बताए । चोरमारामा बुधबार आयोजित चुनावी सभामा उनले आगामी चुनावमा वाम गठबन्धन अत्यधिक बहुमतले विजयी हुने बताए । पानी जहाज चलाएरै छोड्छुकपिलवस्तुको जितपुरमा आयोजित चुनावी सभालाई बुधबारै सम्बोधन गर्दै अध्यक्ष ओलीले मुलकका लागि काम गर्न खोज्दा खुट्टा तानेर सरकार खसाल्ने रणनीति बुन्नेले कामै गर्न नदिएको आरोप लगाए । प्रशान्त र हिन्द महासागर कुनै देशको होइन, उनले भने, त्यहाँ नेपालले पनि पानीजहाज सञ्चालन गर्ने कुरा गरेको हुँ । उनले भाडामा लगाएर भए पनि पानीजहाजबाट मुलुकको आर्थिक समृद्धि गर्न सकिने बताए । मुलुकको समृद्धि र स्थितरताका लागि एमाले र माओवादीको सरकार अपरिहार्य भएको उनको भनाइ थियो । विकासको नेतृत्व एमाले अध्यक्ष ओलीले बुधबारै दाङका दुई ठाउँमा आयोजित सभालाई पनि सम्बोधन गर्न भ्याए । उनले अब विकासको नेतृत्व वाम गठबन्धनले गर्ने बताए । घोराही र तुलसीपुरमा आयोजित सभामा निर्वाचनपछि स्थायी सरकारमार्फत वामपन्थीले देशलाई समृद्धितर्फ लैजाने बताएका हुन् ।आफू सरकारमा हुँदा गरेका विकासका योजना र कामहरूबाट कांग्रेस आत्तिएको आरोप लगाउँदै उनले अब कोही आत्तिएर केही नहुने धारणा व्यक्त गरे । अब वामपन्थीहरू एउटै पार्टी बनाएर अघि बढ्दै छन् । कांग्रेसको विरोधले विकासमा बाधा पर्नेवाला छैन, उनले भने, जनतालाई गरिबीबाट माथि उठाउने, देशभित्रै सम्भावनाहरूको खोजी गर्ने, राष्ट्रियताका लागि शिर ठाडो पार्ने जस्ता कामहरू गर्दा मैले नेतृत्व गरेको सरकार ढालियो । अब सरकार कसैले ढाल्न नसक्ने गरी बन्ने ओलीले दोहोर्याए ।"
साख जोगाउन दौडधुप,"पाँचथर प्रतिनिधिसभा सदस्य चुनावका लागि जिल्लामा लोकतान्त्रिक गठबन्धन र वाम गठबन्धनबीचको प्रतिस्पर्धा रोचक देखिएको छ ।लोकतान्त्रिक गठबन्धनका तर्फबाट कांग्रेस केन्द्रीय सदस्य भीष्मराज आङदेम्बे छन् भने वाम गठबन्धनबाट एमालेका वसन्तकुमार नेम्बाङ । दुवैका निम्ति यसपटकको चुनाव प्रतिष्ठाको विषय बनेको छ । स्थानीय तह चुनावको परिणामअनुसार जित आफ्नो पक्षमा पर्ने वाम गठबन्धनको विश्लेषण छ । लोकतान्त्रिक गठबन्धन भने चुनावको परिणाम आफ्नो पक्षमा आउनेमा विश्वस्त छ । दुवैले चुनावी प्रचारप्रसार तीव्र बनाएका छन् । स्थानीय तह चुनावको मतपरिणामअनुसार एमालेले २८ हजार, माओवादी केन्द्रले १३ हजार गरी वाम गठबन्धनका पक्षमा ४१ हजार मत छ भने कांग्रेसको २७ हजार र राप्रपाको ४ हजार गरी लोकतान्त्रिक गठबन्धनका पक्षमा ३१ हजार मत देखिन्छ । तर संविधानसभा चुनाव २०७० को मतपरिणामअनुसार कांग्रेसको २३ हजार ३ सय ५७, राप्रपाको ६ हजार ५ सय २ गरी २९ हजार ८ सय ५९ मत छ । एमालेको २२ हजार २ सय ६१, माओवादी केन्द्रको ६ हजार ३ सय ४७ गरी २८ हजार ६ सय ८ मत छ ।यसअनुसार वाम गठबन्धनभन्दा लोकतान्त्रिक गठबन्धन १२ सय ५१ मतले अघि देखिन्छ । स्थानीय तह चुनावमा १ लाख १६ हजार ६ सय ६१ मतदाता थिए । आसन्न चुनावका लागि ८ हजार ५ सय ५८ मतदाता थपिएपछि १ लाख २५ हजार २ सय १९ पुगेको छ । आङदेम्बे बाजेकै पालादेखि अर्थात् तीन पुस्तादेखि कांग्रेस राजनीतिमा छन् । उनी जिल्ला सभापति हुँदै ११ औं, १२ औं र १३ औं महाधिवेशनबाट लगातार केन्द्रीय सदस्य र २०७० को संविधानसभामा निर्वाचित सांसद हुन् । उनका बाजे देवमान आङदेम्बे २०१३ माघ २३ गते टंकप्रसाद आचार्य मन्त्रिपरिषद्मा अर्थ र मालपोत उपमन्त्री चुनिएका थिए । त्यसपछि २०१५ पहिलो आमचुनावमा निर्वाचित भई २०१६ जेठ २ गते गठित प्रथम जननिर्वाचित प्रधानमन्त्री विश्वेश्वरप्रसाद कोइराला मन्त्रिपरिषद्मा उनका काका प्रेमराज आङदेम्बे ग्राम विकास खाद्य तथा कृषिमन्त्री थिए ।लामो राजनीतिक विरासत बोकेका आङदेम्बे २०५६ को चुनाव, पहिलो संविधानसभा २०६४ मा पराजित र २०७० को संविधानसभा सदस्यमा चुनिएका थिए । उनी यसबखत संसद्को प्राकृतिक स्रोत साधन समितिका सदस्यसमेत भए । जमिनदार परिवारमा हुर्केर युवावस्थामै निर्वाचित भएपछि लोकप्रिय नेम्वाङ लोकतान्त्रिक गठबन्धनविरुद्ध उभिएका छन् । २०४८ र २०५६ को चुनावमा उनी विजयी भएका थिए । उनी २०५१ को मध्यावधिमा कांग्रेसका दीपक बाँस्कोटासित पराजित भए ।नेम्वाङ सांसद हुँदा ऊर्जा विकास समिति सदस्य भएका थिए । उनी एमाले केन्द्रीय ऊर्जा विभाग सचिव पनि हुन् । ऊर्जा व्यवसायीसमेत रहेका नेम्वाङले बीके हाइड्रोपावर कम्पनीमार्फत पाँचथरको फेमेखोलाबाट १ मेगावाट क्षमताको जलविद्युत् आयोजना, पाँचथर पावर कम्पनीद्वारा हेवाखोलाबाट १५ मेगावाट क्षमताको हेवाखोला ए जलविद्युत् आयोजना, माउन्टेन हाइड्रो नेपाल प्रालिद्वारा निर्माणाधीन २१ मेगावाटको तल्लो हेवाखोला जलविद्युत् आयोजनालगायत क्षेत्रमा लगानी गरेका छन् ।"
क्रिटिक्स अवार्ड वितरण,"यज्ञशले क्रिटिक्स अवार्डमार्फत समीक्षकको मत जाहेर गर्न खोजेको पनि बताए । अनुप सुवेदीको नेतृत्वमा फिक्सनका सबै सदस्य अवार्डका जुरी रहेको पनि उनले अवगत गराए । हामीले कलात्मकताको हिसाबमा मौलिकता अँगालेका फिल्मलाई पुरस्कृत गर्न खोजेको छौं, उनले भने, यी फिल्मको कलालाई एप्रिसिएसन गरेको कुरा इतिहासमा फर्केर हेर्दा थाहा पाइयोस् भन्ने अपेक्षा हो ।"
"मलाई मन पर्छ  श्वेता खड्का, अभिनेत्री","ठाउँ तालको छाल हेरिरहँदा दिन बितेको पत्तै पाउँदिनँ । त्यसैले प्राकृतिक हिसाबले सुन्दर ठाउँ पोखरा नै लाग्छ । कति पटक पुगें भन्ने गन्ती नै छैन । परिकार नेपाली खानाकी पारखी हुँ । दाल, भात, तरकारी, अचारलगायत थुप्रै परिकार चट्ट राखेर एकसाथ खाने हाम्रो संस्कार अति लोभलाग्दो छ । जुनसुकै विदेशी परिकार चाखे पनि आफ्नो घरको खाना मिस गर्छु । पेयपदार्थ सफ्ट ड्रिंक्सजति सबै मन पर्छ । अल्कोहल चाहिँ परिस्थितिमा भर पर्छ । रेड वाइन खान मन पराउँछु । सबैभन्दा ठूलो नशा चाहिँ कफीमा छ । उस्तै परे दिनको तीनचार कप कफी खाइदिन्छुु । पुस्तक पुस्तक त पढ्छु, तर शीर्षक ठयाम्मै याद हँुदैन । पाउलो कोहेलोका प्राय: सबै किताब पढेकी छु । नेपालमा चाहिँ नयाँ साहित्यिक पुस्तक निस्किरहेका हुन्छन् । हात परेजतिका अध्ययन गर्न चासो राख्छु । लेखक पाउलो कोहेलो । गीत रोमान्टिक नेपाली गीत बढी सुन्छु । अञ्जु पन्तको जिन्दगी यो फूलैफूलको काँडा हँुदैन र आनी छोइङ डोल्माको फूलको आँखामा फूलै संसार सधंै सुनिरहूँ जस्तो लाग्छ ।गायकगायिका गायिकामा अञ्जु पन्त नै मन पर्छिन् । गायकमा चाहिँ थुप्रै छन् । नेपालमा राजेशपायल राई र भारतका अरिजित सिंहका गीतले मन छुन्छन् । फिल्म आफू खेलेको फिल्म भएर मन पर्यो भन्नुहोला, त्यसो पक्कै होइन । तर, कहाँ भेटिएला नै मेरो मनमा बेस्ट फिल्मको रूपमा बसेको छ । किनकि त्यसको लभस्टोरी टची लाग्छ । अभिनेताअभिनेत्री अभिनेत्रीमा जल शाहको याद आउँछ । नेपाली फिल्म क्षेत्रमा उनी जस्ती अभिनेत्रीको जहिले पनि अभाव खड्केको महसुस गर्छु । चुलबुले, क्युट र भूिमकाअनुसार बोल्ड अभिनय गर्न उनी सक्षम थिइन् । अभिनेतामा चाहिँ पाका पुस्तामा हरिवंश आचार्य र युवामा दयाहाङ राई मन पर्छन् । ग्याजेट अहिलेको युग प्रविधिमा अडिएको छ । मेरो दैनिकी ग्याजेटबिना असम्भव नै देख्छु । सबै काम यसैबाट हुन्छ । आईफोन र आईप्याड चलाउँछु ।"
देशभर महादान,"ताप्लेजुङमा हाम्रो थिएटरले, सोलुखुम्बु, ओखलढुंगा र खोटाङमा भर्याङ नाट्य समूहले नाटक मञ्चन गरिरहेको पनि उनले जनाए । पूर्वका केही जिल्लामा भने आरोहण गुरुकुल विराटनगरका कलाकारहरूले नाटक मञ्चन गरिरहेका छन् । रसुवामा भने सप्तक कला प्रतिष्ठाले दर्शकको मागअनुसार नेपाली सँगै तामाङ भाषामा पनि नाटक मञ्चन गरेको थापाले जनाए । मुस्ताङमा भिक्टोरिया इन्टरटेन्टमेन्टले, बाग्लुङमा सिड नेपाल समूहले, मनाङमा रंगकला समूहले, बाजुरामा सुदूरपश्चिम सांस्कृतिक मञ्चले नाटक देखाइरहेको संस्थानले जनाएको छ । नाटकमा प्रतिनिधिसभा र प्रदेशसभाका उम्मेदवारलाई एकसाथ भोट कसरी दिने ? कतिवटा मतपत्रमा कति छाप कसरी लगाउने ? लगायतका चेतनामूलक सन्देश रहेको उनले जनाए । आरोहण गुरुकुलसँगको सहकार्य रहेको नाटक पहिलो चरण निर्वाचन हुने ३२ जिल्लामा भइरहेको बताइएको छ ।"
गोपालका सेरामिक्स कुरा,काठमाडौं (कास) माटोमा प्रविधि मिसाएर सेरामिक्स कला बनाइन्छ । यो विधामा काम कलाकार निकै कम छन् । गोपाल कलाप्रेमीलाई यस क्षेत्रमा वरिष्ठ मानिन्छ । ललितकला पत्रकार समाज (सोफाज) ले कलाका कुरा शृंखलामा यसपटक उनको कलायात्रा र विशेषताबारे संवाद चलायो । गोपालले सेरामिक्स कला विश्वमा निकै चर्चित भए पनि नेपालमा त्यसको महत्त्व कमै बुझिएको भन्दै गुनासो गरे । झन्डै ३५ वर्षदेखि यसै क्षेत्रमा कार्यरत उनले १२ हजार वर्ष पुरानो कलासँगै नयाँ शैलीसमेत मिसाएर काम गरिरहेको दाबी गरे ।यस क्षेत्रमा उनलाई परिवारका अन्य सदस्यले समेत साथ दिएका छन् । कान्छो छोरोले सेरामिक्स कलामा विशेष रुचि राखेको बताउँदै उनले उनैमा आफ्नो कला हस्तान्तरण हुने आशा राखेका छन् । प्रख्यात कलाकारका सिर्जना आफ्नो संकलनमा भएको र तिनलाई म्युजियम खोलेर सुरक्षित राख्ने योजना पनि रहेको उनले जानकारी ।
लोकनृत्य र वाद्यवादन प्रतियोगिता,"काठमाडौं (कास) वागमती बोर्डिङ स्कुलद्वारा आयोजित विद्यालयस्तरीय लोकनृत्य तथा वाद्यवादन प्रतियोगितामा जोसेफ स्कुल र ह्वाइट फिल्ड एकेडेमी क्रमश: लोकनृत्य र वाद्यवादनमा प्रथम भए ।प्रतियोगितामा वाद्यवादनतर्फ ओडिसी स्कुल दोस्रो र बेबिलोन स्कुल तेस्रो भए । लोकनृत्यतर्फ डिलाइट किन्डरगार्डेन विद्यालय दोस्रो र नौलो ज्योति स्कुल तेस्रो भए । लोकनृत्यतर्फ शारदा स्कुलले सान्त्वना पुरस्कार पायो । दुवै विधातर्फ पहिलो, दोस्रो र तेस्रो भएका विद्यालयलाई क्रमश: २० हजार, १५ हजार र १० हजार रुपैयाँ, प्रमाणपत्र तथा ट्रफी प्रदान गरियो ।कार्यक्रममा उत्कृष्ट मौलिक तथा परम्परागत वाद्यवादनको पुरस्कार बर्नहार्ट एकेडेमीले पायो भने एन्जल लर्ड स्कुलका बादल शंकरले उत्कृष्ट वाद्यवादक घोषित भए । एलआरआई स्कुलले उत्कृष्ट वाद्यवादन निर्देशकको पुरस्कार पायो ।वाद्यवादनतर्फ गायकसंगीतकार शिशिर योगी, संगीतकार खडग बुढा तथा शिव पौडेल निर्णायकको भूमिकामा थिए भने नृत्यतर्फ प्रेम लोप्चन, भुवन श्रेष्ठ र जोगेन्द्र केसी । प्रतियोगितामा उपत्यकामा २२ विद्यालय सहभागी थिए ।नेपाली मौलिक तथा परम्परागत लोक संस्कृति, नृत्य र वाद्यवादनको रक्षा गर्न यस्ता कार्यक्रमले टेवा पुर्याउने विद्यालयका संस्थापक सुरेन्द्र सिटौलाले बताए । नेपालको संस्कृतिमाथि चौतर्फी प्रहार भइरहेको वर्तमान अवस्थामा विद्यालयले लोकनृत्य र परम्परागत धुनको संरक्षणका निम्ति गरेको प्रयास सराहनीय भएको वरिष्ठ कवि बैरागी काइँलाले बताए । विद्यालयले नेपाली लोक संस्कृतिको जगेर्नाका लागि प्रत्येक वर्ष यस्तो प्रतियोगिता गर्ने प्रधानाध्यापक श्यामदत्त अधिकारीले बताए ।"
स्रष्टा र कलाकारलाई परिचयपत्र,"काठमाडौं (कास) संगीत तथा नाट्य विधामा लामो समय योगदान पुर्याएका सम्बन्धित स्रष्टा तथा कलाकारहरूलाई परिचयपत्र प्रदान गरिने भएको छ । संस्कृति, पर्यटन तथा नागरिक उडड्यन मन्त्रालयबाट स्वीकृत स्रष्टाकलाकार परिचयपत्र वितरणसम्बन्धी कार्यविधि२०७४ अनुसार परिचयपत्र वितरण गर्न लागेको नेपाल संगीत तथा नाट्य प्रज्ञा प्रतिष्ठानले जानकारी दिएको छ । कार्यविधिअनुसार गीतकार, संगीतकार, लोकभाका संकलक, गायकगायिका, संगीत संयोजक, वाद्यवादक, नृत्यकार, नाटककार, निर्देशक र रंगकर्मीहरूलाई कुनै एक विधामा प्रतिष्ठित श्रेणी, वरिष्ठ श्रेणी र साधारण श्रेणीमा विभाजन गरी परिचयपत्र वितरण गरिने प्रतिष्ठानका उपकुलपति शम्भुजित बाँस्कोटाले बताए ।परिचयपत्रले संगीत तथा नाटय विधामा अथक साधना गरेका स्रष्टा तथा कलाकारहरूको योगदानको कदर हुन्छ, उनले भने, यसले कलाकारहरूको पहिचान गराउनुका साथै कलाकारहरूको अभिलेख राख्न मद्दत पुग्छ । परिचयपत्र पाउनका लागि कलाकार व्यक्तिगत विवरण, प्राप्त पुरस्कार र आफ्ना प्रकाशित कृतिको नामसहित दरखास्त हाल्नुपर्ने उनले सुनाए ।"
लन्डनमा लिलिबिली धमाधम,"काठमाडौं (कास) मिलन चाम्सको निर्देशन रहेको लिलिबिली को यति बेला लन्डनमा सुटिङ धमाधम चलिरहेको छ । स्कटल्यान्ड र लन्डनमा सुटिङ चलिरहँदा फिल्मका निर्माता गोविन्द शाहीले केही फोटो मिडियालाई उपलब्ध गराएका हुन् । जसमा फिल्मका नायक प्रदीप खडका कोएक्टर जसिता गुरुङसँग रोमान्टिक मुडमा सडकमा हिँडिरहेको देखिन्छन् । फिल्ममा प्रियंका कार्कीसमेत रहे पनि फोटोमा प्रदीप र जसिताको टाइअप देखिएको छ । केही मिडियाले प्रियंका उक्त फिल्ममा प्रदीपकी आमाको भूमिकामा रहेको बताइरहँदा निर्माण पक्षले भने भूमिकाका विषयमा मुख खोलेको छैन ।निर्माता शाहीले अहिलेसम्म ३० प्रतिशत छायांकन सकिएकोले यसै वर्षभित्र फिल्म रिलिज गर्ने तयारीमा रहेको बताए । भने, सकेसम्म चैत ३० मा रिलिज गर्ने लक्ष्य लिएका छौं । नसकिएको खण्डमा वैशाख १४ लाई विकल्पका रूपमा राखेका छौं । यसै फिल्मबाट जसिताले नायिकाका रूपमा डेब्यु गर्न लागेकी हुन् । रोमान्टिक ड्रामामा आधारित लिलिबिली को केही सुटिङ भने काठमाडौंमा हुने निर्माण पक्षले जनाएको छ ।"
मैथिलीमा पनि राज्जा रानी,"काठमाडौं (कास) नेपाली फिल्म राज्जा रानी लाई मैथिली भाषामा समेत रिलिज गरिने भएको छ । मैथिलीमा रिलिजका लागि वितरक कम्पनी भोरले फिल्म निर्माण कम्पनीसँग २० लाख रुपैयाँमा प्रदर्शन अधिकार किनेको हो । आर्यन फिल्मसको ब्यानरमा निर्मित राज्जा रानी ले पुस २१ देखि देशव्यापी प्रदर्शन थाल्दै छ । भोरले मैथिलीसहित भारतको प्रदर्शन अधिकारसमेत लिने गरी मंगलबार उक्त रकममा सम्झौता गरेको निर्माता रमेश एमके पौडेलले जनाएका छन् । निर्माता पौडेलले मैथिलीभाषीसामु नेपाली फिल्मको पहुँच पुगोस् भनेर नयाँ कदम चालिएको बताए । यसले गर्दा देशभित्रै पनि स्वदेशी फिल्मको बजार सिर्जना हुने विश्वास लिएका छौं, उनले भने । केकी अधिकारी र नाजिर हुसेनको मुख्य अभिनय रहेको लभस्टोरी फिल्मलाई यम थापाले निर्देशन गरेका हुन् । मधेसकै चरित्र र कथावस्तु समेटिएको बताइएको फिल्मले मैथिलीभाषी दर्शक पाउनेमा वितरक कम्पनी भोरले आशा व्यक्त गरेको छ ।"
नमुना मतदान,"दमौली (कास) बदर मतसंख्या घटाउन तनहुँको दमौलीमा बुधबार नमुना मतदान गरिएको छ । ३ वटा मतपत्रमा मतदान गर्नुपर्ने भएकाले नमुना मतदानबाट चुनावी प्रक्रियाबारे मतदातालाई जानकारी गराइएको हो ।व्यास २, अमुरापुरीका ७४ वर्षीय देउबहादुर नेपालीले नमुना मतदानले सहज भएको सुनाए । नमुना मतदानमा जिसस प्रमुख शान्तिरमण वाग्ले र व्यास नगरपालिका प्रमुख वैकुण्ठ न्यौपाने पनि सहभागी भए ।स्याङ्जा संवाददाताका अनुसार वालिङ बहुमुखी क्याम्पसको प्रांगणमा बुधबार नमुना मतदान गरिएको छ । निर्वाचन कार्यालयको आयोजनामा भएको मतदानमा विभिन्न संघसंस्थाका प्रतिनिधि तथा सर्वसाधारण सहभागी भए । अघिल्ला चुनावमा धेरै मत बदर भएकाले यसपटक त्यस्तो हुन नदिन नमुना मतदान गरिएको जिल्ला निर्वाचन प्रमुख गुरुप्रसाद मरासिनीले जानकारी दिए ।"
अनुभवीविरुद्ध नयाँ अनुहार,"सिन्धुपाल्चोक जिल्लामा प्रदेशसभाका दुवै क्षेत्रमा पूर्वसभासद, पूर्वलडाकु र युवाबीच प्रतिस्पर्धा हुँदैछ । निर्वाचन क्षेत्र २ अन्तर्गत प्रदेश क मा लोकतान्त्रिक गठबन्धनका विकास तामाङ र वाम गठबन्धनबाट युवराज दुलाल मैदानमा छन् । प्रदेश ख मा वामबाट दावा तामाङ र लोकतान्त्रिकबाट निमा लामा चुनावमा होमिएका छन् । लामो समय पार्टी अध्यक्ष पुष्पकमल दाहालको सुरक्षामा खटिएका दुलाल वाईसीएलका केन्द्रीय नेता हुन् । उनका प्रतिस्पर्धी तामाङ पहिलोपटक चुनावी मैदानमा छन् । पहिलो संविधानसभा चुनावमा राप्रपा अध्यक्ष पशुपतिशमशेर राणालाई हराएका प्रदेश ख का दावा तामाङ बलिया उम्मेदवार हुन् । सोही क्षेत्रका निमा लामा पनि पहिलोपटक चुनावी मैदानमा आएका हुन् । दुवै समूहका उम्मेदवार आफ्ना मुख्य एजेन्डा लिएर मतदाताको घरदैलो अभियानमा लागिसकेका छन् । यस क्षेत्रको विकास, पुनर्निर्माणको तीव्रता र समृद्धिको एजेन्डा लिएर मतदाताको घरदैलो पुगिरहेका छौं, प्रदेश क का उम्मेदवार दुलालले भने । लोकतान्त्रिकका उम्मेदवारले दुर्गमका मतदाताको घरघरमा समृद्धिको विकासे योजना लिएर मत मागिरहेको बताए । उनले इन्द्रावती गाउँपालिकाको सिम्पालकाभ्रे, कुन्चोकमा सामूहिक रूपमा चुनावी गतिविधि बढाइएको सुनाए । स्थानीय तहको चुनावी परिणामलाई आधार मान्दा प्रदेश क मा वाम गठबन्धनको २१ हजार २६ र लोकतान्त्रिकको १२ हजार ३ सय ३१ मत छ । प्रदेश ख मा वाम गठबन्धनले १९ हजार ७ सय ७२ र लोकतान्त्रिकले १८ हजार १ सय २५ मत ल्याएका थिए ।पहिलोचोटि उम्मेदवारक्षेत्र नम्बर १ को प्रदेशसभा क र ख मा लामो समय राजनीति गरेका हस्ती र व्यापारीबीच चुनावी प्रतिस्पर्धा हुने भएको छ । क मा वाम गठबन्धनबाट एमाले पोलिटब्युरो सदस्य अरुण नेपाल र लोकतान्त्रिक गठबन्धन उम्मेदवार विष्णुबहादुर खत्री प्रतिस्पर्धामा छन् । प्रदेश ख मा वामका नेता सरेश नेपाल र लोकतान्त्रिक गठबन्धनका राजेन्द्रकुमार श्रेष्ठ भिड्दै छन् ।लोकतान्त्रिक गठबन्धनका दुवै उम्मेदवार चर्चित व्यापारी हुन् । वामका दुवै उम्मेदवार प्रभावशाली नेतामा गनिन्छन् । केन्द्रीय उचाइ भएका नेता अरुणबाहेक निर्वाचनमा सबै नयाँ हुन् । संविधानसभाका दुवै निर्वाचनमा क्षेत्र नं १ बाट उम्मेदवार बनेका अरुण ०६४ मा माओवादी केन्द्रका राजकुमार श्रेष्ठसँग पराजित भएका थिए । ०७० मा मोहनबहादुर बस्नेतसँग ३२ मतान्तरले पराजित भए । हालको चुनावमा यही क्षेत्र दाबी गरेका अरुणले गठबन्धनबाट पूर्वसूचना तथा सञ्चारमन्त्री अग्निप्रसाद सापकोटा प्रतिनिधिसभा उम्मेदवार चुनिएपछि प्रदेशसभामा उम्मेदवारी दर्ता गरे ।लोकतान्त्रिक गठबन्धनका खत्री अरुणका बलिया प्रतिद्वन्द्वी हुन् । सिन्धुपाल्चोक उद्योग वाणिज्य संघको अध्यक्ष रहेका उनी बाह्रबिसेदेखि तातोपानीसम्मकै ठूला व्यवसायी मानिन्छन् । प्रदेश ख मा वाम गठबन्धन उम्मेदवार सरेश जिविसका पूर्वसभापति हुन् । उनी भूमि आन्दोलनका अगुवा मानिन्छन् । उनका प्रतिद्वन्द्वी लोकतान्त्रिक गठबन्धनका श्रेष्ठ तातोपानी नाकाका चर्चित युवा व्यवसायी हुन् । राजनीतिभन्दा सामाजिक काममा लागेका उनी पार्टीका साधारण कार्यकर्ता मात्रै छन् ।स्थानीय निर्वाचनमा वडाध्यक्षको मतलाई आधार मान्दा यस क्षेत्रको दुवै प्रदेशमा वाम गठबन्धन ७ हजार मतले अगाडि देखिन्छ । प्रदेश क मा एमाले र माओवादी केन्द्रसँग २१ हजार २ सय ४३ मत छ । लोकतान्त्रिकसँग १३ हजार ८ सय ५४ मत छ । वाम र लोकतान्त्रिक गठबन्धनका दुवैका उम्मेदवारले बन्द रहेको तातोपानी नाका खोल्ने, लार्चा पुल निर्माण, पर्यटकीय विकास, सडक, जलविद्युत्बाट जनतामा सेयरदेखि पुनर्निर्माणको विषयलाई मुख्य एजेन्डा बनाएका छन् ।"
ठूला दलको प्रतिस्पर्धामा केसीको विद्रोह,"दोलखा जिल्लाको प्रदेशसभा ख क्षेत्रमा दुई चौलागाईंबीचको प्रतिस्पर्धाले जति चर्चा छ, त्यति नै चर्चा आफूलाई राजनीतिमा अभागी ठान्ने केसीको उम्मेदवारीले । उक्त क्षेत्रमा वाम गठबन्धनबाट एमालेका पशुपति चौलागाईं र कांग्रेसबाट केशव चौलागाईं प्रमुख प्रतिस्पर्धी छन् । जिल्लामा नेकपा मालेको संगठन कमजोर रहे पनि त्यही पार्टीबाट लालकुमार केसीको उम्मेदवारीले चुनावी चर्चा त्रिपक्षीय लयमा अघि बढिरहेको छ । उम्मेदवारी दर्ता गर्ने दिन कात्तिक ५ गतेसम्म केसी दोलखा एमालेका शीर्ष पाँच नेतामध्ये गनिन्थे । आफूले दाबी गरिरहेको क्षेत्रमा पशुपतिलाई टिकट दिएपछि हतारहतार उनले पनि उम्मेदवारी हाले । नेकपा मालेबाट उम्मेदवारी दिनुलाई कतिपयले केसीको गल्ती बताइरहेका छन् । उनी भने गल्ती नभएको बरु एमालेभित्र शुद्धीकरणका लागि सही कदम उठाएको दाबी गर्छन् ।एमाले पोलिटब्युरो सदस्य पशुपति संगठन र वाम तालमेलका कारण बलिया उम्मेदवार ठानिन्छन् । जिल्लास्तरका कांग्रेसीमाझ असल छवि बनाएका, श्रमजीवी किसानको परिचय दिन रुचाउने केशव पनि आफूलाई कमजोर ठान्दैनन् । उनीहरू एकअर्काका मत तान्न दौडधुपमा छन् । केसी पनि कोभन्दा को कमको शैलीमा दौडिरहेका छन् । करिब चार दशक लामो राजनीतिक सहयात्री पशुपति र लालकुमारको प्रतिस्पर्धाले एमाले कार्यकर्ता अप्ठेरोमा परेका छन् । किनकि पशुपतिलाई अप्ठेरो पार्न लालकुमार एमाले समर्थककै मत तान्ने कसरतमा छन् । यो क्षेत्रमा विगतमा वाम उम्मेदवारले जित्दै आएका छन् । दोस्रो स्थानमा कांग्रेस उभिँदै आएको छ । २०७० को निर्वाचनमा एमाले कांग्रेसभन्दा ४ हजार १ सय मतले अघि थियो । विगतको चुनावी परिणामअनुसार एमाले र माओवादी केन्द्रको मत जोड्दा वाम गठबन्धन कांग्रेसभन्दा १२ हजार ५ सय मतले अघि भएकाले पशुपतिलाई केही सहज रहेको अनुमान छ । लालकुमारभन्दा ६ वर्ष कान्छा पशुपति उनका राजनीतिक सहयात्री हुन् । दुईपटक माननीय भएर तेस्रोपटक निर्वाचनमा होमिएका पशुपति राजनीतिमा स्थापित नेता मानिन्छन्् । प्रतिनिधिसभा टिकटको दौडमा सफल नभएपछि उनी प्रदेशसभामा झरेका हुन् । तर, कांग्रेसले पशुपतिलाई अर्को निर्वाचन क्षेत्रबाट आएको पाहुना उम्मेदवार भनी प्रचार गरिरहेको छ । एमालेको मत कटाउने अनुमानमा कांग्रेसले लालकुमारको चुनावी प्रचारलाई उत्तेजित बनाइरहेको आरोप एमाले कार्यकर्ताको छ । केशव भने पत्रकारिता र साहित्यको अनुभव झल्काउँदै क्षेत्रीयता र वामपन्थी अधिनायकवादी मुद्दा उठाई मतदाता अकर्षित गर्न व्यस्त छन् । उनले वामको बाहुल्यमा परेको क्षेत्रबाट आफूलाई जिताइदिन आग्रह गर्दै आएका छन् । एमालेले पनि लालकुमारलाई प्रतिस्पर्धी नठानेकाले कांग्रेसप्रति लक्षित गरी चुनावी रणनीति बनाएको एक नेता बताउँछन् ।"
दुवै गठबन्धनलाई चुनौती,"लमजुङ संसदीय निर्वाचनमा एकछत्र जित्दै आएको कांग्रेसले २०६४ को संविधानसभामा जिल्लाका दुवै क्षेत्र गुमायो । क्षेत्र १ मा तत्कालीन माओवादीका बुद्धिराम गुरुङ र २ मा एमालेका पृथ्वी सुब्बा गुरुङ निर्वाचित भए । कांग्रेसले दोस्रो संविधानसभा निर्वाचनमा साख आधा फर्काउँदै क्षेत्र २ आफ्नो हातमा पार्यो । चन्द्रबहादुर कुँवर विजयी भए । क्षेत्र १ मा भने एमालेका जमीन्द्रमान घले निर्वाचित भए । कांग्रेस किल्ला भनेर चिनिएको लमजुङमा दुई वाम (एमालेमाओवादी) सँगै नहुँदा पनि पहिलो संविधानसभामा दुवै पार्टीले जितेका थिए । १० वर्षपछि दुई वाम त्यही इतिहास दोहोर्याउन कस्सिएका छन् । कांग्रेस पनि पुरानो साख पूरै फर्काउने योजनामा छ । गठबन्धनपछि पनि एमालेमाओवादीलाई सोचेअनुरूप नतिजा निकाल्न सहज भने देखिँदैन । जिल्लामा ४ नगर र ४ गाउँपालिका गरी ८ स्थानीय तह छन् । स्थानीय चुनावमा देशभर प्राय: कांग्रेसमाओवादी केन्द्रबीच तालमेल भए पनि लमजुङमा एमालेमाओवादी मिलेका थए । दूधपोखरीमा कांग्रेस उम्मेदवारसँग गठबन्धनका प्रमुखउपप्रमुख उम्मेदवार नै पराजित भए । गठबन्धनले २ तहमा प्रमुख र ३ तहमा उपप्रमुख गुमायो । प्रदेशसभा क का स्थानीय तहमध्ये गठबन्धनबाट १ प्रमुख र २ उपप्रमुख उम्मेदवार पराजित भए । त्यस्तै प्रदेशसभा (ख) मा १ प्रमुख र एक उपप्रमुख पद गुमायो । यो परिणामले चुनावी प्रतिस्पर्धा तीव्र हुने देखिन्छ । राप्रपा, अखण्ड नेपाल सम्मिलित कांग्रेसको लोकतान्त्रिक र एमालेमाओवादी केन्द्रको वाम गठबन्धन उम्मेदवार आफ्नो मत जोगाएर न्युट्रल मत तान्ने कसरतमा छन् । स्थानीय चुनावमा वाम गठबन्धनका सबै प्रमुख उम्मेदवारले गरी ३४ हजार ६ सय १३ र उपप्रमुख उम्मेदवारले ३३ हजार ३ सय ३९ मत ल्याएका छन् । कांग्रेस उम्मेदवारले क्रमश: ३२ हजार ३ सय ३४ र ३० हजार ९ सय ४० मत ल्याएका छन् । प्रमुखले पाएको मतका आधारमा वाम गठबन्धन २ हजार २ सय ७९ र उपप्रमुख उम्मेदवारका आधारमा २ हजार ३ सय ९९ मतले कांग्रेसभन्दा अगाडि छ । जिल्लाका ८ स्थानीय तहमध्ये प्रदेश सभा क (साबिक क्षेत्र नं १) मा ३ गाउँपालिका र १ नगरपालिका पर्छ । प्रदेश सभा ख (साबिक क्षेत्र २) मा ३ नगरपालिका र १ गाउँपालिका छन् । साबिक क्षेत्र २ को बेंसीसहर नगरपालिकाका १० र ११ वडा अहिले प्रदेश क मा पर्छन् । स्थानीय तहमा कांग्रेस वडाध्यक्षले २ हजार १ सय ३६ र गठबन्धन उम्मेदवारले १ हजार ९ सय १२ भोट पाएका थिए । यस आधारमा प्रदेश क मा एमालेमाओवादी केन्द्रले १६ हजार २ सय ६१ र कांग्रेसले १५ हजार ७ सय ९३ मत ल्याएका छन् । कांग्रेस ४ सय ६८ मतले पछाडि देखिन्छ । प्रदेश (ख) मा एमालेमाओवादी केन्द्रले १८ हजार ३ सय ३४ र कांग्रेसले १६ हजार ५ सय ४१ मत ल्याएका थिए । यो १ हजार ७ सय ९३ मतको अन्तर हो । यसमा कांग्रेसबाट असन्तुष्ट द्वारिकाप्रसाद मिश्रले सुन्दरबजार नगरप्रमुखमा २ हजार ७ सय ३० मत प्राप्त गरेका थिए । यसलाई कांग्रेसको भोट मान्ने हो भने १९ हजार २ सय ७१ पुग्छ । जुन एमालेमाओवादीको भन्दा ९ सय ३७ मतले बढी हो । तर, मिश्र अहिले पनि प्रतिनिधिसभा सदस्यमा उठेका छन् । उक्त समूहबाट प्रदेश ख मा उत्तम गुरुङ उठेका छन् । मस्र्याङ्दी गाउँपालिकामा कांग्रेस र राप्रपाको गठबन्धन थियो । दुवै उम्मेदवार एमालेमाओवादी केन्द्र गठबन्धनसँग पराजित हुन पुगे । कांग्रेसराप्रपा गठबन्धनबाट उपाध्यक्ष उम्मेदवारले ल्याएको २ हजार ७ सय ८८ बाहेक प्रदेश क मा राप्रपाले ३ सय ३२ मत ल्याएको थियो । प्रदेश ख मा ९ सय ४४ मत (प्रमुखका प्रत्याशीले ४४ मत र उपप्रमुखका प्रत्याशीले ५ सय ३४ मत ल्याएकामा उपप्रमुखको गणना गरिएको) ल्याएको थियो । प्रदेश क मा नयाँ शक्तिले ३ सय ५९ र ख मा १ सय २ मत ल्याएको थियो । प्रदेश क मा संघीय समाजवादी फोरमले १ सय ७ मत ल्यायो । अहिले लोकतान्त्रिक गठबन्धनमा कांग्रेसलाई राप्रपाले साथ दिएको छ । कांग्रेसले राप्रपा र पार्टीबाट असन्तुष्ट भई स्वतन्त्र उम्मेदवारी दिएकाको भोट केन्द्रित गर्दै अभियान थालेको छ । कांग्रेसको प्रयास सफल भए वाम गठबन्धनलाई अप्ठ्यारो पर्न सक्छ । स्थानीय चुनावमा स्वतन्त्र समूहलाई माया गर्ने कृष्णप्रसाद कोइरालालाई अहिले टिकट दिएको कांग्रेसवृत्तमा चर्चा छ । प्रतिनिधिसभा उम्मेदवारलाई पनि असर पार्ने भन्दै स्वतन्त्र समूहविरुद्ध कांग्रेस आक्रामक शैलीमा उत्रिएको छ । उक्त क्षेत्रमा वाम गठबन्धनबाट एमाले सचिव पृथ्वी सुब्बा गुरुङ उम्मेदवार छन् । उनी मुख्यमन्त्री बन्ने उद्घोषसाथ चुनावी मैदानमा छन् । मतको अंकगणितीय हिसाबले उनको मुख्यमन्त्री दौडमा कांग्रेस उम्मेदवार चुनौती बन्न सक्छन् । कांग्रेस मिसन सफल भएमा वाम गठबन्धनका प्रतिनिधिसभा उम्मेदवार माओवादी केन्द्रका देवप्रसाद गुरुङलाई पनि धक्का लाग्न सक्ने देखिन्छ । तर, कांग्रेसले जनतामाझ नभिजेका र जिल्ला नफर्किने नेताको आरोप खेपेका पूर्वकेन्द्रीय सदस्य दिलबहादुर घर्तीलाई उम्मेदवार बनाएको भन्दै वाम गठबन्धन यसको फाइदा लिने दाउमा छ । प्रदेश क मा पनि मतदाताले नचिनेका र जिल्ला नफर्किने नेताको आरोप खेपेका कांग्रेस महाधिवेशन प्रतिनिधि गर्जबहादुर गुरुङलाई टिकट दिइएकामा कार्यकर्ता पंक्ति असन्तुष्ट छ । उनी पार्टी र राप्रपाको भोट जोगाउने र अन्यलाई फकाउने रणनीतिमा छन् । वाम गठबन्धन उम्मेदवार एमाले जिल्ला अध्यक्ष धनञ्जय दवाडी पनि पुरानो मत जोगाउने र नयाँ मत तान्ने रणनीतिमा छन् । २० वर्षदेखि निरन्तर बेंसीसहरमै बसेर गाउँसहरको राजनीति गर्दै आएकाले न्युट्रल भोट पाउने उनको अपेक्षा छ ।"
वामलाई बागीकै बाधा,"नेपालगन्ज ६ महिनाअघि स्थानीय निर्वाचनमा प्राप्त मत जोड्दा हुम्लामा एमालेमाओवादी गठबन्धन बलियो देखिन्छ । तर, माओवादी केन्द्रका नेता छक्कबहादुर लामाले स्वतन्त्र उम्मेदवारी दिएपछि गठबन्धनलाई चुनौती थपिएको छ । यसै कारण कांग्रेसले भने केही सहज महसुस गरेको छ । जिल्लामा प्रतिनिधिसभाको एक मात्र क्षेत्रमा कांग्रेसबाट मंगल शाही उम्मेदवार छन् । वाम गठबन्धनबाट माओवादी केन्द्रका छिमी लामा उठेका छन् । छक्कबहादुरको उम्मेदवारीले प्रतिस्पर्धा त्रिकोणात्मक हुने देखिएको छ । स्वतन्त्र उठे पनि वाम गठबन्धनको भित्री समर्थन मलाई छ, उनले दाबी गरे, त्यसैले म नै जित्छु । स्वतन्त्र उम्मेदवारीले वाम जनमत विभाजित हुने आशंका गरिएको छ । त्यसमाथि आधिकारिक उम्मेदवार छिमीले छक्कबहादुरलाई नै समर्थन गरेको चर्चासमेत चलाइयो । एमालेमाओवादी समर्थक मतदाता पनि अन्योलमा परेकाले कांग्रेस त्यसको फाइदा उठाउने रणनीतिमा लागेको छ । वाम गठबन्धनका प्रदेशसभा उम्मेदवार पनि छक्कबहादुर र छिमीको गाउँबस्तीमा प्रभाव हेरेर भोट मागिरहेका छन् । छक्कबहादुर ०४८ को निर्वाचनमा संयुक्त जनमोर्चाबाट जित्ने नौ सांसदमध्ये एक हुन् । माओवादी केन्द्रका उम्मेदवार छिमी उनका ज्वाइँ हुन् । छोरी पेमा छाटेन लामा भने ०६० सालमा मुगुमा सुरक्षाकर्मीबाट मारिएकी थिइन् । तत्कालीन राजा ज्ञानेन्द्रले शासनसत्ता हातमा लिएपछि छक्कबहादुर ०६१ सालमा गठित शाही मन्त्रिमण्डलमा सहायक मन्त्री भए । उनी दोस्रो संविधानसभा निर्वाचनमा पनि माओवादी केन्द्रबाट उम्मेदवार थिए । वाम गठबन्धनपछि पनि अनुभवीका रूपमा आफैंले अवसर पाउने आशा गरेका लामा टिकट नपाएपछि रुष्ट भएका हुन् । अन्योल चिर्न माओवादी केन्द्रले छक्कबहादुरलाई कारबाही गर्दै आधिकारिक उम्मेदवार छिमीलाई जिताउन आहान गरेको छ । वाम गठबन्धनको जित सुनिश्चितै छ । यताउता लागेका नेताकार्यकर्ता पनि अन्तिमसम्म एक ठाउँमा आउनेछन्, छिमीले भने । माओवादी केन्द्रका जिल्ला संयोजक विजय भण्डारी जनमत र सहानुभूति वाम गठबन्धनकै पक्षमा रहेको बताउँछन् । प्रतिनिधिसभामा आफ्नै नेताको स्वतन्त्र उम्मेदवारीले सुरुमा केही भ्रम उत्पन्न भएको पक्कै हो, उनले भने, अहिले आधिकारिककै पक्षमा माहोल बनिसकेको छ । छिमी र लामामध्ये जिल्लाको माथिल्लो भेगमा को बलियो रहन्छ त्यसैका आधारमा नतिजा निस्कने आकलन भइरहेको छ । दुवै नातेदार रहेकाले अन्तिममा कमजोर देखिनेले अर्कालाई समर्थन गरेर जित सुनिश्चित गर्ने अड्कल पनि काटिएको छ । चुनावको दिनसम्म छक्कबहादुर दाइको समर्थन छिमीले पाउनेमा आशावादी छौं, प्रदेश ख बाट माओवादी केन्द्रका उम्मेदवारसमेत रहेका भण्डारीले भने । सात स्थानीय तह रहेको हुम्लाको प्रदेशसभा क क्षेत्रमा चंखेली, सर्केघाट, अजान्चुली र ताजकोट गाउपालिका पर्छन् । झन्डै १५ हजार ६ सय मतदाता छन् । उक्त क्षेत्रमा वाम गठबन्धनबाट एमाले जिल्ला अध्यक्ष दल रावल उठेका छन् । उनलाई कांग्रेसका ठानबहादुर रोकायले चुनौती दिइरहेका छन् । स्थानीय निर्वाचनका आधारमा त्यहाँ एमालेमाओवादी गठबन्धनको मत झन्डै तीन हजार बढी छ । त्यस्तै, सदरमुकाम सिमकोट, खार्पुनाथ र नाम्खा गाउपालिका समेटिएको हुम्ला ख बाट कांग्रेसले पूर्वमन्त्री जीवनबहादुर शाहीलाई उम्मेदवार बनाएको छ । उनी पार्टीका तर्फबाट प्रदेश ६ को मुख्यमन्त्रीका दाबेदारसमेत हुन् । झन्डै ११ हजार मतदाता रहेको उक्त क्षेत्रमा स्थानीय चुनावमा वाम गठबन्धनले कांग्रेसभन्दा करिब १ हजार १ सय मत धेरै ल्याएको छ । कांग्रेसका प्रतिनिधिसभा सदस्य उम्मेदवार शाही आफूले प्रस्तुत गरेका विकास मुद्दाप्रति मतदाता आकर्षित भएको बताउछन् । उनले मोटरबाटो र बिजुलीलाई प्राथमिकता दिएका छन् । स्थानीय निर्वाचनको मतलाई जोड्नुको अर्थ छैन, शाहीले भने, वाम गठबन्धनभित्रको विवादले मलाई जित्न सजिलो छ ।हुम्लाको जनमत हरेक चुनावमा अघिल्लो पटकको पार्टी र उम्मेदवार नदोहोर्याउने प्रकृतिको छ । ०४८ सालमा संयुक्त जनमोर्चाका लामाले चुनाव जितेको क्षेत्रमा ०५१ सालमा कांग्रेसका चक्रबहादुर शाही चुनिए । ०५६ मा एमालेका गोरखबहादुर बोगटी विजयी भए । पहिलो संविधानसभामा माओवादी केन्द्रका कर्णजित बुढाथोकीले जितेको क्षेत्रबाट ०७० मा कांग्रेसका जीवनबहादुर शाही विजयी भएका थिए ।"
जोगिएला गढ ?,"लमजुङ (कास) मुलुककै सबैभन्दा थोरै मतदाता रहेको जिल्ला हो मनाङ । जम्मा ५ हजार ८ सय ८१ मतदाताको यो जिल्ला पर्यटक, हिमपात र चुनावका बेला निकै चर्चामा आउँछ । यसपटक राजीव गुरुङ (दीपक मनाङे) को उम्मेदवारीले थप चर्चा पाइरहेको छ । प्रदेशसभा ख का यी स्वतन्त्र उम्मेदवार एमालेको सिफारिस सूचीमा परेका थिए । तर, पार्टीले टिकट नदिएपछि स्वतन्त्रतर्फ मनोनयन दर्ता गरे । प्रतिस्पर्धी एमाले उम्मेदवारले गुरुङलाई समर्थन गर्दै उम्मेदवारी फिर्ता लिएपछि उनी कांग्रेस उम्मेदवारका लागि कडा चुनौती भएका छन् । उक्त क्षेत्रमा कांग्रेसबाट कर्म गुरुङ प्रतिस्पर्धामा छन् ।यहाँ विगतका प्राय: निर्वाचन कांग्रेसले जित्दै आएको थियो । तर, भर्खरै सम्पन्न स्थानीय चुनावमा एमालेले आधाजति तह जितेपछि चुनौती थपिएको छ । यहाँका अधिकांश मतदाता काठमाडौं बस्छन् । जिल्लामा प्रतिनिधिसभाको एउटा र प्रदेशसभाका दुई सिट छन् । गुरुङबाहेक सबैजसो उम्मेदवार मतदाता भेट्न काठमाडौं पुगेर फर्किसकेका छन् । राजधानीबाट जसले बढी खर्च गरेर मतदाता ल्याउन सक्यो उसैले जित्ने इतिहास रहेको स्थानीय बताउँछन् । काठमाडौंबाट फर्केका उम्मेदवारले पुन: जिल्लामा घरदैलो अभियान तीव्र पारेका छन् ।मनाङमा २०५६ सालको आमनिर्वाचनमा कांग्रेसका पाल्देन गुरुङ निर्विरोध भएको रेकर्ड छ । २०६४ सालको पहिलो संविधानसभामा भने तत्कालीन माओवादीका देवप्रसाद गुरुङ विजयी भएका थिए । यसपटक कांग्रेसका लागि नयाँ प्रतिस्पर्धी एमाले बनेको छ । कांग्रेस आफ्नो साख निरन्तर राख्ने प्रयत्नमा छ भने ०४८, ०५१ र ०५६ का चुनावमा उम्मेदवार पनि नपाएको एमाले क्रमभंगताको रणनीतिमा । एमालेले पहिलोपटक ०६४ को संविधानसभा चुनावमा उम्मेदवार पठाएकोमा ४७ भोट ल्याएको थियो । दोस्रो संविधानसभामा ८० भोट पायो । त्यसपछिका चार वर्षमा मतदाता ह्वात्तै बढाएको एमालेले गत स्थानीय चुनावमा १ हजार ३ सय ३९ मत ल्याएको छ । कांग्रेसले १ हजार २ सय १८ ल्यायो । यो नेस्याङ, चामे र नासोङ गाउँपालिका प्रमुखको समग्र मत हो । एमालेले माथिल्लो मनाङका ७ गाविस समेटेर बनाइएको नेस्याङ गाउँपालिकाको अध्यक्ष र उपाध्यक्ष जित्यो । चामेको अध्यक्ष जित्यो । तल्लो मनाङको नासोङमा भने कांग्रेसकै अध्यक्ष र उपाध्यक्ष निर्वाचित भए । नारफू गाउँपालिका अध्यक्षमा कांग्रेस प्रतिनिधि निर्विरोध भए । उपाध्यक्षमा स्वतन्त्र निर्विरोध भए । उक्त गाउँपालिकामा अहिले ३ सय ९८ मतदाता छन् । दुवै उम्मेदवार अहिले उक्त मत आफूतिर तान्न लागिपरेका छन् । एमालेको फड्को पहिलो संविधानसभामा बल्लतल्ल उम्मेदवार पाएको एमालेले एक दशकमै मनाङमा पकड बनाउनुको एउटै कारण हो, कांग्रेसको प्रतिस्पर्धी राप्रपाको समूह नै एमाले प्रवेश गर्नु । ०७० मा कांग्रेसका टेकबहादुर गुरुङसँग ३ सय ३६ मतान्तरले पराजित तत्कालीन राप्रपाका त्रिपल पी गुरुङको सिंगो समूह एमालेमा गएको हो । त्रिपल र उनका दाइ पोल्देनछोपाङ गुरुङको समूह जिल्लामा एमालेको नेतृत्व लिँदै अघि बढ्यो । असन्तुष्ट केही कांग्रेसीले पनि साथ दिए । पछिल्लो समय राजीव गुरुङ नेतृत्वको राप्रपा र माओवादी केन्द्र पनि मिसिए । अहिले नारफूको उपाध्यक्षमा स्वतन्त्रबाट जितेको टोलीले पनि एमालेलाई साथ दिने भएपछि आगामी चुनाव कांग्रेसका लागि ठूलो चुनौती बनेको विश्लेषण भइरहेको छ । प्रतिनिधिसभामा कांग्रेसबाट पार्टी जिल्ला सभापति टेकबहादुर गुरुङ र एमाले जिल्ला अध्यक्ष पोल्देन छोपाङ गुरुङ भिड्दै छन् । दुवै व्यवसायी हुन् । पूर्वश्रम राज्यमन्त्रीसमेत रहेका टेकबहादुर काठमाडौंमा म्यानपावर चलाउँछन् । यसअघि राजनीतिमा नदेखिएका पोल्देन मनाङमै स्याउ फार्म चलाउँछन् । प्रदेश सभा क मा कांग्रेसबाट चिन्तबहादुर घले र एमालेबाट दोर्जे डण्डुल गुरुङबीच प्रतिस्पर्धा हुँदै छ । गुरुङ कांग्रेस छाडेर एमालेमा आएका हुन् ।बेंसीसहरचामे सडक मुख्य एजेन्डाहिमाली जिल्ला मनाङ सडक सञ्जालले जोडिएको ५ वर्ष पुग्यो । कांग्रेस उम्मेदवार टेकबहादुर आफ्नै पहलमा सडक आएको र स्तरोन्नति पनि आफैंले गर्ने भनी भोट माग्दै हिँडेका छन् । एमालेका पोल्देन छोपाङ स्याउ खेतीको व्यवसायीकरणका लागि सडक अत्यावश्यक भएकाले आफूले स्तरोन्नति गर्ने भन्दै मतदाता फकाइरहेका छन् । दुवैले चक्रीय अन्नपूर्ण पदमार्गको गन्तव्य मनाङको पर्यटनलाई दोस्रो एजेन्डा बनाएका छन् । मनाङ कांग्रेसको गढ हो । कसैले चलाउन सक्दैन, टेकबहादुरले भने । पोल्देन भने यसपालि कांग्रेसको गढ ढल्ने बताउँछन् । मनाङ कसैको बिर्ता होइन, उनले भने । दुवैले एकअर्कालाई पैसाले मत किन्न खोजेको आरोप लगाएका छन् ।"
नेकपाका कार्यकर्ता पक्राउ,"स्याङ्जा (कास) निर्वाचनविरोधी गतिविधिमा संलग्न आरोपमा प्रहरीले नेपाल कम्युनिस्ट पार्टी विप्लव समूहका कार्यकर्तालाई नियन्त्रणमा लिन थालेको छ । बुधबार पोखरा८ बाट टासी याउदु, नवलपरासीको देवचुली४ बाट लक्ष्मण रानाभाट, दाताराम भट्टराई, गैंडाकोट५ बाट कृष्णराज पराजुली पक्राउ परेका छन् । स्याङ्जाको वालिङका राजु पौडेल, दुर्गाबहादुर थापा, ध्रुव गौडेल, भीरकोटका वर्षीय शेरबहादुर थापा, पुतलीबजारका थानेश्वर केसीलगायतलाई पक्राउ गरिएको प्रहरी नायब उपरीक्षक प्रकाश विष्टले जानकारी दिए ।यसैगरी प्रतिनिधि र प्रदेशसभा चुनाव नजिकिँदै जाँदा प्रहरीले रुकुमपश्चिममा सुरक्षा सतर्कता बढाएको छ । चुनावविरोधी गतिविधिमा सक्रिय रहेको भन्दै प्रहरीले १८ जनालाई पक्राउ गरेको छ । वाम गठबन्धनका तर्फबाट प्रतिनिधिसभा सदस्य उम्मेदवार जनार्दन शर्माको घरमा कालो ब्यानर राखेर चुनावविरोधी गतिविधि सुरु भएयता प्रहरीले १८ जनालाई पक्राउ गरेको जनाएको छ । ९ पटकमा १८ जना निर्वाचनविरोधी गतिविधिमा संलग्न पक्राउ परेका छन्, प्रहरी नायब उपरीक्षक राजेन्द्रप्रसाद धमलाले भने, हामी निर्वाचनलाई शान्तिपूर्ण, भयरहित वातावरणमा सम्पन्न गराउन तयारी अवस्थामा छौं । उनका अनुसार पक्राउ परेका सबै नेपाल कम्युनिस्ट पार्टीका नेता तथा कार्यकर्ता हुन् ।"
चुनावी तयारी पूरा,गोरखाको दुर्गम उत्तरी क्षेत्रको चुमनुव्री र धार्चे गाउँपालिकामा हेलिकप्टरमार्फत निर्वाचन सामग्री ढुवानी गरिएको छ । सडक सञ्जाल नपुगेका दुर्गमका २७ वटा मतदान केन्द्रमा हेलिकप्टरबाट सामग्री ढुवानी गरिएको हो । नेपाली सेनाको हेलिकप्टरले ती दुई गाउँपालिकाको विभिन्न केन्द्रमा मतदान अधिकृतसहित निर्वाचन सामग्री लगेको जिल्ला निर्वाचन अधिकारी नारायण सापकोटाले बताए ।
फोनै टिप्दैन,"मुगु (कास) जिल्लाका ६० मध्ये एक दर्जनभन्दा बढी मतदान केन्द्रमा सञ्चार सुविधा छैन । धैनकोट, नेर, पुलुबगर, छाइल, माग्री, डोल्फू, मुगु, शोभा र महलगायत केन्द्रमा मोबाइल नेटवर्कले कामै गर्दैन । अन्य सञचार सुविधासमेत नहुँदा चुनावमा खटिएको टोलीलाई निर्वाचन अधिकृतको कार्यालयमा सम्पर्क गर्नै सकस छ ।मुगु र डोल्फू गाउँमा खटिएको टोलीलाई सबैभन्दा बढी असुविधा खेप्नुपरेको छ । यी दुई गाउँमा कुनै पनि प्रकारको सञ्चार सुविधा नभएको हो । त्यहाँबाट एक कल फोन गर्न तीन घण्टा हिँडेर चितै बगर पुग्नुपर्ने बाध्यता छ । सोरू गाउँपालिकाको नेर गाउँमा खटिएको अर्को टोलीलाई पनि त्यस्तै कठिनाइ छ । उक्त मतदान केन्द्रबाट दुई घण्टा हिँडेर पातीहाल्ना डाँडामा पुगेपछि मात्र जीएसएम मोबाइल नेटवर्कले काम गर्छ ।माग्री, छाइला र मह गाउँमा पनि सञ्चार सुविधा छैन । ती गाउँबाट डेढ घण्टा हिँडेपछि मात्र फोन लाग्छ । जिल्लाका करिव दर्जन मतदान केन्द्रमा सञ्चार असुविधा रहेको निर्वाचन कार्यालयका सूचना अधिकारी राजीमान बुढाले बताए । सञ्चारको समस्याले निर्वाचन टोली कति बेला मतदान केन्द्रमा पुग्यो भन्ने जानकारी लिन ढिलो हुने गरेको छ, उनले भने ।मतदान अधिकृतले सुरक्षाकर्मीसहित डाडाँमा पुगेर फोन गर्नुपर्ने बाध्यता छ । केन्द्रमा कुनै अप्रिय घटना भए, थप सुरक्षा टोली माग्नुपर्ने अवस्था आएमा खबर गर्न समस्या छ । स्थानीय तह निर्वाचनको समयमा शोभा गाउँमा नेकपाका कार्यकर्ताले मतपेटिका लुटेका थिए । गाउँमा फोन नलाग्दा निर्वाचन टोलीलाई तत्काल सदरमुकाममा सम्पर्क गर्न समस्या भएको थियो ।"
३७ वर्ष लामो मुगाबे युग अन्त्य,"जोहानेसबर्ग (दक्षिण अफ्रिका) जिम्बावेमा रबर्ट मुगाबेको ३७ वर्ष लामो शासन अन्त्य भएको छ । सत्तारूढ तथा विपक्षी दलले संसद्मा महाअभियोग प्रस्ताव दर्ता गरेपछि मुगाबेले मंगलबार साँझ राजीनामा दिएका हुन् । बेलायतबाट स्वतन्त्र भएपछि सन् १९८० मा नायक का रूपमा शासन सम्हालेर पछि शासक मा परिणत भएका मुगाबेको युग समाप्त भएपछि जिम्बावेभर खुसीयाली मनाइएको छ । मुगाबेको राजीनामालगत्तै दुई साताअघि निर्वासनमा गएका पूर्वउपराष्ट्रपति इमर्सन मननङगाग्वा बुधबार स्वदेश फर्किएका छन् । उनको देशव्यापी स्वागत गरिएको छ । स्वदेश फकर्नुअघि उनले देशको पुनर्निर्माणमा एकजुट हुन मुलुकबासीलाई आहवान गरेका थिए । यसअघि सत्तारूढ जिम्बावे अफ्रिकन नेसनल युनियनप्याट्रिओट्रिक फ्रन्ट (जानुपीएफ) ले मुगाबेलाई पद छाड्न गत सोमबारसम्मको अल्टिमेटम दिएको थियो । पार्टीको समयसीमासम्म पनि मुगाबेले राजीनामा नदिएपछि सत्तारूढ तथा विपक्षी दलले संसद्मा महाअभियोग प्रस्ताव दर्ता गरेका हुन् । मुगाबेमाथि श्रीमती ग्रेसलाई कुनै अधिकारबिना सत्ता हातमा लिने अधिकार दिएको, उपराष्ट्रपति तथा सरकारी कर्मचारीको अपमान गरेको, सेनाको बदनाम गरेको लगायत आरोप लगाइएका थिए । उक्त प्रस्तावमाथि संसद्मा छलफल चलिरहेका बेला मुगाबेले राजीनामा दिएका हुन् ।९३ वर्षीय राष्ट्रपतिको राजीनामा पत्र संसद्मा पढेर सुनाइएको थियो । उक्त पत्रमा उनले सत्ताको शान्तिपूर्ण हस्तान्तरणका लागि आफूले राजीनामाको निर्णय लिएको उल्लेख गरेका छन् । जानुपीएफ पार्टीका प्रवक्ताले मननङगाग्वाले नै राष्ट्रपतिको बाँकी कार्यकाल सम्हाल्ने जनाएका छन् । सन् २०१८ को सेप्टेम्बरमा अर्को आमचुनाव हुँदै छ । सरकारी सञ्चारमाध्यमले मननङगाग्वाले शुक्रबार मुलुकको नयाँ राष्ट्रपतिको शपथ लिने जनाएका छन् । मुगाबेले दुई साताअघि पत्नी ग्रेसलाई उत्तराधिकारीका रूपमा अघि अघि बढाउन उपराष्ट्रपति मननङगाग्वालाई बर्खास्त गरेपछि जिम्बावेमा राजनीतिक अस्थिरता उत्पन्न भएको थियो । त्यसपछि सेनाले हस्तक्षेप गरी मुगाबेलाई नजरबन्दमा राखेको थियो ।पटकपटक हट्ने चर्चासन् १९९७ मा जानुपीएफले आमनिर्वाचन हार्दा नै मुगाबे युग समाप्त हुने अनुमान गरिएको थियो । तर त्यसपछि पनि उनले लगातार २० वर्ष शासन गरे । शासनकालभर उनी हट्ने चर्चा पटकपटक भइरहयो, पुरानो पत्रिका जिम पेपर्सका पत्रकारहरूले सुनाए । मुगाबेले सन् १९८० यता केही महिनाबाहेक झण्डै चार दशक शासन गरे । अहिले सेनाको हस्तक्षेपपछि समेत उनले सत्ता नछाडेपछि सैनिक कदमलाई समेत शंकाको दृष्टिले हेरिएको थियो । मुगाबेले उपराष्ट्रपतिलाई बर्खास्त गरेपछि सेनाले कू गर्दै मुलुकलाई नियन्त्रणमा लिएको थियो । सेनाले भने आफ्नो कदम कू नभएको स्पष्ट पार्दै राष्ट्रपति वरपरका आपराधिक मानिसप्रति केन्द्रित रहेको बताएको थियो । मुगाबेलाई राजीनामा नदिन कतिपय अफ्रिकी शासकहरूको समेत सल्लाह रहेको खुलासा जिम पेपर्सले गरेको थियो । मुगाबेले पत्नी ग्रेसलाई उत्तराधिकारी बनाउन खोज्दा यो संकट आएको जिम्बावेका सञ्चारमाध्यमहरूले उल्लेख गरेका छन् । दक्षिण अफ्रिकामा १० औं खोज पत्रकारिता सम्मेलनमा भेला भएका विश्वभरका पत्रकारहरूले समेत मुगाबेले सजिलै राजीनामा नदिने अनुमान गरेका थिए । जिम्बावेका पत्रकारहरूले पनि कान्तिपुरसँग यसअघिका अनुभव सुनाउँदै भनेका थिए, अन्तर्राष्ट्रिय सञ्चारमाध्यममा आएजस्तो मुगाबेको बहिर्गमन त्यति सहज छैन । उनले श्रीमतीलाई उत्तराधिकारी बनाउन खोज्दा दलभित्र नै धमिरा लागेको छ । उनी नायकबाट शासक बनिसकेका छन् । साँच्चै उनी उहिले जिम्बावेका नायक थिए । मुगाबे नेल्सन मण्डेलाले अध्ययन गरेका फोर्ड हरे विश्वविद्यालय पढेका व्यक्ति हुन् । तर उनी पत्नी मोहका कारण मण्डेला पथमा लाग्न सकेनन् । तर जिम्बावेमा मुगाबेको पतनपछि दक्षिण अफ्रिकामा समेत यसको प्रभाव पर्ने आंकलन सुरु भएको छ । दक्षिण अफ्रिका असुरक्षा र बेरोजगारले गाँजिएको छ । दक्षिण अफ्रिकामा ज्याकोब जुमा सन् २००५ यता लगातार शासनमा छन् । जिम्बावे मात्र होइन, अधिकांश अफ्रिकी मुलुकमा लामो समयदेखि शासन भइरहेको अवस्था छ । जिम्बावेको घटनाले उनीहरू पनि झस्कनुपर्ने अवस्था देखापरेको छ । श्वेत समुदायविरुद्ध छापामार युद्ध गरेका मुगाबेले बेलायतले आहान गरेको शान्तिवार्ता स्वीकार गरेर चर्चामा आएर राजनेताको भूमिका देखाएको दि हेराल्ड जिम्बावेका संवाददाता फ्लेक्स सोरीले बताए । सन् १९८० को निर्वाचनमा सहभागी हँुदै सफलता चुमेका उनी त्यति बेला विश्वभर हाई हाई थिए । अहिले आफ्नै कारण उनी पतन भए । पहिले नै उनले राज्य छोडेर अभिभावक बन्नुपर्ने थियो । त्यति बेला निर्वाचनको ६ साताअघि १० वर्षको निर्वासनपछि उनी स्वदेश फिरेका थिए ।"
बोस्नियाका बगरे लाई आजीवन काराबास,सर्बिया (बीबीसी) सन् १९९० को दशकमा भएको बोस्नियाली युद्धमा आमहत्या र अत्याचार गरेको अभियोगमा पूर्वबोस्नियाली सर्ब कमान्डर रात्को म्लाडिकलाई आजीवन काराबासको सजाय दिइएको छ ।बोस्नियाका बगरे उपमाले चिनिएका म्लाडिकले सन् १९९५ को स्रब्रेनिका आमहत्या र सरायभो नियन्त्रणको नेतृत्व गरेका थिए । त्यस क्रममा १० हजार मानिसको मृत्यु भएको थियो । हेगस्थित राष्ट्रसंघीय अदालतमा भएको सुनुवाइका क्रममा उनीविरुद्ध लगाइएका ११ अभियोगमध्ये १० वटामा उनी दोषी ठहर भएका थिए । म्लाडिकको उच्च रक्तचापको समस्या देखाउँदै उनका वकिलहरूले सुनुवाइ स्थगित गर्न गरेको आग्रहलाई न्यायाधीशहरूले अस्वीकार गरेका थिए ।पूर्वयुगोस्लाभियामा भएका युद्ध अपराधको छानविनका लागि स्थापित अन्तर्राष्ट्रिय अपराध अदालतमा म्लाडिकविरुद्धको मुद्दा सन् २०१२ देखि चलेको थियो । यो अदालतमा उनको मुद्दा नै अन्तिम हो । स्रब्रेनिकामा भएको आमहत्यामा ७ हजार बोस्नियाली मुस्लिम समुदाय मारिएका थिए । बोस्नियाली मुस्लिम पुरुष तथा बालक त्यस क्रममा मारिएका थिए । सरायेभो सहर नियन्त्रणमा लिने क्रममा १० हजार मानिस मारिएका थिए । युद्धको अन्त्यमा उनी सर्बियामा भूमिगत भएका थिए । उनलाई सुरक्षा फौजका परिवारले संरक्षण दिएको बताइएको छ ।आमहत्या र मानवताविरुद्धको अपराधको अभियोग लागे पनि उनी १६ वर्षसम्म कानुनबाट बच्दै आएका थिए । सन् २०११ मा उनलाई उत्तरी सर्बियाको ग्रामीण बस्तीस्थित आफन्तको घरबाट पक्राउ गरिएको थियो । सुनुवाइको सुरुमा म्लाडिक क्यामेराअगाडि आनन्द मुस्कानसहित प्रस्तुत भएका थिए । सुनुवाइका क्रममा युद्धका पीडित तथा आफन्त अदालतमा उपस्थित थिए । अदालतबाहिर सर्वसाधारण पनि ठूलो संख्यामा उपस्थित थिए ।
ट्रम्पको आरोप उत्तेजक,"सोल (एपी) उत्तर कोरियाले अमेरिकी राष्ट्रपति डोनाल्ड ट्रम्पले आफ्नो मुलुकविरुद्ध दिएको अभिव्यक्तिप्रति आपत्ति जनाएको छ । उत्तर कोरियालाई आतंकवादी गतिविधिमा लगानी गर्ने राष्ट्रका रूपमा पुन: राखेपछि बुधबार प्रतिक्रिया दिँदै प्योङयाङले यसलाई गम्भीर उत्तेजना फैलाउने अभिव्यक्ति भनेको छ । उत्तर कोरियाले अमेरिकाद्वारा भएका यस खालका प्योङयाङविरोधी अभियान नै आफ्नो मुलुकको आणविक कार्यक्रम विकासका लागि आवश्यक रहेको जनाएको छ ।उत्तर कोरियाको सरकारी समाचार संस्थाले अधिकारीहरूलाई उद्धृत गर्दै बुधबार भनेको छ, प्योङयाङको आतंकवादसँग कुनै सम्बन्ध नरहेको अवस्थामा अमेरिकाले आतंकवादलाई सघाउने मुलुकको सूचीमा राख्नु वा नराख्नुले कुनै अर्थ राख्दैन ।"
कश्मीरमा कडा सुरक्षा व्यवस्था,भारत प्रशासित कश्मीर (एएफपी) भारत नियन्त्रित कश्मीरमा मंगलबार लस्करएतोयबाका तीन हतियारधारी मारिएपछि सुरक्षा व्यवस्था कडा बनाइएको छ । कश्मीरमा आतंककारीले थप हिंसा मच्चाउन सक्ने आशंकामा प्रहरी र अर्धसैन्य बल ठूलो संख्यामा खटाइएको छ । भारत नियन्त्रित कश्मीरको राजधानी श्रीनगरबाट ८० किलोमिटर उत्तरपश्चिममा पर्ने कुप्वाडा जिल्लाको मगाम हान्दवाडा गाउँ भएको दोहोरो गोली हानाहानमा उनीहरू मारिएका थिए । मुम्बईमा सन् २००८ मा भएको आक्रमणमा पनि लस्करएतोयबा नामक संगठनको हात रहेको दाबी भारतले गर्दै आएको छ । उक्त आक्रमणमा १ सय ६६ जनाको मृत्यु भएको थियो ।
पुटिनद्वारा तीन मुलुकका नेतासँग फोनवार्ता,"मस्को (सिन्हवा) रूसी राष्ट्रपति भ्लादिमिर पुटिनले सिरियाको विषयलाई लिएर साउदी अरब, इजिप्ट र इजरायली नेताहरूसँग टेलिफोनवार्ता गरेका छन् । क्रेमलिनले विज्ञप्ति जारी गरी उक्त जानकारी दिएको हो । साउदी अरबका राजा सलमान बिन अब्दुलाजिज अल साउद र पुटिनबीच मध्यपूर्व र लामो समयसम्म द्वन्द्व चलेको सिरियाको विषयमा छलफल भएको क्रेमलिनले जनाएको छ । पुटिनले इजिप्टेली राष्ट्रपति अब्दुल फत्ताह अल सीसीसँग पनि टेलिफोनवार्ता गरेका थिए । त्यस क्रममा पुटिनले सिरियाको समस्या राजनीतिक सम्झौताबाट समाधान गर्नुपर्नेमा जोड दिएको क्रेमलिनले बताएको छ ।यी दुई नेताबीच संयुक्त रूपमा आणाविक शक्ति केन्द्रको सम्झौता गर्ने विषयमा पनि वार्ता भएको थियो । पुटिन र इजरायली प्रधानमन्त्री बेन्जामिन नेतान्याहुबीच विभिन्न क्षेत्रमा सहकार्य गर्ने र दुई देशबीच सुुरक्षाको विषयमा पनि वार्ता भएको थियो ।"
सरिफद्वारा विदेश जान अनुमति माग,"इस्लामाबाद (सिन्हवा) पाकिस्तानका पूर्वप्रधानमन्त्री नवाज सरिफले पत्नी कुलसुमको उपचारका लागि बेलायत जान विशेष अदालतसमक्ष अनुमति मागेका छन् । लन्डनस्थित एक अस्पतालमा क्यान्सरको उपचार गराइरहेकी पत्नीको उपचारका लागि बेलायत जान पाउने गरी आफूमाथि लागेको भ्रष्टाचार आरोपको सुनुवाइमा अनुपस्थित रहने छुट दिन उनले अनुमति मागेका हुन् । इस्लामाबादस्थित विशेष अदालतमा बुधबार भएको सुनुवाइका क्रममा सरिफलाई अनुपस्थित रहने अनुमतिका लागि वकिलले गरेको अनुरोधलाई न्यायाधीश मोहम्मद बसिरले कुनै निर्णय नदिएको बताइएको छ । उक्त आग्रहलाई नोभेम्बर २८ सम्मका लागि अदालतले स्थगित गरेको उल्लेख गरिएको छ । पनामा पेपर्सले सरिफ, उनकी छोरी र ज्वाइँलाई पदीय मर्यादाविपरीत विदेशमा लगानी गरेको खुलासा गरेको थियो । भ्रष्टाचार आरोपपछि पाकिस्तानी अदालतले प्रधानमन्त्रीमा बस्न अयोग्य ठहर गरेपछि सरिफ पदबाट हटेका थिए ।"
११ लडाकु मारिए,जलालाबाद (सिन्हवा) अफगानिस्तानको पूर्वी प्रान्त नान्गाहारमा अफगान सुरक्षा बलले गरेको कारबाहीमा ११ आईएस लडाकु मारिएका छन् । नान्गाहारको आचिन जिल्लाको ओमोन क्षेत्रमा लुकेर बसेका लडाकु लक्षित सुरक्षा कारबाहीमा उनीहरू मारिएका हुन् । त्यस क्रममा आईएस लडाकु लुकेर बस्ने गरेका दुई बासस्थानसमेत ध्वस्त भएको सरकारी अधिकारीले जनाएका छन् । आचिन जिल्ला आईएसको बलियो प्रभाव रहेको क्षेत्र मानिन्छ । अफगान र अन्तर्राष्ट्रिय बलले केही महिनायता गरेको कारबाहीमा आईएसका सयौं सशस्त्र लडाकु र कमान्डरसमेत मारिएका छन् ।
संघीय संरचनालाई तत्काल ८ खर्ब २० अर्ब आवश्यक,"काठमाडांै संघीय संरचनाअनुरूप बनेको ७ सय ५३ स्थानीय तह तथा सात प्रदेशका लागि तत्काल ८ खर्ब २० अर्ब रुपैयाँ बजेट आवश्यक देखिएको छ ।सात प्रदेश र स्थानीय तहको सेवा सञ्चालनका लागि तत्काल ८ खर्ब २० अर्ब बजेट आवश्यक रहेको अर्थ मन्त्रालयको प्रारम्भिक अध्ययनले देखाएको हो । संविधानले व्यवस्था गरेअनुसारको सबै सेवा प्रवाहका लागि ८ सय २० अर्ब रुपैयाँ तत्काल आवश्यक देखिएको छ, कर दिवसका अवसरमा नेपाल उद्योग परिसंघ र नेपाल आर्थिक पत्रकार समाजद्वारा आयोजित अन्तरक्रिया कार्यक्रममा राजस्व सचिव शिशिर ढुंगानाले भने, यसमध्ये अधिकांश रकम पूर्वाधारका लागि आवश्यक हो । हाल खासगरी धेरैजसो गाउँपालिकाले भाडा तथा पुरानो गाउँ विकास समिति (गाविस) को कार्यालयबाट सेवा सञ्चालन गरिरहेका छन् । आफ्नै भवन भए पनि बृहत् सेवा दिनुपर्ने संवैधानिक व्यवस्थाका कारण कतिपय स्थानीय तहलाई नयाँ संरचनाको आवश्यकता छ । बीचको सरकार भनिएको सात प्रदेशको संरचना तयार भइसकेको छैन । आगामी १० र २१ गतेको निर्वाचनबाट चुनिने प्रदेश प्रतिनिधिहरूका लागि तत्काल प्रादेशिक संरचनाको आवश्यकता छ । त्यसैका लागि ८ खर्ब २० अर्ब रुपैयाँ तत्काल आवश्यक देखिएको अर्थ मन्त्रालयले जनाएको हो । उक्त तथ्यांक उल्लेख गर्दै अब चालु खर्च धान्न निकै मुस्किल पर्ने सचिव ढुंगानाले बताए । अहिले अर्थ मन्त्रालयको मुख्य ध्यान नै यही विषयमा केन्द्रित छ, उनले भने । तत्कालका लागि आवश्यक पर्ने बजेट मुलुकमा संकलित राजस्व, दातृ निकायको सहयोगलगायत क्षेत्रबाट उक्त रकम क्रमश: जुटाउँदै जाने उनले बताए ।यसमध्ये ११ अर्ब रुपैयाँका दरले सात प्रदेशमा तत्काल बजेट जाँदै छ, उनले भने । सात प्रदेशका लागि विनियोजन हुने प्रत्येक प्रदेशअनुसारको १ अर्ब रुपैयाँ चालु आर्थिक वर्षको बजेटमा व्यवस्था गरिएअन्तर्गतको हो । अन्य रकम जुटाउने गृहकार्यमा अर्थ मन्त्रालय जुटेको छ । ७ सय ५३ वटै स्थानीय तह भविष्यका आर्थिक केन्द्रहरू हुन्, उनले भने, यही संरचनाअनुसार हामी संस्थागत, प्रक्रियागत र कानुनी सुधारको गृहकार्यमा छौं । अर्थ मन्त्रालयको आँखा अब ७ सय ५३ वटा स्थानीय तहमा हुनेछ । कर दिवसका अवसरमा आयोजित उक्त कार्यक्रममा उनले कर प्रशासनमा धेरै सुधार भइसकेको बताए । केही विषय सुधारको प्रक्रियामा छन्, उनले भने, कर प्रशासनलाई सरल बनाउन युनिफाइड टयाक्स कोड लागू गर्ने तयारीमा छौं । नेपाल उद्योग परिसंघका अध्यक्ष हरिभक्त शर्माले कर प्रशासनसँग सम्बन्धित ऐन कानुन बुझिने भाषामा उल्लेख भए धेरै सुधार हुने बताए ।कर भनेको तिर्ने र उठाउने दुवैलाई थाहा हुनुपर्छ, उनले भने, त्यसैले कर कानुन बुुझिने भाषामा हुनुपर्यो । सुधारका घोषणा बजेट वक्तव्यमा उल्लेख हुने तर अर्को सरकार आएपछि निरन्तरता नपाउनु दुुर्भाग्यपूर्ण रहेको शर्माले बताए ।कर प्रणाली सुधारका लागि प्रविधि आवश्यक रहको उनले बताए । घरमै बसीबसी कर तिर्न सक्ने प्रविधिको विकास हुनुपर्यो, उनले भने, अहिले कर कार्यालयले भन्सारमा चेकसमेत लिँदैन । नगद नै चाहिन्छ । यो प्रणाली परिवर्तन हुन जरुरी छ । उनले कानुुनी सुधारसमेत आवश्यक रहेको बताए । झन्डै दुुई दर्जन कानुनको सुधार आवश्यक छ भनेर हामीले पटकपटक भन्दै आएका छौं, उनले भने, यसले कुनै पनि वातावरण बिग्रँदैन । लगानीलाई बढावा नै दिन्छ ।"
चुनावमा राष्ट्रिय गौरवका आयोजनाको चर्चा,"रूपन्देही सरकारले प्राथमिकता दिनुपर्ने गौरवका आयोजना निर्माण पूरा नहुँदा यहाँ सधै चुनावी मुद्दा बनिरहेका छन् । यहाँको सौ फर्साटिकरमा मंगलबार लोकतान्त्रिक गठबन्धनले आयोजना गरेको सभालाई सम्बोधन गर्दै कांग्रेस केन्द्रीय निर्वाचन परिचालन समिति संयोजक बालकृष्ण खाँडले चुनाव जितेपछि भैरहवामा निर्माणाधीन गौतमबुद्ध अन्तर्राष्ट्रिय विमानस्थलको कामलाई तीव्रता दिने प्रतिबद्धता जनाए ।यहाँबाट तीनपटक संसदीय चुनाव जितेका उनले अहिले निर्माणका नाउँमा धूलो उडाउने काम मात्र भएको बताए । विमानस्थल निर्माणलाई गति दिने एउटै एजेन्डामा जोड दिएका छौं, उनले भने । कांग्रेसको समानुपातिक सूचीको १ नम्बरमा रहेकाले संसद्मा प्रतिनिधित्व गर्ने जनाउँदै गौरवका योजनालाई प्राथमिकता दिने बताए । सोमबार यहाँ लोकतान्त्रिक गठबन्धन ३ नम्बर क्षेत्रले सार्वजनिक गरेको घोषणापत्रमा पनि जिल्लामा सञ्चालनमा रहेका गौरवका आयोजनालाई पूर्णता दिने प्रतिबद्धता व्यक्त गरिएको छ । शिक्षा, स्वास्थ्य, रोजगार साथै जिल्लाको समृद्धिसित यस्ता आयोजना गाँसिएका छन् । सुरु भएको लामो अवधिसम्म अधुरै र यहाँका मतदाताको अधिक चासो भएकाले चुनावी मुद्दा बनेका हुन् । समग्र ५ नम्बर प्रदेशकै अन्तर्राष्ट्रिय नाका, पर्यटन, औद्योगिक, व्यावसायिक केन्द्र भएकाले यहाँका दलले यस्ता आयोजनालाई चुनावी मुद्दा बनाएका छन् । यसपालि लोकतान्त्रिक र वाम गठबन्धनले प्रचारमा रूपन्देहीको बेलहियादेखि कोरला नाका सडकलाई प्रथामिकता दिएका छन् । उक्त सडकले चीन र भारतलाई जोड्नेछ । दुवै गठबन्धनका उम्मेदवारले उठाएका मुद्दा समान छन् । ऊर्जा, पर्यटन, यातायात, भौतिक पूर्वाधार विकास र जिल्लालाई चीनभारत मिलन बिन्दुका रूपमा विकास गर्ने उल्लेख छ । विमानस्थल निर्माण, लुम्बिनीको विकास, विशेष आर्थिक क्षेत्र (सेज) को सुरुवात, बेलहियादेखि बुटवलसम्म २६ किमि ६ लेन सडकको पूर्णतालाई जोड दिएका छन् । वाम गठबन्धनको प्रतिबद्धतापत्रमा गौरवका योजना साथै हुलाकी मार्ग ४ लेन, कालिगण्डकी डाइभर्सन, अन्तर्राष्ट्रिय सभागृह साथै नदीमा तटबन्धलाई जोड दिइएको छ । वाम गठबन्धनबाट ३ नम्बर क्षेत्रका उम्मेदवार घनश्याम भुसालले अहिले सार्वजनिक गरिएको प्रतिबद्धतापत्र भविष्यमा नीति तथा कार्यक्रम हुने बताए । लुम्बिनीले यस निर्वाचन क्षेत्र र आसपासका जिल्ला मात्र नभएर मुलुककै भविष्य निर्माण गर्ने भएकाले लुम्बिनी गुरुयोजना जतिसक्दो चाँडो सम्पन्न गर्न जरुरी छ, भुसालले भने, केरुङ र सुनौली नाकालाई जोडेर यस क्षेत्रलाई चीनभारत मिलन केन्द्रका रूपमा अघि बढाइनेछ । उनका प्रतिस्पर्धी लोकतान्त्रिक गठबन्धनका उम्मेदवार दीपक बोहोराले पनि गौरवका आयोजनालाई पूर्णता दिने बताए । बोहोराले जिल्लालाई प्रदेश राजधानी बनाउन पहल गर्ने, ऊर्जा समस्या समाधान, रोजगारीमा वृद्धि, विमानस्थल चाँडो सम्पन्न गराउने, सुनौली र कोरला नाका जोड्न सडक निर्माणलगायत मुद्दा अघि सारेका छन् । अन्तर्राष्ट्रिय विमानस्थल, विश्वविद्यालय, मेडिकल कलेज र अन्य भौतिक संरचना रूपन्देहीमा तयार भइसकेकाले प्रदेशको राजधानी रूपन्देहीमा बनाउन उपयुक्त छ, बोहराले भने, बेलहिया नाकालाई मुस्ताङको कोरलासित जोड्नासाथ भारत र चीनबीच व्यापारका लागि छोटो दूरी हुनेछ ।छिटो सक्न मागजिल्लाका मतदाताले नयाँ माग राखेका छैनन् । सुरु भएर लम्बिएका पुरानै विकासका योजना छिटो पूरा गर्न माग गरेका छन् । राजनीतिक खिचातानीले गौरव र सरकारी प्राथमिकताका आयोजना अलपत्र छन्, बुटवल सुक्खानगरका तेजप्रसाद खनालले भने, अब जित्ने उम्मेदवारले नयाँ योजना ल्याउनुपर्दैन, भएकालाई पूरा गरे हुन्छ । विकासमा देखिएका विवाद हटाए ठूलो काम हुन्छ । मंगलबार घरदैलोमा आएका रूपन्देही २ बाट वाम गठबन्धनका उम्मेदवार विष्णु पौडेलसित पाल्पाबाट खानेपानी ल्याउने योजनामा भएको विवाद मिलाएर छिटो पूरा गराउन माग गरे । मुलुकमा तत्कालीन माओवादीले युद्ध सुरु गरेपछि बसाइसराइको चापसँगै बुटवलभैरहवा र आसपास तीव्र सहरीकरण सुरु भएको थियो । जिल्लामा राष्ट्रिय गौरवका ४ र १ अर्बभन्दा बढी लगानीका १५ आयोजना सञ्चालनमा छन् । ठेकेदार कम्पनीको लापरबाही र राजनीतिक खिचातानीले आयोजना अलपत्र छन् । यहाँका बासिन्दा विकास उपयोगबाट वञ्चित भएका छन् । लागत रकम बढ्दै गएको छ । त्यसको उदाहरण लुम्बिनी गुरुयोजना, गौतमबुद्ध अन्तर्राष्ट्रिय विमानस्थल, बेलहियाबुटवल व्यापारिक मार्ग विस्तार आयोजना, बुटवलगोरुसिंगे लुम्बिनी १३२ केभीए प्रसारण लाइनलगायत हुन् । तिलोत्तमाको ड्राइभरटोलका गणेश पुनले भोट माग्न घरदैलोमा आएका उम्मेदवारलाई बेलहियाबुटवल ६ लेन सडक समयमा निर्माण सक्न माग गरेको बताए । ५ वर्षदेखि धूलो खाएका छौं, उनले भने, भोट चाहिने नेताले यो सडक समयमा सक्नुस् भनेर सुनाएँ । यस्ता छन् अधुरा योजनाकर्मचारी आन्दोलन, पदाधिकारीबीच मनमुटाव, सरकारी उत्तरदायित्व र समन्वय अभावलले काम नहुँदा बुद्ध जन्मस्थल लुम्बिनीको गुरुयोजना अलपत्र छन् । ३९ वर्षअघि सुरु भएको गुरुयोजनाको अझै १५ प्रतिशत काम बाँकी छ । बुद्ध जन्मस्थल लुम्बिनीलाई धार्मिक र सांस्कृतिक केन्द्र बनाउन थालिएको गुरुयोजना कहिले पूरा हुने हो टुंगो छैन । जापानी वास्तुकलाविद् प्रोफेसर केन्जो टांगेले बनाएको गुरुयोजनाको कार्यन्वयन सन् १९७८ बाट सुरु गरिएको थियो । गुरुयोजनाअनुसार ७ सय ६८ हेक्टर अर्थात् ३ वर्गमाइल क्षेत्रमा पवित्र उद्यान, मोनास्ट्रिक जोन र न्यु लुम्बिनी भिलेजका रूपमा विकास गरिएको छ । अहिलेसम्म कति खर्च भयो लेखाजोखा लुम्बिनी विकास कोषसित छैन । लामो समय भएको र जग्गा अधिग्रहणदेखिको जोड्नुपर्ने भएकाले त्यसको लेखाजोखा नभएको लेखा अधिकृत भीम बस्नेतले बताए । ४ अर्ब रुपैयाँ भए बाँकी काम सकिने उनले बताए । कोषका सदस्य सचिव अजितमान तामाङले बिनाअवरोध काम हुन पाए २ वर्षमा सक्ने दाबी गरे । यसका लागि कर्मचारी थप्नुपर्छ, ज्यालाका कर्मचारीको विवाद मिलाउनुपर्छ, उनले भने ।अन्तर्राष्ट्रिय विमानस्थलनिर्माण कम्पनीबीच विवाद र सरकारी बेवास्ताले भैरहवामा निर्माणाधीन अन्तर्राष्ट्रिय गौतमबुद्ध विमानस्थल अलपत्रजस्तै छ । सन् २०१७ को डिसेम्बरमा निर्माण सक्ने गरी सन् २०१५ जनवरीमा सुरु गरिएको आयोजनाको अहिलेसम्म जम्मा ३० प्रतिशत काम सकिएको छ । चिनियाँ ठेकेदार कम्पनी नर्थवेस्ट सिभिल एभिएसन एयरपोर्ट कन्ट्रक्सन ग्रुपले काममा चित्त नबुझेको जनाउँदै नेपाली सहयोगी नर्थवेस्ट इन्फा नेपाल प्रालिलाई आयोजनाबाट हटाएर गत चैतबाट आफैंले काम गरिरहेको छ । तर, केही मजदुरले माटो पटाउने र पर्खाल लगाउनेबाहेक अरू प्रगति भएको छैन । ६ अर्ब २२ करोड रुपैयाँ बराबर लगानीको आयोजनामा अहिलेसम्म १ अर्ब ४६ करोड मात्रै खर्च भएको छ । अहिले काममा केही सुधार देखिँदै छ, आयोजनाका निर्देशक ओम शर्माले भने, तर, उल्लेख्य रूपमा काम सुधारेका छैनन् । चिनियाँ कम्पनीले अहिले साना कामदार र उपकरण भाडामा लिएर काम चलाएको छ । व्यापारीलाई ठूलो रकम तिर्न बाँकी छ । यस्तोमा विमानस्थलको काम हुनेमा स्थानीय कोही विश्वस्त छैनन् । विमानस्थल आयोजनाले स्थानीय र व्यवसायीलाई उल्लु बनाउने काम मात्रै गरेको छ, व्यवसायी लोकनाथ शर्माले गुनासो गरे ।बेलहियाबुटवल सडकसरकारी प्राथमिकताको बेलहियाबुटवल व्यापारिक मार्ग विस्तार आयोजना पनि कछुवा गतिमा छ । ढिलाइले डेढ अर्ब रुपैयाँ लागत बढेको छ । ५ वर्षमा पूरा गर्ने गरी ६ वर्षअघि ६ लेन निर्माण सुरु गरिएको थियो । सुरुमा ३ अर्ब ५० करोड लागत स्टिमेट गरी टेन्डर आह्वान भएको थियो । काममा दुई वर्ष थप अवधि बढाउँदा अहिले लागत बढेर ५ अर्ब ८३ करोड पुगेको छ । सडक विस्तार आयोजनाका प्रमुख जीवेन्द्र मिश्रले समय बढदै जाँदा भएको मूल्य वृद्धि र सुरुमा एकैपटक टेन्डर नहुँदा लागत बढेको बताए । रूपन्देहीलाई आर्थिक सबल केन्द्र बनाउने उद्देश्यले थालिएको सडक अहिलेसम्म जम्मा ५७ प्रतिशत सकिएको छ । सडक विस्तारमा विवाद हुनु, समयमा ठेक्का नलाग्नु र ठेक्का सम्झौतापछि पनि ठेकेदारले समयमा काम नसक्नुले आयोजनाको काममा ढिलासुस्ती भएको हो । आयोजनालाई थप २ वर्ष समय दिइएको छ । यस अवधिमा पनि सकिनेमा आशंका छ । प्रमुख जीवेन्द्र मिश्र भने सुरुमा घर भत्काउने विवाद र नदीजन्य पदार्थको अभावले ढिलाइ भए पनि अब भने तोकिएकै समयमा काम हुने दाबी गर्छन् । प्रसारण लाइन विद्युत् लैजाने रुटबारेको विवादले बुटवलगोरुसिंगेलुम्बिनी १३२ केभीए प्रसारण लाइन विस्तार पनि अलपत्र परेको छ । बुद्ध जन्मस्थल लुम्बिनी र भैरहवा क्षेत्रमा विद्युत् लैजान ३ वर्षमा सक्ने गरी २ वर्षअघि आयोजना सुरु भएको थियो । १ अर्ब २० करोड लगानीको आयोजनाले अहिलेसम्म मैनहियामा स्टाफ बिल्डिङ बनाउने काम मात्र गरेको छ । विद्युत् विस्तार र सबस्टेसन बनाउने कामको ठेक्कासमेत लागेको छैन । आयोजनाले सुरुमा योगीकुटीमा रहेको ग्रिड महाशाखाबाट उत्तरदक्षिण राजमार्गको बुटवलभैरहवा सडक हुँदै विद्युत् लैजाने प्रस्ताव गरेको थियो । राजमार्गबाट विद्युत् लैजाँदा जोखिम हुने भन्दै तिलोत्तमावासी विरोधमा उत्रेपछि आयोजना अघि नबढेको हो । वातावरण र स्वास्थ्य दुवैका हिसाबले सडकबाट विद्युत् लाइन लैजाँदा समस्या हुँदैन भनेर अध्ययन गरिसकेका छौं । रिपोर्ट देखाए पनि स्थानीयले मान्नुभएन, आयोजना प्रमुख हरिप्रसाद पाण्डेले भने । विशेष आर्थिक क्षेत्र विद्युत् जडान नहुँदा भैरहवामा निर्माण सम्पन्न भएको विशेष आर्थिक क्षेत्र (सेज) सञ्चालनमा आउन सकेको छैन । २५ मेगावाट विद्युतको टुंगो नलाग्दा २ वर्षअघि उद्योग सञ्चालन गर्ने तयारीमा रहेको सेजले अहिलेसम्म विद्युत् जडान प्रक्रिया थालेको छैन । भाडा तिरेका उद्योगीले उद्योग स्थापना गर्न पाएका छैनन् । सेज सञ्चालनमा नआउँदै जीर्ण बन्दै गएको छ । २०५८ सालदेखि निर्माण थालिएको सेज ४ वर्षअघि सकिएको थियो । ५२ बिघा क्षेत्रफलमा फैलिएको छ । आर्थिक क्षेत्रमा १ हजार ४ सयदेखि ३ हजार ७ सय वर्ग मिटरसम्मका ६९ वटा प्लट रहेका छन् । सिद्धार्थ उद्योग वाणिज्य संघ अध्यक्ष रामकुमार शर्माले सेज सञ्चालन नभए पनि उद्योग सञ्चालनका लागि अनुमति लिएका उद्यागीहरूले भाडा बुझाइरहेको गुनासो गरे । यीबाहेक जिल्लामा तामझामसहित सुरु गरिएका बुद्ध सर्किट निर्माण, अन्तर्राष्ट्रिय सम्मेलन केन्द्र, झुम्साबुटवल खानेपानी आयोजना, मोतीपुर औद्योगिक क्षेत्र, तिलोत्तमामा स्वीकृत सरकारी मेडिकल कलेज निर्माणलगायतका आयोजना विवादमा मुछिएका छन् । काममा गुणस्तर र जवाफदेहिता छैन । पूर्वअर्थमन्त्री तथा रूपन्देही २ का उम्मेदवार विष्णु पौडेलले स्थानीयमा अपनत्व अभाव नहुँदा र साना कुरामा पनि राजनीति गरिँदा ठूला योजना अलपत्र परेको बताए । ठूला आयोजना साना विवादमा अल्झिएका छन्, उनले भने यसो हुन नदिन जनस्तरबाट निगरानी गरिनुपर्छ । पारदर्शी सरोकार समूह बुटवलका अध्यक्ष महेन्द्रनारायण श्रेष्ठले भने मिलेमतोमा ठेक्का लिने र समय लम्बाउनेलाई कारबाही गरिए मात्रै काम चुस्त र दुरुस्त हुने बताए ।"
पूर्वी पहाडको मुद्दा तमोर,"पाँचथर प्रदेश १ मा तमोर जलविद्युत् आयोजनाको निर्माणलाई पूर्वी पहाडी पाँच जिल्लाका उम्मेदवारले प्रमुख मुद्दा बनाएका छन् । अरुण तेस्रोपछि पूर्वी नेपालको सबैभन्दा ठूलो जलविद्युत् आयोजना हुने भएकाले आर्थिक समृद्धिका लागि यसलाई प्रमुखता दिइएको हो । नेपाल विद्युत् प्राधिकरणले सम्भाव्यता अध्यायन गरी विस्तृत सर्वेक्षण गरिरहेको ७ सय ६२ मेगावाट क्षमताको तमोर आयोजना निर्माण गर्ने पाँचथर, इलाम, ताप्लेजुङ, धनकुटा र तेह्रथुमबाट उम्मेदवार बनेका दलका नेताहरूले प्रमुख चुनावी नारा बनाएका हुन् । प्रदेश १ को आर्थिक समृद्धिको आधार हो, वाम गठबन्धनका तर्फबाट प्रतिनिधिसभा सदस्य उम्मेदवार वसन्त नेम्बाङले भने, तमोर नदीबाट विद्युत् उत्पादन गर्ने हाम्रो मुख्य एजेन्डा हो ।एमाले केन्द्रीय सदस्य तथा ऊर्जा विभाग सचिवसमेत रहेका वसन्त नेम्बाङ ऊर्जा व्यवसायी हुन् । उनका प्रतिद्वन्द्वी लोकतान्त्रिक गठबन्धनका तर्फबाट उम्मेदवार नेपाली कांग्रेसका केन्द्रीय सदस्य भीष्मराज आङदेम्बेले पनि कृषि, सिँचाइ, पर्यटन र जलविद्युत् उत्पादनका निम्ति तमोर आयोजना निर्माण जरुरी ठान्दै मुख्य चुनावी मुद्दा बनाएका छन् । कांग्रेस, एमाले, माओवादी, संघीय समाजवादी फोरम, लिम्बुवानलगायत साना दलले समेत तमोरलाई प्रमुखता दिएका छन् । तेह्रथुमको म्याङलुङ नगरपालिकाको ओख्रे र पाँचथरको कुम्मायक गाउँपालिकाको स्यावरुम्बास्थित लुम्बुवाघाटमा दुई सय मिटर अग्लो उच्चबाँध निर्माण गरी विद्युत् उत्पादन हुनेछ । सन् १९८५ मार्चमा जापानी संस्था जाइकाले मास्टर प्लान स्टडी अन कोसी रिभर वाटर रिसोर्सेस डेभ्लपमेन्ट प्रोजेक्ट अन्तर्गत पहिलोपटक तमोर आयोजना निर्माणका लागि अध्ययन गरी प्रस्ताव पेस गरेको थियो । विद्युत् प्राधिकरणको प्रारम्भिक अध्ययन प्रतिवेदनले भौगोलिक स्थिति, सामाजिक प्रभाव, वातावरणीय अनुकूलता, प्राविधिक र आर्थिक हिसाबले तमोर उच्च बाँध जलविद्युत् आयोजना उपयुक्त हुने देखाएको छ ।"
दिगो विकासका लागि निजी क्षेत्रसँग साझेदारी,"काठमाडौं निजी क्षेत्र र संयुक्त राष्ट्रसंघीय विकास कार्यक्रम (यूएनडीपी) बीच दिगो विकास लक्ष्य (एसडीजी) हासिल गर्न सहकार्य गर्ने विषयमा समझदारी भएको छ । मंगलबार राजधानीमा उद्योग वाणिज्य महासंघ, उद्योग परिसंघ, महिला उद्यमी महासंघ, होटल संघ, राष्ट्रिय व्यावसायिक पहल र नेपाल बैंकर्स संघसंग यूएनडीपीको समझदारी भएको हो । सन् २०१५ देखि संयुक्त राष्ट्रसंघले एसडीजी विश्वव्यापी रूपमा लागू गरेको हो । जसमा सबै सदस्य राष्ट्रहरूले सहमति जनाएका छन् । नेपालमा पनि आवधिक योजना र बजेटलाई एसडीजीसँग मिलाएर कार्यक्रम सार्वजनिक गर्न थालिएको छ ।एसडीजीमा १७ लक्ष्य लिइएका छन् । जसमा गरिबी निवारण, शिक्षा स्वास्थ्यसँगै निजी क्षेत्रको भूमिकालाई पनि समावेश गरिएको छ । सन् २००० देखि सुरु भएको सहश्राब्दी विकास लक्ष्य (एमडीजी) लाई एसडीजीले पछयाएको छ । यसमा निजी क्षेत्रलाई पनि विकासको महत्त्वपूर्ण अंगका रूपमा स्वीकार गरिएको छ । जुन एमडीजीमा थिएन । उक्त अवसरमा अर्थ मन्त्रालयका सहसचिव प्रमुख वैकुण्ठ अर्यालले निजी क्षेत्र आर्थिक समृद्धिको संवाहक भएकाले त्यसको प्रवद्र्धन गर्न सरकार क्रियाशील रहेको बताए । उनले निजी क्षेत्रको प्रवद्र्धनका निम्ति सरकारले सहजकर्ताको भूमिका निर्वाह गरेको बताउँदै निजी क्षेत्रलाई अधिक सुविधा र सहुलियत दिन सरकारले कसर नराखेको दाबी गरे । मुलुक संघीयतामा गइसकेपछि निजी क्षेत्रलाई आर्थिक गतिविधि सञ्चालन गर्न थप अवसर प्राप्त हुनेछ, उनले भने । मंगलबार नै यूएनडीपी र कोरियाली सहयोग नियोगले निजी क्षेत्रसँग छलफल पनि गरेको थियो ।"
सानिमाको एक्सटेन्सन काउन्टर,काठकाडौं (कास) सानिमा बैंकको भक्तपुर जिल्ला प्रशासन कार्यालयमा एक्सटेन्सन काउन्टर सञ्चालनमा आएको छ । बैंकको पहिलो यस काउन्टरबाट भक्तपुर जिप्रकाको राजस्व संकलन गर्ने जनाइएको छ । बैंकको ४७ शाखा र ५३ एटीएम रहेको जनाइएको छ ।
अरूका नाममा सेयर भर्ने फेरि बढे,"काठमाडौं केही वर्षअघिसम्म निकै प्रचलनमा रहेको अरूको नामबाट (डमीप्रोक्सी) सेयरमा लगानी गर्ने क्रम फेरि बढ्न थालेको छ । कम्तीमा १० कित्ता सेयर सबैलाई पर्ने वितरण प्रणाली धितोपत्र बोर्डले लागू गरेपछि यस्तो प्रवृत्ति झनै बढेको हो । पछिल्लो समय सेयर निक्षेप खाता (डिम्याट एकाउन्ट) र बैंक खाताको संख्या बढ्नुमा यो पनि एउटा कारण रहेको विज्ञ बताउँछन् । निष्क्रिय डिम्याट एकाउन्ट र बैंक खातालाई पनि सक्रिय बनाई सेयरमा आवेदन दिने लगानीकर्ताको संख्या बढेको दाबी उनीहरू गर्छन् । विगतमा अरूको नामबाट सेयरमा लगानी गर्ने चलन धेरै थियो । यसकारण लगानीकर्ताले आफ्ना साथीभाइ, नातेदार र नजिकका मान्छेहरूको नागरिकता संकलन गरी सेयरमा लगानी गर्थे । त्यसपछि समानुपातिक प्रणाली (लगानीका आधारमा वितरण प्रणाली) बाट सेयर बाँडफाँट हुने व्यवस्थाले अरूको नाममा लगानी गर्ने प्रवृत्तिमा केही कमी आयो । अहिले फेरि अरूको डिम्याट खातामार्फत सेयरमा लगानी गर्ने प्रचलन बढेको जानकारहरू बताउँछन् । पहिले इष्टमित्रका नागरिकता संकलन गरेर लगानी गर्ने साथीहरूले अहिले इष्टमित्रको नाममा सयौं डिम्याट खातामार्फत लगानी गर्छन्, एक पुराना लगानीकर्ताले भने, पहले र अहिले माध्यम मात्र परिर्वतन भएको हो, प्रवृत्ति उही हो ।सबैलाई १० कित्ता सेयर बाँडफाँट गर्नैपर्ने व्यवस्थाले यो क्रम धेरै बढेको छ, स्टक ब्रोकर्स एसोसिएसनका एक पूर्वअध्यक्षले भने । नियामक निकायबाट प्रभावकारी नियमन हुन नसकेकै कारण जथाभावी रूपमा डिम्याट खाता खुलेको उनले आरोप लगाए । आईपीओमा लगानी गर्नकै लागि एउटा इन्भेस्टमेस्ट कम्पनीले २ हजार ७ सय वटा खाता खोलेको भेटिएको छ, ती अधिकारीले भने, नागरिकता र तीनपुस्ते विवरण खातावालाकै भए पनि हस्ताक्षर अरूकै हुन्छ । सेयरमा लगानी गर्ने व्यक्तिले यसैगरी बैंक तथा वित्तीय संस्थामा पनि खाता खोल्दै आएको उनले जानकारी दिए ।पछिल्ला महिनाहरूमा जारी भएका प्राथमिक निष्कासन (आईपीओ) मा निकै धेरै आवेदन पर्नुको कारण पनि यही रहेको जानकारहरू बताउँछन् । बोर्डले जेठ १२ मा जारी गरेको धितोपत्र निष्कासन तथा बाँडफाँट निर्देशिका २०७४ मा धितोपत्र बाँडफाँट गर्दा सर्वप्रथम सबै आवेदकलाई १० कित्ताका दरले वितरण गर्नुपर्ने व्यवस्था ल्याएको थियो । उक्त व्यवस्थापछि ५ वटा कम्पनीको आईपीओ जारी भएको छ । जसमध्ये हिमालयन पावर पार्टनर र पोखरा फाइनान्समा सेयरमा सबै लगानीकर्ताले सेयर पाए । नेपाल हाइड्रोपावर डेभलपर, नेपाल ग्रामीण विकास बैंक र सपोर्ट माइक्रो फाइनान्समा परेका आवेदनहरूमध्ये निकै थोरैले मात्र सेयर पाएका छन् ।बोर्डको तथ्यांकअनुसार नेपाल हाइड्रोपावर डेभलपरको आईपीओमा कुल आवेदनमध्ये करिब २१, नेपाल ग्रामीण विकास बैंकमा करिब २४ र सपोर्ट माइक्रोफाइनान्सको सेयरमा करिब ७ प्रतिशतलाई मात्र सेयर परेको छ । ती कम्पनीहरूको आईपीओमा डमी एकाउन्ट मार्फत धेरै आवेदन परेको मर्चेन्ट बैंकरहरू बताउँछन् ।एउटै व्यक्तिका एकभन्दा बढी डिम्याट खाता खुलेका र अरूको खातामार्फत सेयरमा लगानी गर्ने प्रचलन बढदै गएको नियामक निकायहरूले पनि स्वीकारेका छन् । धितोपत्र बोर्ड र सीडीएस एन्ड क्लियरिङबाट एउटा व्यक्तिले दुईभन्दा बढी डिम्याट एकाउन्ट खोल्न नपाउने निर्देशन जारी हुनुले पनि यो पुष्टि हुन्छ । बोर्डले गत असार ११ गते यस्तो निर्देशन जारी गरेको थियो । कात्तिक ३० गते बोर्डकै निर्देशनलाई उद्धृत गर्दै सीडीएसले पनि एक व्यक्तिले दुईभन्दा बढी खाता सञ्चालन गरिरहेका हितग्राही (लगानीकर्ता) ले ३५ दिनभित्र त्यस्ता खाता बन्द गर्न निर्देशन दिएको छ । हालसम्म पनि केही लगानीकर्ताको दुईभन्दा बढी हितग्राही खाता रहेको भेटिएकाले लगानीकर्तालाई तोकिएको भन्दा बढी खाता सञ्चालन नगर्न निर्देशन दिइएको सीडीएस एन्ड क्लियरिङका प्रमुख कार्यकारी अधिकृत देवप्रकाश गुप्ताले बताए । तोकिएको मितिपश्चात् पनि दुईभन्दा बढी खाता सञ्चालन गर्ने हितग्राहीको सम्पूर्ण खाताहरू बन्द गरिने पनि उनले जनाए । दुईभन्दा बढी डिम्याट खाता सञ्चालन नगर्न निर्देशन जारी भइसकेको र त्यस सम्बन्धमा थप कारबाहीका लागि सीडीएस एन्ड क्लियरिङलाई आग्रह गरिएको धितोपत्र बोर्डका प्रवक्ता निरज गिरीले जनाए । एउटा व्यक्तिको एकभन्दा बढी डिम्याट खाता भएनभएको जाँच गर्ने संयन्त्र नभएकाले त्यो पत्ता लगाउन नसकिने एनआईबीएलका महाप्रबन्धक मेखबहादुर थापाले बताए । थापाका अनुसार आईपीओ बाँडफाँटका क्रममा भने एउटै व्यक्तिको एकभन्दा बढी आवेदन भेटिए त्यो रद्द गरिँदै आएको छ ।"
पोखराको चुनावी एजेन्डा पर्यटन प्रवद्र्धन,"पोखरा आगामी प्रतिनिधि र प्रदेशसभाको निर्वाचनका लागि दल तथा उम्मेदवारहरूले जारी गरेका प्रतिबद्धतापत्रमा कसैले पनि पोखरेली पर्यटन प्रवद्र्धनको विषय छुटाएका छैनन् । तर, सबैका चुनावी घोषणापत्र सतही भएको टिप्पणी सम्बद्ध क्षेत्रका व्यवसायीको छ । पोखराका फेवासहित नौ ताल, प्राकृतिक, सांस्कृतिक सम्पदा, वातावरण संरक्षणका बुँदा सबैले राखेका छन् । ४ नम्बर प्रदेशको आर्थिक विकासको मेरुदण्ड पर्यटनलाई स्विकार्दै दलहरूले पोखरालाई पर्यटनको एक उत्कृष्ट गन्तव्य बनाउनेमा पनि उत्तिकै जोड दिएका छन् । तर, पर्यटन विकास र प्रवद्र्धनमा स्पष्ट खाका भने नआएको पर्यटन व्यवसायी बताउँछन् । प्राकृतिक सम्पदाको संरक्षणसँगै समग्र पर्यटन प्रवद्र्धनका कुरा उल्लेख भए पनि योजनाबिनाको कुरामा पोखरेली विश्वस्त छैनन् । पोखरामा मात्र नभई समग्र चार नम्बर प्रदेशको आर्थिकलगायत विकासको मेरुदण्ड भनेकै पर्यटन हो । दलहरूले पनि यसलाई स्विकारेका छन्, पोखरा पर्यटन परिषद्का उपाध्यक्ष भरतराज पराजुलीले भने, तर, समग्रमा स्पष्ट खाका अर्थात् एउटा गुरुयोजना आएको भए राम्रो हुन्थ्यो । पर्यटनलाई महत्त्व दिएजस्तो देखिए पनि विकास र प्रवद्र्धन गर्ने स्पष्ट दृष्टिकोण भने देखिएन । उनले भौतिक पूर्वाधारबिना पर्यटनको विकास नहुने भएकाले सोहीअनुसार घोषणापत्र आएको भए राम्रो हुने भन्दै अब निर्वाचनपछि पनि त्यसैमा जोड दिनुपर्ने बताए ।नवरत्न नाम दिइएका नौ तालको प्राकृतिक तथा मानवीय अतिक्रमण रोक्ने, सबै ताललाई लिंक रोड बनाएर जोड्ने र तालमा विभिन्न पर्यटकीय गतिविधिमार्फत आर्थिक लाभ लिन सकिनेजस्ता कुरा पनि दलहरूले समेटेका छन् । तर, विगतका अनुभवले कार्यान्वयन हुनेमा विश्वस्त छैनन् व्यवसायी । प्रतिबद्धतापत्रमा मात्र उल्लेख गर्नु ठूलो होइन, पर्यटन व्यवसायी सोम थापा भन्छन्, इच्छाशक्ति भए काम हुन्छ । पर्यटन र पोखरा पर्याय बनिसकेको छ । तर, पर्यटनको विकासमा पर्याप्त भिजन आउन सकेन । धेरै विदेशीले नेपालको नाम नसुन्दै पोखराबारे थाहा पाउने गर्छन् । त्यही भएर यहाँ आउने पर्यटकको संख्या दिन प्रतिदिन बढदै गएको छ । प्राकृतिक, सांस्कृतिक सुन्दरताले मात्र हैन, यस क्षेत्र वरपरका विभिन्न पर्यटकीय स्थानले पनि पोखरा गन्तव्य मात्र नभई पर्यटकीय गतिविधिको मुख्य थलो (हब) बन्दै गएको छ । अब पर्यटनका माध्ययमबाट पोखरा मात्र नभई चार नम्बर प्रदेशसमेत समृद्ध बनाउनुपर्छ । राजनीतिक दलहरूले यसलाई प्राथमिकतामा राख्नुपर्छ, पर्यटन बोर्डका पूर्वसदस्य टीकाराम सापकोटा भन्छन्, चुनावी घोषणापत्रमा पर्याप्त नभए पनि अब आउने प्रदेश सरकार र जनप्रतिनिधिले यसलाई प्राथमिकतामा पारेर पर्यटन प्रवद्र्धन गर्नुपर्छ । पोखरालाई स्वर्गसरी बनाइराखेर पर्यटकीय गन्तव्यको थप उचाइमा पुर्याउनुपर्नेमा उनले जोड दिए । समुद्र सतहभन्दा एक हजार मिटरको उचाइबाट आठ हजार मिटर अग्ला अन्नपूर्ण, धौलागिरि र मनास्लु हिमाल देख्न सकिने विश्वमै एउटा ठाउँ हो । चार सुन्दरमध्ये एक कुमारी माछापुच्छ्ेर हिमालदेखि विश्वको उत्कृष्ट पदयात्रा मार्ग अन्नपूर्ण राउन्ड यही क्षेत्रमा पर्छ । सबभन्दा अग्लो तिलिचो ताल (४९१९ मि), गहिरो गल्छी, घोरेपानीको लालीगुराँसको जंगल, ढोरपाटन सिकार आरक्षजस्ता सम्पदाहरू यस क्षेत्रमा पर्छन् । साथै पदयात्रा मार्ग, हिमाल, नदीनाला, तालतलैया पर्यटन विकासका आधार तथा साहसिक पर्यटनका आकर्षण छन् । सिरुबारी, घलेगाउँ, ल्वाङघलेल, स्वरेकजस्ता ग्रामीण पर्यटनका नमुना पनि यहीँ नै छन् । यतिबेला पोखरामा अन्तर्राष्ट्रिय विमानस्थल पनि निर्माण भइरहेको छ । योसँगै पर्यटकको चाप बढ्ने अपेक्षा गरिएको छ । अब ठूलाठूला होटल, सपिङ सेन्टर, अन्तर्राष्ट्रिय सम्मेलन केन्द्र, व्यवस्थित बसपार्क निर्माण पनि आवश्यक छ । सहरी सडकका साथै काठमाडौंपोखरा, पोखराभैरहवालगायत जोड्ने राजमार्गको स्तरोन्नति पनि उत्तिकै आवश्यक भएकाले दलहरूले सोहीअनुसारको गुरुयोजना बनाएर प्रतिबद्धता जनाउनुपर्ने थापाले बताए । साथै पदयात्रा, दृश्यावलोकन, हिमाल आरोहण, र्याफटङ, प्याराग्लाइडिङ, अल्ट्रालाइट, डुंगा सयर, जिप फ्लाएर, बन्जी जम्प, डुंगा सयर, कायकिङ, माउन्टेन फ्लाइटस, गल्फ, धार्मिक गतिविधि, साहसिक खेलकुद, ग्रामीण पर्यटन, क्यानोनिङजस्ता गतिविधि पनि भएकाले सोहीअनुसारका योजनासहित दलहरूले प्रतिबद्धता जनाउनुपर्नेमा उनले जोड दिए ।"
बलेवा विमानस्थल मतदाताको माग,"बागलुङ बागलुङ सदरमुकामदेखि ८ किमि दक्षिणमा वर्षौंदेखि अलपत्र बलेवा विमानस्थल सञ्चालन गर्ने भन्दै उम्मेदवारहरू चुनावी सभामा बोल्न छुटाउँदैनन् । तारबारले घेरिएको उक्त विमानस्थल भने यतिबेला गाईवस्तुको चरन क्षेत्र भएको छ । बाग्लुङको गौरवकै रूपमा चिनिने यो विमानस्थलमा २०५० देखि कुनै पनि जहाज देख्न नपाएको स्थानीय जितबहादुर परियारले बताए । गाउँले मिलेर श्रमदान गरेर यो विमानस्थल बनाएका हौं, परियारले भने, यसपालि जसरी पनि चलाउने भनेका छन्, के हुन्छ हेर्न बाँकी छ । २०५० मा पोखराबाग्लुङ राजमार्ग कालोपत्रे भएपछि पोखरा देखि २ देखि साढे २ घण्टामा बाग्लुङ आइपुग्न सकिने भएपछि यो विमानस्थलमा जहाज आउन छाडेको थियो । यसअघि पर्यटनमन्त्री बनेका लोकेन्द्र विष्टले सरकारी जहाज चढेर नियमित सञ्चालन गरिदिने आश्वासन दिएका थिए । उनी फर्केपछि बलेवावासीले अर्को जहाज आएको देख्न भने पाएका छैनन् ।यहाँबाट स्थानीय बासिन्दा जहाज चढेर पोखरा, भैरहवा र काठमाडौंसम्म पुग्ने गर्थे । सदरमुकमदेखि कच्ची सडकले जोडिएको विमानस्थल पुग्न लाग्ने समय र पोखरा जान बराबर हुने भएपछि जहाज आउन छाडेको हो । बिरामी पर्दा, छिटो गन्तव्यमा पुग्नुपर्दा हवाई मैदानले निकै सहज भएको थियो, बाग्लुङ नगरपालिका १४ नारायणस्थानका वडा अध्यक्ष चक्रबहादुर खत्रीले भने, योपटकको चुनावी नारा बनेकोले सञ्चालन हुने धेरैमा आशा पलाएको छ । राजनीतिक दलका उम्मेदवारले सडकको स्तरोन्नति गरेर सहज यात्रा बनाएपछि विमानस्थल सञ्चालन गर्ने बताए । यो क्षेत्रको निर्वाचनमा होमिएका कांग्रेसकी प्रतिनिधिसभा उम्मेदवार चम्पा खडका र प्रदेशसभा उम्मेदवार प्रकाश शर्मा पैडेल तथा वाम गठबन्धनका प्रतिनिधिसभा उम्मेदवार सूर्य पाठकले यो नारालाई उठाएका छन् । मेरो अगुवाइमा यहाँ कालीगण्डकी कोरिडोरको ट्रयाक खुलेको छ, अब कालोपत्रे गरेर २० मिनेटमा आइपुग्ने व्यवस्थाका लागि मत मागिरहेको छु, पौडेलले भने, यसअघि थालेका सबै कामको पूर्णताका लागि कांग्रेसलाई मत मागेको हुँ । पौडेलको घर विमानस्थल नजिकै छ । गत वर्ष १ करोड रुपैयाँ सरकारी बजेटमा विमानस्थल ताराबार गर्ने काम भएको छ । खडकाले पनि आफ्नो माइती गाउँको नाता लगाएर सडक र विमानस्थल सञ्चालनका लागि भोट मागेकी छिन् ।पाठकको घर पनि यो विमानस्थलकै आसपासमा पर्छ । उनले पनि आम जनतालाई आर्थिक समृद्धिको बाटोमा लगेपछि विमानस्थलको माग अझै बढेर जाने बताए । सडक राम्रो भएपछि यो विमानस्थल सहज रूपमा चल्छ, पाठकले भने, चुनावी एजेन्डा पनि बनाएको छु, कमाइ गर्न सक्ने बनाएपछि जनताले पनि जहाजको आवश्यकता देख्छन् । यसअघि सडक यातायातसमेत नभएकाले बाध्यता रहेको जहाज चढ्ने आवश्यकता अहिले विकल्प र छिटोछरितोका लागि भएको उनले बताए ।कालीगण्डकी करिडोरले पनि बाग्लुङको ३७ किमि खण्ड ओगटेको छ । यो सडकले उत्तरदक्षिणमा दुई छिमेकी देशलाई जोड्छ । जिल्लाका लागि भित्रने खाद्यान्न र अन्य दैनिक उपभोग्य सााग्री ढुवानी हुने बुटवल पनि हाल सञ्चालित सडकभन्दा १ सय किमि छोटो हुनेछ । त्यसैले उम्मेदवारले चुनावी एजेन्डाका रूपमा ट्रयाक खुलेको सडकको स्तरोन्तिलाई उठाएका छन् । स्थानीय बासिन्दाले पनि सडकको सहज यात्रा गर्न सकिने र विमानस्थल सञ्चालन गर्न सक्नेलाई रोजेर मतदान दिने बताए । सहज बसाइ हुन्छ भने भोट दिनैपर्छ, स्थानीय मधु बस्नेतले भनिन्, गाउँको विकास हुन्छ भने केही गर्नेलाइ जिताउनैपर्छ ।"
नेप्से बढयो कारोबार रकम घटयो,"काठमाडौं मंगलबारदेखि सुधारको बाटोमा लागेको नेप्सेमा बुधबार पनि सोही प्रवृत्ति दोहोरिएको छ । योसँगै अघिल्लो दिनको तुलनामा बुधबार नेप्सेको वृद्धिदर दोब्बरभन्दा बढी छ । मंगलबार ३०८ अंकले बढेको नेप्से बुधबार ८०२ अंकले बढेर १ हजार ४ सय ८०२६ विन्दुमा पुगेको हो । कारोबारमा आएकामध्ये वित्त कम्पनी र अन्य बाहेक सबै समूहको परिसूचक बढयो । तीमध्ये होटल, जलविद्युत् र बिमा समूहको परिसूचक उच्च अंकले बढेपछि समग्र नेप्सेको वृद्धिमा मद्दत पुगेको हो । परिसूचक बढे पनि कारोबार रकम घटेर घटेको छ । दिनभरको कारोबारमा ३४ करोड ८२ लाख रुपैयाँ बराबरको सेयर कारोबार भएको छ । अघिल्लो दिन करिब ३५ करोड रुपैयाँ बराबरको सेयर कारोबार भएको थियो । करिब ४ हजार २ सय कारोबारबाट १ सय ५९ कम्पनीका ९ लाख ३१ हजार ५ सय ३२ कित्ता सेयर किनबेच भए । कारोबारमा आएकामध्ये ८६ कम्पनीका सेयर मूल्य बढे । ४९ कम्पनीको सेयर मूल्य घटे भने बाँकी २४ कम्पनी सेयर मूल्य स्थिर छ । नेप्से परिसूचक बढेपछि कुल बजार पुँजीकरण पनि बढेर १७ खर्ब २० अर्ब रुपैयाँ पुगेको छ । यस दिन क वर्गका कम्पनीहरूको सेयर कारोबार मापक सेन्सेटिभ परिसूचक ०६३ प्रतिशतले बढेर ३ सय ११९६ अंकमा छ । उक्त दिन होटल समूहको परिसूचक १७४, जलविद्युतको १११, बिमाको ०७१, बैंकिङको ०६, विकास बैकको ०३९ र लघुवित्तको ०३८ प्रतिशतले बढे । तर, अन्य समूहको परिसूचक ०१ प्रतिशत र वित्त कम्पनी समूहको ००२ प्रतिशत घटे ।"
गहुँ र तोरीलाई मल अभाव,"विराटनगर डीएपी मलको अभावमा मोरङमा किसानलाई गहुँ र तोरी बाली लगाउन समस्या भएको छ । कृषि सामग्री कम्पनी र साल्ट ट्ेरडिङ कर्पोरेसनले भारतको कोलकाता बन्दरगाहमा डीएपी लोड गरेका कन्टेनर रोकिएकाले मल उपलब्ध गराउन नसकेको बताएका छन् ।कृषि सामग्री कम्पनी विराटनगरका सूचना अधिकृत केदार ढकालका अनुसार ५ हजार टन डीएपी कोलकातामा रोकिएकाले समस्या भएको हो । १ हजार २ सय टन डीएपी पाइप लाइनमा छ, ढकालले भने, त्यो सोमबारसम्ममा आइपुग्ने अनुमान गरिएको छ । यहाँ आउने कन्टेनर वीरगन्ज हुँदै आउनुपर्ने बाध्यताले पनि समयमा रासायनिक मल उपलब्ध हुन नसकेको हो । साल्ट ट्ेरडिङ कर्पोरेसनले हरेक दिन एक सहकारी संस्थालाई २५ बोरा डीएपी उपलब्ध गरिरहेको कार्यालय प्रमुख नवीनचन्द्र झाको दाबी छ । आयात गरिएको डीएपी कोलकातामा रोकिएको छ, उनले भने, मौज्दात रहेको २ हजार बोरा डीएपीमध्ये हरेक सहकारीलाई २५ बोराका दरले वितरण भइरहेको छ । उनका अनुसार युरियाको समस्या छैन । कर्पोरेसनमा ६० हजार बोरा युरिया मौज्दात छ । कोलकातामा रोकिएको डीएपी आइपुगेपछि समस्या नहुने झाको दाबी छ । कृषि मन्त्रालयले गहुँ र तेलहन खेतीका लागि डीएपी र युरियाको विकल्पमा सिंगल सुपर फस्फेट जिंक, बोरन र एमोनियम सल्फेट मल सिफारिस गरे पनि त्यसको प्रचारप्रसार नहुँदा किसानको आकर्षण बढ्न सकेको छैन ।कर्पोरेसनसँग सिंगल सुपर फस्फेट २ हजार ६ सय टन मौज्जाद छ । तर, त्यसप्रति किसानको आकर्षण नहुँदा खपत हुन सकेको छैन । सिंगल सुपर फस्फेट जिंक, बोरोन गहुँ बालीका लागि र एमोनियम सल्फेट मल तेलहन बालीका लागि उपयुक्त भएको कर्पोरेसनको दाबी छ ।"
फराकिलो जितसँगै रियल छनोट,समूह ई को खेलमा इंग्लिस टोली लिभरपुलले स्पेनिस टोली सेभियाविरुद्ध पहिलो हाफमा लिएको तीन गोलको अग्रता बचाउन सकेन । रोबर्टो फिर्मिनोको दुई र साडियो मानेको एक गोल गरेसँगै लिभरपुलले पहिलो हाफमा ३० अग्रता लिएको थियो । दोस्रो हाफमा विसाम बेन येड्डरले दुई तथा गुइडो पिजार्रोले इन्ज्युरी समयको तेस्रो मिनेटमा गोल गरेपछि लिभरपुल बराबरीमा रोकिएको थियो । यो नतिजासँगै लिभरपुलले सन् २००८०९ पछि पहिलोपल्ट दोस्रो चरणमा प्रवेश गर्ने सुवर्ण अवसर गुमायो । यही समूहमा स्पार्टाक मस्को र मारिबोरको खेल पनि ११ को बराबरीमा टुंगियो । यसले समूहको शीर्ष ३ टोलीको दोस्रो चरणमा पुग्ने सम्भावना कायम छ । लिभरपुलसँग ९ अंक छ भने सेभिया ८ र मस्को ६ अंक लिएर बसेका छन् ।नेपोलीले समूह एफ को खेलमा साख्तार डोनेस्कलाई ३० ले पराजित गर्दै छनोट हुने सम्भावना जीवितै राखेको छ । लोरेन्जो इन्सिन्याले दुई डिफेन्डरलाई छलाउँदै गरेको दर्शनीय गोलमा नेपोलीले अग्रता लिएको हो । पिटर जिलेन्सकी र ड्रिज मर्टेन्सले गोल थपेपछि नेपोली विजयी रह्यो । रहिम स्टर्लिङले खेलको ८८ औं मिनेटमा गरेको गोल मदतले म्यानचेस्टर सिटीले फेयेनुर्डलाई १० ले हरायो । सिटीले समूह चरणका पाँचै खेलमा जित पाएको छ । शीर्षस्थानको सिटीसँग १५ अंक हुँदै साख्तार ९ र नेपोली ६ अंक लिएर बसेका छन् ।टर्किस क्लब बेसिक्टासले एफसी पोर्टोसँग ११ को बराबरीमा खेल्दै ३१ वर्षपछि दोस्रो चरणमा स्थान बनायो । पोर्टोले फिलिपेको गोलमा अग्रता लिए पनि एन्डरसन टालिस्काले बेसिक्टासका लागि बराबरी गोल फर्काए । जर्मनीको आरबी लाइप्जिगले मोनाकोको घरेलु मैदानमा ४१ को जित दर्ता गर्यो । यो हारसँगै गत सिजन सेमिफाइनल पुगेको मोनाको समूह चरणबाटै बाहिरियो । लाइप्जिगको जितमा टिमो वेर्नरले दुई तथा नाबी केईटाले एक गोल गरे । अर्को एक गोल जेमरसनको आत्मघातीमा थियो । मोनाकोका लागि राडामेल फाल्काओले एक गोल फर्काएका थिए । जितसँगै लाइप्जिगको दोस्रो चरण पुग्ने सम्भावना बढेको छ । समान ७ अंक बोकेका पोर्टो र लाइप्जिगमा एउटा टोली अर्को चरण पुग्नेछ । लाइप्जिगले बेसिक्टास र पोर्टोले मोनाकोसँग खेल्दै छ । दोस्रो चरणमा पुग्न लाइप्जिगले पोर्टोभन्दा राम्रो नतिजा निकाल्नुपर्ने समीकरण छ ।
कोकाकोला फाइनल आज,दुवै फाइनल सातदोबाटोस्थित एन्फा कम्प्लेक्स मैदानमा हुनेछ ।
मनाङ र आर्मीको उपाधि दाबी,"दमक झिलझिलेमा जारी दोस्रो सताक्षी गोल्डकप फुटबलको उपाधिका लागि बिहीबार त्रिभुवन आर्मी क्लबले लक्ष्मी हुन्डाई मनाङ मस्र्याङ्दी क्लबसँग प्रतिस्पर्धा गर्नेछ । नेपाली फुटबलका चिरपरिचित प्रतिद्वन्द्वी सिजनको दोस्रो फाइनलमा भिड्दै छन् । यसअघि सर्लाहीमा सम्पन्न राजर्षि गोल्डकपमा आर्मीमाथि १० को नतिजा निकाल्दै मनाङले उपाधि जितेको थियो । सताक्षीमा दुवै टोलीले सोझै क्वाटरफाइनल खेलेका थिए । सेमिफाइनलमा आर्मीले घरेलु टोली झापा ११ लाई र मनाङले आयोजक सतासीधाम स्पोर्टिङ क्लबलाई पन्छाएका थिए । बुधबार प्रिम्याच कन्फ्रेन्समा दुवै टोलीका प्रशिक्षक र कप्तानले उपाधि जित्नेमा फिप्टीफिप्टी सम्भावना रहेका बताए । मनाङका प्रशिक्षक विजय घलेले आर्मी सशक्त टिम भएकाले उसमाथि जित हासिल गर्न आफ्ना खेलाडीले कडा मिहिनेत गर्ने बताए । कप्तान अनिल गुरुङले आर्मीमा पुरानै सेट रहेको र उसले टेक्निकल खेल खेल्ने हुँदा आफूहरूले पाएका अवसर खेर फाल्न नहुने बताए । उनले भने, दुई सशक्त टोलीबीचको खेलमा धेरै अवसर पाउने आशामा हामी छैनौं । एकदुई चान्स पाइन्छ । त्यसमै गोल गर्ने हो । आर्मीका प्रशिक्षक नवीन न्यौपानेले मनाङ पुरानै प्रतिद्वन्द्वी भएकाले जित निकाल्ने रणनीतिसाथ मैदान उत्रने बताए । उनले भने, मनाङसँग हाम्रो इतिहास बराबरकै अवस्थामा छ । त्यसैले उनीहरूमाथि जित्न सक्ने रणनीति बनाएरै हामी उत्रन्छौं । टोलीका कप्तान भरत खवासले दुवै टोलीमा राष्ट्रिय खेलाडी रहेकाले फाइनल निकै प्रतिस्पर्धात्मक हुने अनुमान गरे । उनले निर्धारित समयभित्रै मनाङमाथि जित निकाल्ने रणनीति बनाएर मैदान उत्रने बताए । मनाङले हामीलाई खासै धेरै अवसर दिँदैन । एकदुई अवसर पाइन्छ होला, त्यसमै गोल गरेर उपाधि जित्ने हो, उनले आफ्नो दाबी प्रस्तुत गरे । विजेताले ५ लाख र उपविजेताले २ लाख ५० हजार रुपैयाँ पुरस्कार जित्ने छन् ।"
भूपूको पहलमा घलेगाउँमा खेलमैदान,"घलेगाउँ (लमजुङ) बेलायतमा स्थायी र अस्थायी बसोबास गर्दै आएकाहरूको सहयोगले सार्क भिलेज घलेगाउँमा बहुउद्देश्यीय खेल मैदान निर्माण गरिएको छ । बास्केटबल, भलिबल र ब्याडमिन्टन खेल्न मिल्ने गरी मैदान निर्माण गरिनुका साथै फुटबल मैदानको स्तरोन्नति गरिएको छ । सँगै स्पोर्ट्स कम्प्लेक्स समेत निर्माण गरिएको छ । तिजेको खेल मैदानसँगै रहेको जग्गा सदपुयोग गर्दै ४३ लाख २२ हजार ५ सय ५ रुपैयाँ लगानीमा खेलकुद संरचना तयार पारिएको हो । उक्त संरचना निर्माणका लागि विदेशबाट मात्रै ३५ लाख ६७ हजार ६ सय ९८ रुपैयाँ सहयोग प्राप्त भएको तिजे उत्तरकन्या स्पोर्ट्स क्लबका सचिव आशवीर गुरुङले बताए । उनका अनुसार बेलायतबाट २८ लाख २० हजार ८ सय १६ रुपैयाँ सहयोग प्राप्त भएको थियो । खेलकुद पूर्वाधार निर्माणका लागि बेलायतसँगै हङकङ, अमेरिका, फ्रान्स, अस्ट्रेलिया, दुबई, साउदी अरेबिया, बेल्जियम, दार्जिलिङलगायत ठाउँबाट सहयोग प्राप्त भएको उनले सुनाए । पूर्वाधार निर्माणमा नेपाल पर्यटन बोर्डबाट ६ लाख, घलेगाउँस्थित चियापत्ति व्यवस्थापन समितिबाट १ लाख र तारागाउँ विकास समितिले १ लाख रुपैयाँ सहयोग गरेका छन् । खेलकुद संरचनाका योजनाकार बेलायती भूपू सैनिक नवराज घलेले दुई वर्षअघि बुनेको योजना सफल भएको दाबी गरे । पूर्वाधार निर्माण गर्न उनले मात्रै २ लाख ५४ हजार र दुई छोराले ५५ हजार रुपैयाँ सहयोग गरेका थिए । भूपू सैनिक रनबहादुर गुरुङले गाउँका बालबालिका र युवालाई खेलकुदप्रति आकर्षित गराउन खेलकुद मैदान निर्माणमा जुटेको बताए । हामीले पहिले विभिन्न खेलकुद प्रतियोगिता गर्न खोज्दा पनि सकिएन । अब संरचना निर्माण भएको छ । सानैबाट सिकेर गएमा भविष्यमा स्टार खेलाडी बन्न सक्छन्, उनले आशा राखे । अर्का भूपू जंगबहादुर गुरुङले जन्मभूमिको मायाले गाउँ विकासमा लागिपरेको बताए । अहिले पर्यटक आउन थालेका छन् । सहरका पर्यटक ओइरिएपछि उनीहरूलाई पनि खेलकुद चाहिन्छ । त्यसैलाई मध्यनजर राखेर हामी बेलायतीहरू जुट्यौं, उनले भने । तिजे उत्तरकन्या स्पोर्ट्स क्लबका अध्यक्ष प्रेम घलेले खेलका माध्यमबाट पर्यटन प्रवद्र्धन गर्न खेल पूर्वाधार बढाउँदै लगेको बताए । हामीले पर्यटकलाई सेवा दिन भलिबल, बास्केटबल, ब्याडमिन्टनका लागि कोर्ट बनाएका छौं । फुटबल मैदानको स्तरोन्नति गरिएको छ । अब खेलको माध्यमबाट ग्रामीण पर्यटन प्रवद्र्धन गर्ने हाम्रो उद्देश्य हो, उनले भने, हिजो फुटबल मात्रै हुने घलेगाउँमा अब अन्य खेलकुद पनि थपिएका छन् । अध्यक्ष घलेले वर्षमा एकपल्ट सबैका लागि खेलकुदका प्रतियोगिताहरू गर्नुका साथै भूपू लाहुरेलाई लक्षित गरेर पनि अर्को एउटा प्रतियोगिता पनि गर्ने सोच रहेको सुनाए । खेलकुद पूर्वाधारको हालै उद्घाटन गरिएको छ । घलेगाउँको बास्केटबल कोर्ट यस क्षेत्रकै पहिलो हो ।"
कराँते टोली जापानतिर,"काठमाडौं (कास) कराँते सिरिज ए२०१७ मा भाग लिन १३ खेलाडीसहित नेपाली कराँते टोली बुधबार जापानको ओकिनावा गएको छ । पुरुषमा ११ औं सागका स्वर्णधारी विनोद शाक्य, जनकसिंह खड्का, गगन पुन, विजय लामा, हेमबहादुर तामाङ, दिगम्बरप्रसाद पन्त, सोनाम लामा, राम तामाङ र लक्ष्मण तामाङले प्रतिस्पर्धा गर्नेछन् । विनोद प्रशिक्षकको भूमिकामा पनि रहने छन् । महिलामा सुस्मिता गुरुङ, सुनीता महर्जन, अर्मिला डिसी र रोजी ओझा प्रतिस्पर्धी हुनेछन् ।"
जनकपुर फाइनलमा,धनुषा (कास) गणेशमान चारनाथ नगरपालिकास्थित वीरेन्द्र बजारमा जारी टी२० क्रिकेटको सेमिफाइनलमा जलेश्वरलाई ९ रनले पराजित गर्दै जनकपुर फाइनल पुगेको छ । बुधबार टस जितेर ब्याटिङ गरेको जनकपुरले १८ ओभरमा अलआउट हुँदा ८९ रन जोड्यो । जनकपुरका नितेश यादवले ३६ रन बटुले । ८९ रनको लक्ष्य पाएको जलेश्वर १८३ ओभरमा अलआउट हुँदै ८० रनमा समेटियो । बिहीबार दोस्रो सेमिफाइनलमा आयोजक आदर्श युवा र रामगोपालपुर महोत्तरीबीच प्रतिस्पर्धा हुनेछ ।
१६ औं ज्ञान कप बास्केटबल,"काठमाडौं (कास) ग्रिनफिल्ड, एआईए र पुष्पसदन १६ औं ज्ञान निकेतन कप बास्केटबल च्याम्पियनसिपको जुनियर ब्वाइजतर्फ क्वाटरफाइनल पुगेका छन् । ग्रिनफिल्डले काभ्यालाई १७१० ले हराउँदा अल्बर्ट भण्डारीले ६ स्कोर गरे । निर्मल बुढाथोकीको ९ स्कोरमा एआईएले इनोभेटिभलाई ३२१७ ले पन्छायो । पुष्पसदनले एभरेस्टलाई २१८ ले हराउँदा रोजिन महर्जनले ८ स्कोर गरे । प्लस टु ब्वाइजमा बर्नहार्ट र जेभियर कलेज विजयी भए । बर्नहार्टले जेभियरलाई ४३३९ ले पराजित गर्यो । बर्नहार्टका निकेश पाण्डेले १४ स्कोर गरे । रोजबडविरुद्ध प्राइम ५५३४ ले विजयी भयो ।"
कलेज फुटसल सुरु,"काठमाडौं (कास) साइपाल एकेडेमीले प्रथम अल्फा बिटा अन्तरकलेज फुटसलमा बुधबार दोहोरो जित पाएको छ । साइपालले लिभरपुललाई ४२ र कान्जिरोवालाई ४० ले पराजित गरे । शंखमूल फुटसलमा बुधबारै ओलम्पियाले लिटिल एन्जल्सलाई ३१ र नामीलाई ४० गोलले हरायो । आइडियलले नामीलाई ४० र एलएलाई ५० तथा ह्वाइटहाउसले ह्वाइटफिल्डलाई ४१ र इन्साइड भिजनलाई ४१ ले हराए । कान्जिरोवाले युनिग्लोबलाई ५२, इन्साइडले ब्रिटिसलाई ३०, गोल्डेनगेटले युलेन्सलाई ३१ ले हराए ।"
आयोजक र ग्रिनल्यान्ड विजयी,काठमाडौं (कास) आयोजक भ्याली पब्लिक र ग्रिनल्यान्ड १२ औं भ्याली कप अन्तरस्कुल बास्केटबलको सेमिफाइनल पुगेका छन् । बुधबार भ्यालीले डयाफोडिल पब्लिकलाई २७९ स्कोरले हरायो । प्रजिता कार्कीले ९ स्कोर गरिन् । ग्रिनल्यान्डले एलआरआईलाई २८१२ ले हरायो । छात्रातर्फ एचएचसीए र इनोभेटिभले सेमिफाइनल भेट पक्का गरे । सन्जु हायुले १४ स्कोरमा एचएचसीएले भद्रकालीलाई ३३१९ र ममता गुरुङको ७ स्कोरमा इनोभेटिभले कान्तिपुर स्कुललाई १९९ स्कोरले हराए ।
लाइसियम क्वाटरफाइनलमा,काठमाडौं (कास) ज्ञान निकेतन बी र लाइसियम दोस्रो माफ अन्तरस्कुल बास्केटबलको सिनियर ब्वाइजमा बुधबार क्वाटरफाइनल पुगेका छन् ।ज्ञानले जगत मन्दिरलाई ३३१८ ले हरायो । विजेताका विशाल बुढाथोकीले १८ स्कोर जोडे । लाइसियमले रिभेरालाई १९१३ ले हराउँदा संकल्प अधिकारीले ७ स्कोर जोडे ।
पुलिसको सहज जित,"काँकडभिट्टा नेपाल पुलिस क्लब तेस्रो मेची नेत्रालय काँकडभिट्टा गोल्डकप फुटबलको बुधबार उद्घाटन खेलमा कोलकाताको सुभाषचन्द्र ब्वाइज क्लबलाई ४० ले पराजित गरेको छ । जितसँगै पुलिस सेमिफाइनल पुगेको छ । काँकडभिट्टा माविको मैदानमा पुलिस र पाहुना टोली पहिलोपल्ट भिडेका हुन् । १० आंै मिनेटमा पुलिसका फरवार्ड तीर्थ रानाले गोल गर्दै पुलिसलाई अग्रता दिलाए । कप्तान जुमनु राईले मानबहादुर परियारलाई पास दिए । मानले मिलाइदिएको बललाई तीर्थ सहजै गोल गर्न सफल भए । तीर्थले नै १७ आंै मिनेटमा पुन: दोस्रो गोल पुलिसलाई २० को अग्रता दिलाए । विपक्षी गोलकिपर एस घोषलाई बिट गर्दै तीर्थले अजित अधिकारीको क्रसमा गोल गरेका थिए । सुरुआतदेखि नै पाहुना टोलीविरुद्ध पुलिस हाबी भयो । भारतका राजु मौरीले २० औं मिनेटमा पाएको राम्रो अवसर गुमाए । खेलको २४ औं मिनेटमा रवि पासवानको क्रसमा भोला सिलवालले उत्कृष्ट गोल गरेका थिए । पुलिस मध्यान्तरसम्म ३० ले अगाडि रह्यो । टोलीलेदोस्रो हाफमा एक गोल थप्दै जित एकपक्षीय बनाएको हो । दोस्रो हाफपछि लयमा फर्किए पनि भारतीय टोलीले गोल गर्न सकेन । उसले पटकपटक पाएको मौका चुकायो । मिथन बौरीले प्रहार गरेको बल पोस्ट माथिबाट बाहिरिनु टोलीका लागि दुर्भाग्य बन्यो । भारतीय टोलीले पाएको फ्रिकिक अवसरमा राजु सफल भएनन् । उनको प्रहार पुलिसका खेलाडीसँग ठोक्किँदै बाहिरियो । पुलिसका लागि दोस्रो हाफको ३९ औं मिनेटमा तेज तामाङले गोल थप्दै जित निश्चित बनाए । उनले राम बाजीको पासमा गोल गरे । तीर्थ राना म्यान अफ द म्याच भए । उनले १० हजार रुपैयाँ पुरस्कार जिते । भारतीय टोलीका प्रशिक्षक असिम रोयले ६ मुख्य खेलाडीको अनुपस्थितिको फाइदा विपक्षीले लिएको बताए । दुई अफ्रिकनसहित ६ खेलाडीको अभावका कारण हार बेहोर्नुपर्यो, रोयले भने । यसअघि गत वर्ष महेन्द्र गोल्डकपको सेमिफाइनलमा पुलिस र कोलकाता भिडेका थिए । त्यहाँ पुलिसले टाइब्रेकरमा कोलकातालाई रोकेको थियो । पुलिसका प्रशिक्षक कुमार कटुवालले खेलाडीको सेट र तालमेल मिलेकाले जित सहज बनेको बताए । हामीले पाएका कुनै अवसर मिस गरेनौं, कटुवालले भने, कमजोर टोलीको फाइदा उठायौं । बिहीबार एपीएफ क्लब र रूपन्देही ११ बीच प्रतिस्पर्धा हुनेछ ।"
