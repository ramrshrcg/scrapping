शीर्षक,विवरण
किन सरे यादव सप्तरी ?,"राजविराज संविधानसभाका दुइटै निर्वाचन उपेन्द्र यादवले मधेसी जनअधिकार फोरमका अध्यक्षका हैसियतले लडे । यसपालि संघीय समाजवादी फोरमका नाममा भिड्दै छन् । पहिला मोरङ र सुनसरीबाट प्रतिस्पर्धा गरेका उनी यसपालि सप्तरी आइपुगेका छन् । भूमि र भूमिका बदल्दै राजनीतिमा छलाङ मारिरहेका यादवको आगमनले सप्तरी २ मा चुनावी माहोल तताएको छ । राष्ट्रिय व्यक्तित्व बनेका उनीसँग प्रतिस्पर्धा गर्न अन्य दल र उम्मेदवारले पनि गहन गृहकार्य गरिरहेका छन् । यसले चुनावी माहोल थप रोमाञ्चक बनेको छ । जिल्लाका अन्य क्षेत्रमा भन्दा यसमा बढ्ता चुनाव लागेको झल्को मिल्छ । यादवको राजनीति एकप्रकारको यात्रा हो । अध्यापनको पार्टटाइम उपयोग गर्दै मधेसी जनअधिकार फोरम नामक गैरसरकारी संस्था खोलेका उनले अन्तत: त्यसैलाई निर्वाचन आयोगमा दर्ता गरेर दलको स्वरूप दिए । उनको राजनीतिक रेखा सेयरबजारजत्तिकै वक्र छ कहिले उकालो, कहिले ओरालो । चुचुरामा टेकेर राजनीतिक पथमा लागेका उनी बीचमा एकपल्ट झन्डै आधार शिविरमै आइपुगे । स्थानीय तह चुनावको परिणामले क्रमश: तंग्रिएका छन् । यो निर्वाचनमा राजपासँगको गठबन्धनका कारण पुन: मधेसमा अग्रपंक्तिमा चर्चामा छन् । प्रदेश २ मा तपाईंको दलको अवस्था के हुने आकलन गर्नुभएको छ ? सोध्न नपाउँदै भने, हामी ठूलो दल बन्छौं, हाम्रो गठबन्धनले यस प्रदेशमा बहुमत ल्याउँछ । राजनीतिको प्रस्थानबिन्दु एमालेलाई र ट्रान्जिट माओवादीलाई बनाएका यादव बौद्धिक नेतामा गनिन्छन् । उनी विज्ञानमा स्नातकोत्तर, कानुनमा स्नातक हुन् । गैरसरकारी संस्थाकालीन मधेसी जनअधिकार फोरम का सहकर्मी रामरिझन यादव भने उनलाई पर्यटक उम्मेदवार ठान्छन् । व्यंग्यशैलीमा उनी भन्छन्, उपेन्द्रजी ठाउँ सर्दै मोरङबाट सुनसरी आए, अहिले सप्तरी । अब सिरहा जालान् । उपेन्द्रले पहिलो संविधानसभा चुनावमा मोरङ ५ र सुनसरी ५ दुवैबाट जिते । २०७० को चुनावमा फेरि दुवै जिल्लाबाट उठे, मोरङमा हारे, सुनसरीमा जिते ।कमजोर छैनन् प्रत्याशी यादवका प्रत्याशी पनि कमजोर छैनन् । कांग्रेसका सकलदेव सुतिहार यसअघिका समानुपातिक सांसद हुन् । यहाँ कुनै हेबिवेट उम्मेदवार छैनन्, सुतिहारले भने, फोरम अध्यक्ष यादव हेबिवेट भएको भए आफ्नो पुरानो क्षेत्र सुनसरीमोरङमै बस्नुपथ्र्यो, किन सप्तरी आए ? सप्तरीका जनताले आफ्नो माटोपानीसित भिजेका उम्मेदवारलाई मत दिनेछन् । उनले नेपालको लोकतन्त्र संस्थागत गर्न कांग्रेस आवश्यक भएको र आफू उक्त पार्टीको उम्मेदवार भएकाले जनताले मत दिने दाबी गरे । आफ्नो चुनावी एजेन्डा सुनाउँदै सुतिहारले भने, अब आन्दोलन होइन, जर्जर भइसकेको मधेसलाई आर्थिक विकास र सुशासनतर्फ लग्नु नै मेरो चुनावी मुद्दा हो ।वाम गठबन्धनबाट माओवादी उम्मेदवार बनेका पूर्वमन्त्री उमेशकुमार यादवले आफू यस क्षेत्रका जनताको वास्तविक सेवक भएको दाबी गरे । निवर्तमान सांसद यादवले भने, सप्तरीका जनताले जिल्लाका आप्रवासी र ज्वाइँहरूलाई होइन, आफ्नो माटोपानीमा रहेर सहज पहुँचमा भएको मलाई जिताउनेछन् । आफू चुनाव जित्नेमा विश्वस्त रहेको दाबी गर्दै उनले उपेन्द्रतिरै व्यंग्य गरे, हार्ने डर भएकाहरू आफ्नो क्षेत्र छाडेर यता आएका छन्, डर मलाई होइन, तिनलाई छ । उनले आफूले जिल्लाका लागि धेरै योजना ल्याएको तर्क गरे ।चुनौती बने ठाकुर संघीय फोरम र राजपाले चुनावी गठबन्धन गरे पनि अध्यक्ष यादवकै विरुद्ध राजपाका पूर्वसहमहामन्त्री जयप्रकाश ठाकुरले बागी उम्मेदवारी दिएका छन् । उनले आफ्नो उम्मेदवारी नेताहरूको व्यक्तिवादी चरित्रविरुद्ध र कार्यकर्ताको सम्मानका लागि भएको बताए । वर्षभरि आन्दोलन गरेर संगठन गरी बाली लगाउने हामी, सप्रेको बाली भित्र्याउन अर्कै आउने ? उनले आफू उठ्नुको कारण खोले, नेताहरूको अकर्मण्यताविरुद्ध मेरो पहल हो ।ठाकुरले सप्तरी २ को बाढीको समस्यादेखि शिक्षा, स्वास्थ्य, बाटोघाटो, आर्थिक विपन्नता र बेरोजगारीको अवस्थालाई आफूले नजिकबाट हेरेकाले समाधान पनि दिन सक्ने दाबी गरे । सप्तरीमा मधेस आन्दोलनका क्रममा जनता गोली खाएर मारिइरहँदा, बाढीले गाउँबस्ती डुबेर जनताको बेहाल हँुदा कहाँ थिए उपेन्द्र ? उनले प्रश्न गरे । तत्कालीन तमलोपाको सहमहामन्त्री भई ठाकुर दोस्रो संविधानसभा निर्वाचनमा सप्तरी ३ बाट चुनाव लडेका थिए । फोरम अध्यक्ष यादवले सुनसरी र मोरङमा आफ्नो अवस्था राम्रो हँदाहँदै सप्तरी आउनुको मुख्य कारण भेदभावविरुद्धको लडाइँ भएको बताए । आफ्नो जन्मभूमि सधैं पछि परेको पीडा साम्य पार्न आफूले सप्तरी २ रोजेको उनको दाबी छ । आधुनिक नेपाल निर्माण हुँदादेखि नै राज्यको उपेक्षाको सिकार बन्यो सप्तरी । सुगम र उर्वर भूमि हुँदाहँदै यसलाई पछि पारियो, उनले भने, यसको मानव विकास सूचकांक कर्णालीकै हाराहारी छ । त्यसलाई प्रस्ट दृष्टिकोणसहित अघि लैजान मेरो पहल हुनेछ । उनले हुलाकी राजमार्गको उदाहरण दिँदै भने, जंगलबाट महेन्द्र राजमार्ग बनाइयो, मानव बस्तीको हुलाकी राजमार्गलाई पन्छाइयो । मधेसप्रति राज्यको भेदभाव हट्नुपर्छ । यिनै मुद्दा लिएर आफूले चुनाव जित्ने उनको दाबी छ । राजनीतिक उतारचढावमधेस आन्दोलनको पृष्ठभूमिमा गैससबाट राजनीतिमा मोडिएका उपेन्द्रले अन्तत: आफ्नो दलको नामबाट मधेसी शब्द झिकेका छन् । पटकपटकको फुटबाट चोइटो रहेको उनको दलले एकताका नाममा समेत अस्तित्वको एक चोइटो फोरम मात्र पाएको छ । तीव्र एवं चामत्कारिक छलाङ मारेका राजनीतिज्ञमा पर्छन् यादव । उनी सप्तरी महदेवाको मझौरामा जन्मिएर मधुवन सरेका थिए । प्रारम्भिक शिक्षा त्यहीं लिए पनि मावि पढ्न पुन: सप्तरी आए । त्यसपछि सुनसरीबाटै राजनीतिमा छिरेका यादव यसपालि चुनाव लड्न सप्तरी आइपुगेका हुन् । २०४८ मा एमालेबाट सुनसरी ४ बाट प्रतिनिधिसभामा उठेका उनी २०५३ सम्म एमालेमै रहे । २०५४ मा मधेसी जनअधिकार फोरम नामक गैसस स्थापना गरे । उक्त संस्थालाई सबैले माओवादीको भ्रातृ संगठनका रूपमा हेर्थे । किनकि, अध्यक्ष यादव त्यति बेला माओवादीको वैकल्पिक केन्द्रीय सदस्य भइसकेका थिए । स्थापनाकालमा तत्कालीन जनमोर्चाका नेता रामरिझन यादव, रामकुमार शर्मालगायत फोरममा थिए । अर्धभूमिगत अवस्थामा पटनामा बस्दै आएका बेला उपेन्द्र माओवादी नेताहरू मातृका यादव र सुरेश आलेमगरसँगै पक्राउ परेका थिए । उनलाई गणतन्त्रवादी नेता रामराजाप्रसाद सिंहले जोगाएका थिए, मातृका र सुरेशलाई नेपाल ल्याइएको थियो । पटना घटनापछि सुस्ताएका यादव फेरि त्यति बेला जागृत भए, जब अख्तियारको थुनाबाट कांग्रेसका तत्कालीन नेता जयप्रकाशप्रसाद गुप्ता निस्किए । गुप्ता फोरमका महासचिव बनाइए । गुप्ताले संस्थालाई राजनीतिक दलमा रूपान्तरण गर्ने प्रस्ताव ल्याए । केहीले त्यसको विरोध गरे । मतदानमा गुप्ताको प्रस्ताव बहुमतले पारित भयो । २०६२६३ को जनआन्दोलन सफल भएपछि अन्तरिम संविधान जलाउँदा राजधानीमा प्रहरीले हस्तक्षेप गर्यो । त्यसपछि मधेसमा एकाएक आन्दोलनले उचाइ लियो । २०६३ माघ २ मा मधेसमा सुरु भएको आन्दोलनका क्रममा लहानमा माओवादी कार्यकर्ताले चलाएको गोली लागी रमेश महतोको मृत्यु भयो । आन्दोलन झन् चुलियो । तत्कालीन प्रधानमन्त्री गिरिजाप्रसाद कोइरालासित २०६४ फागुन १६ गते फोरम नेतृत्वका आन्दोलनकारीसँग ८ बुँदे सम्झौता भयो । त्यही सम्झौताका कारण अन्तरिम संविधानमा संघीयता शब्दले प्रवेश पायो । त्यसले यादवको मधेसमा गतिलो छाप पर्यो । लगत्तै २०६४ को संविधानसभा निर्वाचनभन्दा केहीअघि मधेसी जनअधिकार फोरम नेपाल निर्वाचन आयोगमा दलका रूपमा दर्ता भयो ।मधेस आन्दोलनको बलमा उचाइमा पुगेका उपेन्द्रलाई साथ दिँदै जेपी गुप्ता, विजयकुमार गच्छदार, शरदसिंह भण्डारीसम्म फोरममा आए । फलस्वरूप पहिलो संविधानसभा निर्वाचनमा उक्त पार्टीले प्रत्यक्षतर्फ ३० र समानुपातिकमा २२ गरी ५२ सभासद ल्यायो । यादव सरकारमा उपप्रधान तथा परराष्ट्रमन्त्री भए । उनको दल भने बिस्तारै टुक्राटुक्रा भयो । गुप्ता, गच्छदारलगायतले पार्टी छाडदै गए । संविधानसभाको दोस्रो चुनावमा उनको दलले प्रत्यक्षतर्फ २ र समानुपातिकमा ८ गरी १० सभासदमा खुम्चिनुपर्यो । यादव स्वयंले मोरङबाट हारे, सुनसरीबाट मुस्किलले जिते । यसपालि उनले सप्तरीप्रयोग अघि सारेका छन् । सप्तरी २ को अंकगणितसप्तरी २ मा ७९ हजार २ सय ६३ मतदाता छन् । तीमध्ये करिब १३ हजार यादव समुदायका छन् । वाम गठबन्धनका उमेश यादव पनि यहींबाटै उम्मेदवार छन् । त्यही कारण यादव समुदायको मत बाँडिन सक्छ । तत्कालीन क्षेत्र ३ र २ का केही भाग समेटेर हालको क्षेत्र २ बनाइएको छ । दोस्रो संविधानसभा निर्वाचनमा २ बाट माओवादीका अशोककुमार मण्डल र ३ बाट माओवादीकै उमेशकुमार यादव विजय भएका थिए । फोरम दुवैमा दोस्रो भएको थियो । यो क्षेत्रमा राजविराज नगरपालिका, छिन्नमस्ता, तिलाठी कोइलाडी र महादेवा गाउँपालिका छन् । स्थानीय तहको निर्वाचनमा राजविराजमा राजपा, महदेवामा फोरम, तिलाठी कोइलाडीमा राजपा र छिन्नमस्तामा नयाँशक्तिले जितेका थिए । राजपा र फोरम तालमेल भएकाले स्थानीय तहका आधारमा हेर्दा यादवको पल्लाभारी देखिन्छ । तर, बागीविद्रोहीको लावालस्कर उत्तिकै चुनौतीपूर्ण छ । गठबन्धनको सन्देश पनि कार्यकर्ता तहसम्म पुगिसकेको देखिँदैन । त्यसलाई व्यवस्थापन गर्न नसके र अघिल्ला चुनावकै दिशामा मतदाता गए भने उनलाई गाह्रो छ ।"
प्रतिष्ठाको प्रतिस्पर्धा,"धनुषा कांग्रेस नेता विमलेन्द्र निधि र राजपा नेपालका अध्यक्षमण्डल सदस्य राजेन्द्र महतोको उम्मेदवारीले धनुषा ३ चर्चामा छ । निधिको पैतृक गाउँ नगराइन समेटिएको यो क्षेत्रमा महतोले उम्मेदवारी दिएपछि यहाँको चुनावी माहोल तरंगित भएको हो । स्थानीय निर्वाचनमा जनकपुर उपमहानगरपालिकाको मेयरमा राजपाको जितबाट झस्केका निधिलाई महतोको उम्मेदवारीले थप चुनौती उत्पन्न गरिदिएको छ । उनले जनकपुर मेयरको प्रतिस्पर्धालाई प्रतिष्ठाको लडाइँ भनेका थिए । अहिले उनी आफैं महतोसँग प्रतिष्ठाको प्रतिस्पर्धामा छन् । आफ्नो मनोनयन दर्ता गराएपछि नगराइन गाउँमा कार्यकर्ता भेटघाटमा व्यस्त निधिले प्रतिस्पर्धी नयाँ भए पनि चुनावी मैदान पुरानै भएकाले कुनै असर नपर्ने बताए । शनिबार बिहानैदेखि पोखरी डिलको हवेलीमा भीडले घेरिएका उनले चुनाव जित्न कुनै चुनौती नभएको दाबी पनि गरे । निधिले यसो भनिरहँदा उनका समर्थक भने वामपन्थीहरूको मत पाएर राजपा नेता महतोले जित्ने हुन् कि भनेर सशंकित थिए । निधिमहतो टकराव भइरहेको यो क्षेत्रमा वाम गठबन्धनबाट माओवादीले कमजोर उम्मेदवारका रूपमा रामसिंह यादवलाई अगाडि सारेको छ । गृह जिल्ला सर्लाही ४ बाट ०७० को संविधानसभा निर्वाचनमा पराजित राजपा नेता महतोले यसपालि निधिलाई चुनौती दिन धनुषा आउनुका पछाडि जनकपुर उपमहानगरको निर्वाचन परिणाम नै मुख्य हो । जनकपुरको मेयरमा राजपाका लालकिशोर साहले कांग्रेस उम्मेदवारलाई अत्यधिक मतान्तरबाट हराएका थिए । मधेसी आन्दोलनका अभियन्ता महतो मधेसमा निधिभन्दा आफ्नो वर्चस्व बलियो रहेको देखाउने उद्देश्यसहित जनकपुर आएका हुन् । उम्मेदवारी दर्ता गराएर चुनावी प्रचारप्रसारमा खटिएका महतोले पटकपटक चुनाव जितेर पनि निधिले जनकपुरलाई विकासको बाटोमा अगाडि बढ्न नदिएको आरोप लगाउँदै आएका छन् । उनले मधेस आन्दोलनका बेला मधेसीमाथि गोली चलाउन उत्प्रेरित गर्ने नेताका रूपमा समेत निधिविरुद्ध प्रचारबाजी गरिरहेका छन् । निधिमहतो टकरावलगायत कारणले कांग्रेसराजपाफोरमबीच प्रस्तावित चुनावी तालमेल पनि हुन सकेन । राजनीतिक विश्लेषक सुरेन्द्र लाभले निधि र महतोबीचको व्यक्तिगत असमझदारीका कारण उनीहरू आमनेसामने हुनुपरेको टिप्पणी गरे । एउटै निर्वाचन क्षेत्रमा दुई महत्त्वपूर्ण व्यक्ति उठ्नुभएको छ । उहाँहरू दुवै प्रतिनिधिसभालाई चाहिन्थ्यो । यो प्रतिस्पर्धाले मधेसको प्रतिनिधित्व घटाउने भएको छ, उनले भने, मधेसका दुई नेताको आपसी लडाइँले मतदातामा अन्योल बढाएको छ ।०५१ को मध्यावधि चुनावमा विजयी निधि ०५६ को चुनावमा राप्रपाका कृष्णप्रताप मल्लसँग पराजित भएका थिए । संविधानसभाका दुवै निर्वाचनमा नगराइन समेटिएको धनुषा३ बाट उनी निर्वाचित भए । ०७० सालको दोस्रो संविधानसभा चुनावमा एमाले उम्मेदवार जुली महासेठ निधिसँग १ हजार ४ सय ९२ मतले पराजित भएकी थिइन् । त्यसबेला माओवादीका हरिदेव मण्डलले २ हजार ५ सय २३ मत प्राप्त गरेका थिए । अहिले यी दुई वाम पार्टी मिले पनि उनीहरूले तुलनात्मक रूपले कमजोर मानिएका उम्मेदवारलाई अगाडि सारेका छन् । यो महतोलाई सजिलो बनाइदिने रणनीति हो, आफ्ना नेताले वामपन्थी मत पाउने महतो समर्थकहरूको दाबी छ । त्यसो भएको खण्डमा निधिको चुनावी चुनौती सहज हुने छैन ।"
हतियारधारी भारतीय किन छिर्दैछन् ?,"काठमाडौं अटोमेटिक पेस्तोल र ५१ राउन्ड गोलीसहित १५ गते राजधानीमा दुई भारतीय पक्राउ परेको भोलिपल्टै पोखराबाट पनि तीन जना भारतीय नै पक्राउ परे । पोखरामा पक्राउ परेका उनीहरू भारतमा हत्या, अपहरण र असुलीमा विभिन्न मुद्दा खेपिरहेका व्यक्ति भएको प्रहरीको भनाइ छ । राजधानीको कमलादीस्थित हेरिटेज प्लाजामा रहेको ज्याक डेनिस डान्स बारमा गोली चलाएपछि भारत लुधियानाका जसवीर सिंह र देवेन्द्र सिंह पक्राउ परेका थिए । प्रहरीले उनीहरूबाट अटोमेटेड पेस्तोल, ५१ थान ७ दशमलव ६५ एमएमको गोली र ७५ हजार भारु बरामद गरेको थियो । स्रोतका अनुसार पोखराबाट पक्राउ परेका भारतीयविरुद्ध भारतको राजस्थान प्रहरीमा थुप्रै मुद्दा छन् । राजस्थान प्रहरीकै सूचनाका आधारमा उनीहरू पोखराबाट पक्राउ परेका थिए । काठमाडौंबाट पक्राउ परेका दुई भारतीय भने कुन उद्देश्यले त्यत्ति धेरै गोलीसहित नेपाल छिरेका थिए भन्नेबारे प्रहरीले खुलासा गरेको छैन । चुनावका बेला हतियारसहित र हतियाररहित भारतीय अपराधी धमाधम पक्राउको घटनाले सुरक्षा निकायको नेतृत्व तहलाई नै गम्भीर बनाइदिएको छ । नेपाल प्रहरीको प्रतिआतंकवाद सेलमा कार्यरत एक अधिकारीका अनुसार चुनावी सुरक्षाका निम्ति यो नयाँ चुनौती हुन सक्छ । यसअघि २२ असोजमा पनि काठमाडौंको जोरपाटीबाट भारत रक्सौलका सार्प सुटर दीपकुमार श्रीवास्तव र रञ्जनकुमार यादव पक्राउ परेका थिए । प्रहरीको आतंकवाद हेर्ने विशेष ब्युरोको टोलीले उनीहरूलाई समातेको थियो । हतियारसहित पक्राउ परेका उनीहरू कुनै योजनासाथ कसैको हत्याका निम्ति काठमाडौं आएको हुन सक्ने प्रहरीको अनुमान छ । एक महिना अवधिमा हतियारसहित र हतियाररहित ७ भारतीय पक्राउको पछिल्लो घटनाले अवराधीले खुला सीमाको दुरुपयोग कसरी गरिरहेछन् भन्ने देखाउँछ । पछिल्ला वर्ष नेपालमा अपराध गरेर भारतका विभिन्न सहरमा लुक्ने र उतैका भाडाका सार्प सुटर प्रयोग गरेर नेपालमा धन्दा चलाउनेहरूको समूह सक्रिय देखिन थालेका छन् । गत पुसमा रूपन्देहीमा एमाले भ्रातृ संगठन युवासंघ जिल्ला अध्यक्ष दुर्गा तिवारीको हत्यापछि मनोज पुन समूह चर्चामा आएको थियो । भारतमा बसेर फिरौती र असुली धन्दा चलाइरहेको उक्त समुहले नै हत्या गरेको निष्कर्ष प्रहरीको थियो । त्यसयता यही समूहले गत चैतमा गौरीघाटमा गुन्डा दावा लामामाथि गोली प्रहार गरेको थियो । उच्च प्रहरी अधिकारीका अनुसार भारतीय आपराधिक समूहसँग नेपालका आपराधिक समूहको सम्बन्ध बन्न सक्ने खतरा सबैभन्दा धेरै छ । ती अधिकारीले भने, अन्तरदेशीय आपराधिक समूहहरूको सम्बन्धका कारण हतियारसहित नेपाल भित्रिने भारतीयको संख्या बढ्न सक्छ ।हतियारसहित नेपाल छिर्नेहरू सुरक्षा चुनौती हुन सक्ने भन्दै नेपाली सेनाभित्र पनि छलफल चलेको छ । स्रोतका अनुसार बिहीबार जंगीअड्डामा बसेको नेपाली सेनाका पृतनापतिहरूको चुनावी सुरक्षा केन्द्रित छलफलमा समेत भारतीय सार्प सुटरको बढदो आगमन र खुला सीमाबारे कुरा उठेको थियो । पृतनापतिहरूले हतियारसहित सजिलै नेपाल छिर्ने सार्प सुटरसमेत चुनावी सुरक्षाका निम्ति चुनौती भएको कुरा उठाएको स्रोतले बतायो ।काठमाडौंमा हतियारसहित भारतीय पक्राउपछि गृह मन्त्रालयले खुला सीमा हुँदै भारतबाट आउने अपराधी चुनावी सुरक्षाका लागि चुनौती हुन सक्ने आकलन गरेको छ । स्रोतका अनुसार काठमाडौंमा हतियारसहित भारतीय पक्राउको घटनापछि मन्त्रालयले प्रहरी अधिकारीलाई नाकाहरूमा कडाइ गर्न निर्देशन दिएको छ । पूर्वडीआईजी हेमन्त मल्लले खुला सीमाको फाइदा उठाउँदै भारतीयहरू हतियारसहित नेपाल पस्ने गरेको बताए । सुरक्षा जाँचमा कडाइ, प्रभावकारी सुराकी र अनुसन्धान नभएसम्म समस्या नरोकिने उनको भनाइ छ । मल्लले भनेजस्तै काठमाडौंमा भएका ठूला हत्यामा भारतीय सार्प सुटर प्रयोग भएका पनि छन् । २०६७ फागुनमा भारतीय सार्प सुटर मनमित सिंह भाटिया केन्द्रीय कारगार छिरेर कैद भुक्तान गरिरहेका युनुस अन्सारीमाथि गोली दागेका थिए । २०६८ असोज ९ गते काठमाडौंको घण्टाघर नजिकै इस्लामी संघ नेपालका महासचिव फैजान अमद अन्सारीको गोली हानी हत्या गर्ने काममा भारतीय कन्ट्रयाक्ट किलरको प्रयोग भएको प्रहरी निष्कर्ष थियो ।भारतीय भाडाका अपराधी प्रयोग गरेर नेपालमा गराइएका हत्यालगायत घटनाको फेहरिस्त लामै छ । पूर्वडीआईजी मल्लका अनुसार हतियारसहित नेपालमा समातिएकाहरूले के टार्गेट गरिरहेका थिए र तिनीहरू कस्तो समूहबाट परिचालित हुन् भनेर राम्ररी अध्ययन गर्न जरुरी छ । घटनापछि छानबिन समिति बनाउने र रिपोर्ट तयार पार्ने कामबाट मात्रै केही नहुने उल्लेख गर्दै उनले भने, विद्यमान सुरक्षा योजनामाथि नै पुनर्विचार गर्नुपर्ने हुन सक्छ ।"
सबै स्थानमा पुग्यो सेना,"काठमाडौं (कास) नेपाली सेनाले निर्वाचनका बेला उम्मेदवारले आफ्नो सुरक्षा अवस्था आकलन गर्दै सुुरक्षा निकायसँग समन्वय गर्न आग्रह गरेको छ । उमेदवारले आफूमाथि पर्न सक्ने खतरा आफैंलाई थाहा हुन सक्ने भएकाले सुरक्षा सचेतता अपनाउन सेनाले आग्रह गरेको हो । सुरक्षासम्बन्धी सानो सूचना पनि सुरक्षा निकायलाई दिन कन्जुस्याइँ नगर्नसमेत सेनाको सुझाव छ । सेनाको उच्च स्रोतका अनुसार सुरक्षा खतरामा रहेका उम्मेदवारलाई सेनाले व्यक्तिगत रूपमा नै जानकारी दिँदै आफूले दिएको सुरक्षाबारे अवगत गराएको छ । कतिपय नेताहरू सार्वजनिक समारोहमा जाँदा ध्यान दिनुपर्ने र राति अबेरसम्म हिँड्दा समस्या पर्न सक्ने भन्दै सचेत गराइएको सेना सम्बद्ध स्रोतले बतायो । तराईका केही स्थानमा त्यस्तो चुनौती रहेको सेनाले उल्लेख गरेको छ । स्रोतका अनुसार सेनाले सुरक्षा खतरामा रहेका नेतालाई सादा पोसाकमा सुरक्षा दिइरहेको छ । त्यस्तै उम्मदेवारको सुरक्षामा सेनाले नेपाल प्रहरी तथा सशस्त्र प्रहरी बलसँग समेत समन्वय गरेको छ । हरेक निर्वाचनको मुखमा निर्वाचनविरोधी केही गतिविधि हुने हुनाले उम्मेदवार आफैं सचेत रहनुपर्ने विषयमा सबै सुरक्षा निकाय सहमत हुँदै त्यस्तो सुझाव दिइएको हो । सेनाले त्यस्ता सबै स्थानमा आफ्ना सुरक्षाकर्मी खटाइसकेको छ । सुरक्षाको अवस्थाबारे पृतनापतिसहितको छलफलपछि थप सजगता र नयाँ रणनीति तय गर्ने सेनाले जनाएको छ । सेनाले आफ्नो निगरानी जारी राखेको छ । हामीले सबै उपाय अवलम्बन गरेका हुन्छौं । चुनावविरोधी गतिविधिमा कुनै छुट हुने छैन । सबै तयारी गरिसकेका छौं । सेना आआफ्नो स्थानमा पुगिसकेको छ, सेनाका प्रवक्ता सहायक रथी नयनराज दाहालले भने । सेनाले चुनावका लागि केन्द्रदेखि जिल्ला तहसम्मको तयारी गरिसकेको जनाएको छ ।"
ठक्करबाट बालिकाको मृत्यु,भक्तपुर (कास) सूर्यविनायक नगरपालिका २ बालकोट प्रहरी प्रभाग बालकोट पछाडिको भित्री सडकमा नयाँ (अन टेस्ट) मिनीट्रकले ठक्कर दिँदा खेलिरहेकी बालिकाको मृत्यु भएको छ । मिनीट्रिपर ब्याक गर्ने क्रममा रामेछाप गोठपानी घर भई बालकोट बस्ने ३ वर्षीया तपस्या श्रेष्ठको मृत्यु भएको प्रहरीले जनाएको छ । मिनीट्रकको ठक्करबाट सख्त घाइते श्रेष्ठको उपचारका क्रममा किस्ट अस्पतालमा मृत्यु भएको महानगरीय प्रहरी परिसर भक्तपुरका प्रवक्ता डीएसपी कृष्ण प्रसाईंले बताए । चालक र मिनीट्रक नियन्त्रणमा रहेको उनले बताए ।
चुनावी माहोल तात्यो,"ललितपुर जिल्लामा चुनावी माहोल तातेको छ । आसन्न निर्वाचनका लागि मनोनयन दर्ता गराएका उम्मेदवारहरू भोट माग्दै घरदैलोमा पुगेका छन् । चोकचोक र चियापसलमा चुनावी चर्चा बढेको छ । कांग्रेस जिल्ला समिति र बामगठबन्धनले प्रचारप्रसार समिति बनाउन आन्तरिक तयारी थालेका छन् । क्षेत्र नं १ प्रतिनिधिसभाबाट उम्मेदवार कांग्रेस अर्थराज्य मन्त्री उदयशम्शेर राणा र एमालेका पूर्वडीआईजी नवराज सिलवालबीच टक्कर छ । दुवै जनाले मतदातालाई रिझाउन शनिबार गोदावरी नगरपालिकामा छुट्टाछुट्टै ठाउँमा चियापान कार्यक्रम आयोजना गरे । राणा क्षेत्र नं १ बाट दोस्रो संविधानसभा सदस्य र पूर्वडीआईजी भर्खरै एमाले पार्टी प्रवेश गरेका हुन् ।२ नं क्षेत्र प्रतिनिधिसभामा कांग्रेसका चन्द्र महर्जन र एमालेका कृष्णलाल महर्जनबीच प्रतिस्पर्धा छ । चन्द्र दोस्रो संविधासभा सदस्य निर्वाचित नेता र कृष्णलाल २०५१ र २०५६ मा प्रतिनिधिसभामा निर्वाचित सांसद हुन् । दुवै पाटन क्षेत्रका मतदातालाई लक्षित गरेर प्रचारप्रसारमा जुटेका छन् । क्षेत्र नं ३ प्रतिनिधिसभामा कांग्रेसका मदनबहादुर अमात्य र माओवादी केन्द्रकी पम्फा भुसालबीच टक्कर छ । अमात्य र भुसाल सोही क्षेत्रबाट क्रमश: दोस्रो संविधासभा सदस्य र पहिलो संविधानसभा सदस्यमा निर्वाचित नेता हुन् । अमात्य चापागाउँ र पम्फा सुनाकोठीमा शनिबार चुनावी प्रसारप्रसारमा व्यस्त भए । ३ क मा माओवादी केन्द्रका राजकाजी महर्जन र कांग्रेसका नवराज महत, ख मा जीवन खड्का र शिवराम बानियाबीच प्रतिस्पर्धा हुनेछ । पूर्वसभासद महर्जन र खड्का गाउँगाउँमा आआफ्नो पार्टीको झन्डा राख्न मतदाता रिझाउन व्यस्त छन् ।"
ताप्लेजुङवासी भन्छन् विकास गर्नेलाई भोट,"सुकेटार (ताप्लेजुङ) ओलाङचुङगोलाका ८० वर्षीय पासाङ शेर्पालाई सदरमुकाम फुङलिङबाट ओलाङचुङगोला सडक पुगेको हेर्ने रहर छ । चीनको तिब्बतबाट ओलाङचुङगोलासम्म सडक ट्रयाक खुले भने सदरमुकामबाट पुगेको छैन । त्यसैले उनी विकास गर्ने नेतालाई जिताउन चाहन्छन्, यो पल्टको चुनावमा । विकास होस् भनेर मतदान गर्ने हो, सदरमुकामबाट ओलाङचुङगोलासम्म गाडी पुग्नुपर्यो, उनले भने, चीनसँग नाका पनि खोल्नुपर्यो । उनी मात्र होइन, सुकेटारकी फूलमाया गुरुङले पनि विकास गर्ने नेतालाई जिताउन चाहेको बताइन् । धार्मिक पर्यटकीयस्थल पाथीभराको काखमा होटल सञ्चालन गरेकी उनले नेताहरूको प्रवृत्ति देख्दा मतदान गर्न मन नलाग्ने गुनासो पनि गरिन् । नेताले चित्तबुझ्दो काम गरेनन्, त्यसैले भोटै हाल्न मन लाग्दैन, उनले भनिन्, तर पनि एक मतले हार जित हुने भएकाले भोट हाल्नु त पर्छ । उनले फुङलिङदेखि पाथीभरा जाने सडकका लागि ठूलो रकम खर्च भए पनि स्तरोन्नति नभएको गुनासो गरिन् । फुङलिङ उकालीपानीकी सीता गुरुङको चासो पनि विकासमै छ । खानेपानीलगायत धेरै समस्या छन्, हामीलाई विकास चाहिएको छ, चुनाव जितेपछि ती काम भए हुन्थ्यो, उनले भनिन् । सुकेटारका २० वर्षीय प्रदीप गुरुङको चाहनाचाहिँ युवा रोजगारीमा छ । युवाहरू रोजगारी खोज्न विदेश जानुपरेको छ, चुनाव जित्नेले विकास गरे हुन्थ्यो, पहिलो पटक मतदान गर्न गइरहेका उनले चुनावले उत्साह थपेको सुनाए ।शिक्षक कुमार माबोले पूरा पाँच वर्ष सरकार नचेलेकाले विकास हुन नसकेको बताए । स्थायी सरकार भए मात्र विकासले गति लिन्छ भन्ने देखिएको छ, उनले भने । उनले पार्टीहरू मिलेर संयुक्त रूपमा चुनावमा उठ्नु सकारात्मक कदम भएको बताए ।मतदाताले विकास गर्ने नेता चाहे पनि दलहरू भने जसरी पनि आफ्नो पार्टी र उम्मेदवारलाई जित दिलाउने रणनीतिमा छन् । कांग्रेसका स्थानीय नेताले विगतको एमाले र माओवादी मतभेदलाई मुद्दा बनाएर चुनाव जित्ने रणनीति बनाएका छन् । एमाले र माओवादी कार्यकर्ताबीच रहेको अन्तरविरोधबाट आफूलाई फाइदा हुने उनीहरूको बुझाइ छ । एमाले र माओवादी भने विगतका अन्तरविरोध बिर्सेर जसरी पनि चुनाव जित्ने तयारीमा लागेका छन् । संयुक्त निर्वाचन परिचालन समिति बनाएका छन् ।कांग्रेस जिल्ला उपाध्यक्ष प्रचार समिति संयोजक मणिप्रसाद लाबुङले वाम गठबन्धनभित्र असन्तुष्टि भएकाले आफ्नो दलका उम्मेदवारले जित्ने दाबी गरे । गएको स्थानीय निकाय निर्वाचनमा कांग्रेस र माओवादीबीच गठबन्धन भएको हो, जसका कारण एमालेका उम्मेदवारले हारेका छन्, उनले भने, त्यो असन्तुष्टि अहिले पनि छ । गत स्थानीय निकायमा कांग्रेस र माओवादीबीच गठबन्धन गरेको थियो । केही स्थानमा झिनो मतले पराजित भएका एमाले स्थानीय नेताले गठबन्धनप्रति असन्तुष्टि व्यक्त गर्दै आएका छन् ।वाम गठबन्धन प्रचार समिति सदस्य एवं एमाले जिल्ला नेता हेमन्त उप्रेतीले दुवै दलका कार्यकर्ताबीच केही मतभेद भए पनि समाधान हुँदै गएको बताए । उनले सानो मतभेदले चुनाव परिणाममा असर नगर्ने दाबी गरे । कार्यकर्ताबीच मन माझामाझ क्रम चलिरहेको छ, यसले निर्वाचन परिणाममा सकारात्मक प्रभाव पार्ने देखिन्छ, उनले भने ।माओवादी केन्द्रका जिल्ला नेता विष्णुकुमार लिम्बूले कार्यकर्ताले गठबन्धनबारे प्रश्न उठाए पनि विस्तारै बुझ्दै गएको उल्लेख गरे । पार्टीले केन्द्रमा लिएको नीतिप्रति जनताका प्रश्न हुनु स्वाभाविक हो, विगतमा अन्तरसंघर्ष भएकाबीच गठबन्धन भएको छ, उनले भने, हामीले कार्यकर्तालाई गठबन्धन र पार्टी एकताका लागि बुझाउँदै गएका छौं । वाम गठबन्धनले जिल्लामा संयुक्त रूपमा प्रचार थालेका छन् । आइतबार एमाले अध्यक्ष केपी ओली र माओवादी अध्यक्ष पुष्पकमल दाहालले संयुक्त रूपमा ताप्लेजुङको चुनावी सभालाई सम्बोधन गर्दैछन् । दुवै दलका कार्यकर्ता शनिबार दिनभर त्यसको तयारीमा देखिन्थे । एक मात्र निर्वाचन क्षेत्र भएको जिल्लामा वाम गठबन्धनबाट प्रतिनिधिसभामा एमालेको उम्मेदवारी छ । प्रदेशसभामा भने एमाले र माओवादीले एकएक उम्मेदवारी दिएका छन् । एमाले र माओवादीले विगतको तीतो बिर्सेर वाम गठबन्धनलाई जिताउन मतदातालाई सम्झाइरहेका छन् । कांग्रेस नेताहरूले वाम गठबन्धनले जसरी पनि चुनाव जित्न आर्थिक चलखेल गरेको आरोप लगाएका छन् । वाम गठबन्धनले त्यसलाई खण्डन गर्दै प्रभाव बलियो हुँदै गएकाले कांग्रेस आत्तिएको बताएका छन् ।"
आयोगले बदल्यो मतदान केन्द्रको डिजाइन,"काठमाडौं निर्वाचन आयोगले प्रदेश र प्रतिनिधिसभा निर्वाचनमा तीनवटा मतपत्र प्रयोग हुने भएपछि सोहीअनुसार मतदान केन्द्रहरूको लेआउट डिजाइन परिवर्तन गरेको छ । आयोगले निर्वाचनका लागि प्रत्येक मतदान केन्द्रमा मतपत्रमा स्वस्तिक चिह्न लगाउने तीनवटा गोप्यस्थल र तीनवटै मतपेटिका राख्ने निर्णय लिएको छ । आगामी निर्वाचनमा मतदाताले तीनवटा मतपत्रबाट चार स्थानमा मतदान गरी तीनवटा फरकफरक मतपेटिकामा खसाल्नुपर्ने हुन्छ । त्यस्तो अवस्थामा मतदाता नझुक्किऊन्, एउटा सभाको मतपत्र अर्को सभाको मतपेटिकामा नखसालुन् भनेर आयोगले विशेष ध्यान पुर्याउनुपर्नेछ । निर्वाचन आयुक्त नरेन्द्र दाहालले मतदान प्रक्रियालाई मतदातामैत्री बनाउन मतदान केन्द्रको व्यवस्थापन परिमार्जन गरिएको बताए । यसअघि दुइटा मतपत्र र दुइटै मतपेटिकाबाट चुनाव गराउने तयारी भएकामा त्यहीअनुसार मतदान केन्द्रको डिजाइन गरिएको थियो । मतपत्र तीनवटा हुने भएपछि केन्द्रको डिजाइन पनि परिवर्तन गरिएको हो । मतदातालाई सहज होस्, मत बदर नहोस् भनेर मतदाता शिक्षा र कर्मचारी तालिममा जोड दिनुका साथै मतदान केन्द्रको डिजाइन परिवर्तन गरिएको छ, उनले भने, सम्पूर्ण तयारी गर्दा मतदातालाई ध्यानमा राखिएको छ ।यस्तो छ मतदान प्रक्रियामतदान केन्द्र प्रवेशसँगै मतदाताले पहिलो डेस्कमा मतदाता नामावली रुजु गराउनेछन् । मतदाताको नङमा मसी लगाउने काम त्यहीं हुनेछ । मतादाताले त्यही डेक्सबाट प्रत्यक्षतर्फ प्रदेशसभाको मतपत्र पाउनेछन् । पहिलो घेरा (गोप्य कक्ष) प्रवेश गरी स्वस्तिक चिह्न लगाएर नजिकैको प्रदेशसभाको मतपेटिकामा मत खसालिसकेपछि अर्को डेस्कबाट प्रतिनिधिसभा प्रत्यक्षतर्फको मतपत्र पाउनेछन् । त्यहाँ पनि फरक गोप्य कक्ष र फरक मतपेटिका प्रयोग हुनेछन् । तेस्रो डेस्कबाट मतदाताले समानुपातिकतर्फको मतपत्र पाउनेछन् । त्यहाँ पनि गोप्य कक्ष र अलग्गै मतपेटिका हुनेछन् । समानुपातिकतर्फ एउटै पानाको मतपत्रमा माथि प्रतिनिधिसभा र तल प्रदेशसभाका निर्वाचन चिह्नमा स्वस्तिक चिह्न लगाएर त्यहाँ अलग्गै राखिएको मतपेटिकामा खसालेपछि मतदान सकिनेछ । अनि मात्र मतदाता मतदान केन्द्रबाट बाहिरिनेछन् ।तीन थरी मतपत्र तीन रंगका छन् । प्रत्यक्षतर्फ सेतो पानामा कालो रंगले चिह्न छापिएको प्रदेशसभाको, हरियो रंगले चिह्न छापिएको प्रदेशसभाको र रातो रंगले चिह्न छापिएको समानुपातिकतर्फका मतपत्र छन् । आयुक्त दाहालले मतदातालाई सजिलो होस् भनेर मतपत्रको रंगअनुसार तीनवटै मतपेटिकाको रंगसमेत मिलाइने बताए । मतपेटिकालाई मतपत्रअनुसार तीनवटा छुट्टाछुट्टै रंगका कागजबाट बेरिनेछ, उनले भने, हातमा जुन रंगको मतपत्र छ, त्यही रंगको मतपेटिकामा मतदाताले मत खसाल्न सजिलो हुनेछ । मतदान केन्द्र प्रवेश गरेपछि मतदाताले तीनवटा मतपत्र पाउने र तीनवटै मतपत्रमा मतदान गरी फरकफरक मतपेटिकामा खसाल्ने अनि मात्रै बाहिर आउने गरी निकाससहितको घेराबेरा हुने आयोगका प्रवक्ता नवराज ढकालले जानकारी दिए । कुनै मतदाताले कुनै सभाको मत नखसाले त्यसको छुट्टै रेकर्ड राख्ने व्यवस्थासमेत केन्द्रमै मिलाइएको छ । देशभर १९ हजार ९ सय ८ मतदान केन्द्र छन् । तीनवटा मतपत्रको व्यवस्थासँगै प्रत्येक केन्द्रमा एक जना थप कर्मचारी व्यवस्था गरिएको छ । एक हजार मतदाता भएका केन्द्रमा मतदान अधिकृतले एक जना थप कार्यालय सहयोगी पाउनेछन् । प्रायजसो मतदान केन्द्रमा एक हजारभित्रै मतदाता छन् । सबैभन्दा धेरै १ हजार ६४ सम्म मतदाता भएको मतदान केन्द्र छन् । मतदान केन्द्रमा मतपेटिका थपिएसँगै सुरक्षा संवेदनशीलतासमेत बढ्ने भएकाले त्यहीअनुसार सुरक्षा व्यवस्था मिलाउन आयोगले सुरक्षा निकायलाई भनिसकेको छ । करिब २० हजार मतदान केन्द्रलाई ६० हजार मतपेटिका चाहिन्छ । भर्खरै स्थानीय तह निर्वाचन सम्पन्न भएको र त्यसबेला ३० हजार मतपेटिका खरिदसमेत गरिएकाले यतिबेला आयोगसँग ८० हजार हाराहारी मतपेटिका छ । आयुक्त दाहालले मतपेटिकाको संख्यामा समस्या नरहेको तर साँघुरो स्थलमा रहेका मतदान केन्द्रमा तीनवटा मतपेटिकाको व्यवस्थापन मिलाउन केही चुनौती हुन सक्ने बताए । तर, विकल्प छैन साँघुरो स्थलमा पनि जेनतेन तीनवटा मतपेटिका राख्नैपर्छ, समस्या आम मतदाताले बुझिदिनुपर्ने हुन्छ, उनले भने, मतदानमा खटिएका कर्मचारीले समेत होसियारीसाथ जिम्मेवारी पूरा गर्नुपर्छ । उनले तीनवटा मतपत्र राख्ने निर्णय भएपछि त्यहीअनुसार कर्मचारीलाई प्रशिक्षण दिने, मतदाता शिक्षाका सामग्री तयार पार्ने काम भइरहेको बताए । मतदाता, राजनीतिक दल, कर्मचारी सबैले भर्खरै स्थानीय तहको निर्वाचनमा अनुभव पाएकाले त्यसले आगामी निर्वाचनमा थप सहज हुने उनको भनाइ छ । मंसिर १० गते हुने पहिलो र २१ गते हुने दोस्रो चरण दुवै निर्वाचनको मतगणना एकैसाथ सुरु हुने आयुक्त दाहालले बताए । उनले पहिलो चरणमा निर्वाचन सम्पन्न भएका निर्वाचन क्षेत्रका मतपेटिका जिल्ला सदरमुकाममा संकलन गरी मुख्य निर्वाचन अधिकृतको जिम्मामा राखिने र दोस्रो चरणको निर्वाचन सम्पन्न भएलगत्तै दुवैको गणना थालिने जानकारी दिए । आयोगले कर्मचारीलाई मतदानदेखि मतगणनासम्म कसरी सहज बनाउनेबारे प्रशिक्षण दिइरहेको छ ।"
सामुदायिक शिक्षामाथि खेलबाड,"राजनीतिक भनसुन र तोक आदेशमा नियुक्ति पाएका अस्थायी शिक्षकलाई सहजै स्थायी बनाउन अर्को प्रपञ्च रचिँदै छ । सरकारले ७५ प्रतिशत अस्थायी शिक्षकलाई स्थायी बनाउन शिक्षा ऐन नै संशोधन गरेपछि शिक्षक सेवा आयोगले सजिलो प्रश्न सोधेर परीक्षामा उत्तीर्ण गराउने तयारी गरिरहेको हो । योग्यता, क्षमताभन्दा पनि प्रभाव र पहुँचका आधारमा नियुक्त शिक्षकलाई सहजै स्थायी बनाइयो भने सामुदायिक विद्यालयको शिक्षामा दूरगामी नकारात्मक असर पर्ने निश्चित छ । शिक्षा ऐनको आठौं संशोधनपछि २६ हजार १ सय ५१ अस्थायी शिक्षकमध्ये करिब १० हजार घर जान तयार थिए । एक वर्षमै अर्को संशोधन गरेर ७५ प्रतिशतलाई स्थायी गराउने, परीक्षामा ४० अंक ल्याउन नसकी अनुत्तीर्ण भए पनि गोल्डेन ह्यान्डसेक दिने व्यवस्था गरेर उनीहरूलाई पनि परीक्षामा सामेल गराइँदै छ । सजिलै उत्तीर्ण होऊन् भनेर पाठ्यक्रम र ग्रिड पनि खुला प्रतिस्पर्धीको भन्दा सजिलो बनाइएको छ । अस्थायी शिक्षकहरूका लागि ४० अंकको वस्तुगत र ६० अंकको विषयगत प्रश्न सोध्ने पाठ्यक्रम तयार गरिएको छ । खुला प्रतिस्पर्धीलाई भने २० नम्बरको मात्रै वस्तुगत प्रश्न सोधिनेछ । बाँकीमा सम्बन्धित विषयको ४० र पाठ्यक्रम, शिक्षण विधि एवम् प्रविधिसम्बन्धी ४० अंकको सोधिने भएको छ । अस्थायीलाई सम्बन्धित विषयवस्तुको ६० अंकको प्रश्न सोध्न लागिएको छ भने खुलालाई ४० अंकको मात्रै । २०६१ सालअघिका शिक्षक ४० नम्बर ल्याउनेबित्तिकै स्वत: स्थायी हुनेछन् । यसको मतलव वस्तुगत प्रश्न सबै मिलाए मात्रै स्थायी हुने आधार बनाइँदै छ । यो अस्थायी शिक्षकलाई जसरी पनि स्थायी बनाउने खेल हो । अयोग्य र अक्षमलाई पढाउने जिम्मा दिनु बालबालिकाको भविष्यमाथि खेलबाड हो । खुला प्रतिस्पर्धी र कार्यरत अस्थायीलाई फरकफरक पाठ्यक्रम तयार गरी परीक्षा लिनु समानताको हकविपरीत पनि हुन्छ ।सरकारले कार्यरत अस्थायी शिक्षकमध्ये ७५ प्रतिशतलाई स्थायी गराउने र खुला प्रतिस्पर्धाबाट २५ प्रतिशत मात्रै छान्ने गरी ऐन संशोधन गर्नु नै गल्ती थियो । यो संशोधनको निहितार्थ शिक्षक सेवामा अस्थायीको जागिर जोगाउनु र नयाँ क्षमतावान्को प्रवेश रोक्नु मात्र हो । यसको असर सोझै नेपालको सार्वजनिक शिक्षामा पर्नेछ । यसले खुला प्रतिस्पर्धा गर्न अध्यापन अनुमतिपत्र लिएर बसेका लाखौं बेरोजगार युवामाथि समेत अन्याय गरेको छ । ७५ प्रतिशत स्थायीको माग अस्थायी शिक्षकको थिएन । उनीहरूले शिक्षक सेवा आयोगको परीक्षामा अनुत्तीर्ण भए पनि सुविधा पाउनुपर्ने र परीक्षा सहज हुनुपर्ने माग मात्र राख्दै आएका थिए तर शिक्षामन्त्री गोपालमान श्रेष्ठले आफ्ना सीमित कार्यकर्ताको स्वार्थ पूरा गर्न अस्थायी शिक्षकले माग नगरेको कुरा राखेर संसद्बाट ऐन संशोधन गराए । यसले खुला प्रतिस्पर्धाबाट बढी नम्बर ल्याउने शिक्षकसँग गुणस्तरीय शिक्षा लिन पाउने विद्यार्थीको अधिकार कुण्ठित गर्नेछ । अस्थायी शिक्षकलाई नाम मात्रको परीक्षा लिएर स्वत: स्थायी गर्ने गरी पाठ्यक्रम बनाइनु अर्को गल्ती हो । त्यसैले यसलाई अविलम्ब सच्याइनुपर्छ । बालबालिकाको भविष्यसँग जोडिएको हुनाले शिक्षक छनोटमा सम्बन्धित निकायले गैरजिम्मेवार कार्य गर्नु हुँदैन । खुला प्रतिस्पर्धीलाई जुन पाठ्यक्रम र ग्रिडअनुसार परीक्षा लिने हो, अस्थायीलाई पनि त्यही प्रक्रियाअनुसार परीक्षा लिनुपर्छ । बरु अस्थायी शिक्षकलाई अनुभवका आधारमा अन्तर्वार्तामा अंक दिने व्यवस्था हुन सक्छ । अस्थायीमध्ये ७५ प्रतिशत शिक्षक उत्तीर्ण हुनै सकेनन् भने त्यो ठाउँमा पछि योग्यसक्षमले मौका पाउन सक्छन् ।"
न्यायालयको मर्यादा,"ल्याटिन भाषामा एउटा विख्यात भनाइ छ कुइस कुस्तोदिएत इप्सोस कुस्तोदिस ? अर्थात् जो पहरेदार छन्, तिनको पहरेदारी कसले गर्छ ? जसको काम अरूलाई दण्डित गरेर व्यभिचारबाट बचाउने हो, उसलाई चाहिं व्यभिचारबाट कसले बचाउँछ ? यो प्रश्नको चित्तबुझ्दो उत्तर अहिलेसम्म फेला परेको छैन । आधुनिक लोकतान्त्रिक व्यवस्थाहरूमा राज्यका बाँकी सबै अंगलाई अनुशासित राख्ने र आवश्यकताअनुसार दण्डित गर्ने अधिकारसहित सबै खालका विवादको निरुपण गर्ने अधिकार न्यायालयलाई दिइएको हुन्छ । बाँकी सबै नागरिकको जिम्मेवारी संविधानको परिधिभित्र रहेर कार्यसम्पादन गर्ने हुन्छ भने न्यायाधीशको काम खास परिस्थितिमा त्यो परिधि के हो, कसैले गरेको काम त्यसभित्र पर्छ कि पर्दैन अनि नपरेको अवस्थामा व्यक्तिको कसुर दण्डनीय हो कि हैन, हो भने दण्ड के कस्तो हुने भनेर खुट्याउने र त्यसको आधारमा फैसला गर्ने हुन्छ । सार्वभौम मानिने संसद्ले विधिपूर्वक बनाएका कानुनसमेत संविधानको मर्मविपरीत भएको ठहर भए त्यसलाई निष्क्रिय पार्ने अधिकारसमेत अदालतमा निहित हुन्छ । लोकतन्त्रलाई अहिलेसम्म मानव जातिले अभ्यास गरेका व्यवस्थामध्ये उत्कृष्ट भन्नुको सट्टा सबैभन्दा कम खराब व्यवस्था मानिन्छ किनभने यही व्यवस्थालाई भजाएर निकृष्ट स्वार्थ पूर्ति गर्ने पात्र इतिहासमा धेरै आएका छन् र प्राविधिक रूपमा लोकतन्त्र रहँदारहँदै पनि यो व्यवस्थाले आम नागरिकको भलो नगरेका अनेक उदाहरण छन् । अपार सम्भावना हुँदाहुँदै पनि यो व्यवस्थाले सबैखाले देश र समाजमा एकनाशले नागरिकको प्रगति सुनिश्चित नगर्नुमा यो व्यवस्थाका पात्रको मुख्य भूमिका हुन्छ जसले यही व्यवस्थाका पार्टपुर्जा दुरुपयोग गरेर आफ्नो व्यक्तिगत स्वार्थ पूर्ति गर्छन् । फलस्वरूप शासन व्यवस्थाको रूप लोकतन्त्र भए पनि सारचाहिं तानाशाही व्यवस्थाको जस्तो हुन्छ । खास गरी राज्यको कार्यकारी अधिकार लिएर बस्ने व्यक्तिहरूले त्यसो गर्न नपाऊन् भनेरै शक्ति पृथकीकरणमार्फत् कार्यकारीमाथि व्यवस्थापिका र न्यायपालिकाको लगाम लगाउने व्यवस्था विकसित भएको हो । तर जब न्यायपालिका आफैं गलत पात्रहरूको हातमा पुग्छ र त्यहाँ पुग्ने मानिसले न्याय सम्पादनको सट्टा न्याय बिक्री गर्न थाल्छन्, देशको संविधानका आधारमा नभएर आफूलाई हुन जाने अवैध र अनैतिक लाभका आधारमा फैसला गर्छन्, त्यस देश र समाजको लोकतन्त्र धरापमा पर्छ । संविधानको रक्षक भनिने न्यायधीशहरू नै गैरजिम्मेवार बनेपछि राज्यका अरू अंगले आफ्नो कार्यसम्पादनमा जवाफदेहिताको अभ्यास गर्ने सम्भावना हँुदैन र चौतर्फी दण्डहीनता मौलाउँछ, अपराधीहरू पुरस्कृत हुन्छन् र इमानदारहरू दण्डित भएर पाखा लाग्छन् । त्यो अवस्थामा, पहरेदारको पहरेदारी कसले गर्ने भनेझैं न्यायाधीशले भ्रष्टाचार र व्यभिचारको सुनुवाइ कसले गर्ने ? अक्सर न्यायाधीशलाई अनुशासित राख्ने जिम्मा लिएको न्यायपरिषद्जस्तो निकायमा ज्युँदो र इमानदार मानिस रहेसम्म न्यायाधीशले न्याय बिक्री गर्ने सम्भावना न्यून हुन्छ । त्यसैले जुन न्यायालय व्यभिचारमा चुर्लुम्म डुबेको छ, त्यहाँको न्यायिक नेतृत्व पनि त्यसबाट अछुतो हँुदैन, बरु त्यो व्यभिचारको पनि नेतृत्व नै गरिरहेको हुन्छ किनकि न्यायिक नेतृत्वले न्यायसम्पादनमा मात्रै नभई न्याय प्रशासनमै भ्रष्टाचार गर्ने यथेष्ट अवसर हुन्छ । न्यायालयभित्र हुने भ्रष्टाचार रोक्ने साबिक जिम्मेवारी पक्कै पनि न्यायपरिषद्को हो र कुनै न्यायाधीश विशेष ज्यादतीपूर्ण हदसम्म भ्रष्ट भएको अवस्थामा महाअभियोग लगाएर संसद्ले हटाउन सक्नेसम्म व्यवस्था लोकतान्त्रिक व्यवस्थाका संविधानहरूमा राखिएको हुन्छ । तर ती दुवै निकाय आफ्नो जिम्मेवारीबाट चुके भने के गर्ने ? न्यायपरिषद् न्यायालयको भ्रष्टाचार रोक्न हैन, न्यायालयको नियुक्तिदेखि बढुवाका प्रक्रियासम्म भ्रष्टाचार र दलीयकरणको बन्धक भए भने के गर्ने ? संसद्ले भ्रष्ट न्यायाधीशको सट्टा इमानदार र उत्कृष्ट कार्यसम्पादन गर्ने न्यायाधीशमाथि महाअभियोगको कोर्रा लगायो भने के गर्ने ? न्यायालयमाथिको अवाञ्छित निन्दा रोकेर मर्यादा कायम राख्न गरिएको मानहानिको व्यवस्थालाई न्यायाधीशका भ्रष्ट र अवैध कर्तुतको बचाउ गर्ने हतियारका रूपमा दुरुपयोग गरियो भने के गर्ने ? कुनै न्यायाधीशको धन्दा नै मानहानिको कवच ओढेर न्यायालयभित्र अवैध असुली गर्ने भयो भने के गर्ने ? न्यायाधीशहरूको त्यस्तै करतुतका कारण आम नागरिकको स्वास्थ्य संकटमा पर्ने वा ज्यानै जाने अवस्था आयो र न्यायपरिषद् र संसद्बाट तिनलाई जवाफदेही बनाउन नसकिने अवस्था आयो भने के गर्ने ? न्यायालयको मर्यादाका लागि भनेर अवैध धन्दा चलिरहने र मानिस मरिरहने अवस्था कायम हुन दिने ? के न्यायिक सर्वोच्चता निरपेक्ष हुन सक्छ जसका लागि समाजले जुनसुकै मूल्य चुकाउनुपरे पनि त्यसविरुद्ध बोल्न नसकियोस् ? खास गरी आफ्नो स्वार्थका लागि गिर्न सक्ने राजनीतिज्ञहरू (जसको नियन्त्रणमा राज्यको कार्यकारी अंग रहन्छ) को गहिरो प्रभाव रहेका कारण हाम्रो न्यायालय यस्ता समस्याले ग्रस्त छ । यही पृष्ठभूमिमा नेपालमा पछिल्लो समयमा विकसित घटनाक्रमले न्यायालयको भ्रष्टीकरणबारे माथि उल्लिखित सबै प्रसंगलाई सम्झाइदिएका छन् । कुनै व्यक्तिले एउटा आवासीय भवन किन्यो र अवैध रूपमा त्यसमा अस्पतालको बोर्ड झुन्ड्यायो । अस्पताल चलेन । अधिकतम नाफाका लागि त्यसमा मेडिकल कलेज चलाउने उसको सुर चल्यो । उसले सम्बन्धित निकाय चिकित्साशास्त्र अध्ययन संस्थान (आईओएम) मा आवेदन दियो । त्यो निकायले भन्यो, हामीसित पहिल्यै क्षमताभन्दा बढी कलेज छन्, हामी दिन सक्दैनौं । राज्यले समेत विधिवत् रूपमा भन्यो, अब नयाँ चिकित्सा शिक्षा ऐन ल्याएर यो क्षेत्रलाई व्यवस्थित गर्नुभन्दा अगाडि कुनै नयाँ मेडिकल कलेज थपिनेछैनन् । त्यसपछि त्यो लगायत चार प्रस्तावित कलेज मिलेर आईओएमको मातृसंस्था त्रिवि पुगे । त्रिवि पदाधिकारीले नाजायज रूपमा सम्बन्धित निकायलाई नै बाइपास गरेर अनुगमनका लागि टोली पठायो । टोलीले औपचारिकता निभाएर त्यस्तै प्रतिवेदन दियो, जस्तो दिँदा सम्बन्धन दिन मिल्थ्यो । त्यसैबीच राज्यले काठमाडौं उपत्यकाभित्र आउदो दस वर्षसम्म नयाँ सम्बन्धन नदिने निर्णय गर्यो । यत्तिकैमा चार वर्ष बिते । यसबीच भूकम्पले प्रस्तावित मेडिकल कलेज भवन भत्केको छ कि छैन भन्नेसमेत नहेरी चार वर्ष पुरानो प्रतिवेदनका आधारमा त्रिविले यो सालमा आएर त्यसलाई अस्थायी सम्बन्धन दियो । जबकि एमबीबीएसजस्तो कार्यक्रम चलाउन भौतिक पूर्वाधार, जनशक्ति र बिरामीको चाप गरी तीनै चिज पर्याप्त नभई पठनपाठनै हुन सक्दैन । भवन ठाडै खडा त थियो तर अस्पताल नचलेको मात्रै हैन, अवैध थियो । जग्गालगायत भौतिक संरचनाबारे २०७० मा दिइएको प्रतिवेदन झूटा भन्ने प्रमाणित नै भयो । जनशक्ति र बिरामी त हुने कुरै भएन । मिडियामा खाली भवनलाई दिइएको सम्बन्धनबारे व्यापक कभरेज भएर लाजमर्दो अवस्था आएपछि त्रिवि पदाधिकारीले एउटा छानबिन समिति बनाएर छानबिन गरे जसले मिडियामा आएका सबै कुरा सही भएको ठहर गर्यो । त्यसका आधारमा सम्बन्धन खारेज भयो । त्यसको केही महिनापछि अब आएर सर्वोच्च अदालतको एउटा गोप्य इजलासले अर्को पक्षलाई बहसका लागि बोलाउँदै नबोलाई कलेजका पक्षमा अन्तरिम आदेश दिएको छ, जुन संयोगवश एक सातापछि मात्र सार्वजनिक भएको छ । त्यो फैसला कार्यान्वयन हुने हो भने नेपालमा बनाएर उपयोगमा आउन नसकेका वा भूकम्पले चर्किएर आवासका लागि आयोग्य मानिएका सबै भवनजस्ता छन्, त्यस्तै अवस्थामा मेडिकल कलेजका रूपमा मान्यता पाउन सक्नेछन् । त्यसको अर्थ, कम्तीमा सिद्धान्तत: कुनै भवनमा अवैध रूपमा अस्पताल चलाएको जोकसैले अब सर्वोच्च गएर मुद्दा हाल्यो भने एउटा आदेशका आधारमा मेडिकल कलेज चलाउन पाउनेछ । तत्कालचाहिं काठमाडौं नेसनल मेडिकल कलेजले सिकाउनका लागि जनशक्ति र सिक्नका लागि बिरामीको जोहो नगरी विद्यार्थी लिएर तिनलाई एमबीबीएसको डिग्री दिन सक्नेछ । त्यसरी डिग्री पाउने डाक्टरले पछि गएर बिरामीको उपचार गर्न पाउनेछन् । समग्रमा चाहिं अहिलेसम्म आम नागरिकको गुणस्तरीय स्वास्थ्य सेवा पाउने संविधान प्रदत्त अधिकारका लागि हामीले लामो समय संघर्ष गरेर बसाउन थालेको थिति भताभुंग हुनेछ । सेवासुविधाको न्यायोचित वितरण गरेर विकट र दुर्गमका मानिसले समेत गुणस्तरीय स्वास्थ्य सेवा पाऊन् र विपन्न भए पनि योग्य विद्यार्थीले डाक्टर बनेर सेवा गर्न पाऊन् भनेर हामीले गरेको प्रयासमा बाधा पुर्याइनेछ । यसअघि पनि यस्तै फैसला भएका थिए । मेडिकल काउन्सिलले शून्य सिट दिएको कलेजमा विशेषज्ञ चिकित्सक बनाउने स्नातकोत्तरको पढाइमा ४० सिट दिनेलगायत फैसला भएका छन् । प्रवेश परीक्षामा फेल भएका वा बस्दै नबसेका विद्यार्थीलाई भर्ना गर्नेदेखि कमसल विद्यार्थी भर्ना गरेर मेरिटका विद्यार्थीलाई पढाइबाट वञ्चित गर्ने मेडिकल कलेज पुरस्कृत भइरहेका छन् । सम्बन्धित नियामक निकायले दिएको भन्दा बढी सिट कायम गर्नु भनेर त आधा दर्जनभन्दा बढी फैसला भइसकेका छन् । यस्ता गतिविधिले एउटा गम्भीर प्रश्न उठाइदिएका छन्, पूर्वाधार हेरेर सम्बन्धन दिने वा नदिने र सिट निर्धारणजस्ता नितान्त प्राविधिक कामसमेत न्यायालयले गर्ने हो भने आईओएम र नेपाल मेडिकल काउन्सिलजस्ता तिनै कामका लागि बनेका निकायको आवश्यकता नै के रह्यो ? नपढाईकन डिग्री दिए हुन्छ भन्ने न्यायालयको आशय हो भने मेडिकल कलेज खोलेको नाटक गरिरहने आवश्यकता नै के पर्यो ?मेडिकल शिक्षा र न्यायालयका कुरा गर्दा यो फैसला आइसबर्गको टुप्पोजस्तो मात्रै हो जसको विशाल शरीर अहिलेसम्म सतहमुनि लुकेको छ । न्यायालयको मर्यादा आफ्नो ठाउँमा छ, त्यसको हामी सम्मान गर्छौं तर खास गरी आम मानिसको स्वास्थ्य जोडिएका ठाउँमा चिकित्सकका नाताले हाम्रो चिकित्सकीय नैतिकता हाम्रा लागि उत्तिकै महत्त्वपूर्ण छ । त्यसले भन्छ, मानिसको स्वास्थ्य र ज्यान जाने अवस्था रोक्न जुनसुकै अवस्थामा पनि लागि पर । याद रहोस्, खाली भवनहरूलाई एमबीबीएस पढाउने अनुमति दिँदै जाने हो भने हामीजस्ता आम नागरिकको मात्रै नभई सम्मानित न्यायाधीशहरूसमेत यो देशका सबै भीआईपीको स्वास्थ्यसमेत संकटमा पर्ने निश्चित छ । त्यो अवस्था रोक्न जेजस्ता कदम उठाउनुपर्ने हो, त्यसका लागि हामी तयार छौं । न्यायालयको मर्यादाका लागि भनेर अहिले त्यस्ता फैसला र प्रवृत्तिको प्रतिरोध भएन भने हामी यस्तो अवस्थामा पुग्नेछौं जहाँ न्यायालयभित्र व्यभिचार पुरस्कृत र अहिलेभन्दा पनि बढी संस्थागत हुनेछ अनि इमानदार न्यायसम्पादन गर्ने व्यक्तिहरू किनारा लाग्नेछन् । न्यायालयमा जवाफदेहिता ल्याउने जिम्मा पाएका न्यायपरिषद् र व्यवस्थापिका गरी दुवै निकाय असफल हुँदै आएको हाम्रो देशमा न्यायालयलाई जवाफदेही बनाउन अब आम नागरिक आफैं जाग्नुको विकल्प छैन ।"
विभेदकारी शिक्षा ऐन,"शिक्षा ऐनको नवौं संशोधन विधेयक बिनाछलफल पारित गर्नु नै त्रुटिपूर्ण छ । सामुदायिक विद्यालयमा १७ थरीका शिक्षक एवम् कर्मचारी कार्यरत छन् भन्ने कुरा जान्दाजान्दै एकथरी शिक्षकका मागलाई मात्र सम्बोधन गर्नु नै गलत छ । सार्वजनिक शिक्षा कमजोर हुनुको कारणमाथि प्रशस्तै बहस चल्दै गर्दा यस किसिमको ऐन संशोधनले सबैको ध्यानाकर्षण गरेको छ । जुन विद्यालयमा म आफू स्वयम् एघार वर्षदेखि राहत शिक्षकका रूपमा कार्यरत छु, त्यही विद्यालयमा आफूपछि नियुक्ति हुने अस्थायी शिक्षकहरूले प्रतिस्पर्धामा सामेल हुन पाउने तर मजस्ता सरकारले नियुक्ति दिएका ३९ हजार शिक्षकले प्रतिस्पर्धामा सामेल हुन नपाउने सरकारी विभेदको अवस्थाले झनै मर्माहत बनाएको छ । देशमा भएका परिवर्तनको रत्तिभर पनि आभास भएको छैन । एउटै ऐन, कानुन र नियम परिधिभित्र सरकारले सबै शिक्षकलाई समेट्छ भन्दै आशा गरेर बस्नेलाई निराशाशिवाय यो ऐनले केही दिएको छैन । यतिबेला हामीलाई मात्रै सधैं राज्यले उपेक्षा गरिरहेको आभास हुँदै छ । अरूले पाउने औषधोपचार, बिदा सञ्चिती र पोसाक भत्ता त हाम्रा लागि टाढाको कुरा भइसक्यो । शिक्षा ऐनमा तारन्तर संशोधन गरिरहँदा देशभरिका राहत शिक्षकका विषयमा एक शब्द लेख्न सरकार र संसद्ले सक्दैन भने के आशा गर्ने र ? देशमा भएका ठूलाठूला राजनीतिक परिवर्तनले नीति र विधिको शासनको आसमा रहेका हामीलाई हतोत्साहित गराएको छ । कामप्रतिको लगावभन्दा विकल्पको बाटोरूपी आन्दोलनको सिर्जना सरकार स्वयम् गर्दै छ । जबसम्म यसप्रकारका विभेदयुक्त दुरवस्था राज्यले सिर्जना गरिरहन्छ, तबसम्म शैक्षिक सुधारको अपेक्षा राख्नु दिवास्वप्न देख्नु मात्र हो । गोविन्द रिमाल नारायणी मावि गैंडाकोट, नवलपरासी"
चुनावमा थरीथरीका बागी,"म्ांसिर २१ गते हुने दोस्रो चरणको प्रदेश तथा प्रतिनिधिसभा निर्वाचनमा करिब पाँच हजार जनाको उम्मेदवारी परेको छ । बागी उम्मेदवारका कारण धेरै स्थानमा आधिकारिक उम्मेदवार नै तिल्मिलाउने अवस्था पनि पैदा भएको छ । मूलत: सम्बन्धित दलका आन्तरिक संगठन व्यवस्थापनको कमजोरीले बागी उम्मेदवारी परेको देखिएको छ भने केही साताअगाडि मात्र विकास भएको वाम र लोकतान्त्रिक गठबन्धनको ध्रुवीकरणले टिकट वितरतमा हम्मेहम्मे परेको अवस्था आयो । हरेक दलमा नेतैपिच्छेका चरम गुट उपगुट र ती गुटले कुनै पनि मूल्यमा टिकट पाउन चलाएका माथापच्ची पनि बागी उम्मेदवार खडा हुनुको कारण हो । केही बागी जिम्मेवार नेतासामु घुर्की देखाउन पुगेका हुन्छन् । आगामी दिनमा अन्य कुनै पनि तह र तप्काको निर्वाचन वा राजनीतिक नियुक्ति मिलाइदिने मौखिक आश्वासनपछि उम्मेदवारी फिर्ता गर्छन् र पूर्ववत् निर्वाचन प्रचारप्रसारको क्रममा डटेर लाग्छन् पनि । यसखाले फिर्ती उम्मेदवारबाट धोका, अन्तर्घात, प्रतिघात हुँदैन पनि । अर्का थरी बागी गठबन्धनको परिस्थितिले सिर्जित वातावरणलाई आफ्नो काबुमा ल्याउन सम्झौता गर्नुपरेको भन्ने माथिल्ला नेताको भनाइ स्वीकार गर्नै चाहँदैनन्, बुझ्न खोज्दैनन् । उनीहरूको बागी फिर्ता हुँदैन । अर्को निर्वाचनको संघारमा पार्टी परिवर्तन गरी टिके बन्न सधैं लालायित भइरहन्छन् । बागीमध्येको डरलाग्दो बागी त्यो देखिन्छ जो आफ्नो हठ र जिद्दीमा बलपूर्वक लागिरहन्छ । उसले आफ्नो सदस्यता निलम्बन वा कुनैखाले कारबाहीले केही लछारपाटो लाग्ने देख्दैन र ठान्दैन । धेरै सम्झाइबुझाइ गरेपछि बुझेझैं गर्छ । आफ्नो बागी फिर्ता पनि गरिदिन्छ । डरलाग्दो त ऊ यहाँनेर बनिरहेको हुन्छ, अब भोट उसले आफ्नो दलका नेतालाई दिँदैन । दिनभरि आफ्नो दलको प्रचारमा खटेर हिंडेजस्तो गर्छ तर उसले भोटका गोप्य दुला रेकी गरिरहेको हुन्छ । आफ्नो दलका उम्मेदवारले जित्नका लागि अपनाउने रणनीतिको सूचना छताछुल्ल हुने गरी विपक्षीको पोल्टामा पोखिदिन्छ । चरम अन्तर्घात गरी अन्त्यमा हराउन भरमग्दुर कोसिस गर्छ । यसखाले बागीदेखि भने बचेकै राम्रो । श्यामसुन्दर कुइँकेलहाँडीगाउँ, काठमाडौं"
स्थिर सरकारको अपेक्षा,"प्रतिनिधिसभा र प्रदेशको चुनावका लागि उम्मेद्वार मनोनयन सँगै नेपाली राजनीति फेरि चुनावमय भएको छ । २०७४ माघ ७ गतेभित्र तीनै तहको निर्वाचन सम्पन्न गर्नुपर्ने संवैधानिक व्यवस्थाका कारण स्थानीय तहको चुनाव सम्पन्न भएपछि मंसिर १० र २१ गते प्रदेश र प्रतिनिधिसभाको चुनाव हुँदै छ । यसपालिको चुनाव विगतको भन्दा फरक हुने निश्चित छ । एमाले र माओवादी केन्द्रको वाम गठबन्धनविरुद्ध कांग्रेस नेतृत्वको लोकतान्त्रिक गठबन्धन प्रतिस्पर्धा हुँदै छ । कतिपय साना दल कांग्रेस, एमाले र माओवादी केन्द्रमा विलय भएका छन् । राजनीतिक पार्टीको संख्या कम हुनु राज्यका लागि राम्रो कुरा हो । कुनै पार्टीको स्पष्ट बहुमत नआउने अनि एक पार्टीले सरकार बनाए अर्कोले ८९ महिना पुगेपछि सरकार ढाल्ने राजनीतिक फोहोरी खेल चलेको थियो । कुनै गठबन्धनले बहुमत ल्याए भने उनीहरू स्थिर सरकार बनाउन अग्रसर हुनेछन् । विगतमा जस्तो खुट्टा तान्ने प्रवृत्ति काम हुन सक्छ । वर्षौंदेखि राजनीतिक आन्दोलन गरेका दलले अब सामाजिक, आर्थिक समृद्धिका लागि काम गर्न जरुरी छ । संविधानसभाबाट जनप्रतिनिधिले निर्माण गरेको संविधान कार्यान्वयन हुने हो भने मात्रै पनि जनतालाई राहत पुग्नेछ । वाम गठबन्धन र लोकतान्त्रिक गठबन्धनमा आबद्ध दलले चुनावी घोषणापत्र सार्वजनिक गरिरहेका छन् । घोषणापत्रअनुसार काम भए नेपालको मुहार फेरिनेछ । विष्णु सामरी ज्वालामुखी १, धादिङ"
गाडी दुर्घटना हुन नदिने उपाय,"धादिङको त्रिशूलीमा ३१ जनाको ज्यान जाने गरी भएको गाडी दुर्घटनामा चालक स्वयं जिम्मेवार भएको र गाडी हाँक्दाहाँक्दै घुम्तीमा एक्कासि निदाउँदा दुर्घटना भएको हो भन्ने समाचार सुनेपछि मन खिन्न भयो । योभन्दा अगाडि काभ्रेमा पनि यसैगरी गाडी दुर्घटना भई धेरै यात्रुको ज्यान गएको थियो । त्यसपछि गाडी दुर्घटनासम्बन्धी केही नियम ल्याइए पनि तर पनि सम्बन्धित पक्षले अनुगमन नगर्दा अनि कारबाही गर्ने निकायले खासै चासो नदिँदा कानुन फितलो भई अहिले त्रिशूलीमा फेरि पनि दुर्घटना भई मानवीय क्षति भयो । मानवीय क्षति त एक ठाउँमा छँदै छ, उनीहरूको परिवारमा परेको शोक अनि पीडाबारे खासै नबुझिदिने अनि हल्का रूपमा मात्रै हेरिने पक्ष अर्काे ठाउँमा छ ।रात्रिकालीन गाडी चलाउँदा दुई जना चालक राखेको छ छैन, ट्राफिक प्रहरीहरूले अलि गम्भीर भएर अनुगमन गर्नुपर्यो । दुई जना गाडी चालक देखिएनन् भने राख्न लगाउने अनि मात्र गाडी चलाउन दिने नियम कार्यान्वयन हुनुपर्छ । हुन त एउटै गाडीमा दुई जना गाडी चालक राख्दा उसलाई व्यहोर्नुपर्ने भरणपोषणको कुरा आउला । तर यात्रुहरूको जीवन अनि सुरक्षाको अगाडि यी कुरा कम प्राथमिकताको हो भनी सोच्नु आवश्यक छ । गाडी गुडाइरहेको बेला चालकले मादक पदार्थ सेवन गर्नु हुँदैन भन्ने कुरा थाहा पाएर पनि अटेर गरेको पाइन्छ । यस्ता कुरामा पनि ट्राफिक प्रहरीले गम्भीर भएर जाँच गर्न आवश्यक छ । जबजब गाडी दुर्घटना भई मानवीय क्षति हुन्छ, तब राज्यबाट खालि छानबिन समिति गठन भई कारण मात्र पत्ता लगाई प्रतिवेदन सार्वजनिक गरिन्छ । तर दुर्घटना हुन नदिन प्रयास गरिँदैन भने भएका कानुन पनि पूर्ण रूपमा कार्यान्वयन गरिँदैन । यस विषयमा गम्भीर भएर नसोच्ने, नियम लागू नगर्ने, कारबाही पनि नगर्ने हो र सिन्डिकेट प्रणाली खारेज गर्नेबारेमा अब पनि नसोच्ने हो भने झन् भयानक गाडी दुर्घटनाका समाचार नआउलान् भन्न सकिँदैन । यसैले यस विषयमा पनि अब बेलैमा सोच्न आश्वयक छ । त्रिशूलीमा दुर्घटनाग्रस्त गाडीका फरार चालकलाई प्रहरी प्रशासनले समातेर कारबाही गरेको समाचार पनि सुन्न ढिला भइसकेको छ । बोधनाथ पौडेलनयाँबानेश्वर, काठमाडौं"
ढुंगेल प्रकरणको पाठ,"व्यक्ति हत्यासम्बन्धी मुद्दामा सर्वस्वसहित जन्मकैदको सजाय पाएका माओवादीका पूर्वसांसद बालकृष्ण ढुङ्गेल हाल पक्राउ परी जेल चलान भएका छन् । यो सजाय धेरैपटकको कानुनी बहस र लडाइँबाट सम्भव भए पनि लामो समय उनी फरार थिए । पटकपटकको आदेश पालना नगरेको नेपाल प्रहरीमाथि नै जब अदालतको मानहानिको आरोप लाग्यो, तब मात्र उच्च तहको राजनीतिक संरक्षणका बाबजुद ढुंगेल पक्राउ परे । अदालतबाट दोषी ठहर भएका व्यक्ति पक्राउ गर्नु सराहनीय कार्य हो । हुन त यस प्रकरणमा विभिन्नखाले अडकलबाजी गरिए पनि प्रहरी प्रशासन आफैं फस्न लागेको परिवेशमा भएको हो । पीडितले न्याय पाएको तथा अदालतको सम्मान भएको यो बेलामा ढुंगेललाई रिहा गर्न माग गर्दै आन्दोलन गर्नु हास्यास्पद छ । हुन सक्छ, ढुङ्गेलले पनि द्वन्द्वकालमा पार्टीकै निर्देशनअनुसार व्यक्ति हत्या गरे होला, त्यो मुद्दा कानुनी राज्यको मर्मअनुुुसार अदालतमा पुगेको हो र अदालतले यथेष्ट प्रमाणका आधारमा कानुनको व्याख्या गर्दै आदेश जारी गरेको हो । यस्ता अन्य केस पनि छन्, जसको शीघ्र फैसला र अपराधीलाई हदैसम्मको कारबाही गर्नुपर्छ भन्ने आम जनताको माग पनि छ ।संक्रमणकालीन न्याय व्यवस्थापन पर्ने निकाय सत्य निरूपण तथा मेलमिलाप आयोगले हालसम्म कुनै प्रभावकारी कार्य गरी मुद्दा टुंग्याउने कार्य नगरेकाले सर्वोच्चले आदेश दिनुपर्ने अवस्था आएको हो । जताबाट गए पनि पीडकले कारबाही भोग्नुपर्ने नै हुन्छ । ढुङ्गेल जेल चलान हुनु कुनै प्रतिशोध होइन र यो त सर्वोच्चको आदेशको पालना हो भन्ने सबैले बुुझ्नु आवश्यक छ । बरु बेपत्ता छानबिन र सत्यनिरुपण तथा मेलमिलाप आयोगको कामलाई दु्रततर रूपले अघि बढाई जतिसक्दो छिटो द्वन्द्वकालीन घटनाहरूको व्यवस्थापन गर्नुपर्छ । नरनाथ पाण्डेकावासोती८, नवलपरासीकान्तिपुरमा कात्तिक १६ गते प्रकाशित ढुंगेल रिहाइको माग गर्दै प्रदर्शन शीर्षकको समाचार देख्दा उदेक लागेको छ । ओखलढुंगाका भूतपूर्व सांसद बालकृष्ण ढुंगेलले ओखलढुंगाकै उज्जनकुमार श्रेष्ठको ज्यान मारेको प्रमाणित भएको रहेछ । ज्यान मारेको प्रमाणित भएको लामो समय अर्थात् ८ वर्षपछि मात्र प्रहरीले पक्राउ गरी कारागार चलान गरेको छ । ढिलै भए पनि अभियुक्तलाई पक्राउ गरिएकामा सर्वत्र प्रशंसा भइरहेको घडीमा ओखलढुंगामा भने अर्कै घटना भएको समाचारमा उल्लेख छ । उनलाई पक्राउ गरेर शान्ति प्रक्रिया खलबलाएको भनी ओखलढुंगादेखि हर्कपुर सडक बन्द गरी प्रदर्शनै गर्नु कत्तिको न्यायसंगत कार्य होला ? ज्यान मार्ने जस्तो जघन्य अपराध गरेको प्रमाणित भइसकेका अपराधीलाई कारबाही भएकामा धन्यवाद दिने कि उल्टै रिहाइको धम्की दिँदै सडक यातायातै बन्द गर्ने ? गंगाराज अर्याल,पाणिनी८, अर्घाखाँची"
महिलाप्रतिको अविश्वास,"शनिबार यसै दैनिकमा महिला उम्मेदवार थोरै शीर्षकको समाचार पढेर केही लेख्न मन लाग्यो । समाचारमा जनाइएअनुसार प्रदेश नम्बर १ मा प्रमुख दलहरूले प्रत्यक्षतर्फ प्रदेशसभा र प्रतिनिधिसभा निर्वाचनमा महिलालाई उम्मेदवार बनाउन कन्जुस्याइँ गरेका छन् । अरू प्रदेशमा पनि उस्तै अवस्था छ । स्थानीय तहको निर्वाचनमा पनि महिलालाई मेयरमा खासै टिकट दिइएन । महिलालाई सधैं तल्लो दर्जामा राखेर व्यवहार गरिंदै आइएको छ । प्रत्यक्षतर्फको टिकट नदिनु भनेको महिलाले हार्छन् भन्ने मानसिकता हो । पुरुषवादी बोलवाला रहेको समाजमा महिलाप्रतिको अविश्वास कायमै छ । यसको अन्त्य कहिले होला र खै ? महिला राष्ट्रपति, सभामुख, प्रधानन्यायाधीश भइसकेको मुलुकमा अन्य महिलाप्रति राजनीतिक दललगायतले गर्ने व्यवहार उदेकलाग्दो छ । प्रमुख दलका नेताहरूले भाषणमा महिलालाई माथि उकास्नुपर्छ भने पनि व्यवहारमा लागू नभएको चुनावको उम्मेदवारी दिन हिचकिचाएबाटै थाहा हुन्छ । दिनप्रतिदिन महिलाहरू पनि सक्रिय हुन थालेका छन् । जनसंख्याको आधाभन्दा बढी हिस्सा ओगटेका महिलाले पनि पुरुषसरह काम गर्न सक्छन् र योग्य छन् भन्ने प्रमाण हो यो । विभिन्न क्षेत्रमा महिला सहभागिता बढे पनि अझै उनीहरूलाई सम्मानजनक रूपमा भने हेरिँदैन । आधुनिकतान्मुख समाजमा महिला समानताका कुरा गरेर यस्ता सोचलाई बदल्नु आवश्यक छ । समाजका हरेक पक्ष राजनीति, शिक्षा, सञ्चार, स्वास्थ्य आदिमा महिलाको सहभागिता कमै देखिन्छ । पुरुष नेतृत्वले महिला सहभागिता, हक र अधिकारका कुरा गरे पनि व्यवहारमा लागू गर्न नसक्दा समस्या देखिएको हो । विभिन्न पार्टीका जिल्ला तथा केन्द्रका नेता कार्यकर्ता प्रमुख नेताको घर र पार्टी कार्यालयमै झुम्मिएको देखियो । लामो समयदेखि पार्टीमा आबद्ध भएर योगदान गरेका नेता तथा कार्यकर्ताले चुनावी टिकट खासै पाउन सकेको देखिँदैन । जो पार्टीको शीर्ष नेताको वरिपरि छ, जसले चाकरी गर्न सक्छ उसलाई नै टिकट दिने प्रवृत्ति पार्टीपंक्तिमा बढेको छ । त्यस्तै पछिल्लो समय आर्थिक लोभका कारण चुनावी टिकटको व्यापार मौलाएको छ । सरस्वती पाण्डे धुनीबेंसी ९, धादिङ"
गठबन्धन र नेताको सोच,"पछिल्लो पटक वाम गठबन्धनबाट आत्तिएको कांग्रेस जनतासामु आफ्ना एजेन्डा लानुभन्दा पनि वाम गठबन्धनको विरोध वा सत्तोसरापमा लागिपरेको छ । असल राजनीति गर्नेले जनतालाई विकास निर्माण र जनसेवा, जनजीविकाका सवाल आदिमा ध्यान दिनुपर्छ । सत्तामा रहुन्जेल आफैंलाई केन्द्रविन्दुमा राखेर स्वार्थसिद्ध गर्ने, जनताका सेवामा सिन्को नभाँच्ने अनि अरू मिले भनेर रोदन गर्ने ? यो नेपाली कांग्रेसका लागि सुहाउने कुरा होइन । बरु नेपालि कांग्रेसले देशलाई समृद्धितर्फ लैजाने विकासका योजना पस्कनु उपयुक्त हुन्छ । अरूको तालमेलको विरोध गरेर होइन, शालीन तरिकाको चुनावी प्रचार गर्नु नै कांग्रेसका लागि बुद्धिमानी हुनेछ । देशमा राजनीतिक दलहरूको दुई धार मात्र हुन जरुरी छ । कम्तीमा ५ वर्ष एउटा दलको सरकार हुनुपर्छ । त्यसैले वाम वा लोकतान्त्रिक गठबन्धन राजनीतिक स्थिरताका लागि अनिवार्य छ । कुसुम न्यौपानेमध्यविन्दु ११, नवलपुर"
कांग्रेस सचेत बन्न जरुरी,"श्रीकृष्ण अनिरुद्ध गौतमले कांग्रेसमा किन दरबारिया आकृति ? शीर्षकमा लेखेको लेख पढ्ने मौका मिल्यो । हालका राप्रपा विगतका पञ्च हुन् । पञ्चहरू राजाका भक्त थिए । तिनै पञ्चहरूको उक्साहटमा राजाले लोकतन्त्रको अपहरण गरे । प्रजातन्त्रको जरा काट्ने काम गरे । तिनै पञ्चहरूसँग मिलेर चुनाव लड्दा कांग्रेसलाई नाफा होइन, घाटा हुन्छ भन्ने लेखकको विश्लेषण सही छ । सर्वहारावर्गको हित गर्छु भन्नेसँग नै अथाह पुँजी छ । आफ्नो सम्पत्तिलाई कसरी वृद्धि गराउँदै लान सकिन्छ भन्नेमै उनीहरू तल्लीन हुँदै गएकाले नेपालमा कोही पनि कम्युनिस्ट छैनन् । त्यसकारण वाम गठबन्धनबाट साम्यवाद आउँछ भनेर कांग्रेसले भन्नु बेकार हो भन्ने लेखको विचारलाई जायज मान्नुपर्छ । स्थानीय तह निर्वाचनमा एमालेले ल्याएको मत भनेको नाकाबन्दीमा देखाएको अडान र राष्ट्रियताप्रतिको धारणा नै हो । एमालेले माओवादीसँग चुनावी तालमेल गरेपछि त्यो समाप्त भइसक्यो । जहाँसम्म एमाले र माओवादीको मत जोड्दा कांग्रेसको भन्दा बढी हुन्छ, त्यसकारण सजिलै बहुमत वा दुई तिहाइ आउँछ भन्ने गठबन्धनको तर्कलाई पनि लेखकले सटिक जवाफ दिएका छ्न । विगतमा एमाले कार्यकर्ता पनि माओवादीबाट नराम्रोसँग पीडित भएका थिए । पीडित कार्यकर्ताले माओवादीलाई भोट नहाल्न सक्छ्न । त्यसकारण वाम गठबन्धन भन्नेबित्तिकै तर्सिएर दरबारिया भनेर चिनिएकासँग कांग्रेसको चुनावी तालमेल किन भनी लेखकले सही प्रश्न उठाएका छन् । यसतर्फ ठन्डा दिमागले सोच्न र सचेत हुन कांग्रेसका निम्ति जरुरी छ । पुरुषोत्तम घोरासैनी बालाजु १६, काठमाडौं"
आसन्न निर्वाचनका आठ प्रतिस्पर्धा,"रुपन्देहीको रोचक भिडन्तराष्ट्रि्रय राजनीतिमा प्रभाव पार्ने दुई नेताबीचको प्रतिस्पर्धाका कारण रुपन्देहीको निर्वाचन क्षेत्र नं ३ चर्चामा छ । यहाँ वाम गठबन्धनका तर्फबाट एमालेका उपमहासचिव घनश्याम भुसालले र कांग्रेसको समर्थनमा राप्रपा प्रजातान्त्रिकका वरिष्ठ उपाध्यक्ष दीपक बोहराले उम्मेदवारी दिएका छन् । बोहरा पञ्चायत कालखण्डदेखि नेपाली राजनीतिका अनुभवी खेलाडी मानिन्छन् । भुसालको उदय भने त्यही पञ्चायतविरुद्धको आन्दोलनले गराएको हो । उनी पार्टीभित्र र बाहिर पनि लोकप्रिय बौद्धिक नेताका रूपमा परिचित छन् । दुवै नेताको रूपन्देही३ मै स्थायी बसोबास छ । २०७० को संविधानसभा निर्वाचनमा बोहरा तत्कालीन रूपन्देही२ बाट चुनिएका थिए भने भुसाल तत्कालीन रूपन्देही३ बाट कांग्रेसका बालकृष्ण खाँणबाट झिनो मतले पराजित भएका थिए । पाल्पाको तानसेनमा जन्मेका बोहराले भैरहवा झरेर पञ्चायत पक्षधर राष्ट्रवादी विद्यार्थी मण्डलबाट राजनीति थालेका हुन् । युवक संगठन हुँदै २०३८ सालको निर्वाचनमा राष्ट्रि्रय पञ्चायत सदस्य बनेपछि उनी पर्यटन सहायकमन्त्री भएका थिए । उनी २०४२ मा पनि राष्ट्रिय पञ्चायत सदस्य चुनिए । २०४६ सालको राजनीतिक परिवर्तनपछि २०७० अघिका प्रत्येक निर्वाचनमा उम्मेदवार बने पनि उनी सदैव पराजित भएका थिए । २०७० को निर्वाचनमा मात्र विजयी भए ।प्रखर वक्ता एवम् वाम बुद्धिजीवीको छवि बनाएका भुसालले ३० को दशकबाट विद्यार्थी संगठनबाट राजनीतिक यात्रा थालेका हुन् । स्याङ्जाको पिढीखोलामा जन्मेका उनी २०३३ सालमा अनेरास्ववियुको रूपन्देही जिल्ला अध्यक्ष बनेका थिए । एमाले रूपन्देहीको लगातार दुई कार्यकाल जिल्ला सचिवको भूमिका निर्वाह गरेका भुसाल २०५३ को उपनिर्वाचनमा रूपन्देही२ बाट सांसद निर्वाचित भएका थिए । २०५१ को मध्यावधि निर्वाचन र २०७० को दोस्रो संविधानसभा निर्वाचनमा उनी पराजित भए । निर्माणाधीन अन्तर्राष्ट्रिय विमानस्थल, बुद्ध जन्मस्थल लुम्बिनी, विशेष आर्थिक क्षेत्र, भैरहवा भन्सार नाकालगायतका कारणले रूपन्देही३ मा उद्योग र पर्यटनमा आर्थिक लगानी बढ्दो छ । दुवै उम्मेदवारले आर्थिक विकासलाई आफ्नो चुनावी एजेन्डा बनाएका छन् । बुद्धको जन्मस्थल लुम्बिनीलाई केन्द्र मानेर यस क्षेत्रमा तीव्र आर्थिक विकास गरिनुपर्छ, भुसालले भने, यहाँ सञ्चालन हुने विकास र शिक्षालाई बौद्ध धर्मअनुसार विकास गरी घरको शैलीदेखि प्रादेशिक पाठ्यक्रमसम्म बुद्ध दर्शनलाई समेट्नुपर्छ । उनले प्रदेशको राजधानी भौगोलिक अवस्था मिलाएर पछि तय गरिने बताउँदै भारतको बजारलाई हेरेर चीनले केरुङ नाकासम्म ल्याउन लागेको रेलसेवालाई लुम्बिनी र सुनौली नाकासँग जोड्नुपर्नेमा जोड दिए ।ऊर्जा समस्याको समाधान, रोजगारी वृद्धि, निर्माणाधीन अन्तर्राष्ट्रिय विमानस्थल चाँडो सम्पन्न गराउन पहल गर्ने र चीनभारतबीच व्यापारका लागि कोरला र सुनौली नाका जोड्ने आफ्ना मुख्य चुनावी नारा रहेको बोहराले बताए । अन्तर्राष्ट्रिय विमानस्थल, विश्वविद्यालय, मेडिकल कलेजहरू र अन्य भौतिक संरचना रूपन्देहीमा तयार भइसकेका कारण प्रदेशको राजधानी रूपन्देही बनाउन उपयुक्त छ, उनले भने । मित्रवत् प्रतिद्वन्द्विताकेहीअघि एमाले अध्यक्ष केपी ओलीले एक सार्वजनिक कार्यक्रममा नवराज सिलवालका बारेमा भनेका थिए, प्रहरी महानिरीक्षक बन्न नसके पनि म उनलाई गृहमन्त्री बनाइदिन्छु । ओलीको उक्त भनाइलगत्तै निवर्तमान डीआईजी सिलवाल प्रहरीको सेवाबाट राजीनामा दिएर एमाले प्रवेश गरे । पार्टी प्रवेशसाथै उनले प्रतिननिधिसभाको उम्मेदवारी पाए ललितपुर२ मा वाम गठबन्धनबाट । अहिले यो निर्वाचन क्षेत्र चुनावी प्रतिस्पर्धाले भन्दा पनि सिलवालको राजनीतिक यात्राका कारण बढी चर्चामा छ । महानिरीक्षकको मैदानमा पराजित भए पनि संसदीय प्रतिस्पर्धामा खरो उत्रिने सिलवालको भनाइ छ । कान्तिपुरले चुनावी अनुभवबारे बुझ्न खोज्दा उनी कार्यकर्ताको भीडमा थिए । मान्छे परिस्थितिको दास हुँदोरहेछ, परिस्थितिलाई बदलेर आफ्नो अनुकूल बनाउन सक्ने महापुरुषको कथा त पढिएको थियो, प्रहरी सेवाबाट राजनीतिमा प्रवेश गर्दाको संक्रमण सुनाउँदै भने, म भने परिस्थितिको दास बनेर राजनीतिमा आइपुगें । उनीसँग प्रतिस्पर्धामा छन् कांग्रेस नेता उदयशमशेर राणा, जो विगतमा यसै क्षेत्रका निर्वाचित सांसद हुन् । राणा राजनीतिमा र सिलवाल प्रहरी सेवामा रहँदा गहिरो दोस्ती थियो । तिनै चिरपरिचितहरू अहिले चुनावी मैदानमा एकअर्काको प्रतिद्वन्द्वी भएर खडा भएका छन् । सिलवालले भने, यो बाटो चुनौतीपूर्ण छ तर यसलाई मैले ठूलो अवसरका रूपमा लिएको छु । सम्पूर्ण जीवन र राष्ट्रलाई बदल्ने ठाउँमा आइपुगेको छु ।राणा यसै क्षेत्रबाट निर्वाचित भएकाले विगतमा आफूले गरेको विकास योजना र राजनीतिक मुद्दा लिएर अघि बढेका छन् । उनी आफूले गरेका काम अगाडि सारेर जनतासँग मत माग्दै छन् । पटकौंपटकको प्रयासपछि मात्र सम्पर्कमा आएका राणासँग कुरा गर्न खोज्दा उनले व्यस्त छु भन्दै टेलिफोन काटे । चुनावी अभियानमा उनको व्यस्तता यसले पनि देखाउँछ । विगतमा ठूलो मतान्तरले जितेका राणा यसपटक वाम गठबन्धनको संयुक्त उम्मेदवारका कारण चुनौतीपूर्ण अवस्थामा छन् । त्यसमा पनि आफ्नै चिरपरिचितसँग प्रतिस्पर्धामा छन् । सिलवालले कांग्रेसका उम्मेदवार राणासँगै आफ्नो प्रतिस्पर्धा हुने बताए । थपे, प्रहरीमा छँदा मैले न्याय पाउन नसके पनि राजनीतिमा जनताले मलाई न्याय गर्छन् भन्ने ठानेको छु ।प्रस्तुति : कुलचन्द्र न्यौपानेपर्वत पोर्तेलमाधव ढुंगानालालप्रसाद शर्माघनश्याम गौतम"
आफ्नो भोट आफैं हाल्न पाइयोस्,"गैरीमुदी (दोलखा) कृषिजन्य उत्पादनमा जिल्लाकै अब्बल मानिने गैरीमुदी गाउँका स्थानीय केही निर्वाचनयता मतदानस्थल पुग्नसमेत छाडिसके । किनकि, प्राय: निर्वाचनमा उनीहरूमध्ये अधिकांशले आफ्नो मत आफैं हाल्न पाएनन् । प्रत्येक निर्वाचनमा बुथ कब्जा हुने ठाउँका रूपमा बदनाम रह्यो गैरीमुदी मतदानस्थल । शुक्रबार सरकारी टोली निरीक्षणमा पुगेपछि भने उनीहरू यसपटक चाहिँ भोट हाल्न पाइन्छ कि भन्नेमा आशावादी छन् । संवेदनशील मतदानस्थल निरीक्षण गर्ने क्रममा जिल्लाका मुख्य निर्वाचन अधिकृतलगायत सबैतर्फका सुरक्षाअधिकारी गैरीमुदीस्थित वडा कार्यालय पुगेका थिए । यसपालि चाहिँ आफ्नो भोट आफैं हाल्न पाइएलाजस्तो छ, स्थानीय वनबहादुर तामाङले भने । प्राय: चुनावमा बुथ कब्जा भएर मतदान अधिकारबाट वञ्चित हुँदै आएका उनी पहिलोपटक सरकारी सुरक्षा अधिकारी आएर निरीक्षण गरेपछि खुसी छन् । २०५१ को निर्वाचनदेखि यहाँका जनताले शान्तिपूर्ण रूपमा मतदान गर्न पाएका छैनन् । स्थानीय केही युवाले दलहरूसँग सौदाबाजी गर्दै मोलतोलका आधारमा बुथ कब्जा गर्ने गलत प्रचलन भित्र्याएको स्थानीयको आरोप छ । जसले बढी पैसा दियो, उसैका लागि बुथ कब्जा गर्न उत्रिएका युवाबीच भिडन्त नै हुन्छ । चुनावका दिन गोली चल्ने, खुकुरी तरबार नचाउने, ढुंगामुढा हुन्छ, मतदानस्थल छेवैका होटल व्यवसायी गोपाल तामाङ भन्छन्, यसअघिका चुनावमा हुलदंगा भएको हामी हात बाँधेर हेर्दै बस्थ्यौं । करिब चार दशकअघि सेनाको जागिर छाडेर गाउँ फिरेका गोपालका अनुसार यहाँ जुन दलले शक्ति देखायो, त्यसैको पक्षमा एकलौटी भोट हालिन्छ । कहिले कुन दलले त कहिले कुनले वितण्डा मच्चाउँछन्, मंगलासे तामाङले भने, जित्ने नेता, हामी किन मर्ने ? त्यसैले भोट हाल्नै आउँदैनौं । सुरक्षाव्यवस्था भए यसपालि भने जसरी पनि भोट हाल्ने उनले बताए । गत स्थानीय निर्वाचनमा उक्त मतदानस्थलबाट सबै भोट कांग्रेस र माओवादी गठबन्धनका उम्मेदवारलाई गएको थियो । एमालेको पक्षमा जम्मा दुई मत खसेको थियो । चुनावका दिन उज्यालो नहुँदै उक्त दुई पार्टीबीच भिडन्त भइसकेको थियो । मतदानस्थलमा बिहानै गोली चलेको थियो । गौंडागौंडामा खुकुरी चलाउँदै मतदाता भगाइएको थियो । धेरैजसो कांग्रेसले त कहिलेकाहीँ एमालेले बुथ कब्जा गरेको स्थानीयको आरोप छ । प्रमुख निर्वाचन अधिकृत प्रकाश काफ्ले, प्रजिअ लक्ष्मणविक्रम थापा, गणपति झमेन्द्र रेश्मी मगर, प्रहरी नायब उपरीक्षक रामेश्वर कार्की, सशस्त्र प्रहरी डीएसपी महेश केसीलगायतको टोली संवेदनशील मतदानस्थल निरीक्षण क्रममा पहिलोपटक गैरीमुदी पुगेका हुन् । बैत्येश्वर गाउँपालिकाको गैरीमुदी, मिर्गे र काब्रेका संवेदनशील बुथहरू निरीक्षण सकेर क्रमश: अन्य मतदानस्थल पुग्नेछन् । मतदानस्थल र बुथको संवेदनशीलता अध्ययन गर्नु प्रमुख कार्य भएको प्रजिअ थापाले जानकारी दिए । हाल प्रदेशसभा क्षेत्र नम्बर क अन्तर्गत पर्ने बैत्यश्वर गाउँपालिका निर्वाचन दृष्टिले अत्यन्तै संवेदनशील मानिन्छ । तामाकोसी, मेलुङ र गौरीशंकर गाउँपालिकाका केही मतदानस्थल पनि बदनाम छन् । गौरीशंकर र मेलुङमा मतदाताको ज्यानसमेत गएको थियो । कैयौं घाइते भएका थिए । जिल्लाका ९४ मध्ये ८२ वटा मतदानस्थल संवेदनशील सूचीमा राखेर काम अघि बढाइएको प्रजिअ थापाले जानकारी दिएका छन् । प्रनाउ रामेश्वर कार्कीले यसपटक दोलखामा निर्वाचनकै लागि उच्च तहका प्रहरी अधिकृतले कमान्ड गर्ने जानकारी आएकाले सुरक्षाव्यवस्था मजबुत हुने बताए ।"
दुर्घटनामा ४ को मृत्यु,"डोटी (कास) दुई सडक दुर्घटनामा ४ जनाको मृत्यु भएको छ । ग्रामीण सडकको साँघुरो घुम्तीमा जिप खस्दा डोटीमा तीन जनाको मृत्यु भएको छ । मृत्यु हुनेमा केआईसिंह गाउँपालिका १ का जिप चालक तथा सवारीधनी खेमराज ओझा, आदर्शगाउँपालिका १ बाझककानीकी अनिता खड्का तथा बोगटान गाउँपालिका ६ का रमेश ताम्राकार रहेका छन् । तीन जना घाइते छन् । घाइते हुनेमा आदर्श २ का हासु खड्का, सोही गाउँकी शारदा खड्का र केआईसिंह गाउँपालिका २ का हेमन्तराज उपाध्याय रहेका छन् । घाइतेको उपचारका लागि डोटीबाट कैलालीतर्फ पठाइएको प्रहरी सहायक निरीक्षक दिलबहादुर कुँवरले बताए । केआईसिंह गाउँपालिका २ लेकगडाबाट यात्रु बोकेर दिपायल फर्कने क्रममा सोही गाउँपालिकाको वडा नं ३ वासुदेवीको देउरडीमा से१ज २६५ नंको जिप खसेको थियो । जिप सडकबाट डेढ सय किलोमिटर तल खसेको थियो ।यसैगरी रुकुमपूर्व पुथाउत्तरगंगा गाउँपालिका ११ सेरामा ट्रिपर दुर्घटना हुँदा एक जनाको मृत्यु भएको छ । गम्भीर घाइते २४ वर्षीय शैलेश बुढाको उपचार क्रममा मृत्यु भएको हो । पश्चिमको सल्लेमा रहेको जिल्ला अस्पतालमा शनिबार बिहान उपचार क्रममा उनको मृत्यु भएको प्रहरीले जनायो । दुर्घटनामा परी चालक रोल्पा, सुकिदह गाउँपालिका २ का ३० वर्षीय पोषबहादुर विक, सहचालक फौडबहादुर विक, पुथा उत्तरगंगा गाउँपालिका ११ का कर्म विक, हिमाली बुढा र संगीता बुढा गम्भीर घाइते छन् । घाइतेमध्ये ३ जनालाई नेपालगन्ज रेफर गरिएको छ । एक जनाको जिल्ला अस्पताल सल्लेमा उपचार भइरहेको छ । दाङदेखि पश्चिम रुकुमको सदरमुकाम खलंगा हुँदै तकसेरा जाँदै गरेको बा ३ ख ४२१७ नम्बरको ट्रिपर शुक्रबार दिउँसो दुर्घटना भएको हो । सडक निर्माणका लागि सामान ओसारिरहेको ट्रिपर सेराको मोडमा दुर्घटना भएको हो । ट्रिपर सडकदेखि करिब ५० मिटर तल खसेको जिल्ला प्रहरीले जनायो ।"
"कांग्रेसलाई गठबन्धन, वामलाई अन्तर्घात को डर","दार्चुला मंसिर १० मा हुने प्रतिनिधिसभा तथा प्रदेशसभा चुनावको सरगर्मी बढेसँगै जिल्लाका हरेक चोकचोकमा चुनावी परिणामको जोडघटाउ सुरु भएको छ । प्रतिनिधिसभामा एक सिटमात्र भएको सुदूरपश्चिमी हिमाली जिल्ला दार्चुलामा एमाले र माओवादी केन्द्रबीच भएको वाम गठबन्धनसित कांग्रेस डराइरहेको छ । वाम गठबन्धन भने कांग्रेससित होइन, आफूभित्र हुन सक्ने सम्भावित आन्तरिक घात सित डराइरहेको छ ।तीन पार्टी छुट्टाछुट्टै चुनाव लड्दा ९ मध्ये दुवै नगरसहित ५ स्थानीय तह चुनाव जितेको कांग्रेस प्रतिनिधिसभा र प्रदेशसभाको निर्वाचन नजिकिँदै गर्दा निकै उत्साहित थियो । जब एमाले र माओवादी केन्द्रबीच दुवै चुनावका लागि गठबन्धन बन्यो, कांग्रेसको उत्साह एकाएक सेलाएको छ । स्थानीय तह चुनावमा जिल्लामा बहुमतसहित पहिलो पार्टी बनेको कांग्रेसले ल्याएको कुल मत एमाले र माओवादी दुवैले ल्याएको भन्दा ८ हजार कम छ । कांग्रेस पहिलो र दोस्रो संविधानसभा चुनावमा पराजित भएको थियो । वाम गठबन्धनकै डरले ०४८ र ०५६ मा प्रतिनिधिसभामा निर्वाचित कांग्रेस नेता दिलेन्द्र बडु यसपटक प्रत्यक्षतर्फ उम्मेदवार बनेनन् । उनी समानुपातिकतर्फ उम्मेदवार बनेका छन् ।वाम गठबन्धनभित्र भने अर्कै चिन्ता छ । जिल्लामा एमाले नेता वीरबहादुर ठगुन्ना आफू पार्टीमा सबभन्दा वरिष्ठ भईकन पनि प्रतिनिधिसभा र प्रदेशसभाको प्रत्यक्षतर्फ कुनैमा पनि उम्मेदवार हुन नपाएकामा पार्टीभित्रै विद्रोह गर्ने मुडमा पुगेका छन् । यही कारण वाम गठबन्धनभित्र आन्तरिक घात हुने खतरा बढेको छ । एमालेले ०७० मा संविधानसभामा निर्वाचित सभासद गणेश ठगुन्नालाई नै यसपटक प्रतिनिधिसभामा प्रत्यक्षतर्फ उम्मेदवार बनाएको छ । गणेश ठगुन्नाको उम्मेदवारीसँगै असन्तुष्ट वीरबहादुर जिल्लाबाट बाहिरिएका मात्र छैनन्, मतदानको दिनसम्म फर्कने सम्भावनासमेत नभएको जानकारी उनीनिकट स्रोतले दिएको छ । तीन गाउँपालिका भएको मार्म भेगका वीरबहादुर नफर्केमा त्यहाँको मत वाम गठबन्धनले कम पाउने विश्लेषण दार्चुला बहुमुखी क्याम्पसका प्राध्यापक विष्णुदत्त जोशीको छ । एमालेबाट दोस्रो संविधानसभामा टिकट नपाउँदा पनि वीरबहादुर असन्तुष्ट भएका थिए । त्यतिबेला एमाले अध्यक्ष केपी ओलीले जिल्लामै आएर सरकारबाट संविधानसभामा मनोनीत हुने कोटामा पार्ने आश्वासन दिएका थिए । त्यसपछि उनले अन्तिममा पार्टीलाई सहयोग गरेका थिए । वीरबहादुरले आश्वासनअनुरूप पद पाएनन् नै, यसपटक दुवै सभामध्ये कुनैमा पनि उम्मेदवार हुन नपाउँदा उनको असन्तुष्टि चुलिएको हो । उनलाई प्रदेशसभा क मा दिइएको टिकटसमेत खोसेर एमालेले स्थानीय तहको चुनावअघि मात्र पार्टी प्रवेश गरेका यार्चागुम्बु व्यापारी एवं ठेकेदार गेल्बुसिंह बोहरालाई उम्मेदवार बनाएको छ । यही कारण एमालेभित्र चरम असन्तुष्टि बढेको छ । लामो समय पार्टीमा योगदान गरेका वीरबहादुरसहितलाई पन्छाएर पैसा को बलमा टिकट दिइएको भन्दै एमालेमा आन्तरिक घात को स्थिति देखिएको हो ।प्राध्यापक जोशीले समेत वीरबहादुरको असन्तुष्टि अन्तिमसम्म कायम रहे मार्म क्षेत्रबाट वाम गठबन्धनलाई जाने मत त्यही भेग घर भएका कांग्रेस उम्मेदवार विक्रमसिंह धामीलाई जाने विश्लेषण गरे । एमालेभित्रको असन्तुष्टिले कांग्रेसलाई थपिने मतले कांग्रेस जित्छ भन्ने ग्यारेन्टी भने छैन, उनले कान्तिपुरसित भने ।एमाले र माओवादीबीच केन्द्रमा गठबन्धन भए पनि जिल्लामा कार्यकता तथा जनस्तरमा गठबन्धन बनाउन सकस परिरहेको छ । पहिलो र दोस्रो संविधानसभामा एमाले र माओवादीबीच तिक्ततापूर्ण सम्बन्ध भएकै कारण जिल्लामा जनस्तरमा गठबन्धन गर्न सकस परेको हो ।वाम गठबन्धनले भने उम्मेदवारीलाई लिएर एमाले र माओवादी दुवै पार्टीभित्र असन्तुष्टि नरहेको दाबी गरेको छ । गठबन्धनले जिल्लामा जनता उत्साहित छन् र यसभित्र कुनै विवाद र असन्तुष्टि छैन । जिल्लामा वामपन्थी मत बढी छ, गठबन्धनले उत्साह बढाएको छ । त्यही कारण यसपटक हामीलाई जित्नबाट कसैले रोक्न सक्दैन, माओवादी नेत्री एवं समानुपातिक उम्मेदवार निर्मला जोशीले भनिन् ।वाम गठबन्धन बनेपछि डराएको कांग्रेसको मनोबल एमालेभित्रको असन्तुष्टिका कारण केही बढेको छ । कांग्रेस नेता एवं जिल्ला समन्वय समितिका सभापति करवीर कार्की यसपटक पार्टीभित्र अभूतपूर्व एकता भएको र एमालेभित्रको विवादका कारण कांग्रेस उम्मेदवार विजयी हुने दाबी गर्छन् । उनले भेगीय हिसाबले समेत कांग्रेसलाई फाइदा हुने दाबी गरे । मार्म क्षेत्रका तीनवटै गाउँपालिका हामीले हारेका थियौं । अहिले हाम्रा उम्मेदवार धामी त्यही क्षेत्रका हुनुहुन्छ । मार्म भेगीय हिसाबले मत आउने क्षेत्र हो । धामीलाई उक्त क्षेत्रबाट ६० प्रतिशतभन्दा बढी मत आउँछ, त्यही मतका कारण कांग्रेसले जित्छ, कार्कीले भने, अरू क्षेत्रमा भने राजनीतिक र विकास निर्माणका एजेन्डाका आधारमा मत आउँछ ।यसपटक जातीय आधारसमेत चुनाव जित(हारको कारण बन्न सक्ने आकलन गरिँदै छ । गठबन्धनका ठगुन्ना र कांग्रेसका धामी दुवै क्षत्री हुन् । जिल्लामा क्षत्री मतदाता ६४ प्रतिशत छन् । यही कारण ठगुन्नाले पछिल्लो संविधानसभा चुनावमा कांग्रेसका ब्राह्मण नेता बडुलाई हराउन सहज भएको थियो । यही कारण कांग्रेसले बडुको ठाउँमा धामीलाई उम्मेदवार बनाएको हो । क्षत्रीभित्र पनि धामी मतदाता ४० प्रतिशत छन् । २०५१ सालमा एमालेले प्रेमसिंह धामीलाई उम्मेदवार बनाएकै कारण बडुलाई सहजै पराजित गरेको थियो । कांग्रेसले धामीलाई उठाएर त्यही इतिहास दोहोर्याउन खोजेको दाबी गरेको छ । तर प्राध्यापक जोशी भने जातीय आधारमा ५७ प्रतिशतभन्दा बढी मत तलमाथि नहुने दाबी गर्दै कांग्रेसको दाबीमा खासै तुक नभएको बताउँछन् ।प्राध्यापक जोशी जिल्लामा पञ्चायत र बहुदल काल कहिल्यै पनि कुनै एक व्यक्तिले लगातार दोहोर्याएर जितेको इतिहास नरहेको बताउँछन् । जिल्लामा एकचोटि जितेको व्यक्तिले अर्कोचोटि दोहोर्याएर जितेको इतिहास छैन । तर, यसपटक दुई ठूला पार्टीबीच गठबन्धन भएकाले दोहोर्याएर नजित्ने इतिहास तोडिने सम्भावना छ, तर ग्यारेन्टी भने छैन, जोशीले भने ।कांग्रेसले जिल्लामा विकास निर्माणभन्दा पनि राजनीतिक मुद्दालाई बढी उचालेको छ । उसले एमाले र माओवादी गठबन्धनले दुई तिहाइ मत ल्याएर संविधान संशोधन गर्ने एजेन्डा अघि सारेर कम्युनिस्ट अधिनायकवाद ल्याउन खोजेको र त्यसलाई रोक्न लोकतान्त्रिक शक्ति कांग्रेसलाई मत दिनुपर्ने नारा लगाइरहेको छ । वाम गठबन्धनले लोकतन्त्रलाई धरापमा पार्न खोजिरहेको छ । लोकतन्त्रलाई संस्थागत गर्न लोकतान्त्रिक शक्तिलाई मत दिन जनतालाई आहान गरिरहेका छौं, कांग्रेसका प्रचारप्रसार संयोजक गणेशराज भट्टले भने । उनले दार्चुलावासी जनता लोकतन्त्रको पक्षमा उभिने दाबीसमेत गरे । प्राध्यापक जोशीले भने मुलुकमा कुनै पनि शक्ति तानाशाही बाटामा जान नसक्ने उल्लेख गर्दै कांग्रेसले आफ्नो पक्षमा जनमत बनाउन मात्र यस्तो नारा लगाएको दाबी गरे । वाम गठबन्धनकी नेत्री जोशीले पनि एमाले र माओवादी दुवै लोकतन्त्रको पक्षमा भएकाले कांग्रेसले दिएको लोकतन्त्रको नारामा कुनै तर्क नरहेको दाबी गरिन् । जिल्लामा वाम गठबन्धन र कांग्रेस दुवैले विकास निर्माणलाई मुख्य मुद्दा बनाइरहेका छन् । जिल्लाका उत्तरी तीन गाउँपालिकामा सडक पुगेको छैन । दुवै पार्टीका उम्मेदवारले ती गाउँपालिकामा सडक पुर्याउने र अन्यत्र भएका सडकको स्तरोन्नति गर्ने आश्वासन जनतामा बाँडिरहेका छन् । जिल्लामा खानेपानी, शिक्षा, स्वास्थ्य र दूर सञ्चारको पहुँच बढाउने र गुणस्तर सुधार गर्ने मुद्दासमेत चुनावी एजेन्डा बनिरहेका छन् । जिल्ला अत्यन्त पिछडिएको र जनता गरिब भएका कारण विकास निर्माण मात्र होइन, जागिर लगाइदिने आश्वासनसमेत मुद्दा बनिरहेको प्राध्यापक जोशी बताउँछन् ।कांग्रेसले जिल्लामा सडक, खानेपानी, बिजुली, शिक्षा र स्वास्थ्यमा जति विकास भएको छ, त्यसमा कांग्रेस र यहाँका नेता बडुको भूमिका नेतृत्वदायी रहेकाले जनताले आफ्नो पार्टीलाई विश्वास गर्ने दाबी गरेको छ । जनतामा जिल्लामा कांग्रेसले नै बढी विकास गर्छ भन्ने विश्वास छ । महाकालीको कटान रोक्न कांग्रेसले नै साढे तीन अर्ब रुपैयाँ बजेट पारेर धमाधम काम भइरहेको छ । विकास निर्माणकै कारण यहाँ कांग्रेस पहिलो रोजाइमा पर्छ । ०६४ मा माओवादी र ०७० मा एमालेले संविधानसभा चुनाव जिते पनि यहाँ कांग्रेसकै पहलमा विकास भएकाले जनमत वाम गठबन्धनको विपक्षमा छ, भट्टले भने ।वाम गठबन्धनकी नेत्री जोशीले भने मुलुकमा सबभन्दा बढी सत्तामा बसेको कांग्रेसले जिल्लामा खासै विकास निर्माणको काम गर्न नसकेकाले जनता आफ्नो पक्षमा उभिने दाबी गरिन् ।"
जोशीको उम्मेदवारी खारेज,काठमाडौं (कास) निर्वाचन आयोगले तनहुँ १ बाट प्रतिनिधिसभा सदस्यका लागि स्वतन्त्र उम्मेदवारी दिएका नेपाली कांग्रेसका नेता गोविन्दराज जोशीको उम्मेदवारी खारेज गर्ने निर्णय गरेको छ । जोशीविरुद्ध उनकै पार्टीका नेता रामचन्द्र पौडेलले मुख्य निर्वाचन अधिकृतको कार्यालयमा शुक्रबार उजुरी गरेका थिए । पौडेल सोही क्षेत्रबाट पार्टीको आधिकारिक उम्मेदवार हुन् । जोशी विशेष अदालतबाट भ्रष्टाचार मुद्दामा दोषी ठहर भएका व्यक्ति हुन् । उनको मुद्दा अहिले सर्वोच्चमा विचाराधीन छ । सर्वोच्चबाट फैसला नभएको भन्दै जोशीले आफू उम्मेदवार हुन पाउने दाबी गरेका थिए । उनीविरुद्ध उजुरी परेपछि मुख्य निर्वाचन अधिकृतको कार्यालयले निर्वाचन आयोगमा पत्र पठाई निर्देशन मागेको थियो । आयोगका प्रवक्ता नवराज ढकालले शनिबारको बैठकले नैतिक पतन देखिने व्यक्ति उम्मेदवार हुन अयोग्य हुने भन्दै जोशीको उम्मेदवारी खारेज गर्न जिल्लास्थित मुख्य निर्वाचन अधिकृतको कार्यालयलाई निर्देशन दिइएको बताए । आयोगको निर्णयमा जोशीले नैतिक पतन देखिने भ्रष्टाचार मुद्दामा विशेष अदालतबाट सजाय पाएको देखिन आएको उल्लेख छ ।
लोकबाजामा न्यु जेनेरेसन,"सुरुसुरुमा प्रोफेसनल रूपमा सारङ्गी बजाउने र बनाउने दुवै भेट्न गाह्रो भयो, प्रोजेक्टको सुरु दिनको बारे बोल्दै किरणले भने, एक दिन कुरा गर्दै जाँदा दिलबहादुर दाइले सारङ्गी बनाएको कुरा गर्नुभयो । उहाँले बनाउनुभयो र सिक्न चाहनेलाई दिन थाल्यौँ । त्यसपछि उनले नेपालमा सारङ्गी बजाउन जान्ने कति रहेछन्, खोजे । उनले सुरुमा त पाँचछ जना मात्रै होलान् भनेर सोचेका थिए रे । फेसबुकबाट कति जनालाई सारङ्गी बजाउन आउँछ भनेर सोधीखोजी गर्दा झन्डै २५ जना भेट्यौँ, उनले भने, उनीहरूलाई नै समेटेर सारङ्गी भेला, जमर्काेलगायत कार्यक्रम सुरु गर्न थाल्यौँ । सारङ्गीवादनमा महिला र नयाँ पुस्ताको आकर्षण बढाउन नि:शुल्क सिकाउने व्यवस्था गरेको पनि उनले सुनाए । शनिबारको कार्यक्रममा सारङ्गी मात्र नभई विभिन्न समुदायमा प्रचलित धिमे, मादल, धाँ, टाँ, झ्याली, बाँसुरी, डम्फु, तुङ्नालगायत बाजाहरूको समूहले पनि प्रस्तुति दिए । नेपालमा धेरै लोकबाजा छन् । तिनीहरूको पनि जगेर्ना र प्रचारप्रसार गर्न जरुरी छ, किरणले भने, बजाउने मात्र नभई मादल, तुङ्ना, डम्फु, धिमेलगायत बनाउनेहरूको पनि प्रमोट गर्ने कोसिस गरेका छौँ । प्रोजेक्ट तुङ्ना लिएर प्रस्तुत भएको दावा वाङ्गेल मोक्तानको समूहले निकै तारिफ बटुल्यो । क्लासिकल म्युजिकमा डिप्लोमा गरेका मोक्तान डम्फु र तुङ्ना बजाउने मात्रै नभई बनाउने पनि गर्छन् । उनीहरूको साथमा भएको बाजा पनि उनैले बनाएको हो । यही बिक्रीवितरण गरी उनीहरूको परिवार चलेको छ । मोक्तानले भने, डम्फुले तालको र तुङ्नाले सुर बाजाको काम गर्छ । बाजा बनाउन ब्रिटिस र महगोनी काठको प्रयोग गर्छु । तारको लागि भने पहिले घोडाको आन्द्रा प्रयोग हुन्थ्यो, अहिले नाइलन प्रयोग गरेको छु । उनका २२ वर्षीय छोरा चुण्डी दोर्जे पनि बुवासँगै तुङ्ना बजाइरहेका थिए । उनले भने ड्रागनको आकृति भएको तुङ्नामा ब्याटमिन्टनको तार प्रयोग गरेर बजाएका रहेछन् । उनले भने, यसले साउन्ड मीठो दिन्छ । घोडाको आन्द्रा नै चाहिन्छ भन्ने छैन । समयअनुसार र परिस्थितिअनुसार ढल्दै जानुपर्छ । सुरुमा त चुण्डीलाई संगीतको क्षेत्रमा नआओस् भनेर बुवाले यो सबैबाट टाढै राखेका रहेछन् । चुण्डीले भने, संगीतमा स्कोप नदेखेर बुवाले यस्तो गर्नुभएको थियो । ममा पनि संगीत सिक्ने इच्छा पलायो, त्यसैले जसरी पनि सिकेँ । मलाई पनि संगीतमै लागेर बाँच्न सकिन्छ भन्ने ढुक्क छैन । तर संगीतमै लागेर बाँचाँै भन्ने लाग्छ । कार्यक्रममा प्रोजेक्ट तुङ्ना लगायत मी कु, हर्ष, सक्षम, पञ्चामृत, धिङ तान नेपाल, प्रोजेक्ट सारङ्गी एसेम्बल, छवाहा धिमे खल:, बालकुमारी दाफा खल:, प्रोजेक्ट सारङ्गी लेडिज एसेम्बल, असं बाजा गुठी, ते: बाहा गुंला बाजं खल: र ताम्राकार गुं: लाबाजं गुठी ले प्रस्तुति दिएको थियो । कार्यक्रममा नेपाल लोकबाजा संग्रहालयले तीन महिनाअघि गरेको सर्वेक्षणअनुसार नेपालमा १३ सय २५ प्रकारका नेपाली लोकबाजा भेटिएको संग्रहालयका रामप्रसाद कँडेलले जानकारी दिए । उनले भने, नेपालमा बाजा नभएको कुनै जाति छैन । प्रत्येक समुदायका मानिसले कम्तीमा आफ्नो जातिको बाजा बजाउन जानेर सन्ततीलाई सिकाउँदै गएमा बाजा बचाउन सरकारको मुख ताक्नै पर्दैन । हामी आफंै जोगाउन सक्छौँ ।"
मेरो लडाइँ अरु महिलाका लागि,"कंगना रनावत बलिउडका लागि बाहिरिया हुन् । बलिउडमा न उनका कोही गडफादर छन् न त उनी चिप्लो घस्दै काम पट्याउन रुचाउँछिन् । बरु उल्टै पेटमा नराखी कोही रिसाओस् वा खुसाओस् मतलब नराखी सार्वजनिक रूपमै भन्दिन्छिन् । उनको शैलीले यति बेला धेरैको टाउको दुखाएको पनि छ । पछिल्लो पटक यसको उदाहरण ऋतिक रोशन नै भइरहेका छन् । बलिउडका कतिपयले फिल्म परिवारभित्रका कुरा बाहिर छताछुल्ला पोखेकोमा कंगनाप्रति क्षुब्ध पनि छन् । तर कंगना भने आफ्नो हालको लडाइँ समस्त महिलाहरूप्रति भएको जिकिर गर्छिन् ।बाहिरिया भएकै कारण मलाई यहाँ (बलिउडमा) ठाउँ बनाउन लडाइँ नै गर्नु परिरहेको छ । म मनमा लागेका कुरा खुलस्त भन्नमा रुचि राख्छु । तर यहाँ यसरी आफ्नो कुरामा अडिग रहिरहन गाह्रो छ । यहाँ तपाईंलाई गुमनाम बनाइदिने तत्त्वहरू सल्बलाइरहेका हुन्छन् । तर महत्त्वपूर्ण कुरा के हो भने विजय पाउनुछ भने आफूभित्रको शक्ति र विश्वासलाई बचाइराख्नुपर्छ र कडा मिहिनेत जारी राख्नुपर्छ, अभिनयकै कारण नेसनल अवार्ड जितिसकेकी कंगनाले थपिन्, यदि अव्यवस्था ढलाउनु छ भने आफ्नो पृथक आवाजलाई अझ चर्को बनाउनु महत्त्वपूर्ण हुन्छ ।कंगना स्वयं परिवारको सहमति नहुँदा नहुँदै पनि अभिनय क्षेत्रमा होमिएकी थिइन् । यसका लागि उनले घरदेखि नै लडाइँ लडदै आइन् । कलाकार बन्न परिवारसँगको व्यक्तिगत लडाइँ यतिबेला व्यावसायिक लडाइँ बन्न पुगेको छ । मेरा लागि मानसिक र शारीरिक दुवै हिसाबमा यात्रा कठिन हुनुको फाइदा झनै उत्कृष्ट काम दिन प्रेरित गर्छ, यतिबेला मणिकर्णिका : झाँसीकी रानी मा केन्द्रीय भूमिकामा देखिन लागेकी कंगनाले थपिन्, म महिलाहरूलाई तिनका सामथ्र्यमा विश्वास दिलाउन हौसला दिन्छु ताकि झन् मिहिनेत गर्न सकून् । मेरो उद्देश्य भनेको जहिल्यै आफ्नै बाटोमा हिँड्न चाहन्छु । कथित मान्यताप्रतिको मेरो लडाइँ अरू महिलाका लागि प्रेरणा पनि हुन् । कंगनाले हिमाञ्चल प्रदेशको सानो गाउँकी भए पनि आफूलाई सपनाको पछि दौडन कहिल्यै हतोत्साही नगरिएको जिकिर गर्दै भनिन्, भाग्यवश, मैले खेलेका फिल्म पनि प्रचलित बाटोको लागि क्रमभंग गर्ने खालका छन् ।"
दिदीभाइ एकसाथ,"काठमाडौं (कास) कवि राधिका गुरागाईंको कवितासंग्रह प्रतिविम्ब हराएको मान्छे र गोकुल अधिकारीको कवितासंग्रह गोँधूलिघर को शुक्रबार राजधानीमा लोकार्पण गरियो । पूर्वाञ्चल साहित्य प्रतिष्ठान विराटनगरले कमलादीस्थित नेपाल प्रज्ञा प्रतिष्ठानमा गरेको नेपाल प्रज्ञा प्रतिष्ठानका उपकुलपति डाविष्णुविभु घिमिरेले दुवै कृति सार्वजनिक गरेका हुन् । कृतिहरूमाथि साहित्यकारहरू डातुलसी भट्टराई, मातृका पोखरेल, श्रवण मुकारुङ, विवश पोखरेल र दधिराज सुवेदीले बोलेका थिए । त्यस्तै कवि अधिकारीको कृतिमाथि डा लक्ष्मण गौतमले तथा राधिका गुरागार्इंको कृतिमाथि डा ज्ञानु पाण्डेले समालोचनात्मक टिप्पणी गरेका थिए । राधिका र गोकुल दिदीभाइ हुन् । दुबैका पुस्तक पूर्वाञ्चल साहित्य प्रतिष्ठानले प्रकाशन गरेको हो । २०६६ मा यी दिदीभाइले आआफ्नो पहिलो संग्रह पनि राजधानीमै संयुक्त रूपमा सार्वजनिक गरेका थिए । गाँेधूलिघर मा ५४ वटा र प्रतिविम्ब हराएको मान्छे भित्र ४६ वटा कविता छन् ।"
बुट्टे जामा अब्बल,"काठमाडौं पछिल्लो समय छोटो फिल्म बनाउने क्रम बढदो छ । छोटो फिल्म केन्द्रित विभिन्न फेस्टिभलदेखि कार्यशालाहरूले नेपाली फिल्म क्षेत्रमा नयाँ प्रतिभाहरू भित्र्याइरहेका पनि छन् । राजधानी शुक्रबार सम्पन्न एक छोटो फिल्म प्रतियोगितामा भने कला संग्रौला निर्देशित बुट्टे जामा अब्बल बनेको छ । हाइलाइट्स नेपाल र ओस्कर इन्टरनेसनल कलेजले गरेको पहिलो छोटो फिल्म प्रतिस्पर्धामा संग्रौलाले सम्मान पत्र सहित १ लाख रुपैयाँ पाएकी छन् चलचित्रकर्मीहरू नवीन सुब्बा, सुवर्ण थापा र मनोजबाबु पन्त सम्मिलित जुरीले बुट्टे जामा लाई उत्कृष्ट छोटो फिल्म छनोट गरेको हो । राकेश महर्जन निर्देशित कल्ली ले दोस्रो अवार्ड हासिल गर्दै ६० हजार रुपैयाँ पायो । त्यस्तै सुनील पाण्डे निर्देशित अनन्त यात्रा ले तेस्रो अवार्ड पायो । यसबापत् उनले ४० हजार रुपैयाँ पाए । नारी मनोविज्ञानलाई सशक्त ढंगमा प्रस्तुत गरेको काफल पाक्यो जुरीको नजरमा उत्कृष्ट ठहरियो । निरञ्जनराज भेटवाल निर्देशित फिल्मले इस्पेसल मेन्सन अवार्ड पनि पायो । विजेताहरूलाई ओस्कर कलेजका प्रिन्सिपल विनोद पौडेल र हाइलाइट्सकी कार्यकारी अधिकृत शिवानी गुरुङले नगद तथा प्रमाणपत्र दिए । नयाँ फिल्मकर्मीलाई प्लेटफर्म दिने उद्देश्यले प्रतियोगिता गरिएको हाइलाइट्सकी कार्यकारी निर्देशक शिवानी गुरुङले बताइन् । यो पहिलो प्रयास हो, उनले भनिन्, उत्साहजनक सहभागिताले हामी हौसिएका छौं । उनले आगामी दिनमा प्रतिस्पर्धालाई थप व्यवस्थित र बृहत् बनाउँदै लाने योजना रहेको पनि बताइन् । कुल ३६ फिल्मबाट उत्कृष्ट दस र दसबाट उत्कृष्ट तीन फिल्म छानिएको जुरीका मनोजबाबु पन्त बताए । प्रतिस्पर्धाको उत्कृष्ट दशभित्र नाद, रुवा, फुक्पा, म भोलि जन्मनेछु खाना खाम्न र मेमे पनि परेका थिए ।"
चीनमा साहित्यिक सार्क,"नेपालबाट प्रज्ञाप्रतिष्ठान सहभागी काठमाडौं (कास) दक्षिणी एसियाली स्रष्टाहरू चीनमा भेला हुँदै छन् । चीनको छेन्दुमा हुने चीन तथा दक्षिण एसिया साहित्य सम्मेलनमा सार्क मुलुकका स्रष्टाहरू भेला हुन लागेका हुन् । नेपाल, भारत, बंगलादेश, पाकिस्तान र श्रीलंकाका साहित्यकार भेला हुने सम्मेलनका लागि नेपालबाट प्रज्ञा प्रतिष्ठानका कुलपति गंगाप्रसाद उप्रेती र प्रज्ञा सभा सदस्य यज्ञराज प्रसाईं आइतबार चीन जाँदै छन् । उनका अनुसार नेपाल प्रज्ञाप्रतिष्ठानकै प्रस्ताव र चीन तथा सार्क क्षेत्रका समकक्षी प्रज्ञाप्रतिष्ठानहरूको सहमतिमा क्षेत्रीय रूपमा बहुपक्षीय महत्त्वका प्राज्ञिक विषयमा सहकार्य गर्न दुई वर्षअघि चीन तथा दक्षिण एसिया साहित्य सभा नामक निकाय स्थापना गरिएको थियो ।कुलपति उप्रेतीका अनुसार मित्र राष्ट्र चीन, भारत, बंगलादेश, पाकिस्तान र श्रीलङकाका समकक्षी प्रतिष्ठानहरू एवं नेपाल प्रज्ञाप्रतिष्ठानसमेत संस्थापक रहेको यो साहित्यिक निकायले क्षेत्रीय रूपमा साहित्य, संस्कृति, भाषा र वाङ्मयका सबै विधाको उन्नयनका लागि महत्त्वपूर्ण काम गर्ने उद्देश्य लिएको छ । साहित्यिक सार्कको अवधारणासहित दुई वर्षअघि नै सबै मुलुक समेटेर साझा फोरम बनाएका थियौं, उनले भने, त्यही फोरमले यसपटक सम्मेलन आयोजना गरेको हो । आइतबारदेखि नै सुरु हुने सम्मेलन पाँच दिन चल्नेछ । सम्मेलनमा संस्थापक सबै राष्ट्रका प्रज्ञाप्रतिष्ठानहरूको सभगागिता रहने आयोजकले जनाएको छ । कुलपतिका अनुसार सम्मेलनले यसपटक अ लिटरेरी न्यु सिल्क रोड अफ वेल्ट एन्ड रोड को अवधारणा बनाएको छ । नेपालका तर्फबाट कुलपति उप्रेतीले इन्डिभिजुवालिटी इन लिटरेरी क्रिएसन इन द कन्टेक्स्ट अफ ग्लोबलाइजेसन र प्रसाईंले कल्चरल डेभलपमेन्ट : इनहेयरिटिङ एन्ड ब्लेन्डिङ शीर्षकमा कार्यपत्र प्रस्तुत गर्नेछन् । यसबाहेक नेपाली साहित्यको परिचयसहित विशेष प्रवचन दिने कार्यक्रम रहेको कुलपति उप्रेतीले जनाए । यस्ता सम्मेलनले विभिन्न मुलुकबिच साहित्यिक, सांस्कृतिक सम्बन्ध सबल बनाउने सघाउनेछ, उनले भने ।"
बागी फर्काउन कसरत,"कञ्चनपुरनेपालगन्ज केही दिनअघिसम्म उम्मेदवार छनोटको दौडधुपमा रहेका नेताहरू यतिबेला बागी उम्मेदवारी दिएकालाई मनाउन लागिपरेका छन् । मनोनयन दर्तालगत्तै वाम र लोकतान्त्रिक दुवै गठबन्धन नेताले आआफ्नो पार्टीका बागीसँग छलफल र सम्पर्क बढाएका छन् । कञ्चनपुरमा जिल्ला र केन्द्रीयस्तरका नेताहरू बागीलाई विभिन्न आश्वासन बाँडिरहेका छन् । केन्द्रबाट समेत फोनमार्फत बागीलाई मनाउने प्रयास भइरहेको स्थानीय नेता बताउँछन् । स्थानीयस्तरमा पनि छलफल चलिरहेको छ, कांग्रेस जिल्ला सचिव दिवाकर पाण्डेयले भने, सकभर यहीँबाट म्यानेज गर्ने प्रयासमा छौं । कांग्रेसबाट प्रतिनिधिसभा र प्रदेशसभा दुवैमा बागी उम्मेदवारी परेको छ । क्षेत्र नं २ मा कांग्रेसका एनपी साउदविरुद्ध सिद्धराज भट्टले स्वतन्त्र उम्मेदवारी दिएका छन् । क्षेत्र नं ३ मा पनि रमेश लेखकविरुद्ध प्रेम विष्ट बागी छन् । प्रदेशतर्फ क्षेत्र नं १ को ख बाट नरसिंह विष्ट र २ को क बाट बलराम पन्तले स्वतन्त्र उम्मेदवारी दर्ता गराएका छन् । वाम गठबन्धनमा पनि प्रतिनिधिसभा क्षेत्र नं ३ बाट एमालेका दीपकप्रकाश भट्टविरुद्ध एमालेकै हीरासिंह विष्ट बागी उठेका छन् । प्रदेशतर्फ क्षेत्र नं ३ को क मा कर्णबहादुर चन्द र १ को ख मा राजेन्द्रप्रसाद जोशीले स्वतन्त्र उम्मेदवारी दिएका छन् । उनीहरू दुवै एमाले हुन् । एमालेबाट वाम गठबन्धनविरुद्ध बागी उम्मेदवारी दिएका सबैलाई फिर्ता लिन निर्देशन दिइसकिएको छ, एमाले जिल्ला अध्यक्ष तारा लामा तामाङले भने, भोलि (आइतबार) सम्म सबैले फिर्ता लिन्छन् । उनले निर्देशनसँगै पार्टीको स्थानीय र केन्द्रीय च्यानलबाट समेत बागी उम्मेदवारसँग कुरा भइरहेको बताए । उम्मेदवारसमेत प्रचारप्रसारको काम छाडेर बागी फकाउन लागेका छन् । निर्वाचन कार्यतालिकाअनुसार आइतबार १० देखि १ बजेसम्म उम्मेदवारी फिर्ताको समय निर्धारण गरिएको छ । स्थानीय स्तरबाट नभए केन्द्रबाट समेत दबाब दिन लगाएर नाम फिर्ता गराउने प्रयास भइरहेको नेताहरू बताउँछन् । यसैबीच एमाले र माओवादी केन्द्रले शनिबार पार्टी एकता समिति गठन गरेका छन् । एमाले जिल्ला अध्यक्ष तामाङको संयोजकत्वमा ७ सदस्यीय संयोजन समिति गठन गरिएको हो । संयोजन समितिको शनिबारै बसेको बैठकले प्रतिनिधिसभा र प्रदेशसभाका लागि छुट्टाछुट्टै प्रचारप्रसार समितिसमेत गठन गर्ने निर्णय गरेको छ । उम्मेदवार रहेको क्षेत्रमा सोही दलको संयोजक र अर्काे दलको सहसंयोजक हुनेगरी प्रचार समिति गठन गर्ने निर्णय भएको अध्यक्ष तामाङले ताए । यसका साथै प्रतिनिधिसभाका ३ वटै क्षेत्रमा वाम गठबन्धनबारे कार्यकर्तालाई बुझाउन संयुक्त भेलासमेत गर्ने निर्णय भएको उनले बताए ।नेपालगन्जमा पनि उम्मेदवारी छनोटमा असन्तुष्टि जनाउँदै आफ्नै नेताकार्यकर्ता बागी उठेपछि लोकतान्त्रिक र वाम दुवै गठबन्धन उनीहरूलाई फकाउने प्रयासमा छन् । कांग्रेस, एमाले र माओवादी केन्द्र प्रमुख तीनै दलबाट स्वतन्त्र उम्मेवारी परेको छ । बागीले उम्मेदवारी फिर्ता नलिने अडान दोहोर्याएपछि गठबन्धनलाई समस्या छ । वामको शनिबार बसेको संंयुक्त बैठकले बागीलाई अन्तिम समयसम्म नाम फिर्ता लिन निर्देशन दिने, अडान कायम राखे कारबाही गर्ने चेतावनी दिएको छ । बाँके प्रतिनिधिसभा क्षेत्र २ मा वाम गठबन्धनले माओवादी केन्द्रका महेश्वर गहतराजलाई उम्मेदवार बनाएको छ । उनीविरुद्व पार्टीका सबिर खाँले सवतन्त्रबाट बागी उम्मेदवारी दिएका छन् । खाँ केन्द्रीय भेला आयोजक कमिटीका सदस्यसमेत हुन् । उक्त क्षेत्रको प्रदेशसभा (क) मा वाम गठबन्धनले नमुना केसीलाई उम्मेदवारी दिएको छ । उनका विरुद्व माओवादी केन्द्रका अम्मरबहादुर खडका र सन्तोष थारू स्वतन्त्र उठेका छन् । खडका कांग्रेस परित्याग गरी माओवादी प्रवेश गरेका थिए । बागी उम्मेदवारी दर्ता गर्ने नेतालाई फिर्ताका लागि आग्रह गरिरहेका छौं, उहाँहरू तयार देखिनुभएको छैन, माओवादी केन्द्र बाँकेका अध्यक्ष आईपी खरेलले भने, फिर्ता लिन आग्रह गर्छौं, नमाने पार्टी निर्णयविरुद्व जानेलाई कारबाही गर्छौं ।प्रतिनिधिसभा क्षेत्र १ मा लोकतान्त्रिक गठबन्धनले माधवराम खत्रीलाई उम्मेदवार बनाएपछि कांग्रेस नेता कृष्ण कार्कीले बागी हालेका छन् । त्यस्तै प्रतिनिधिसभा क्षेत्र २ मा कांग्रेसले राप्रपाका ओमप्रकाश आजादलाई सघाएपछि कांग्रेसकै नेता ध्रुव दाहालले बागी उम्मेदवारी दिएका छन् । कांग्रेस जिल्ला सचिव तप्त पौडेलले बागी उम्मेदवार दर्ता गर्ने नेताहरूसँग वार्ता र छलफल भइरहेको बताए । प्रतिनिधिसभा २ मा वाम गठबन्धनका उम्मेदवार पशुपतिदयाल मिश्रविरुद्ध एमालेका शिव डोटेल र मुगबहादुर शाहले बागी उम्मेदवारी दिएका छन् । प्रतिनिधिसभा क्षेत्र ३ को प्रदेश (ख) मा वाम गठबन्धनका उम्मेदवार एमालेका बाबुराम गौतम छन् । उनीविरुद्व माओवादी केन्द्रका विजयकुमार पाठकले उम्मेदवारी दिएका छन् । एमाले बाँकेका अध्यक्ष अशोक कोइरालाले पार्टी निर्णयविपरीत उम्मेदवारी दर्ता गर्ने नेतालाई फिर्ताका लागि आग्रह गरिरहेको बताए । यस पल्ट पार्टीको निर्णय नमान्नेलाई पाँच वर्षसम्म निलम्बन गरिनेछ, उनले भने ।"
जापाननेपाल सम्बन्ध जनस्तरमै सुदृढ,"काठमाडौं नेपाल र जापानबीचको सम्बन्ध जनस्तरमा पनि सुमधुर बनिरहेको जापानी दूतावासले औंल्याएको छ । यसलाई थप उचाइमा पुर्याउन दुवै मुलुकका तर्फबाट भएका प्रयासलाई जापान सरकारले प्रोत्साहन गरिरहने राजदूत मसासी ओगावाले बताए । जनस्तरको सम्बन्धको महत्त्व छुट्टै प्रकारको छ, नेपालजापान सम्बन्धमा जनस्तरबाट योगदान पुर्याउने विभिन्न क्षेत्रमा सक्रिय जापानी र नेपाली तथा केही संस्थालाई आफ्नै निवासमा सम्मान गर्दै राजदूत मसासीले भने । आफ्नो कार्यकाल सकेर थप समय नेपालमा कार्यरत राजदूत मसासीले सम्वन्ध विस्तारमा योगदान पुर्याएका विभिन्न क्षेत्रका आठ व्यक्ति र एक संस्थालाई सम्मानपत्र र ट्रफी प्रदान गरे ।सम्मानित हुनेहरूमा नेपालमै आफ्नो ऊर्जाशील जीवन व्यतित गरेका ६ जापानी, जापानमा अध्ययन गरेर फर्केकी एक नेपाली, जापानबाट पछिल्लो १६ वर्षमा ६० पटक नेपाल आएर विभिन्न क्षेत्रमा सेवा गरिरहेका एक जापानी र नेपाल च्याम्बर अफ कमर्स (एनसीसी) छन् । सम्मानित व्यक्तित्वलाई नेपाल र जापानको सम्बन्धका प्रतीक भन्दै राजदूतले भने, हामी हरेक वर्ष यस्ता प्रतीक खोजिरहेका छौं । जापानी दूतावासले हरेक वर्ष विभिन्न क्षेत्रका ९ नक्षत्रका व्यक्तिलाई सम्मान गर्दै आएको छ । सम्मानितहरूमा नेपालीसँग विवाह गरेर २५ वर्षदेखि नेपालमै बसिरहेकी चिई श्रेष्ठले क्याफे एन्ड रेस्टुरेन्ट यु सञ्चालन गरेर जापानी स्वादलाई नेपालमा फैलाइरहेकी छन् । लुम्बिनी होटल कासाईका सञ्चालक डा नोबुओ कासाई लुम्बिनीमा जापानीस्तरको तीनतारे होटल सञ्चालन गर्दै आएका छन् । थकाली युवकसँग बिहे गरेर ४० वर्षदेखि नेपालमै रहेकी हिरोको लिमोरीले काठमाडौंको बानेश्वरमा सनसेट भ्यु होटल सञ्चालन गर्दै आएकी छन् । असी वर्षे उनले आफू पछिल्लो पटक ठमेल आउँदा यहाँ तीन होटल मात्र रहेको स्मरण गरिन् ।सन् १९९१ मा सनसेट भ्यु होटल सञ्चालनमा ल्याएकी उनले त्यहाँ फापरबाट जापानी नुडल्स सवा बनाउँछिन् । योजी मत्सुदा कम्पनीका प्रमुख मत्सुदा ६० आंै पटक नेपाल भ्रमणमा छन् । उनले सन् १९९८ देखि नेपालका विकट क्षेत्रमा आँखा शिविर सञ्चालन गर्दै आएका छन् । मिदोरी साकामोता नेपालमा जापानी भाषा सिकाएर जापानमा उच्च शिक्षाका लागि पठाउने गर्छिन् । ६८ वर्षीय उनले नेपालमा जापानी भाषा र संस्कृति प्रवद्र्धन गर्दै आएकी छन् । त्यस्तै काजुओ सुगानुमाले आधुनिक कृषिको विकास र भाषा प्रशिक्षणमा काम गरेका छन् । मासाको एमानेले जोरपाटी दक्षिणढोकामा ३० वर्षदेखि अक्कुपन्चर (सियोले घोचेर उपचार) सेवा र चिकित्सक उत्पादन गरिरहेकी छन् । दूतावासले ग्रान्डी अन्तर्राष्ट्रिय अस्पतालमा रहेर जापानीस्तरको सेवा र व्यवस्थापन गर्न सफल भन्दै अर्चना प्रधान र नेपालजापान व्यापार प्रवद्र्धनमा भूमिका खेलेको भन्दै एनसीसीलाई पनि सम्मान गरेको जनाएको छ ।"
६ सय शरणार्थीले शिविर छाडेनन्,"सिड्नी अस्ट्रेलियाले पपुवान्युगिनीमा रहेको शरणार्थी शिविर बन्द गरेको छ । अस्ट्ेरलियाको उक्त कदमको विरोधमा करिब ६ सयले शिविर छोड्न नमानेपछि तनाव सिर्जना भएको छ । मानस आइल्यान्डमा रहेको शिविर पपुवान्युगिनीको उच्च अदालतले बन्द गर्न आदेश दिएकाले बन्द गरेका अस्ट्रेलियाले जनाएको छ । शिविर नछोड्ने शरणार्थीको अडानपछि अस्ट्रेलिया सरकार समस्यामा परेको छ । अस्ट्रेलियाले उक्त शिविरमा रहेका शरणार्थीहरूलाई अन्य स्थानमा बसोबासको व्यवस्था गरेको भए पनि शरणार्थीले सुरक्षाको कारण देखाउँदै शिविर छोड्न नमानेका हुन् । अहिले शिविरमा खानेकुरा, पानी, स्वास्थ्योपचारलगायतका सुविधा बन्द गरिएका छन् । समस्या बढ्दै गएपछि संयुक्त राष्ट्रसंघीय मानवअधिकार उच्च आयुक्तले अस्ट्रेलिया सरकारलाई यथाशक्य चाँडो समस्या समाधान गर्न आग्रह गरेका छन् । शरणार्थीले शिविर छोड्न नमानेपछि राष्ट्रसंघले आधारभूत आवश्यकताका सामग्री परिपूर्ति गर्नका लागि अस्ट्रेलिया सरकारलाई आग्रह गरेको छ । आयुक्तद्वारा जारी विज्ञप्तिमा उल्लेख छ, दीर्घकालीन समाधान नभएसम्म शरणार्थीको हेरचाहका लागि अस्ट्ेरलिया सरकार उत्तरदायी हुनुपर्छ । गत मंगलबारदेखि बन्द गरिएको उक्त शिविरमा रहेका शरणार्थीहरूले आफूहरू अस्ट्रेलिया सरकारले उपलब्ध गराएको वैकल्पिक बासस्थानमा सुरक्षाको कारण देखाउँदै सर्न मानेका छैनन् ।"
ट्रम्प एसिया भ्रमणमा,"हवाई (एजेन्सी) अमेरिकी राष्ट्रपति डोनाल्ड ट्रम्प एसियाली मुलुकको भ्रमणका क्रममा जापान आइपुगेका छन् । जापानसँगै उनले दक्षिण कोरिया, चीन, भियतनाम र फिलिपिन्सको ११ दिने भ्रमण गर्ने छन् । प्योङयाङको परमाणु कार्यक्रमका कारण कोरियाली प्रायद्वीपमा तनाव चुलिएका बेला राष्ट्रपति ट्रम्प भ्रमणमा निस्केका हुन् । समाचार संस्था रोयटर्सका अनुसार उत्तर कोरियाका विरुद्ध जापान र दक्षिण कोरियाप्रति ऐक्यबद्धता कायम गराउनु र एसियाली क्षेत्रमा अमेरिकी व्यापार प्रवद्र्धन ट्रम्प भ्रमणको मुख्य उद्देश्य हो । साथै ट्रम्पले उत्तर कोरियाविरुद्ध कडा नीति लिन चीनलाई समेत दबाब दिने अपेक्षा गरिएको छ । चीन उत्तर कोरियाको एक मात्र निकट छिमेकी राष्ट्र हो । जापान प्रस्थान गर्नुअघि ट्रम्प अमेरिकाको हवाईस्थित अमेरिकी प्यासिफिक कमान्डको ब्रिफिङ मा सहभागी भएका थिए । उनले पर्ल हार्बरस्थित यूएसएस एरिजोना मेमोरिअल को पनि भ्रमण गरेका थिए । सन् १९४१ को डिसेम्बर ७ मा जापानले पर्ल हार्बरमा आक्रमण गरेपछि अमेरिका दोस्रो विश्वयुद्धमा होमिएको थियो । उनी प्रथम महिला मेलानिया ट्रम्पसहित हवाईबाट जापान लागेका हुन् । जापानमा उनले योकोटामा रहेको जापानी र अमेरिकी सेनाको बेस क्याम्पको निरीक्षण गर्नेछन् । हालै दुईतिहाइ बहुमतसहित पुन: प्रधानमन्त्रीमा निर्वाचित अबे र ट्रम्पबीच हुने द्विपक्षीय वार्तालाई महत्त्वपूर्ण मानिएको छ । सीएनएनका अनुसार उनले जापानी प्रधानमन्त्री सिन्जो अबेसँग केही चरण गल्फ खेल्नेछन् । अन्तर्राष्ट्रिय सञ्चारमाध्यमले यसलाई गल्फ कूटनीति को निरन्तरताका रूपमा लिएका छन् । सन् १९५७ मा तत्कालीन जापानी प्रधानमन्त्री नोबुसुके किसीले अमेरिका भ्रमणका क्रममा राष्ट्रपति डाइट आइजेनहावरसँग गल्फ खेलेका थिए । जसलाई दोस्रो विश्वयुद्धपछि दुई देशको सम्बन्ध सुधारका लागि महत्त्वपूर्ण घटना मानिन्छ । किसी जापानी प्रधानमन्त्री अबेका हजुरबुबा हुन् । दुई दिनको जापान बसाइपछि ट्रम्प दक्षिण कोरिया जानेछन् । जहाँ उनले सोलस्थित अमेरिकी सैन्य अखडाको पनि भ्रमण गर्ने कार्यक्रम छ । कोरियाली राष्ट्रपति मुन जेइनसँगको वार्तापछि उनले संसद्मा समेत सम्बोधन गर्नेछन् । दुई दिनका लागि नोभेम्बर ८ मा चीन पुग्ने ट्रपले चिनियाँ राष्ट्रपति सी चिनफिङसँग भेटवार्ता गर्नुका साथै केही कार्यक्रममा सहभागी हुनेछन् । त्यसपछि ट्रम्प एसिया प्रशान्त आर्थिक साझेदारी समूह (एपेक) को बैठकमा सहभागी हुन भियतनाम पुग्नेछन् । उनले हनोईको राजकीय भ्रमणसमेत गर्ने कार्यक्रम छ । त्यसपछि नोभेम्बर १३ मा फिलिपिन्सको मनिला पुग्ने ट्रम्पले दक्षिणपूर्वी एसियाली मुलुक (आसियान) बैठकमा सहभागी हुनेछन् । उनले फिलिपिन्सका राष्ट्रपति रोड्रिगो डुर्टेटेसँग पनि भेटवार्ता गर्नेछन् । ट्रम्पको भ्रमण गत २५ वर्षयता अमेरिकी राष्ट्रपतिले गरेको एसियाको सबैभन्दा लामो भ्रमण हुनेछ । यसअघि सन् १९९१ को डिसेम्बर ३१ देखि १९९२ को जनवरी १० सम्म पूर्वराष्ट्रपति जर्ज एचडब्लू बुसले एसियाली मुलुकको भ्रमण गरेका थिए ।"
बर्खास्त नेताविरुद्ध पक्राउ आदेश,"म्याड्रिड (एजेन्सी) स्पेनले बर्खास्त गरेका क्याटलान नेता कारलस पुइग्डेमोन्ट र उनको मन्त्रिपरिषद्का चार पूर्वमन्त्रीविरुद्ध युरोपेली पक्राउ आदेश जारी गरेको छ । बिहीबार म्याड्रिडस्थित उच्च अदालतमा अनुपस्थित भएपछि उनीहरूविरुद्ध एक न्यायाधीशले पक्राउ आदेश जारी गरेका हुन् । शुक्रबार हिरासतमा राखिएका क्षेत्रीय सरकारका ९ पूर्वसदस्यमध्ये एक जना ५० हजार युरो धरौटी राखेर रिहा भएका छन् । उनीहरूमाथि क्याटालोनियाको स्वतन्त्रताका लागि विद्रोह, देशद्रोह र राज्यकोषको दुरुपयोग गरेको आरोप लगाइएको छ । स्पेन सरकारले बर्खास्त क्याटलान नेताविरुद्ध विद्रोह, देशद्रोह र सार्वजनिक कोषको दुरुपयोगमा मुद्दा चलाउने बताएपछि उनीहरू गतसाता बेल्जियम पुगेका थिए । बर्खास्त पूर्वराष्ट्रपति पुइग्डेमोन्टले निष्पक्ष सुनुवाइको हुने सुनिश्चित नभएसम्म स्वदेश नफर्किने बताउँदै आएका छन् । बेल्जियमका अभियोजनकर्ताले स्पेनले जारी गरेको पक्राउ पूर्जी आफूहरूले प्राप्त गरेको बताएका छन् । उनीहरूले न्यायाधीशलाई अनुसन्धान प्रक्रिया अघि बढाउन दिनुअघि ती कागजात अध्ययन गर्ने जनाएका छन् । क्याटालोनियाका पूर्वनेतालाई गिरफ्तार गरिएको विरोधमा शुक्रबारबाट सुरु भएको विरोध प्रदर्शन जारी छ । शनिबार पनि क्याटालोनियाको राजधानी बार्सिलोनालगायतका प्रमुख सहरमा हजारौंले विरोध प्रदर्शन गरेका छन् ।"
मानवीय गतिविधिले जलवायु परिवर्तन,वासिङ्टन (बीबीसी) अमेरिकी वैज्ञानिकले तीव्र गतिमा भइरहेको जलवायु परिवर्तनका लागि मानवीय गतिविधि प्रमुख कारण भएको औंल्याएका छन् । अमेरिकको १३ वटा संघीय संस्थाका वैज्ञानिकले गरेको बृहत् अध्ययनले पेरिस सम्झौताबाट बाहिरिने राष्ट्रपति डोनाल्ड ट्रम्पको निर्णयले भयावह परिणाम ल्याउने चेतावनी दिएको छ । उनले जलवायु परिवर्तन चीनले अमेरिकी उत्पादनको प्रभाव कम गर्न विकसित गरेको अवधारणा भएको दाबी गरेका थिए । आधुनिक सभ्यताको इतिहासमै सबैभन्दा बढी गर्मी वर्तमान समयमा भएको जनाउँदै प्रतिवेदनले हरित गृह ग्यास उत्सर्जनजस्ता मानवीय गतिविधि नै जलवायु परिवर्तनको प्रमुख कारण भएको जनाएको छ । वैज्ञानिकका अनुसार २१ औं शताब्दीको अन्त्यसम्ममा विश्वव्यापी समद्री सतह ८ फिट जतिले बढ्ने सम्भावनालाई नकार्न सकिँदैन ।
किल्ला भत्काउनेजोगाउने होड,"सबै तहको जोड्दा एमालेले २७ हजार ८ सय ३७, कांग्रेसले २३ हजार २ सय ८२, राजमोले १८ हजार ५ सय ८९ र माओवादी केन्द्रले १७ हजार ८ सय ७९ मत ल्याएका थिए । यसलाई आधार मान्दा वाम गठबन्धनको ६४ हजार ३ सय ३५ र कांग्रेसको २३ हजार २ सय ८२ मत हुन्छ । ४१ हजार ५३ को मतान्तर कम गर्न सानो तयारीले नपुग्ने कांग्रेसले राम्ररी बुझेको छ । त्यसैले पोख्रेल उम्मदेवारी दर्ताको भोलिपल्टैदेखि घरदैलोमा लागिसकेका छन् । हरेक वडामा कोणसभा गर्ने गरी कार्यतालिका बनाएर खटिरहेको उनले बताए । जिल्लाका मतदाता स्थिर नभएकाले यसपालि मत आफ्नो पक्षमा आउने उनको दाबी छ । २०६४ मा माओवादी र २०७० मा एमालेले सबै क्षेत्र जित्ने गरी मत पाए, उनले भने, यसपालि हाम्रो पालो आएको छ । पार्टीले नेता बनाउने होइन, जनताले हो । वाम गठबन्धनका कार्यकर्ता धेरै होलान् तर जनता मत हाल्न स्वतन्त्र छन् । वाम गठबन्धनकी उम्मेदवार पौडेल भने वामपन्थीको उर्वर भूमि कसैले भत्काउन नसक्ने दाबी गर्छिन् । वामपन्थीको आधार थलो विकास गर्न सबै कम्युनिस्टका साझा एजेन्डा कार्यान्वयन गर्ने समय आएको उनले बताइन् । प्यूठानलाई कस्तो बनाउने भनेर कम्युनिस्टको साझा योजना बन्दै छ, उनले भनिन्, सबै कम्युनिस्ट एक हुने पहिलो अवसर जुटेको छ । यसले वामपन्थी किल्ला झन् मजबुत बनाएको छ ।वाम गठबन्धनका तर्फबाट प्रदेश सभामा क बाट एमालेका हरि रिजाल र कांग्रेसका टेकप्रसाद भण्डारी तथा ख मा आओवादी केन्द्रका कृष्णध्वज खड्का र कांग्रेस जिल्ला सभापति अमरप्रसाद भण्डारीबीच प्रतिस्पर्धा हुँदै छ । खड्का २०७० को संविधानसभा निर्वाचनमा क्षेत्र २ बाट पराजित भएका थिए । अन्य सबै उम्मेदवार पहिलोपटक निर्वाचनमा सहभागी छन् । जिल्लामा १ लाख ३८ हजार ६ सय ४१ मतदाता छन् ।कसले मार्ला बाजी ?ओखलढुंगा सुरवीर राई र बलबहादुर केसी । नामको अर्थ झन्डै उस्तै लाग्छ । प्रतिनिधिसभाका लागि यी दुईजना सोलुखुम्बुबाट भिड्दैछन् । सुरवीर राई (हेमकुमार राई) माओवादी केन्द्रका तर्फबाट वाम गठबन्धनका उम्मेदार छन् । बलबहादुर केसी कांग्रेसका केन्द्रीय सदस्य तथा पूर्वमन्त्री पनि हुन् । यी दुई बीचको चुनावी प्रतिस्पर्धा पनि रोचक हुने अनुमान गरिएको छ । प्राय: केन्द्रीय नेताहरू गृहजिल्ला बाहिर गएर पनि चुनाव लड्ने चलन छ । तर केसी २५ वर्षदेखि सोलुखुम्बुबाटै उम्मेदार बन्ने गरेका छन् । ०६४ मा माओवादीका गोपाल किरातीसँग पराजित भए पनि ०७० को संविधानसभामा सभासद निर्वाचित भएर केसी पुरानै लयमा फर्किएका थिए । स्थानीय तह निर्वाचनलाई आधार मान्ने हो भने वाम गठबन्धन कांग्रेसभन्दा बलियो देखिन्छ । जिल्लामा रहेका ८ स्थानीय तहमध्ये दुधकुण्ड नगरपालिकामा मात्र प्रमुख पदमा कांग्रेस उम्मेदवार विजयी भएका थिए । अन्य तीन स्थानीय तहमा माओवादी र चार स्थानीय तह एमालेको पोल्टामा परेको थियो । एमाले र माओवादी दुवैको मत बाँडिएन भने वामले जित्ने प्रबल सम्भावना रहेको आकलन मतदाताको छ ।विगतलाई हेर्ने हो भने कांग्रेस कमजोर देखिँदैन । ०४८ देखि ०७० सम्म पाँच पटक चुनाव लडेर चारपटक केसीले चुनाव जितिसकेको इतिहास छ । उनी अहिले छैटौंपटक चुनाव लड्दै छन् । स्थानीय तह निर्वाचनमा आन्तरिक कलह र टिकट वितरण नमिल्दा हार बेहोर्नुपरेको कांग्रेसको बुझाइ छ । तुलना गरेर हेर्ने हो, उम्मेदवारको हिसाबले सोलुखुम्बुमा सुरवीरभन्दा बलबहादुर बलिया देखिन्छन्, जिल्लाका कांग्रेस निकट एक पत्रकारले भने, किनभने कांग्रेसको जिल्ला कार्यसमितिभित्र देखिएको विवाद केसीले मिलाइसकेका छन् । असन्तुष्ट नेताहरूलाई प्रदेशसभामा टिकट दिएपछि सबैले चित्त बुझाएका छन् । यसअघि जहिल्यै केसीसँग असन्तुष्ट भएका कांग्रेसका जिल्ला सभापति आङ्गेलु शेर्पालाई नै प्रदेशसभाको टिकट दिएपछि अन्तर्घात कम हुने अनुमान गरिएको छ । वाम गठबन्धनका राई माओवादीका पूर्वलडाकु हुन् । यी दुईको झनै अर्को संयोग मिलेको छ । दुवैजना एउटै गाउँपालिका नेचासल्यानका हुन् । नेचाका राई हुन् भने सल्यानका केसी । उसो त आफ्नै गाउँपालिकामा पर्ने साबिकका तिङ्लावासीसमेत केसीकै विरुद्धमा छन् । केसीसँग जिल्लाका धेरै मतदाता स्थानीय तह पुन:संरचनाको बेलादेखि असन्तुष्ट छन् । कतिपय गाउँपालिकाको नामकरणमा बलबहादुरले हस्तक्षेप गरेको आरोप छ । अझ कांग्रेसको बलियो पकड रहेको भनिएको तिङ्लाले फेरि नो भोट अभियानलाई निरन्तरता दिँदा केसीकै मत काटिने वाम निकट नेताहरूको भनाइ छ । सोलखुम्बुमा जम्मा ६९ हजार ४ सय ११ मतदाता छन् । प्रदेशसभाका लागि भने वाम गठबन्धनका तर्फबाट दुवै क्षेत्रमा एमालेका उम्मेदवार छन् । निर्वाचन क्षेत्र क मा उत्तमकुमार बस्नेत र ख मा बुद्धिकुमार राजभण्डारी छन् । त्यसैगरी कांग्रेसको तर्फबाट निर्वाचन क्षेत्र क मा प्रकाशसिंह कार्की र ख मा आङ्गेलु शेर्पा छन् ।"
महिला उम्मेदवारी शून्य,"सुर्खेत प्रतिनिधिसभा तथा प्रदेशसभा निर्वाचनको उम्मेदवारी छनोटका लागि पार्टीका जिल्ला तहले गरेका सिफारिसमा नेत्रीहरूको पनि नाम छ । तर, सिंगो प्रदेश ६ का १० जिल्लाबाट एउटै महिलाले प्रत्यक्ष उम्मेदवारी पाएनन् । मुख्य प्रतिस्पर्धी एमाले, कांग्रेस र माओवादी केन्द्रले प्रत्यक्षतर्फ प्रतिनिधिसभाका १२ र प्रदेशसभाका २४ सिटमा पुरुष मात्र उतारेका छन् । ठूला दल मात्र होइन, महिलाले साना दलबाट र बागी उम्मेदवारीसमेत दिएका छैनन् । सिंगो प्रदेशभरि प्रत्यक्ष उम्मेदवार हुने योग्यताका नेत्री नभएका होइनन् । निवर्तमान व्यवस्थापिका संसद्मै राप्रपाकी कुन्ती शाही (दैलेख), माओवादी केन्द्रकी सीता नेपाली (सुर्खेत), कांग्रेसका रिता शाही (हुम्ला) र मिठ्ठु मल्ल (रुकुम) समानुपातिक सभासद थिए । त्यसअघि, माओवादी केन्द्रकी सत्या पहाडी (डोल्पा), कांग्रेसकी दुधकुमारी हमाल (डोल्पा) र एमालेकी सोनाम छेजुङ लामा (मुगु) पनि समानुपातिक सभासद भए । वाम गठबन्धनपछि सजिलै चुनाव जित्ने स्थिति आएकाले पुरुष नेताहरूले क्षेत्र छाड्नै मान्नुभएन, माओवादी नेत्री नेपालीले भनिन्, वाम होस् वा लोकतान्त्रिक गठबन्धन, सिंगो प्रदेशभरि एक जना पनि महिलालाई प्रत्यक्ष उम्मेदवार नबनाएर पार्टीले आफ्नो लैंगिक चरित्र प्रस्ट पारेका छन् । महिलाका लागि छुट्टै निर्वाचन क्षेत्रको आरक्षण नभएसम्म यो विभेद भइरहने उनको बुझाइ छ । संसद्मा यसबारे छलफल भए पनि भ्रष्टाचारीले चुनाव लड्न पाउने प्रस्ताव ल्याएर ओझेल पारिएको उल्लेख गर्दै नेपालीले भनिन्, सक्षम महिलालाई प्रत्यक्षमै उठाउनुपर्छ । त्यसले राजनीतिमा महिला आकर्षण बढ्छ । एमालेबाट ०५६ को आम निर्वाचनमा रुकुमकी तीर्था गौतम र ०६४ मा सुर्खेत १ बाट कमला शर्मा प्रत्यक्ष निर्वाचित सांसद भए । त्यसयता चुनाव जित्ने गरी प्रभाव रहेको क्षेत्रमा एमालेले महिलालाई प्रत्यक्ष उम्मेदवार बनाएको छैन । माओवादी केन्द्र र कांग्रेसले पनि सम्भावना बोकेका नेत्रीलाई समानुपातिकमै थन्क्याएका छन् । महिलाले नचाहेर पनि प्रत्यक्षमा कम उम्मेदवारी परेको केही नेताको दाबी छ । यसपटक दैलेख १ मा राप्रपाबाट कुन्ती शाही उठ्ने चर्चा थियो । तर, वाम गठबन्धनपछि उनी हच्किइन् । कांग्रेससँग गठबन्धनपछि उनले भर्खरै एमाले छाडेर राप्रपा भएका दाजु दीपक शाहीलाई प्रतिनिधिसभा सदस्य उम्मेदवार उठाएर आफू भने समानुपातिकमा बसिन् । त्यस्तै, माओवादी केन्द्रले प्रदेशकी नेत्री सत्या पहाडीलाई पुन: समानुपातिक सूचीमा राख्यो । पति शक्ति बस्नेत जाजरकोटबाट उम्मेदवार भएकाले पार्टीले उनलाई पन्छाएको देखियो । त्यस्तै, दैलेख २ मा कांग्रेस नेत्री सीता रानाको चर्चा प्रत्यक्ष र समानुपातिक दुवैमा थियो । तर, अन्त्यमा कांग्रेसले पुराना नेता शिवराज जोशीलाई उठाएर रानालाई समानुपातिकमा राख्यो । इच्छा त प्रत्यक्षमै उठ्ने थियो । परिस्थितिले साथ दिएन, उनले भनिन्, पार्टीले नेताहरू मिलाउने क्रममा अन्तिममा आएर समानुपातिक सूचीमा राख्यो । वाम गठबन्धनबाट चुनौती थपिएकाले पनि आफूले धेरै गुनासो नगरेको रानाले बताइन् । तर, आन्दोलन, संगठन निर्माण र अरू पार्टी काममा महिला सक्रिय हुँदा पनि चुनाव र अरू अवसर पाउने बेलामा कम आँक्ने प्रवृत्तिप्रति असन्तुष्टि व्यक्त गरिन् । संविधानले बाध्य बनाउँदा स्थानीय तहमा देशभर उपप्रमुखका उम्मेदवार भेटिने, संविधानसभा र प्रदेशसभामा योग्य भेटिएनन् भनेझैं बेवास्ता गर्नु गलत हो, रानाले भनिन् । समानुपातिक छनोट एक पटकलाई आरक्षण दिइएको हो । तर, मुख्य पार्टीले प्रत्यक्षमा चुनाव लड्ने गरी आफ्ना समानुपातिक सांसदको क्षमता अभिवृद्धिमा पनि ध्यान दिने गरेका छैनन् । यसपटक माओवादी केन्द्रमा रुकुमकी विमला केसी, सल्यानकी टीका बुढाथोकी, सुर्खेतकी पुष्पा घर्ती विष्ट र जुम्लाकी गोमा कुँवरले प्रत्यक्ष चुनाव लड्न चाहेका थिए । त्यस्तै, एमालेमा सुर्खेतका सुमित्रा बीसी र नन्दा शर्मा, दैलेखकी मीनासिंह रखाललगायतले प्रत्यक्षमा दाबी गरेका थिए । पार्टीहरूमा कामको मूल्यांकन होइन, रेखालले भनिन्, नातावाद, कृपावाद र अर्थवादमा पनि अगाडि हुनुपर्दोरहेछ ।"
ओलीलाई प्राध्यापकको चुनौती,"दमक एमाले अध्यक्ष तथा पूर्वप्रधानमन्त्री केपी ओलीको गृहक्षेत्र भएकाले झापा क्षेत्र ५ चुनावी चर्चाको केन्द्रविन्दुमै छ । यो क्षेत्रमा पछिल्ला तीनवटा चुनावमा एमाले, कांग्रेस, राप्रपा र माओवादी केन्द्रका बीचमा भिडन्त हुने गरेको थियो । यसपटक वाम गठबन्धन र कांग्रेस उम्मेदवार सीधा आमनेसामने छन् ।ओलीविरुद्ध कांग्रेसले डाखगेन्द्र अधिकारीलाई उम्मेदवार बनाएको छ । साढे १७ वर्षको प्राध्यापन पेसालाई छाडेर चुनावी मैदानमा होमिएका अधिकारी राजनीतिबाट टाढाका व्यक्ति भने होइनन् । उनको राजनीतिक यात्रा ०४८ बाट सुरु भएको थियो ।०४८ मा हात्तीसार क्याम्पसमा नेविसंघको इकाई सभापति चयन भएका थिए । ०५७ देखि उनी त्रिचन्द्र कलेजमा प्राध्यापक बने । भारतको सौराष्ट्र विश्वविद्यालयबाट प्राणीशास्त्रमा विद्यावारिधि गरेका अधिकारीले प्राध्यापनसँगै राजनीतिलाई पनि अघि बढाउँदै लगेका हुन् । गौरादह नगरपालिका ३ निवासी अधिकारी कांग्रेस महाधिवेशन प्रतिनिधि हुन् । यो क्षेत्रको चुनावलाई विपक्षीले राष्ट्रिय राजनीतिमा जति महत्त्व ठानेको छ, प्रतिस्पर्धा भने उति नै सहज । जिल्लाको अन्य क्षेत्रमा टिकट पाउनेहरूले मनोनयन दर्ताको अघिल्लो रातसम्म नेतृत्वसमक्ष आफ्ना लागि आग्रह गरिरहे । तर, यो क्षेत्रमा त्यो अवस्था देखिएन ।पार्टी अध्यक्ष ओली आफैं उम्मेदवार बन्ने भएपछि वाम गठबन्धनबाट अन्यले मुख खोल्ने अवस्थै भएन । ओलीका विरुद्ध कांग्रेसका स्थानीय नेताले चुनाव लड्ने हिम्मत गरेनन् । केही समय ओलीविरुद्धको उम्मेदवार भनेर युवा नेता विश्वप्रकाश शर्मा र पूर्वमन्त्री केशवकुमार बुढाथोकीको नाम पनि चर्चामा ल्याइएको थियो । पार्टीको जिल्ला नेतृत्वले निवर्तमान सांसद महेन्द्रकुमारी सुब्बा, महासमिति सदस्य सुरेश सुब्बा, महिला नेत्री रामकुमारी पौडेललाई उम्मेदवार बन्न आग्रह गरेको थियो । तर, उनीहरूले ओलीविरुद्ध चुनाव जित्न गाह्रो हुने भन्दै जवाफ फर्काए । कांग्रेसभित्र ओलीविरुद्ध उनकै कार्यकर्ता पदम पौडेललाई उम्मेदवार बनाउने छलफल पनि भएको थियो । पौडेल साबिक तोपगाछी गाविसमा एमालेबाट दुई कार्यकाल गाविस अध्यक्ष भएका थिए । वाम गठबन्धनप्रति असन्तुष्टि जनाउँदै उनी प्रधानमन्त्री निवास बालुवाटारमा गएर कांग्रेसमा प्रवेश गरेका हुन् ।ओलीविरुद्ध चुनाव लड्न कुनै कठिनाइ नभएको अधिकारीको भनाइ छ । चुनाव जित्न असम्भव छैन । कडा मिहिनेतको आवश्यकता छ, उनले भने, धेरै अवसरहरू चुनौतीभित्रै हुन्छन् । आत्मविश्वासी देखिएका अधिकारी देशभित्रको अथाह स्रोतलाई सिस्टममा ढालेर उचित उपयोगका लागि आफू चुनावी मैदानमा उत्रिएको बताए । अब, चुनाव जिते पनि हारे पनि म जनतासँगै यही मैदानमा रहन्छु, उनले भने, राजनीतिलाई सही ट्रयाकमा ल्याउन म मैदानमा होमिएको हुँ । विश्वास छ, जनताले यसको मूल्यांकन गर्नेछन् । यो क्षेत्रमा इतिहास भने एमालेको पक्षमा छ । ओली यहाँबाट ०४८ देखि लगातार चुनाव लड्दै आएका छन् । ०४८, ०५१ र ०५६ को संसदीय चुनावमा ओलीले लगातार जित हासिल गरेका थिए । ०५६ मा ओलीले जिल्लाकै दुई क्षेत्रबाट चुनाव जितेका थिए । त्यसबेला यो क्षेत्र छाडे र झापा २ रोजे । त्यसपछिको उपनिर्वाचनमा एमालेका देवेन्द्र दाहाललाई पराजित गर्दै कांग्रेसका डागोपाल कोइराला निर्वाचित भएका थिए । ०६४ को संविधानसभा चुनावमा ओली पराजित भएका थिए ।उनलाई तत्कालीन माओवादीका विश्वदीप लिङ्देनले पराजित गरेका थिए । लिङ्देन केही दिनअघि मात्रै कांग्रेसमा प्रवेश गरेका छन् । ०७० को चुनावमा ओली निर्वाचित भए । यो क्षेत्रबाट ओली लगातार छैटौंपटक चुनावी मैदानमा होमिएका छन् ।यो क्षेत्रमा दमक नगरपालिका, कमल गाउँपालिका तथा गौरादह नगरपालिकाका १ देखि ८ सम्मका वडा र गौरीगन्ज गाउँपालिकाका ३, ४, ५ र ६ नम्बर वडा पर्छन् । यो निर्वाचन क्षेत्रमा १ लाख ३७ हजार ५ सय ६२ मतदाता छन् । निर्वाचन क्षेत्रभित्रका चारवटा स्थानीय तहमध्ये दमक र कमलमा एमालेको नेतृत्व छ । गौरादहमा कांग्रेस र गौरीगन्जमा राप्रपाले प्रमुख जितेको छ ।"
पीडित फकाउँदै दाहाल,"माडी (चितवन) माओवादी केन्द्रका अध्यक्ष पुष्पकमल दाहाल बाँदरमुढे घटनापछि शनिबार दोस्रो पटक माडी पुगे । जिल्लाको क्षेत्र ३ बाट उम्मेदार बनेपछि चुनावी प्रचारको सिलसिलामा माडी पुगेका हुन् । यसअघि ०६९ फागुन १७ गते महोत्सव उद्घाटन गर्न आए पनि त्यसयता पाइला राखेका थिएनन । त्यो बेला बाँदरमुढे घटनाका पीडितले कालो झन्डा देखाएर विरोध जनाएका थिए । पीडितलाई प्रहरीले नियन्त्रणमा लिएपछि मात्र दाहालले महोत्सव उद्घाटन गरेका थिए । शनिबार दोस्रो पटक भने दिवाकरतीर्थकुमारी भुसाल स्मृति खुला भलिबल प्रतियोगिताको उद्घाटन गर्न पुगे । तर कार्यक्रममा पीडित देखिएनन् । उनीहरूले माग सम्बोधनका लागि माओवादी केन्द्रका नेता अमिक शेरचन र धनीराम पौडेललाई भेटेका थिए । सँगै बसेर छलफल गरे । पीडितले विभिन्न १२ बुँदे माग अगाडि सारेको र ती मागका बारेमा माओवादी अध्यक्ष दाहाललाई जानकारी गराइएको थियो । भाषणका क्रममा अधिकांश समय माडीको विकास गर्न आफू तयार रहेको बताउँदै दाहालले यहाँका समस्या समाधानमा आफू लागिपर्ने दाबी गरे । उनले बाँदरमुढे घटनाका पीडितलाई फकाउँदै उनीहरूको माग सम्बोधनका बारेमा सकारात्मक रहेको बताए । बाँदरमुढे घटनाका मुख्य दोषीहरूलाई कारबाही गर्ने जनाए । जनयुद्धकालीन अवस्थामा राज्य र तत्कालीन विद्रोही पक्षबाट भएका गल्ती, कमजोरी र त्यसबाट हुन गएको क्षतिका बारेमा छानबिन हुने आश्वासन दिए । यसको निक्र्योल गर्ने र सुझाव दिने जिम्मेवारी सत्य निरूपण आयोग र बेपत्ता छानबिन आयोगलाई दिइएको छ, उनले भने, हाम्रा तर्फबाट भएका कमजोरी स्वीकार गर्न तयार छौं । सत्य निरूपण आयोग र बेपत्ता छानबिन आयोगको विधेयक बनाउँदा र अहिले विधेयक संशोधनको प्रक्रिया अगाडि बढ्दै गर्दा सैद्धान्तिक रूपमा स्वीकार गर्न तयार रहेको बताए । राज्य पक्ष, नेपाली सेना पनि सैद्धान्तिक रूपमा सहमत भएको स्थिति छ, उनले भने, हामीले राष्ट्रसंघमा पनि यो कुरा भनेका छौं, त्यसकारण कुनै पनि घटनाका प्रमुख दोषी ठहर भएमा र त्यो गम्भीर प्रकृतिको अपराध ठहरिएमा उनीहरूमाथि कारबाही हुन्छ ।उनले सत्य निरूपण र बेपत्ता आयोगलाई काम गर्न नरोकेको बताए । एउटै समस्या के परेको छ भने ऐन संशोधन गरेर काम अगाडि बढाउनुपर्ने आवश्यकता छ, उनले भने, संशोधन अन्तिम प्रक्रियामा छ, ऐन संशोधन हुनेबित्तिकै सत्य निरूपण र बेपत्ता आयोगको काम अगाडि बढेर टुंगिन्छ । सत्य निरूपण र बेपत्ता आयोगबाट पीडितहरूलाई परिपूरणको व्यवस्था गरिएको बताए । त्यो सम्पूर्ण परिपूरणको व्यवस्था बाँदरमुढे घटनाका पीडितलाई दिलाउन पहल गरिने विश्वास दिलाउन चाहन्छु, उनले भने, यसमा कसैको विमति छैन, त्यो दुर्भाभाग्यपूर्ण र त्रासदीपूर्ण घटना थियो, माडीका जनताले ठूलो पीडा भोग्नुपर्यो, क्षति बेहोर्नुपर्यो । उनले उक्त घटना अहिले पनि सबैको हृदयमा अमिट छापको रूपमा रहेको बताए । उनले पीडितहरूलाइ राहत, परिपूरण दिने, बालबच्चालाई रोजगारी, पठनपाठनको व्यवस्था गर्ने कुरामा सत्य निरूपणको केही समय बाँकी रहेको तथा सम्बोधन गर्न पार्टीहरूका तर्फबाट र पछि बन्ने सरकारका तर्फबाट पहल हुने दाबी गरे । घाइतेको नि:शुल्क उपचारको कुरा, अपांग परिवारलाई रोजगारीको व्यवस्था मिलाउने कुरा, घाइते तथा आपंगको तुरुन्त र नि:शुल्क उपचारसहित जीवनवृत्तिको व्यवस्था गरिनुपर्ने, घटनाका मृतकको सम्झनामा स्मारक बनाउने र त्यसको चित्र बनाउने कुरा सुरु भइसकेको छ, उनले भने, बाँदरमुढेलाई ऐतिहासिक संग्रहालय बनाउने कुरामा पनि हामी लागिपर्ने छौं । ०६२ जेठ २३ गते बाँदरमुढे खोलामा माओवादीको विद्युतीय धरापमा यात्रुवाहक बस पर्दा ३९ जनाको मृत्यु भएको थियो । त्यस्तै, उपचारको क्रममा थप ३ जनाको मृत्यु भयो । ७२ जना घाइते भएका थिए । जनयुद्धका बेला बाँदरमुढे घटना घट्यो, त्यो बेला रोल्पामा थिएँ, उनले भने, गल्ती भयो, पार्टीका तर्फबाट १० वर्षे जनयुद्धको दौरानमा सबैभन्दा ठूलो गल्ती चितवनको बाँदरमुढे घटना भयो भनेर भोलिपल्टै मैले वक्तव्य निकालेको छु । यसको छानबिन गरिनेछ । दोषीलाई कारबाही गरिनेछ । पार्टीका तर्फबाट पनि कानुनी रूपमा अगाडि बढ्नुपरे बढ्न तयार रहेको भन्दै वक्तव्य तुरुन्तै निकालेको थिएँ । उनले शान्ति प्रक्रियामा आइसकेपछि पीडितलाई सम्बोधन गर्नेबारे पटकपटक कुराकानी भएको बताए । कार्यक्रममा एमालेका स्थायी कमिटी सदस्य एवं क्षेत्र नम्बर १ का प्रतिनिधिसभा सदस्य उम्मेदवार सुरेन्द्र पाण्डे लगायतले बोलेका थिए । पीडित आएनन् बाँदरमुढे घटनाका पीडित कार्यक्रममा देखिएनन् । अघिपछि दाहालको विरोध गर्दै आएका पीडितहरू कार्यक्रमस्थलमा देखिएनन् । कार्यक्रमस्थलमा सुरक्षा व्यवस्था कडा पारिएको थियो । माओवादीका शीर्ष नेतासँग बसेर छलफल पनि भयो, बाँदरमुढे घटना पीडित संघर्ष समितिका उपाध्यक्ष कृष्ण अधिकारीले भने, सुरक्षाकर्मीले नआउनु भने, वाईसीएलको डर देखाइयो । उनले घटना घटाउनेलाई उम्मेदवार बनाएकाले उम्मेदवारी फिर्ता गराउनुपर्ने माग राखेको बताए । दिनभरि घर बस्यौं, उनले भने, हाम्रा माग सम्बोधन हुनुपर्छ, हामीले न्याय पाउनुपर्छ । प्रहरीले दुई दिनदेखि पीडितहरूलाई निगरानी गर्दै आएको थियो । जोखिम मोलेर पीडितहरूले कार्यक्रमस्थल जान नचाहेको गुनासो गरे । जिल्ला अध्यक्ष माओवादीमाराष्ट्रिय प्रजातन्त्र पार्टी प्रजातान्त्रिकका जिल्ला अध्यक्ष बद्री तिमल्सिना माओवादी केन्द्रमा प्रवेश गरेका छन् । उनलाई माओवादी केन्द्रका अध्यक्ष दाहालले माला र अबिर लगाएर पार्टी प्रवेश गराएका हुन् । उनी ३९ वर्षदेखि राजनीति गर्दै आएका थिए । मेरो ३९ वर्षे राजनीति अब पुष्पकमल दाहालको छातीमा बिसाएको छु, उनले भने, अहिले दाहाललाई हामी होइन, हामीलाई दाहाल चाहिएको छ । उनीसँगै राप्रपा (प्रजातान्त्रिक), नयाँ शक्ति, कांग्रेसबाट माओवादी र एमालेमा प्रवेश गरेका थिए ।"
१ सय ६१ स्थानीय तहमा बैंक जान नसक्ने,"काठमाडौं सबै स्थानीय तहमा वाणिज्य बैंक पुर्याउने सरकारको योजना तत्काल पूरा नहुने भएको छ । वाणिज्य बैंकहरूले करिब १ सय ६१ स्थानीय तहमा तत्कालै शाखा स्थापना गर्न नसक्ने बताएपछि यस्तो अवस्था आएको हो । अधिकांश स्थानीय तहमा सडक, बिजुली, टेलिफोन, सुरक्षालगायत आधारभूत पूर्वाधार नपुगेकाले बैंक शाखा स्थापना गर्न सम्भव नभएको नेपाल बैंकर्स संघले जनाएको छ । यसबारे राष्ट्र बैंकमार्फत सरकारलाई जानकारी दिइसकेको छ । चालु आर्थिक वर्षको बजेट वक्तव्यमा ७ सय ४४ वटै स्थानीय तहमा कम्तीमा एउटा वाणिज्य बैंकको शाखा पुर्याउने घोषणा गरिएको थियो । पछि ९ वटा तह थपेर यो संख्या ७ सय ५३ पुर्याइएको हो । थपिएका स्थानीय निकायहरूमा बैंक भएनभएको बारे केही बताइएको छैन । सुरुको ७ सय ४४ स्थानीय निकायमध्ये ३ सय ३३ तहमा बैंक पुगिसकेकाले बाँकी ४ सय ११ स्थानमा शाखा स्थापना गर्न बैंकहरूलाई निर्देशन दिइएको हो । मुलुक संघीय संरचनामा गएपछि ठूलो बजेट जाने भएकाले हरेक स्थानीय निकायमा कम्तीमा एउटा वाणिज्य बैंक पुर्याउन सरकारले निर्देशन दिएको हो ।यसअघि व्यवस्थापिकाको संसदीय समितिले दुई महिनाभित्र सबै स्थानीय तहमा शाखा स्थापना गर्न अर्थ मन्त्रालय र राष्ट्र बैंकलाई निर्देशन दिएको थियो । सोही निर्देशनपछि बैंकहरूले २ सय ४४ स्थानीय तहमा शाखा स्थापना गर्न सकिने बताएका थिए । पछि बैंकहरूले थप १४ स्थानीय तहमा पनि शाखा खोल्ने चाहना राखेपछि यो संख्या २ सय ५८ पुगेको थियो । अहिले तीमध्ये ८ तहमा तत्काल शाखा खोल्न नसकिने संघले जनाएको छ । यसको जानकारी राष्ट्र बैंक पठाइसकिएको स्रोतले बताएको छ । संघका अनुसार तत्काल २ सय ५० स्थानीय तहमा शाखा खोल्न सकिन्छ र त्यसका लागि बैंकहरूले प्रक्रिया सुरु गरसिकेका छन् । बैंकहरूले राष्ट्र बैंक पठाएको पछिल्लो तथ्यांकअनुसार हालको अवस्थामा १ सय ६१ स्थानीय तहमा बैंकहरू जान तयार छैनन् । ती तहमा बैंक पुर्याउनका लागि अत्यावश्यक पूर्वाधार चाहिने भएकाले सरकारले ठूलो लगानी गर्नुपर्ने देखिएको छ ।यसअघि शाखा खोल्न प्रस्ताव भएर पनि अहिले बैंकहरू जान नमानेका ८ तहमध्ये अछामको बन्निगढी जयगढ, बझाङको केदारस्यु, बाकेको डुडुवा, दार्चुलाको लेकाम, धादिङको खानियाबास, डोटीको आदर्श, सोलुखुम्बुको दुधकौशिका र ताप्लेजुङको सिरिजंघा छन् । ती स्थानमा बाटो, बिजुली, इन्टरनेट, सुरक्षालगायत आधारभूत पूर्वाधार पनि नपुगेकाले बैंकहरू शाखा खोल्न नसक्ने अवस्थामा रहेको संघले जनाएको छ । केही स्थानीय निकायमा त बैंक बस्ने घर पनि छैन, स्रोतले भन्यो, यसकारण सरकारसँग अत्यावश्यक पूर्वाधारको माग गरेका छांै, सरकारबाट कुनै जवाफ आएको छैन । सरकारले स्थानीय तहमा शाखा खोल्न निर्देशन दिए पनि आवश्यक पूर्वाधार निर्माणमा चासो नदिएकाले बैंकहरूलाई अप्ठेरो भएको ती अधिकारीले बताए ।२७ वटा बैंकले मात्र राष्ट्र बैंकको निर्देशनअनुसार २ सय ५० स्थानमा शाखा स्थापना गर्न प्रस्ताव गरेका छन् । प्रस्तावित शाखा सञ्चालन भएपछि ६ सय स्थानीय निकाय वा करिब ८० प्रतिशत क्षेत्रमा बैंक पुग्ने संघले जनाएको छ । उता बैंकहरूलाई स्थानीय निकायमा शाखा खोल्न प्रोत्साहन गर्न राष्ट्र बैंकले सम्बन्धित बैंकलाई सरकारी कारोबारलगायत विशेष सुविधा दिएको छ । जसमध्ये कुनै पनि शाखा नभएको स्थानीय तहमा स्थापना भई सञ्चालनमा आउने पहिलो वाणिज्य बैंकको शाखालाई स्थानीय निकायसम्बन्धी सम्पूर्ण सरकारी कारोबार सञ्चालन गर्न दिने र त्यसका लागि आवश्यक व्यवस्था केन्द्रीय बैंकले गर्नेछ ।बैंक तथा वित्तीय संस्थाले स्थानीय निकायमा शाखा सञ्चालन गर्दा राष्ट्र बैंकको पूर्वस्वीकृति लिनु पर्दैन । गाउँपालिकामा वाणिज्य बैंकले शाखा खोलेपछि त्यस स्थानीमा तीन वर्षसम्म अर्को कुनै बैंकले शाखा खोल्न नपाउने व्यवस्था राष्ट्र बैंकले गरेको छ । स्थानीय निकायमा अस्वस्थ प्रतिस्पर्धा नहोस् भन्ने उद्देश्यले पहिलो शाखा खुलेपछि ३ वर्षसम्म अर्को बैंकले शाखा खोल्न नपाउने व्यवस्था गरिएको हो ।"
अमेरिकी केन्द्रीय बैंकमा पावेल,"न्युयोर्क (रोयटर्स) अमेरिकी राष्ट्रपति डोनाल्ड ट्रम्पले केन्द्रीय बैंक फेडरल रिजर्भको प्रमुखमा जेरोम पावेललाई रोजेका छन् । ६४ वर्षीय कानुनविद् तथा पूर्व लगानी बैंकर पावेल फेडरल रिजर्भकै कार्यकारी समिति सदस्य हुन् । निवर्तमान प्रमुख जेनट यलनको कार्यकाल आगामी फेब्रुअरीमा समाप्त हुँदै छ । फेडरल रिजर्भले अख्तियार गरेको मौद्रिक नीति र रिपब्लिकन दलको एजेन्डाबीचमा खास भिन्नता नभएकाले धेरैले येलनलाई नै राष्ट्रपति ट्रम्पले दोस्रो कार्यकालका लागि नियुक्त गर्ने छन् भन्ने अनुमान गरेका थिए । ट्रम्पले पावेलसँग आवश्यक ज्ञान र नेतृत्व क्षमता रहेको भन्दै प्रशंसा पनि गरेका छन् । सिनेटले अनुमोदन गरेको खण्डमा पावेल अर्थशास्त्रमा उच्च डिग्री नभएको दोस्रो फेडरल रिजर्भ प्रमुख हुनेछन् । यसअघि १९७० मा अर्थशास्त्रको डिग्री नभएका विलियम मिलर फेडरल प्रमुख भएका थिए । झन्डै ८ करोड डलर सम्पत्तिका मालिक पावेल फेडरल रिजर्भ प्रवेश गर्नुअघि निजी क्षेत्रको लगानी कम्पनी कार्लाइल समूहमा थिए । जेरम कुनै आग्रह राखेर काम गर्ने खालका मान्छे होइनन् । उनीसँग अतिवादी एजेन्डाहरू पनि छैनन्, पावेलसँग बाइपार्टिसन पोलिसी सेन्टरमा सँगै काम गरेका स्टिभ बेलले भने । पूर्वराष्ट्रपति जर्ज बुसको कार्यकालमा पावेलले अर्थ मन्त्रालयमा सल्लाहकार भएर काम गरेका थिए ।"
जैतुनको उत्पादनमा कमी,"हेटौंडा मकवानपुरको उत्तरी भेगस्थित चित्लाङमा जैतुनको उत्पादनमा अघिल्लो वर्षको तुलनामा कमी आएको छ । लगातारको वर्षाले जैतुनको उत्पादनमा कमी आएको हो । गत वर्ष पानीको कमीले उत्पादनमा घट्यो, हिमालय प्लान्टेसन्सका मेनेजर पदमसिंह खडकाले भने, यो वर्ष पानी धेरै भएर समस्या भो । गत वर्षको तुलनामा यस वर्ष जैतुनको उत्पादनमा ८५ प्रतिशतले कमी आएको छ । जैतुनको फल लाग्न घामपानी दुवै चाहिन्छ । २ हजार ३ सय जैतुनका रूखहरूमध्ये राम्रोसँग २ सय रूखमा पनि जैतुनको फल लागेन । दुई वर्ष जति साढे चार सय लिटर जैतुनको तेल उत्पादन भएको थियो, यो वर्ष ८० लिटर पनि पुगेन खड्काले भने ।मुलुकमा पहिलोपटक चित्लाङमा नै व्यावसायिक जैतुन खेती सुरु गरिएको हो । १५ वर्षदेखि जैतुनको तेल उत्पादन हुँदै आएको छ । ६ वर्षयता जैतुनको तेल उत्पादन गर्ने मेसिन चित्लाङमै राखिएको छ । हाल जैतुन खेतीमा स्थानीयवासी समेत आकर्षित भएका छन् । गाउँलेले यसमा रोजगारी पनि रामै्रसँग पाएका छन् । जैतुन टिपेको २४ घण्टाभित्रै प्रशोधन गर्न सकिएन भने तेल गुणस्तरहीन हुने गर्छ । असोजको अन्तिम सातादेखि कात्तिकको अन्तिम सातासम्म जैतुन पाक्छ, खड्काले भने, पाकेका जैतुन टिपेर पिस्ने काम गरिहाल्छौं । १० केजी जैतुन पिस्दा एक लिटर तेल उत्पादन हुने गर्छ । युरोप, अमेरिका र नेपालकै सम्भ्रान्त वर्गले खान प्रयोग गर्ने जैतुन तेल अत्यन्तै महँगो दाममा बिक्री हुन्छ ।उत्पादन गरेको जैतुन तेल प्रतिलिटर ३ हजार रुपैयाँमा बिक्री हुन्छ उनले भने, जैतुनको तेलको बजारको समस्या छैन, उत्पादन गर्न सके हुन्छ । जैतुनको तेल स्वास्थ्यका दृष्टिकोणले लाभदायक भएको विज्ञहरू बताउँछन् । नेपालमा जैतुनको तेल वार्षिक ५ हजार लिटर आयात हुने गरेको अनुमान छ । मकवानपुरको उत्तरी क्षेत्रमा लगाइएको उक्त खेतीमा ५ करोडभन्दा बढी लगानी भइसकेको कम्पनीले जनाएको छ । २ हजार मिटर उचाइसम्मको पारिलो पाखामा फल्ने जैतुनको बिरुवामा ६, ७ वर्षपछि मात्र फल लाग्ने गर्छ । जैतुनको फल दुईपटक टिप्ने गरिन्छ । अचारका लागि प्रयोग गर्न हरियै टिपिन्छ भने पाकेपछि तेल निकाल्न टिप्ने गरिन्छ । बोटमै टिपेको जैतुनको गुणस्तर राम्रो हुने र भुइँमा झरेको जैतुन गुणस्तरहीन हुने भएकाले पाकेको जैतुन सावधानीसाथ टिप्ने गरिन्छ ।"
पशुधन बिमाको आकर्षण बढ्यो,"पर्सा (कास) वीरगन्ज श्रीपुरस्थित श्रीकृष्ण पशु विकास फार्मका सञ्चालक रमेश साहले बिरामी भई मरेको एउटा गाईको हालै बिमा दाबी रकम पाए । १० वटा गाई पालेर दुग्ध कारोबार गर्दै आएका उनलाई पशु बिमा गराउदा धेरै लाभ हुने कुरा त्यसपछि महसुस भयो । हामीजस्ता व्यावसायिक पशुपालकका लागि यो ठूलो राहत हो, उनले भने, यसरी एउटा गाई मर्दा ठूलो घाटा बेहोरेको थुप्रै पशुपालक मैले देखेको छु ।व्यावसायिक पशुपालन बढेसँगै जिल्लामा २ वर्षयता पशुधन बिमाप्रतिको आकर्षण बढेको छ । पशुपालकहरूले गाई, भैंसी तथा बाख्राको बिमा गर्ने प्रवृत्ति बढेको छ । यहाँस्थित आधा दर्जन बिमा कम्पनीहरूले यो सुविधा उपलब्ध गराउन थालेका छन् । अघिल्लो आर्थिक वर्षमा जिल्लाका बिमा कम्पनीहरूले ३ हजार २ सय ५० कृषकको ३ हजार ५ सय गाईगोरुको २८ करोड ८ लाख रुपैयाँ बिमित रकम बराबरको बिमा गराएका गराएका थिए । त्यसैगरी, ३ सय ८० किसानले ५ सय भैंसीराँगोको ४ करोड रुपैयाँ बिमित रकमबराबरको बिमा गराएका थिए । त्यसै आवमा जिल्लाका ८४ किसानले २ लाख रुपैयाँ बिमित रकम बराबरको २ सय बाख्राको बिमा गराएका थिए । गत आर्थिक वर्षमा २ हजार ६ सय किसानले ४ हजार ४ सय गाईगोरुको ३५ करोड २० लाख रुपैयाँ बिमित रकम बराबरको बिमा गराएका छन् । त्यसैगरी, १ हजार ५ सय १६ किसानले २ हजार ५ सय वटा भैंसीरागोको १८ करोड ५० लाख रुपैयाँ बिमित रकम बराबरको बिमा गराएका छन् । साथै ३ सय ८७ किसानले १ हजार २ सय बाख्राको १ करोड २० लाख रुपैयाँ बिमित रकम बराबरको बिमा गराएका छन् । किसानको पशुधन बिमाप्रतिको सकारात्मक सोचको विकास र यसका लाभहरूबारे बुझै गएपछि उनीहरूले बिमा गराउने प्रवृत्ति पनि बढ्दै गएको सिद्धार्थ इन्स्योरेन्स कम्पनीका शाखा प्रमुख मुनिन्द्र ठाकुरले बताए । जिल्ला पशुसेवा कार्यालयको सहजीकरणमा हुने पशुधन बिमा गराउँदा ७५ प्रतिशत सरकारी अनुदानको सुविधा छ ।"
चिराइतो मासेर सतुवाखेती,"भोजपुर माथिल्लो भेगका किसानहरू चिराइतो मासेर सतुवा खेती गर्न थालेका छन् । पछिल्लो समय सतुवाखेती आम्दानीको गतिलो माध्यम बन्दै गएको छ । चिराइतो खेतीमा रोगव्याधिको प्रकोप तथा मूल्यमा गिरावट आएपछि सतुवाले स्थान पाएको हो । उत्तरी षडानन्द नगरपालिकाको बोया, साङ्गपाङ्ग, किमालुङ्ग, तुगेंछा लगायतका अढाई सय घरपरिवारका लागि अर्थोपार्जनको गतिलो माध्यम बनेको छ । यी क्षेत्रमा ६ देखि दुई वर्षअघिसम्म चिराइतोले धानेको थियो । यसको उत्पादन र मूल्यमा आएको ह्रासले चिन्तित कृषक सतुवातर्फ लागेका हुन् । ०६४ यता सतुवा खेती गर्ने प्रचलन सुरु भए पनि व्यावसायिक भइसकेको थिएन । अढाई वर्षयता सतुवाले व्यावसायिकता पाउँदै गएको कृषक प्रोमदोर्ची शेर्पाले बताए । सतुवा पहिले घाँस झार मानिन्थ्यो, पछि महँगो मूल्यमा बिक्री हुने जडीबुटी भन्ने थाहा पाएपछि खेती थालियो, अहिले चिराइतोको आम्दानी छैन, सतुवाकै खेतीमा सबै लागेका छौं, उनले भने । उनी भने चिराइतोसँगै सतुवाको खेती पनि गर्छन् । राम्रो दाम पाउन थालेपछि वर्षैपिच्छे खेती विस्तार गर्दै आएका छन् । परारको वर्ष ४० हजार बिरुवा रोपेका उनले पोहोर डेढ लाख थपेका थिए । यस वर्ष आढाई लाख बिरुवा थपेका छन् । सतुवाको बिरुवाका लागि उनी आफैंले नर्सरी लगाएका छन् । बिरुवा र गानो बेचेर बर्सेनि राम्रै आम्दानी लिन्छन् । पोहोरको वर्ष ६ लाख बराबरको आम्दानी भित्र्याएका उनले यस वर्ष ८ लाख पुर्याएको बताए । खेती खर्च, घर खर्च काटेर बर्सेनि २ देखि ३ लाख रुपैयाँ बचत हुने उनले बताए । मनग्य आम्दानी गरेको छिमेकीले थाहा पाएपछि गाउँभर खेती विस्तार भएको छ । प्रत्येक घरमा यसै वर्ष २ हजारदेखि १० हजारसम्म बिरुवा विस्तार गरेका छन् । शेर्पाले सतुवासँगै पाखनबेद, लौठसल्ला, सिम खुदोको समेत नर्सरी तथा खेती थालेका छन् । चिराइतोको हालको मूल्य प्रतिकिलो ६ हजार रुपैयाँ छ । सतुवा प्रतिकिलो १० हजार रुपैयाँमा बिक्री हुन्छ । सतुवा खेती गर्दा चिराइतोलाई जस्तो बाह्रै मास गोडमेल गरिरहनुपर्दैन । सजिलै र सहजै उत्पादन हुन्छ । नाफा र झन्झटका हिसाबले सतुवाबाट फाइदा हुने भएपछि रोगग्रस्त चिरोइतो खेती मासेर सतुवा लगाउन थालेको अर्का कृषक तेमलमु शेर्पाले बताइन् । मकै, कोदो खासै फल्दैन, जडीबुटी खेती नै कमाइखाने मेलो हो, जुनबाट फाइदा हुन्छ, त्यसैको खेती गर्नुपर्यो नि । वर्षभरि खान पुर्याउनुपर्छ, बचेको बचत गर्नुपर्यो, उनले भनिन् । सतुवालाई बजारको समेत अभाव छैन । व्यापारीहरू घरैमा आएर खरिद गरेर लैजान्छन् । उनीहरूले भारत, बंगलादेशलगायतका देशमा बिक्री गर्न लैजाने गरेको कृषक बताउँछन् ।"
४ निकायको जिम्मेवारीबारे थप व्याख्या,"काठमाडौं राष्ट्रिय पुनर्निर्माण प्राधिकरणले २४ बुँदे घोषणापत्र जारी गरी बैंक तथा वित्तीय संस्था, स्थानीय तह, विषयगत मन्त्रालय र स्वयम प्राधिकरणकै जिम्मेवारीबारे थप व्याख्या गरेको छ ।प्राधिकरणका अनुसार भूकम्प अति प्रभावित १४ जिल्लामा निजी आवास पुनर्निर्माणलाई तीव्रता दिन २८ बुँदे घोषणापत्र जारी गरेको हो । ललितपुरमा शुक्रबार अबेर सम्पन्न भूकम्प अति प्रभावित १४ जिल्लाका स्थानीय तहका प्रतिनिधि र सरोकारवाला निकायका प्रतिनिधिहरूसँगको विशेष अन्तक्र्रियापछि प्राधिकरणले घोषणापत्र टुंग्याएको हो । निजी आवास पुनर्निर्माणका लागि आफैंले गर्नुपर्ने कार्य, स्थानीय तहले गर्नुपर्ने कार्य, विषयगत मन्त्रालयले गर्नुपर्ने कार्य र बैंक तथा वित्तीय संस्थाहरूले गर्नुपर्ने कार्य समेटी घोषणापत्र जारी गरेको हो, प्राधिकरणको विज्ञप्तिमा भनिएको छ, उक्त कार्यक्रममा स्थानीय तहका प्रतिनिधि र सरोकारवाला निकायका पदाधिकारीले निजी आवास पुनर्निर्माणमा देखिएका समस्या र समाधानका लागि गर्नुपर्ने कार्यबारे प्राधिकरणलाई सुझाव दिएका थिए ।प्राधिकरणतर्फ ६, बैंकतर्फ ४, स्थानीय तहको १४ र विषयगत मन्त्रालयका लागि ४ बुँदामा जिम्मेवारी बाँडफाँडसहितको घोषणापत्र जारी भएको हो । घोषणापत्रमा स्थानीय तहमा खटिने प्राविधिकहरूको तलबभत्ता स्थानीय तहमै पुग्ने व्यवस्था गर्ने, भौगोलिक रूपले जोखिमयुक्त रहेका बस्तीहरूको विवरण स्थानीय तहमा उपलब्ध गराउने र एकीकृत बस्ती विकासका लागि स्थानीय तहले प्राधिकरणसँग लागत साझेदारी गर्नेलगायतका विषय घोषणापत्रमा समावेश छ । कुनै लाभग्राहीले विद्यमान स्थानमा घर नबनाई सम्बन्धित जोडिएको जिल्लाको गाउँपालिका र नगरपालिकाभित्रै वा जोडिएको गाउँपालिका र नगरपालिकामा आवास बनाउन चाहेमा मात्र अनुदानको रकम प्राप्त गर्न सक्ने गरी अनुदान कार्यविधि संशोधन गर्नेसमेत घोषणापत्रमा उल्लेख छ, विज्ञप्तिमा भनिएको छ ।उक्त छलफल कार्यक्रममा प्राधिकरणका नवनियुक्त प्रमुख कार्यकारी अधिकृत युवराज भुसालले बर्खाअगावै कम्तीमा ६० प्रतिशत पीडितलाई छानोमुनि ल्याउने गरी काम गर्न सरोकारवालालाई निर्देशन दिएका छन् । मैले सार्वजनिक रूपमा बर्खाअघि नै ६० प्रतिशत भूकम्पपीडितलाई छानोमुनि ल्याउने प्रतिबद्धता जनाएको छु । तपाईंहरू ८० प्रतिशतलाई छानोमुनि ल्याउने गरी काममा तीव्रता दिए मात्र हाम्रो लक्ष्य पूरा हुनेछ, उनले भने ।थप जिम्मेवारीको व्याख्याअनुसार प्राविधिकहरूको तलबभत्ता स्थानीय तहमै पुग्ने व्यवस्था प्राधिकरणले गर्नेछ । भौगोलिक रूपले जोखिमयुक्त बस्तीहरूको विवरण स्थानीय तहमा उपलब्ध गराउने, प्राधिकरणका जिल्ला सचिवालयहरूमा रिक्त दरबन्दी पूर्ति गर्ने, पुनर्निर्माणमा उत्कृष्ट कार्यसम्पादन गर्ने कर्मचारीहरू र स्थानीय तहलाई पुरस्कारको व्यवस्था प्राधिकरणले गर्नुपर्नेछ । एकीकृत बस्ती विकासका लागि स्थानीय तहले प्राधिकरणसँग लागत साझेदारी गर्ने । एकीकृत बस्ती विकास कार्यक्रमको संयोजकत्व स्थानीय तहका प्रमुखले गर्ने, प्राधिकरणको जिम्मेवारीमा भनिएको छ, कुनै लाभग्राहीले विद्यमान स्थानमा घर नबनाई जोडिएको जिल्लाको गाउँपालिका र नगरपालिकाभित्रै वा जोडिएको गाउँपालिका र नगरपालिकामा आवास बनाउन चाहेमा मात्र अनुदानको रकम प्राप्त गर्न सक्ने गरी अनुदान कार्यविधिमा संशोधन गर्ने ।बैंकहरूले भने चेक प्राप्त गरेको २ दिनभित्र सम्बन्धित लाभग्राहीको खातामा रकम अनिवार्य जम्मा गर्नुपर्नेछ । सहुलियतपूर्ण कर्जा, सामूहिक जमानी, धितो जमानीको निब्र्याजी ऋण प्रवाहको प्रक्रियालाई चुस्त बनाउने जिम्मेवारी तोकिएको छ । आगामी असार मसान्तसम्मका लागि यससम्बन्धी गुनासा सुन्न फोकल प्वाइन्टको व्यवस्था गर्न नेपाल राष्ट्र बैंकलाई अनुरोध गर्ने, घोषणामा भनिएको छ, नयाँ गाउँपालिका र नगरपालिकाहरूमा बैंकहरूले शाखा विस्तार गर्ने र त्यसरी खोलिएका शाखामा नजिकका लाभग्राहीहरूको बैंक खाता ट्रान्सफर गरी नजिकैको बैंक खाताबाट रकम भुक्तानीको व्यवस्था मिलाउन नेपाल राष्ट्र बैंकलाई अनुरोध गर्ने ।कतिपय बैंकका शाखाहरूले दोस्रो तथा तेस्रो किस्ताको भुक्तानीमा लाभग्राहीसँग कमिसन माग गरेको जानकारीमा आएको भन्दै त्यस्तो नगर्नका लागि परिपत्र गर्न नेपाल राष्ट्र बैंकलाई अनुरोध गर्ने घोषणा पनि भएको छ । सबैभन्दा बढी स्थानीय तहले जिम्मेवारी पूरा गर्नुपर्ने गरी १४ बुँदे घोषणा जारी छ । प्राधिकरण गठन हुँदा स्थानीय तहहरू स्थापना भइसकेका थिएनन् । उक्त कारणले पनि जिम्मेवारीको बढी व्याख्या गरिएको हो । भूकम्पपीडितको नक्साका लागि स्थानीय तहले नक्सापासको दस्तुर नलिने । लाभग्राहीले स्वीकृत ढाँचाका नक्सा छनोट गरेको अवस्थामा ३ दिनभित्र र नयाँ डिजाइन गर्नुपरेको अवस्थामा ७ दिनभित्र स्थानीय तहले नक्सा पासको प्रक्रिया सम्पन्न गरिदिने, घोषणामा भनिएको छ, भूकम्पप्रभावित व्यक्तिहरूको निजी आवास पुनर्निर्माणका लागि आवश्यक ढुङ्गा, गिट्टी, बालुवाको आपूर्ति सहज बनाउनका स्थानीय तहको क्षेत्रभित्र सामग्री भएमा मापदण्ड बनाई सामग्री उपलब्ध गराउने ।निर्माण सामग्रीको दररेटसमेत स्थानीय तहले तोक्ने, भौगोलिक क्षेत्रमा निर्माण सामग्री उपलब्ध नभएमा नजिकको स्थानीय तहसँग समन्वय गरी सहुलियत दररेटमा आपूर्ति व्यवस्था मिलाउने उल्लेख छ । निर्माणकर्मीका लागि तालिममा व्यक्ति छनोट गर्ने, हालसम्म तालिम प्राप्त जनशक्तिको विवरणसहितको डाइरेक्टरी प्राधिकरणले तयार गरी स्थानीय तहमा पठाउने र सार्वजनिक समेत गर्ने घोषणामा जनाइएको छ । गुनासो व्यवस्थापन कार्यविधिबमोजिम प्राधिकरणको केन्द्रीय डाटाबेसमा विवरण आइसकेका गुनासाहरूबाहेक सबै स्थानीय तहले नै सम्बोधन गर्ने, घोषणामा भनिएको छ, यथेष्ट विद्यार्थी नभएका विद्यालयहरू पुनर्निर्माण गर्नुअगावै गाभिने प्रक्रियामा जान स्थानीय तहले सिफारिस गर्ने र त्यसरी गाभिसकेपछि बनाउनुपर्ने विद्यालय मात्र पुनर्निर्माण गर्न शिक्षा मन्त्रालयअन्तर्गतको केन्द्रीय आयोजना कार्यान्वयन एकाइमा सिफारिस गरी पठाउने ।आवास पुनर्निर्माण गरिसकेका लाभग्राहीहरूको हकमा स्थानीय तहमा खटिएका प्राविधिकहरूले सुझाव दिएपछि अनुदान रकम भुक्तानीको व्यवस्था मिलाउने पनि उल्लेख छ । पुनर्निर्माणसम्बन्धी व्यवस्थापन सूचना प्रणाली स्थानीय तहसम्म विस्तार गर्ने । प्रत्येक स्थानीय तहमा पुनर्निर्माणसम्बन्धी कामको लागि एक जना फोकल पर्सनको व्यवस्था गर्ने, घोषणामा भनिएको छ ।विषयगत मन्त्रालयहरूले भने भूकम्पप्रभावित व्यक्ति र परिवारलाई आवास पुनर्निर्माण प्रयोजनार्थ काठको आपूर्तिमा समस्या नहुने व्यवस्था गर्न बन तथा भूसंरक्षण मन्त्रालयले सुनिश्चित गर्ने गरी कार्यविधिमा संशोधन गर्ने । त्यसो गर्दा भूकम्पप्रभावित परिवारकै आफ्नै स्वामित्वको काठ अन्य जिल्लामा रहेको अवस्थामा र आफन्तमार्फत् आपूर्ति हुन सक्ने अवस्थामा अन्तरजिल्ला काठको ओसारपसारमा अवरोध नहुने व्यवस्था मिलाउने जनाइएको छ । सहरी विकास मन्त्रालय केन्द्रीय आयोजना कार्यान्वयन एकाइले वैकल्पिक निर्माण सामग्रीहरूको सिफारिस गर्ने, घोषणापत्रमा भनिएको छ, निर्माणका लागि पानीको समस्या भएका क्षेत्रमा खानेपानी तथा सरसफाइ मन्त्रालयले समाधानका उपायहरू अवलम्बन गर्ने । पुनर्निर्माणमा सहजीकरण गर्न, सल्लाह सुझाव दिन र स्थानीय तहलाई प्रोत्साहन गर्न प्राधिकरण र स्थानीय तहका महासंघहरूबीच निरन्तर समन्वय कायम पनि जनाइएको छ ।"
सिमेन्ट उद्योगका कारण बस्ती जोखिममा,"हेटौंडा हेटौंडा सिमेन्ट उद्योगद्वारा चुनढुंगा उत्खनन गर्ने क्रममा यहाँको एउटा बस्ती जोखिममा परेको छ । स्थानीयवासीले बस्ती नै अधिग्रहण गर्न माग गरेका छन् । भीमफेदी गाउँपालिका१ कैलाशडाँडा जोखिममा परेको हो । हेटौंडा सिमेन्टले त्यहाँबाट चुनढुंगा उत्खनन गरी ल्याउने गरेको छ । पीडितहरूले बस्ती अधिग्रहणको माग गरेको हो । सिमेन्ट उद्योगले गरेको ब्लास्टिङको कारण बस्तीमा चिराचिरा पर्नुको साथै कैयौं स्थानमा सुरुङ नै निर्माण भइसक्यो, प्राय: सबै स्थानमा पहिरोको उच्च जोखिम छ, पीडित सानोकान्छा भ्लोन (जीवन) ले भने, यहाँ बस्नु भनेको ज्यान जोखिममा पार्नु हो । सिमेन्ट उद्योगले त्यस क्षेत्रमा गरेको ब्लास्टिङको कारण पानीको मुहान सुक्दै गएको र वन मासिँदै गएकाले बसोबास गर्न मुस्किल भएको स्थानीयवासीहरूले बताएका छन् । यस्तो अवस्थामा बस्ती अधिग्रहण गर्नुको विकल्प नरहेको जनाउँदै उनीहरूले जिल्ला समन्वय समितिका संयोजक, गाउँपालिकाको प्रमुख, सिमेन्ट उद्योगका अध्यक्ष र महाप्रबन्धकसमक्ष जानकारी गराइसकेका छन् । तामाङ समुदायको मात्र बसोबास रहेको कैलाश बस्तीमा ३५ घरधुरी रहेको छ । उक्त बस्तीमा पानीको समस्या भएकाले हेटौंडा सिमेन्ट उद्योगले ट्यांकरमार्फत् पानी उपलब्ध गराउँदै आएको छ । उद्योगले खानी प्रभावित क्षेत्रका बासिन्दालाई रोजगारीको व्यवस्था पनि नगरेको र उद्योगको गतिविधिले बस्ती नै उच्च जोखिममा पर्दै गएको बस्तीका बासिन्दाहरूले कार्यक्रममा पीडा व्यक्त गरेका थिए । उक्त कार्यक्रममा भीमफेदी गाउँपालिकाका प्रमुख हिदम लामाले उद्योगले गरेको उत्खननको कारण पानीको स्रोत नभएको र ट्यांकरमा पानी ल्याएर सधंै खुवाउन नसकिने भन्दै समस्याको दीर्घकालीन समाधानको विकल्प बस्ती अधिग्रहण मात्र भएको बताए । हेटौंडा सिमेन्टले मात्र नभएर यहाँका उत्खननको लाइसेन्स पाएका अन्य प्राइभेट उद्योगले समेत बस्ती अधिग्रहणमा सहयोग गर्न जरुरी रहेको छ, अन्यथा गाउँपालिकाले उत्खनन लाइसेन्सको नवीकरण गर्दैनन्, प्रमुख लामाले भने । सिमेन्ट उद्योगका सञ्चालक समितिका अध्यक्ष रघुरमण न्यौपानेले बस्ती अधिग्रहण स्थानीय तहबाट नहुने भएकाले मन्त्रालयमा यस विषयमा जानकारी गराएर विज्ञको टोलीलाई गाउँमा झिकाउन जरुरी रहेको बताए । उनले हेटौंडा सिमेन्ट उद्योगले यस विषयमा आवश्यक सम्पूर्ण सहयोग गर्न तयार रहेको पनि जानकारी गराएका थिए ।"
एभिएसन म्युजियम सञ्चालनमा,"काठमाडौं नेपालमै पहिलोपटक एभिएसन म्युजिम सञ्चालन गर्ने कैलालीको वेद उप्रेती ट्रस्टले शनिबारदेखि राजधानीको सिनामंगलमा दोस्रो विमान संग्राहालय सञ्चालनमा ल्याएको छ । टर्किस एयरलाइन्सको उड्न अयोग्य जहाज खरिद गरी डडेल्धुराका पाइलट वेद उप्रेतीले एभिएसन म्युजियम सञ्चालनमा ल्याएका हुन् । एयरलाइन्ससँग कति मूल्यमा बाहिरी भाग खरिद गरिएको हो, उनले खुलाएनन् ।नागरिक उड्डयन प्राधिकरणसँगको सहकार्यमा ट्रस्टले करिब ७ करोड लगानीमा म्युजियम सञ्चालनमा ल्याएको हो । टर्कीको राजधानी इस्तानबुलबाट काठमाडौंका लागि उडेको टर्किस ध्वजाबाहक यो विमान ०७१ फागुन २० गते अवतरणका क्रममा दुर्घटनामा परेको थियो । आठ महिनामात्रै उडेको एयरबस कम्पनीको ३३०३०० सिरिजको यो विमान विश्वभर कतै पनि संग्रहालयमा प्रयोगमा छैन । नेपालमै नयाँ पर्यटकीय गन्तव्यका रूपमा ल्याइएको यो मोडलको विमान विश्वभरका कुनै पनि एभिएसन संग्रहालयमा छैन, हाल इन्डोनेसियाको लायनमा एयरमा आबद्ध क्याप्टेन उप्रेतीले भने । यो विमान गत वर्ष टर्किस टेक्निकसँग ट्रस्टले किनेको थियो । यो विमान काठमाडौंमा मर्मत गर्न जहाजको मूल्य करिब २६ अर्ब नेपाली रुपैयाँ हाराहारी खर्च र कम्तीमा एक वर्ष सयम लाग्ने भएपछि टर्किसले विमान बिमा गर्ने कम्पनीबाट दाबी भुक्तानी लिएको थियो । टर्किसले पुन: बिमा कम्पनीबाट यो विमान लिलामी भाउमा खरिद गरेको थियो । ट्रस्टलाई प्राधिकरणले सिनामंगलमा आफ्नो स्वामित्वमा रहेको ८ हजार वर्गमिटर जग्गा १० वर्षका लागि भाडामा उपलब्ध गराएको छ । त्यसको भाडा प्रतिमहिना प्रतिवर्गमिटर ६ सय रुपैयाँ तोकिएको छ । यसबाहेक ट्रस्टले प्राधिकरणलाई आन्तरिक पर्यटकहरूको टिकटबाट पनि थप दस्तुर तिर्नुपर्नेछ । ट्रस्टले अहिले संग्रहालयमा घुम्न आउने नेपाली नागरिकका लागि २ सय ५०, विद्यार्थीहरूका लागि १ सय २५ र विदेशीका लागि ५ सय रुपैयाँ टिकट शुल्क तोकेको छ । कक्षा नौदेखि १२ सम्मका विद्यार्थीहरूलाई विद्यालयको सिफारिसका आधारमा नि:शुल्क टिकट उपलब्ध हुनेछ । अन्तर्राष्ट्रिय उड्डयन संगठन (आइकाओ) ले विश्वभर सञ्चालन गर्दै आएको आगामी पुस्ताका नागरिक उड्डयनकर्मी कार्यक्रम (एनग्याप) अन्तर्गत यो संग्रहालय सञ्चालन गरिएकाले माध्यमिक र उच्चमाध्यमिक तहका विद्यार्थीहरूका लागि टिकट शुल्क छुट दिइएको हो । विश्वभर हवाई क्षेत्रमा दक्ष जनशक्तिको अभाव भइरहेकाले आइकाओले जारी गरेको आगामी पुस्तालक्षित कार्यक्रमको मोडलअनुरूप यो संग्रहालय सञ्चालनमा ल्याइएको हो । नेपाल पनि अन्तर्राष्ट्रिय उड्डयन संगठन (आइकाओ) को सदस्य राष्ट्र भएकाले प्राधिकरणको सहकार्यमा यो संग्रहालय सञ्चालनमा ल्याइएको प्राधिकरणका प्रवक्ता वीरेन्द्रप्रसाद श्रेष्ठले बताए । नेपाली हवाई उद्योगमा पनि क्याप्टेनप्रशिक्षक पाइलट लगायतको अभाव बढ्दो छ । प्राधिकरणले ट्रस्टलाई जग्गा उपलब्ध गराउने, विद्युत्, सडक, खानेपानीलगायत सरकारी कार्यालयसँग जोडिएका काममा सघाउने मात्रै छ । यसको यो संग्रहालयमा आर्थिक लगानी भने छैन । तर ट्रस्टले आगन्तुकलाई लगाउने टिकट शुल्कलगायतमा प्राधिकरणसँग समन्वय गर्नुपर्ने हुन्छ । पर्यटनमन्त्री अध्यक्ष रहेको प्राधिकरणको बोर्ड बैठकले यसबारे समन्वय गर्नुपर्ने हुन्छ । शनिबारदेखि संग्रहालय सञ्चालनमा ल्याइए पनि प्राधिकरणको बोर्ड बैठकले टिकट दरबारे निणर्य गरिनसकेकाले ट्रस्टले केही दिन माध्यमिक र उच्च माध्यमिक तहका विद्यार्थीहरूलाई सित्तैमा अवलोकन मात्रै गराउनेछ । बोर्ड बैठकबाट टिकट शुल्कबारे निणर्य भइसकेपछि मात्रै सर्वसाधारणले पनि अवलोकन गर्न पाउनेछन् । केही दिनमै यसबारे टुंगो लागिसक्ने क्याप्टेन उप्रेतीले बताए । ४ सय हाराहारी यात्रु सिट क्षमताको यो विमानभित्र ककपिट स्रोत व्यवस्थापन, एयरहोस्टेस तालिम, हवाई उडान सुरक्षाबारे सेमिनार गर्न सकिने एउटा हलसहित सातवटा भाग छन् । यो एयरबसको लम्बाइ २ सय ८ फिट, उचाइ ५५ फिट र पखेटाको चौडाइ १ सय ९७ फिट छ । संग्रहालयमा ट्रस्टले रसुवामा दुर्घटनामा परेको फिसटेलको हेलिकप्टर पनि राखेको छ । उप्रेतीले मर्मत गरेर उडाउन नमिल्ने टर्किसको एयरबस खरिद रकमबारे दुई पक्षीय सम्झौताअनुसार, खरिद रकम सार्वजनिक गरेका छैनन् ।उप्रेतीले तीन वर्षअघि कैलालीको धनगढीमा डेढ करोड रुपैयाँ लगानीमा स्थापना गरेको एयरक्राफ्ट म्युजिम त्यस भेगमा नयाँ पर्यटकीय गन्तव्य हो । बन्द भएको नेपाली एयरलाइन्स कस्मिक एयरको १ सय १० सिट क्षमताको फोकर विमानलाई उनले काठमाडौंबाट तीन टुक्रा बनाई लरी ट्रकमा राखेर म्युजियम स्थापना गरेका थिए ।"
सुन तोलामा १ सय घट्यो,काठमाडौं (कास) यो साता सुनको भाउ तोलामा एक सय रुपैयाँ घटेको छ । आइतबार तोलाको ५५ हजार ५ सय रुपैयाँमा कारोबार भएको सुनको भाउ शुक्रबार ५५ हजार ४ रुपैयाँमा झरेको छ । सोमबार तोलामा दुई सय रुपैयाँ बढेर कारोबार भएको सुनको मूल्य मंगलबार पुरानै तहमा फर्किएको थियो ।
रिया आईएमईको विजेता,"काठमाडौं (कास) मलेसियास्थित रिया आईएमईले दसैं र तिहारको अवसरमा सञ्चालन गरेको उपहार कार्यक्रमअन्तर्गत दोस्रो तथा अन्तिम विजेताको घोषणा गरेको छ । रिया आईएमईका अनुसार राम थापा, महेन्द्र शाह, सञ्जितकुमार राय र रामएकबाल महतो विजेता घोषित भएका हुन् ।"
एसियन लाइफको दुई शाखा,काठमाडौं (कास) एसियन लाइफ इन्स्योरेन्सले पाल्पा र घोराही शाखाको स्तरोन्नति गरी सञ्चालनमा ल्याएको छ । कम्पनीले २५ शाखा र ७० उपशाखाबाट सेवाग्राहीलाई बिमा सेवा प्रदान गर्दै आएको जारी विज्ञप्तिमा छ ।
न्युडायमन्ड उपाधि नजिक,"काठमाडौं (कास) बुटवलको एभरेस्ट बोडिङ स्कुल र नैकापको शिवम् न्युडायमन्ड एकेडेमी प्रथम प्याब्सन यू१८ राष्ट्रिय भलिबल प्रतियोगिताको महिलातर्फको फाइनलमा पुगेका छन् । आइतबार हुने फाइनलमा पुरुषतर्फ बालुवाटरको न्युटन हाइस्कुल र बालाजुको स्याक्रेड हार्ट एकेडेमी उपाधि भिडन्तमा उत्रनेछन् ।शनिबारको सेमिफाइनलमा न्युटनले कञ्चनपुरको लिटिल बुद्ध एकेडेमीमाथि २५१७, २५१६ र २५१८ ले र स्याक्रेड हार्टले नुवाकोटको बुङताङ भलिबल संघलाई २३२५,२५२२, २५१८ र २५२१ को सेटमा हरायो ।नयाँ बसपार्कस्थित ढोरपाटन प्रशिक्षण केन्द्रमा भएको महिलातर्फको पहिलो सेमिफाइनलमा कृपा अधिकारीको उत्कृष्ट प्रदर्शनमा न्युडायमन्डले काठमाडौंको प्यारामाउन्ट स्कुलमाथि ३० को सहज जित निकाल्यो । न्युडायमन्ड २५७, २५१७ र २५६ ले विजयी रह्यो । दोस्रो सेमिफाइनलमा बुटवलको एभरेस्ट बोर्डिङ स्कुलले पोखराको टप्स माविलाई २५१३,२५१९ र २५१६ को सोझो सेटमा हराउँदै फाइनलमा स्थान बनायो ।नेपाल विद्यालय भलिबल कमिसनको आयोजनामा जारी प्रतियोगिताको महिला र पुरुष दुवैको विजेताले नगद १ लाख प्राप्त गर्नेछ । उपविजेताले ६० हजार, तेस्रोले ३५ हजार तथा उत्कृष्ट विधाका खेलाडीले नगद ५ हजार पाउनेछन् ।"
पोखरामा ट्रेल रेस सिरिज,"मीरालाई नगद ५० हजारअल्ट्रा म्याराथन रनर मीरा राईलाई रानीपौवा स्पोर्ट्स सेन्टरले ५० हजार रुपैयाँ प्रदान गरेको छ । दौडमार्फत नै विश्वसामु नेपालको शिर उच्च राखेको भन्दै सेन्टरले उनलाई रकम हस्तान्तरण गरेको हो । सेन्टरकी व्यवस्थापन समिति अध्यक्ष चन्द्र प्रधानले राईलाई उक्त रकम बराबरको चेक प्रदान गरिन् । राई सन् २०१५ मा फ्रान्समा भएको ८० किलोमिटर दूरीको माउन्ट ब्लान्क अल्ट्रा म्याराथनकी विश्वविजेता हुन् । उनले नेसनल जियोग्राफीको एड्भेन्चर अफ दी इयर (साहसी वर्ष व्यक्ति) २०१७ को अवार्ड पनि जितेकी छन् । कार्यक्रममा उनले सबैको हौसलाले गर्दा आफू अहिलेको स्थानमा आउन सफल भएको बताइन् । सेन्टरका प्रबन्ध निर्देशक एवं कार्यक्रम संयोजक राजीव श्रेष्ठले खेलकुदबाट देशलाई चिनाउनु चानचुने कुरा नभएको बताए । उनले पोखरामा भएका डाँडाकाँडाको प्रवद्र्धन गर्न ट्रेल रेस सिरिज सहयोगी बन्ने उल्लेख गरे । लेकसाइड र सराङकोट मात्रै पर्यटकीय क्षेत्र होइनन्, उनले भने, काहुँडाँडाजस्ता अन्य रमणीय ठाउँ पनि छन् । पोखरामा लामो दूरीको ट्रेल रेसमा कम प्रतिस्पर्धी भएको वर्तमान अवस्थामा सुधार आउने आशा उनले व्यक्त गरे ।"
हारसँगै नेपालको यात्रा टुंगियो,काठमाडौं (कास) एएफसी यू१९ च्याम्पियनसिपको छनोट चरण अन्तर्गत लगातार तेस्रो हारसँगै नेपाल प्रतियोगिताको छनोट चरणबाटै बाहिरिएको छ । शनिबार समूह ए को खेलमा नेपाल यूएईसँग १० पराजित भयो । पछिल्लो खेलबाट ३ खेलाडी परिवर्तन गरेको नेपालले आक्रमक पक्षमा अवसर सिर्जना गर्न नसके पनि विपक्षी टोलीको आक्रमण लगातार निस्तेज परेको थियो ।नेपाली टोली खेलको ७२ औं मिनेटमा अभागी सावित भयो । मिडफिल्डमा अनिल महर्जनले पास दिएको बल रेफ्रीलाई लाग्दै विपक्षी खेलाडी खालिद मोहमद अल्ब्लुशीको खुट्टामा पुग्यो । उनले त्यसै बललाई अगाडि बढाएर दिएको थु्रपासमा खल्फान हसन अलहमादीले गोल गरे । नेपालले खेलको अन्तिम समयमा पेनाल्टीमार्फत बराबरी गर्ने मौका पायो । गोलरक्षक सुहेल अब्दुल्लाले रेजिन सुब्बालाई बक्सभित्र लडाएपछि पाएको पेनाल्टीमा अभिषेक रिजाल चुके । उनले सिधा प्रहार गरेको फितलो पेनाल्टी प्रहार गोलरक्षकले खुट्टाले रोकेका थिए ।यस हारसँगै पुछारमा रहेको नेपालको छनोटको सम्पूर्ण सम्भावना सकिएको छ । नेपाल यसअघि आयोजक किर्गिस्तानसँग २० र बहराइनसँग ४० ले पराजित भएको थियो । अंकविहीन नेपाल तालिकाको पुछारमा छ । दुवै खेल जितेको यूएई ६ अंकसहित अंक तालिकाको शीर्षस्थानमा उक्लियो । नेपालले समूहको अन्तिम खेलमा बुधबार ओमानको सामना गर्नेछ ।
संकटा विजयी,"नवलपरासी (कास) राइनो संरक्षण गोल्ड कप फुटबलमा शुक्रबार वीरगन्ज युथ एकेडेमीलाई पराजय गर्दै संकटा क्लब सेमिफाइनल पुगेको छ । संकटाले वीरगन्जमाथि २० को विजय हात पार्यो । ४३ आंै मिनेटमा सजिन थापाले संकटाका लागि पहिलो गोल गरे । दोस्रो हाफको ३ औं मिनेटमा विदेशि खेलाडी माटिन अजाजीले दोस्रो गोल गरे । अन्तिम क्वाटरफाइनल खेल आइतबार देशभक्त फुटबल क्लब नवलपरासी र नेपाल एपीएफ काठमाडौंबीच हुनेछ । प्रतियोगिताको विजेताले नगद ५ लाख २५ हजार ५ सय ५५, प्रमाण पत्र तथा सिल्डबाहेक एक दिनको होमस्टेसमेत चितवन राष्ट्रिय निकुञ्जको अवलोकन भ्रमण र उप विजेता टिमले नगद २ लाख ५० हजार ५ सय ५५ हजार पाउनेछ ।"
झापा केवल च्याम्पियन,"काँकडभिट्टा (कास) झापा केवल नेटवर्क काँकडभिट्टा प्रथम मेची नेत्रालय कर्पोरेट सुपर सिक्स क्रिकेट च्याम्पियन भएको छ । पूर्वराष्ट्रिय क्रिकेटर मनोज कटुवालको निजी क्रिकेट एकाडेमी लर्ड बुद्धले शनिबार काँकडभिट्टा माविको मैदानमा आयोजना गरेको प्रतियोगितामा नेपाल बैंक लिमिटेड शाखा काँकडभिट्टालाई ४ विकेटले पराजित गर्दै झापा केवल च्याम्पियन बनेको हो । उसले उपाधिसँगै नगद २५ हजार रुपैयाँ जित्यो । नेपाल बैंकले १० हजार पायो । झापा केवलले सेमिफाइनलमा डाइनामिक कम्प्लेक्स विराटनगरलाई ३ विकेटले र नेपाल बैंकले मेची भन्सार एजेन्ट संघलाई ४ विकेटले हराएको थियो । निर्धारित ५ ओभरको खेलमा ३ ओभर ४ बलमा २२ रन बनाएको नेपाल बैंकलाई झापा केवलले बिनाविकेटको क्षतिमा २ ओभर ४ बलमै लक्ष्य पूरा गर्यो । झापा केबलका प्रवेश कामती फाइनल खेलको म्यान अफ दी म्याचसँगै प्रतियोगिताकै उत्कृष्ट खेलाडी बने । बेस्ट ब्याट्सम्यानको उपाधि नेपाल बैंकका मोविन अली, बेस्ट बलर डाइनोमिक कम्प्लेक्स विराटनगरका नारायण सुवर्णकार भए ।"
जो सँगै जन्मिए,"मेरो टेस्टयुट बेबी हो । पहिलो स्टेजमै चार जना छन् भन्ने थाहा भयो । महिना पुगेर जन्मिए । सबैभन्दा छोरी एक्टिभ थिइन । दुई जनालाई त दुई महिनासम्म इक्युभेटरमा राख्नुपर्यो । डाक्टरले दुई जना लिएर घर जान भन्नुभएको थियो । चारै जना लिएर मात्रै जाने भनेर कुरेर बसेँ । सुत्केरी भएको एक महिनापछि चारै जना लिएर फर्किएँ । हुर्काउन गाह्रो भयो । एक जनालाई केयर गर्दा अर्को रुन्थ्यो । एकैचोटि सम्हाल्न गाह्रो थियो । त्यसैले बच्चा हेर्ने सहयोगी राखेकी थिएँ । एउटालाई फकाउन थाल्यो, अर्को रुन्थ्यो । एउटा बिरामी हँुदा तीनवटा घरमै छाडेर जान्थेँ । एकै पटक दुईतीन जना बिरामी भइरहन्थे । सुई लगाउन जाँदा चारै जाना लैजानुपथ्र्यो । त्योचाहिँ साह्रै गाह्रो । सुई लगाएको दिन त सुत्नै दिँदैनथे । चारै जना रोएको रोयै गर्थे । चारै जनालाई हेर्न सम्हाल्न सकिँदैनथ्यो । आफूले हेर्न नसक्दा कस्तो कस्तो लाग्थ्यो । कहिले एउटा बिरामी हुँदा अर्कोलाई पनि सथ्र्यो । त्यसैले अहिले छुट्टाछुट्टै बेडको व्यवस्था छ । एउटाको जुठो अर्कोलाई खुवाउँदैनौं । बच्चाले दु:ख दिँदा अलिकति पीडा हुन्छ । अरू बेला त खुसी नै हुन्छु । विगतमा चोटपटक लाग्ला कि भन्ने डर थियो । अहिले नराम्रो संगतमा पर्लान् कि भन्ने डर छ । कहिलेकाहीँ उनीहरू सानातिना विषयमा झगडा पनि गर्छन् । कोभन्दा को कम भन्ने घमण्ड जस्तो देखाउँछन् । कहिलेकाहीं त उनीहरू हामीप्रति नै आइलाग्छन् । चारैजना मिलेर कराउँछन् । उनीहरू मिलेर खेलेको र पढेको देख्दा भने औधि खुसी लाग्छ ।"
र्याग गर्यौ कि ?,शारीरिक समस्या :
पढाइ कि सिकाइ ?,"बाबु स्कुल जाने होइन ? छिटो तयारी गर । नानी, किताबकापी लिएर आऊ त । यहाँ बसेर पढ, होमवर्क गर । हो, प्राय: अभिभावकको मुखबाट यस्तै शब्द सुन्न पाइन्छ । उनीहरू आफ्ना सन्तानलाई जतिसक्दो चाँडो स्कुलमा एड्मिसन गर्न चाहन्छन् । आफ्नै नजिक बसेर सधैं गृहकार्य गरिरहोस्, पुस्तक पढिरहोस् भन्ने चाहन्छन् । कतिपयले त आफ्ना बच्चालाई विद्यालयको पढाइ राम्रो होओस् भनेर टयुसन क्लास, कोचिङ तथा एक्स्ट्रा क्लास गर्न पठाइदिन्छन् । तर बालबालिकाहरू चाहन्छन् धेरै खेल, थोरै पढाइ । यो त स्वाभाविक नै हो ।बाबुआमाले आफ्ना सन्तानको जीवन समृद्ध र सुखमय बनोस् भनी शिक्षित बनाउन उसलाई स्कुलमा भर्ना गरिदिन्छन् । ती बालबालिकाहरूलाई सधैं चार पर्खाल र छतको बीचमा दिनभर थुनिएर बस्दा, पढिरहँदा दिक्क लाग्न थाल्छ । त्यसैमा पनि पढाइ केही कमजोर भएमा, परीक्षामा कम अंक ल्याएमा अभिभावकको गाली, थप्पड, डन्डा, धम्की अनेकौं छन् साधन र विधिहरू । साथै, शिक्षकको पनि उही तरिका । बिचरा बालक के गरोस् त उसले । विद्यालयको दिनभरको पढाइको तनावले गर्दा ऊ घर आउनेबित्तिकै झोला फयाँक्छ र खेल्न जान्छ या आराम गर्न खोज्छ । तर बाबुआमाले एउटै कुरा मात्र रटिरहन्छन् : पढाइ, पढाइ अनि पढाइ । अभिभावकको यो रटाइ स्वाभाविक नै हो । किनकि धनभन्दा विद्या ठूलो, तरबारभन्दा कलम बलियो, सन्तानलाई सम्पत्ति होइन, शिक्षा अनेकौं छन् कारणहरू । आफ्नो सन्तान हर्दम परीक्षामा प्रथम भएको देख्न चाहन्छन् । बालबालिका विद्यालयबाट छुट्टी भएर आएपछि प्राय: आज केके पढयौ ? भनेर सोधिन्छ तर के सिक्यौ भनेर विरलै सोध्ने गरिन्छ । विद्यालयमा बालबालिकालाई होमवर्क गर्न लगाइन्छ, जतिसक्दो धेरै, उसलाई पढाइमा व्यस्त राख्नका लागि । तर यसले बालकालिकामा डिप्रेसनको समस्या बढ्दै जान्छ । उनीहरूमा तनाव र थकान बढ्छ । अनुहारको चमक मलिनतामा परिणत हुन्छ । बालबालिकाको रुचि प्राय: खेलतर्फ नै हुन्छ । धेरै गृहकार्य हुँदा उनीहरूले खेल्ने, मनोरञ्जन गर्न समय नै नपाउने वा एकदमै कम पाउने हुन सक्छ । होमवर्क नगरे शिक्षक र बाबुआमाको औषधि तयार नै हुन्छ, मात्र खुवाउन बाँकी रहन्छ । यस्तै तनावले गर्दा उसको मानसिक, शारीरिक क्षमता कमजोर हुँदै जान्छ । सिर्जनात्मक एवं रचनात्मक क्षमता विकास हुन सक्दैन । उसमा नकारात्मक संवेग (रिस, डाहा, ईष्र्या) उत्पन्न हुन थाल्छ । शिक्षा यो एउटा यस्तो शब्द हो, जसलाई हामी प्राय: संकुचित रूपमा सोच्छौं । शिक्षालाई विद्यालयमा हुने पढाइका रूपमा मात्र बुझ्छौं । तर व्यापक रूपमा अर्थ लगाउँदा शिक्षा भनेको व्यक्तिमा अन्तरनिहित प्रतिभालाई प्रस्फुटन गरी व्यक्तित्व विकास गर्नु हो । यसअन्तर्गत विद्यालयमा हुने पढाइका साथमा विभिन्न अतिरिक्त क्रियाकलापहरू पनि पर्छन्, जसले बालबालिकाको सर्वाङ्गीण विकासमा मद्दत पुर्याउँछ । शिक्षा पुस्तक पढेर मात्र होइन, अनुभवबाट पनि पाइन्छ । शिक्षा सिकाइ हो । शिक्षा अनुभव हो । बालबालिकालाई विद्यालय तथा पुस्तकको ज्ञान र पढाइ पनि जरुरी हुन्छ । तर यसो भन्दैमा बालबालिकालाई किताबी किरो मात्र बनाउनु हुँदैन । सिकाइ व्यापक हुन्छ, यसको कुनै सीमा हुँदैन । सिकाइ जीवनभर चलिरहन्छ । विद्यार्थीलाई किताब घोक्न लगाउने होइन, बुझेर स्मरण गर्न सक्ने क्षमता विकास गराउनुपर्छ । परीक्षामा सधैं पहिलो हुनु जरुरी छैन । जरुरी छ त मात्र सिकाइ । अहिलेको प्रविधियुक्त युगमा सबै व्यक्तिको सूचना तथा सञ्चार प्रविधिसँग पहुँच हुनुपर्छ । विद्यार्थीले वैज्ञानिक आविष्कार र उपकरणहरूको अधिकतम प्रयोग गर्न पाउनुपर्छ । विद्यालयमा पढाइका साथै खेलकुदलाई पनि उत्तिकै महत्त्व दिइनुपर्छ । घर परिवारबाटै बालबालिकाको सम्मान गरिनुपर्छ । अभिभावकले बालबालिकाको रुचि, इच्छा तथा आवश्यकता बुझिदिनुपर्छ । उनीहरूका विचार तथा सुझाव सुनिदिनुपर्छ । अभिभावकले समय र परिस्थितिअनुसार आफ्ना सन्तानको गुरु, अभिभावक, पथप्रदर्शक, साथी, प्रतिस्पर्धीको भूमिका निर्वाह गर्न सक्नुपर्छ । बालबालिकालाई विभिन्न मानसिक तथा शारीरिक खेलहरूमा सहभागी गराउनुपर्छ । समयसमयमा बालबालिकालाई विभिन्न ठाउँमा घुमाउन लैजानुपर्छ । यसबाट उनीहरूले मनोरञ्जन र ताजगी महसुस गर्छन् । उनीहरूले विभिन्न ज्ञान, जानकारी प्राप्त गर्छन् । उनीहरूले अनुभव बटुल्ने मौका पाउँछन् । भ्रमणबाट उनीहरूले पुस्तकको सीमित दायराभित्र मात्र नरही व्यापक रूपमा सिक्ने अवसर पाउँछन् । यसबाट उनीहरूको ज्ञान एवं सिकाइ स्थायी प्रकृतिको र दिगो हुन्छ । साथै उनीहरूले विभिन्न सीप सिक्ने अवसर पाउँछन् । वैज्ञानिक आविष्कार तथा प्रविधिको प्रयोग गरेर पनि धेरै कुरा सिक्न सक्छन् । बालबालिकालाई सधैं हात समाएर हिँडाउने मात्र नभई कहिलेकाहीँ एक्लै दौडन पनि दिनुपर्छ । अर्थात् बालबालिकालाई सधैं आफ्नै निर्देशनअनुसार काम नगराई कहिलेकाहीँ आफैंले सिर्जना गरेर, रचना गरेर काम गर्न दिनुपर्छ । बालबालिकाले सही काम गरिरहेको भए कहिल्यै रोक्नु हुँदैन । अन्तत: बालबालिकाको किताबी पढाइका साथमा अन्य ज्ञान, सीपको सिकाइमा पनि उत्तिकै ध्यान र धन खर्चिनुपर्ने हुन्छ अभिभावक र शिक्षकले ।सुल्तान सिद्दिकी, कक्षा : १०जनजागृति माध्यमिक विद्यालय, बाग्लुङ"
सानैदेखि सैनिक बन्ने रहर,"मेरो कान्छो भाइ व्यवसायमा रम्यो भने अरू तीन जना सेनामा । साइला (रतिन्द्र) रिटार्यड भइसकेको छ । माओवादी द्वन्द्वको समयमा दाइले मुलुकका लागि काम गर्दा दुई खुट्टाको क्षमता गुमेपछि अझै ह्वील चियरमा रहेर सेवा गरिरहनुभएको छ । उहाँको आत्मबल सबैका लागि प्रेरणादायी छ । सानोमा सामान्य झगडा हुनु स्वाभाविक नै हो । त्यतिबेला म मिलाउने काम गर्थें । दाइभाइको म मध्यस्तकर्ता जस्तो भूमिकामा रहन्थें । हामी सानोमा मिनपचास (जाडो बिदा) मनाउन सधैं चितवन जान्थ्यांै । त्यहाँ खेती थियो । तोरीको गट्टेमा होस् या दाइँ हालेको परालमा लुकामारी खेल्ने, उफ्रने हाम्रो दैनिकी हुन्थ्यो । हामी सानोमा गुच्चा, डण्डीबियो, गुलेली, तारो, भलिबल, कपर्दी र विष्णुमतीमा पौडी खेल्दै हुर्केका हौं । तर, सेनाको घर हुनाले निकै कडाइ थियो । अनुशासन र संस्कारमा कमी थिएन । म सानैदेखि संगीतमा निकै रम्ने व्यक्ति हुँ । कविता, कथा, पढ्न, संगीत सुन्न, नयाँ स्थानमा जान मन पथ्र्यो । अचेल फुर्सद भएसम्म कमेडी कार्यक्रम, सिनेमा, सांगीतिक कार्यक्रम छुटाउदिनँ । मेरो पहाडको घरभन्दा माथि गन्धर्व टोल थियो । उनीहरू काठमाडौं आउँदा हाम्रैमा बस्नेगाउने गर्थे । त्यसैले पनि त्यसमा मेरो लगाव बढ्यो होला । सायद यही हिँड्ने र रुचि फरकफरक राख्ने हुनाले होला प्रतिविद्रोह तथा जंगल युद्धकला, जुनियर स्टाफ, गुल्मपति र गणपति तालिमहरूमा उत्कृष्ट नतिजा हासिल गरेँ । म प्याराट्रुपर पनि हुँ । मैले संयुक्त राष्ट्रसंघ शान्ति स्थापना कार्यमा लामो अनुभव बटुल्न पाएँ ।राष्ट्रप्रेम र संस्कार सिक्न र सिकाउन हामी कहिल्यै चुक्नु हँुदैन । हामी दुई ठूला छिमेकको बीचमा रहेर कहिल्यै नझुकेको मुलुकका नागरिक हौं । हाम्रो अन्तर्राष्ट्रिय जगत्मा ठूलो इज्जत छ । हाम्रो मुलुकलाई विश्वले नियालिरहेको छ । राष्ट्रको गौरव बढाउने कार्य गर्नु हामी सबैको कर्तव्य हो । प्रस्तुति : चन्द्रशेखर अधिकारी"
