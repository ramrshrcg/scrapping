शीर्षक,विवरण
यू१९ एसिया कप पहिलोपल्ट सेमिफाइनलमा,"क्वालालम्पुर (मलेसिया) नेपाली क्रिकेट टोली पहिलोपल्ट एसीसी यू१९ एसिया कपको सेमिफाइनलमा प्रवेश गरेको छ । नेपालले मंगलबार मलेसियालाई सजिलै ८ विकेटले पराजित गर्यो । मलेसियामा भइरहेको प्रतियोगितामा अन्तिम चरणका खेलमा आफूअनुकूल नतिजा आएपछि नेपाल उपविजेता बन्दै दोस्रो चरणमा पुगेको हो । समूहको अर्को खेलमा बंगलादेशले भारतलाई ८ विकेटले पराजित गरेपछि नेपालको भाग्य खुलेको थियो । बंगलादेश सबै ३ खेल जितेर समूह विजेता बनी सेमिफाइनल पुग्यो । नेपालले २ जित र १ हारको नतिजा निकाल्यो । प्रतियोगिताको चौथो संस्करणसम्म आइपुग्दा यसअघिका तीनै प्रतियोगिता जितेको भारतले समूह ए मा १ खेलमात्र जित्न सक्यो । मलेसियाले सबै खेल हारेको छ । प्रशिक्षक विनोद दासले माथिल्लो स्तरको प्रतियोगितामा लगातार राम्रो प्रदर्शनले उत्साहित बनाएको जनाए । हामीले टेस्ट राष्ट्रहरूलाई टक्कर दिइरहेका छौं । मलेसियाविरुद्ध जसरी हावी भयौं, त्यसले टोली कत्तिको बलियो छ भन्ने देखाउँछ । बितेको एक वर्षमा यो टिमले गरेको मिहिनेत अहिले सार्थक भइरहेको छ, दासले भने । वर्षाका कारण २४ ओभरमा छोट्याइएको खेलमा टस जितेको नेपालले मलेसियालाई १५३ ओभरमा ४५ रनमै अलआउट गर्यो । नेपालले ५२ ओभरमा लक्ष्य पूरा गर्यो । मंगलबार नै भएको अर्को खेलमा बंगलादेशले भारतलाई पराजित गरेको खण्डमा मात्र नेपाल सेमिफाइनलमा पुग्थ्यो । पहिला ब्याटिङ गरेको भारतले ३२ ओभरमा छोट्याइएको खेलमा ८ विकेट गुमाई १ सय ८७ रन बनायो । डकवर्थ लुइस पद्धतिमा १ सय ९० रनको लक्ष्य पाएको बंगलादेशले त्यसलाई २८ ओभरमा नै पूरा गर्यो । नेपाल यसअघिका तीनै संस्करणमा समूह चरणबाटै बाहिरिएको थियो । नेपालको छनोटसँगै प्रतियोगिताको डिफेन्डिङ च्याम्पियन भारत समूह चरणबाट बाहिरिएको छ । नेपालले सेमिफाइनलमा चिरपरिचित प्रतिद्वन्द्वी अफगानिस्तानको सामना गर्नेछ । समूह बी को अन्तिम खेलमा यूएईलाई पराजित गरेको अफगानिस्तान समूह विजेताका रूपमा दोस्रो चरणमा प्रवेश गर्यो । उक्त समूहबाट पछिल्लो संस्करणको उपविजेता श्रीलंका समूह चरणबाटै बाहिरियो । सेमिफाइनलको यात्रा तय गर्न महत्त्वपूर्ण भूमिका खेलेका कप्तान दीपेन्द्रसिंह ऐरी प्रशिक्षण टोलीको विश्वास र खेलाडीको प्रदर्शनले टोली यहाँसम्म आइपुगेको बताउँछन् । हाम्रो प्रशिक्षण टोलीले खेलाडीमा खुलेर खेल्ने साहस दिनुभएको छ । पहिलाको तुलनामा टोलीमा ठूलो परिवर्तन आएको महसुस भएको छ । बलिङ र फिल्डिङ मात्र हैन ब्याटिङमा पनि अहिले हामी आत्मविश्वासी भएका छौं, उनले भने । एसिया कपको सेमिफाइनलमा पुग्ने पहिलो कप्तान बन्नुको श्रेय उनले पूरै टोलीलाई दिए । हाम्रो टोली एकीकृत भएर नै यो सफलता प्राप्त भएको हो । सबैले आफ्नो ठाउँबाट सक्दो मिहिनेत गरेका छौं । एकअर्कालाई भरोसा गरेर अगाडि बढदा टोलीले राम्रो नतिजा ल्याइरहेको छ । सेमिफाइनलमा पनि त्यसैलाई निरन्तरता दिने प्रयास गर्नेछौं, उनले थपे ।अहिले टोलीले राम्रो क्रिकेट खेलिरहेको छ । प्रत्येक बलमा सबै खेलाडीले उत्तिकै मिहिनेत गरेका छन् । दिनप्रतिदिन प्रदर्शनमा निखार आएको छ । अफगानिस्तानसँग पछिल्ला प्रतियोगितामा प्रदर्शन नराम्रो भए पनि हामीले सधैं डटेर खेलेका छौं । उनीहरूलाई पनि थाहा छ, नेपालसँगको खेल सहज हुने छैन, दासले भने ।"
गौचन हत्याका ५ पक्राउ,"काठमाडौं निर्माण व्यवसायी महासंघका अध्यक्ष शरदकुमार गौचनको गोली हानी हत्या गर्ने गिरोहका मुख्य सुटरसहित ५ जनालाई प्रहरीले ३७ दिनपछि पक्राउ गरी सार्वजनिक गरेको छ । असोज २३ गते शान्तिनगरस्थित घरबाट निस्केका गौचनलाई दिउँसो पौने ३ बजे मोटरसाइकलमा आएका दुई युवाले गाडीभित्रै गोली हानेका थिए । आपराधिक समूहले सबै निर्माण व्यवसायीबाट फिरौती रकम उठाएर आफूलाई बुझाउन दिएको धम्कीयुक्त आदेश नमानेपछि उनीमाथि गोली प्रहार भएको प्रहरीले निष्कर्ष निकालेको छ । प्रहरीले मुख्य सुटर नुवाकोट पञ्चकन्या गाउँपालिका १ घर भएका २१ वर्षीय राजीव स्याङ्तान, हतियार र मोटरसाइकलको व्यवस्थापन गर्ने पर्सा कालिकामाई गाउँपालिका १ घर भएका शिवजी महतो, हतियार व्यवस्थापन गर्ने काममा खटिएका विहार भारतका मुकेशकुमार पाण्डे, मोटरसाइकल व्यवस्थापन गर्ने पर्सा ठोरी गाउँपालिका ५ का सन्तोष गुरुङ र सहयोगी भूमिका निर्वाह गरेका काठमाडौं नागार्जुन नगरपालिका ४ का प्रकाश बुढाथोकीलाई पक्राउ गरेको हो । प्रहरीका अनुसार भारतका विभिन्न स्थानमा बसेर नेपालमा फिरौती असुलीको धन्दा चलाइरहेका समीरमान बस्नेतको योजनामा गौचनको हत्या गरिएको हो । प्रहरीले बस्नेतसहित रूपन्देहीका युवासंघ अध्यक्ष दुर्गा तिवारीको हत्या गरेका मनोज पुन, गत चैतमा गौरीघाटमा गुन्डा नाइके दावा लामामाथि गोली प्रहार गर्ने लोप्साङ लामा, बोका भनेर चिनिने गंगा लिङदेन, नेपाली सेनाका भगौडा काले दाइ भनिने अम्बरबहादुर लामा, सेनाकै अर्का भगौडा श्यामबहादुर गुम्बे, घटनाका मुख्य योजनाकार समीरका भान्जा पर्ने रोशन बुढाथोकी र अजय थापालाई फरार अभियुक्तका रूपमा लिएको छ । हत्याका योजनाकारहरूले एक महिनाअघिदेखि नै गौचनको गोप्य निगरानी राखेका थिए । प्रहरीका अनुसार पर्साका शिवजी महतोले भारतको बेतियाबाट चोरी गरिएको साइन मोटरसाइकल १८ हजार नेपाली रुपैयाँमा र दुई पेस्तोल ५५ हजार रुपैयाँमा किनेर श्यामबहादुर गुम्बेलाई क्रमश: २४ र ६५ हजारमा बेचेका थिए । श्यामले उक्त मोटरसाइकल पर्साका सन्तोष गुरुङलाई दिएका थिए । उनीमार्फत मुख्य सुटर राजीवले मोटरसाइकल हात पारेका थिए । घटनाको अनुसन्धान गरिरहेका डीआईजी गणेश केसीका अनुसार गौचनमाथि दुई फरकफरक पेस्तोलबाट गोली प्रहार भएको थियो । मुख्य सुटर स्याङतान बा३५प २४६१ नम्बरको नक्कली नेपाली नम्बर प्लेट हालिएको चोरीको भारतीय साइन मोटरसाइकल चढेर भागेका थिए । उक्त मोटरसाइकल प्रहरीले घटनालगत्तै सिनामंगलको वनकाली जंगलछेउमा बेवारिसे अवस्थामा फेला पारेको थियो । मोटरसाइकलधनी पत्ता लगाउनेबित्तिकै घटनाको रहस्य खुल्ने प्रहरीको अनुमान त्यतिबेला फेल खाएको थियो, जब प्रहरीले उक्त नम्बरको मोटरसाइकल यातायात व्यवस्था विभागमा दर्तै नरहेको देखियो । त्यसपछि प्रहरी चोरीको भारतीय मोटरसाइकल प्रयोग भएको निष्कर्षमा पुगेको थियो । घटनामा प्रयोग भएको पल्सर मोटरसाइकल भने समीरकै भान्जा पर्ने रोशन बुढाथोकीले चलाइरहेका थिए । घटनालगत्तै रोशन पनि भागेर भारत पुगेको प्रहरीको अनुमान छ । प्रहरीले सीसीटीभी फुटेजका आधारमा गोली प्रहार गरेलगत्तै साइन मोटरसाइकलको पछाडि बसेका राजीवले आफ्नो हुलिया बदल्न आफूले लगाएको ज्याकेट र टोपी क्रमश: मिल्काएको पत्तो पाएको थियो । एक साताअघि नै नुवाकोटको ढिकुरेस्थित एक घरमा घेरा हालेर प्रहरीले उनलाई पक्राउ गरेको थियो । प्रहरी आएको सुइँको पाएर भागेका राजीवलाई प्रहरीले लखेटेर घेरा हालेपछि पक्रेर काठमाडौं ल्याएको थियो । अनुसन्धानमा संलग्न एक उच्च प्रहरी अधिकारीका अनुसार ०७२ भदौ पहिलो साता प्रहरी कारबाहीमा मारिएका गुन्डा नाइके कुमार घैंटे र गौचनबीच पुरानो आर्थिक हिसाबकिताबको किचलो पनि हत्याको घटनामा जोडिएको देखिन्छ । बाफल क्षेत्रलाई केन्द्र बनाएर फिरौती र असुली धन्दामा सक्रिय समीरमान लामो समयदेखि कुमार घैंटेको नजिक रहेर गुन्डागर्दीमा संलग्न रहेको प्रहरीको भनाइ छ । त्यसैले पनि घैंटे र गौचनबीचको आर्थिक लेनदेनको घटनाबारे समीर जानकार थिए । घैंटेको मृत्युपछि उनकी श्रीमतीले गौचनसँग रकम मागेको समेत प्रहरीको बुझाइ छ । समीरले त्यही रकम फिर्ता ल्याउने भन्दै लामो समयदेखि गौचनलाई धम्काइरहेका थिए । हत्या घटनामा फिरौती रकमको सम्बन्ध देखिएको डीआईजी केसीले बताए । मुख्य अभियुक्त पक्राउ नपरेकाले यति नै फिरौती रकम मागेका थिए भनेर खुल्न सकेको छैन, उनले भने । सुटर र घटनामा संलग्न अन्य अभियुक्तहरूलाई समीरले काम फत्ते गरेपछि विभिन्न बैंकको सेयर दिलाइदिने आश्वासन दिएका थिए ।"
सहयोद्धाको चुनावी संघर्ष,"गोरखा तनहुँको तुरतुरेबाट पूर्व मस्र्याङ्दी तरेपछि पालुङटार फाँट आउँछ । यो क्षेत्र प्रवेश गर्नेबित्तिकै जसरी भूगोल परिवर्तन हुन्छ, त्यसरी नै चुनावी दृश्य पनि बदलिन्छ । प्रत्येक घरमा फ्लेक्स प्रिन्टसहितका ब्यानर राखिएका छन् । बिजुलीका पोल र रूखका हांँगामा छपक्कै सूर्य र गोलाकारभित्र हँसियाहथौडा, आंँखा र रूख चिह्न अंकित झन्डा फहराइरहेका छन् । ओहोरदोहोर गर्ने गाडीबाट चुनावी गीत गुन्जिन्छन् । ठूला रूखका छहारी र बिसौनीमा सर्वसाधारणको झुरुप्प जमघट भेटिन्छ । ती जमघटहरूमा दुई पात्रको चर्चा सुनिन्छ पूर्वप्रधानमन्त्री बाबुराम भट्टराई र पूर्वउपप्रधानमन्त्री नारायणकाजी श्रेष्ठ ।विगतमा एकै पार्टी माओवादीका सहयोद्धा यी दुई नेता गोरखा २ बाट चुनावी प्रतिस्पर्धामा छन् । कांग्रेसको समर्थन प्राप्त नयाँ शक्तिका भट्टराई र वाम गठबन्धनका उम्मेदवार श्रेष्ठबीचको प्रतिस्पर्धाले जसरी राष्ट्रिय ध्यान केन्द्रित गरेको छ, त्योभन्दा बढी स्थानीय माहोल तताएको देखिन्छ । एकअर्कालाई हराउने उनीहरूको प्रतिस्पर्धाले यहाँको चुनाव अन्यत्रभन्दा केही भड्किलो बन्दै गरेको देखिन्छ । करिब एक दर्जन गाडी, मोटरसाइकलको लस्कर अघिपछि लगाएर भट्टराई र श्रेष्ठ दुवै आफ्नो क्षेत्रमा मत मागिरहेका छन् । उम्मेदवारी दर्ता गरेदेखि नै दुवैले जिल्ला छाडेका छैनन् । एक जना पुगेको स्थानमा लगत्तै अर्का पुग्छन् । सोमबार पालुङटार नजिकको शेरा क्षेत्रमा दिउँसो श्रेष्ठको टोल भेला चल्यो भने राति अबेरसम्म भट्टराई त्यस्तै भेलालाई सम्बोधन गरिरहेका थिए । खोप्लाङका भट्टराई र जौबारीका श्रेष्ठ दुवै स्थानीय हुन् । त्यही कारण यस क्षेत्रका तटस्थ मतदाता कसलाई छान्ने भन्ने दोधारमा छन् । दुवै उम्मेदवारका सबल र दुर्बल पक्षको लेखाजोखा गर्न मतदाताको ध्यान केन्द्रित छ । दुवै नेता हाम्रो जिल्लालाई चाहिने खालका हुन्, त्यसैले दुवै जना एउटै क्षेत्रबाट नउठुन् भन्ने थियो तर उहाँहरू एकै ठाउँमा लड्न आउनुभयो, गाईखुर खत्रीटारको चौतारीमा चुनावी गफ गरिरहेका स्थानीय बलबहादुर कँडेलले भने, नचाहँदा नचाहँदै अब हामीले एक जनालाई हराउनुपर्ने स्थिति आयो । दुवै नेताको विगत, राजनीतिक भविष्य र जिल्लासँगको आत्मीयताका आधारमा मतदाता भट्टराई र श्रेष्ठलाई तौलिइरहेका छन् । यो वा ऊ भन्ने छान्न हामीलाई नै गाह्रो परेको छ, त्यसैले भोट हाल्न छिरेपछि त्यहीं निर्णय गर्नुपर्ने अवस्था छ, स्थानीय शिवजी बानियाँ भन्छन् । गोरखामा भट्टराईको यो तेस्रो चुनावी प्रतिस्पर्धा हो । श्रेष्ठ पहिलोपटक चुनाव लड्न आएका हुन् । संविधानसभाका दुई चुनावमा भट्टराईले अत्यधिक मत ल्याएर जितेका थिए । श्रेष्ठ भने संविधानसभामा मकवानपुरबाट चुनाव लडेका थिए । दुई सहयोद्धा मात्र होइन, वामपन्थी र लोकतान्त्रिक गठबन्धनले नै यो क्षेत्रको चुनावलाई प्रतिष्ठाको विषय बनाएका छन् । वामपन्थी गठबन्धनले देशव्यापी चुनावी सभाको सुरुवात नै गोरखाबाट गर्दैछ । एमाले अध्यक्ष केपी ओली र माओवादी केन्द्रका अध्यक्ष पुष्पकमल दाहाल श्रेष्ठको पक्षमा माहोल सिर्जना गर्न बुधबार गोरखा आउँदैछन् । वामपन्थी गठबन्धनको सभालगत्तै मंसिर २ गते भट्टराईको पक्षमा माहोल सिर्जना गर्न यहीं लोकतान्त्रिक गठबन्धनको सभा राखिएको छ । सभालाई सम्बोधन गर्न कांग्रेसका वरिष्ठ नेता रामचन्द्र पौडेललगायत आउँदैछन् ।जित वा हारले राजनीतिक भविष्य निर्धारण हुने भएकाले दुवै नेताका अभिव्यक्तिमा एकअर्काप्रति निकै छेडछाड भेटिन्छ । एमाले र माओवादी केन्द्रको वामपन्थी गठबन्धनका उम्मेदवार भएकाले श्रेष्ठलाई संगठनको मुख्य बलमा जित हासिल गर्छु भन्ने विश्वास छ । त्यसैले उनी भट्टराईलाई आफ्नो प्रतिस्पर्धी नै ठान्दैनन् । लोकतन्त्रमा उम्मेदवार हुन पाउने हक छ, त्यसैले उहाँ (भट्टराई) उम्मेदवार हुन आउनुभएको छ, श्रेष्ठले भने । मलाई उहाँ प्रतिस्पर्धी भएर कुनै पनि चुनौती छैन, निष्ठा र विचारमा उहाँसँग तुलना नै हुँदैन, उनले भने । भट्टराईलाई आफ्नो संगठन बलियो नभए पनि विगतमा जिल्लामा गरेको विकास र कांग्रेसको समर्थनमा श्रेष्ठलाई सजिलै हराउन सकिन्छ भन्ने लागेको छ । त्यसैले उनी पनि श्रेष्ठलाई आफ्नो प्रतिस्पर्धी नै ठान्दैनन् । गोरखामा जन्मे पनि जिल्लासँग श्रेष्ठले कुनै सम्बन्ध नै नराखेको भट्टराईको भनाइ छ । गोरखाका जनताले मलाई यसअघि ऐतिहासिक मत दिएर विजयी गराएका छन् । गोरखालाई मैले कार्यक्षेत्र बनाउँदै आएको छु, भट्टराईले भने, तर उहाँले कहिल्यै गोरखालाई कार्यक्षेत्र बनाउनुभएन, उहाँसँग मेरो प्रतिस्पर्धा नै छैन ।श्रेष्ठ र भट्टराईको मत माग्ने तरिका पनि फरक छ । श्रेष्ठ बढी राजनीतिक कुरा गर्छन् भने भट्टराई विकासे । शान्ति प्रक्रिया टुंगिएर संविधानसमेत जारी भएकाले अब संविधानको दिगो कार्यान्वयनका लागि स्थिर सरकार आवश्यक रहेकोमा श्रेष्ठको जोड छ । स्थिर सरकारले मात्र विकास र समृद्धि ल्याउन सक्ने भएकाले आफूलाई मत दिन श्रेष्ठ आग्रह गर्छन् ।भट्टराई भने सरकार बनाउनेलगायत विषयमा भन्दा विगतमा आफूले गरेका विकास र भावी योजनाको फेहरिस्त पेस गरिरहेका छन् । श्रेष्ठको चुनाव प्रचारका लागि बनाइएका गीतमा पनि राजनीतिमा खेलेको भूमिकाका सन्दर्भ उल्लेख छन् । भट्टराईको प्रचार गीतमा भने गोरखामा डाँडापाखामा मोटर कुदेका प्रसंग जोडिएका छन् ।अवसरवादी कि झुसिलकिरा ? श्रेष्ठ अहिले भट्टराईको कुनै राजनीतिक दर्शन, सिद्धान्त र निष्ठा नभएको प्रचार गरिरहेका छन् । उनी भट्टराईलाई अवसरवादी र व्यक्तिवादीका रूपमा चित्रण गर्छन् । आज एउटा, भोलि अर्को कुरा गर्नेबाट लोकतन्त्र सुदृढ हुँदैन, श्रेष्ठको टिप्पणी छ, मौकावाद, अवसरवाद र व्यक्तिवादले अवसर पायो भने लोकतन्त्र नै समस्यामा पर्छ । माओवादी छाडेर नयाँ शक्ति पार्टी खोलेको, उक्त पार्टीलाई संघीय समाजवादी फोरमसँग मिसाउन प्रयास गरेको, स्थानीय चुनावमा फोरमकै चिह्न प्रयोग गरेको, पछिल्लो समय वाम गठबन्धनमा मिलेको र एक सातामै त्यसलाई छाडेर कांग्रेससँग सहकार्य गर्न पुगेको लगायतका घटनालाई भट्टराईको अस्थिरताको उदाहरणका रूपमा श्रेष्ठले चर्चा गर्दैछन् । भट्टराईका नजरमा माओवादीले लिएको बाटोले कुनै पनि दिशा पक्रेको छैन । त्यसैले उक्त पार्टीबाट मुलुकमा समृद्धि सम्भव नरहेको उनको तर्क छ । उनले चुनावी सभामा माओवादीलाई झुसिलकिरा को संज्ञा दिँदै हिँडेका छन् । मुलुकलाई पुतलीजस्तो बनाउनुपर्नेछ तर माओवादी अझै झुसिलकिराजस्तो छ, भट्टराईले भने, जडतामै अल्झिएको छ, त्यसैले उसबाट समृद्धि सम्भव छ्रैन ।जनयुद्ध को ब्याजचुनावी छेडछाडबीच दुवैले माओवादी आन्दोलनको इतिहासलाई मत माग्ने आधार बनाएका छन् । माओवादी छाडेर गएका भट्टराईलाई त्यही आन्दोलनको पृष्ठभूमि जोडेर केही मत ल्याउँछु भन्ने लागेको छ । त्यसैले जनयुद्ध लडेको र त्यसलाई शान्तिपूर्ण रूपान्तरण गरी अहिलेको अवस्थामा ल्याउन आफूले योगदान गरेको दाबी गर्छन् । भट्टराईले श्रेष्ठलाई जनयुद्ध विरोधीका रूपमा चित्रण गरिरहेका छन् । माओवादी युद्धमा श्रेष्ठ सहभागी भएका थिएनन् । शान्ति प्रक्रियामा आएपछि मात्र उनी माओवादीसँग एकीकरणमा आएका हुन् । त्यसैले जनयुद्धलाई जायज ठान्ने मतदाताहरूको भावनासँग जोडिन भट्टराईले श्रेष्ठको विगत कोट्याउने गरेका छन् ।भट्टराईले गरेको यो प्रचारलाई श्रेष्ठले पनि चुनौती दिएका छन् । जनयुद्धमा प्रत्यक्ष रूपमा नजोडिए पनि त्यसको राजनीतिक अवतरणका लागि भूमिगत रूपमा आफूले काम गरेको श्रेष्ठको भनाइ छ । जनयुद्धलाई सुरक्षित रूपमा अवतरण गराउने र शान्ति प्रक्रिया टुंग्याएर संविधान जारी गराउन मैले खेलेको भूमिका सबैलाई छर्लंग छ, श्रेष्ठको तर्क छ, पार्टी एकीकरणमा प्रक्रियामा गएर मिलिसकेपछिको कुन बेला कहाँ थियो भन्ने कुराले ठूलो अर्थ राख्दैन ।विकास गर्ने को ?प्रधानमन्त्री, अर्थमन्त्री र सांसद हुँदा गोरखामा आफूले नै विकासको लहर चलाएको दाबी भट्टराईको छ । त्यसैले उनले आफ्ना पालामा धेरै काम गरेको व्याख्या गर्ने गरेका छन् । बाँकी काम पूरा गर्न आफूले जित्नुपर्ने उनको दावा छ । भट्टराईका तर्कलाई श्रेष्ठले खण्डन गर्ने गरेका छन् । एउटा व्यक्तिको भरमा नभई पार्टीको बलमा गोरखामा विकासका कार्यक्रम आएको उनको दाबी छ । पार्टीको नीति र निर्देशनअनुसार काम भएको हो, कुनै एउटा व्यक्तिले गरेको होइन, श्रेष्ठले भने, व्यक्तिले गर्ने हो भने माओवादी छाडेर गएपछि बाबुरामजीले यहाँ कति विकास कार्यक्रम ल्याउनुभयो ? पार्टीभित्रको नीति निर्माणमा आफू पनि संलग्न रहेको र त्यही बल र पार्टीको पहलमा विकास आएको श्रेष्ठको दाबी छ । भट्टराईको पनि श्रेष्ठलाई उस्तै जवाफ छ । म बाहिरिएपछि यही क्षेत्रका माओवादीकै नेता हितराज पाण्डे स्थानीय विकासमन्त्री हुनुभएको थियो, पार्टीले गर्ने हो भने त उहाँ हुँदा पनि विकासका केही कार्यक्रमा आउनुपर्ने थियो, त्यो त भएन, भट्टराईको तर्क छ । निर्वाचित सांसद नभए पनि श्रेष्ठ उपप्रधानमन्त्रीसम्म भए । तर, त्यो बेला उनले जिल्लामा केही नगरेको आरोप स्थानीयको छ । श्रेष्ठ भने त्यसलाई फरक तरिकाले हेर्नुपर्ने तर्क गर्छन् । त्यो बेला मलाई मुलुकको परराष्ट्र सम्बन्ध हेर्ने जिम्मा थियो, त्यो काम मैले कुशलतापूर्वक निर्वाह गरें, जे जिम्मेवारी दिइएको हो, त्यो पूरा गरें ।कहाँं कसको पकड ?गोरखा २ मा पालुङटार नगरपालिका र गोरखा नगरपालिकाको ८ देखि १४ नम्बर वडा तथा सुलिकोट, अजिरकोट र सिरानचोक गाउँपालिका पर्छन् । यीमध्ये पालुङटारको ६ देखि १४ नम्बर वडा र सुलिकोट गाउँपालिका वामपन्थी गठबन्धनको बलियो क्षेत्र हो । त्यस्तै, पालुङटारको १ देखि ५ नम्बर वडा, अजिरकोट, सिरानचोक र गोरखा नगरपालिकाका ८ देखि १४ नम्बर वडा नयाँ शक्ति र कांग्रेसको पकड क्षेत्र हो । स्थानीय तहको यो क्षेत्रको मतपरिणाम जोड्ने हो भने वामपन्थी गठबन्धन १ सय ३८ मतले मात्र अगाडि छ । स्थानीय चुनावपछि यहाँ करिब १० हजार मतदाता थपिएका छन् । थपिएको मत कता बढी जान्छ, त्यसले परिणाम निर्धारण गर्ने देखिन्छ । व्यक्तित्व र राजनीतिक भूमिकाको विषयसमेत जोडिएकाले स्थानीय तहकै शैलीमा मत खस्ने आधार छैन ।गठबन्धनभित्र देखिएका झिनामसिना असन्तुष्टिले पनि केही प्रभाव पार्न सक्छ । जनयुद्धका क्रममा माओवादी पक्षबाट पीडित कांग्रेसका केही व्यक्तिले बाबुरामलाई समर्थन गरेको मन पराएका छैनन् । माओवादी आन्दोलनमै सहभागी नभएको र पदमा हुँदा पनि जिल्लालाई नहरेको भन्ने जनमतले श्रेष्ठलाई पनि केही प्रभाव पार्न सक्छ । चुनावपछिको सम्भावित राजनीतिक घटनाक्रममा कसको प्रभाव के हुने भन्ने आकलन गर्ने केही प्रबुद्ध मतदाता पनि छन् । पहिले बाबुरामजीका पछाडि ठूलो पार्टी थियो र उहाँ प्रधानमन्त्रीसमेत हुनुभयो, अहिले उहाँको पार्टी सरकार बनाउन सक्ने हैसियतको ठूलो छैन, स्थानीय मतदाता विष्णु रेग्मीले भने, चुनाव जितेर गए पनि अब भट्टराईजीको हालत चित्रबहादुर केसी वा नारायणमान बिजुक्छे जस्तो हुन सक्छ । उता श्रेष्ठका पछाडि ठूलो संगठन रहे पनि एमालेसँग पार्टी एकीकरणको प्रक्रियामा जाँदा श्रेष्ठको अहिलेकै जस्तो राजनीतिक प्रभाव बाँकी रहन्छ कि रहँदैन भन्ने शंका गर्ने पनि छन् । यही स्थितिको रोचक प्रतिस्पर्धाले गोरखाका अन्य क्षेत्रको र प्रदेशसभाका चुनावका उम्मेदवारको प्रचार नै छायामा परेको छ । भट्टराई र श्रेष्ठकै सम्भावित परिणाम आकलनमा गोरखा व्यस्त छ ।"
प्रतिष्ठाको लडाइँ,"कञ्चनपुर प्रदेश ७ को तराईस्थित सबभन्दा पश्चिमी जिल्ला कञ्चनपुरमा आगामी मंंसिर २१ मा हुने प्रतिनिधिसभा तथा प्रदेशसभा चुनावका लागि कांग्रेस र वाम गठबन्धनका उम्मेदवारबीच कडा टक्कर देखिएको छ ।प्रतिनिधिसभामा कांग्रेसबाट पूर्वमन्त्रीसमेत रहेका केन्द्रीय सदस्य एनपी सावद र रमेश लेखक हेभिवेट उम्मेदवार छन् । सावद क्षेत्र २ र लेखक ३ मा उम्मेदवार छन् । क्षेत्र १ मा गठबन्धनतर्फ माओवादी केन्द्र अध्यक्ष पुष्पकमल दाहालकी बुहारी बिना मगर उम्मेदवार छिन् । दाहालकी बुहारी भएकाले सीमा क्षेत्रको पुनर्वास बस्तीकी मगरलाई समेत यहाँ हेभिवेट उम्मेदवारका रूपमा लिइएको छ । पछिल्लो संविधानसभामा कांग्रेसले कञ्चनपुरका चारवटै सिट जितेको थियो । यस पटक जिल्लामा प्रतिनिधिसभातर्फ तीन सिटमात्र छन् ।सावद र लेखकलाई एमाले र माओवादी गठबन्धन चुनौतीका रूपमा देखा परेको छ । गठबन्धनका उम्मेदवारलाई भने कसिलो गठबन्धन हुन नसक्नु र थारू मत चिढिनु चुनौती बनेका छन् । गठबन्धनबाट एमाले उम्मेदवारहरू क्षेत्र २ का नरबहादुर धामी र ३ का दीपकप्रकाश भट्टले कांग्रेसका सावद र लेखकलाई कडा टक्कर दिइरहेका छन् । स्थानीय तहको चुनावमा दुवै क्षेत्रमा कांग्रेसको भन्दा गठबन्धनको मत धेरै छ । दोस्रो संविधानसभा चुनावमा लेखकले माओवादी र एमालेले ल्याएको कुल मतभन्दा बढी मत ल्याएका थिए । तर, पछिल्लो स्थानीय तह चुनावमा लेखकको क्षेत्र ३ मा गठबन्धनले कांग्रेसको भन्दा साढे चार सय मत बढी ल्याएको छ भने सावदको क्षेत्र २ मा १० हजार बढी मत बढी ल्याएको छ । यी दुई क्षेत्रमा राप्रपा र जनशक्तिले कांग्रेसलाई सघाएका छन् ।संविधानसभा र स्थानीय तहमा सहयोगी दलले ल्याएको मतसमेत जोड्दा लेखकलाई चुनौती कम छ भने सावदलाई बढी चुनौती छ । कञ्चनपुर भेगीय आधारमा मत खस्ने जिल्ला मानिन्छ । लेखक र उनका प्रतिस्पर्धी भट्ट दुवै बैतडीका मूलवासी हुन् । कञ्चनपुर ३ मा डडेलधुरा र बैतडीबाट बसाइँ सरेका मतदाताको बाहुल्य छ । बैतडीबाट कञ्चनपुर झरेका बैतडीवासीको मत दुवैलाई बराबर जाने सम्भावना छ । तर डडेलधुराबाट झरेका मतदाताको मत भने लेखकलाई बढी जानेछ । डडेलधुरावासी नेता एवं प्रधानमन्त्री शेरबहादुर देउवाको विश्वासपात्र भएकाले डडेलधुराबाट झरेका मतदाताको मत बढी लेखकलाई जाने देखिन्छ । लेखक एक पटक प्रतिनिधिसभा र दुई पटक संविधानसभा सदस्य रहिसकेका छन् । विकास निर्माणका कार्यक्रम धेरै ल्याउन सकेकामा एकथरी मतदाता उनीप्रति खुसी छन् भने अर्काथरी युवालाई रोजगारी दिन नसकेकामा असन्तुष्ट छन् । यसको फाइदा एमाले उम्मेदवार भट्टलाई हुनेछ । सेना समायोजन समिति मातहतको प्राविधिक समितिमा रहेर काम गरिसकेका भट्ट कञ्चनपुरका मतदाताबीच कम परिचित छन् । त्यसको फाइदा लेखकलाई हुनेछ ।नेता लेखकले महाकाली नदी पारिको बस्ती दोधाराचाँदनीलाई सडकमार्गबाट जोड्न महाकालीमा चार लेनको पुल निर्माण गर्न शिलान्याश गराएको र सडक तथा तटबन्धनका धेरै कार्यक्रम पारेकाले आफूले जित्ने दाबी गरे । एमालेका भट्टले भने लेखकमा चिप्ला कुरा मात्र गर्ने र जनताका काम केही नगर्ने प्रवृत्ति भएकाले आफूले जित्ने दाबी गरे । भट्टको उम्मेदवारीलाई लिएर एमालेभित्र असन्तुष्टिसमेत छ । पछिल्लो संविधानसभा सदस्यमा उम्मेदवार बनेका एमाले नेता उर्वादत्त पन्त भट्टको उम्मेदवारीप्रति असन्तुष्ट छन् । उनले एमाले कार्यकर्ता हिरासिंह विष्टलाई विद्रोही उम्मेदवारीसमेत दिन लगाएका थिए । मनोनयन फिर्ता लिने अवधि सकिएपछि विष्टले वक्तव्यमार्फत उम्मेदवारी फिर्ता लिए पनि पन्तसहित एमालेका जिल्लास्थित सिनियर नेताहरूको असन्तुष्टि यथावत् छ । एमालेले मतदानको दिनसम्म यो असन्तुष्टि मिलाउन नसके भट्टलाई चुनाव जित्न सकस पर्नेछ । एमालेले भने असन्तुष्टि मिलिसकेको दाबी गरेको छ । क्षेत्र २ मा वाम गठबन्धनको मत बढी भएकाले सावदको प्रतिष्ठा दाउमा छ । एमाले अध्यक्ष केपी ओलीले क्षेत्र २ मा सिनियर नेताहरू हुँदाहुँदै आफ्नो पक्षका अनेरास्ववियु पूर्वकेन्द्रीय कोषाध्यक्ष धामीलाई उम्मेदवार बनाएका कारण पार्टीभित्र असन्तुष्टि छ । कांग्रेसभित्र सिनियर नेता सावद आफैं उम्मेदवार भएकाले खासै असन्तुष्टि छैन, यसको फाइदा उनलाई हुनेछ । तर स्थानीय तहमा वाम गठबन्धनको १० हजार बढी मतलाई घटाएर उछिन्न सावदलाई त्यति सहज छैन ।सावदको क्षेत्रमा २६२ प्रतिशत मतदाता थारू छन् । उनको क्षेत्रबाट मात्र होइन जिल्लाबाटै एमाले र माओवादीे गठबन्धनले एक जना पनि थारू नेतालाई उम्मेदवार बनाएका छैनन् । जिल्लामा माओवादीको आधारभूमि भनेकै थारू समुदाय हो । आफ्नो समुदायबाट कसैले पनि उम्मेदवारी नपाएकामा थारूहरू गठबन्धनसँग असन्तुष्ट छन् । कांग्रेसले भने प्रदेशसभाको समानुपातिकतर्फ गीता चौधरी र श्यामलाल राना र प्रदेशसभामा रामलाल रानालाई उम्मेदवार उठाएको छ । यही कारण थारू मत बढी आउने र आफूले जित्ने विश्वास कांग्रेस उम्मेदवार सावदको छ ।क्षेत्र २ मा पनि डडेलधुराबाट झरेका मतदाताको संख्या ठूलै छ । सावद डडेलधुरा र एमालेका धामी बैतडीबाट कञ्चनपुर झरेका हुन् । यहाँ भेगीय हिसाबले मत भएकाले त्यसको फाइदा सावदलाई हुने आकलन छ । डडेलधुराबाट झरेका धेरै मतदाताको मत सावदलाई जाने र त्यो नै निर्णायक हुने दाबी कांग्रेसको छ । एमाले उम्मेदवार धामी भने जनताले राजनीतिक स्थिरता र तीव्र विकास खोजेकाले वाम गठबन्धन पहिलो रोजाइ भएकाले आफूले जित्ने दाबी गर्छन् । क्षेत्र १ मा वाम गठबन्धनकी उम्मेदवार बिना मगर चर्चामा छिन् । उनको चर्चा माओवादी अध्यक्ष दाहालको परिवारकी सदस्य भएकाले मात्र होइन, चुनावी प्रचारको तडकभडकका कारण पनि छ । जिल्लाका तीन क्षेत्रमध्ये सबभन्दा बढी प्रचार सामग्री क्षेत्र १ मै छन्, त्यो पनि धेरैजसो माओवादीकै । माओवादीका जिल्लास्तरका धेरैजसो नेता प्रचारका लागि मगरकै क्षेत्रमा केन्द्रित छन् । २ र ३ क्षेत्रका एमाले उम्मेदवारले माओवादीसित गठबन्धन भए पनि प्रचारमा जाँदा एक्लो परेको महसुस गरिरहेका छन् । एमालेका क्षेत्र २ का उम्मेदवार धामीले औपचारिक रूपमा भने आफूहरूले माओवादीको पूर्ण सहयोग पाइरहेको दाबी गरे ।क्षेत्र १ मा अधिकांश मतदाता आदिवासी जनजाति, थारू, बाहुन, क्षत्री र दलित छन् । यहा जनजातिमा मगरको पकड राम्रो छ । थारू समुदायमा कांग्रेसको भन्दा एमाले र माओवादीको पकड राम्रो भए पनि कसैले उम्मेदवारी नपाएका कारण थारू मतदाता असन्तुष्ट छन् । यो क्षेत्रमा झन्डै ५० प्रतिशत थारू मतदाता छन् । बाँकी समुदायबाट सांगठनिक आधारमा मत जाने गर्छ । पछिल्लो संविधानसभामा यो क्षेत्रबाट कांग्रेसका दिवानसिंह विष्टले मगरलाई पराजित गरेका थिए । विष्ट यस पटक पनि उम्मेदवार छन् । यो क्षेत्रमा दोस्रो संविधानसभा र पछिल्लो स्थानीय तहमा गठबन्धनले ल्याएको मत कांग्रेसको भन्दा १२ हजारले बढी छ । सर्सती हेर्दा गठबन्धन बलियो देखिए पनि अघिल्लो संविधानसभामा माओवादीले भन्दा बढी मत ल्याएका एमाले नेता लालबहादुर विक टिकट नपाएका कारण असन्तुष्ट छन् । उनीसहितको असन्तुष्टिले मगरको प्रतिष्ठा दाउमा छ । उनले जित्न ठूलै मिहिनेत गर्नुपर्ने स्थानीयवासी बताउँछन् ।"
सिन्धुलीमा लोकतान्त्रिक गठबन्धनलाई चुनौती,"सिन्धुली स्थानीय तहमा प्राप्त मतका आधारमा सिन्धुलीमा वामपन्थी गठबन्धनका पक्षमा ६० प्रतिशतभन्दा बढी मत छ । तर, माओवादी केन्द्रका नेता एवं पूर्वमन्त्री हरिबोल गजुरेल त्यसैलाई चुनाव जित्ने मुख्य आधार मानेर ढुक्क हुने स्थितिमा छैनन् । सिन्धुली २ बाट प्रतिनिधिसभाका उम्मेदवार गजुरेलले सोमबार सदरमुकामबाट करिब २७ किलोमिटर टाढा मरिण गाउँपालिकाको चुनावी कार्यक्रममा जाने हतारोबीच कान्तिपुरसंँग भने, वामपन्थी गठबन्धन छँदै छ, तर मैले जिल्लामा गरेको विकास निर्माणलाई जित्ने मुख्य आधार मानेको छु । गजुरेलले कृषि क्याम्पसको स्थापना, दुम्जादेखि लालबन्दीसम्मको बाटो, कांग्रेसका संस्थापक नेता विश्वेश्वरप्रसाद कोइरालाको जन्मथलो दुम्जालाई बीपी र कृष्णप्रसाद (बीपीको बुवा) को स्मृतिमा पर्यटकीय स्थलका रूपमा विकास, मोटर पुल, झोलुंगे पुल, प्राविधिक शिक्षालय, विश्वविद्यालय स्थापना, जिल्लामा ख्याति कमाएको जुनार जोन बनाउनेलगायत राष्ट्रिय महत्त्वको विकास आफ्नै अग्रसरतामा सुरु भएको दाबी गरे । २०६४ मा कांग्रेस र एमालेकै मतदाताले भोट हालेर सीपी (चन्द्रप्रसाद गजुरेल) जीलाई जिताएँ । पार्टी फुट्यो । संविधान पनि बनेन । माओवादीप्रति जनताको निराशा छायो, गजुरेलले भने, म आएपछि जनतालाई विकाससँग जोड्ने गरी आशा जगाएको छु । सबैमा उत्साह छाएको छ । तैपनि निर्वाचन हो । जितिन्छ भनेर ढुक्क हुने स्थिति छैन । तीनबाट घटेर दुई निर्वाचन क्षेत्र भएको सिन्धुलीमा वाम गठबन्धनबाट एमाले र माओवादी केन्द्रका बराबरी उम्मेदवारी छन् । प्रतिनिधिसभामा १ क्षेत्रमा एमालेबाट गणेश पहाडी छन् भने २ मा गजुरेल । प्रदेशसभाका लागि १ क मा माओवादीका लेखनाथ दाहाल (राजन) तथा ख मा एमालेका प्रदिप कटुवाल छन् । २ क मा एमालेका विनोद खडका र ख मा माओवादीका बुद्धिमान माझी छन् । एमाले र माओवादी केन्द्रबीच दोस्रो संविधानसभा निर्वाचन र त्यसयता निकै द्वन्द्वपूर्ण स्थिति रह्यो । एकले अर्काको अस्तित्व मेटाउने गतिविधि र होडका बीच केन्द्रमा गठबन्धन बन्यो । त्यसयता जिल्लामा नकारात्मक असर सतहमा देखिएको छैन । तर, कांग्रेस उम्मेदवारहरू भित्रभित्रै एकले अर्काको अस्तित्व नस्वीकार्ने खालको असन्तुष्टि वाम गठबन्धनमा चर्किरहेकाले त्यसको फाइदा आफूहरूलाई हुने आसमा देखिन्छन् । कांग्रेस केन्द्रीय सदस्य श्याम घिमिरे वाम गठबन्धनका असन्तुष्ट पक्षसँग कांग्रेसले कुराकानी गरिरहेको बताए । विगतमा चर्केको द्वन्द्वका कारण वाम गठबन्धनका कार्यकर्ता अझै मिलिसकेका छैनन् । त्यसको लाभ कांग्रेसलाई मिल्नेवाला छ, घिमिरेले भने, कांग्रेसभित्रको एकता, वाम गठबन्धनमा भित्रभित्रै चर्केको असन्तुष्टिका कारण दुवै क्षेत्रमा कांग्रेस बलियो बन्दै गएको छ । कांग्रेसका पूर्वसांसद मोहन बराल स्थानीय तहमा देखिएको डरलाग्दो मतान्तर मेटाएर कांग्रेसलाई चुनाव जित्न वाम गठबन्धन भत्काउनुपर्ने बताउँंछन् । अहिले हामी रक्षात्मक छौं । हाम्रा निर्वाचन कार्यक्रम र योजनाले ५० प्रतिशत वाम गठबन्धनको मत भत्काउने योजना छ, उनले भने, २० प्रतिशत भत्किसकेको छ । अब ३० प्रतिशत भत्काउन सक्यौं भने सहज हुनेवाला छ । कांग्रेसले प्रतिनिधिसभामा क्षेत्र १ बाट प्रेमचन्द्र दाहाल र २ बाट नरेन्द्रजंग थापालाई उम्मेदवार बनाएको छ । प्रदेशमा १ क बाट गंगा गिरी र ख बाट श्याम घिमिरे उम्मेदवार छन् । २ क मा माणिक ढकाल र ख मा क्षेत्र बम्जन छन् । एमाले जिल्ला अध्यक्ष एवं निर्वाचन क्षेत्र १ को प्रदेश ख का उम्मेदवार कटुवाल आफ्नै पार्टीभित्र बेमेल रहे पनि एमाले र माओवादी केन्द्रबीचको एकता जिल्लामा बलियो रहेको दाबी गरे । कांग्रेसले एमाले र माओवादी केन्द्रबीच भित्रभित्र चर्केको द्वन्द्वको फाइदा लिन सकिने बताइरहेका बेला उनले भने त्यस्तो सम्भावना सिन्धुलीमा नरहेको बताए । हिजोको दिनमा माओवादी र एमालेबीच प्रतिस्पर्धासँगै द्वन्द्व, झैझगडा थियो नै, अब त्यस्तो घटना नहुने भयो भनेर नै स्थानीयस्तरमै दुई दलबीचको एकता अझ मजबुत भएको छ, उनले भने, कांग्रेसले त्यस्तो मत तान्ने नचिताए हुन्छ, वामपन्थी गठबन्धनले जिल्लाका सबै क्षेत्र जित्छ ।स्थानीय तहको चुनावमा क्षेत्र १ मा कांग्रेससहितको लोकतान्त्रिकको भन्दा वाम गठबन्धनको मत १३ हजार ४ सय ५१ बढी छ । स्थानीय तहमा कांग्रेसको २१ हजार ६ सय र कांग्रेस गठबन्धनमा रहेको राप्रपाको जम्मा १ सय ५३ मत थियो । जबकि एमालेको २१ हजार ५ सय ८८ र माओवादीको १३ हजार ६ सय १६ मत थियो । क्षेत्र २ मा पनि वाम गठबन्धनको मत १८ हजार ४० ले अघि छ । लोकतान्त्रिक गठबन्धनको पक्षमा यस क्षेत्रमा १७ हजार ७० मत र वाम गठबन्धनको पक्षमा ३५ हजार १ सय १६ मत छ । उद्योग वाणिज्य संघका जिल्ला अध्यक्ष विनेशकुमार श्रेष्ठले स्थानीय तहमा प्राप्त मतलाई आधार मानेर अहिल्यै परिणाम अनुमान लगाउन गाह्रो हुने बताए । माओवादी र एमालेबीच विगतमा भएका द्वन्द्वको घाउ साम्य भइनसकेका कारण वाम गठबन्धनको मत सर्लक्कै एकै ठाउंँमा जानेमा विश्वस्त हुन नसकिने उनको तर्क छ । तल्लो तहमा अझै पनि दुई दलका कार्यकर्ताबीच तिक्तता छ । त्यसको फाइदा कांग्रेसले लिने भएकाले कडा प्रतिस्पर्धा हुने देखिन्छ, उनले थपे, कांग्रेसले आन्तरिक घरझगडा मिलाएको र उम्मेदवार दिँदा पनि पुराना र संघर्षशील नेतालाई दिएका कारण वामपन्थीले स्थानीय तहमा पाएको मत निर्णायक नहुने देखिन्छ । यद्यपि कांग्रेसका लागि वामपन्थी मत तानेर जित्न ठूलो चुनौती रहेको उनले बताए । ०४८ यताको निर्वाचन परिणाम केलाउने हो भने यहाँका जनताले निरन्तर एउटै पार्टीलाई विजयी बनाएका छैनन् । पुन:संरचना अघि कायम रहेका तीन निर्वाचन क्षेत्रमा ०७० को संविधानसभा चुनावमा कांग्रेस, एमाले र माओवादीले एकएक सिट जितेका थिए । ०४८ मा २ सिटमा कांंग्रेस र १ सिटमा एमाले आएको थियो । ०५१ को मध्यावधि निर्वाचनमा तीनवटै सिटमा कांग्रेस विजयी भएको थियो । ०५६ मा कांग्रेसले सबै सिट गुमायो । त्यतिबेला एमाले २ र जनमोर्चा नेपाल एक सिटमा विजयी भएको थियो । ०६४ को पहिलो संविधानसभा चुनावमा माओवादीले २ सिट जित्यो भने एमाले एक सिटमा विजयी भएको थियो । विभिन्न समयमा भएका निर्वाचन परिणामका नतिजाले मतदाताहरू स्थिर भएर एउटै पार्टीमा रहेको देखिन्न । सिन्धुली बहुमुखी क्याम्पसका पूर्वप्रमुख विश्वराज शर्मा सिन्धुलीमा पहिल्यैदेखि वामपन्थी जनमत बढी भएको बताउंँछन । अहिले पनि ६२ देखि ६५ प्रतिशतको हाराहारीमा वामपन्थी मत छ, उनले भने, विगतमा वामपन्थीहरू विभाजित भएको फाइदा बेलाबखत कांग्रेसले लिएको हो । तर, एकीकरण हुँदा कांग्रेसका लागि कठिनाइ छ ।भित्रभित्रै दाउपेच को राजनीति नभए दुवै क्षेत्रमा वामपन्थी उम्मेदवार निर्वाचित हुने ठोकुवा पनि शर्माले गरे । सिन्धुलीमा जातीय भोट छैन । सैद्धान्तिक मात्रै हो, उनले भने, सैद्धान्तिक मतमा तलमाथि भएन भने वामपन्थीकै पकड हुने देखिन्छ । तर, स्थानीय नेताहरू भने केही प्रतिशत जातीय मतको प्रभाव रहने दाबी गर्छन् । जिल्लामा सबैभन्दा बढी तामाङको बाहुल्य छ । तामाङको मात्रै यहाँ ३६२८ जनसंख्या छ । जबकि खसआर्यको २३ प्रतिशत छ । दलितको १३ प्रतिशत छ । जातीय मत तान्न कांग्रेसले क्षेत्र २ को ख मा तामाङलाई उम्मेदवार बनाएको छ भने गठबन्धनबाट तामाङ उम्मेदवार छैनन् । गठबन्धनले क्षेत्र २ ख मा सीमान्तकृत माझीलाई उम्मेदवार बनाएको छ ।"
प्रदेश ३ का २४७ मतदानस्थल अति संवेदनशील,"हेटौंडा (कास) सुरक्षा निकायले प्रदेश ३ का १० जिल्लामा २ सय ४७ मतदानस्थललाई अति संवेदनशील सूचीमा राखेको छ । प्रदेश ३ का प्रहरी प्रमुख अतिरिक्त महानिरीक्षक केशरीराज घिमिरेले भौगोलिक विकटता, विगतमा भएको चुनावी झडप र माओवादीको विप्लव समूहको हिंसात्मक गतिविधिका कारण ती मतदानस्थललाई अति संवेदनशील सूचीमा राखिएको जानकारी दिए । यस्तै, सुरक्षा निकायले ३ सय ८७ मतदानस्थललाई संवेदनशीलमा राखेको छ । ३ प्रदेशका १० जिल्लामा १ हजार २ सय ५१ मतदानस्थल छन् भने मतदान केन्द्र २ हजार ५ सय ६८ छन् । अति संवेदनशीलको सुरक्षाका लागि फरक ढंगले व्यवस्था गरेका छौं, घिमिरेले भने, थ्रेटका आधारमा सुरक्षा प्रबन्ध मिलाएका छौं । प्रदेश ३ को मतदानस्थलको सुरक्षाका लागि ९ हजार ५ सय प्रहरी र १२ हजार ५ सय म्यादी गरी २२ हजार सुरक्षाकर्मी खटाइने जनाइएको छ । यस्तै, सुरक्षाका लागि सशस्त्र बल र नेपाली सेना पनि रहनेछ । मतदानस्थलको पहिलो घेरामा नेपाल प्रहरी, दोस्रोमा सशस्त्र र तेस्रो अर्थात् बाहिरी घेरामा नेपाली सेना रहने व्यवस्था छ । ३ नम्बर प्रदेशमा १८ प्रतिनिधिसभा र ३६ प्रदेशसभा सदस्यका लागि निर्वाचन हुँदै छ । १० जिल्लामध्ये ६ जिल्लामा मंसिर १० मा र ४ जिल्लामा मंसिर २१ मा चुनाव हुनेछ ।"
लोकतन्त्रको प्रमाणपत्र सानेपाबाट लिने होइन,"काठमाडौं एमाले अध्यक्ष केपी ओलीले झूटा कुरा गरेर भ्रमको खेती नगर्न सत्तारूढ दल कांग्रेसलाई आग्रह गरेका छन् । पछिल्लो समय कांग्रेसले लगाएको वाम गठबन्धन लोकतन्त्र धरापमा पार्न लागिपरेको आरोपको प्रतिवाद गर्दै ओलीले लोकतन्त्रको प्रमाणपत्र सानेपा (कांग्रेस मुख्यालय) बाट लिनु नपर्ने व्यंग्य गरे । हामी लोकतन्त्रवादी हौं भनेर सानेपाले आईएसओ प्रमाणित गर्नुपर्ने, चिह्न दिनुपर्ने होइन, काठमाडौंका उम्मेदवारहरूको परिचयात्मक कार्यक्रममा ओलीले प्रश्न गरे, कांग्रेससँग प्रतिवाद गर्ने अरू केही एजेन्डा छैन ? उनले भ्रमको खेती नगर्न कांग्रेसलाई चेतावनीसमेत दिए ।आफूहरूले कम्युनिस्ट सरकार बनाउन लागेकामा दुईमत नरहेको उनले बताए । मंगलबारै आफ्नो चुनाव क्षेत्र झापाबाट फर्केका ओलीले वर्तमान सरकारका गतिविधि र कांग्रेसको चुनावी अभियानप्रति कटाक्ष गरेका थिए । वाम गठबन्धनले जिते साम्यवाद आउने र अधिनायकवाद लाद्ने भन्ने प्रधानमन्त्री शेरबहादुर देउवाको भनाइप्रति लक्षित गर्दै ओलीले भने, साम्यवाद आफैंमा सुन्दर परिकल्पना हो तर त्यसमा पुग्न सम्भव छैन । साम्यवाद नराम्रो व्यवस्था होइन । सबै सुखी हुने, केहीको अभाव नहुने परिकल्पना साम्यवादले गर्छ । त्यो पूर्ण लोकतान्त्रिक हुन्छ, उनले भने ।देउवा नेतृत्वको सरकार र विप्लव समूहले एकै प्रकृतिको काम गरिरहेको आरोपसमेत उनले लगाए । भनेजति चन्दा नपाएपछि सरकारले बूढीगण्डकी जलविद्युत् आयोजनाको चिनियासँगको ठेक्का रद्द गरेको आरोप उनले लगाए । सरकार चुनावी खर्च नपाएपछि ठेक्का रद्द गर्छ, विप्लव समूह जबर्जस्ती चन्दा माग्ने, बम पडकाउँदै हिँड्ने गर्छ । सरकारले तिनलाई कारबाही पनि गर्दैन, ओलीले भने ।"
पूर्वाधार विकास साझा मुद्दा,"भोजपुर पूर्वको कर्णाली भनेर चिनिने यो जिल्लामा विकासको मुद्दाले पहिलो प्राथमिकता पाएको छ । पहिलो चरणको निर्वाचनमा विकासका नारा लिएर कांग्रेस, माओवादीेका उम्मेदवारले मुख्य गरी सदरमुकाम जोड्ने सडक कालोपत्रे प्रतिबद्धता व्यक्त गरेका छन् ।लेगुवाभोजपुर ५४ किलोमिटर सडक कच्ची भएकाले वर्षभरि गाडी चल्न मुस्किल हुन्छ । त्यसकारण सडक कालोपत्रेको मुद्दा मुख्य गरी उठेको हो । यसमा मतदाता र उम्मेदवारको मुख्य चासो छ ।प्रतिनिधिसभामा एक क्षेत्र भएको यो जिल्लामा लोकतान्त्रिक गठबन्धनले कांग्रेसका उमेशजंग रायमाझी र वाम गठबन्धनले माओवादीका सुदन राईलाई उठाएका छन् । दुई गठबन्धनका उम्मेदवारबीच तीव्र प्रतिस्पर्धा हुने आकलन छ । रायमाझीलाई संघीय फोरम र दुई राप्रपाले समर्थन गरेका छन् । राईलाई एमालेले समर्थन गरेको छ । स्थानीय तह निर्वाचनको मत परिणाम हेर्दा लोकतान्त्रिक गठबन्धनभन्दा वाम गठबन्धन ९ हजार ३० मतले अगाडि छ । विगतका सबै निर्वाचनमा वाम गठबन्धनले जित्दै आएको यो किल्ला तोड्न रायमाझीलाई र साख जोगाउन राईलाई चुनौती छ । उनीहरू दुवैले जितका लागि स्थायी सरकारसहितको पूर्वाधार विकासलाई मुख्य मुद्दा बनाएका छन् । रायमाझीले जलस्रोत, पर्यटन र कृषि विकास तथा प्रवद्र्धन गरी रोजगारी सिर्जनालगायत योजना अघि सारेको बताएका छन् । विकास मेरो मुख्य मुद्दा हो, सडक र विद्युत् विस्तार तीव्र पार्नुपर्छ, उनले भने ।राईले चाँडै पार्टी एकता गरेर निर्माणाधीन पूर्वाधार विकासका योजनालाई निरन्तरता दिने र अािर्थक समृद्ध जिल्ला निर्माण गर्ने योजना लिएर मतदाता फकाउँदै छन् । सडक मुख्य समस्या हो, यसको विकास मेरो मुद्दा हो, उनले भने ।स्थानीय बुद्धिजीवी पूर्ण राईले प्रदेश १ को पिछडिएको जिल्लाका रूपमा भएकाले भोजपुरमा निर्वाचनका बेला विकासको मुद्दा उठ्नु स्वाभाविक भएको बताए । मुख्यत: सदरमुकाम जोड्ने सडक समस्या हो । मध्यपहाडी लोकमार्गको पनि बिजोग छ, उनले भने, त्यसकारण विकासको मुद्दा बढी उठेको हो । उनले स्वास्थ्य संस्थाको सुधार, शैक्षिक गुणतस्तरका मुद्दामा भने उम्मेदवारले कम ध्यान दिएको आरोप लगाए । अरुण गाउँपालिका ६, जरायोटारकी ७६ वर्षीया लीलामाया थापा खानेपानी ल्याइदिनेलाई भोट दिने पक्षमा छिन् । भोट माग्ने बेला उम्मेदवारका बिन्ती जानेकै हो नि आमा, दिदी, बहिनी, भाउजू भन्दै ज्यूज्यू गर्छन्, जितेर गएपछि मुन्टो फर्काएर हिँड्छन्, यो पालाचाहिँ जसले खानेपानी ल्याइदिने विश्वास दिलाउँछ, उनैलाई भोट लाइन्छ, उनले भनिन् । विकासै विकासको खोलो पनि चाहिएन, पानी खान पाए पुग्छ, ८३ वर्षीय अर्का देवीबहादुर श्रेष्ठले भने । मर्ने बेला मुखमा एक थोपो पानी परोस्, किरियापुत्रीले एक आम्खोरा पानीले काजकिरिया सक्नुपर्ने बाध्यता नहोस्, उनलाई पनि गाउँमा खानेपानी चाहिएको छ ।शिक्षक बबिन्द्र भण्डारीले स्थानीय विकासका मुद्दाले निर्वाचनमा प्राथमिकता पाएको जनाए । सबैलाई विकास चाहिएको छ, उनले भने ।जिल्लाको पूर्वी भेगमा पर्ने यो गाउँ विद्युत् र सडक विस्तारमा अगाडि रहे पनि अन्य विकासमा निक्कै पछाडि छ । खानेपानी नहुँदा पिउन, खाना पकाउन, सरसफाइ गर्न उनीहरूलाई गाह्रो छ । चरम सुक्खा, खडेरी र खानेपानी अभावले उत्पादन नहुँदा ३ महिना पनि खान पुग्दैन । खानेपानी भए जे गर्छु भन्दा पनि सकिन्थ्यो होला, पानी नभएकाले चामल, नुनभुटुन, सागसब्जी सबै अन्तैबाट किनेर ल्याएर खानुपरेको छ, उनले सुनाइन् । भूकम्प गएयता यो समस्याले विकराल रूप लिएको हो । अब त नदीको पानी तानेर भए पनि खुवाउनुपर्यो, ७१ वर्षका भीमबहादुर माझीले गाउँमुन्तिरको अरुण नदी देखाउँदै भने । संघीय संरचनापछि भोजपुरमा २ नगरपालिका, ७ गाउँपालिका र ८१ वडा छन् । निर्वाचनमा कांग्रेसले ४, एमालेले ४ र माओवादीले एक स्थानीय तहको नेतृत्व जितेका थिए । ४ तह जिते पनि कांग्रेस नेतृत्वको गठबन्धनले ५ उपप्रमुखसहित २६ वडा हार्नुपरेको थियो । वाम गठबन्धनले ७ उपप्रमुखसहित ५५ वडा जितेको थियो । यसअघिका दुई निर्वाचन मतपरिणाम हेर्ने हो भने गठबन्धन गरे पनि कांग्रेस नेतृत्वलाई २०१५ सालको इतिहास फर्काउन हम्मे पर्ने देखिन्छ । सम्पन्न स्थानीय तह निर्वाचन मतपरिणम हेर्दा पनि वाम गठबन्धन नै अगाडि देखिन्छ । उसको २० हजार १० मत छ । प्रतिस्पर्धी लोकतान्त्रिक गठबन्धनको १० हजार ९ सय ८० मत छ । दुईबीच ९ हजार ३० मतको मतान्तर छ । दुवै निर्वाचन परिणाम हेर्ने हो भने कांग्रेस नेतृत्वको गठबन्धनले मतान्तर घटाउँदै लगे पनि आसन्न प्रतिनिधिसभा तथा प्रदेशसभा निर्वाचन जित्न निकै कसरत गर्नुपर्ने देखिन्छ । भोजपुर जनजाति बाहुल्य निर्वाचन क्षेत्र हो । ०६८ सालको जनगणनाअनुसार ६५२८ प्रतिशत जनसंख्या जनजातिको छ । आगामी निर्वाचनमा १ लाख १३ हजार ८ सय ९१ ले मतदाताले भाग लिँदैछन् । जसमध्ये ६० प्रतिशत बढी जनजाति छन् । प्रतिनिधिसभा र प्रदेशसभा निर्वाचनमा १ लाख १३ हजार ८ सय ९१ मतदाताले भाग लिँदै छन् ।प्रदेशसभामा पनि कडा प्रतिस्पर्धाप्रदेशसभा क मा संघीय फोरमका अजम्बर राई काङमाङ र ख बाट कांग्रेसका गोविन्द कार्की उठेका छन् । वाम गठबन्धनले प्रदेश क बाट राजेन्द्र राई र ख बाट शेरधन राईलाई उम्मेदवार बनाएको छ । प्रदेश क मा उठेका फोरमका अजम्बर र एमालेका राजेन्द्र दुवै ०७० सालको चुनावअघिसम्म एमालेमा थिए । दुवै अनेरास्ववियुमा सँगै काम गरेका थिए । जिल्लाको समग्र विकासका लागि जित्नु आवश्यक छ, एमालेका राईले भने ।एमालेले पहिचानको मुद्दा नस्विकारेको भन्दै अजम्बर बाहिरिएर संघीय फोरममा लागेका थिए । यस पटक दुई सहयात्री आमनेसामने छन् । जिल्लालाई योजनाबद्ध ढंगले अघि बढाउन मेरो जित आवश्यक छ, अजम्बर भन्छन् । उनी ०७० मा संघीयबाट चुनाव लडेका थिए भने राजेन्द्र पहिलोपल्ट अनुभव लिँदै छन् । ०७० कै मत परिणाम हेर्दा भने परिणामका हिसाबले अजम्बर पछाडि छन् । वाम गठबन्धनतर्फ एमालेको ११ हजार ४ सय ५० र माओवादीको ३ हजार ५ सय ६७ गरी १५ हजार १७ मत छ । लोकतान्त्रिक गठबन्धनतर्फ कांग्रेसको ८ हजार ९ सय ७०, संघीयको ४ हजार ६६ र तत्कालीन राप्रपाको ७ सय ६२ गरी १३ हजार ७ सय ९८ छ । राजेन्द्र १ हजार २ सय १९ मतले अगाडि त छन् नै । अजम्बर पनि यस क्षेत्रको मतदाताका लागि प्रिय मानिन्छन् । यसले दुवैबीच तीव्र प्रतिस्पर्धा हुने देखाएको हो ।प्रदेश (२) मा लोकतान्त्रिक गठबन्धनबाट कांग्रेसका गोविन्द कार्की र वामबाट शेरधन राईबीचको प्रतिस्पर्धामा छ । शेरधन ०५६, ०६४ र ०७० मा चुनाव जितेर उनी चौथो पटक मैदानमा छन् । उनी मुख्य मन्त्रीको दाबेदारका रूपमा अघि सरेका छन् । उनले ०६४ को चुनावबाहेक अन्यमा जितेका, २ पटक सांसद र पूर्वसञ्चार मन्त्रीसमेत हुन् । ०६४ मा उनले निर्वाचन हारे पनि वाम गठबन्धनकै माओवादीका सुदनले जितेका थिए । कांग्रेसका गोविन्द यसैपल्ट पहिलोचोटि चुनावमा उत्रँदै छन् ।मुख्यमन्त्रीका लागि मेरो सम्भावना छ, जिल्लालाई समृद्ध गर्न सकिन्छ, शेरधनले भने । कांग्रेस उम्मेदवारले जलविद्युत्लगायत विकासमा आफ्नो जोड भएको दाबी गरे । प्रदेश (१) मा ५८ हजार ३ सय ८३ र प्रदेश (२) मा ५५ हजार ३ सय ६२ मतदाता छन् ।"
पानी भए पुग्छ,"पानीको ठूलो समस्या छ । दस दिनमा एक घण्टामा आउँछ । त्यसले नपुगेर ६७ वर्षदेखि ट्यांकरबाट किनिरहेका छौं । पानी आएन भन्यो भने मेलम्ची आएपछि ठीक हुन्छ भन्छन् । दसैंपछि आउँछ भन्थे । बाटो पनि त्यस्तै छ । चुनावका बेलाचाहिँ नमस्ते गर्न आउँछन् । तर, अरू बेलाचाहिँ केही मतलब गर्दैनन् । मैया शाही"
मत जोगाउने दबाबमा कांग्रेसएमाले,"पुरुषभन्दा महिला मतदाता बढी८३ हजार ९ सय ३२ जना मतदाता रहेको भक्तपुर २ मा ४० हजार ७ सय ६७ जना पुरुष छन् । पुरुषको तुलनामा २ हजार ३ सय ९३ जना बढी महिला मतदाता छन् । त्यस्तै यो क्षेत्रमा ५ जना तेस्रोलिंगी छन् । यो क्षेत्रमा ४० मदतान केन्द्र रहेका छन् । यसमध्ये सबैभन्दा बढी कौशलटारको जनप्रेमी आधारभूत विद्यालय केन्द्रमा ५ हजार ५५ जना मतदाताले मतदान गर्नेछन् । भक्तपुर २ नम्बर क्षेत्रमा उमेरको आधारमा विश्लेषण गर्दा २५ देखि ४० वर्ष उमेर समूहका मतदाता बढी पाइएको छ । ८३ हजार मतदातामध्ये यो उमेर समूहका ३७१८ प्रतिशत अर्थात् ३१ हजार २ सय ८ मतदाता छन् । त्यसमा पुरुष १४ हजार र महिला १६ हजार छन् । १८ देखि २४ उमेर समूहका मतदाता १० हजार ७ सय २९, ४१ देखि ६० उमेर समूहका मतदाता २९ हजार ९ सय ५५ छन् । ६१ देखि ७५ वर्ष उमेर समूहका मतदाता ९ हजार र ७५ भन्दा बढी उमेरका मतदाता सबैभन्दा कम २ हजार ७ सय ३८ जना मात्रै छन् । मध्यपुरभन्दा सूर्यविनायकमा ५ हजारभन्दा बढी मतदाता छन् । निर्वाचन कार्यालयका अनुसार सूर्यविनायकमा ४४ हजार ८७ मतदाता छन् भने मध्यपुरमा ३९ हजार ९ सय ३२ मतदाता छन् ।"
बिदामा पनि पढाइ,"काठमाडौं (कास) विद्यालयमा मतदान केन्द्र (बुथ) परेका विद्यालयले बिदामा समेत पढाइरहेका छन् । प्रतिनिधिसभा र प्रदेशसभाका आसन्न चुनावमा पाँच दिनसम्म बिदा दिनुपर्ने भएकाले बिदाका दिनमा समेत पढाउनुपरेको सामुदायिक विद्यालयका शिक्षकले बताए । राजधानीका अधिकांश सामुदायिक विद्यालयमा मतदान केन्द्र रहने गरेका छन् । निर्वाचन कानुनअनुसार मतदान केन्द्रमा निर्वाचन हुनु पाँच दिनअघि सुरक्षाकर्मीको उपस्थिति हुन्छ । प्रदेश ३ को काठमाडौं, ललितपुर र भक्तपुरमा दोस्रो चरणमा (मंसिर २१ गते) निर्वाचन हुनेछ । विद्यालयले जाडो बिदा घटाएर पढाउने भएका छन्् । चिसो बढदै गए पनि पठनपाठन समय यथावत् कायम राखेका जनाएका छन् । दिन छोटो र जाडो बढदै छ, बौद्ध महाँकालस्थित जनकल्याण माविकी प्रधानाध्यापक कुमारी कमला राईले कान्तिपुरसित भनिन्, अरू बेला पठनपाठनको दैनिक तालिका छोटाउनुपर्ने हो तर चुनावको बिदालाई मध्यनजर गरेर दस बजेदेखि चार बजेसम्मै पढाउँदै छौं । उक्त विद्यालय मतदान केन्द्र परेको छ । त्रिपुरेश्वरस्थित विश्व निकेतन माविका शिक्षक केदार दाहालले चुनावकै कारण सार्वजनिक बिदाका दिनमा पठनपाठन जारी राखेको बताए । चुनावमा बिदा हुने भएकाले पाठ्यभार पूरा गर्न बिदाका दिनसमेत पढाउँदै छौं, उक्त विद्यालय मतदान केन्द्र रहने उल्लेख गर्दै भने, निर्वाचनअघि मात्र छुट्टी हुने प्रचलन छ । कम्तीमा निर्वाचनको भोलिपल्टसमेत बिदा दिइएमा हामी बाहिरी जिल्लामा मतदान गर्न जाने शिक्षकलाई सहज हुने थियो । दाहालका अनुसार विद्यालयका बालबालिका मतदान दिन नपर्ने भएकाले निर्वाचनबारे खासै चासो र चियोचर्चा हुने गरेको छैन । कालिमाटीस्थित नीलबाराही माविकी प्रअ जानुका नेपालले समयतालिका नघटाई पठनपाठन गरेको बताइन् । हाम्रो विद्यालय चुनावको बुथ पर्छ, उनले भनिन्, बालबालिकाको पढाइ अहिलेसम्म नियमित तालिकाअनुसार पठनपाठन गर्दै छौं ।"
साख जोगाउने र भत्काउने चुनौती,"म्याग्दी प्रतिनिधिसभा निर्वाचनमा वाम गठबन्धनबाट एमाले वैकल्पिक केन्द्रीय सदस्य भूपेन्द्रबहादुर थापा र लोकतान्त्रिक गठबन्धनबाट कांग्रेसका खमबहादुर (खमवीर) गर्बुजा चुनावी प्रतिस्पर्धामा छन् । २०७० मा एमालेका नवराज शर्मासँग पराजित पूर्वबेलायती लाहुरे गर्बुजा यसपटक एमालेको किल्ला भत्काउने सुरमा जुटेका छन् । ०४६ सालयता नाराणसिंह पुनले ०५६ सालमा कांग्रेसलाई विजय गराएबाहेक सबै निर्वाचनमा जित्दै आएको एमालेसहितको वाम गठबन्धनलाई आफ्नो साख जोगाउन चुनौती छ ।कांग्रेसको संगठन र मेरो चुनावी अनुभव ०७० सालको अवस्थामा छैन । धेरै मजबुत संगठन र खारिएको अनुभव हामीसँग छ । त्यसैले यसपल्ट उल्ट्याउँछु, गर्बुजाले भने, प्रचारशैलीमा परिवर्तन गरी चुनावी मैदानमा छु ।हालै सम्पन्न स्थानीय तह निर्वाचनको परिणाम अनुसार करिब ८ हजार मतले अगाडि रहेको वाम गठबन्धनका उम्मेदवार थापाका लागि कांग्रेसराप्रपाको गठबन्धनले असहज बनाइदिएको हो । राजनीतिक स्थिरताको नारासहित चुनामी मैदानमा छु, वाम गठबन्धनका उम्मेदवार थापाले भने, यसअघिको वाम साखलाई कायम राख्नेमा ढुक्क छु ।उम्मेदवारहरूले चुनाव जितेमा मोटरबाटो, खानेपानी, सिँचाइ, जलविद्युत् र कृषिमा आधुनिकीकरण गर्ने, हरेकको हातमा मोबाइल र घरमा इन्टरनेट पुर्याउने तथा हरेक गाउँमा पर्यटकीय ठाउँ बनाइदिने आशा देखाएका छन् । गर्बुजाले जनताको सेवा गर्न बेलायती सेवासुविधा त्यागेर जिल्ला आएको दाबी गर्दै आफूले चुनाव जितेमा जिल्लाको सबै गाविसमा मोटरबाटो पुर्याइदिने, पर्यटन तथा ऊर्जामा लगानी वृद्धि गरी रोजगारी दिने, जिल्लाका सबै जग्गाजमिनको आधुनिक नापनक्सा बनाउने, रेमिटेन्सको रकमलाई पर्यटन, जलस्रोत र वनपैदावरको क्षेत्रमा लगानी गर्ने, बेनीजोमसोम सकड कालोपत्रे गरिदिनेजस्ता आश्वासन बाँडेका छन् । थापाले पनि सबै वडा तथा बस्तीमा मोटरबाटो पुर्याउने, कृषिमा आधुनिकीकरण गर्ने, जिल्लामा उत्पादन हुने जलविद्युत्मा जिल्लावासीको लगानी सुनिश्चित, पर्यटन विकास, बेनीजोमसोम, बेनीदरबाङ, बागलुङबेनी कालोपत्रे गर्ने र जिल्लाका सबै स्थानीय सडकलाई कम्तीमा ग्राभेल तहमा स्तरोन्नति गर्नेजस्ता नारा अघि सारेका छन् । मतदाताको मन जित्न सबै दलका उम्मेदवारले ठाउँ र भेगअनुसार फरकफरक विकासका नारालाई चुनावी एजेन्डा बनाउने गरेका छन् । जिल्लाको पश्चिम भेगका बस्तीमा पुग्दा उम्मेदवारहरूले धौलागिरि हिमाल, ढोरपाटन सिकार आरक्षमा पर्यटन विकास गर्ने, पश्चिम भेगका दुर्गम बस्तीमा बिजुली ल्याइदिने भन्दैआएका छन् । त्यसैगरी सबै उम्मेदवारले राहुघाट क्षेत्रमा पुग्दा टोडे, रिखार र धौलागिरि आइसफलमा पर्यटन विकास गर्ने, सबै गाउँमा बिजुली र मोटरबाटो ल्याउने, मध्यक्षेत्रमा पुलस्त्य, गलेश्वर क्षेत्रमा धार्मिक पर्यटन विकास गर्ने, मोटरबाटो स्तरोन्नत गर्ने आशा देखाउने साझा आश्वासन बाँडदै आएका छन् । त्यसैगरी उत्तरीभेगमा पुग्दा बेनीजोमसोम सडक कालोपत्रे, कालीगण्डकी करिडोर जलविद्युत् आयोजनामा स्थानीयको लगानी सुनिश्चित, पर्यटन विकासजस्ता तत्कालीन र क्षेत्रीय आवश्यकतालाई क्यास गर्ने गरेका छन् ।उम्मेदवार देख्नै नपाई मत दिन्छन् गुर्जावासीप्रदेश तथा संघको निर्वाचनका उम्मेदवारहरू मतदाताको घरदैलो र चुनावी सभामा व्यस्त छन् । मतदाताहरू धान, कोदोलगायतका खेतीबाली थन्क्याउने चटारोका बीच दलका कार्यक्रममा पुग्न भ्याइनभ्याइ छ तर गुर्जामा भने चुनावको कुनै चहलपहलै छैन ।जिल्लाको सबैभन्दा दुर्गम र न्यून मतदाता भएको गुर्जामा स्थानीय तहको बाहेक प्राय: निर्वाचनमा उम्मेदवार पुग्दैनन् । गुर्जावासीले सधैं उम्मेदवार देख्नै नपाई मतदान गर्छन् । गाउँका समस्या राख्ने, उम्मेदवारका एजेन्डा र योजना सुन्न नपाउने भएपछि गुर्जावासी एफएम, रेडियो, टिभीका समाचार र गाउँका अगुवाले गर्ने निर्देशनका भरमा मतदान गर्न बाध्य हुन्छन् ।धौलागिरि गाउँपालिका१ को गुर्जामा जम्मा ७ सय ६२ मतदाता रहेकोमा गत स्थानीय तह निर्वाचनमा ४ सय ४६ मत खसेको थियो । ०७० सालमा माओवादीका लोकेन्द्र विष्टबाहेक गुर्जामा पञ्चायतकालदेखि नै उम्मेदवार आउने गरेका छैनन् वडाध्यक्ष झकबहादुर छन्त्यालले भने, हामी गुर्जावासी राज्यको मूलधारबाट सधैंका उपेक्षित छौं । विभिन्न पार्टीका प्रतिनिधिसभाका ५ जना उम्मेदवार मात्र होइन प्रदेशसभामा उम्मेदवारहरू पनि गुर्जा पुगेका छैनन् ।पुग्न र फर्कन नै ४ दिन लाग्ने दुर्गम ठाउँ र न्यून मतदाता रहेकाले चुनावी जोडघटाउ गर्दा गुर्जा प्राथमिकतामा नपरेको हो लोकतान्त्रिक गठबन्धनका खमबहादुर (खमवीर) गर्बुजाले भने, बेसीका घना बस्तीमा रहेका मतदाताको घरदैलोमा नै सबै पार्टीबीचको समय बित्छ । गुर्जामा प्रतिनिधिले नै प्रचारप्रसार गर्ने गरिएको छ । बस्तीबाहेक नापनक्सा नभएको र जग्गाधनी पुर्जासमेत नभएकाले गुर्जावासीले कामकाजमा सजिलोका लागि गाउँमा वंश परम्परालाई प्राथमिकता दिएका छन् । सामाजिक जीवन सञ्चालन गर्न समुदायले वंश हस्तान्तरणको आधारमा वडा कायम रहने व्यवस्था मिलाएका हुन् ।गुर्जा गाउँ छन्त्याल जीवन, सभ्यता र संस्कृति हेर्ने सानो आँखीझ्याल पनि हो । समुद्र सतहबाट ३ हजार २ सय २० मिटर उचाइमा गुजुमुच्च परेका परम्परागत शैलीका घर, मौलिक संस्कृति अनि सोझा, सरल र मिजासिला छन्त्यालहरूको सबैभन्दा ठूलो बस्ती पनि हो ।उम्मेदवारलाई लक्षित गरी विस्फोटलोकतान्त्रिक गठबन्धनका उम्मेदवारलाई लक्षित गरी मंगलबार दिउँसो बेनी नगरपालिका१ अर्जमछेउ विस्फोट गराइएको छ । घटनामा कुनै मानवीय क्षति नपुगेको प्रहरीले जनाएको छ । प्रतिनिधिसभाका उम्मेदबार खमबहादुर (खमवीर) गर्बुजा, प्रदेश सभा क का सदस्य उम्मेदवार राप्रपाका भीमप्रसाद गौचनसमेतको चुनाव प्रचार टोली मंगलबार बेनी नगरपालिका१ रत्नेचौरमा चुनावी सभा गरी भकुन्डेतर्फ लाग्ने क्रममा दिउँसो विस्फोट गराइएको थियो । विस्फोटनको जिम्मेवारी कसैले लिएको छैन ।हामी रत्नेचौरको कार्यक्रम सकेर गाडीमा भकुन्डेतर्फ जाँदै थियौं । म चढेको गाडी अघि थियो, उम्मेदवार पछिल्लो गाडीमा हुनुहुन्थ्यो, अर्जम नजिक बाँसघारी छेउमा पुग्दा विस्फोट भयो, प्रचार टोलीमा संलग्न निर्वतमान सांसद रेशमबहादुर बानियाँले भने, विस्फोटपछि साना ढुंगा र माटोले गाडी छोपियो । १ मिटर पछि परेकाले मानवीय क्षतिबाट जोगियौं । प्रहरी नायब उपरीक्षक बसुन्धरा खड्काका अनुसार प्रहरीले घटनास्थलमा साना जीआई पाइपका टुक्रा, केही तारका टुक्रा फेला परेका छन् । घटनाको थप अनुसन्धान भइरहेको छ ।"
उम्मेदवारको गाडीमा बम प्रहार,भोजपुर (कास) एमालेका वैकल्पिक पोलिटब्युरो सदस्य पूर्वसूचना तथा सञ्चारमन्त्री भोजपुर प्रदेश ख का उम्मेदवार शेरधन राई चढेको गाडीमा नेत्रविक्रम चन्दले नेतृत्व गरेको नेकपा माओवादीको एक समूहले बम र गोली प्रहार गरेको छ । भोजपुर सदरमुकामदेखि टेम्के मैयुङ गाउँपालिका८ गोगनेको चुनावी सभामा जाँदै गरेका बेला बिहान ९:५० मा टेम्के मैयुङ गाउँपालिका६ कोटको सिक्तेल खोलामा पूर्वमन्त्री तथा उम्मेदवार राईमाथि लक्षित गरी बम र गोली प्रहार भएको हो । बमले राई चढेको बा१५ज ५६०८ नम्बरको ल्यान्डरोभर क्षतिग्रस्त भएको छ भने सुरक्षा गार्ड असई डिल्ली देवकोटाको दाहिने हातमा गोली लागेको छ । उम्मेदवार भने सकुशल रहेको एमाले सचिव शरणकुमार राईले बताए । गाडी हिँडिरहेका बेला प्रहार भएको सकेट बम गाडीमा लगेको थियो । बम प्रहारपछि उम्मेदवारलाई लक्षित गरी २१ राउन्ड गोली प्रहार भएको शरणकुमारले बताए । घटनालगत्तै जिल्ला प्रहरी कार्यालय तथा सशस्त्र प्रहरी बल टक्सार गुल्मको सुरक्षा टोली घटनास्थालतर्फ लागेको जिल्ला प्रहरी कार्यालय भोजपुरले जनाएको छ ।
आचार्यलाई मोदीको टक्कर,स्थानीय निकाय निर्वाचन मत परिणामकांग्रेस २५२०७ मतवाम गठबन्धन २३१०५ मतजम्मा मतदाता९९२८७
औषधिमा बिचौलिया रोक,"आमसर्वसाधारणका लागि अत्यावश्यक औषधिमा २२ सय प्रतिशतभन्दा बढीसम्म मूल्य असुल हुने गरेको कहालीलाग्दो तथ्यांक सार्वजनिक भएको छ । उत्पादकपछिका बिचौलियाहरू आयातकर्ता, स्टोरकर्ता, डाक्टरको उपहार तथा विदेश भ्रमणसहितका कमिसनलगायत शीर्षकमा अनुचित र आश्चर्यजनक मूल्य जोडेर औषधिमा अचाक्ली रकम असुल्ने क्रम निरन्तर छ । सबैका लागि समान स्वास्थ्य तथा औषधि उपचारको पहुँच हुनुपर्ने आमउपभोक्तामाथिको यो ज्यादती हो । यो विकृति नियन्त्रण गर्न सरकारले तत्काल पहल थाल्नुपर्छ । यो विकृति रोक्न सरकारले उत्पादकसँग सोझै खरिद गरी सरकारी फार्मेसीबाट बिक्री वितरण गर्दा आमउपभोक्ताको हितमा हुने सुझाव उच्चस्तरीय अध्ययन समितिले पेस गरेको छ । ढिलै भए पनि औषधि सस्तो बनाउने उपाय खोजिनु सकारात्मक कदम हो । बिचौलियाले लिने अत्यधिक कमिसनको भार घटाई आमउपभोक्तालाई तत्काल महसुस हुने गरी ठोस कदम चाल्नुपर्छ ।नेपालमा औषधिको बजार ४० अर्ब रुपैयाँको हाराहारीमा छ । यसमध्ये ४५ प्रतिशत बजार स्वदेशी औषधि उद्योगले ओगटेको छ । केही उद्योगले पछिल्लो समय प्रयास गरिरहे पनि नेपालमा अझै कडा र महँगो मूल्यका औषधि त्यति धेरै उत्पादन हुन नसकिरहेका कारण आयातमै निर्भर हुनुपरेको हो । तत्कालीन स्वास्थ्यमन्त्री गगन थापाले गराएको एक अध्ययनले आयात हुने कडा र महँगो मूल्यका औषधिमा औसतमा २२ सय प्रतिशतभन्दा बढी महँगो पर्ने गरेको निष्कर्ष निकालेको थियो । कतिपय औषधि त उत्पादकले करसमेत जोडेर बिक्री गरिसकेपछि ५ हजार प्रतिशत बढी लिने गरिएको छ ।जस्तै मधुमेहको ग्लिमिपिराइड २ एमजीको ट्यावलेट ८ रुपैयाँ ४१ पैसामा आमउपभोक्ताले किन्नुपर्छ । तर यही औषधि करसहित उत्पादकले १९ पैसामा बेच्छ । अर्थात् ४ हजार ४ सय २६ प्रतिशतभन्दा बढी मूल्य मधुमेहको यो औषधिका लागि उपभोक्ता तिर्न बाध्य छन् । ज्वरोका निम्ति ५ सय एमजीको पारासिटामोल एक रुपैयाँमा बिक्री हुन्छ, जुन उत्पादकले ३६ पैसा मात्रैमा बेच्छ । उत्पादकले बिक्री गर्ने र उपभोक्ताले खरिद गर्नेबीचको मूल्य बिचौलियाहरूले अनावश्यक चलखेल गरी बढाउने गरेका हुन् । आयातकर्ता, स्टोरकर्ता, डाक्टरका लागि दिइने कमिसन, उपहार, विदेश भ्रमणको लागतका शुल्कसमेत औषधिमै जोड्दा उपभोक्ताका लागि महँगो पर्न गएको हो । पटकपटक यस्ता तथ्यहरू सार्वजनिक भइरहँदा पनि सरकारले यो विकृति नियन्त्रण निम्ति ठोस पहल गर्न सकिरहेको छैन ।सरकारले हाल ७० प्रकारका औषधि नि:शुल्क वितरण गर्ने कार्यलाई नै आफ्नो महत्त्वपूर्ण उपलब्धि ठान्ने गरेको छ । नि:शुल्क वितरण हुने औषधिमध्ये ४० प्रतिशत त आयातित हुन्, जुन सरकारले नै महँगो मूल्यमा खरिद गरिरहेको छ । यसबाहेक कडा प्रकृतिको मुटु रोग, अर्वुद रोग, मधुमेह, श्वासप्रश्वास र मानसिकलगायतका रोगका औषधिमा सर्वसाधारणले अत्यधिक मूल्य चुकाउनुपरिरहेको छ । यस्ता रोगका औषधिको सट्टा हालसम्म सामान्य प्रकृतिका ९६ प्रकारका औषधिको मात्रै सरकारले मूल्य निर्धारण गरेको छ । औषधि ऐन २०३५ अनुसार औषधि व्यवस्था विभागले मूल्य निर्धारण गर्न सक्ने भए पनि कडा तथा महँगो मूल्यका औषधिका लागि यो अधिकार प्रयोग हुन सकिरहेको छैन । विभागले नै औषधिमाथि गर्ने अनुगमन त नाम मात्रैको छ । आमउपभोक्ता औषधि व्यापारीबिचौलियाहरूले खुला लुट मच्चाएको पृष्ठभूमिमा छ महिनाअघि मन्त्रिपरिषद्बाटै उच्चस्तरीय समिति बनाइएको हो । उसले औषधिमा अचाक्ली महँगी नियन्त्रण गर्न उपायहरू सुझाएको छ, जसको कार्यान्वयन भएमा उपभोक्तालाई राहत मिल्नेछ । सोझै उत्पादकसँग खरिद गरी सर्वसाधारणलाई सरकारी अस्पतालका फार्मेसीबाट वितरण गर्नुपर्ने सुझाव समितिको हो । बंगलादेश र भारत यो अवधारणामा काम गर्न तयारसमेत छन् । औषधि सस्तोमा बिक्री गर्ने यो एउटा उपाय हुन सक्छ । तर यो विकल्पलाई तत्काल अघि बढाउँदा राज्य संयन्त्रले गर्ने खरिद प्रक्रियाका सम्भावित विकृतिका विषयमा भने चनाखो हुनुपर्छ । सरकारी प्रणालीबाट सामान खरिद गर्ने क्रममा कमिसनको चलखेल भएका कैयौं उदाहरण छन् । औषधि सस्तो गर्नर्ु त छँदै छ कमसिन तथा सम्भावित भ्रष्टाचार रोक्ने उपायसमेत अहिल्यै अवलम्बन गरी यो प्रक्रिया तत्काल थालनी हुनु जरुरी छ । बिचौलिया र भ्रष्टाचार रोक्न आवश्यक परे ऐन कानुन सुधारदेखि प्रभावकारी संयन्त्र र त्यसमाथि अनुगमन प्रणाली विकास गर्न सकिन्छ । उत्पादक, बिचौलिया, आयातकर्ताले हाम्रो अस्थिर राज्य संयन्त्रलाई सस्तोमा औषधिको मूल्य घटाउने प्रयासलाई प्रभावित पार्न सक्छन् । यसका लागि नागरिक निगरानीसमेत आवश्यक छ ।"
प्रदेशको वित्तीय स्रोत,"हामीले प्रस्ताव गरेका प्रदेशको सामथ्र्य कस्तो छ ? प्रदेशले आफ्नो प्रशासनिक खर्चको व्यवस्थापन कसरी गर्छ ? निश्चय नै केही हप्तापश्चात प्रदेश सरकार बन्दैछ । त्यसैले प्रदेशको वित्तीय स्रोतबारे चर्चा गर्नु मनासिव हुनेछ ।प्रदेशका वित्तीय स्रोतका पाटा मुख्यतया चारवटा छन् । ती आन्तरिक स्रोत, राजस्व बाँडफाँड, वित्तीय हस्तान्तरणअनुदान र ऋण हुन् । हुन त नागरिकको सहभागिता र निजी तथा गैरसरकारी क्षेत्रबाट पनि ठूलो वित्तीय स्रोतको परिचालन हुन्छ । तर यो सरकारी संयन्त्रमा देखिँदैन । आन्तरिक स्रोततर्फ संविधानले प्रदेशलाई घरजग्गा रजिस्ट्रेसन शुल्क, सवारी साधन कर, मनोरञ्जन कर, विज्ञापन कर, पर्यटन कर, कृषि आयमा कर, सेवा शुल्क दस्तुर र दण्ड जरिवाना प्रदान गरेको छ । संविधानत: यी राजस्वका क्षेत्रहरू प्रदेशको एकल अधिकार सूचीमा छन् । सेवा शुल्क, दण्ड जरिवाना भन्ने कुरा क्षेत्राधिकारभित्र पर्ने विषय हुन् । जस्तो प्रदेशले आफूले निर्माण वा सेवा शुल्क उपलव्ध गराएका क्षेत्रहरू जस्तै सडक, बसपार्क, खानेपानी, बिजुली, फोहोरमैला, ताल, पोखरी, पुरातात्त्विक स्थल, सिंचाइ, उद्योग, कलकारखाना, स्वास्थ्य, शिक्षा, सञ्चार, परीक्षा आदिमा सेवा शुल्क लिन पाउँछ । अहिल्यै सेवा शुल्कबाट कति रकम संकलन हुन्छ भन्न सकिने अवस्था छैन । तर पनि दीर्घकालमा प्रदेशले सेवा शुल्कबाट राम्रो आय संकलन गर्नसक्ने सम्भावना छ । दण्ड जरिवाना भनेको कसैले नियम कानुनको उल्लंघन गरेमा लिने शुल्क हो । यो विशेषत: न्यायिक र प्रशासनिक गरी दुई किसिमको हुन्छ । यस क्षेत्रबाट खासै आय संकलन हुँदैन र आकांक्षा पनि गर्न हुँदैन । अब रह्यो, घरजग्गा रजिस्ट्रेसन शुल्क, सवारी साधन कर, मनोरञ्जन कर, विज्ञापन कर, पर्यटन कर र कृषि आयमा करका क्षेत्रहरू । संविधानले कृषि आयमा करबाहेक बाँकी सबै कर स्थानीय तहको एकल अधिकार सूचीमा राखेको छ । हालै संसदबाट पारित अन्तरसरकारी वित्त व्यवस्थापन ऐन तथा स्थानीय सरकार सञ्चालन ऐनअनुसार यी करमध्ये कुनै प्रदेशले संकलन गर्ने छन् भने कुनै स्थानीय तहले । जस्तो सवारी करको दर निर्धारण र संकलन प्रदेशले गर्छ, घरजग्गा रजिस्ट्ेरसन शुल्कको दर निर्धारण प्रदेश र संकलन स्थानीयले गर्छ । विज्ञापन र मनोरञ्जन करको दर निर्धारण र संकलन स्थानीयले गर्छ । तर राजस्व संकलन जसले गरे तापनि यसको दाखिला प्रदेश स्तरमा रहने एक कोषमा गर्नुपर्ने हुन्छ । त्यसको बाँडफाँड कसरी गर्ने भन्ने कुरा बाँकी नै छ । सम्भवत: राष्ट्रिय प्राकृतिक स्रोत तथा वित्त आयोगले यस सम्बन्धमा आफ्नो रायसुझाव दिन सक्छ । अन्तरसरकारी वित्त परिषदले आवश्यक सुझाव दिनसक्ने अवस्था छ । तर संविधानमा स्थानीय तहको एकल अधिकारको कानुन बनाउने प्रक्रिया प्रदेश कानुन बमोजिम हुने भन्ने व्यवस्था रहेको हुँदा उपयुक्त निकास प्रदेशले निकाल्न सक्छ । साविकमा घरजग्गा रजिस्ट्रेसन शुल्क नेपाल सरकारले स्थानीय निकायसँग बाँडफाँड गथ्र्यो । जस्तो घरजग्गा रजिस्ट्ेरसन दस्तुरबाट पचास लाख रुपैयाँसम्म संकलन भएमा स्थानीय निकायले संकलित रकमको ९० प्रतिशत प्राप्त गर्थे । एक करोड रुपैयाँसम्म संकलन भएमा ६० प्रतिशत, दुई करोडसम्म संकलन भएमा ३० प्रतिशत, तीन करोडसम्म २० प्रतिशत, पाँच करोडसम्म १५ प्रतिशत, १० करोडसम्म १० प्रतिशत र त्यसमाथि जतिसुकै संकलन भए पनि पाँच प्रतिशत प्राप्त गर्थे । साविकका जिल्ला विकास समिति र नगरपालिकाले यस क्षेत्रबाट राजस्व प्राप्त गर्थे । घरजग्गा व्यवसायको कारोबार जहाँ धेरै हुन्छ, त्यसै स्थानमा घरजग्गा रजिस्ट्रेसनको शुल्क धेरै संकलन हुन्छ । निश्चय नै ठूलठूला सहर रहेका क्षेत्रमा यसको संकलन धेरै हुन्छ । जस्तो आव २०७२७३ मा घरजग्गा रजिस्ट्रेसनबाट सरकारले १३ अर्ब १४ करोड रुपैयाँ संकलन गरेको थियो । संकलित कुल रकमको ४ अर्ब ५४ करोड (३४५९ प्रतिशत) काठमाडौं, १ अर्ब २३ करोड (९३९ प्रतिशत) ललितपुर, १ अर्ब ४ करोड कास्की (७९६ प्रतिशत), ९३ करोड भक्तपुर (७०७ प्रतिशत) जिल्लाबाट भएको थियो । सबै जिल्लागत संकलन प्रदेशगत रूपमा लग्दा सबभन्दा धेरै ३ नम्बर प्रदेशमा ६१४४ प्रतिशत र सबभन्दा कम ७ नम्बर प्रदेशमा ०४७ प्रतिशतमात्रै हुन आउँछ । घरजग्गा रजिस्ट्ेरसन शुल्क स्थानीय तहका लागि ४० प्रतिशत र प्रदेशका लागि ६० प्रतिशत गर्ने हो भने प्रदेशको भागमा ७ अर्ब ८८ करोड हुन आउँछ । घरजग्गा रजिस्ट्ेरसन जस्तै आव २०७२७३ मा सवारी साधन करबाट ८ अर्ब ६६ करोड संकलन भएको थियो । यस आयको ६० प्रतिशत प्रदेशका लागि राख्ने हो भने ५ अर्ब २० करोड हुन जान्छ । सवारी साधन करबाट पनि सबभन्दा धेरै राजस्व संकलन ३ नम्बर प्रदेशमा ५५२४ प्रतिशत छ भने सबभन्दा कम ७ नम्बर प्रदेशमा ०७९ प्रतिशत छ । घरजग्गा रजिस्ट्रेसन र सवारी साधन कर गरी प्रदेशको राजस्व १३ अर्बमात्र हुन जान्छ । आव ०७२७३ मा कृषि उत्पादन बिक्री करबाट जम्मा १३ करोड ४२ लाखमात्र राजस्व संकलन भएको थियो । यो सहित गरी प्रदेशको आय १३ अर्ब २२ करोड रुपैयाँ हुन्छ । प्रदेशको आयको विश्लेषण गर्दा आव २०७२७३ लाई आधार मानिएको छ ।संविधानले प्राकृतिक साधनस्रोत (विद्युत, पर्वतारोहण, वन, खनिज आदि) को राजस्वरोयल्टी ३ तहको सरकारका लागि बाँडफाँड गर्नेगरी साझा सूचीमा राखेको छ । साविकमा सरकारले प्राकृतिक साधनको उपयोगबाट प्राप्त रोयल्टी जिल्ला विकास समिति (जिविस) सँग बाँडफाँड गथ्र्यो । जस्तो जलविद्युत र खानीको रोयल्टीबाट उठेको ५० प्रतिशत, वनको १० प्रतिशत, पर्वताहोरण र पदयात्राको ३० प्रतिशत जिविसले प्राप्त गर्थे । संसदबाट हालै पारित अन्तरसरकारी वित्त व्यवस्थापन ऐनअनुसार प्राकृतिक स्रोतबाट प्राप्त रोयल्टीको २५२५ प्रतिशत प्रदेश र स्थानीय तहले प्राप्त गर्नेगरी राखिएको छ । प्राकृतिक स्रोतबाट प्राप्त रोयल्टीतर्फ आव २०७२७३ मा विद्युत क्षेत्रको रोयल्टीबाट १ अर्ब ७८ करोड, वन क्षेत्रको रोयल्टीबाट ९८ करोड ९ लाख, पर्वतारोहण रोयल्टीबाट ५६ करोड १३ लाख र खानी रोयल्टीबाट २७ करोड ६८ लाख संकलन भएको थियो । यी सबै प्राकृतिक क्षेत्रको रोयल्टी ३ अर्ब ६० करोड हुन जान्छ । २५ प्रतिशतका आधारमा प्राकृतिक स्रोतबाट प्रदेशले ८९ करोड ९९ लाख रोयल्टी प्राप्त गर्छ । माथि उल्लेखित कर र प्राकृतिक स्रोतको रोयल्टीसहित प्रदेशको आन्तरिक आय १४ अर्ब १२ करोड हुन जान्छ । यस आयमा सबभन्दा धेरै ३ नम्बर प्रदेशको ५९६३ प्रतिशत छ भने सबभन्दा कम ७ नम्बर प्रदेशको १३४ प्रतिशत । यहाँ गरिएको तथ्यांकको विश्लेषण महालेखा नियन्त्रक कार्यालयको हो । तर जिल्लागत रूपमा राखिएका तथ्यांकका आधारमा गरिएको यो विश्लेषण सही भए तापनि कतिपय सन्दर्भमा यसले न्याय नदिन सक्छ । जस्तो सगरमाथाको आरोहण लगायत क्षेत्रबाट संकलित पर्वतारोहणको अधिकांश रोयल्टी काठमाडौं जिल्लामा राखिएको छ । विद्युत र खनिजको अवस्था पनि झन्डै त्यस्तै छ । आगामी दिनमा यो पाटोलाई कसरी सुधार गर्ने हो, ध्यान दिनु जरुरी छ ।वैदेशिक व्यापारबाट हुने आयलाई भन्सार विन्दु भएको जिल्लाको आयमा राख्ने विधिलाई पनि सुधार गर्नुपर्ने हुन्छ । राजस्व बाँडफाँड अन्तर्गत अन्तरसरकारी वित्त व्यवस्थापन ऐनअनुसार मूल्य अभिवृद्धि कर र आन्तरिक स्रोतबाट उठेको अन्तशुल्क रकमको १५१५ प्रतिशत प्रदेश र स्थानीय तहलाई बाँडफाँड गर्नेगरी ऐनमा राखिएको छ । नेपाल सरकारको कुल राजस्व संकलनमा मूल्य अभिवृद्धि करको योगदान सबभन्दा धेरै छ । जस्तो आव २०७२७३ मा संकलित कुल राजस्व ४८१ अर्ब रुपैयाँमा मूल्य अभिवृद्धि करबाट संकलित राजस्व १२२ अर्ब ४१ करोड (२५३६ प्रतिशत) थियो । ऐन अनुसार १५ प्रतिशतका दरले हिसाब गर्दा मूल्य अभिवृद्धि करबाट प्रदेशका लागि १८ अर्ब ३६ करोड हुन जान्छ । आन्तरिक स्रोतबाट उठेको अन्तशुल्कको रकम ३६ अर्ब २२ करोड छ । यसको पनि १५ प्रतिशतका दरले गणना गर्दा ५ अर्ब ४३ करोड हुन्छ । राजस्व बाँडफाँड शीर्षकबाट प्रदेशले २३ अर्ब ७९ करोड प्राप्त गर्छ । स्थानीय तहका लागि पनि यत्तिकै रकम राजस्व बाँडफाँड शीर्षकबाट आउँछ । समग्रमा यो राजस्व बाँडफाँडबाट प्राप्त हुने रकम हो । तर प्रदेशगत रूपमा कसरी बाँडफाँड गर्ने भन्ने मापदण्ड राष्ट्रिय प्राकृतिक स्रोत तथा वित्त आयोगले निर्धारण गर्छ । साविकमा जिविसले विद्युत रोयल्टीको ५० प्रतिशत प्राप्त गर्थे । यसमा १२ प्रतिशत विद्युत गृह सञ्चालन भएका जिविस र बाँकी ३८ प्रतिशत विद्युत उत्पादन हुने विकास क्षेत्रका जिविसलाई दिइन्थ्यो । सायद प्रदेशलाई मध्यनजर गरी उपयुक्त मापदण्ड आयोगले बनाउला । आन्तरिक स्रोत र राजस्व बाँडफाँडसहित प्रदेशको कुल राजस्व ३७ अर्ब ९१ करोड हुन जान्छ । जुन कुल राजस्वको ७८८ प्रतिशत हो ।अनुदानका रूपमा संविधानत: प्रदेशले वित्तीय समानीकरण, ससर्त, विशेष र समपुरक प्राप्त गर्नेछन् । तत्काल विशेष र समपुरक अनुदान प्राप्त गर्ने कुनै सम्भावना छैन । खर्चको आवश्यकता र राजस्व क्षमताका आधारमा वित्तीय समानीकरण अनुदान वितरण गर्नुपर्ने व्यवस्था संविधानमा उल्लेख छ । प्रदेशको खर्च र राजस्व संकलनक्षमतालाई आँकलन गरेर मात्र वित्तीय समानीकरण अनुदान वितरण गर्नुपर्ने हुन्छ । तर स्थानीय तहलाई वित्तीय समानीकरण अनुदान दिँदा यस पक्षलाई ध्यान दिइएन । चालु आवको कुल बजेट १२७८ अर्बमा स्थानीय तहले वित्तीय समानीकरण र ससर्त गरी २२५ अर्ब अनुदान प्राप्त गरेका छन् । यस अनुदानमा १४८ अर्ब वित्तीय समानीकरण र बाँकी ससर्त विषयगत अनुदानका रूपमा शिक्षा, स्वास्थ्य, कृषि र पशुका लागि छुट्याइएको छ । संविधानत: प्रदेशका लागि विषयगत अनुदान खासै धेरै आवश्यकता पर्दैन । वास्तवमा प्रदेशलाई भौतिक पूर्वाधार निर्माण लगायतका लागि ससर्त अनुदान आवश्यक पर्छ । अन्य संघीय देशको अनुभवलाई हेर्ने हो भने प्रदेशको अनुदान स्थानीयको भन्दा धेरै हुन्छ । तर हामीकहाँ संविधानले प्रदेशलाई भन्दा स्थानीयलाई बढी जिम्मेवारी दिएको हुँदा अन्य देशको अनुभव हामीकहाँ लागू हुनसक्दैन । तर जे होस्, प्रदेशले प्राप्त गर्ने अनुदान भनेको स्थानीयकै अनुदानको आसपास रहने सम्भावना छ । प्रदेशले २२५ अर्बै अनुदान प्राप्त गरेछ भने पनि प्रदेशको कुल वित्तीय स्रोत करिब ३ खर्बमात्रै हो । ऋणका सवालमा त तत्काल प्रदेशले केही पनि गर्नसक्ने अवस्था छैन । सोचे जस्तो प्रदेशको वित्तीय स्रोतको दायरा फराकिलो छैन । बरु हिजो जिविसको राजस्वको क्षेत्र बृहत थियो । वास्तवमा प्रदेशको वित्तीय स्रोतको दायरालाई फराकिलो पार्न संविधान प्रदत्त अधिकारहरूको पुनरावलोकन गर्न जरुरी छ ।"
मन्त्रालय र काउन्सिलको ध्यान कहिले जाला ?,"मंगलबार प्रकाशित औषधी मूल्य बारेको समाचारले अन्य सरोकारवालाका साथै चिकित्सकहरूको पनि ध्यानाकर्षण गरेको हुनुपर्छ । औषधी कम्पनीहरूले विशेषगरी धेरै औषधी लेख्ने बिभिन्न विधाका चिकित्सकहरूलाई वर्षेनि ठूलो संख्यामा विभिन्न मुलुकमा सभा, सम्मेलन आदिमा सहभागिताका लागि ठूलो धनराशि खर्च गर्ने गरेका छन् । विशेषगरी काठमाडांै, भरतपुर, पोखरा, बुटवल, विराटनगर, वीरगन्ज, नेपालगन्ज, जनकपुर आदिका चल्तीमा रहेका धेरै औषधी लेख्ने चिकित्सकहरू स्वदेशी र अझै विदेशी औषधी कम्पनीहरूको प्रयोजनमा अमेरिका, युरोप, अष्ट्रेलिया, भारत लगायतका देशमा ठूलो संख्यामा भ्रमण गर्ने गर्छन् । कुनै कुनै औषधीमा त ४०५० प्रतिशतसम्म मुनाफा राखिएको हुन्छ, जुन थोक बिक्रेता, खुद्रा बिक्रेतामात्रै होइन, प्रेस्क्रिप्सन गर्ने चिकित्सकहरूबीच भागबन्डा हुने गर्छ । यसो गर्दा एकातर्फ औषधीको स्तरतामा असर पर्छ भने अर्कोतर्फ यस्तो मुनाफा र प्रयोजनमा भएको ठूलो खर्चको भार बिरामीले भोग्नुपर्छ ।व्यक्तिगत प्रयोजनमा विदेश जाने या महंँगा उपहार लिने चिकित्सकहरूलाई ती उत्पादकको स्वार्थका लागि बिरामीको अहित हुनेगरी अनावश्यक र महंँगा औषधीहरू लेख्नुपर्ने बाध्यता हुन्छ । त्यसैले एन्टिबायोटिकदेखि डायबेटिज, उच्च रक्तचाप, मुटु, ग्यास्ट्रिक, मानसिक रोग आदिजस्ता दीर्घरोगका बिरामीहरूको ढाड सेकिने गरेको छ । सबैभन्दा दु:खको कुरा क्यान्सरका रोगीहरूको त यतिसम्म आर्थिक शोषण हुने गर्छ कि भरतपुर क्यान्सर अस्पतालका वरिपरि त कमिसनको हिसाब गरी बांँड्न मान्छेसमेत खटिएका छन् । केवल फाइदाको लागि महँंगा केमोथेरापीदेखि आवश्यक नपर्ने एन्टिबायोटिकदेखि अन्य औषधी लेख्ने चिकित्सकहरूमाथि कसले कारबाही गर्छ ? स्वास्थ्य मन्त्रालय र मेडिकल काउन्सिलले यतातर्फ कहिले ध्यान देला ? रविन शर्माकाठमाडौं मंगलबार मुखपृष्ठमा आएको २२०० प्रतिशत सस्तिन सक्छ, औषधी खबरले जनताको स्वास्थ्यसेवामा कसरी ढाड सेक्ने काम भइरहेको छ ? भन्ने छर्लङ्ग भएको छ । औषधीमाथि यो सिन्डिकेट कहिलेसम्म ? सामान्यतया उपभोक्ता हितको लागि बजारमा खरिद र बिक्री मूल्यबीच १० प्रतिशतको मात्र अन्तर हुनुपर्छ भन्ने कानुनी मान्यता हो । त्योभन्दा बढी अन्तर भयो भने कालोबजारी मानिन्छ । तर खोइ औषधी बजारमा भएको कालोबजारीको अनुगमन ? २२ सय प्रतिशत महँँगोमा औषधी किनेर खानुपर्ने जनताको बाध्यता लोकतन्त्रमा सुहाउने कुरा हो ? जनताको लागि राजनीति गर्नेहरूको नैतिकता औषधी बजारमा कहाँ देखियो ? राज्यको उपस्थिति औषधी बजारमा खोइ ? कमिसन र ठेकेदारीको भागिदार कोको छन् ? सरकारले ७२ प्रकारका औषधी नि:शुल्क भन्ने अनि २२ सय प्रतिशत महँगो औषधी जनताले किनेर खानुपर्ने ? जनताको नजरमा देशभित्र कुशासनको दृश्य होइन र यो ? के संविधानमा स्वास्थ्य अधिकारको ग्यारेन्टी लेखेर मात्र जनताले स्वास्थ्य अधिकार पाउने रहेछन् त ? योभन्दा विडम्बना के हुनसक्छ, स्वास्थ्य क्षेत्रमा अरू ? बजारमा सर्वसाधारणले बेच्ने साग, मसलामा एकदुई रुपैयाँ पनि दलाली हुन्छ । अन्य किराना पसलदेखि कपडा पसल लगायत दैनिक उपभोग्य सामग्रीमा समेत ग्राहकले छुट मागिरहेका हुन्छन् । तर औषधी पसलमा गयो भने अंकित मूल्यभन्दा छुट हुँदै हुँदैन भन्ने जवाफ पाइन्छ ।सर्वसाधारण नागरिक बिरामी भएर अस्पताल पुग्दा सरकारी डाक्टरले लेखिदिएको प्रेस्क्रिप्सन स्लिप लिएर डाक्टरले भनेकै पसलमा गएर महँगोमा औषधीको झोला भरेर हिँड्नुपर्ने बाध्यता विद्यमान छ । निजी अस्पतालको लागि त कुनै पनि व्यक्ति बिरामी भएर भर्ना हुनु भनेको लैनोगाई भित्रिनु जस्तै हो । उनीहरूले चाहिनेभन्दा बढी ल्याब टेस्ट गर्न लगाउँछन् र आवश्यकताभन्दा बढी डाक्टरको निगरानीमा राख्नुपर्छ भन्दै एक दिनको बिरामीलाई सात दिन अस्पतालमै राखेर एकपटक गर्नुपर्ने परीक्षण सातपटक गराई शुल्क असुल्ने गरेका छन् । डाक्टरहरूले पनि कमाउने धन्दा र कमिसनको खेलमा बिरामीमाथि फरकफरक औषधी परीक्षण गर्छन् र सात दिनमा निको हुने बिरामीलाई जानीजानी एक महिनाको औषधी सिफारिस गर्छन् । यो नेपालमा सरकारी र निजी अस्पतालहरूमा रहेका सत्य व्यवहार र प्रवृत्ति हुन् । सरकारले यस्ता प्रवृत्तिलाई रोक्न जरुरी छ । नोदनाथ त्रितालचौबिसे गाउँपालिका३, धनकुटा"
मनोवैज्ञानिक दबाब,"निर्वाचन आयोगको स्वीकृतिमा सम्भवत: म पनि आगामी प्रतिनिधिसभा र प्रदेशसभा निर्वाचनको पर्यवेक्षण गर्दैछु । विगतमा निर्वाचन पर्यवेक्षण गरेको अनुभवका कारणले पर्यवेक्षण कार्यको प्रभावकारिताबारे हामी सचेत छौं । पर्यवेक्षण कार्य निर्वाचनलाई धनबल र बाहुबलको प्रभावमा पार्न खोज्नेहरूका लागि त्यसै पनि मनोवैज्ञानिक दबाब हो । पर्यवेक्षण कार्यले निर्वाचनमा खटिने कर्मचारी र सुरक्षाकर्मीको मनोबल उच्च राख्न मद्दत गरिरहेको हुन्छ भने कतिपय अवस्थामा निर्वाचन अधिकृतको भरोसाका रूपमा यसले भूमिका निर्वाह गरिरहेको हुन्छ । यद्यपि शिक्षा र अनुभवको कमीले कतैकतै निर्वाचन पर्यवेक्षणमा खटिनेहरू आफैं समस्याका रूपमा खडा भएका उदाहरण पनि हामीसँंग छन् । निर्वाचन पर्यवेक्षण आफैंमा गौरवपूर्ण कार्य हो, यदि निष्पक्ष र स्वतन्त्र हैसियतमा पर्यवेक्षक परिचालित हुन्छन् भने । राजनीतिक रूपमा परिचितहरू स्वयं निर्वाचन पर्यवेक्षकको बिल्ला लगाएर निर्वाचन स्थलमा देखापर्दा भने आफूले भिरेको पर्यवेक्षकको बिल्ला र स्वयं आफ्नै मानमर्दन भएको अनुभूति हुन्छ । निर्वाचन आयोगसँंग सम्भवत: कसलाई पर्यवेक्षणको अनुमति दिने र कसलाई नदिने भन्ने स्पष्ट खाका छैन होला । आगामी चुनावमा सम्भवत: ५२ वटा संस्थाले राष्ट्रिय पर्यवेक्षणको कार्य गर्नेछन् । पर्यवेक्षण कार्यमा खटिने पर्यवेक्षकहरू बिभिन्न संघसंस्थासँंग आबद्ध भएका हुन्छन् । कतै उनीहरूले पर्यवेक्षकको बिल्ला भिरेर आफैं निर्वाचनको निष्पक्षतामाथि प्रश्न खडा गरिरहेका त छैनन् ? यसतर्फ निर्वाचन आयोग सचेत हुनु जरुरी छ । उत्तम पुडासैनी जोरपाटी, काठमाडौं"
सार्वजनिक पदको दुरुपयोग,"मंगलबार प्रकाशित सार्वजनिक पद : प्रतिष्ठा कि जिम्मेवारी ? डा कृष्णबाबु श्रेष्ठको लेख सान्दर्भिक छ । सार्वजनिक पद पक्का हुनु त कता हो कता स्थानीयदेखि प्रदेश र संघीय प्रतिनिधिसभाको निर्वाचनमा आफ्नो उम्मेदवारी दर्ता गराउन गएकाहरूको बाजागाजा सहितको तामझामका धेरै दृश्य सञ्चार माध्यममा देखिए । अब हुन गइरहेको प्रदेश र संघीय प्रतिनिधिसभाको सदस्यमा विजयी हुने उम्मेदवारका विजयी जुलुस र नगर परिक्रमाका दृश्यहरू कस्ता देख्न पाइने हुन्, हेर्न बाँकी नै छ । यी सबै अभ्यास निरंकुश भनिएका शासन व्यवस्थामा बढी अभ्यस्त देखिए पनि लोकतन्त्र स्थापना गर्ने नेताहरूबाटै यस्ता अनुत्पादक अभ्यासलाई निरन्तरता दिन जरुरी छैन भन्ने दृष्टिकोणले हेरेको देखिएन । सार्वजनिक पदमा बहाल रहेको कार्यकालमा कसले के कस्ता सुधारका काम गरे, त्यसको अभिलेख सार्वजनिक हुने पद्धतिको विकास गर्ने महसुस कसैलाई भएको देखिन्न । संसदमा प्रधानमन्त्री चुनिनासाथ अविरको टीका, फूलमाला र खादाको ओइरो लागेको दृश्य देख्न पाइन्छ । जुन कुरा अबको समयमा सुरक्षाकै दृष्टिकोणले पनि नहुनुपर्ने हो । सार्वजनिक पदलाई प्रतिष्ठाको रूप दिने यस्ता अभ्यासलाई ब्यर्थको मान्ने युवा नेतृत्वको उदयले मात्र सार्वजनिक पदलाई जिम्मेवारीको बोध गराउने नयाँ अभ्यास बसाउन सक्लान् भन्ने अपेक्षा गर्न सकिएला । महेशप्रसाद ढुंगानानयाँबानेश्वर, काठमाडौं"
मतदाता शिक्षाको आवश्यकता,"पहिलो चरणको चुनाव नजिकिंँदै गर्दा मतदातामा शिक्षाको आवश्यकता महसुस भएको छ । कतिपय मतदाता निरक्षर भएकै कारण आफ्नो मतको सही रूपले सदुपयोग गर्न सक्दैनन् । अज्ञानता र अशिक्षाकै कारण कतिपय बुढा बुबाआमाको मताधिकारमा तिनीहरूका छोराछोरी नै हावी हुने गरेका छन् । यसले गर्दा योग्य र सक्षम उम्मेदवार छनोट हुन सक्दैनन् । मतदान प्रणालीलाई सरल, भरपर्दो र प्रभावकारी बनाउन मतदाता शिक्षा एकदमै आवश्यक देखिन्छ । अघिल्ला चुनावलाई हेर्ने हो भने मतदाता शिक्षाको अभावले गर्दा ठूलो परिणाममा मतपत्र बदर भएको पाइन्छ । यसले गर्दा थोरै मतान्तरको फरकले चुनाव हार्ने वा जित्ने उम्मेदवारलाई असर पर्छ । त्यसैले ठाउँठाउँमा नमुना मतदान गरेर बदर मतलाई हटाउन सकिन्छ । निर्वाचन आयोगले निर्वाचन शिक्षा कार्यकर्ता र स्वयंसेवक खटाउने गरे तापनि सीमित ठाउँमा मात्र जाने गरेको पाइन्छ । निर्वाचन आयोगले जिल्लाजिल्लामा, सम्पूर्ण गाउँगाउँमा अनिवार्य रूपमा निर्वाचन शिक्षा कार्यकर्ता खटाउनुपर्छ । यसले गर्दा चुनावलाई मर्यादित र शान्तिपूर्ण समेत बनाउन सहयोग पुग्छ । अविनाश पौडेलदमौली, तनहुँस्थानीय तहको निर्वाचनमा मतदाता शिक्षा प्रभावकारी नभएर ठूलो संख्यामा मत बदर भएको थियो । यसको प्रमुख कारण भनेको कमजोर मतदाता शिक्षा नै हो । आसन्न मंसिर १० र २१ गते पनि प्रदेश र प्रतिनिधिसभा सदस्यको निर्वाचन हुँदैछ । यसको लागि निर्वाचन आयोगले घरघरमा मतदाता स्वयम्सवेक पठाइसकेको छ । आसन्न चुनावमा विगतभन्दा मतदाता कार्यकर्ताले प्रभावकारी ढंगले काम गर्नुपर्ने देखिन्छ । मतदाता प्रशिक्षकले पहिलेका चुनावमा राम्रोसँंग भोट हाल्ने तरिका नसिकाउने भनेर सर्वसाधारणबाट व्यापक गुनासो आएको थियो । यसपाली यस्तो गल्ती दोहोर्याउनु हुँदैन । साथै कम मत बदर गर्न राजनीतिक दल तथा तिनका उम्मेदवारको पनि ठूलो भूमिका हुने गर्छ । दल तथा तिनका उम्मेदवारले पनि भोटमात्रै नमागेर भोट हाल्ने तरिका सिकाउन सहयोग गरेमा कम मत बदर हुने देखिन्छ । विगतमा भोटमात्रै माग्ने प्रवृत्तिका कारण ठूलो संख्यामा मत बदर भएका उदाहरण प्रशस्त भएकाले यसबारे राजनीतिक दल पनि सचेत हुनुपर्छ । साथै निर्वाचन आयोगले पनि दक्ष व्यक्तिलाई मतदाताकहाँ भोट हाल्ने तरिकाबारे सिकाउन पठाउनुपर्छ । लोकेश धामीकैलाली, धनगढी५, हसनपुर"
कम्युनिस्टले जिते तानाशाही,"कम्युनिष्टले जिते तानाशाही अन्तर्गतको समाचार पढ्दा एकदमै हास्यास्पद तथा केवल झुटको खेती लागेकोले केही लेख्नै मन लाग्यो । किनभने प्रधानमन्त्री तथा कांग्रेसका सभापतिजस्तो सर्वोच्च पदासिन व्यक्तित्वले ताप्लेजुङ जिल्लामा पुगेर चुनावी भाषणमा वाम गठबन्धन लोकतन्त्र विरोधी रहेको भनेछन् । नेपाल सरकारका प्रमुखले नै यसरी भर्खरको बच्चाले जस्तो आगामी निर्वाचनमा कम्युनिस्ट सिद्घान्तमा लोकतन्त्र नभई एकदलीय तानाशाही शासन हुने र त्यसमा बोल्न, लेख्न नपाइने, डरत्रासले कुण्ठित शासन हुने, कम्युनिष्ट प्रजातन्त्र तथा लोकतन्त्र विरोधी भएकोले प्रजातन्त्र कमजोर पार्ने षडयन्त्र भएको र कांग्रेसले मात्र प्रजातन्त्र बचाउन सक्ने भनेर ठोकुवा गरेछन् । यस्तो अनर्गल प्रचारमुखी उत्तेजित भाषण र गालीगलौजले गर्दा एकछिन कांग्रेसको ताली बज्न सक्ला, तर प्रधानमन्त्रीले कत्तिको सही भाषण र प्रचार गरे ? नेपालमा आजको स्थिति ल्याउन ककसको साथ चाहिएको थियो ? २०४८ मा बहुदलीय व्यवस्था ल्याउँदा कम्युनिष्टको साथ चाहिएको थियो कि थिएन ? २०६२६३ को आन्दोलनमा कोको सहभागी थिए ? अर्थात् लोकतन्त्र ल्याउन र संविधानसभाबाट संविधान घोषणा कसको पहल र सहयोगमा भयो ? कम्युनिष्टको साथ र पहलमा नै मुलुक आजको अवस्थामा आइपुगेको इतिहास साछी हुँदाहँुदै र सबैलाई थाहा हुँदा पनि सूर्यलाई हत्केलाले छेक्न सक्नुहुन्छ ? गंंगाराज अर्यालपाणिनि८, पाली, अर्घाखाँची"
बजार अनुगमन गरियोस्,"१४ रुपैयाँको काउलीको १४० रुपैयाँ समाचार बिभिन्न छापा पत्रिकामा पढियो । यसरी बिचौलियाले लुट्दा पनि सम्बन्धित निकाय किन मौन बसेको छ ? म यसो गर्छु र उसो गर्छु भनेर महत्त्वाकांक्षी घोषणापत्र पेस गर्नुको साटो आफूले गर्नसक्ने काम जनतालाई गरेर देखाए भोट त्यसै आइहाल्छ । सरकारले समयमा बजार अनुगमन नगरेको होइन, त्यो मात्र देखाउनका लागि गरेजस्तो देखिएको छ । करोडौं कमाउनेलाई लाखौं जरिवाना तिर्दा छुट पाउने भएपछि व्यापारीले आफ्नो मनोमानी किन नगरोस् । जुन बेला बजार सस्तो हुनुपर्ने त्यही बेला बजार भाउ अकासिएको छ । किन यसो भइरहेको छ भन्ने खोजिनिती गरिएको छैन । हरियो सागसब्जी लगायत तरकारीको राम्रो उत्पादन हुने बेला हो यो, यो बेलामा त सस्तो तरकारी पाउन सकिएन भने कहिले पाइएला ? उपभोक्ता भनेको जुन बेला पनि मारमा नै पर्नुपर्ने हो ? बन्दाकोबी १०० रुपैयाँ किलो सुन्दा अचम्म लाग्छ । यो त उदारण मात्र हो । अहिले दैनिक काम गरेर बिहानबेलुकाको छाक टार्न गाह्रो भइसक्यो । दैनिक उपभोग्य वस्तु दाल, चामल, गेडागुडीको बजार भाउ छोइ नसक्नु भएको छ । गरिब जनता भोकभोकै रात बिताउने बेला आइसक्यो । दलका नेता भने कसरी सत्तामा पुगेर भत्ता पचाउन पाइन्छ भन्ने सोचमा छन् । हुनेखानेले त जसरी पनि खालान्, हँुदा खानेले के गर्ने, सरकार उत्तर चाहिएको छ ? पुरुषोत्तम घिमिरेजोरपाटी, काठमाडौँ"
पानी र सडक माग्ने बढी,"निर्वाचन नजिकिएसँगै आम मतदातासँग अमूल्य रूपमा रहेको नगदरूपी भोट हाँसीहाँसी ढोकाढोकामा आएर मागिलिने र आश्वासनका गुलिया, मिठामिठा पुलिन्दा, पोका दिने लेनदेनको दोहोरी अहिले देशैभर चलिरहेको छ । दुवै तिथिका निर्वाचनका सिलसिलामा खडा भएका मेचीदेखि महाकालीसम्मका उम्मेदवारसँग कुनै पनि देशको सरकारले जनतालाई नमागिकनै निशुल्क र निर्वाध उपलब्ध गराउनुपर्ने दैनिक जीवनमा आवश्यक पर्ने पानी र सडकको व्यवस्थितबारे माग गरिरहेका छन् । जिल्लाका दूरदराजका विकट गाउँका सर्वसाधारणले त पानी र सडक माग्दा अचम्म मान्नुपर्ने विषय होइन । तर नेपालको राजधानी काठमाडौँका जनताले पनि तिनै दुर्गगमका जनताकै शैलीमा सडक र पानी देऊ भन्दै यहाँका उम्मेदवारसामु याचनाको भिख पानी र सडक माग्दा अचम्म लाग्छ होला, कतिलाई । तर यथार्थ त्यही बोल्दैछ, जे आम राजधानीका जनता मागिरहेछन्, वर्षौँदेखि राज्यसँग । परम्परागतका ढुङ्गेधारा, इनार र कुवाहरू अव्यवस्थित सहरीकरणले ध्वस्त बनाइदियो । अधमरो भई बाँकी बचेका ढुङ्गेधारा र इनार पनि महाभूकम्पले जमिन चिराचिरा परेकाले हुनसक्छ सुके । अनि उपत्यका मरुभूमिमा परिणत भयो । सुन्दरीजल, शिवपुरी तथा आसपासबाट ल्याइएका सीमित जरुवा बटुल्दा यहाँको माग धान्न सक्ने सम्भावना भएन पनि । त्रिशूलीबाटै उत्पादित विद्युत प्रयोग गरी त्यहीँको पानी उपत्यका ल्याउन पनि नसकिने नहुनुपर्ने हो । तर प्राविधिक पक्षले नजरअन्दाज गर्यो होला, आँट गरेन । उपत्यकाको माग धान्न भनी मेलम्ची आयोजना ल्याउन लागिएको वर्षौँ भयो । यसको आउने कुनै टुङ्गो नै छैन । त्यसकारण यहाँका तमाम जनता अहिले एक नम्बरमा ससर्त मागिरहेका छन्, पिउने पानी । दोस्रो चुरो माग हो, सडकको, जुन अत्यन्त दुरावस्थामा वर्षौंदेखि जीर्ण भई वर्षात्मा हिलाम्मे र हिउँदमा धुलाम्मे बन्दै उपत्यकावासीलाई चरम धुलाले कोलाहल बनाइरहेको छ । श्यामसुन्दर कुइँकेलहाँडीगाउँ, काठमाडौँ"
कसलाई भोट दिने ?,"चुनाव निष्पक्ष हुनु, मतदाताले करकाप मुक्त भई मतदान गर्न पाउनु लोकतन्त्रको जग बलियो भएको मानिन्छ । नेपालमा यस हिसाबले लोकतन्त्रको जंगे ढुंगा दह्रो गाडिइसकेको छ भन्दा अतिशयोक्ति नहोला । मधेसका घना बस्तीदेखि पहाडका भिरपाखाका गाउँसम्ममा पनि भोट हाल्न विप्लव माओवादीको अपत्यारिलो छिटपुट गोधूली गीत (स्वान सङ) बाहेक रोक छैन । तर मत कसलाई दिने ? कुन दल र कुन उम्मेदवारलाई किन दिने भन्ने यक्षप्रश्नको सामना गर्न मतदाता तयार छन् त यसपालिको चुनावमा ? र मत परिणामले लोकतन्त्रीय प्रणालीलाई अझ बलियो बनाउँछ त ? स्वच्छ शासन, थेग्न सकिने (सस्टेनेबल) द्रुत विकास, संघर्षरत सीमान्तकृतलाई समान अवसर र प्रतिनिधित्वको प्रत्याभूति गराउन सक्छ त ? अनि नेपालको सार्वभौमिकता र स्वतन्त्रतालाई भावी सन्ततिका लागि अझ संरक्षित पार्न सक्छ त ?यी दूरगामी अभीष्ट पूरा गर्न भोट चिनेकालाई दिने कि विश्वासिलालाई दिने ? आफन्तलाई दिने कि नीति, सिद्धान्त बोक्नेलाई दिने ? देशपरदेशबारे भय, त्रासको कोकोहोलो गर्नेलाई दिने कि चुनावी मैदानमा उत्रेका देशविदेशबाट उच्चशिक्षा हासिल गरेका नयाँ धार खोल्ने युवा खेलाडीलाई दिने ? बडा अन्योल छ । खासगरी संसदीय व्यवस्थामा त छनोट गर्न झनै गाह्रो । एकजना राष्ट्रपतिका लागि हैन, दलका अनेकथरी सांसदले छान्ने प्रधानमन्त्रीका लागि । पार्टी मनपर्ला, उम्मेदवार मन नपर्ला, उम्मेदवार मनपर्ला, पार्टी मन नपर्ला । त्यसमा पनि प्रादेशिक सभा र केन्द्रीय संसदका लागि एउटै पार्टीलाई दिने कि उम्मेदवार हेरीहेरी भिन्नै पार्टीलाई पनि दिने ? दोधार मात्रै हैन, बहुधारको स्थिति छ ।मलाई सोध्ने हो भने म त आँखा चिम्लेर कसैलाई पनि भोट दिने पक्षमा छैन । मुलुकका समस्या ककसले, खासगरी कुनकुन पार्टीले टुंगोमा पुर्याउँछन्, तिनलाई र तिनका उम्मेदवारलाई भोट दिने हो । तर पार्टीका घोषणापत्र हेर्दा त सबै पार्टीले आकाशका तारामात्रै हैन, एउटा कान्छाकान्छी किरदार भएको पुरानो नेपाली लोकगीतमा झैं जून पनि झारी दिने वाचा गरेका छन् । ५ वर्षमा यसो गरिदिन्छौं, उसो गरिदिन्छौं, यो ल्याइदिन्छौं, त्यो ल्याइदिन्छौं भन्ने दलहरूको बिगबिगी छ, यो चुनावी देउसीभैलो मौसममा । भट्टयाउनेको कमी छैन, तर कसलाई पत्याउने ? सबभन्दा पहिला अहिलेको अवस्थामा नेपालका समस्या केके हुन् ? तिनलाई हामीले हेर्नुपर्ने हुन्छ । त्यसपछि विगतका क्रियाकलापका आधारमा कसले के गर्न सक्छ, भविष्यमा त्यो लख काट्नुपर्ने हुन्छ । विकासको समस्या प्रथम हो, यसमा दुईमत छैन । त्यसपछि विभिन्न सांस्कृतिक जातजाति, भाषाभाषी जनताका हकअधिकारका कुरा जनजाति, मधेसी, दलित र महिला अधिकारकर्मी, बौद्धिक र राजनीतिकले गर्छन् नै । फेरि नेपालको सार्वभौमसत्ता, अक्षुण्णता र राष्ट्रियताका कुरा पनि छन्, कठिन भूपरिवेष्टित अवस्थाले गर्दा । यी तिनै चुनौतीलाई सबै दलले डटेर सामना गर्छौं र समाधान गर्छौं भन्छन्, तर पत्याउने कसलाई ? कुन कसीले कसरी जाँच्ने ?नेपालमा जहानियाँ शासनपछि पहिला प्रजातन्त्र र पछि लोकतन्त्रका लागि दशकौंसम्म संघर्ष भयो । नेपाली कांग्रेस र एमालेका नेताकार्यकर्ताले जेलनेल खेप्नुपर्यो, माओवादीले जनयुद्ध गर्नुपर्यो, तब गणतन्त्र आयो । नेपाली जनताका आम राजनीतिक अधिकारका लागि निकै रगतपसिना बगेको छ, नेपाली धरतीमा र यी तीन पार्टीको निकै बलिदानी छ । यसमा दुईमत हुन सक्दैन । यस उपलब्धिका लागि प्रमुख तीन पार्टी र तिनका नेताकार्यकर्तालाई धन्यवाद दिनैपर्छ र आभार व्यक्त गर्नैपर्ने हुन्छ । नेपाली इतिहासले तिनलाई कहिल्यै बिर्सने छैन, यो पक्कापक्की हो ।तर साथै कांग्रेस र एमालेले सन् १९९० र यिनीसँंगै माओवादीले २००८ देखि मुलुकको शासन व्यवस्था हाँक्दै, भागबन्डा गर्दै र लिँदै आएका छन् । तिनले नै राज्यसत्ता पालोपालो गरी हाँकेका छन् । यो पनि सत्य हो । फलस्वरूप अहिले आएर यी दलका कार्यकर्तालाई छाडिदिने हो भने आम नेपालीले राजनीति, नेता र पार्टीप्रति कस्तो धारणा बनाउन बाध्य भएका छन् त ? यिनकै कामकुराले राजनीति एउटा फोहोर खेल हुनपुगेको छ, जबकि राजनीतिविना कुनै देश, समाज चल्नै सक्दैन । नेता शब्दको अपमान भएको छ । र राष्ट्रभक्ति, देशभक्ति जस्ता उदात्त शब्दले अतिवादी अर्थ ओगट्न पुगेका छन् । एउटा कुरा के प्रस्ट भएको छ भने यी तीन दलले नेपाललाई अबका दिनमा उँभो लाउन सक्दैनन् । तिनले हत्या, हिंसा र गुन्डागर्दीको संस्कृति भित्र्याएका छन्, जसको निदान यिनीहरूको नियन्त्रण बाहिर गइसकेको छ ।राज्य दोहन गरेर यिनले कार्यकर्ता पाल्ने संस्कृति र संस्कार बसालेका छन् र राज्यसत्तालाई भागबन्डा बाहिरको विषय ठान्दैनन् । यी कुरीति, छल, प्रपञ्चका अभ्यासहरू यति गहिरिएर बसिसकेका छन् र यी दलहरू यति जकडिएका छन् कि यिनको उन्मूलन यिनीहरूबाट सम्भव नै छैन । र यी कुरीतिमाथि नियन्त्रणबिना विकास त के वितृष्णा र विद्रोह नै जन्मन्छ ।जेलनेल मात्रै खाएर बृहत र गहन अध्ययनबिना वा माक्र्स र माओलाई घोकेर मात्रै राजतन्त्रसम्म फाल्न सकियो र सोलोडोलो लोकतन्त्र सम्भव भयो । तर एउटा जटिल सामाजिक, भूराजनीतिक परिवेशका लागि सम्यक दृष्टि (भिजन) कहाँबाट पलाउँछ ? सुकरातले अफलातुन (प्लेटो) को रिपब्लिकमा एकखाले अल्प र अधुरो शिक्षाले मानिसलाई चलाख (क्लेभर) त बनाउँछ । तर दुष्ट, बेइमान र कपटी (इभिल) पनि बनाउन सक्छ भनेका छन् । असल शिक्षा त्यो हो, जसले फलामे सिसाझैं मानिसको आत्मामा बोझ बनेर बसेको जन्म र पालनपोषण जनित पूर्वाग्रह, दोष र दुर्गुण नष्ट गरी एउटा यस्तो दृष्टि जन्माउँछ, जसले दृष्टि प्रदत्त व्यक्ति शाश्वत असललाई (गुड) चाखेको हुन्छ र सत्ता, शक्तिका लागि मरिमेट्दैनन् । तर लोकतन्त्रका लागि त्यत्रो संघर्ष गरेका मुख्य पार्टीका ६० कटेका वरिष्ठ नेतामा त्यो दृष्टि जन्मन सकेन । नेपालको शिरदेखि फेदसम्म भ्रष्टाचार व्याप्त छ । विकासको बिउ कसरी उम्रन्छ, भ्रष्टाचारले लतपतिएको यस्तो विषाक्त माटोमा ?सामाजिक र पहिचानगत न्यायसहितको संविधानको कुरा त देखिहालियो, मधेसी माथिको रक्तपात र थारू माथिको दमनले । विविधताले भरिएको देशका लागि त्यसलाई समेट्ने प्रक्रिया पुर्याएर संविधान बनाउनुको सट्टा यी दलहरूले मारकाट निम्त्याउने धाकधम्की र छल, प्रपञ्चका बलमा काइते दस्तावेज खडा गरे । गुन्डागर्दी, भ्रष्टाचार र देशका सबै अंगको कुराजनीतीकरणमा वाम गठबन्धन र कांग्रेस समान रूपले सहभागी छन् भने राष्ट्रवादको विद्रुप फैलाउन ओली एमाले अग्रणी भएको छ । माथिबाट ओली मधेसी, जनजाति बिच्काउने विषवमन गर्छन्, तलसम्मका उनका कार्यकर्ता मैथिलीको भनाइ गायो गाभिन त हँ, बैलो गाभिन त हा झैं अमृत वाणी सम्झी शिरोधार्य गर्छन् । अहिले आम जनजाति र मधेसीमा व्याप्त आक्रोशको धुवाँलाई निभाउने कुरा त परै जाओस्, आगो हुनबाट जोगाउन सक्छन् यिनले ?संविधान बने यताको घटनाक्रम हेर्दा विश्वास गर्ने ठाउँ कहाँ छ ? एक दशकको राजनीतिलाई एउटा स्तम्भकारका रूपमा र झन्डै तीन दशकको शासनलाई एउटा शिक्षित व्यक्तिका रूपमा नजिकबाट नियाल्दा मलाई त विश्वास लाग्दैन । तर अबको बाटो के ? छोटकरीमा भन्दा न्याय र नयाँलाई साथ दिने बाटो नै अबको बाटो हो । नयाँ र न्यायलाई साथ दिनाले नै विकास पनि सम्भव छ र विभिन्न वर्ग, समुदायलाई समेट्न पनि सकिन्छ । विकास र समावेशिता हासिल भए बहुसांस्कृतिक राष्ट्रियता र स्वतन्त्रता त्यसै पनि बलियो हुन्छ । अझ सन्तुलित प्रयास गर्यो भने त राष्ट्रियताका लागि दिनरातको कोकोहोलो गर्नै पर्दैन । तसर्थ सर्वप्रथम नयाँ युवालाई भोट दिऔं ।देशविदेशमा पढेका, बुझेका, अनुभव बटुलेका युवाहरूले मुलुकको अवस्थाबाट चिन्तित भई विवेकशील साझा पार्टी खडा गरेका छन् । रवीन्द्र मिश्रजस्ता १०२० जना सांसदमात्र पनि संसदमा गए भने देश हल्लाउनेछन् र राजनीतिको गिर्दो स्तर माथि उचाल्नेछन् । म त कांग्रेस र एमालेका पनि गगन थापा, घनश्याम भुषाल, रवीन्द्र अधिकारी जस्ता युवा नेताहरूले चुनाव अवश्य जित्नुपर्छ । तर तिनका पार्टीले बहुमत जित्ने हैन, सबक सिक्ने बेला आएको छ र देश र समाजको यस्तो दुर्दशा र राजनीति र लोकतन्त्रलाई बदनाम गर्ने तिनका वरिष्ठ नेताहरूले त हार्नैपर्छ, देश जोगाउने हो भने । वरिष्ठ नेताले पनि नयाँ सोच राख्ने प्रमाण दिएका छन् भने तिनले पनि जित्नुपर्छ । उदाहरणका रूपमा बाबुराम भट्टराईलाई लिन सकिन्छ । यिनको जीवन विद्यार्थी कालदेखि नै मेधा, कर्मठता, नौलो सोच र जोखिम मोलाइको परिचायक बनेको छ ।नेपालमा सोलोडोलो राजनीतिक अधिकारको संघर्ष टुङ्गिए पनि सामाजिक, लैङ्गिक न्याय र पहिचानको लडाइँ टुंगोमा पुगेको छैन । र यसको सम्यक समाधान अत्यावश्यक छ, नत्र मुलुक जोखिममा जान सक्छ । तर अहिलेको चुनावी मैदानलाई हेर्ने हो भने महन्थ ठाकुरको राजपा र उपेन्द्र यादव, अशोक राईको संघीय समाजवादी फोरम नै हो, पहिचानजनित सामाजिक न्यायको संघर्षलाई टाउको फुटाइफुटाइ, गोली खाइखाइ काँध थाप्ने । संविधान घोषणा यताका एकदुई वर्षले त यसलाई अझ प्रस्ट्याएको छ । अहिले नै हेरौं । पूर्व लिम्बुवान (कोचिलादेखि पश्चिम थरुहटसम्म न्याय र पहिचानका मुद्दा बोकेका पत्यारलाग्दा कति छन्, पार्टी र उम्मेदवार ?कांग्रेस, एमाले र माओवादी पार्टीका मधेसी, जनजाति सांसदको हैसियत त देखिहालियो, पहिलो संविधानसभादेखि नै । जिते पनि एकदुई जनाले मन्त्री खानबाहेक न्याय र पहिचानको मामिलामा केही गर्नेवाला छैनन् । त्यसैले कमसेकम सम्पूर्ण तराईमधेसमा संसदीय चुनाव राजपा, ससफो गठबन्धनले जित्यो भनेमात्रै न्यायको अभियान संवैधानिक रूपमा अगाडि बढ्न सक्छ र तराई मधेसको आक्रोशलाई यसले सोस्न सक्छ । नत्र कोचिला, थरुहट र मध्य तराईमधेसमा हत्याहिंसाको राजनीतिक शृङखला जारी रहने सम्भावना बढ्न सक्छ । तसर्थ यस चुनावमा भोट विचार पुर्याएर हालौं । विगतमा गरेका कामकुराको प्रमाणका आधारमा पार्टी र व्यक्तिलाई भोट हालौं । नत्र भोलि यो भएन, त्यो भएन भनेर भन्ने ठाउँ रहँदैन । जनता गुनाका नेता हुन्छन्, जनताका विचार र निर्णय फेरिए मात्र नेता फेरिन्छन् र देश फेरिन्छ ।मिश्र संयुक्त राज्य अमेरिकास्थित लुइस विश्वविद्यालयमा अंग्रेजीका विभागीय अध्यक्ष हुन् ।"
समानान्तर निकाय हुनुको भ्रम,"गैरआवासीय नेपाली संघ (एनआरएन) ले आफ्नो नयाँ कार्यसमिति चयन हुनासाथै देखिनेगरी एउटा निर्णय बाहिर ल्याएको छ नेपाली चेली डोल्मा शेर्पाका नाममा उठेको रकमबारे । नोभेम्बर ५ मा एनआरएन प्रवक्ताका नाममा आएको स्पष्टोक्तिले के स्पष्ट पारेको छ भने यो संस्था वर्षौंवर्षदेखि पारदर्शिता र जवाफदेहिताको संकुचनमाझ गुज्रिएको रहेछ । यसो भन्दैमा प्रवक्ताको भनाइले संसारभरका नेपालीले आनासुकी गर्दै डोल्मा बचाउ अभियानका नाममा दिएको लाखौं रुपैयाँको हिसाबकिताब शुद्धीकरण भएको छ भन्ने अवस्था उब्जिएको पनि देखिन्न । बरु एनआरएनजस्तो नेपालीका लागि नेपाली नारा बोकेको संस्था कसरी दाताहरूको अभिष्ट र इच्छा नबुझिकनै हौवामा चलिरहेको रहेछ भन्ने थप स्पष्ट पारेको छ ।सहकर्मी हत्याको अभियोगमा १० वर्ष जेल सजाय बेहोर्दै कुवेतबाट घर फिरेकी डोल्मा शेर्पा जानीनजानी नेपालबाट विदेशिने हाउसमेडहरूका निम्ति जानपहिचानको नाम बनिसकेकी छिन् । डोल्माको जीवनरक्षामा नेपाल सरकार स्वयम्ले संसारभरका नेपालीलाई गरेको आग्रहमा चाहिँंदो रकम संकलनसँगै आवाज र जनमत तयार भएको स्थितिबारे सबै जानकार छन् । यो जीवनरक्षा अभियानको सुरुवात स्वयम् प्रधानमन्त्री कार्यालय, मन्त्रिपरिषद र परराष्ट्र मन्त्रालयको अग्रसरतामा सम्भव भएको थियो, सुरुवातमा सरकारले राखेको ४ हजार डलरको बिउ पैसा बढेर डोल्माका नाममा ५० लाख रुपैयाँभन्दा बढीको कोष खडा भएको हो ।डोल्मा बचाउ अभियानमा एनआरएनका पूर्व महासचिव एवं अन्तर्राष्ट्रिय समन्वय समिति सदस्य कोरियास्थित तेन्जी शेर्पा दिलोज्यानले लागिपरेका थिए । कतिपय अर्थमा जातीय, मानवीय र सामाजिक कारणले पनि डोल्माको नाममा क्रेज थपियो, यही कारण सहयोग राशि पनि फ्रिज हुनेगरी संकलन भयो । डोल्माका नाममा सञ्चित रहेको (भनिएको) ३२ लाख रुपैयाँ र त्यसबाट आएको झन्डै १२ लाख रुपैयाँको ब्याज रकमलाई एनआरएन स्वयंले आफ्नो सञ्चिती कोषमा राखेको खबर जति लज्जास्पद छ, उति नै तेन्जी शेर्पाजस्ता अभियन्ताहरूले अघि बढाएको सहयोगसद्भावको मानमर्दन गर्ने तहको छ । तेन्जी स्वयम् पनि आज डोल्माका नाममा उठेको रकम उनैको जीवनयापनमा दिइनुपर्छ भनेर एनआरएनभित्र आवाज उठाइरहेका छन् । तर पारदर्शिता र जवाफदेहिताको ख्याल नगरी सञ्चित रकम एनआरएन आफैंले राख्ने स्वघोषणा गरिसकेको छ ।एनआरएन प्रवक्ताले अघिल्लो साता जारी गरेको विज्ञप्तिमा डोल्माका नाममा उठेको सञ्चित रकम एनआरएन आपत्कालीन वैदेशिक रोजगार कोषमा जम्मा गर्ने र सोही खालका अन्य राहत कार्यमा खर्च गर्ने भनेर घोषणा गरिएको छ । अब प्रश्न उठेको छ यो अमूर्त कोषमा डोल्माका नाममा उठाइए जस्तै अरू कति रकम सञ्चित छ ? आजसम्म यो कोषबाट कति बिचल्लीमा परेका कामदारको उद्धार अथवा राहतमा खर्च भएको छ ? एनआरएनले विगतमा केन्या, मलेसिया, युएई लगायतका मुलुकमा खडा गरेको कामदार उद्धार राहत कोषको लेखाजोखा कहाँ, कसले गरेको छ ? पक्कै पनि जीवनरक्षाको अवस्थामा रहेकी डोल्मा आज सुरक्षित रूपमा घर फर्किसकेकी छिन् । उनका नाममा उठेको रकम उनको जीवनरक्षामा खर्च गरिने प्रयोजन पनि सही थियो । अब सञ्चित रकम डोल्माको घरव्यवहार चलाउन दिइनुपर्छ भनेर कसैले दबाब दिन सक्दैन र मिल्दैन पनि । तर एउटी बिचल्लीमा परेकी नेपाली चेलीको नाममा दाताहरूले के प्रयोजनमा यत्रो रकम स्वेच्छाले दिएका थिए ? एनआरएन जस्तो सामान्य अर्थको सामाजिक संस्थाले एउटा प्रयोजनमा पैसा उठाएर अर्कै प्रयोजनमा यसरी होल्ड गर्न मिल्छ कि मिल्दैन ? एनआरएन जस्तो समृद्ध (धनीमानी) निकायको सार्वजनिक जिम्मेवारी र इज्जत (पब्लिक प्रेस्टिज) हुन्छ कि हुँदैन ? हो, यो आफैंमा एउटा व्यक्ति (डोल्मा) भन्दा पनि संस्था (एनआरएन) को साख र पद्धतिको कुरा हो । जवाफदेहिता बिनाको यो सञ्चित रकम आसमा डोल्मा शेर्पाभन्दा पनि एनआरएनका लागि भारी रकम हो, यसमा एनआरएन स्पष्ट नबन्ने हो भने यसको आत्माले सिंगो संस्थालाई सधैंसधैं तर्साइरहने स्थिति छ । अब उप्रान्त एनआरएनजस्तो अन्तर्राष्ट्रिय छाता निकायलाई अभिभावक संगठन मानेर कुनै विपत् अथवा मानवीय सहयोगका कामकुरामा साथ दिन आग्रह गर्ने कि नगर्ने ? अहिले साउदी अरेबियामा जीवनरक्षामा गुहार मागिरहेका थानेश्वर भुसालका नाममा पनि एनआरएनसहित बिभिन्न तहबाट पैसा संकलन भैरहेको छ । अब यो रकम पनि एनआरएन आपत्कालीन वैदेशिक रोजगार कोषमै सञ्चित हुने हो त ? यसकारण पनि डोल्मा बचाउ अभियानमा सञ्चित रकम अहिले डोल्मालाई दिने कि नदिने (?) भन्ने प्रमुख प्रश्न हुँदै होइन । बरु एनआरएनजस्तो संस्थाको जवाफदेहिता र लहडी कार्यशैली पनि अहम्् प्रश्नको मुद्दा बनेको छ ।यो जवाफदेहिता नरहँदाको अवस्था थप जटिल बन्दै गएर कुनै दिन सरकारले डोल्माका नाममा उठेको रकम दुरुपयोग अथवा प्रयोजनभन्दा बाहिर गएको निधोमा पुगेर आफैंले फिर्ता (एयरमार्क) लिन पनि सक्छ । एनआरएनले पनि आफूलाई सरकारको समानान्तर निकायझैं ठान्नुभएन, यो भ्रम राखेर सार्वजनिक प्रयोजनका कुराहरूमा आफूखुसी निर्णय गर्न थालेमा अर्थभन्दा अनर्थ बढ्दै जाने स्थिति देखिएको छ । बरु यो रकम सरकारको वैदेशिक रोजगार प्रबद्र्धन बोर्ड अथवा प्रधानमन्त्री राहत कोषमा राखिदिंदा बढी बुद्धिमानी हुनेछ । अहिले एनआरएनमाथि चौतर्फी प्रश्न उठिरहेको छ कुन विधान र कुन नियमावली अनुसार डोल्मा शेर्पाका नाममा संसारभरका सह्दयी नेपालीले दिएको चन्दा रकम आफ्नो खातामा राख्न सकेको हो ? यति भनेर गलत बाटो र उपायमा कुवेत पुगेकी डोल्मा शेर्पा सबैका निम्ति रोलमोडल हुन् भनेर साविती बयान दिन खोजिएको होइन । तर थिति बसाल्ने कुरामा अग्रणी संस्था एनआरएनले पनि आफ्नो दायरा भुल्न मिल्दैन, सिंगो सरकार र पद्धतिको समानान्तर बन्न खोजेर कहीं पुगिँदैन भन्ने बोध एनआरएनमा हुनु जरुरी छ ।यतिखेर डोल्मा शेर्पा प्रकरणमा सीमित अधिकारवादीहरूले आवाज उठाउन थालेका छन्, सार्वजनिक सञ्जालमार्फत । अधिकारवादी मीना शर्मा, चन्दा थापाहरूले उठाएको सार्वजनिक जिज्ञासा पनि उत्तिकै जायज छ नेपथ्यमा सुनिए पनि । उनीहरूले एनआरएनसँग अनुत्तरितै रहेका केही सवाल भनेर सोधेका छन् डोल्मा शेर्पालाई मृत्युदण्डबाट बचाउने उद्देश्यले एनआरएनले अभियान सञ्चालन गरेको थियो । उनी मृत्युदण्डबाट बचेर अहिले नेपाल फर्किसकेकी पनि छिन् । उनलाई बचाउने उद्देश्य पूरा भएको छ । तर उनलाई बचाउन उठाइएको रकम र हालै एआरएन आईसीसीले गरेको निर्णयबारे टिकाटिप्पणी आएका छन् । डोल्माको नाममा उठेको रकममा उनकै हक लाग्छ भन्ने होइन, उद्देश्य पूरा भयो भने त्यस्तै कामका लागि अरूलाई पनि प्रयोग गर्न सकिन्छ । तर १० वर्षसम्म सो रकमको हिसाब किन सार्वजनिक गरिएन ? त्यसको ब्याज कहाँ गयो भन्ने प्रश्नको उत्तर भने संघले आगामी दिनमा भए पनि दिनैपर्छ ।"
प्याथोलोजी सेवाको नजरअन्दाज,"क्यान्सर वा अर्वुद रोग यस्तो समूहको रोग हो, जसमा शरीरको कुनै तन्तु अनियन्त्रित रूपमा बढ्न थाल्छ र वरिपरिका अंगहरूमा मात्र नभई शरीरका अन्य अंगहरूमा समेत फैलिएर सो अंगको गतिविधिमा समेत असर गर्छ र अन्तत: बिरामीको मृत्यु नै हुन्छ । यस्तो रोगबारे समयमै थाहा पाउन सकिए क्यान्सरलाई नियन्त्रण गर्न सकिन्छ । यस क्यान्सर रोग निदानको लागि नभई नहुने सेवा हो, प्याथोलोजी । प्याथोलोजी २ वटा ग्रिक शब्द प्याथोज (रोग) र लोगोज (ज्ञान मिलेर बनेको) अथवा रोगसम्बन्धी ज्ञान लिने विषयलाई प्याथोलोजी भनिन्छ । प्याथोलोजीलाई प्रमाणमा आधारित आधुनिक चिकित्साको मेरुदण्ड मानिन्छ । आधुनिक चिकित्सा पद्धतिका ७० प्रतिशत निर्णयहरू प्याथोलोजीको नतिजामा आधारित हुन्छ । प्याथोलोजीको अभ्यास सबै क्लिनिकल विषयसंँग जोडिएको छ । त्यसमध्ये पनि क्यान्सरको निदान सम्बन्धमा अहिलेसम्म पनि प्याथोलोजी परीक्षणलाई नै गोल्ड स्टान्डर्ड परीक्षण मानिन्छ । रोयल कलेज अफ प्याथोलोजिष्ट्सले प्याथोलोजीलाई विभिन्न समूहमा वर्गीकरण गरेको छ क) जनरल प्याथोलोजी (शरीरमा रोग लाग्ने कारण, रोग लाग्ने प्रक्रिया र शरीरको प्रतिकार गर्ने तरिका सम्बन्धी ज्ञान) ख) एनाटमिक अथवा सर्जिकल प्याथोलोजी (माइक्रोस्कोपको सहायताले रोगले ग्रसित कोशिकाहरू सिधै हेर्न सकिने ज्ञान) ग) क्लिनिकल प्याथोलोजी (रगत र शरीरको अन्य तरल पदार्थको परीक्षण गर्ने ज्ञान) घ) केमिकल प्याथोलोजी अथवा बायोकेमेष्ट्री (विभिन्न रोगमा शरीरमा आउने रासायनिक परिवर्तनको अध्ययन र परीक्षण) ङ) हेमाटोलोजी (एनिमिया, थालेसेमिया, हेमोफिलिया, रगत क्यान्सर आदि रगतमा हुने रोग सम्बन्धी अध्ययन र परीक्षण), च) जेनेटिक्स (विभिन्न रोगमा मानव जिनमा परिवर्तन सम्बन्धी अध्ययन र परीक्षण), छ) इम्युनोलोजी र ज) माइक्रोबायोलोजी । क्यान्सर परीक्षणमा एनाटोमिक अथवा सर्जिकल प्याथोलोजीको भूमिका सबैभन्दा महत्त्वपूर्ण छ । पेट दुखेर इन्डोस्कोपी गराउनुभएको छ वा रोगले ग्रसित कुनै अंग अपरेसन गरेर निकाल्नुभएको छ भने तपाईहरूलाई थाहा होला, त्यसरी निकालिएको मासुलाई प्रयोगशालामा परीक्षणका लागि पुर्याउने गरिन्छ । यी सबै परीक्षणको मुख्य उद्देश्य क्यान्सर भएनभएको, क्यान्सर भए कस्तो खाले, कति कडा र कुन अवस्थाको वा क्यान्सर नभए अरू कुन रोग हो, त्यो थाहा पाउनु हो । प्रयोगशाला पुर्याइएको मासुको टुक्रा नाङ्गो आँखाले परीक्षण गरी त्यसपछि माइक्रोस्कोपको मद्दतले कोशिकाहरू अध्ययन गरेर रोग पत्ता लगाउने विषय नै प्याथोलोजी हो । पाठेघरको मुखको क्यान्सर परीक्षण गर्ने प्याप स्मेयर या शरीरमा पलाएका कुनै गाँठागुँठीको एफएनएसी अथवा पातलो सुइले छेडेर त्यहाँबाट निकालेको नमुनाको परीक्षण पनि कोशिकाहरूकै माइक्रोस्कोपिक अध्ययन गरेर गरिन्छ । यसरी पहिला नग्न आँखाले र त्यसपछि माइक्रोस्कोपको सहायताले कोशिकाहरूमा देखिएको परिवर्तनलाई नै आधार बनाएर एउटा नतिजामा पुगिन्छ । प्याथोलोजीको इतिहास नयाँ होइन, पन्ध्रौं शताव्दीमा इटालियन चिकित्सक एन्टिनियो बेनिभिनीले मृत शरीर बिच्छेदन गरी अध्ययन गरेर रोग पत्ता लगाउने गरेका थिए, जसलाई हामी अटप्सी वा बोलचालको भाषामा पोस्टमार्टम भनेर बुझ्ने गर्छांै । जिओमानी मोर्गगनी (१६८२१७७१) ले ६०० भन्दा बढी अटप्सीबाट प्राप्त जानकारीलाई बिरामी जीवित छँदै भेटिएका लक्षणहरूसँंग जोडी कुन रोगमा कस्तो लक्ष्यण देखापर्छ भन्ने सम्बन्धी किताब नै लेखेका थिए । त्यसपछि यस विषयमा किताबहरूको ओइरो नै लाग्यो । माइक्रोस्कोपको प्रयोगसंँगै उन्नाइसांै शताव्दीको दोस्रो भागमा प्याथोलोजीले नयाँ युगमा प्रवेश गर्यो र यसको श्रेय जर्मन चिकित्सक रुडोल्फ विर्चोव (सन् १८२११९०२) लाई जान्छ । प्याथोलोजीका पिता भनेर पनि यिनै रुडोल्फ विर्चोवलाई चिनिन्छ । प्याथोलोजी सम्बन्धी ज्ञान भएको विशेषज्ञ चिकित्सकलाई प्याथोलोजिष्ट भनिन्छ । चिकित्साशास्त्रमा स्नातक (एमबीबीएस) अध्ययन पूरा गरेपछि ३ देखि ५ वर्षसम्मको एमडी अध्ययन सकेपछि प्याथोलोजिष्ट भइन्छ । प्याथोलोजिष्टलाई रोयल कलेज अफ प्याथोलोजिष्ट्सले वर्गीकरण गरेको प्याथोलोजीका विभिन्न विधाको ज्ञान भए पनि मुख्यत: एनाटमिक वा सर्जिकल प्याथोलोजी र हेमाटोलोजीमा हुन्छ । प्रयोगशाला चिकित्साको क्षेत्रमा आधुनिक कम्प्युटराइज्ड उपकरणको खोजसँंगै प्रयोगशालाकर्मीले गर्दै आएका धेरै काम उपकरणले विस्थापित गर्दै गए पनि प्याथोलोजिष्टले गर्ने क्यान्सर र अन्य रोगसम्बन्धी परीक्षण प्याथोलोजिष्टको आँखाले के देख्छ र दिमागले त्यसलाई कसरी बुझ्छ, त्यसमा भर पर्छ । नेपालमा १९० जति रजिष्टर्ड प्याथोलोजिष्ट छन् । महाराजगन्ज मेडिकल केलज, राष्ट्रिय चिकित्सा विज्ञान प्रतिष्ठान, काठमाडौं विश्वविद्यालय र अन्य निजी मेडिकल कलेजहरूले पनि प्याथोलोजीमा एमडी अध्यापन गराइरहेका छन् । तथापि यहाँका अधिकतम प्याथोलोजी प्रयोगशाला वास्तविक प्याथोलोजी सेवा र प्याथोलोजिष्ट बिना नै सञ्चालन भइरहेको पाइन्छ । विश्वमा क्यान्सर मृत्युको दोस्रो ठूलो कारण हुने गरेको छ र वर्षेनि यस रोगबाट मृत्यु हुनेको संख्या बढ्दो छ । नेपालमा नसर्ने रोगको प्रकोप बढ्दै गएकामा हामी चिन्तित छांै । जसमध्ये क्यान्सर पनि एक हो । तर यसको निदानका लागि चाहिने प्याथोलोजी सेवा सरकारी अस्पतालहरूमै पनि कतैकतै मात्र छ भने यस्तो सेवाबाट धेरै फाइदा नहुने भएकाले निजी क्षेत्रमा सञ्चालित प्रयोगशाला र अस्पतालहरू पनि यो सेवा प्रवाहमा आकर्षित भएको देखिँदैन । क्यान्सर र यो जस्तो डरलाग्दो अन्य रोगबारे चिकित्साका अन्य विशेषज्ञताले जति शंका गरे पनि निचोडमा पुग्न प्याथोलोजी सेवा र प्याथोलोजिष्टको क्षमतामै भर पर्नुपर्ने हुन्छ । प्याथोलोजी आधुनिक चिकित्साको मेरुदण्ड मानिए पनि र प्यथोलोजिष्टलाई डाक्टरको पनि डाक्टर भनिए पनि ओपीडी र वार्डको भिडभन्दा टाडा प्रयोगशालाभित्र हुने यस्ता परीक्षण सेवा र बिरामीको सम्पर्कमा धेरै नआउने प्याथोलोजिष्टलाई जश दिएको देखिँदैन । त्यसैले होला, सन् २०१४ देखि रोयल कलेज अफ प्याथोलोजिष्ट्स संयुक्त अधिराज्यको आह्वानमा विश्व्यापी स्वास्थ्य चुनौतीमा प्याथोलोजिष्ट र प्याथोलोजीको योगदान सम्बन्धी जनचेतना जगाउने र कदर गराउने उद्देश्यले विभिन्न देशहरूमा अन्तर्राष्ट्रिय प्याथोलोजी दिवस मनाउन थालिएको हो । विश्व स्वास्थ्य संगठनले मे २०१७ मा क्यान्सर रोकथाम सम्बन्धी प्रतिबद्धता व्यक्त गरेसंँगै रोयल कलेज अफ प्याथोलोजिष्ट्सले यस वर्षको अन्तर्राष्ट्रिय प्याथोलोजी दिवसमा विश्वव्यापी गोलमेच छलफल नै राखेको छ । यस छलफलमा अन्तर्राष्ट्रिय ख्यातिप्राप्त व्यक्तित्वहरूले विश्व स्वास्थ्य संगठनको यो प्रतिबद्धतालाई पूरा गर्न प्रभावकारी, लागत प्रभावी र दिगो प्याथोलोजी सेवा कसरी पुर्याउने भन्ने विषयमा ध्यान दिने बुझिन्छ । यस वर्षको अन्तर्राष्ट्रिय प्याथोलोजी दिवस १५ नोभेम्बरमा विथआउट प्याथोलोजी देयर इज नो मेडिसिन अर्थात प्याथोलोजीबिना चिकित्सा छैन भन्ने नाराका साथ विभिन्न देशमा मनाइँदैछ । नेपालमा प्याथोलोजिष्टहरूको एकमात्र छाता संगठन एसोसियसन अफ क्लिनिकल प्याथोलोजिष्ट अफ नेपाल ले पनि विभिन्न कार्यक्रम गर्दै यो दिवस मनाउँदैछ । आशा छ, आउने दिनमा प्याथोलोजीको महत्त्व र बुझाइ अझ वृद्धि हँुदै जानेछ ।डा झा राष्ट्रिय जनस्वास्थ्य प्रयोगशालाकी प्रमुख कन्सल्टेन्ट प्याथोलोजिस्ट हुन् ।"
वीरगन्ज कि बीचतिर ?,"रौतहटसर्लाही भूगोल हेर्ने हो भने प्रदेश २ का ८ जिल्लाको केन्द्रमा सर्लाही र महोत्तरीको सीमाभाग पर्छ । पूर्वमा सप्तरी र पश्चिममा पर्साबाट आउजाउ गर्न बीचमा पर्ने इलाका पनि यही हो । त्यसैले सर्लाहीका बासिन्दा संघर्ष समिति नै बनाएर जिल्लालाई प्रदेश २ को राजधानी बनाउने दबाबमा उत्रिएका छन् । सर्लाही गृहजिल्ला भएर धनुषाबाट प्रतिनिधिसभामा प्रतिस्पर्धा गरिरिहेका राष्ट्रिय जनता पार्टी अध्यक्ष मण्डलका राजेन्द्र महतो भने जनकपुरलाई राजधानी बनाउने मूल एजेन्डा बनाइरहेका छन् । मधेश प्रदेशको राजधानी जनकपुर हुनुपर्छ । मधेश आन्दोलनको केन्द्रबिन्दु जनकपुर हो । त्यसले त्यही किसिमको सम्मान पाउनुपर्छ, उनले भने, त्यसकै लागि पनि म सर्लाही छाडेर धनुषामा उठ्न आएको हुँ । प्रदेश २ को राजधानी कहाँ ? एकातिर भन्दा अर्कातिरका मतदाता भड्कने भएकाले नेताहरू सकेसम्म यसबाट पन्छिने गरेका छन् । मतदाता भने चुनावअघि नै दल र उम्मेदवारहरूको प्रस्ट अवधारणा एवं प्रतिबद्धता आउनुपर्ने अडान राख्न थालेका छन् । केही नेता भने खुलेर आफूलाई रुचि लागेको ठाउँको पक्षमा बोल्न डराएका छैनन् । राजधानीको विषय प्रदेशसभाले टुंग्याउँछ । त्यो उसको अधिकार हो । पार्टीमा छलफल पनि भएको छैन, रौतहटबाट कांग्रेसका उम्मेदवार मोहम्मद आफ्ताद आलमले भने, मेरो व्यक्तिगत विचारमा चाहिँ वीरगन्ज हुनुपर्छ । मधेश आन्दोलनको मूलथलो, भौतिक विकास राम्रो भएको ठाउँ र महानगरसमेत भएकाले त्यहीं उचित हुन्छ । रौतहटकै अन्य नेता भने त्यति प्रस्ट रुपमा खुल्दैनन् । माओबादी केन्द्रका उम्मेदवार प्रभु साहले सबैलाई पायक पर्ने स्थानमा राजधानी हुनुपर्ने बताए । यसका लागि बृहत् छलफल जरुरी छ, उनले भने, अहिले नै यो जिल्ला र त्यो जिल्ला भन्ने अवस्था छैन ।रौतहटका कांग्रेस उम्मेदवार देवप्रसाद तिमिल्सिना भने रौतहटलाई राजधानी बनाउने पैरवीमा छन् । सबैलाई पायक पर्ने स्थान भनेको रौतहट हो । २ नम्बर प्रदेशको राजधानी यही जिल्लालाई बनाउनुपर्छ । यसमा नेपाली काग्रेसले पहल थालेको छ, उनले भने सप्तरीदेखि पर्सासम्मका बासिन्दालाई पायक पर्ने यही जिल्ला हो । रौतहटबाटै प्रतिस्पर्धा गरिरहेका राजपा अध्यक्ष मण्डलका अनील झाले सप्तरीदेखि पर्सासम्मका जनताको कदर हुने गरी राजधानी कायम हुनुपर्ने बताए । तर, त्यसको छिनोफानो प्रदेशसभाले गर्छ । मेरालागि प्रदेशको राजधानी जहाँ राखे पनि घरजस्तै हो, उनले भने, तत्कालका लागि जनकपुर भनिएको छ । निर्वाचनपछि प्रदेशसभाले राजधानी कहाँ भन्ने तय गर्छ ।सर्लाही कांग्रेसका सभापति नागेन्द्रकुमार यादवले सबैलाई सजिलो हुने मध्यभागमा राजधानी राख्नु उपयुक्त हुने वताए । प्रदेशको राजधानी शक्तिशालीले ल्याउने हो, उनले भने, सबैलाई सहज हुने मध्यभागमा कायम होस भन्ने सर्वसाधारणको माग हो । मध्यभागमा पर्ने सर्लाही उपयुक्त स्थान भए पनि शक्तिशालीले आफूअनुकूल गर्लान् । राजपाका जिल्ला संयोजक एवं कविलासी नगरका मेयर कौशलकिशोर यादवले पनि मध्यभागमा पर्ने सर्लाही राजधानीका लागि उपयुक्त भएको उल्लेख गरे । एमाले जिल्ला अध्यक्ष रेवती पन्तले हरेक हिसाबले सर्लाही ठीक हुने धारणा राखे । वामपन्थी गठबन्धनको सरकार वने सर्लाही राजधानी तोकिने उनले दाबी पारे । प्रदेश २ को राजधानी मध्यभागमा पर्ने सर्लाहीमा राख्न माग गर्दै मंगलबार पूर्वपश्चिम राजमार्गको नवलपुरमा हस्ताक्षर संकलन नै गरिएको छ । संघर्ष समितिका संयोजक बख्तियार अलीले राज्य पुन:संरचना शतप्रतिशत लागू गर्दै प्रदेशको मध्य भागमा पर्ने यहाँ राजधानी हुनुपर्ने वताए ।राजधानीका लागि वीरगन्ज र जनकपुरको कुरा बढी उठिरहेको पाइन्छ, उनले भने, पूर्वमा सप्तरीदेखि पश्चिममा पर्सासम्मको मध्य भनेको सर्लाही हो । बलमिच्याइँ गरेर राजधानी राख्ने नभई सबै जनतालाई पायक पर्ने गरी राख्नुपर्छ । वैज्ञानिक ढंगले हेर्दा सर्लाहीको विकल्प छैन । समाजसेवी रजनीकान्त झाले हरेक दृष्टिले उपयुक्त रहेको मध्य भागमा राजधानी राख्नुपर्ने माग जायज भएको वताए । हस्ताक्षर गर्नेमा वृद्धदेखि युवासम्म छन् । उता वीरगन्जलाई राजधानी बनाउन माग गर्दै सामाजिक सञ्जाल र अन्य माध्यमबाट दबाब दिने क्रम बढेको छ । फेसबुकमा प्रादेशिक राजधानीका लागि मेरो समर्थन वीरगन्जलाई, अनि तपाईंको नि ? भन्ने प्रोफाइल बनाउनेको संख्या बढदो छ । त्यसकै लागि हस्ताक्षर अभियान अघि बढाइएको छ । वीरगन्जको घण्टाघरमा राखिएको अभियानको ब्यानरमा ३ दिनमा करिब ३५ हजारले हस्ताक्षर गरेको अभियानकर्ता प्रभाकर गुप्ताले बताए । उक्त ब्यानर तत्काल प्रधानमन्त्री कार्यालयमा पठाइने र पछि प्रदेशसभाको संसद्, मुख्यमन्त्री र प्रमुख दललाई उपलब्ध गराई दबाब दिइने उनले जनाए । मधेस मात्र रहेको प्रदेश २ मा ८ जिल्ला छन् । आठै जिल्लामा प्रतिनिधिसभामा ४४ र प्रदेशसभामा ८८ क्षेत्र छन् । जनकपुरमा राजधानी चाहने पूर्वतिर सप्तरी, सिरहा र धनुषाका वीरगन्ज हुनुपर्छ भन्ने पर्सा, बारा र रौतहटका बासिन्दा छन् । सर्लाही र महोत्तरीका अधिकांश बासिन्दा र नेताहरू भने विस्तारै आफ्नै जिल्ला वा दुईमध्ये एक वा बीचतिर हुनुपर्ने अवधारणामा उत्रिएका छन् । वीरगन्जजनकपुरको तानातानमा कतै बीचतिर पुग्ने त होइन भन्ने चर्चा पनि उत्तिकै सुरु भएको छ । अधिकांश नेताको चुनावअघिको मौनताले राजधानी कहाँ बन्नेछ भन्ने आकलन गर्न नसकिने अवस्था छ ।"
कटाक्षमा उत्रिए उम्मेदवार,"बेलबारी (मोरङ) एमाले संसदीय दलका पूर्वप्रमुख सचेतक भानुभक्त ढकाल र कांग्रेस उम्मेदवार मेडिकल कलेज सञ्चालक सुनील शर्मा आमनेसामने हुँदा मोरङ ३ को चुनावी माहोल रोचक बन्दै छ । तेह्रथुम स्थायी घर भएका ढकाल र नव राजनीतिज्ञ शर्माको प्रतिस्पर्धालाई लिएर मतदातामाझ व्यापक चर्चा छ । दुवै नेता आआफ्ना चुनावी मुद्दा लिएर मतदाताको घरदैलो पुगिरहेका छन् ।ढकालले आफ्ना प्रतिस्पर्धी शर्मालाई गैरराजनीतिक व्यक्तित्व भनेर टिप्पणी गर्ने गरेका छन् । यस्तै शर्मा पाहुना उम्मेदवार भन्दै ढकालप्रति कटाक्ष गरिरहेका छन् । २०७२ देखि संसद्को अवधि सकिँदासम्म एमाले संसदीय दलका प्रमुख सचेतक रहेका ढकाल पार्टीमा पोलिटब्युरो सदस्य, संगठन विभाग उपप्रमुख पनि हुन् । उनी समानुपातिकतर्फका पूर्वसांसद हुन् ।दुवै उम्मेदवारका चुनावी मुद्दा फरक छन् । ढकाल संविधान कार्यान्वयन नै आफ्नो र पार्टीको मुख्य मुद्दा बताइरहेका छन् । बहुमत नपुग्दा अस्थिर सरकार बन्ने गरेको र यसैका कारण विकास प्रक्रिया अवरुद्ध हुन पुगेको छ, उनले भने, अब वाम गठबन्धनको बहुमतको सरकार बन्ने भएकाले स्थिर र दिगो हुन्छ, विकासका काम निर्बाध अघि बढ्छन् । विकासका स्थानीय मुद्दा पनि प्राथमिकतामा रहेको उनको भनाइ छ ।शर्मा भने स्थानीयलाई रोजगारी, भरपर्दो नि:शुल्क स्वास्थ्य सेवा, विपन्नलाई नि:शुल्क चिकित्साशास्त्र अध्ययनको सुविधा दिएको दाबी गर्दै यसलाई निरन्तरता दिने आकर्षक आश्वासन मतदातामाझ पुर्याइरहेका छन् । जित, हार जे भए पनि यो क्षेत्रका तीन स्थानमा अस्पताल खोलेर भरपर्दो स्वास्थ्य सेवा पुर्याउने योजना छ, नोबल मेडिकल कलेजका सञ्चालकसमेत रहेका उनले भने । मोरङ ३ वाम गठबन्धनको सबैभन्दा बढी सुरक्षित स्थल भएकाले आफूले जित्नेमा ढकाल ढुक्क रहेको बताउँछन् । यो क्षेत्रमा स्थानीय चुनावको मत परिणाम केलाउँदा कांग्रेसभन्दा वाम गठबन्धन करिब २१ हजारले अघि छ । यस क्षेत्रका हजारौं बासिन्दालाई सहज र नि:शुल्क स्वास्थ्य सेवा, करिब ५ सयलाई रोजगारी र २ सय विपन्न, अल्पसंख्यक र दलितलाई नि:शुल्क चिकित्साशास्त्र अध्ययन गराउँदै आएकाले मतदाताले आफूलाई साथसहयोग गर्ने शर्माको दाबी छ । रैथाने नेता योग्य र आकांक्षी हुँदाहुँदै पाहुना उम्मेदवार ल्याएकामा असन्तुष्टि जनाउँदै एमालेका केही स्थानीय नेताकार्यकर्ताले विरोध जनाएका थिए । एमालेका भेषराज रिजालले प्रतिनिधिसभा र डीबी राईले प्रदेशसभामा बागी उम्मेदवारीसमेत दिएका थिए । पछि उनीहरूले फिर्ता लिए । केही आन्तरिक समस्या थियो, ढकालले भने, गहन छलफलपछि सबै समस्या समाधान भएको छ, अब एकढिक्का भएका छौं ।साबिकको क्षेत्र नम्बर २, ३ र ८ लाई मिलाएर अहिले बनेको यो क्षेत्रमा २०४८ सालदेखि दोस्रो संविधानसभा निर्वाचनसम्म एमालेले जित्दै आएको थियो । यसअघि भरतमोहन अधिकारी, लालबाबु पण्डित र गोपी अछामीले संसद् र संविधानसभामा प्रतिनिधित्व गरिसकेका छन् । यसैगरी पहिलो संविधानसभा निर्वाचनमा एमालेका अधिकारीलाई हराउँदै माओवादीका लालबहादुर मगर विजयी बनेका थिए ।पूर्वपश्चिम राजमार्गसमेत पर्ने यो क्षेत्र विकासमा भने पछि छ । धेरै बिरालाले मुसा मार्दैनन् भनेझैं भयो विगतमा यो क्षेत्र, बयरवन रमाइलोका एमाले कार्यकर्ता विष्णु पौडेलले भने, अब चाहिँ विकासका काम नगरे झन् पछि पर्ने अवस्था छ, अबका प्रतिनिधिले यसमा गम्भीर हुनैपर्छ । उनका अनुसार भित्री क्षेत्रमा सडक, सिँचाइ, खानेपानीको सहज सुविधा छैन । नदी कटान, डुबान, अव्यवस्थित बसोबास र जग्गामा द्वैध स्वामित्व यहाँका पुरानै समस्या हुन् ।"
प्रतिस्पर्धामा महिला,"स्याङ्जाबागलुङ ४ नम्बर प्रदेशका ११ जिल्लामा प्रतिनिधि र प्रदेशसभाका ५४ सिटमा हुन लागेको निर्वाचनमा कांग्रेस र वाम गठबन्धनबाट तीन जना मात्रै महिला उम्मेदवार छन् । प्रतिनिधिसभाका १८ सिटमा वाम गठबन्धनले स्याङ्जाबाट एमाले केन्द्रीय सदस्य तथा पूर्वसांसद पद्मा अर्याल र कांग्रेसले बागलुङमा सहकारी तथा गरिबी निवारण राज्यमन्त्री चम्पादेवी खडकालाई उठाएका हुन् । प्रदेशसभाका ३६ सिटमध्ये कांग्रेसले कास्कीको क्षेत्र ३ क मा शारदा पौडेललाई उठाएको छ । एमालेले मनाङको प्रदेश ख मा खाण्डा लामा गुरुङलाई उम्मेदवार बनाए पनि उनले स्वतन्त्र उम्मेदवार दीपक मनाङेलाई समर्थन गर्दै मनोनयन फिर्ता लिएकी थिइन् । वाम गठबन्धनबाट प्रदेशसभातर्फ महिला उम्मेदवार छैनन् । २०७० को संविधानसभा निर्वाचनमा कास्की क्षेत्र २ बाट जितेकी पौडेलको प्रतिस्पर्धा यसपटक प्रदेशसभामा माओवादीका रामजी बरालसँग छ । लामो समय जिल्लाको महिला संघ नेतृत्व गरेकी उनले संविधानसभामा एमालेका कृष्ण थापालाई पछि पारेकी थिइन् । स्याङ्जामा अर्यालको प्रतिस्पर्धा कांग्रेस उम्मेदवार शिक्षामन्त्री गोपालमान श्रेष्ठ र बागलुङमा खडकाको प्रतिस्पर्धा वाम गठबन्धन उम्मेदवार एमाले जिल्ला अध्यक्ष सूर्य पाठकसँग छ ।वालिङ१ त्रियासीकी ४९ वर्षीया अर्याल पूर्वसांसद एवं एमाले पूर्वजिल्ला अध्यक्ष पनि हुन् । महिला र बालबालिका क्षेत्रमा आवाज उठाउँदै आएकी उनको नाम जिल्लाबाट उम्मेदवारी सिफारिसमा निर्विरोध परेको थियो । उनी यसपटकको निर्वाचनमा वाम घटक एक हुनुले उत्साह बढेको बताउँछिन् । पहिलेदेखि नै अन्यायको विरुद्ध बोल्थें, उनले भनिन्, महिला, उत्पीडित समुदाय र श्रमजीवी जनताको पक्षमा बोल्दै आएँ । जनताले माया गर्नुहुन्छ भन्ने विश्वास छ, अर्यालले भनिन् । दोस्रो संविधानसभा निर्वाचनमा बागलुङ१ बाट कांग्रेसका हरि खड्का विजयी भएका थिए । २०७१ मंसिरमा दुर्घटनामा परेर उनी दिवंगत भएपछि पार्टीले उपनिर्वाचनमा उनकी पत्नी चम्पालाई उम्मेदवार बनायो । त्यसै बेलादेखि राजनीतिमा सक्रिय उनी अहिले जिल्लाका २७ प्रतिस्पर्धीमध्ये एक्ली महिला उम्मेदवार हुन् । कांग्रेसले निवर्तमान सांसद प्रकाश शर्मा पौडेललाई प्रदेशसभामा पठाएर खड्कालाई प्रतिनिधिसभामा उठाएको हो । व्यवस्थापिका संसद्को सदस्य रहँदा विकासनिर्माणलाई प्राथमिकतामा राखे पनि कार्यकर्तालाई समान व्यवहार गर्न नसकेको आरोप उनीमाथि छ । टिकट ल्याउन सफल भए पनि सबै नेता र कार्यकर्ता मिलाएर जान उनलाई सजिलो छैन । उपनिर्वाचनमा खड्काले बागलुङ१ बाट १७ हजार १ सय ५४ मत ल्याएर एमाले उम्मेदवार मना केसीलाई हराएकी थिइन् । नयाँ संरचनाअनुसार बागलुङको पुरानो क्षेत्र २ को धेरै भाग अहिलेको १ मा गाभिएको छ । उक्त क्षेत्र पनि कांग्रेसले जितेको थियो । अघिल्ला निर्वाचनको हिसाब गर्दा अहिले वाम गठबन्धनको मत कांग्रेसभन्दा झन्डै ५ हजार बढी हुने आकलन छ । तर, खड्काले आफ्नो काम र प्रतिबद्धता बुझेर जनताले मत दिने विश्वास गरेकी छन् । तीन वर्षमा जेजस्तो काम गर्न सकेँ, त्यो हेरेर जनताले मत दिनेछन्, उनले भनिन्, यो क्षेत्रको विकासका लागि अझै धेरै काम गर्ने प्रतिबद्धता र वाचा लिएर आएकी छु । यो क्षेत्रमा राष्ट्रिय जनमोर्चा निर्णायक मानिन्छ । राजमोले वाम गठबन्धनलाई सघाएकाले खड्काको जित सहज भने छैन । जिल्लाकै एक्ली महिला उम्मेदवार भएकाले ५० प्रतिशत महिलाको सहानुभूति आफूलाई हुने खड्काको बुझाइ छ । वाम गठबन्धनले भने सबै सदस्य जितेपछि समानुपातिकमा महिलालाई लैजाने दाबी गरेको छ । प्रत्यक्षमा महिलाहरू जित्ने गरी जान नसक्ने देखेर समानुपातिकलाई सुरक्षित बनायौं, माओवादी प्रचार विभाग सदस्य कृष्ण केसीले भने, समाजको पुरुषवादी चिन्तन नहटेकाले महिलालाई हार्ने गरी नल्याएका हौं ।"
मैदानमा मन्त्री र पूर्वसांसद,"डोटी (कास) राष्ट्रिय राजनीतिमै चर्चा कमाएका दुई नेता मैदान उत्रिएपछि डोटीको चुनावी माहोल रोमाञ्चक बनेको छ । प्रतिनिधिसभाको एक मात्र सिटमा कांग्रेसबाट भौतिक पूर्वाधार तथा यातायात व्यवस्थामन्त्री वीरबहादुर बलायर र निवर्तमान सांसद प्रेमबहादुर आलेमगर आमनेसामने भएका छन् । दुवै नेताको चुनावी दौडधुप बढेको छ । उनीहरू कार्यकर्ताको खटनपटन, प्रचार सामग्री वितरण तथा व्यवस्थापन र मतदाता फकाउन खटिरहेछन् । विगतको मेरो संघर्ष, इमानदारिता, काम गर्ने जाँगर र दीर्घकालीन योजनाबारे जनताले बुझ्नुभएकाले म जित्नेमा ढुक्क छ, बलायरले भने, कार्यकर्तामा उत्साह थपिएको छ, पार्टीभित्रको असन्तुष्टि पनि मेटिएकाले सबै प्रचार प्रसारमा हिँडेका छन् । आलेमगर आफू हार्छु भन्ने कल्पनासम्म नगरेको तर्क सुनाउँछन् । प्रतिद्वन्दी बलियो भए पनि वाम गठबन्धन, आफूले गरेको काम र जनतासँगको सम्बन्धले आफू विजयी हुने उनको दाबी छ । दुवै उम्मेदवार ०६४ को पहिलो संविधानसभाको निर्वाचनमा हारेका हुन् । ०७० को दोस्रो संविधानसभामा भने दुवैले जिते । त्यति बेला बलायर साबिकको १ नम्बर र आलेमगर २ नम्बर क्षेत्रबाट विजयी भएका थिए । बलायर कांग्रेसका केन्द्रीय सदस्य हुन् भने आलेमगर एमाले वैकल्पिक केन्द्रीय सदस्य हुन् । दुवै नेता जिल्लाको विकासका लागि आसलाग्दा छन्, डोटी बहुमुखी क्याम्पस प्रमुख कृष्ण कठायतले भने, उमेर, काम गर्ने इच्छाशक्ति, प्रखर वक्ता, केन्द्रीय राजनीतिमा प्रभाव पार्ने पहुँच, स्थानीय मुद्दामा खेलेको भूमिका दुवैको बराबरी छ । बलायरले महत्त्वपूर्ण मन्त्रालय सम्हालिरहेका छन् भने आलेमगरले पनि त्यो पद सम्हाल्ने हैसियत बनाइसकेकाले मतदाताले कसलाई चुन्छन् भन्ने ठोकुवा गर्न नसकिने उनले बताए ।"
बेलायत मेरो दोस्रो घर,"नेपालका केही प्रोजेक्ट सकेर उनी फेरि छिट्टै यूके आउँदै छिन् लिली बिली फिल्मका लागि । हयाप्पी डेज कै निर्देशक मिलन चाम्सले निर्देशन गर्ने लिली बिली छायांकनका लागि फिल्म युनिट अहिले स्कटल्यान्डमा छ । दुई दिनअघि अल्डरसटस्थित प्रिन्सेस हलमा आयोजित हयाप्पी डेज को रेड कार्पेट प्रिमियर सोमा प्रियंकाले दर्शकप्रति आभार व्यक्त गरिन् । नेपालबाहिर फिल्म निर्माण आफैंमा चुनौतीपूर्ण भएको बताउँदै उनले सबैको साथ भए नेपाली फिल्म विश्वव्यापी पुग्ने विश्वास व्यक्त गरिन् । प्रियंकाले फिल्म छायांकनका क्रममा करिब डेढ महिना भोग्नुपरेको बेलायतको चिसो, लोकेसनको विकटता, यातायात र अन्य व्यवस्थापनका अप्ठेरो स्मरण गर्दै अन्तत: फिल्म रिलिज भएकोमा खुसी व्यक्त गरेकी थिइन् ।बेलायतका नेपाली व्यवसायीले निर्माण गरेको फिल्म हयाप्पी डेज को सो सुरु हुनुअघि कलाकारहरू प्रियंका, धीरेन शाक्य, प्रदीप खड्का र दिया पुन लिमोजिनबाट उत्रिँदा दर्शकहरूले न्यानो स्वागत गरेका थिए । उक्त अवसरमा पाइपर धुनसमेत बजाइएको थियो । कार्यक्रमका प्रमुख अतिथि बेलायतका लागि नेपाली राजदूत डा दुर्गाबहादुर सुवेदीले फिल्म युनिटलाई बधाई तथा शुभकामना दिए । उनले हयाप्पी डेज बाट मनोरञ्जन र सन्देश लिन आग्रह गर्दै नेपाली फिल्म र कलाकारहरूलाई माया र सम्मान गर्न अनुरोध गरे ।नेपाली कलालाई इज्जत र स्नेह, नेपाली संस्कृति, सभ्यता र परम्परा अनि नेपाल र नेपालीलाई माया गरौं भन्दै राजदूतले सो शुभारम्भ गरेका थिए ।एनआरएनए केन्द्रीय उपाध्यक्ष कुल आचार्यले बेलायतका नेपाली व्यवसायले निर्माण गरेको फिल्मको सफलताको शुभकामना दिँदै गैरआवासीय नेपाली संघ (एनआरएनए) ले नेपाली फिल्मको विकास तथा प्रवद्र्धनमा सधैं साथ दिने प्रतिबद्धता व्यक्त गरे । उक्त फिल्मका निर्देशक मिलन चाम्सले सहयोगी सबैप्रति आभार व्यक्त गरे । प्रस्तुतकर्ता बीपी खनालले स्कटल्यान्ड, वेल्स र इंग्ल्यान्डका रमणीय दृश्यहरू समेटेर ९५ प्रतिशत छायांकन बेलायतमै गरिएको जनाए । फिल्मको लगानी अढाइ करोड रुपैयाँ पुगेको दाबी निर्माण पक्षको छ । प्रियंका, दयाहाङ राई, सञ्जय गुप्ता, बिक्की जोशी, मोनिका गुरुङलगायतका कलाकारले अभिनय गरेको हयाप्पी डेज ले आमनेपालीको बेलायत टेक्ने सपना, यहाँ आइसकेपछि रातो पासपोर्टको महत्त्वाकांक्षा, आप्रवासीले भोग्नुपर्ने अप्ठेराजस्ता सामाजिक विषयवस्तुलाई उजागर गरेको छ ।प्रिमियरमा फिल्मका प्रस्तोता तथा निर्माता खनाल र अन्य निर्माताहरू हिरल जोशी, भवानी शर्मा, डा अशोक बन्साललगायत थिए । नेपालमा भने हयाप्पी डेज आउँदो माघ १२ देखि प्रदर्शन हुने निर्देशक चाम्सले बताए ।"
"मलाई मन पर्छ  कमलमणि नेपाल, अभिनेता",ग्याजेट अहिले हुवाईको मोबाइल चलाएको छु । यसका नयाँ भर्सनहरू आएका छन् । यसको ब्याट्री मज्जाले टिक्छ ।
ध्रुवसत्यका कथा,"काठमाडौं (कास) ध्रुवसत्य परियार कथासंग्रहसहित आएका छन् । कैरन राजधानीमा हालै साहित्यकार आहुति, डा अर्चना थापा र नागरिक दैनिकका प्रधानसम्पादक गुणराज लुइँटेलले लोकार्पण गरे ।दन्त्यकथा र लोककथाको शैली प्रयोग गरेर धु्रवसत्यले जोखिम मोलेको आहुतिले टिप्पणी गरे । त्यस्तै, थापाले ध्रुवसत्यले मिथकीय शैलीमा कथा लेखेको र आफूलाई पढ्न रुचि लागेको बताइन् । किंवदन्तीहरूलाई आधार बनाएर मिथक शैलीमा कथालाई ल्याउनुभएको छ, उनले भनिन्, यो अरू लेखकको भन्दा फरक हो । नेपालमा मिथकबारे त्यति अध्ययन नभएको औंल्याउँदै उनले एकेडेमिक क्षेत्रले मिथकबारे अध्ययन गर्नुपर्ने बताइन् ।लुइँटेलले ध्रुवसत्यमा फरक प्रतिभा रहेको बताए । सधंै एउटै शैलीमा विषयलाई भनियो भने त्यसले ठूलो अर्थ नराख्न सक्छ, तर त्यसलाई फरक शैली प्रयोग गरियो भने अर्थ रहन्छ, उनले भने, ध्रुवसत्यको लेखनमा फरक स्वाद छ ।सांग्रिला बुक्सले छापेको संग्रहमा १२ कथा छन् ।"
मगरपनको खोजी,"काठमाडौं (कास) नेपाल प्रज्ञा प्रतिष्ठानले मगर साहित्यमा मगरपन विषयक गोष्ठी गरेको छ । प्रतिष्ठानको मातृभाषा विभागले तनहुँको व्यास नगरपालिका वडा ७ अलैंचेस्थित होमस्टेमा साहित्यमा मगरपनमाथि छलफल चलाएको हो । प्रतिष्ठानले जनाएअनुसार कार्यक्रममा प्राज्ञ तथा मातृभाषा विभाग प्रमुख श्रवण मुकारुङले मातृभाषा र संस्कृति आदिवासी समुदायको जीवित पहिचान भएकोले यसलाई जोगाउनुपर्ने बताए । आधुनिकीकरणले मौलिक भाषा र सस्ंकृति धरापमा पर्दै गइरहेको बताउँदै प्राज्ञ मुकारुङले गाउँगाउँ पुगेर खोज अनुसन्धान गर्न साहित्यकारहरूलाई प्रोत्साहन गर्नुपर्ने औंल्याए । लेखक तथा मगर फिल्म निर्देशक सञ्जोग लाफा मगरले अहिलेसम्म मगर ढूट र मगर खाम भाषाका गरी १ सय ५७ वटा पुस्तक प्रकाशन भएको आँकडा सहितको कार्यपत्र प्रस्तुत गरेका थिए । मगर काइके भाषामा भने अहिलेसम्म साहित्य सिर्जना हुन नसकेको उनले बताए । आफ्नै मिथक, आख्यान र लोककथा भन्दा अन्य साहित्यको प्रभावमा परेर मगर भाषाको साहित्यले मौलिकता गुमाएको उनको तर्क थियो । अर्का स्रष्टा झुस्या मगरले स्याङ्जा जिल्लापछि तनहुँका मगर साहित्यकारले मातृभाषी साहित्यमा योगदान गरिरहेको बताए । मगर लेखक संघ केन्द्रीय समितिका पूर्वमहासचिव एवं कवि उजिर राना मगर, म्याग्दे गाउँपालिका प्रमुख मायादेवी राना मगर, वडा अध्यक्ष श्रीबहादुर थापा मगर, मगर लेखक संघ रोल्पाका अध्यक्ष समीप वैरागी बुढा मगर, संस्कृतिकर्मी दानवहादुर थापा, मगर विद्यार्थी संघका पूर्वअध्यक्ष विष्णु मास्की, मगर संघ तनहुँका जिल्ला सदस्य रिमा आले, स्रष्टा इन्द्रबहादुर थापा मगर, मगर गुठ समितिका अध्यक्ष नरबहादुर थापा मगर लगायतले मौलिक साहित्यबारे चर्चा गरेका थिए । मगर लेखक संघ प्रदेश ४ को सहकार्य रहेको कार्यक्रममा कवि राबत र दुतेन्द्र चाम्लिङ राईले कविता प्रस्तुति गरेका थिए भने गायक कुमार गुरुङले गीत गाएका थिए । यसपछि अठार मगर खाम भाषामा राकेश बुढा मगर, समीप वैरागीले, ढुट भाषामा झुस्या मगर, उजिर राना मगर, इन्द्रबहादुर थापा मगरले कविता सुनाएका थिए । मगर होमस्टे अलैचेको आमा समुहले पनि मौलिक सांस्कृतिक नृत्य देखाएको थियो ।"
क्रिटिक्स अवार्ड कालो पोथी लाई,"काठमाडौं (कास) चलचित्र समीक्षक समाजले २०७३ र २०७२ का क्रिटिक्स अवार्डका विजेता घोषणा गरेको छ । समाजको विज्ञप्तिअनुसार २०७३ को उत्कृष्ट फिल्मको अवार्ड मीन भामको कालो पोथी ले प्राप्त गरेको छ । सेतो सूर्य का लागि दीपक रौनियारले निर्देशक, कालो पोथी का लागि मीन भाम र अविनाशविक्रम शाहले पटकथा, सेतो सूर्य का लागि डेभिड बार्करले सम्पादन, छायांकनमा कालोपोथी का लागि अजिज जम्भाकिभले अवार्ड पाएका छन् । उत्कृष्ट अभिनेतामा अवार्ड जात्रा का लागि विपिन कार्की र पुरानो डुंगा का माओत्से गुरुङ छनोट भएका छन् भने लभ सासा का लागि केकी अधिकारीले अभिनेत्रीको पुरस्कार पाएकी छन् । समाजले एकैसाथ अघिल्लो वर्ष २०७२ को अवार्ड पनि घोषणा गरेको छ । २०७२ मा पशुपति प्रसाद उत्कृष्ट फिल्म घोषित भएको छ । पशुपति प्रसाद बाटै दीपेन्द्र के खनालले निर्देशन र खगेन्द्र लामिछानेले पटकथाको अवार्ड पाएका छन् । कबड्डी कबड्डी का लागि शैलेन्द्र डी कार्कीले छायाकारको अवार्ड पाएका छन् । सम्पादनमा क्लासिक का सुरेन्द्र पौडेल अब्बल घोषित भएका छन् । अभिनयतर्फ फन्को का लागि सौगात मल्ल र कबड्डी कबड्डी का लागि रिस्मा गुरुङले अवार्ड पाएका छन् । समाजले यसअघि घोषणा गरिसकेको २०७१ को समेत गरी तीनै वर्षका अवार्ड मंसिर ६ गते राजधानीमा वितरण गर्ने जनाएको छ । २०७१ मा कबड्डी ले फिल्म, टलकजंग भर्सेज टुल्के का लागि निश्चल बस्नेतले निर्देशक, कबड्डी का लागि रामबाबु गुरुङ र उपेन्द्र सुब्बाले पटकथा, ताण्डव का लागि बनिस शाह र मिलन श्रेष्ठले सम्पादन तथा सुन्तली का लागि ओन्ड्रा बेलिकाले पुरस्कार पाएका थिए । त्यस वर्षका लागि कबड्डी का दयाहाङ राई उत्कृष्ट अभिनेता तथा सुन्तली का लागि प्रियंका कार्की उत्कृष्ट अभिनेत्री घोषित भएका थिए ।"
विदेशीकी स्वास्नी हेर्न घुइँचो,"भोजपुर सामाजिक घटनामा आधारित फिल्म विदेशीकी स्वास्नी लाई यहाँका दर्शकले रुचाएका छन् । हाल भइरहेको च्यारिटी सोहरूमा दर्शकको घुइँचो लोभलाग्दो छ । १ घण्टा ३६ मिनेट लामो फिल्ममा विदेशीकी श्रीमतीलाई नेपाली समाजले हेर्ने दृष्टिकोण, सोचाइ र त्यसको वास्तविकतालाई उतार्न खोजिएको छ । फिल्मले दु:खले सुख निम्ताउँछ र सुखले काल भन्ने लोकोक्तिको परिधिभित्र रहेर समाजका विकृति विसंगतिसमेत उजागर गरेको छ । समाजमा भैरहने, दोहोरिरहने घटनाहरूलाई उतारिएको रहेछ । सन्देशमूलक लाग्यो, घोडेटारमा भएको सो हेरिसकेपछि स्थानीय जनक कार्कीले प्रतिक्रिया दिए । फिल्मबाट आशा गरेभन्दा बढी नै दर्शकको साथ र माया पाएको निर्देशक विनोद प्रधानले दाबी गरे । असोज १९ देखि च्यारिटी यात्रा थालेको फिल्म सदरमुकामदेखि जिल्लाका टक्सार, सिद्धेश्वर, गुप्तेश्वर, दावा, अन्नपूर्ण, च्याग्रे, घोडेटार, ओख्रे, दिङ्लालगायतका थलोमो प्रदर्शन भएको थियो । अन्य स्थानमा प्रदर्शन जारी रहेको र दिङ्ला र टक्सारमा प्रदर्शनका लागि फेरि माग भएको निर्देशक प्रधानले जनाए । एसएनयू प्रोडक्सन हाउसको ब्यानरमा भोजपुर चलचित्रकर्मी संघले निर्माण गरेको फिल्मको पहिलो सो सामुदायिक भवनमा भएको थियो । फिल्मको कथा, पटकथा र संवाद विरोध बस्नेतले लेखेका हुन् । छायांकन निर्देशक प्रधान र पारसमणि राईले गरेका हुन् ।"
नालापानी मा सेनाले दियो अडिसन,"काठमाडौं (कास) अंग्रेजसँगको युद्धका बेला गोर्खाली सेनाले नालापानीमा गर्विलो इतिहास राखेका थिए । हाल भारतको देहरादुनमा पर्ने नालापानीको रक्षार्थ गोर्खा सेनाको कमान्ड बलभद्र कुँवरले सम्हालेका थिए । तर अंग्रेजले पानीसमेत रोकिदिएर गोर्खालीलाई उक्त स्थान छोड्न बाध्य पारेको इतिहासमा पढ्न पाइन्छ । तर अब उक्त इतिहासलाई हेर्नसमेत पाइने भएको छ । प्राध्यापक रामराजा कुँवर र डा धनबहादुर कुँवरले संयुक्त रूपमा लेखेको पुस्तक वीर बलभद्र कुँवर मा आधारित भई निर्देशक रिमेश अधिकारीले नालापानी फिल्म बनाउन लागेका हुन् । गोर्खाली सेनाको अदम्य साहसलाई दर्साउने उक्त नालापानी लडाइँको वीरतालाई पस्कने गरी निर्देशक रिमेशले नेपाली सेनाका जवानलाई नै फिल्ममा खेलाउने तयारी गरेका छन् । यसका लागि उनले केही नेपाली सेनालाई अडिसन लिएका छन् । फिल्ममा लडाइँका दृश्य धेरै र महत्त्वपूर्ण हुने भएकोले कलाकारका रूपमा दक्ष योद्धा नै आवश्यक देखेर सेनाका जवानलाई नै अडिसन लिइएको निर्देशक अधिकारीले बताए । सामान्य कलाकारलाई लडाकुका रूपमा तयार पार्न समय धेरै लाग्ने र रणकौशलको दक्षता नहुने भएकोले पनि नेपाल आर्मीका जवानलाई नै बरु अभिनय सिकाउँदा सहज हुने ठान्यौं, निर्देशक अधिकारीले भने । उनले युद्धका दृश्यलाई भरसक सजीव बनाउने प्रयास रहनेमा जोड दिए । त्यसो त फिल्मका मुख्य कलाकार भने गैर सैनिक नै हुने उनले बताए ।"
श्रीदेवी छोरीप्रति उत्साहित,"बलिउड सेलेब्रिटीहरूबिच अहिले नवप्रवेशी जाह्नवी कपुरबारे बढी कुरा हुन थालेको छ । आमा श्रीदेवी पनि जाह्नवीको बलिउड डेब्युलाई लिएर उत्साहित छिन् । जाह्नवीले लामो समयदेखि करण जौहरसँग मिलेर पहिलो फिल्मको तयारी गरिरहेकी छन् । सञ्चारमाध्यमका अनुसार, धडक को छ र आउँदो महिनादेखि फिल्म सुटिङको लागि फ्लोरमा जानेछ । भारतीय सञ्चारमाध्यमसँग कुरा गर्दै श्रीदेवीले जाह्नवीका लागि आफू उत्साहितजति नै नर्भस पनि भइरहेको खुलाएकी छन् । उनले भनेकी छन्, म अरू सहयोग त गर्न सक्दिनँ, तर लगाउने लुगादेखि के खाने भन्ने कुरासम्म टिप्स भने दिन सक्छु ।उनले आफ्नी ठुली छोरीले बलिउडमा स्थान बनाएको हेर्न चाहेको बताएकी छन् । छोरीहरूले आफ्ना बारे आफै सोच्न सक्छन् । उनीहको रुचिबारे म सुझाव दिन चाहन्नँ, उनले भनेकी छन्, जाह्नवीले पनि आफ्नो कौशललाई आफैले तिखार्दै लानुपर्छ । आफ्ना चाहना पूरा गर्ने बाटो आफैले खन्नुपर्छ । तर सबैलाई थाहा भएकै कुरा हो, एकअर्काविरुद्ध उभिनु बलिउडको पुरानै चरित्र हो । डेब्यु गर्नुअघि नै जाह्नवीलाई सैफ अली खान छोरी सारासँग तुलना गर्न थालिएको छ । दुबै नवनायिकाबारे श्रीदेवीले भनिन्, यो फिल्म उद्योगमा कम्पिटिसन भइरहन्छ । यो नराम्रो पनि होइन । यसले आफ्नै खुट्टामा उभिरहन र थप मेहनत गर्न प्रोत्साहित न दिन्छ ।"
खेलीभाका गायक,"काठमाडौं (कास) स्याङ्जाको पिँढीखोलामा ८५ वर्षअघि जन्मेका चन्द्रदत्त पाण्डे अझै पनि सक्रिय छन्, अझै पनि राम्रै सुनिन्छन् । खेली भाकाको कुरा झिक्नासाथ उनी सतर्क बनिहाल्छन् । २२ वर्षे उमेरमा कखरा सिकेका र गाउँले श्रमपसिनामा रम्न सिकेका पाण्डेले आफैं गीतिभाकामा सवालजवाफ गर्न सिके । यसको परिष्कार खेली भाका हो भन्नेसम्म पनि उनलाई सुरुमा थाहा थिएन । आर्य समुदायको यो पुरानो संस्कार र संस्कृतिलाई उनले यसरी समाए, स्याङ्जा, कास्की, बागलुङ, पर्वतवरपरका चाडपर्व, मेलाहरूमा उनी आमन्त्रित हुन थाले ।खेलीमा प्रेमरसका कुरा धेरै हुन्छन्, दोहोरीजस्तै भनौं न, केही समययता काठमाडौंको बालुवाटारमा बस्दै आएका पाण्डेले सुनाए, पूजापाठमा पनि खेली भाकामा गीत गाइन्छ, भजन बनाएर । उमेरमा चन्द्रदत्त तीन दिन तीन रातसम्मै खेली भाका गाइरहन्थे । उनका केही खेलीभाका पोखरामा रेकर्ड भएका छन् ।पोखरामा खेली गाउन आउँदा ५ हजार रुपैयाँ पारिश्रमिक पाएको थिएँ, गाउँघरमा त चियाखाजा खायो, चित्त बुझायो, उनले सम्झिए ।उनका अनुसार, कथ्न र बुझ्नबुझाउन सजिलो भएकाले गण्डक क्षेत्रमा खेलीको अर्कै नाम रहेको छ । खेलीलाई कसैकसैले रोइला भन्छन्, तर त्यो सही होइन, उनले भने ।खेली भाकामा योगदानको मूल्यांकन गर्दै उनलाई नेपाल लोकबाजा संग्रहालयले सम्मान गर्ने भएको छ । संग्रहालयले मंसिर पहिलो साता काठमाडौंमा सुरु हुने सातौं अन्तर्राष्ट्रि लोक संगीत फिल्म महोत्सवमा उनलाई लोक संगीत दीर्घ सम्मान दिंँदै छ । यसअघि उनलाई अलि मिया लोक वाङ्मय प्रतिष्ठान, पोखराले सम्मन गरेको थियो । यसैगरी, संग्रहालयले आधा शताब्दीयता लोकसंस्कृति, संगीत र सभ्यता संरक्षण सम्वद्र्धनमा साथ दिँदै आएका तुलसी दिवसलाई लाइफटाइम अचिभमेन्ट अवार्ड प्रदान गर्ने भएको छ ।"
विशेष अधिकार चाहन्छन् थारू,"मत तान्ने कसरतटीकापुर (कास) कैलाली क्षेत्र नं १ मा उम्मेदवारहरू थारू समुदायको मत तान्ने कसरतमा छन् । थारू मत निर्णायक हुने बुझेर उनीहरू मतदाता फकाउन कस्सिएका हुन् । क्षेत्र नं १ मा ९२ हजार मतदातामध्ये करिब ५० प्रतिशत थारू छन् । टीकापुर नगरपालिकामा करिब ४०, जोशीपुर गाउँपालिकामा करिब ८०, जानकी गाउँपालिका १, ३, ४ र ७ वडा तथा भजनी नगरपालिकाको ६ र ८ वडामा करिब ६० प्रतिशत मतदाता थारू छन् ।प्रतिनिधिसभाका लागि कांग्रेस र वाम गठबन्धन दुवैबाट महिला उम्मेदवार छन् । कांग्रेस उम्मेदवार ईश्वरी न्यौपाने र वाम गठबन्धन उम्मेदवार गरिमा शाह दुवै पार्टीका केन्द्रीय सदस्य हुन् । वाम गठबन्धनले थारू मत तान्न प्रदेश क र ख दुवैमा थारू उम्मेदवार बनाएको छ । क मा एमालेका लालवीर चौधरी र ख मा माओवादीका नेपबहादुर चौधरी प्रतिस्पर्धामा छन् । कांग्रेसले संविधानसभामा क्षेत्र नं १ मा लोकतान्त्रिक फोरमबाट जितेका जनकराज चौधरीलाई क र रणबहादुर रावललाई अछामी समुदायको उल्लेख्य बसोबास रहेको ख बाट उम्मेदवार बनाएको छ । रावललाई पहाडी समुदाय र जनकराजलाई थारू मत आउने भएकाले प्रदेश र प्रतिनिधिसभा दुवैमा जित्ने लोकतान्त्रिक गठबन्धनको दाबी छ । वाम गठबन्धन पनि प्रदेशमा दुवै थारू र केन्द्रमा पहाडी समुदायकी उम्मेदवार परिणाम आफ्नै पक्षमा आउने बताउँछ ।"
माग सुनाउन उम्मेदवारको प्रतीक्षा,"बर्दिया जिल्लाजिल्लामा चुनावको रौनक छाइसक्यो । तर, सदरमुकाम गुलरियास्थित मल्लाहा समुदायको मस्जदिया गाउँमा अहिलेसम्म कुनै दलको झन्डा देखिँदैन । कुनै नेता प्रचारमा पुगेका छैनन् । स्थानीय बासिन्दा भने भोट माग्न आउनेलाई आफ्ना गुनासा राख्न तम्तयार छन् । दिनहुँ छलफलमा जुट्ने उनीहरूले यसपालि बस्ती स्थानान्तरणको सामूहिक माग राख्ने निर्णय गरेका छन् ।बबईले घेरिएर टापु बनेको बस्ती बर्सेनि डुब्ने गर्छ । बसोबास गर्ने अवस्था नरहेकाले बस्ती स्थानान्तरण गर्न सक्नेलाई भोट दिने सल्लाह भएको अमेरिका मल्लाहले बताए । बस्तीमा २ सय बिघा जमिन छ । त्यसमध्ये कति दर्ता छ, सरकारी अधिकारीलाई जानकारी छैन । चारैतिर पानीले घेरिएकै कारण सदरमुकाम गुलरियासित सडक यातायातले जोडिएको छैन । डुंगा चढेर जानुपर्छ । यहाँ सरकारी कार्यालय त परै, प्राविसमेत छैन । बालबालिका सीमावर्ती भारतीय विद्यालय जान बाध्य छन् । उनीहरूलाई नेपाली बोल्न आउँदैन । तीन दशकअघि बबईले धार परिवर्तन गरेपछि गाउँ टापुमा परिणत भएको थियो ।सरकारले यहाँका एक सय घरधुरी बासिन्दालाई ०६३ सालमा नागरिकता दिएको थियो । यहाँ बढीजसो कारोबार भारतीय रुपैयाँमै हुने गर्छ । स्थानीय बासिन्दा खेतीबाहेक मजदुरी गर्न भारत जान्छन् । बाढीकै कारण बर्सेनि सास्ती भोग्न बाध्य छन् । नेताले भोट माग्नसमेत नदीपारि बोलाउने गरेको उनीहरूको गुनासो छ । बस्ती स्थानान्तरण हुन सकेन, दिलीप मल्लाहाले भने, मस्जदिया जोड्ने पक्की पुल र तटबन्ध गरिदिन माग राख्दै आएका छौं । स्वास्थ्य, प्रहरी चौकीसमेत नभएको कलावती मल्लाहले बताइन् । अर्की स्थानीय अर्चना मल्लाहले भारतीय विद्यालयबाट कक्षा ५ उत्तीर्ण गरिन् । थप पढ्न अझ टाढा जानुपर्ने भएपछि परिवारले अनुमति दिएन । कम्तीमा विद्यालय स्थापना गरिदिन पर्यो, उनले भनिन्, विद्यालय भइदिए भारत जानुपर्ने स्थिति आउँदैनथ्यो ।स्थायी बास चाहियोबाँके बाढीले घर भत्काएपछि बाँकेको राप्ती सोनारी गाउँपालिका६ सिधनवाका सुन्दरलाल चौधरी ४ महिनादेखि सिद्धेश्वर सामुदायिक वनमा छन् । जिल्ला वनले त्यहाँबाट हट्न उर्दी गरिसके पनि चुनाव नजिकिएकाले अहिले चुप छ । उनीजस्तै अरू पनि थुप्रै बाढीपीडित त्यहीँ आश्रित छन् । प्रत्येक वर्ष पीडा सहनुपरेपछि यहाँका मतदाताले स्थायी बास मिलाउने दललाई भोट दिने सर्त राखेका छन् । वर्षौंदेखि राप्तीको कटान र डुबानबाट पीडित छौं, सुन्दर लालले भने, स्थानीय निर्वाचनमा नेताले दिएको आश्वासन अहिलेसम्म पूरा भएको छैन ।साउन अन्तिमको बाढीले राप्ती सोनारी, डुडवा, खजुरा, बैजनाथ गाउँपालिकाका सयौं सर्वसाधारण विस्थापित भए । नेताहरू चुनावी प्रचारमा पुगेसँगै उनीहरू स्थायी बासको माग गरिरहेका छन् । हामीलाई स्थायी बास भए हुन्छ, राप्ती सोनारी४ लालपुरका राधेश्याम चौधरीले भने, बाचा गर्ने तर पूरा नगर्नेलाई भोट दिँदैनांै । दर्जनभन्दा बढी गाउँका सयौं बाढीपीडित सामुदायिक वनको खाली जग्गामा टहरा बनाएर बसेका छन् ।विकास ल्याउनेलाई भोटपाल्पा निस्दी७ ज्यामिरे बेभोकेका ५१ वर्षीय नरबहादुर सारूलाई घरबाट मोटरमै सदरमुकाम पुग्ने रहर छ । अहिले नवलपरासीको सर्दीदुम्किवासबुटवल हुँदै सदरमुकाम पुग्नुपर्छ । पाल्पानवलपरासी सिमानामा रहेको घरदेखि तानसेन जोड्ने सडकको ट्रयाक खुले पनि मर्मत नगरिंदा गाडी चल्दैन । नियमित गाडी नचल्ने भएकाले नवलपरासी र रूपन्देही छिचोलेर तानसेन पुग्छु, उनले भने, सिमेन्ट कम्पनीले खनेको सडकमा भाडाका गाडी चल्दैनन् । त्यसैले उनी अबको चुनावमा विकास गर्नेलाई जिताउन चाहन्छन् ।बेभोकेकै तुनीसरा राक्सेमगरले खानेपानी व्यवस्था गर्नेलाई मत हाल्ने बताइन् । दुई घण्टा लगाएर एक गाग्री पानी ल्याउनुपर्छ, उनले भनिन् । निस्दीको ज्यामिरेअन्तर्गत रोल्लावास, बेभोके, क्षेत्रीखर्कलगायतका गाउँ नवलपरासीका सर्दी र दुम्किवाससँग नजिक पर्छन् । क्षेत्रीखर्कमा होटल सञ्चालन गर्दै आएकी गमीसरा सोमै मगर नेताहरूको प्रवृत्ति देख्दा मतदान गर्न मन नलाग्ने बताउँछिन् । छुट्टै जिल्ला जस्तो व्यवहार गर्छन्, नेताले चित्तबुझ्दो काम गरेकै छैनन्, उनले भनिन्, तर, पनि गाउँमै बाक्सा थाप्न आउने भएकाले भोट त हाल्नुपर्छ जस्तो लाग्छ । ज्यामिरेमा सडकको ट्रयाक खोल्न ठूलो रकम साबिक गाविसकै खर्च भएको छ । पूर्वखोला भएर सदरमुकाम जाने सडकका लागि ठूलो रकम खर्च भए पनि स्तरोन्नति नभएको गुनासो स्थानीयको छ । यहाँ खानेपानी, बिजुली, मोटरबाटो, विद्यालय कुनै पनि सुविधा छैन । ज्यामिरेको क्षेत्रीखर्क, रोल्लावास, बेभोके क्षेत्रमा खानेपानीको असुविधा छ ।"
चिसोले गाउँ छाड्दै मतदाता,"बाजुरा गाउँगाउँमा चुनावको चहलपहल बढिरहेको छ । उम्मेदवार घरदैलोमा व्यस्त छन् । तर, बाजुराको लेकाली क्षेत्रमा बसोबास गर्ने भोटे समुदायलाई बेंसी झर्ने हतारो छ । गाउँमा चिसो बढेपछि यी मतदाता परिवारसहित धमाधम औल झर्दै छन् । उनीहरू मतदानबाट समेत वञ्चित हुने भएका छन् । हिउँदको चिसो छल्न र भेडाच्यांग्रालाई चरिचरनको समस्या टार्न भोटे समुदाय हरेक वर्ष कात्तिक अन्तिमसम्ममा बेंसी झरिसक्छ । चिसोले पहिलो चरण निर्वाचन मंसिर १० सम्म गाउँमा टिकिरहन सम्भव नभएको उनीहरू बताउँछन् । मतदान हुने दिनसम्म गाउँमै बसौं भने भेडाच्यांग्रा पाल्नै मुस्किल हुने भयो, बिच्छयाँका दलबहादुर थापा भोटेले भने । जिल्लाका ढम्कने, पाण्डुसैन, कोल्टी, कोटिला, बाधु, र बिच्छयाँमा भोटे जनजातिको बसोबास छ । भोटे जनजाति सेवा समितिका निवर्तमान अध्यक्ष नृप थापा भोटेका अनुसार जिल्लामा यो समुदायका मतदाताको संख्या करिब २ हजार छ । चुनाव प्रचारमा आएका उम्मेदवार तथा दलका नेताले भोट खसालेर मात्र बेंसी झर्न आग्रह गरे पनि भेडाच्यांग्रा पाल्नुपर्ने समस्याले घर छाड्न बाध्य भएको बिच्छयाँको बौडीका प्रेम थापा भोटेले बताए । चिसो बढेको र चरिचरनको समेत समस्या भएकाले चुनावसम्म गाउँमै बस्ने अवस्था भएन, उनले भने, बौडी गाउँका ३८ मध्ये २८ भन्दा बढी परिवारले घर छाडिसके । हिउँदका ६ महिना औल र बाँकी ६ महिना घरमा बिताउने भोटे जनजाति परम्परागत जीवनशैलीमै छन् । शैक्षिक चेतनामा समेत यो समुदाय निकै पछाडि छ । पछिल्ला संवैधानिक प्रावधान तथा स्थानीय तहका हकअधिकारबारे समेत उनीहरू अनभिज्ञ नै छन् । मताधिकारको महत्त्व थाहा नभएको पाण्डुसेनकी पेमा थापाले बताइन् । हाम्रो जिन्दगी भेडाच्यांग्रा पाल्नमै ठिक्क छ, पेमाले भनिन्, भोट खसाल्न गाउँमै बस्दा भेडाच्यांग्रा भोकले मर्ने अवस्था आउँछ । पढेलेखेकाको संख्या अत्यन्तै न्यून भएकाले आफ्नो समुदायलाई मताधिकारको महत्त्व बुझाउन कठिन भएको भोटे जनजाति सेवा समिति अध्यक्ष बुद्धिसिंह बोगटी भोटे बताउँछन् । चिसो मौसममा उनीहरू जिल्लाका बेंसी क्षेत्र र अछामतिर सर्छन् । हिउँदका ६ महिना बेंसीमा बिताएर चैतवैशाखतिर मात्रै उनीहरू घर फर्कन्छन् ।"
हराए जातीय र क्षेत्रीय मुद्दा,"मोरङ माओवादी द्वन्द्वमा बीजारोपण भई ०६२ को मधेस आन्दोलनसँगै चर्किएको जातीय र क्षेत्रीय मुद्दा सेलाउँदै गएका छन् । आसन्न प्रतिनिधि र प्रदेससभा निर्वाचनको प्रचारमा यी मुद्दा सुनिएका छैनन् । मतदाता मात्र होइन, उम्मेदवारले पनि यस्ता नारा लगाएका छैनन् । मत माग्न आउने उम्मेदवारसँग मतदाताले विकासका मुद्दा उठाउन थालेका छन् । उनीहरूको मनस्थिति बुझेर उम्मेदवारले पनि आफ्ना मुद्दालाई परिमार्जन गरिरहेका छन् ।पहिलो र दोस्रो संविधानसभा निर्वाचनमा प्रमुख एजेन्डा बनेको जातीय र क्षेत्रीय मुद्दालाई संविधानमा लेखाउन आफ्नै समुदाय र क्षेत्रका नेतालाई जिताएका मतदाता नै अहिले विकासको मुद्दालाई प्रमुख समस्याको रूपमा उठाउन थालेका छन् । मोरङको दक्षिणी क्षेत्रमा मधेसी, मुस्लिम र उत्तरी क्षेत्रमा थारू, आदिवासी जनजातिको बाहुल्य छ । मोरङको उत्तरी र दक्षिणी क्षेत्रवासी नै विकासको मूलधारमा आउन नसकेकाले अहिले विकासका मुद्दाले प्रमुखता पाइरहेको हो ।महेन्द्र मोरङ क्याम्पसका पूर्वक्याम्पस प्रमुख सरोजकुमार चौधरीले प्रदेश १ मा जातीय र क्षेत्रीय मुद्दालाई अहिले विकासका मुद्दाले विस्थापित गरेको बताए । जातीय र क्षेत्रीय पहिचानको मुद्दाका लागि आन्दोलन गरेका मधेसी, मुस्लिम, आदिवासी, जनजाति, थारूलगायत १०२० प्रतिशत मात्रै अधिकार उपयोग गर्न सक्ने सामाजिक, आर्थिक र राजनीतिक हैसियतमा छन्, उनले भने, बाँकी ८०९० प्रतिशतलाई छाक कसरी टार्ने, जीउ कसरी छोप्ने, ओत लाग्ने घरको छाप्रो कसरी हाल्ने र त्यसका लागि रोजगारी कहाँ खोज्ने भन्ने समस्या छ । उनीहरूका लागि अधिकार प्राप्तिभन्दा जहान पाल्नु महत्त्वपूर्ण भएकाले विकासका मुद्दाले प्रमुखता पाइरहेको छ ।मधेसी, जनजातीले नेताहरूलाई अवसर नदिएको पनि होइन तर उनीहरू त्यसमा खरो उत्रन नसकेर पनि देश र समुदायभन्दा आफ्नै समस्यालाई उठाउन थालेको उनको भनाइ छ । जातीय र क्षेत्रीय मुद्दा मर्ने त होइनन्, तर त्यसका लागि पहिले सामाजिक, आर्थिक र राजनीतिक रूपमा सबैलाई सक्षम बनाउन आवश्यक रहेकाले नै विकासका मुद्दा जोडबलका साथ उठिरहेको उनले बताए ।प्रजातन्त्र प्राप्तिपछि बदलिँदो विश्व परिस्थितिअनुसार मुलुकमा विकासले गति लिन सकेको छैन । भारतबाट नेपाली किसानको खेत रोप्न आउने मजदुर अहिले आफ्नै देशमा जग्गाका मालिक भइसकेका छन् । खेत रोपाउने किसान मजदुरमा परिणत भइसकेकाले सबैले समृद्धि खोजिरहेका छन् ।"
खुँडा प्रहार गरी तीनको हत्या,"हेटौंडा (कास) मकवानपुरको मनहरी ७ बिजौनाका एक युवकले खुुँडा प्रहार गरेर छिमेकी तीन जनाको हत्या गरेका छन् । ३२ वर्षीय सुमन बराइलीले हातमा खुँडा लिएर ५५ वर्षीय सीताराम धिताल, १६ वर्षीय सुदन धिताल र ६५ वर्षीय जीतबहादुर ब्लोनमाथि मंगलबार प्रहार गरेका थिए । सीताराम र सुदन बाबुछोरा हुन् । उनीहरू खुँडाको प्रहारबाट सख्त घाइते भएका थिए । सीताराम धितालको स्थानीय प्राथमिक स्वास्थ्य केन्द्रमा उपचार गर्ने क्रममा मृत्यु भएको थियो भने सुमन र जितबहादुरको भरतपुर अस्पताल पुर्याउनेबित्तिकै मृत्यु भएको प्रहरी उपरीक्षक विकासराज खनालले बताए । बराइलीलाई नियन्त्रण लिन गएको मनहरीको प्रहरी टोलीलाई पनि खुँडा देखाएर तर्साउन खोजेका थिए । प्रहरी र स्थानीयले घेरा हालेर उनलाई नियन्त्रणमा लिए । २ छोराका बाबु बराइलीले घरमा पनि बेलाबेलामा परिवारलाई खुँडा देखाएर तर्साउने गरेको आमा सानी बराइलीले बताइन् । मृतक र बराइलीको परिवारबीच पहिला विवाद पनि थिएन, बौलाएर खुँडा प्रहार गरेर तीन जनालाई मारिदियो, स्थानीयवासी रमेश तामाङले भने ।"
श्रीमतीको हत्या,राजविराज (कास) सप्तरीको बोदेबरसाइन नगरपालिका३ का जयप्रकाश यादवले श्रीमतीको घाँटी रेटेर हत्या गरेका छन् । श्रीमती ललितादेवी यादवसँगै मंगलबार अपराह्न खेतमा धान काटिरहेका उनले कपाल समाएर धान काट्ने हसियाले घाँटी छिनाएको बयान प्रहरीसमक्ष दिएका छन् । श्रीमतीको हत्यापछि टाउको एकातिर र शरीर अर्कातिर फाली उनी घर गएका थिए । स्थानीयले खेतमा ललिताको शव देखेपछि प्रहरीलाई खबर गरेका थिए । जयप्रकाशलाई प्रहरीले घरबाटै नियन्त्रणमा लिएको छ । दुई छोरा र एक छोरी रहेको यो दम्पतीबीच यसअघि सामान्य विवाद रहँदै आएको प्रहरीले जनाएको छ । यसअघि छठको समयमा जयप्रकाशले ललितालाई धारिलो हतियार प्रहार गरी घाइते बनाएका थिए । प्रहरी नियन्त्रणमा रहेका यादवले आफ्नो शरीरमा देउता आएको र सोही देउताको आदेशमा श्रमितीको टाउको छिनाएको बयान दिएका छन् । घटनास्थलको प्रकृति हेर्दा अत्यन्तै क्रूर तरिकाले हत्या गरेको देखिन्छ सप्तरीका प्रहरी उपरीक्षक मुकेशकुमार सिंहले भने ।
विप्लवका २२ कार्यकर्ता पक्राउ,"कास्की (कास) निर्वाचनविरोधी गतिविधिमा संलग्न भएको आरोपमा प्रहरीले चार नम्बर प्रदेशअन्तर्गत विभिन्न जिल्लाबाट नेत्रविक्रम चन्द (विप्लव) नेतृत्वको नेकपा माओवादीका २२ कार्यकर्ता पक्राउ परेका छन् । पक्राउ पर्नेमा सामान्य कार्यकर्तादेखि केन्द्रीय सदस्यसम्म छन् । चार नम्बर प्रदेश प्रहरी कार्यालयका प्रवक्ता एसपी वसन्तबहादुर कुँवरका अनुसार कास्कीमा १३, गोरखामा ७ र म्याग्दीमा २ जना पक्राउ परेका छन् । उनीहरूविरुद्ध केही सार्वजनिक अपराध ऐनअन्तर्गत मुद्दा चलाइएको उनले बताए । नेकपाका कार्यकर्ताको गतिविधि प्रहरीले नजिकबाट नियालिरहेको छ, उनले भने, निर्वाचनविरोधी गतिविधि गर्नेलाई छाडिने छैन ।"
बाबुआमाको ८४ मा बिरामी कुरुवा घर,"चितवन (कास) भरतपुर महानगरपालिका१ स्थित नारायणगढका ४३ वर्षीय प्रितम पियाले भरतपुर आँखा अस्पतालमा २३ लाख २० हजार रुपैयाँ खर्च गरेर बिरामी कुरुवा घर बनाएका छन् । तीन वर्षअघि बुबाआमाको ८४ पूजा थियो, उनले भने, उहाँहरूलाई केही फरक खालको उपहार दिने सोच बनाएँ, त्यही सोचअनुरूप बिरामी कुरुवा घर बनाएँ । उनले निर्माण भइसकेपछि मात्र बुबा पञ्चकुमार र आमा कृष्णकुमारीलाई थाहा दिएको बताए । यो मैले बुबाआमालाई सधैं सबैले सम्झिरहुन् भनेर दिएको उपहार हो, उनले भने, उपहार देखेर बुबाआमा खुसी हुनुभयो । उनका अनुसार भवनको २०७१ सालमा शिलान्यास भएको थियो । निर्माण पूरा भएको ६ महिना भए पनि औपचारिक रूपमा भने शनिबारबाट सञ्चालनमा आएको हो । दुई तले भवनको माथिल्लो तला भने सेवा फाउन्डेसनले बनाएको हो । भवनको तल्लो तलाको ४ कोठामा १६ वटा बेड छन् । अस्पताल व्यवस्थापन समितिका अध्यक्ष चिजकुमार मास्केका अनुसार सफा गर्नका लागि भनेर एउटा बेडमा बसेको ५० रुपैयाँ लिने गरिएको छ ।"
डिभिजन सडकमा ताला,"दोलखा (कास) समयमै भुक्तानी नदिएको भन्दै निर्माण व्यवसायीले दोलखास्थित डिभिजन सडक कार्यालयमा ताला लगाएका छन् । साउन महिनामै पाउनुपर्ने करिब ७ करोड भुक्तानी रोकिएकाले मंगलबारदेखि तालाबन्द गर्नुपरेको निर्माण व्यवसायीले बताएका छन् । चरिकोटदोलखा, कृषि बजार, जिरी सडक सुधारलगायतका कामको भुक्तानी रोकिएको कार्यालयको भनाइ छ । डिभिजन सडक प्रमुख अशोक तिवारीले अर्थमन्त्रालयले निकासा नपठाएकाले काम सम्पन्न गरेका निर्माण व्यवसायीलाई भुक्तानी दिन नसकिएको बताए । प्रहरीको सहयोगमा ताला तोडेर काम सञ्चालन गरिने उनले जानकारी दिए ।"
रोजगारीकै चिन्ता,"कञ्चनपुर (कास) गाउँमा चुनावको चहलपहल निकै बढेको छ । राजनीतिक दलका नेता कार्यकर्ता मत माग्दै दिनहुँ सभासमारोह र घरदैलो गरिरहेका छन् । चुनाव नजिकिँदै गर्दा चहलपहल झनै बढेको छ । चुनावी रौनक बढे पनि मुगुको सोरु गाउँपालिका ११ धैनका रंग रोकायालाई यसले खासै छोएन । उनलाई मतदानभन्दा पनि जतिसक्दो चाँडो सिमला पुगेर काम पाउने हतारो छ ।चुनाव हुँदासम्म यतै बसे त उता कामै नपाइने अवस्था आउँछ, मंगलबार गड्डाचौकी नाका हुँदै भारतको सिमला हिँडेका रंगले भने, गाउँमा खेतीपातीको काम सकियो, अब खाली बसेर परिवारको गुजारा कसरी चलाउने ? दसैंका लागि घर आएका उनी गहुँ छर्ने र खेतीपातीको काम सकेर रोजगारीका लागि हिँडेका हुन् ।रंगसँगै ८ जनाको समूह सिमलातिर लागेको हो । उनीहरूमध्ये एकदुई जनाबाहेक सबै १८२० वर्षभन्दा पाका छन् । तर सबैको नाम मतदाता नामावलीमा समावेश छैन । मतदाता नामावली संकलनका बेला भातततिरै हुने भएका कारण पनि उनीहरू म्तदानबाट वञ्चित हुने गरेका हुन् । हामीहरूमध्ये ५ जनाको मात्रै मतदाता परिचयपत्र बनेको छ, धैनकै श्रीचन्द्र रोकायाले भने ।घरबाट भारतका लागि हिँडदा उनीहरूलाई स्थानीय नेता कार्यकर्ताले मतदान गरेर जान आग्रह गरेका थिए । तर उनीहरूले ढिला गएपछि मजदुरीको काम पनि नपाइने हो कि भन्ने डरले स्थानीय नेता कार्यकर्ताको आग्रह नसुनेका हुन् । जति नेता फेरिए पनि हाम्रो अवस्था उस्तै हो, रंगले भने, भोट माग्न अनेक आश्वासन दिन्छन्, जितेपछि देख्नै मुस्किल हुन्छ । उनले गाउँमा विकास निर्माणका काम मात्रै सुरु भए पनि रोजगारी खोज्दै भारततिर भौतारिनुपर्ने अवस्थाको अन्त्य हुने बताए । गाउमै मजदुरी पाइए भारत जानेको संख्या निकै घट्ने उनले बताए । भारतमा पनि हिमाचल र उत्तराखण्डका विभिन्न ठाउँमा नेपाली कामदारले सडक खन्ने, घर निर्माण तथा होटेल र पसलमा काम गर्दै आएका छन् । हाम्रो पनि बिमा र लगत राख्ने व्यवस्था भइदिए निकै राम्रो हुन्थ्यो, काम खोज्दै भारत पस्ने अधिकांश नेपाली कामदार भन्छन्, तर यस विषयमा कसैको चासो नै छैन । जोखिमपूर्ण ठाउँमा सडक निर्माणको काममा नेपालीहरू नै बढी खटिने भएकाले बेला बेला पहिरो खसेर र चट्टान खसेर धेरैले ज्यान गुमाउनुपरेको छ । कामदारको बिमासमेत नगरेरै जोखिमपूर्ण काममा लगाइने गरेका कारण मृतकका आफन्तले कुनै पनि राहत तथा क्षतिपूर्ति समेत पाउँदैनन् । गत वर्ष कञ्चनपुरको शुक्लाफाँटा नगरपालिकाका २ युवाको हिमाञ्चलमै सडक खन्ने क्रममा चट्टान खसेर मृत्यु भएको थियो ।"
विकसित देशद्वारा सहयोगमा बेवास्ता,"बोन (जर्मनी) अतिकम विकसित र विकासोन्मुख देशले जोड दिएको जलवायुजन्य जोखिम न्यूनीकरण गर्न आवश्यक आर्थिक सहयोग अभिवृद्धिसम्बन्धी मुद्दालाई विकसित मुलुकले बेवास्ता गरेका छन् । सन् २०२० पछि विकसित मुलुकले अति कम विकसित र विकासशील मुलुकलाई प्रतिवर्ष १ सय अर्ब अमेरिकी डलर सहयोग गर्ने घोषणा गरे पनि अन्य प्रतिबद्धता जनाएका छैनन् । उक्त रकम संयुक्त राष्ट्रसंघीय जलवायु परिवर्तनसम्बन्धी महासन्धि (यूएनएफसीसीसी) अन्तर्गतको हरित जलवायु कोष (जीसीएफ) मार्फत नेपालजस्ता मुलुकले पाउने हुन् । यूएनएफसीसीसीको २३ औं सम्मेलन (कोप २३) को पहिलो सातामा जलवायु परिवर्तनको प्रत्यक्ष जोखिममा परेका देशले जोखिम तथा हानि नोक्सानी (लस एन्ड डयामेज) न्यूनीकरण गर्न आर्थिक सहयोग जुटाउनुपर्ने मुद्दालाई प्राथमिकता दिएका छन् । नेपाल जलवायु परिवर्तनको जोखिमका हिसाबले चौथो स्थानमा पर्छ । जलवायु परिवर्तनका हिसाबले अति कम विकसित मुलुकको समूह (एलडीसी) का अध्यक्ष गेब्रु जेम्बरले जलवायुजन्य जोखिम न्यूनीकरणका लागि विकसित मुलुकले कम विकसित मुलुकको कोष (एलडीसी फन्ड) र अनुकूलन कोष (एडप्टेसन फन्ड) मा पर्याप्त सहयोग गर्न माग गरेका छन् । उनले विकसित मुलुकले यो विषयलाई प्राथमिकता नदिँदा अति कम विकसित ४७ वटै मुलुक मारमा परिरहेको बताए । यूएनएफसीसीसीको २३ औं सम्मेलन पेरिस सम्झौताअनुसार पीडित मुलुकलाई न्याय गर्न आर्थिक सहयोग गर्ने उपयुक्त अवसर हो । पेरिस सम्झौताको धारा २ मा विकसित मुलुकले न्यून हरितगृह ग्यास उत्सर्जनका साथै जलवायु समयानुकूलन कार्यप्रणाली विकास गर्न लगानी प्रवाह गर्ने उल्लेख छ । बोनमा जारी बैठकमा न्यूनीकरण, अनुकूलन, लगानी, प्रविधि हस्तान्तरण तथा क्षमता अभिवृद्धि लगायतका मुद्दामा विकसित मुुलुकहरू अग्रसर हुनुपर्ने आवाज बुलन्द भएको छ । वातावरण मन्त्रालयको जलवायु परिवर्तन महाशाखाका प्रमुख डारामप्रसाद लम्सालले दोस्रो चरणको उच्च स्तरीय बैठकले पेरिस सम्झौता कार्यान्वयनका लागि महत्त्वपूर्ण हुने आशा व्यक्त गरे । पेरिस सम्झौता सन् २०२० पछि कार्यान्वयनमा ल्याइनेछ । सोमबारदेखि जारी मन्त्री स्तरीय बैठकले पेरिस सम्झौता कार्यान्वयनका लागि उपयुक्त खाका (रुल बुक) तयार गर्ने बताइएको छ । डब्लूडब्लूएफ इन्टरनेसनलका ग्लोबल एडप्टेसन पोलिसीका वरिष्ठ सल्लाहकार सन्दिप चाम्लिङ राईले जलवायु परिवर्तनका कारण भएका हानि नोक्सानीको न्यूनीकरणका लागि विकसित मुलुकले अग्रसरता लिनुपर्ने बताए । के हो पेरिस सम्झौता ?सन् २०१५ को नोभेम्बर (२०७२ मंसिर २६) मा फ्रान्सको राजधानी पेरिसमा जलवायु परिवर्तनसम्बन्धी संयुक्त राष्ट्रसंघीय खाका महासन्धि (यूएनएफसीसीसी) का १ सय ९७ पक्ष मुलुकको सम्मेलनमा गरिएको सम्झौता पेरिस सम्झौता हो । यसलाई अधिकांश मुलुकले कोसेढुंगाको संज्ञा दिएका छन् । सम्झौतामा विश्वव्यापी तापमान वृद्धिलाई पूर्वऔद्योगीकरणको समयको तुलनामा कम्तीमा २ डिग्रीभन्दा तल राख्ने (सम्भव भए १५ डिग्रीभन्दा तल राख्न प्रयत्न गर्ने) उल्लेख छ । पेरिस सम्झौताले पहिलोपटक विश्वव्यापी रूपमै जलवायु परिवर्तनको मुख्य कारक हरितगृह ग्यास उत्सर्जन कटौतीलाई कानुनी रूपमै बाध्यकारी बनाएको छ । सम्झौताअनुसार हरितगृह ग्यास उत्सर्जन गर्ने मुलुकले जतिसक्दो चाँडो उत्सर्जन घटाउँदै जानुपर्ने हुन्छ । सम्झौतामा हस्ताक्षर गरेका १ सय ९६ मध्ये १ सय ५१ देशले अनुमोदन गरिसकेका छन् ।"
यूएनएफसीसीसी र डब्लूएचओबीच सम्झौता,"जलवायु परिवर्तनले निम्त्याएको स्वास्थ्य समस्या समाधानका लागि कार्यक्रम सञ्चालन गर्न जलवायु परिवर्तनसम्बन्धी राष्ट्रसंघीय महासन्धि (यूएनएफसीसीसी) र विश्व स्वास्थ्य संगठन (डब्लूएचओ) ले सहकार्य गर्ने भएका छन् । जर्मनीको बोनमा जारी यूएनएफसीसीसीको २३ औं सम्मेलनमा जलवायु परिवर्तनका कारण बढेको तापक्रम वृद्धिका कारण उत्पन्न मानवीय स्वास्थ्यमा काम गर्न दुई निकाय सोमबार सहमत भएका हुन् । बढ्दो तापक्रमका कारण पछिल्ला वर्षमा स्वास्थ्यसम्बन्धी महामारी फैलिँदा विकासोन्मुख मुलुककका लाखौं मानिस चपेटामा पर्ने गरेका छन् । स्वास्थ्यसम्बन्धी समस्या समाधानका लागि आवश्यक प्राविधिक र पूर्वाधारको तयारीका लागि तत्पर हुने सम्झौतामा उल्लेख छ । नेपाललगायत अतिकम विकसित मुलुकमा पनि बढ्दो तापक्रमका कारण हिमाली क्षेत्रमा नयाँ किसिमका रोगको प्रकोप बढेको विभिन्न अध्ययनले देखाएका छन् । दिगो विकासको लक्ष्य हासिल गर्न स्वास्थ्य पनि महत्त्वपूर्ण खम्बा भएको स्मरण गर्दै यूएनएफसीसीसी र डब्लूएचओका विशेषज्ञहरूले समस्या झेलिरहेका मुलुकहरूमा आवश्यक सहयोग आदानप्रदान गर्न तत्कालै लागिपर्ने वाचा गरेका छन् । यसअघिका सम्मेलनमा स्वास्थ्यसम्बन्धी समस्या पहिचान भए पनि तीनलाई लक्षित कार्यक्रम तय हुन सकेको थिएन । सम्झौतापछि जलवायु परिवर्तनसम्बन्धी राष्ट्रसंघीय महासन्धिकी कार्यकारी सचिव प्याटरसिया इस्पिनोसाले स्वस्थ विश्व र नागरिकको भविष्यलाई कार्यक्रमले सार्थकता दिने बताइन् । धेरै मानिसले जलवायु परिवर्तनका कारण सिर्जित वातवारणीय र वायु प्रदूषणका साथै स्वच्छ खानेपानीको प्रयोग गर्न पाएका छैनन्, उनले भनिन्, खाद्य समस्या र स्वच्छ पिउने पानीको उपलब्धता अहिलेको आवश्यकता हो । उनका अनुसार २०३० देखि २० वर्षमा जलवायु परिवर्तनको समस्याले प्रतिवर्ष करिब २ लाख ५० हजारले ज्यान गुमाउनुपर्ने अवस्था आउने अनुमान छ ।"
हजारौं भूकम्पपीडित खुला आकाशमुनि,"तेहरान (एजेन्सी) एक दशकयताकै विध्वंशकारी भूकम्पपछि इरानमा हजारौं पीडितहरूले दोस्रो रात पनि कठयांगिँ्रदो चिसोमा खुला आकाशमुनि बिताएका छन् । अन्तर्राष्ट्रिय सञ्चारमाध्यमका अनुसार उनीहरूले सहयोगको याचना गरिरहेका छन् । भूकम्पमा परी ५ सय ४० भन्दा बढी मानिसले ज्यान गुमाएका छन् । करिब ८ हजार घाइते भएका छन् भने १२ हजारभन्दा बढी घर ध्वस्त भएको अधिकारीले जनाएका छन् । इराकमा भने कम्तीमा ९ जनाको मृत्यु भएको छ । ७ दशमलब ३ म्याग्निच्युटको भूकम्पले छिमेकी देश इराकको उत्तरी क्षेत्रमा पनि क्षति पुर्याएको छ । त्यसयता २ सयभन्दा बढी पराकम्पहरू गएको जनाइएको छ । उद्धारकर्मीले सबैभन्दा नराम्ररी प्रभावित इरानको पहाडी प्रान्त केर्मान्साहमा घरका भग्नावशेषमा पुरिएका दर्जनौं मानिसको खोजी गरिरहेको जनाएका छन् । यसैबीच, इरानी राष्ट्रपति हसन रौहानीले केर्मान्साह प्रान्तको भ्रमण गरेका छन् । उनले राज्यद्वारा निर्मित भवनहरू बढी क्षतिग्रस्त भएको भन्दै दोषीलाई कारबाही गरिने जनाएका छन् । इरानी सरकारले मंगलबार राष्ट्रिय शोक मनाएको छ । इरानमा गएको आइतबारको भूकम्प सन् २०१७ मा विश्वमा गएको सबैभन्दा विनाशकारी भूकम्प हो । इराकको सीमादेखि १५ किलोमिटर टाढा रहेको इरानको पश्चिमी सहर सारपोलए जाहब र केर्मान्साह प्रान्तमा धेरै मानिसको मृत्यु भएको हो । सरकारी टेलिभिजनका अनुसार उक्त सहरको प्रमुख अस्पतालमा नराम्ररी क्षति पुगेको छ । जसका कारण घाइतेको खुला स्थानमा उपचार गर्नु परिरहेको छ । सहायता संस्थाका अनुसार भूकम्पपछि ७० हजार मानिसलाई तत्काल आश्रयस्थलको आवश्यकता छ । कुर्दिस्तान क्षेत्रको दर्बान्दीखान नगरमा सबैभन्दा धेरै क्षति भएको जनाइएको छ । राष्ट्रसंघीय महासचिवका प्रवक्ताले विज्ञप्तिमार्फत आवश्यक परे सहयोगका लागि राष्ट्रसंघ तयार रहेको जनाएका छन् । राष्ट्रसंघका अनुसार केन्द्रबिन्दुको १ सय किलोमिटरभित्रको क्षेत्रमा करिब १८ लाख मानिस बसोबास गर्छन् । पृथ्वीको २३ किलोमिटरको गहिराइमा गएको भूकम्पको धक्का टर्की, इजरेल र कुवेतसम्म महसुस गरिएको थियो । अरबी र युरेसियाली टेक्टोनिक प्लेट जोडिने स्थानमा अवस्थित इरान र इराकको सीमा क्षेत्र भूकम्पको उच्च जोखिममा पर्छ । अमेरिकी भूगर्व संस्थाले अरबी प्लेट हरेक वर्ष दुई सेन्टिमिटरले उत्तरतर्फ सर्ने गरेका कारण उक्त क्षेत्रमा बारम्बार भूकम्प जाने गरेको हो । सन् २००३ मा इरानको दक्षिणपूर्वी सहर बाममा ६ दशमलब ६ म्याग्निच्युडको भूकम्प गएको थियो । जसका कारण २६ हजार मानिसको ज्यान गएको थियो ।"
डुर्टेटेसँग राम्रो सम्बन्ध : ट्रम्प,"मनिला (रोयटर्स) अमेरिकी राष्ट्रपति डोनाल्ड ट्रम्पले फिलिपिन्सका राष्ट्रपति रोड्रिगो डुर्टेटेसँग आफ्नो निकै राम्रो सम्बन्ध भएको बताएका छन् । ट्रम्पले विगतमा लागूऔषधविरुद्धको युद्धका नाममा मानवअधिकार उल्लंघन गरेको भन्दै डुर्टेटेको चर्को आलोचना गर्ने गरेका थिए । समाचार संस्था रोयटर्सले उनीहरू दुई राष्ट्रबीच पछिल्लो समय ब्रिगेको सम्बन्ध सुधार गर्न दुवै इच्छुक भएको जनाएको छ । डुर्टेटे सत्तामा आएयता गरिएको लागूऔषधविरोधी कारबाहीका क्रममा फिलिपिन्समा कम्तीमा ४ हजारको मृत्यु भइसकेको छ । अधिकारीहरूले लागूऔषधको व्यापारमा संलग्नलाई सहयोग गरेका २ हजार पनि मारिएका छन् । ट्रम्पले पहिलो पटक डुर्टेटेलाई दक्षिणपूर्वी एसियाली राष्ट्रहरूको संगठन (आसियान) को सम्मेलनमा भेटेका हुन् । कडा स्वभाव भएका र स्पष्ट वक्ता भनेर चिनिने दुई नेताबीचको भेटलाई निकै व्यग्रताका साथ हेरिएको थियो । सोमबार मनिलामा भएको भेटमा भने ट्रम्पले डुर्टेटेलाई राम्रो काम गरेको भन्दै प्रशंसा गरेका थिए । म डुर्टेटेलाई बधाई दिन चाहन्छु किनकि मैले उनले गरेको असम्भव कार्यकाबारे सुनेको छु, ट्रम्पले भने, धेरै देशमा लागूऔषधको समस्या छ, हाम्रो देशमा पनि यो समस्या छ, तर तपार्इंले गजब राम्रो काम गर्नुभयो ।भेटपछि ट्रम्पले डुर्टेटेसँग मानवअधिकारसम्बन्धी कुराकानीबारे पत्रकारको जिज्ञासामा कुनै प्रतिक्रिया दिएनन् । तर डुर्टेटेका प्रवक्ताले भने त्यस विषयमा कुनै कुराकानी नभएको बताए । हाइटहाउसका प्रवक्त सराह स्यान्डर्सले भने लागूऔषधविरुद्धको मुद्दाको सन्दर्भमा भएका मानव अधिकार उल्लंघनका घटनाबारे संक्षिप्त कुराकानी भएको बताइन् ।"
अफगानिस्तानमा ६७ मारिए,ग्राडेज (सिन्हवा) अफगानिस्तानको दक्षिणी प्रान्त कान्दाहारमा गए राति भएको आक्रमणमा २२ प्रहरीसहित कम्तीमा ६७ जनाको मृत्यु भएको छ । प्रान्तीय प्रहरी प्रवक्ताले मंगलबार दिएको जानकारी अनुसार कान्दाहार प्रान्तको मेवान्द जिल्लामा तालिवानले गरेको आक्रमणमा परी २२ प्रहरी अधिकारीको मृत्यु भएको हो । आक्रमणकारीले प्रहरी चौकीमा आक्रमण गरेपछि प्रहरीले गरेको जवाफी कारबाहीमा ४५ विद्रोही मारिएका हुन् ।
बार्सिलोनामा प्रदर्शन जारी,बार्सिलोना (एएफपी) स्पेनको केन्द्रीय सरकारले थुनामा राखेका क्याटालोनियाको स्वतन्त्रताका पक्षधर नेताको रिहाइको माग गर्दै मंगलबार पनि दसौं हजारले प्रदर्शन गरेका छन् । उनीहरुले पक्राउ नेतालाई राजनीतिक बन्दी को संज्ञा दिँदै रिहाइको माग गरेका छन् । केन्द्र सरकारले क्याटालोनियाका ८ पूर्वमन्त्री र २ अभियानकर्तालाई न्यायिक हिरासतमा राखेको छ । क्याटालोनियाले एकतर्फी रूपमा स्वतन्त्र घोषणा गरेपछि स्पेनले क्षेत्रीय सरकार तथा संसद् भंग गर्दै प्रत्यक्ष शासन लागू गरेको थियो । प्रधानमन्त्री मारियानो राखोयले डिसेम्बर २१ का लागि उक्त क्षेत्रमा निर्वाचन घोषणा गरेका थिए । गत साता क्यालिफोर्निया पुगेका राखोयले आगामी निर्वाचनले पृथकतावादी समाप्त हुने दाबी गरेका थिए ।
रेनोको एसयूभी क्याप्चर,"कम्पनीका अनुसार यसमा अल्ट्रा प्रिमियम सेतो र गोल्ड रङको इन्टेरियर र इर्गो डिजाइन लेदर सिट राखिएको छ । यो सात प्रकारको डयुल टोन (स्पेस धेरै भएको डिजाइन) र ५ प्रकारको मोनोटोन बडी कलर (रङ) मा उपलब्ध हुने जनाइएको छ । डिजेल वा पेट्रोल दुवैबाट चल्ने कम्पनीको विज्ञप्तिमा उल्लेख छ । तर, प्लाटिन भर्सन भने डिजेलमा मात्र उपलब्ध छ, विज्ञप्तिमा उल्लेख छ ।फ्रान्सेली कम्पनी रेनोले सार्वजनिक गरेको क्याप्चर १५ सय सीसीको इन्जिन क्षमताको छ । लोकप्रिय बन्दै गएको कार ब्रान्ड भनी आफूलाई दाबी गरेको रेनोले क्याप्चरलाई पेट्रोलमा ५ र डिजेलमा ६ गियरको सुविधा दिएको छ । यसको उत्कृष्ट डिजाइनका कारण रेनोको उत्कृष्ट कार भारत ल्याउने प्रतिबद्धता पूरा भएको छ, सार्वजनिक समारोहमा बोल्दै रेनो इन्डिया अपरेसन्सका प्रमुख कार्यकारी अधिकृत (सीईओ) तथा प्रबन्ध निर्देशक (एमडी) सुमित सावनीले भने ।यसको डिजाइन मात्रै नभई भारतीय भूमिका लागि सुहाउँदो भएको कम्पनीले जनाएको छ । यसको ग्राउन्ड क्लियरेन्स २१० मिलिमिटर छ । यसको भिजिबिलिटी उत्कृष्ट र सिट आरामदायी बनेको छ, विज्ञप्तिमा भनिएको छ, रेनो क्याप्चरको डिजाइन यसको इन्नोभेटिभ लाइटिङ सिस्टम (आईएलएस) मा आधारित छ । जसमा नयाँ प्रविधि, ऊर्जा खपत कम गर्ने तर उत्कृष्ट लाइट दिने प्रविधिसमेत समावेश छ । जसलाई सबैभन्दा प्रिमियम भर्सनको कार मानिएको छ । जस्तै : प्रोजेक्टर हेडल्याम्पस, स्वचालित तापक्रम नियन्त्रण गर्ने प्रविधि, एकीकृत अडियो प्रणाली, स्टेरिङ ह्वील कन्ट्रोल, सेन्ट्रल लकिङ सिस्टम, दुई एयर ब्याग, एन्टिलिक ब्रेकिङ सिस्टम, ब्रेक असिस्ट आदिले उत्कृष्ट बनाएको छ, विज्ञप्तिमा उल्लेख छ, स्टाइलिस बनावटले यो तत्काल सबैको आँखामा पर्छ । यो कार रेनोको डिजाइनको विश्वव्यापी नयाँ परिभाषाअनुसार तयार पारिएको हो ।"
सेती जलविद्युत् आयोजना बन्दै,"पोखरा माछापुच्छ्रे गाउँपालिकाको सार्दीखोलामा सेतीनदी जलविद्युत् आयोजना बन्ने भएको छ । भिजन लुम्बिनीले २५ देखि ३० मेगावाटसम्म बिजुली निकाल्ने गरी सर्भेको काम गरिरहेको जनाएको छ । उक्त आयोजनाको ०६० सालमा सेती हाइड्रोपावर कम्पनीमार्फत पहिचान गरिएको काम अघि बढ्न नसकेपछि ऊर्जा मन्त्रालयले योजनालाई गत वैशाखमा भिजनलाई सर्भे लाइन्सेन्स दिएको हो । दुई वर्षका लागि आयोजनाको अध्ययन गर्ने समय तोकिएको जनाइएको छ । आयोजनाले वातावरणीय प्रभाव मूल्यांकनलगायत डीपीआर अन्तिम चरणमा पुगेको जनाएको छ । मध्य पुससम्म डीपीआरसहित सर्भेका सबै काम सकेर निर्माण चरणमा जाने तयारीमा छौं, भिजनका अध्यक्ष जगत पोखरेलले भने, स्थानीयलाई प्राथमिकतामा राखेर काम अघि बढाएका छांै । दुई वर्षको अध्ययन समय भए पनि एक वर्षभित्रै सकेर निर्माण चरणमा जाने योजनाअनुसार काम भइरहेको उनले बताए । ईआईए वातावरणीय प्रभाव मूल्यांकन र टीओआर रिपोर्टको काम धमाधम भइरहेको छ । ईआईएका लागि १६ जनाको विज्ञ टोली खटिएको छ । मध्य पुसमा विद्युत् खरिद सम्झौताको प्रक्रियामा जाने आयोजनाले जनाएको छ । दुई वर्षका लागि सर्भे लाइसेन्स लिएकामा अब निर्माण अनुमति लिनका लागि आवश्यक प्रक्रिया सुरु भएको छ, पोखरेलले भने । प्रारम्भिक सर्भेमा २५ देखि ३० मेगावाट बिजुली निकाल्न सकिने देखिएको ऊर्जा मन्त्रालयका सहसचिव सरोज अधिकारीले बताए । आयोजना रन अफ दि रिभर प्रकृतिको हुनेछ । माछापुच्छ्रे १ र २ वडामा ३० मिटर लम्बाइको बाँध बनाएर सेती नदीको पानीलाई ७ किलोमिटर तल लगेर बिजुली निकालिनेछ । उक्त ठाउँको भूगोल कमजोर भएकाले पाइपमार्फत पानी लगिनेछ । उत्पादनशील जमिन र बस्ती भने पर्दैन । सेतीमा बढी गेग्रान भएकाले सोहीअनुसारको टर्बाइनलगायत उपकरण ल्याइने सरोकारवालाले जनाएका छन् । उत्पादित बिजुली ६ किलोमिटर दक्षिण हेम्जास्थित १३२ केभी प्रसारण लाइनको सबस्टेसनमा लगेर केन्द्रीय प्रसारण लाइनमा जोडिनेछ । नहर र सुरुङ बनाउन असम्भव भएकाले पाइप मात्रै विकल्प देखियो, अधिकारीले भने, ५ देखि साढे ५ अर्ब रुपैयाँ लागतमा यो बन्नेछ । आयोजनास्थलमा यसअघि नै सडक पुगिसकेको छ । अन्नपूर्ण संरक्षण क्षेत्रभित्र भएकाले कानुनी रूपमा सहमति लिइसकिएको छ । माछापुच्छ्रे गाउँपालिकाका अध्यक्ष कर्णबहादुर गुरुङले आवश्यक सहयोग रहने भन्दै स्थानीयसँग सहकार्य र समन्वय गरी अघि बढ्न सुझाए । कास्की जिल्ला समन्वय समितिका संयोजक बैनबहादुर अधिकारी क्षेत्रीले समन्वयकारी भूमिका निर्वाह गर्ने प्रतिबद्धता व्यक्त गरे ।"
माछापुच्छ्रे र हेफर इन्टरनेसनलबीच सम्झौता,"काठमाडौं (कास) माछापुच्छ्रे बैंक र हेफर इन्टरनेसनल नेपालबीच विपन्न कर्जा प्रवाहसम्बन्धी सम्झौता भएको छ । उक्त सम्झौतापछि बैंकले साना किसान, युवा स्वरोजगार र महिला उद्यमीलाई बिनाधितो हेफरमार्फत कर्जा प्रदान गर्ने विज्ञप्तिमा जनाइएको छ । बैंकले यूकेएडद्वार सञ्चालित सक्षम टु फाइनान्स परियोजनासँग सहकार्य गरिरहेको जनाएको छ । सम्झौतापछि उक्त कर्जा हेफरको सहकार्यमा दाङ ४ सहकारीमार्फत विपन्न परिवारलाई स्वरोजगार बनाउन प्रदान गरिने विज्ञप्तिमा उल्लेख छ ।"
सीजी मोबाइलको नयाँ मोडल,"काठमाडौं (कास) सीजी मोबाइले नयाँ मोडल एस्ट्रो टी १८ सार्वजनिक गरेको छ । कम्पनीमा अनुसार यसमा १८ स्क्रिन, डिजिटल क्यामेरा, एमपी ३ र १००० एमएएच ब्याट्री रहेको छ । यो मोबाइल १०० दिनसम्म साट्न सकिने सुविधा रहेको विज्ञप्तिमा उल्लेख छ ।"
एनआईसी एसियाको नयाँ शाखा प्यूठानमा,काठमाडौं (कास) एनआईसी एसियाको नयाँ शाखा प्यूठानको जुम्रीमा मंगलबारदेखि सञ्चालनमा आएको छ । उद्योग वाणिज्य संघका अध्यक्ष ज्ञामुराम न्यौपानेले शाखाको उद्घाटन गरेको विज्ञप्तिमा जनाइएको छ ।
ब्याजदर करिडोर आजदेखि लागू,"काठमाडौं राष्ट्र बैंकले बुधबारदेखि ब्याजदर करिडोर लागू गर्दै छ । चालु आर्थिक वर्षको मौद्रिक नीतिमार्फत उक्त व्यवस्था ल्याए पनि राष्ट्र बैंकले चार महिनापछि मात्र लागू गर्न लागेको हो । यसअघि अन्तरबैंक ब्याजदर ३ प्रतिशतभन्दा तल रहेकाले उपयुक्त समय नभएको भन्दै राष्ट्र बैंकले लागू गरेको थिएन । अहिले बजारको अवस्था सही ठाउँमा रहेकाले ब्याजदर करिडोर लागू गर्न लागिएको राष्ट्र बैंक अनुसन्धान विभाग प्रमुख नरबहादुर थापाले बताए । ब्याजदर करिडोर लागू गर्नका लागि अहिले मुद्रा बजार उचित अवस्थामा छ, थापाले भने, सरकारले ७२ अर्ब विकास ऋणपत्रसहित ९८ अर्ब आन्तरिक ऋण उठाएपछि बजारको अवस्था ठीक ठाउँमा पुगेको हो । ब्याजदरमा स्थिरता ल्याउने उद्देश्यले राष्ट्र बैंकले ब्याजदर करिडोरसम्बन्धी व्यवस्था ल्याएको हो । ब्याजदर करिडोर लागू भएपछि राष्ट्र बैंकले तरलताको स्थिति र अन्तरबैंक ब्याजदर गरी दुईवटा मापदण्डमार्फत ब्याजदर वाञ्छित सीमामा राख्नेछ । तरलताको स्थिति मापनका लागि अनिवार्य तरलता अनुपात (सीआरआर) भन्दा बढी कति तरलता छ भन्ने हेर्छ । त्योभन्दा बढी भए बजारबाट तरलता खिच्छ भने कम भएमा बजारमा पैसा पठाउँछ । अर्को मापदण्ड अन्तर बैंक ब्याजदर हो । अन्तर बैंक ब्याजदर ३ प्रतिशतभन्दा तल झरेमा राष्ट्र बैंकले रिभर्स रिपो र दुईहप्ते निक्षेप बोलकबोलमार्फत बजारबाट पैसा खिच्छ । यसको विपरीत अन्तरबैंक ब्याजदर ५ प्रतिशतभन्दा बढी भए रिपोमार्फत बजारमा पैसा पठाउँछ । हाल केही बैंकहरूले बजारमा तरलता छोड्न राष्ट्र बैंकलाई आग्रह गरिरहेको जनाउँदै थापाले भने, हाल अन्तरबैंक ब्याजदर ४ प्रतिशतको हाराहारीमा छ । यो दर ५ प्रतिशतभन्दा माथि नपुग्दासम्म बजारमा पैसा पठाउन मिल्दैन । केही बैंकलाई तरलता समस्या परेको भए अन्य कुनै उपायमार्फत समाधान खोजिने उनले बताए । बुधबारदेखि करिडोर लागू हुँदै छ, करिडोर लागू भएपछि पोलिसी रेटभन्दा तल ब्याजदर हुँदासम्म बजारमा पैसा पठाउन पाइँदैन, त्यसो गरेमा त्यो चालु आर्थिक वर्षको मौद्रिक नीतिविपरीत हुन्छ, थापाले भने, यसकारण अन्तरबैंक ब्याजदर ५ प्रतिशतभन्दा तल रहँदासम्म राष्ट्र बैंकले बजारमा पैसा पठाउँदैन । राष्ट्र बैंकले गत वर्षदेखि नै ब्याजदर करिडोरसम्बन्धी व्यवस्था ल्याएको थियो । सामान्यतया ब्याजदर करिडोरमा माथिल्लो (अपर बाउन्ड) र तल्लो (लोअर बाउन्ड) गरी दुई सीमा तोकिन्छ । बजार ब्याजदरलाई ती सीमाभित्रै राख्ने प्रयास गरिन्छ । तर, राष्ट्र बैंकले गत वर्ष ल्याएको ब्याजदर करिडोरमा तल्लो सीमा तोकिएको थिएन । राष्ट्र बैंकले जारी गर्ने वित्तीय औजार निक्षेप संकलनको दुई साताको ब्याजदरका आधारमा तल्लो सिमा तोकिने व्यवस्था थियो । उक्त व्यवस्था प्रभावकारी हुन नसकेपछि चालू आर्थिक वर्षको मौद्रिक नीतिमार्फत राष्ट्र बैंकले तल्लो सीमा ३ प्रतिशत तोकेर लागू गर्ने घोषणा गरेको थियो । अहिले त्यही व्यवस्था कार्यान्वयनमा ल्याउन लागेको हो ।"
आर्थिक एकता र सहकार्यमा जोड,"काठमाडौं दक्षिण एसियाली राष्ट्रको आर्थिक समृद्धिका लागि क्षेत्रीय एकता र सहकार्य आवश्यक रहेको विज्ञले बताएका छन् । राजधानीमा मंगलबारदेखि सुरु भएको दसांै दक्षिण एसियाली आर्थिक सम्मेलनको उद्घाटन सत्रमा उनीहरूले यस्तो बताएका हुन् । दक्षिण एसियाली राष्ट्रहरूमा पर्याप्त साधनस्रोत र सम्भावना रहे पनि बलियो क्षेत्रीय एकता र सहकार्य हुन नसक्दा अपेक्षित रूपमा आर्थिक विकास हुन नसकेको उनीहरूको भनाइ छ ।कार्यक्रममा अर्थमन्त्री ज्ञानेन्द्रबहादुर कार्कीले दक्षिण एसियाको आर्थिक समृद्धिका लागि क्षेत्रीय एकता महत्त्वपूर्ण रहेको बताए । यो क्षेत्रको आर्थिक तथा व्यापारिक उन्नतिका लागि पारवहन र भन्सार अवरोध प्रमुख समस्याका रूपमा रहेको उनको भनाइ छ । दक्षिण एसियाली राष्ट्रहरूमा उपलब्ध साधन स्रोतको अधिकतम उपयोग गरी आर्थिक समृद्धि हासिल गर्न सकिन्छ, उनले भने, यो क्षेत्रमा आर्थिक वृद्धिको प्रचुर सम्भावना छ, प्राप्त गर्नका लागि सबै सदस्य राष्ट्रहरूबाट सहकार्य जरुरी छ । सार्क क्षेत्रका मुलुकहरूमा जल, स्थल र हवाई पारवहन सम्बन्ध तथा गैरभन्सार अवरोधले आर्थिक सम्बन्धलाई फलदायी बनाउन नसकेको उनको तर्क छ । सार्क क्षेत्र विश्व आर्थिक शक्तिका रूपमा स्थापित हुन सक्ने भन्दै उनले भने, गरिबी र असमानता घटाउनका लागि पनि आर्थिक समृद्धि जरुरी छ । यो क्षेत्रको साझा मुद्दाका रूपमा जलवायु परिवर्तन रहेको उनले औंल्याए । राष्ट्रिय योजना आयोगका उपाध्यक्ष स्वर्णीम वाग्लेले अन्य छिमेकी राष्ट्रहरूमा राम्रो आर्थिक विकास भए पनि नेपाललगायत केही राष्ट्रले अपेक्षित रूपमा आर्थिक उन्नति गर्न नसकेको बताए । यसकारण दक्षिण एसिया क्षेत्रलाई आर्थिक रूपमा समृद्ध र प्रतिस्पर्धी बनाउन सबै मिलेर अघि बढ्नुपर्ने उनको भनाइ छ । यो क्षेत्रको आर्थिक विकासका लागि व्यापार लागतमा कमी, व्यापारमैत्री वातावरण सिर्जना, सडक, सञ्चारलगायत सुविधा र साधन स्रोतको अधिकतम उपयोग अपरिहार्य रहेको वाग्लेको तर्क छ ।कार्यक्रममा भुटानका आर्थिक मामिलामन्त्री ल्योन्पो लेके दोर्जीले नेपाल र भुटानमा जलविद्युत्को राम्रो सम्भावना भएकाले दुवै देशले मिलेर सहकार्य गर्न सकिने बताए । सदस्य राष्ट्रमा रहेको प्राकृतिक साधन स्रोतको भरपुर उपयोग गरी यो क्षेत्रमा आर्थिक समृद्धि ल्याउन सकिन्छ, उनले भने, यसका लागि आपसी सहयोग र सहकार्य आवश्यक छ । मालदिभ्सका आर्थिक विकास राज्यमन्त्री अब्दुल लथिफ मोहम्मदले दक्षिण एसियाली क्षेत्रको सामाजिक आर्थिक र समावेशी विकास क्षेत्रीय एकताबिना सम्भव नभएको बताए । विगतका आर्थिक सम्मेलनहरूबाट त्यसको सुरुवात भइसकेको जनाउँदै उनले भने, दसौं सम्मेलनले आर्थिक सम्भावनाका क्षेत्रहरू भनै उजागर गर्नेछ ।विश्व बजारका लागि दक्षिण एसिया प्रमुख गन्तव्य रहेकाले यसको आधार बलियो बनाउनुपर्ने वाणिज्यमन्त्री मीनबहादुर विश्वकर्माले बताए । समावेशी र दिगो विकास यो क्षेत्रका सबै राष्ट्रहरूको साझा लक्ष्य रहेको जनाउँदै उनले भने, यसका लागि सबै राष्ट्रहरूको संयुक्त प्रयास अपरिहार्य छ ।बिहीबारसम्म चल्ने सम्मेलनमा अन्तर क्षेत्रीय व्यापार सम्भाव्यताको खोजी, दिगो विकासका लक्ष्य एवं समावेशी विकास, दक्षिण एसियामा विद्युतीय व्यापार तत्परताको आकलन, अन्तर क्षेत्रीय लगानी सम्भाव्यताको खोजी, व्यापार सहजीकरण, पारवहनलगायत विविध विषयमा छलफल हुनेछ । सम्मेलनमा सार्कका वाणिज्य मन्त्रीहरू, योजनाविदहरू, आर्थिक क्षेत्रसँग प्रबुद्ध व्यक्तिहरू तथा दक्षिण एसियाली मुलुकका उच्च पदस्थ सरकारी अधिकारीसहित २ सयभन्दा बढीको सहभागिता छ । राष्ट्रिय योजना आयोग, वाणिज्य मन्त्रालय तथा सावती (साउथ एसिया वाच अन ट्ेरेड इकोनोमिक्स एन्ड इन्भाइरोनोमेन्ट) को संयुक्त आयोजनामा सम्मेलन आयोजना गरिएको हो ।"
इटाली विश्वकपमा पुग्न असफल,"७४ हजार भरिभराउ दर्शकमाझ २००६ को विश्वकप विजेता इटालीले गोलको खडेरीलाई चिर्न सकेन । इटाली विश्वकपमा पुग्न नसकेको यो तेस्रो पटक हो । सन् १९३० को पहिलो विश्वकप इटालीले खेल्न अस्वीकार गरेको थियो भने १९५८ मा स्विडेनमा भएको विश्वकपमा इटाली छनोट भएको थियो । इटालीको असफलताले सदाबहार गोलरक्षक जियानलुइजी बुफोनको खेलजीवन पनि टुंगाएको छ । उनले कीर्तिमानयुक्त छैटौं पटक विश्वकपमा प्रतिस्पर्धा गर्न नपाउने भएका छन् । इटालीबाट १ सय ७५ खेल खेलेका ३९ वर्षे बुफोनले अर्को वर्ष रुसमा हुने विश्वकप राष्ट्रिय टोलीबाट आफ्नो अन्तिम हुने बताइसकेका थिए । म माफी चाहन्छु, भावविह्वल हुँदै उनले भने, मैले आफैंसँग माफी मागेको होइन, इटाली फुटबलसँग माफी मागेको हो । हामीले केही गुमाएका छौं, जुन सामाजिक क्षेत्रमा केही हो । मेरो दुखेसो यही रह्यो । मलाई दु:ख यस कारण लागेको छ, मेरो अन्तिम खेलमा इटाली बाहिरिन पुग्यो । तर हामीले यस्ता प्रतिभावान खेलाडीलाई इटालीको फुटबल छाडेर जाँदै छौं, जसले राष्ट्रिय टोलीलाई पुरानै स्थितिमा ल्याउन सक्छ ।युरो २०१६ पछि संन्यास लिएका ज्वाटन इब्राहिमोभिचबिनै स्विडेन विश्वकप पुगेको हो । म निकै भावुक छु र धेरै खुसी पनि, स्विडेनका प्रशिक्षक जेन एन्डरसनले भने, यस खेलले हाम्रो सामूहिक शक्ति देखाउँथ्यो । इब्राहिमोभिच हुँदा हामी फरक हिसाबले खेल्थ्यौं । उनले संन्यास लिएपछि हामी अहिले अर्कै शैलीमा खेलिरहेका छौं ।"
नेपाली स्पिनमा घुम्यो मलेसिया,"मलेसियालाई सन्दीप बाधकसन्दीप लामिछानेले ५ विकेट लिएसँगै मलेसिया पहिलो इनिङमा ४६ रनमा समेटिएको हो । उनले मलेसियाविरुद्ध ५ विकेट लिएको यो तेस्रोपल्ट हो । यसअघि जुलाईमा सम्पन्न यू(१९ विश्वकपमा सन्दीपले मलेसियाविरुद्ध दुवै खेलमा ५ विकेट लिएका थिए । उनले त्यति बेला पहिलो खेलमा ८५(१(१७(५ र दोस्रो खेलमा ९१(१(१३(७ को प्रदर्शन गरेका थिए ।उनले मलेसियाविरुद्ध प्रदर्शनसँगै नेपाललाई सेमिफाइनल पुर्याउन मदत गर्न पाउँदा निकै खुसी लागेको बताए । आजको जितले नेपाल सेमिफाइनल पुगेको छ । आफ्नो प्रदर्शनबाट पनि खुसी छु । मलेसियाविरुद्ध यसअघि पनि ५ विकेट लिएको थिएँ । राम्रो प्रदर्शन गर्छु भन्नेमा विश्वस्त थिएँ, उनले भने । टोलीको प्रदर्शन दिन प्रतिदिन राम्रो हुँदै गएकामा पनि उनी हर्षित थिएँ । सबै खेलाडीमा सकारात्मक सोच विकास भएको छ । सबैले आफ्नो स्थानबाट सक्दो प्रयास गरिरहेका छन् । ठूला टोलीसाग टक्कर दिँदा आत्मबल बढेको छ । यहाँबाट अगाडि अझै राम्रो गर्ने विश्वास राखेका छौं, उनले थपे ।"
पुलिस फाइनलमा,काठमाडौं (कास) नेपाल पुलिस क्लब राखेप च्याम्पियनसिपअन्तर्गत १४ औं राष्ट्रिय लनटेनिस प्रतियोगिताको पुरुष टिम इभेन्टतर्फ फाइनल पुगेको छ । पुलिसले मंगलबार पश्चिमाञ्चललाई २१ ले हरायो ।महिलातर्फ पनि पुलिस टिम फाइनल पुगेको छ । पुलिसले पश्चिमाञ्चललाई नै ३० ले हरायो । एपीएफ क्लबले भने वाकओभर पाएको छ । पुरुषतर्फ आर्मीले मध्यमाञ्चललाई ३० ले हराउँदै सेमिफाइनल पक्का गर्यो ।
स्वप्नबाटिका च्याम्पियन,काठमाडौं (कास) स्वप्नबाटिका नेटबल क्लबले मंगलबार प्रथम राष्ट्रिय नेटबल प्रतियोगिता जितेको छ । फाइनलमा स्वप्नबाटिकाले जनसेवा नेटबल क्लबलाई २२१८ स्कोरले हरायो । विजेताले १५ हजार र उपविजेताले साढे ७ हजार रुपैयाँ पुरस्कार पाए । दुईदिने स्पर्धामा विजेताकी विनिता खड्का उत्कृष्ट खेलाडी र कुण्डलिनी क्लबकी सुजिता गोपाली उत्कृष्ट रक्षक भए ।
बैंकक म्याराथनमा भेट्रान,काठमाडौं (कास) नेपालका पाँच भेट्रान खेलाडीले बैंकक म्याराथनमा भाग लिने भएको छन् । नोभेम्बर १९ तारिखमा हुने म्याराथनको ५० वर्षमाथि रामकृष्ण महर्जन र महेन्द्रमान महर्जन तथा ४० वर्षमाथि धर्म महर्जन र भीमबहादुर गुरुङले प्रतिस्पर्धा गर्नेछन् । हाफ म्याराथनको ६० वर्षमाथि पुष्पलाल श्रेष्ठ दौड्ने छन् । टिम व्यवस्थापकमा रजत श्रेष्ठ र प्रशिक्षकमा दक्षिण एसियाली खेलकुदका कीर्तिमानी पूर्व धावक वैकुण्ठ मानन्धर छन् । टोली बुधबार थाइल्यान्डको बैंकक जानेछ ।
ज्ञान सेमिफाइनलमा,काठमाडौं (कास) हिम्स र ज्ञान निकेतन २४ औं ज्ञान कार्निभलअन्तर्गत ब्वाइज बास्केटबलको सेमिफाइनल पुगेका छन् । हिम्सले लिटिल एन्जल्सलाई ५०३५ स्कोरले हरायो । हिम्सका साम्तेनले १५ स्कोर जोडे । ज्ञानले आयोजक ज्ञानोदयलाई ७३६८ ले हराउँदा मनीष तामाङ ३४ स्कोर जोड्न सफल भए । डेनेबले पुष्पसदनलाई ५६४९ र इनोभेटिभले भानुभक्तलाई ६९३२ ले हराए ।
बोसीगाउँमा ब्याडमिन्टन,"काठमाडौं (कास) बोसीगाउँ ब्याडमिन्टन समूहको आयोजनामा प्रथम बोसीगाउँ खुला पुरुष डबल्स ब्याडमिन्टन प्रतियोगिता मंसिर १ देखि १० सम्म हुने भएको छ । सातगाउँले जात्राको अवसरमा हुने स्पर्धामा ६०८० जोडीको सहभागिता रहने समूहका अध्यक्ष निश्चित बस्नेतले बताए । विजेताले जोडीले १ लाख १ हजार १ सय १ रुपैयाँ तथा उपविजेताले ५० हजार ५ सय ५५ रुपैयाँ पुरस्कार पाउने छन् । सेमिफाइनल पराजित जोडीले समान १५ हजार, उत्कृष्ट खेलाडी र उत्कृष्ट टिमले समान ५ हजार पुरस्कार पाउने जनाइएको छ ।"
यो दिन सोचेको थिइनँ,काठमाडौं नेपाली राष्ट्रिय फुटबल टोलीका १५ औं कप्तान अनिल गुरुङ अन्तर्राष्ट्रिय फुटबलबाट संन्यास लिँदा मंगलबार निकै भावुक बने । १० वर्ष अन्तर्राष्ट्रिय फुटबल खेलेका उनले नेपालफिलिपिन्सको खेल सकिएलगत्तै मैदानलाई ढोगेका थिए ।
दोस्रो हाफमा नेपालको लय,"एसियन कप २०१९ छनोट, समूह एफटिम खेल जित ड्र हार गोल अंकफिलिपिन्स ५ २ ३ ० ११४ ९यमन ५ १ ४ ० ५४ ७ताजिकिस्तान ५ २ १ २ ९७ ७नेपाल ५ ० २ ३ २९ २"
घरमा झापाको जित,"दमक झापा एघारले दोस्रो सताक्षी गोल्डकप फुटबलको मंगलबार उद्घाटन खेलमा पोखरा ११ लाई ५० ले पराजित गर्दै सेमिफाइनल तय गरेको छ । घरेलु भूमिमा झापा हाबी हुँदा स्ट्राइकर कर्ण लिम्बूले २, गिल्सन कन्दङ्वा, विशाल राई ए र विदेशी खेलाडी अजय मार्टिन्सले ११ गोल गरेका थिए । झापाले पहिलो हाफमै ३ गोल गरेको थियो । मार्टिन्सले १२ औं मिनेटमा टोलीलाई अग्रता दिलाए । विशालको पासमा उनले सेकेन्डबार च्याप्दै गोल गरेका थिए । १७ औं मिनेटमा कर्णले वान टचमै गोल गरे । कप्तान योगेश गुरुङले दिएको क्रसमा कर्ण पोखरेली गोलकिपर दीप कार्की अगाडि बढेको अवस्थामा गोल गर्न सफल भए । त्यसको दुई मिनेटमै विशालले टोलीका लागि तेस्रो गोल गरेका थिए । उनले पेनाल्टी एरिया नजिकबाट प्रहार गरेको बल गोलमा परिणत भयो । ५१ औं मिनेटमा मिडफिल्डर गिल्सनले मैदानको मध्यभागबाट प्रहार गरेको बल गोलकिपर दीप बिट हुँदा पोस्टभित्र छिरेको थियो । कर्णले ७१ औं मिनेटमा व्यक्तिगत दोस्रो तथा टिमका लागि पाँचौं गोल गरेका थिए । पोखराका खेलाडीले पाएका सबै अवसर खेर फाले । पहिलो हाफको दर्शनीय एउटा प्रहार पोस्ट माथिबाट बाहिरियो । किरण थापामगरले ५५ औं मिनेटमा पेनाल्टी एरिया नजिकैबाट गरेको सशक्त प्रहार झापाका गोलरक्षक किशोर गिरी पन्च गरेर बचाए । पोखराले ५८ औं मिनेटमा पाएको पेनाल्टीसमेत खेर फालेको थियो । कप्तान विष्णु गुरुङको पेनाल्टी प्रहार बाहिरियो । झापाका कप्तान योगेश म्यान अफ द म्याच हुँदै १० हजार रुपैयाँ पुरस्कार पाए । बुधबार एपीएफ र भारत मध्यप्रदेशको टिमबीच प्रतिस्पर्धा हुनेछ ।"
