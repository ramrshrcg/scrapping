शीर्षक,विवरण
अब मौन अवधि,"काठमाडौं पहिलो चरणको निर्वाचनका लागि भोट माग्न व्यस्त उम्मेदवारले शुक्रबारबाट मतदातालाई कुनै प्रकारले डिस्टर्ब गर्न पाउने छैनन् । मतदानको ४८ घण्टा अगाडिदेखि मौन अवधि सुरु भएकाले कुनै प्रकारको पनि प्रचारप्रसार गर्न पाइने छैन । पहिलो चरणअन्तर्गत हिमाली तथा उच्च पहाडी भेगका ३२ जिल्लामा प्रतिनिधिसभाका ३७ र प्रदेशसभाका ७४ सिटमा मंसिर १० गते मतदान हुँदै छ । प्रमुख निर्वाचन आयुक्त अयोधीप्रसाद यादवले भने, अब उम्मेदवारको होइन कि, मतदाताको समय सुरु भएको छ । उनले मतदाताले मौन अवधिमा विचार पुर्याएर मतदानका दिन विवेकपूर्ण निर्णय गर्नुपर्ने उल्लेख गरे । अब विवेक प्रयोग गर्ने पालो मतदाताको हो, उनले भने । मौन अवधि सुरु भएर निर्वाचन सम्पन्न नभएसम्म राजनीतिक दल, उम्मेदवार वा दलका कार्यकर्ताले कुनै प्रकारको चुनावी प्रचारप्रसार गर्न नपाउने आयोगले जनाएको छ । आयोग प्रवक्ता नवराज ढकालले राजनीतिक दल वा उम्मेदवारले मतदान केन्द्रको ३ सय मिटर वरिपरि राखेका प्रचारप्रसारका सामग्रीसमेत हटाउनुपर्ने बताए । एसएमएस, फेसबुक, भाइबरजस्ता विद्युतीय माध्यम वा सामाजिक सञ्जालबाट पनि मौन अवधिमा निर्वाचन प्रचारप्रसार गर्न पाइन्न, उनले भने, प्रचारप्रसार हुने गरी कुनै समाचार वा सूचना पनि प्रकाश गर्नु हुन्न । मौन अवधिमा सञ्चार माध्यमले पनि आचारसंहिताविपरीत कुनै काम गर्न नपाइने उनले उल्लेख गरे ।"
कतारमा नाकाबन्दीको असर  हजारौं नेपालीको रोजगारी गुम्यो,"काठमाडौं ६ महिनादेखि नाकाबन्दी खेपिरहेको कतारमा हजारौं नेपालीको रोजगार गुमेको छ । निर्माण क्षेत्र, बजारमा सामान सप्लाई गर्ने र होटल क्षेत्रमा कार्यरत नेपाली कामदारको रोजगारी गुमेको हो । समयमा तलब भुक्तानी नपाएका सयौं नेपाली कामविहीन भएर बसेका छन् ।आतंकवादलाई सहयोग गरेको भन्दै साउदी अरबको नेतृत्वमा छिमेकी देशहरूले कतारलाई गत जुन ६ देखि जल, हवाई र स्थल नाकाबन्दी गर्दै आएका छन् । यी देशले लगाएको आरोपलाई कतारले प्रतिवाद गरेको छ । साउदी अरब, संयुक्त अरब इमिरेट्स (यूएई) र बहराइनका दर्जनभन्दा बढी ठूला कम्पनी बन्द भइसकेका छन् । ती कम्पनीमा कार्यरत नेपाली फर्किसकेका छन् । कतारमा रहेका साउदीको अलमराई कम्पनीबाट मात्रै ३ सयभन्दा बढी नेपाली फिर्ता भइसकेका छन् । नाकाबन्दी सुरु हुनेबित्तिकै हाम्रो काम ठम्प भयो । सुरुदेखि नै कम्पनीले कामदार नेपाल पठाउन थाल्यो । हामी २० जनालाई एकै लटमा पठायो, ६ वर्षदेखि अलमराईमा कार्यरत धादिङका किशोर ठकुरीले भने, पठाउने बेला हाम्रो तलब सुविधाको हिसाब सबै भुक्तानी भएन । अहिलेसम्म ३ सयभन्दा बढी आइसकेका छन् ।हजारौं कामदारलाई रोजगार दिने सीडीसी, बुम कन्स्ट्रक्सन, सीसीसी, अल मन्नाई ट्ेरडिङ, सप्तन ट्ेरडिङ एन्ड कन्स्ट्रक्सन, अल रुबाबी, कतार इन्फास्ट्रक्चर, लेसलगायत कम्पनीले पछि बोलाउने भन्दै कामदार फिर्ता पठाइरहेका छन् । कतिपय कम्पनीले अर्को कम्पनीमा काम गर्न पाउने गरी कामदार छाडिदिएका छन् । धेरै साथी नेपाल आइरहेका छन् । नेपाल पठाउने खबरले बाँकी साथी पनि त्रासमा छन्, कन्सोलिडेटेड कन्स्ट्रक्टिङ इन्टरनेसनल कम्पनी (सीसीआईसी) कम्पनीमा स्काफफोल्डिङ फोरम्यान योगेश उपाध्यायले भने, कम्पनीले नयाँ प्रोजेक्ट पनि पाएको छैन । बिदामा आएका साथीहरूलाई बोलाएको छैन । कतारको पेट्रोलियम र ठूला प्रोजेक्ट बनाउने सीसीआईसी एउटैमा एक लाखभन्दा बढी आप्रवासी कामदार थिए ।निकै ठूलो कम्पनी अलमन्नाईको सेफ्टी अधिकृत चितवनका धु्रव क्षत्री काम गुमेपछि माल्दिभ्स गए । कम्पनीको व्यवस्थापन विभागमा काम गर्ने धेरैजसो कर्मचारी कटौतीमा परे । त्यसमा मैले पनि रोजगारी गुमाएँ, उनले भने, संयोगले मैले माल्दिभ्समा रोजगारी पाएँ । यो कम्पनीबाट मात्रै कम्तीमा एक सय नेपालीको रोजगारी गुमेको छ । स्थानीय सञ्चार माध्यमका अनुसार कतारका प्रधानमन्त्री अब्दुल्लाह बिन नासिर अलथानीले विश्वकपसहित ठूला आयोजना समयभित्रै सम्पन्न गर्ने दिशातर्फ उन्मुख हँुदै गइरहेको बताए । कतार सरकारले विश्वकपका आयोजना, रेल्वे आयोजना र सडकको कामलाई बढी प्राथमिकतामा राखेको छ । निजी क्षेत्रबाट बनेका आयोजनामा निर्माण सामग्रीको अभाव देखिन थालेको छ । निर्माण सामग्रीकै अभावमा समयमा काम सक्न नपाउँदा सरकारी रकम भुक्तानी हुन सकेको छैन । रकम भुक्तनी रोकिँदा कामदारलाई तेस्रो सातासम्म पनि तलब खुवाउन मुस्किल छ, कामदार आपूर्ति गर्ने एक नेपाली व्यवसायीले कान्तिपुरलाई भने, हामीजस्ता साना व्यवसायीहरू झन् मारमा परेका छौं । कहिले काम नपाएर सयभन्दा बढी कामदारलाई सुताएर राख्नुपरेको छ ।कामदारले ओभरटाइम गर्नसमेत पाएका छैनन् । ओभरटाइममा पाउने रकमले नै आफ्नो व्यक्तिगत खर्च धानिरहेका थियौं । ओभरटाइम नचल्दा तलब नै बचाउन मुस्किल परेको छ, अलि विन अलिका एक सुपरभाइजर भन्छन्, नियमित हुने कार्यतालिकामा अनिश्चितता बढेको छ । नाकाबन्दीको असर सबैतिर परिरहँदा कतै हाम्रो पनि अन्य कम्पनीको जस्तै हालत त हुने हैन ? बिनायोजना नै अपर्झट फर्कनुपर्ने त हैन भन्ने मानसिक दबाब परेको छ ।साउदीको बाटो रोकिँदा कतारले वैकल्पिक बाटोबाट खाद्यान्न आपूर्ति गर्दा महँगी बढेको छ । कतार सरकारले महँगी नियन्त्रण गर्ने प्रयास गरे पनि सफल भएको छैन । सामान्य कामदारको पहुँच रहेका साना पसलेहरूले मनलाग्दी ठगी गरिरहेका छन् । कागती, आलु, प्याज, गोलभेडा र धनियाँ बजारमा बेला बेला अभाव हुन्छ । एक रियाल पर्ने आलुलाई ५ रियालसम्म परेको छ । धनियाँको मूल्य निकै बढेको छ । चार रियालमा पाउने गोलभेडा १० रियाल पर्छ, सेभ ट्राभलमा कार्यरत खोटाङका तीर्थसंगम राईले भने, तरकारीमा ६० प्रतिशतसम्म महँगी बढेर हामीलाई धान्नै कठिन परिरहेको छ ।पछिल्लो समयमा कामदारले नेपालमा पैसा पठाउनसमेत कठिनाइ भोगिरहेका छन् । हिजो एक लाख रुपैयाँ पठाउन खोजेका थियौं । ५० हजार रुपैयाँभन्दा बढी पठाउन पाइएन । रेमिट्यान्स कम्पनीहरूले पैसा पठाउने विषयमा कडाइ गरेका छन्, अशोक स्याङतानले भने, पहिला यस्तो थिएन । यसले झन् तनाव बढाएको छ । कतारस्थित नेपाली दूतावासमा नाकाबन्दीको असरमा रोजगारी गुमाउनेको सूचना छैन । तरकारीलगायत खाद्यान्नमा महँगी बढेको सबैले भोगेका छन्, कतारका लागि नेपाली राजदूत रमेशप्रसाद कोइरालाले भने, ब्लकेडका विषयमा जोडिएर कुनै नेपाली कामदार समस्या लिएर दूतावास आएको स्थिति अहिलेसम्म छैन । नाकाबन्दीले कतारका नागरिक र आप्रवासी कामदारमाथि परेको नकारात्मक असरको अध्ययन गर्न संयुक्त राष्ट्रसंघको उच्चस्तरीय टोली कतार आइपुगेको छ ।"
निर्वाचन वर्ष उच्च आर्थिक वृद्धि,"काठमाडौं प्रजातन्त्र पुनर्बहाली भएयता निर्वाचन भएका वर्षहरूमा आर्थिक वृद्धिदर पनि ५ प्रतिशतभन्दा बढी भएको छ । निर्वाचनका बेला उपभोग अत्यधिक बढ्ने हुँदा समग्र अर्थतन्त्र विस्तार हुने गरेको हो । २०४८ देखि २०७३७४ सम्मका ८ मध्ये ६ वटा निर्वाचन भएको वर्षमा उच्च वृद्धि भएको छ । प्रजातन्त्र पुनर्बहालीपछिको पहिलो निर्वाचन हुँदा आर्थिक वर्ष २०४७४८ मा ६३ प्रतिशत आर्थिक वृद्धि भएको थियो ।२०५१ को मध्यावधि निर्वाचनका बेला हालसम्मकै उच्च ७६ प्रतिशत वृद्धि हासिल भयो । उक्त वर्ष निर्वाचनसँगै २०४८ देखि सुरु भएको आर्थिक उदारीकरणको प्रभावसमेत देखिएकाले ऐतिहासिक वृद्धि भएको थियो । २०५६ को आम निर्वाचनमा ६१ प्रतिशतले विस्तार भएको अर्थतन्त्रमा त्यसयताका दुई संविधानसभा निर्वाचनले पनि सकारात्मक प्रभाव पार्यो । २०६४ को पहिलो र २०७० को दोस्रो संविधानसभा निर्वाचन हुँदा ५८ प्रतिशत हाराहारी वृद्धि हासिल भयो ।निर्वाचनका बेला अत्यधिक खर्च भएर उपभोग बढ्ने भएकाले उच्च वृद्धि हासिल भएको हो, पूर्वअर्थ सचिव रामेश्वर खनालले भने । बढेको खर्चकै कारण २०४९ र २०५४ मा प्रभाव नदेखिए पनि पछिल्लो स्थानीय तहको निर्वाचनको योगदान पनि अर्थतन्त्रमा देखियो । गत वर्षको ६९ प्रतिशतको वृद्धि भयो । अघिल्लो वर्ष निकै न्यून वृद्धि भएकाले आर्थिक वर्ष २०७३७४ मा बढी वृद्धि देखिएको हो । उक्त वृद्धिमा पनि निर्वाचनको भूमिका रहेको अर्थविद्हरू बताउँछन् ।चुनाव खर्चिलो बन्दै गएकाले उम्मेदवारले ठूलो खर्च गर्छन्, खनालले भने । खर्चका कारण आर्थिक वृद्धि उच्च देखिने भएकाले यो दिगो भने हुँदैन, उनले भने । निर्वाचनका क्रममा सरकार र उम्मेदवार दुवैले ठूलो खर्च गर्छन् । मंसिर १० र २१ गतेको प्रतिनिधि र प्रदेशसभा निर्वाचनका लागि १९ अर्ब ८४ करोड रुपैयाँ निकासा दिइसकेको अर्थ मन्त्रालय बजेट महाशाखाका सहसचिव ईश्वरी अर्यालले जानकारी दिए । निर्वाचन आयोगले १० अर्ब र गृह मन्त्रालयले ९ अर्ब निकासा लगेको उनले बताए । सेनाले भने ८४ करोड रुपैयाँ निकासा लगेको छ ।यसमा केही रकम थपिन सक्छ, उनले भने, कति थपिन्छ अहिले नै भन्न सकिने अवस्था छैन । अर्थको अनुमानमा २५ अर्ब रुपैयाँजति यसपटकको निर्वाचनमा सरकारको खर्च हुने देखिन्छ । गत वर्षको स्थानीय तह निर्वाचनमा सरकारी ढुकुटीबाट करिब २२ अर्ब खर्च भएको थियो । सरकारभन्दा निकै बढी खर्च उम्मेदवारले गर्ने गरेका छन् । मंसिरको प्रतिनिधि र प्रदेशसभा निर्वाचनमा करिब ५ हजार जना चुनावी प्रतिस्पर्धामा छन् । रहरका लागि मात्रै उम्मेदवारी दिएकाहरूले भने तोकिएको सीमाभित्र पनि खर्च नगर्न सक्छन् । आयोगले प्रतिनिधिसभा उम्मेदवारले २५ र प्रदेशसभाका प्रत्याशीले १५ लाख खर्च गर्न पाउँछन् ।स्थानीय तहको अनुभव र हाल बजारको चहलपहल हेर्दा ठूला ५ दलका करिब ३ हजार उम्मेदवारले औसतमा ३ करोड खर्च गर्न सक्ने देखिएको छ । यी ठूला उम्मेदवारमार्फत करिब ९० अर्ब रुपैयाँ बजारमा आउने अनुमान गरिएको छ ।एउटा उम्मेदवारले ३ करोडका दरले खर्च गर्ने देखिएको छ, खनालको आकलन छ । होटल, रेस्टुरेन्ट, मदिरा, खाद्यान्न, मासु, प्रेस, सवारी साधन, इन्धनलगायतको कारोबार निर्वाचनका बेला अत्यधिक हुने गरेको छ ।सरकार र उम्मेदवारले गर्ने खर्च र त्यसले बजारमा पार्ने प्रभावका कारण अर्थतन्त्रमा यस वर्ष करिब १ खर्ब रुपैयाँको योगदान पुग्ने आकलन अर्थविद्हरूको छ । मेरो विचारमा १ खर्ब २० अर्ब रुपैयाँ जतिको गतिविधि बढ्छ, खनालले भने, ६ प्रतिशतको आर्थिक वृद्धि चालु आर्थिक वर्षमा पनि हुन सक्छ । यस वर्ष सरकारले ७२ प्रतिशत वृद्धि हुने अनुमान गरेको छ ।यसरी खर्च बढे पनि सरकार र निजी क्षेत्रको पुँजीगत लगानी भने निर्वाचनका वर्ष संकुचित हुने गरेको छ । धेरै कर्मचारी निर्वाचनमा खटिने र ठेकेदारले पनि कामदार नपाउने हुँदा पुँजीगत खर्च न्यून हुने गरेको छ । स्वदेशी र विदेशी लगानीकर्ताले पनि निर्वाचनपछि बन्ने सरकारको नीति हेरेर मात्रै लगानी गर्ने हुँदा पुँजी निर्माण हुन नसकेको हो ।"
युनिटीको फैसला उल्टियो,"काठमाडौं (कास) युनिटी प्रकरणमा जिल्ला अदालतबाट दोषी ठहर भएका आरोपितले उच्च अदालत पाटनबाट सफाइ पाएका छन् । न्यायाधीशहरू दुर्गादत्त भट्ट र शेखरप्रसाद पौडेलको संयुक्त इजलासले पुनरावेदनका लागि दर्ता भएका विभिन्न १८ मुद्दामा सुरुको फैसला उल्टिने आदेश दिएको हो । युनिटी प्रकरणका आरोपितले विभिन्न जिल्लाबाट फैसला भएका ठगी मुद्दासहित कम्पनी ऐनबमोजिमको सजाय, बिनाइजाजत वित्तीय कारोबार गरेको, राजस्व चुहावटलगायत मुद्दामा सफाइ पाएका हुन् । युनिटी लाइफको मुख्य मुद्दा जिल्ला अदालत ललितपुरबाट किनारा लागेको थियो । जिल्ला अदालत ललितपुरले २०७० चैतमा युनिटीका १२ सञ्चालकलाई १ करोड ६ लाखका दरले जरिवाना र ३ वर्ष कैद हुने फैसला गरेको थियो । युनिटीका सञ्चालक नेत्र राजवंशी, भीमबहादुर गुरुङ, इन्द्रबहादुर विक, विष्णु क्षत्री, कृष्ण क्षत्री, महेन्द्र केसी, शिशिर योगी, लोकबहादुर टण्डन, विश्वनाथ गौतम, घनश्याम बस्ताकोटी र गोविन्द ज्ञवालीलाई दोषी ठहर्याएको थियो । युनिटीले चेन व्यवसाय सञ्चालन गरेर ३ लाख ६६ हजार सदस्यबाट ३ अर्ब ७९ करोड रुपैयाँ ठगी गरेको आरोप थियो । अनुसन्धानमा सञ्चालकले कम्पनीको रकम व्यक्तिगत खातामा राखेको भेटिएको थियो । युनिटीको मुद्दामा प्रहरीले देशभरका विभिन्न अदालतमा दायर मुद्दामा कुल १ सय १२ जनालाई प्रतिवादी बनाएको थियो । अध्यक्ष काशी गुरुङसहित २३ जना थुनामा थिए भने ८१ जना फरार थिए । पुर्पक्ष थुनामा रहेकामध्ये नारायण शिवाकोटी, गोविन्द कोइराला, कुमार डंगोल, नेत्रकुमार राई, ढाकबहादुर पराजुलीलगायतले सफाइ पाएका हुन् ।"
उम्मेदवारै नदेखी मतदान,"रसुवा पर्यटकीय क्षेत्र लाङटाङका मतदाताले यसपटक पनि उम्मेदवारको मुखै नदेखी मतदान गर्दैछन् । प्रतिनिधिसभा र प्रदेशसभा निर्वाचनका लागि मत माग्न कुनै उम्मेदवार नआएको लाङटाङका ङेरूप तामाङले बताए । उम्मेदवार नआए पनि मतदान गर्दै छौं, उनले भने । स्थानीय कार्यकर्ताले नै आफ्ना उम्मेदवारका लागि मत मागेका छन् ।विगतमा भएका आम निर्वाचनमा पनि उम्मेदवारहरू लाङटाङ नपुगेका उनले बताए । २०४८, २०५१, २०५६ र २०७० मा भएका आम निर्वाचनमा उम्मेदवारको मुखै नदेखी मत दिएका थिए, लाङटाङका बासिन्दाले । उम्मेदवार नआइपुगे पनि उनीहरूले आफ्नो रोजाईका उम्मेदवारलाई मतदान गर्दै आएका छन् । सदरमुकाम धुन्चेबाट करिब दुई दिन पैदल यात्रा गरेर पुगिने लाङटाङलाई सडक सञ्जालले छोएको छैन । दुर्गम भएका कारण उम्मेदवार मत माग्न नआएको स्थानीयको भनाइ छ ।स्थानीय तह निर्वाचनमा भने लाङटाङकै स्थानीय उम्मेदवार भएका कारण सहज भएको थियो । उम्मेदवार भेटेर कुरा सुनेको भए उम्मेदवार छनोट गर्न सजिलो हुने स्थानीयको भनाइ छ । २०७२ वैशाख १२ को भूकम्पले लाङटाङ तहसनहस बनाएको थियो । गाउँमा उम्मेदवार नआउँदा विकास र पुनर्निर्माणको कुरा ओझेलमा पर्ने हो कि भन्ने चिन्ता लाङटाङवासीलाई छ । मतदान केन्द्र रहने विद्यालय भूकम्पपछिको पहिरोले पुरेपछि लाङटाङ गाउँभन्दा माथि रहेको मुन्डुप गाउँमा सारिएको जिल्ला निर्वाचन अधिकारी नवीन खालिङले बताए । लाङटाङमा २ सय ९२ मतदाता छन् । लाङटाङ, क्यानजिन र मुन्डुपमा गरी १ सय ३९ पुरुष र १ सय ५३ महिला मतदाता छन् । लाङटाङका लागि सदरमुकाम धुन्चेबाट बुधबार हिँडेका कर्मचारी बिहीबार दिउँसो ३ बजे पुगिसकेको सहायक निर्वाचन अधिकृत ढाकाराम पौडेलले बताए । निषेधित क्षेत्र घोषणायसैबीच, कालिका गाउँपालिका १ राम्चेलाई जिल्ला प्रशासन कार्यालय रसुवाले १० घण्टासम्म निषेधित क्षेत्र घोषणा गर्यो । राम्चेमा लोकतान्त्रिक गठबन्धन र वाम गठबन्धनले एकै स्थानमा आमसभा राखेकाले सुरक्षालाई मध्यनजर राख्दै स्थानीय प्रशासन ऐन, २०२८ को दफा ६ (३) बमोजिम निषेधित क्षेत्र घोषणा गरिएको प्रमुख जिल्ला अधिकारी चोमेन्द्र न्यौपानेले बताए । जिल्ला सुरक्षा समिति बैठकको निर्णयअनुसार बिहीबार दिउँसो १२ बजेदेखि राति १० बजेसम्मका लागि मात्र निषेधित क्षेत्र घोषणा गरिएको हो । यस्तै पहिलो चरण मंसिर १० गते हुने प्रतिनिधिसभा र प्रदेशसभा निर्वाचनका लागि बिहीबार राति १२ बजेदेखि नै रसुवागढी सीमा नाका बन्द गरिएको प्रजिअ न्यौपानेले बताए । सबै मतदान केन्द्रमा सुरक्षाकर्मी मतपेटिका र मतपत्रसहित पुगिसकेकाले निर्वाचनलाई मध्यनजर गर्दै जिल्लाको सुरक्षा व्यवस्था पनि कडा पारिएको उनले बताए ।"
सेनाले बढायो सक्रियता,"काठमाडौं यही मंसिर १० मा हुने पहिलो चरणको प्रतिनिधिसभा तथा प्रदेशसभा निर्वाचनमा मतदान केन्द्रदेखि बाह्य सुरक्षासम्मका लागि नेपाली सेनाले आफ्नो सक्रियता बढाएको छ । आफ्नो गस्ती बढाउँदै सेना निर्वाचन सुरक्षामा बढी सक्रिय भएको हो । सेनाले पहिलो चरणमा निर्वाचन हुने ३२ जिल्लाका साथै दोस्रो चरणका ४५ जिल्लाको प्रचारमा समेत निगरानी राखेको छ । सेना बाहिरी घेरामा रहेर नेपाल प्रहरी र सशस्त्र प्रहरीसँगको समन्वयमा उम्मेदवारको सुरक्षा गर्ने, निर्वाचन अवधिभर बन्दुक, खुकुरी, चेन, लाठीलगायत हतियार बोकेर हिंडडुल गर्न नदिने काममा समेत सहयोगी बनेको छ । हतियार तथा विस्फोटक पदार्थ बोकेको कुनै व्यक्ति भेटेमा सेनाले तत्काल कारबाहीसमेत गर्न सक्नेछ । निर्वाचनको केही दिनअघिसम्म बम विस्फोटलगायत घटना बढेपछि सेनाले आफ्नो सक्रियता बढाएको जनाएको छ । भित्री घेरामा सुरक्षा दिने र जनतासँग प्रत्यक्ष सम्पर्कमा रहने काम नेपाल प्रहरीको हो । मतदान केन्द्रको बाहिरी सुरक्षासहित महत्त्वपूर्ण आधा दर्जन क्षेत्रको सुरक्षा जिम्मामा रहेकाले सेना बढी सक्रिय बनेको हो । तर, सेना स्वयं अग्रसर हुँदैन । आपतकालीन अवस्था आउँदा भूमिका निर्वाह गर्छ, एक उच्च सैन्य अधिकारीले भने, सेनाले सबै स्थानको अध्ययन गरेर बसेको छ । अवाञ्छित तत्त्वहरूको भूमिकालाई पनि नियालिरहेको छ । निर्वाचनमा ६१ हजारभन्दा बढी सैनिक खटिइसकेको सैनिक जनसम्पर्क निर्देशनालयले जनाएको छ । निर्वाचनविरोधी गतिविधिमा संलग्न हुन सक्ने सम्भावित पक्षलाई हामीले नजिकबाट नियालिरहेका छौं, सेनाका प्रवक्ता सहायक रथी नयनराज दाहालले भने, सादा पोसाकमा प्रहरी खटिएजस्तै नेपाली सेनाले पनि आफ्नो निगरानी गरिराखेको छ । चुनावविरोधी गतिविधि गर्ने जोसुकै भए पनि सजायका भागीदार हुन्छन् । संयुक्त सुरक्षा योजनाअनुसार सेना अगाडि बढेको र निर्वाचनविरोधी गतिविधि हुन नदिन सक्रिय रहेको पनि दाहालले बताए । निर्वाचन बिथोल्ने र विस्फोटक पदार्थ बोक्ने समूहलाई सेनाले भौतिक कारबाही नै गर्ने सैन्य अधिकारीले जनाएका छन् । केन्द्रदेखि जिल्लाका विभिन्न तहमा सेनाले रिजर्भ फौज, बम डिस्पोजल टोली, मतपत्रको सुरक्षा, मतपेटिका तथा अन्य सामग्री ढुवानीलगायतमा जवान तथा अधिकृतहरूलाई खटाएको छ । हवाई गस्ती तथा स्ट्राइकिङ फौजका लागि आठै पृतनामा हेलिकोप्टर तथा विमानस्थलमा एयर बेस स्थापना तथा परिचालन गरेको छ । नेपाल प्रहरीको सुरक्षामा रहेका कतिपय स्थानमा सेनाको सहभागिता रहन थालेको छ । रक्षा मन्त्रालयका सचिव विनोद केसीले नेपाली सेनाले संयुक्त सुरक्षा योजनाअनुसार नै जिम्मेवारी बहन गर्ने गरी आफूलाई तयार राखेर काम गरेको बताए । तेस्रो घेरामा सेनाले महत्त्वपूर्ण भूमिका निर्वाह गर्छ । महत्त्वपूर्ण घेरामा अन्य सुरक्षा निकाय रहे पनि महत्त्वपूर्ण पक्षको सुरक्षा सेनाबाट हुनेछ । मतपत्र, मतपेटिका सबै सेनाले सुरक्षा दिनेछ, उनले भने, सेना बृहत् सुरक्षा योजनाअनुसार जिल्ला अधिकारीको समन्वयमा हुने निर्णयमा नै अघि बढ्ने हो । नेपाल प्रहरी र सशस्त्र बलले कुल जनशक्तिमध्ये ७५ प्रतिशत निर्वाचन सुरक्षामा खटाएको छ । निर्वाचन नचाहने समूहले तोडफोड, आगजनी, मतपेटिका, निर्वाचन सामग्री लुटपाट र निर्वाचन कर्मचारीलाई हातपात गर्न सक्ने भएकाले त्यस्ता घटना हुन नदिने गरी सुरक्षा योजना तय गरिएको छ । सीमा क्षेत्रबाट हुन सक्ने घुसपैठ रोक्न छिमेकी मुलुकका समकक्षीसँग पनि समन्वय गरिएको छ । अति संवेदनशील जिल्लाका निर्वाचन क्षेत्रका बुथमा ८५, संवेदनशीलमा ७५ र सामान्य स्थिति रहेका निर्वाचन क्षेत्रमा ५५ जना सुरक्षा अधिकारी परिचालन हुनेछन् । यी म्यादीबाहेकका सुरक्षाकर्मी हुन् । अति संवेदनशील र संवेदनशील जिल्लाका प्रत्येक निर्वाचन क्षेत्रमा ३३ वटा स्ट्राइकिङ र गस्ती टोली पनि सँगै परिचालन हुनेछन् । सेनाले सबै पृतनामा हेलिकोप्टर र डिस्पोजल टोली तयार गरेको छ । राष्ट्रिय अनुसन्धान विभागले पनि पूर्वसूचना संकलनको काम गरिरहेको छ । करिब ५ सय कर्मचारी र बाह्य रूपमा नियुक्त गरिएका करिब तीन सय गरी झन्डै आठ सयले सूचना संकलन गरेर संयन्त्रलाई सूचित गराइरहेका छन् । अति संवेदनशील जिल्ला दोस्रो चरणमा परेका भए पनि पहिलो चरणमा रहेका केही जिल्ला संवेदनशीलभित्रै छन् । भारतसँग सीमा जोडिएका जिल्ला अति संवेदनशीलमा पर्छन् । चीनको स्वशासित क्षेत्र तिब्बतसँग सीमा जोडिएका र भौगोलिक जटिलता भएका जिल्ला केही संवेदनशीलमा छन् । सुरक्षा योजनामा १६ जिल्लालाई अति संवेदनशील, २० जिल्ला संवेदनशील र अन्यलाई केही चुनौती भएका र सामान्य जिल्लाका रूपमा विश्लेषण गरिएको छ ।"
अर्बौंको उखु खेतमै सड्दै,"सर्लाही हरेक वर्ष मंसिर मध्यान्तरबाट उखु मिल चल्थे । यसपालि त्यसको कुनै सुरसार छैन । त्यसअघि किसानसँग खरिद गरिने मूल्य तोक्ने प्रक्रियामै कोही लागेको छैन । कारण हो स्वयं उखु उत्पादकका नेताहरू चुनावमा होमिनु ।उखु उत्पादक महासंघ र मिलगेट उखु उत्पादक समितिका नेता दुई दलबाट एउटै प्रदेशसभामा प्रतिस्पर्धा गरिरहेका छन् । उखुनेताहरूको गुलियो भिडन्त अर्बौं आर्जन गर्ने आसमा रहेका किसानका लागि भने तीतो बनिरहेको छ । उखुको मूल्य तोक्न बर्सेनि ठूलै संघर्षमा उत्रिनुपर्छ । प्रदेशसभामा उम्मेदवार बनेका दुवै व्यक्ति किसानका त्यस्ता नेता थिए, जसले दह्रो वार्ता गरेर केही चित्तबुझ्दो भाउ दिलाइदिन्थे । उखु किसान, चिनी उद्योग र सरकारका प्रतिनिधिबीच हुने मूल्य निर्धारणको वार्तामा तिनै दुई नेताको अग्रसरता हुन्थ्यो । मूल्य तोक्ने किसान प्रतिनिधि नै चुनावमा व्यस्त छन्, सर्लाही बसबरीया ५ धनगढाका किसान लक्ष्मण रायले भने, उद्योग सञ्चालन हुने चालचुल नहँुदा तेस्रो बाली लगाउन नसक्ने अवस्था आएको छ । उनी उखु चिनी उद्योगलाई समयमै बेचरेर आम्दानी गरी खेतमा मसुरो लगाउने योजनामा थिए । थपे, उखु उठाइदिए बेलामा पैसा पनि हात लाग्थ्यो, अर्को कमाइ लगाउन पाएर थप आर्जन हुन्थ्यो । समयमा चिनी उद्योग सञ्चालन नभए भावर क्षेत्रको खुट्टी उखुको तौल घट्ने र सुक्ने खतरा बढेको सर्लाही हरिवन चापिनीका कृषक प्रेम महतले बताए । जति छिप्पियो र सुक्दै गयो, उति हल्का हुन्छ, किसानलाई घाटा हुन्छ, व्यवसायीलाई नाफा, उनले भने, चाँडै टुंगो लागेन भने उखु सडिएर जानेछ । सर्लाहीमा प्रतिबिघा औसत २ सय क्विन्टलभन्दा बढी उखु उत्पादन हुन्छ । बर्सेनि ८० लाख क्विन्टलभन्दा बढी उत्पादन हुने उखुले जिल्लाभरिका किसानका हातमा करिब ४ अर्ब रुपैयाँ आउँछ । कृषि व्यवसायबाट देखिने गरी ठूलो रकम उत्पादकसम्म पुग्ने माध्यम यही खेती बन्दै आएको छ ।त्यही उखुको मूल्य तोक्ने वैज्ञानिक विधि भने छैन । किसानलाई कति मूल्य पाउँछु भन्ने थाहा हुँदैन । महँगी बढ्दै गए पनि उखुको मूल्य तुलनात्मक रूपमा बढ्दैन । जाडो छिप्पिँदै जाँदा हरेक वर्ष किसानहरू उत्पादनको मूल्य अघिल्लो वर्षभन्दा बढाउन तात्ने गर्छन् । चिनी उद्योगले सस्तोमा किन्न खोज्ने र किसानले बढी पाउनुपर्ने अडान राख्ने भएकाले तनावको स्थिति सिर्जना हुन्छ । कुनै वर्ष त झडप नै हुन्छ । मूल्य तोक्ने अहिलेसम्मको विधि किसान र उद्यमीबीच हुने वार्ता बन्दै आएको छ । त्यसको वैज्ञानिक प्रणाली नभएकाले हरेक वर्ष उखुको मूल्य कति हुन्छ भन्ने अन्योल हुन्छ । तराईमा हजारौं उखु किसान छन् । तिनको ठूलो मर्का यही छ । झन्डै ३२ वर्षअघि हरिवनमा इन्दुशंकर चिनी उद्योग स्थापनापछि यहाँ उखु खेती सुरु भएको हो । एकमुष्ठ आम्दानी हुने नगदे बालीमा आकर्षित यहाँका किसानले बर्सेनि यो खेती बढाउँदै लगेका छन् । अहिले यहाँ करिब ४० हजार बिघामा उखु खेती छ । महोत्तरीको गौशाला नगरपालिका १२ पडरियाका कृषक राजेन्द्रप्रसाद महतो खेतमा तेस्रो बाली गहुँ लगाउन खेतको उखु काटेर सक्खर बनाउँदै छन् । चिनी उद्योग सञ्चालन छाँटकाँट नदेखेपछि उनले सक्खर बनाउने विकल्प रोजेका हुन् । त्यसमा श्रम बढी लागेको छ, आम्दानी भने कम पाएको उनले बताए । उद्योगलाई बेच्दा सहज हुन्छ, उनले भने, सक्खर बनाउन मजदुर बढी लाग्छ । तर उद्योग नै चल्ने कहिले हो थाहा छैन । सड्न दिनुभन्दा सक्खर बनाउनु राम्रो । उखु उत्पादक महासंघका अध्यक्ष कपिलमुनि मैनालीले पुस पहिलो सातादेखि चिनी उद्योग सञ्चालन हुने दाबी गरे । गत वर्षदेखि मूल्य तोक्न सक्रियता बढाएको कृषि मन्त्रालयले गृहकार्य गरिरहेको छ, उनले भने, किसानलाई नोक्सानी नहुने गरी मूल्य निर्धारण गरिनेछ । चुनावले यसलाई ओझेलमा पार्नेछैन । महासंघले महँगी वृद्धिदरलाई आधार मानेर प्रत्येक वर्ष उखुको भाउ बढाउनुपर्ने माग गर्दै आएको छ । बीउ, मल, मजदुरी महँगो हुँदै गएकाले किसानको उत्पादन लागत प्रत्येक वर्ष बढ्छ । धेरै पटक किसानले आन्दोलनबाट मूल्य बढाउन उद्यमीलाई बाध्य पारेका छन् । ५ वर्षअघि मूल्य वृद्धिका लागि किसानले गरेको आन्दोलन अनियन्त्रित भएपछि पूर्वपश्चिम राजमार्गमा कफ्र्यु लगाउनुपरेको थियो ।अध्यक्ष मैनालीले किसानको लागत, महँगी वृद्धिदर सबै दृष्टिगत गर्दै वैज्ञानिक ढंगले मूल्य कायम गर्ने पद्धति विकास नभएसम्म लागत असुल्न आन्दोलन गर्नुपर्ने बाध्यता रहेको बताए । हरेक वर्ष मूल्यका लागि हुने विवादले किसान र उद्यमीबीच दूरी बढाउँदै आएको छ । परिपूरक किसान र उद्यमी मूल्य कायम गर्ने बेलामा शत्रुजस्ता हुन पुग्छन् । मूल्य तय गर्न किसान र उद्यमीले सरकारको मध्यस्थता चाहेका छन् । मैनालीले उखु विकास बोर्ड गठन गरेर सरकारले वैज्ञानिक मूल्य कायम गर्नुपर्ने पुरानो माग दोहोर्याए ।"
उपचारको बहानामा यौन शोषण,"काठमाडौं केही महिनाअघि नेपाल प्रहरीको केन्द्रीय अनुसन्धान ब्युरोमा परिवारसहित आएकी एक अविवाहित युवतीको दुर्दान्त कथा सुनेर ब्युरोका अनुसन्धान अधिकारीहरू चकित परे । युवतीमाथि वर्षौंदेखि भएको बलात्कार, यौन दुव्र्यवहार र त्यसलाई ढाकछोप गर्न सामाजिक सञ्जाललाई हतियार बनाउने आरोपित कोही नभएर, आफूलाई अवतारी लामा बताउने एक व्यक्ति थिए । ती युवतीको कथा सुनेपछि अनुसन्धानमा जुटेको प्रहरीले स्वघोषित अवतारी लामा दाबी गर्ने व्यक्तिले धर्मको आवरणमा कैयन् युवतीमाथि यौन शोषण र हिंसा गरिरहेको निष्कर्ष निकाल्दै उनलाई पक्राउ गरेको छ ।सिन्धुली कुशेश्वर दुम्जा स्थायी घर भई दक्षिणकाली नगरपालिका१ चाल्नाखेलमा गुम्बा चलाएर बसेका गुरु रिम्पोछे छुल्ठिम दोर्जे यान्तान टुल्कु लामालाई ब्युरोले मंगलबार उनकै गुम्बा पेमा टासी छुल्ठिम घोम्बो कासुङबाट पक्राउ गरेको छ । प्रहरी पुग्दा लामा भिक्षुको पोसाकमा आफ्नो पूजाकोठा छेवैको सोफामा बसेका थिए । प्रहरीका अनुसार २०६६ सालमा शरीर चिलाउने रोग सुरु भएपछि ती युवती परिवारकै सल्लाहमा लामाकहाँ उपचार गर्न भन्दै पुगेकी थिइन् । लामाले ती युवतीलाई दुई साता गुम्बामै आवासीय रूपमा बसेर उपचार गर्नुपर्ने सुझाएका थिए । त्यही सल्लाहका आधारमा गुम्बा बसेकी युवतीलाई लामाले निर्वस्त्र बनाउँथे र उपचार गरेको दाबी गर्थे । यही उपचारका सिलसिलामा ती युवतीमाथि लामाले पटकपटक बलात्कार गरे ।घटना बाहिर जाने डरले लामाले युवतीलाई अनेक कथित धार्मिक मन्त्र सुनाउँदै तर्साएका थिए । युवतीलाई उनको नांगो तस्बिर फेसबुकमा हालेर यौन सम्बन्धी अरू तस्बिर पनि बाहिर ल्याइदिने भन्दै धम्क्याएका थिए । १२ रोपनीमा फैलिएको गुम्बामा मंगलबार लामालाई पक्राउ गर्न जाँदा सात महिला पनि गुम्बामा आवासीय रूपमा बसेका थिए । प्रहरीका अनुसार तीमध्ये केही वयस्क उमेरका अविवाहित महिला र केही अविवाहित युवती थिए । जसमध्ये धेरैजसो भने उपचारका लागि भन्दै गुम्बामा आवासीय रूपमा बसेका थिए । ६० उमेर कटेकी एक अविवाहित महिलाले भने पछिल्ला सात वर्षयता गुम्बामा लामाको सेवा गरेर बसिरहेको बताएकी थिइन् । अर्की एक महिला भने झन्डै १८ वर्षकी छोरीसहित गुम्बामा दुई वर्षदेखि बसिरहेकी थिइन् ।प्रहरीका अनुसार अन्य महिलाले आफूमाथि यौन दुव्र्यवहार गरेको खुला रूपमा बताएका छैनन् । तर उपचारका नाममा लामाले धेरै महिलामाथि यौन शोषण गरेको प्रहरीको प्रारम्भिक अनुसन्धानले देखाएको छ । मंगलबार प्रहरी पुग्दा उनको गुम्बाको एउटा कोठामा केही वाइनका बोतलहरू पनि भेटिएका थिए । लामाले ती वाइन भगवानलाई चढाउन ल्याएको बताए । उनको कोठामा झन्डै १५ वटा खाममा दर्शनार्थीहरूले भेटीस्वरूप चढाएको पैसा पनि भेटिएको थियो ।आफूलाई दसांै पुस्तासम्म एउटै कुलमा जन्मेको अवतारी लामा भएको बताउँदै उनले आफ्नो चित्त दुख्ने र भनेजस्तो काम नगरे युवतीहरूलाई अनिष्ट हुने भनेर धम्क्याउँथे । प्रहरीका अनुसार उपचारका निम्ति भन्दै आएका अधिकांश महिलालाई उनले एकान्त कोठामा लैजान्थे र निर्वस्त्र बनाएर उपचार गरेको बहाना गर्दै यौन सम्पर्क गर्थे । उपचार विधि अरूलाई बताएमा ठूलो क्षति हुने, रोग बल्झिने भन्दै उनले महिलाहरूलाई तर्साउँथे । लामाले यौन सम्बन्ध राखेका महिलालाई आफ्नो अनुमतिबिना विवाह गरेमा वा अरूसँग यौन सम्बन्ध राखेमा तिम्रो मृत्यु हुन्छ भनेर मानसिक त्रास देखाउँथे । कतिसम्म भने लामाले केही युवतीलाई आफूलाई पुनर्जन्मको पनि ज्ञान भएको बताउँदै तिमी मेरो पूर्वजन्मको श्रीमती हो भन्थे र करकापमा पारेर नाजायज सम्बन्ध गाँस्थे । ब्युरोका प्रमुख डीआईजी पुष्कर कार्कीका अनुसार लामाले धार्मिक अन्धविश्वासमा टेकेर महिलामाथि शोषणको शृंखला चलाएको देखिन्छ । दस वर्षदेखि गुम्बा चलाउँदै आएका लामा त्यसअघि पर्यटकको गाइडका रूपमा काम गर्थे । प्रहरीका अनुसार नियमित प्राप्त हुने भेटीबापतको मोटो रकमबाट उनले गुम्बा चलाइरहेका थिए । त्यसका अलावा उनको आर्थिक स्रोत केके थियो भन्नेबारे प्रहरीले अनुसन्धान गरिरहेको छ । प्रहरीका अनुसार निजी चालक राखेर हाइलक्स गाडीमा हुइँकिने लामाले त्यति ठूलो गुम्बाको व्यवस्थापन कुन आर्थिक स्रोतबाट गरिरहेका थिए भनेर अनुसन्धान भइरहेको छ ।ब्युरोले बुधबार नै लामालाई काठमाडौं जिल्ला अदालतमा पेस गरेर जबरजस्ती करणी र विद्युतीय कारोबार ऐनअन्तर्गत मुद्दामा पाँच दिनको म्याद थपेर अनुसन्धान अगाडि बढाएको छ । डीआईजी कार्कीका अनुसार धर्मको आवरणमा लामाले गरेका क्रियाकलापबारे मिहिन अध्ययन भइरहेको छ । अन्य पीडित पनि प्रहरीको सम्पर्कमा पुगेका छन् ।"
सुरुङ अन्तिम चरणमा,"काठमाडौं मेलम्ची खानेपानी आयोजनाले सुरुङ खन्ने काम अन्तिम चरणमा पुर्याएको छ । पुसभित्र सबै सुरुङ खन्ने काम सम्पन्न हुने गरी काम भइरको उल्लेख गर्दै आयोजनाले अब ९ सय ९८ मिटर बाँकी रहेको जनाएको छ । केही स्थानमा भूगोल कमजोर हुँदा समस्या थियो । अहिले जोखिम पनि कम हुँदै गएको छ, आयोजनाका उपनिर्देशक रमाकान्त दवाडीले भने, अब पुसभित्र सुरुङ खन्ने काम सम्पन्न हुन्छ । अम्बाथानग्यालथुङ खण्ड ३ सय ५४ मिटर र ग्यालथुङसिन्धु खण्डमा ६ सय ४४ मिटर सुरुङ खन्न बाँकी रहेको उनले बताए । पुसको पहिलो हप्तातिर अम्बाथान ग्यालथुङ खण्डको सुरुङ ब्रेकथ्रु गरिने उनले बताए । आयोजनाले सुन्दरीजलसिन्धु खण्डको काम गत वर्ष सकेको थियो । सिन्धु अडिटदेखि सुन्दरीजलसम्म सबैभन्दा लामो सुरुङ खण्ड हो । तर, सुन्दरीजल पानी प्रशोधन केन्द्रमा फागुनभित्र मात्र पानी ल्याउन सकिने आयोजनाबा कार्यकारी निर्देशक रामचन्द्र देवकोटाले बताए । आयोजनाका अनुसार सुरुङ ढलान गरेर पानी ल्याउन थप ४ महिना चाहिन्छ । फागुनभित्र भने उपत्यकामा पानी आउँछ होला, देवकोटाले भने, अब २३ महिना ढिला भए पनि पानी आउँछ, अब आयोजना सम्पन्न भयो भन्दा पनि हुन्छ, निराश हुने अवस्था छैन । सिन्धुदेखि ग्यालथुम खण्डको भौगोर्भिक अवस्था कमजोर भएकाले सोचेजति सुरुङ खन्न नसकिएको उनले बताए । हाल दैनिक १७ मिटर जति सुरुङ खन्ने काम भइरहेको छ । पुराना औजार, कमजोर भूगोललगायतका कारणले सुरुङ खन्न ढिलाइ भएको उनले बताए । अन्तिम अवस्थामा छौं, ठेकेदारले काम धमाधम गरिराखेको छ, उनले भने, सुरुङ खन्ने काम ठूलो कुरा होइन, भित्री संरचना बलियो बनाउनुपर्छ । सुरुङ खन्ने काम सकिनेबित्तिकै पानी नआउने उनले बताए । सुरुङ ढलान गर्ने काम पनि तीव्र रूपमा अघि बढिरहेको उनले बताए । सुन्दरीजलसिन्धु खण्डको सुरुङको ढलान कार्य भइरहेको छ, देवकोटाले भने, अन्य खण्डको काम गर्न निर्देशन दिइसकेका छौं । सम्पूर्ण सुरुङको करिब ९२ प्रतिशत काम पूरा भइसकेको आयोजनाको दाबी छ । तीनवटा अडिटमध्ये सुन्दरीजलसिन्धु (साढे ९ किमि), सिन्धुग्यालथुम (८ किमि) र ग्यालथुमअम्बाथान अडिट (९ किमि) छन् । त्यसैगरी ३ स्थानमा सुरुङभित्रको हावाबाहिर निकाल्न भेन्टिलेटर निर्माणका लागि जग्गा मुआब्जा तथा अन्य कानुनी प्रक्रिया पनि पूरा गरिसकिएको उनले बताए । इचोक, थकनी र सुन्दरीजल खण्डमा भेन्टिलेटर निर्माण गर्ने उनले बताए । सुन्दरीजल खण्डको भेन्टिलेटर शिवपुरी वन्यजन्तु आरक्ष भएकाले रूख काट्नुपर्ने भएकाले मन्त्रिपरिषद्ले निर्णय गरिसकेको उनले बताए । दोस्रो चरणमा यांग्री र लार्के खोलाबाट पानी ल्याउने तयारीसमेत भइरहेको उनले जानकारी दिए । १ वर्षभित्र यांग्री र लार्के खोलामा सुरुङको डीपीआर तयार हुन्छ, उनले भने, डीपीआर तयार हुँदै छ, अब चाँडै निर्माण कार्य अघि बढ्छ । मेलम्चीबाट यांग्रीबीचको सुरुङको लम्बाइ ९ किमि र यांंग्रीलार्केबीचको सुरुङको लम्बाइ करिब २ किमि रहेको आयोजनाले जनाएको छ । यांग्रीसम्म सडकको पहुँच भए पनि लार्केमा पुर्याउन कठिन रहेको उनले बताए । मेलम्चीदेखि लार्केबीचको सुरुङको लम्बाइ ११ किमि छ । मेलम्चीबाट आउने दैनिक १७ करोड लिटर पानी ट्यांकीमार्फत उपत्यकाका ३५ लाख बढी जनतालाई समानुपातिक ढंगले वितरण गरिने उनले बताए । १७ करोड मेलम्ची, १७ करोड यांंग्री र १७ करोड लार्के खोलाको गरी दैनिक ५१ करोड लिटर पानी उपत्यकामा ल्याइनेछ । हाल काठमाडौं उपत्यका खानेपानी लिमिटेड (केयूकेएल) ले सुन्दरीजललगायत विभिन्न स्थानबाट ल्याएको पानी वितरण गर्दै आएको छ । केयूकेएलले उपत्यकामा दैनिक ३८ करोड लिटर पानी आवश्यक भए पनि १२ करोड लिटर मात्र आपूर्ति गर्दै आएको छ । बर्खामा भने उपत्यकामा १७ करोड लिटर पानी आपूर्ति हुन्छ । उनका अनुसार ८० हजार धारामध्ये ३८ हजार जडान गरिसकिएको छ । पाइप बिछ्याउने काम पनि अन्तिम चरणमा पुगेको छ । अब करिब ८० किमि पाइप बिछ्याउन बाँकी छ ।"
अव्यवस्थित भए सार्वजनिक शौचालय,"काठमाडौं राजधानीका मुख्य ठाउँमै सार्वजनिक शौचालय नहुँदा सर्वसाधारणलाई दिसापिसाब च्यापेर हिँड्नुपर्ने बाध्यता छ । भएका शौचालय पनि दुर्गन्धित र अव्यस्थित छन् । ती शौचालय अपांगमैत्री र महिलामैत्री पनि छैनन् । विशेषगरी सडक व्यापारी र महिलाहरू यसको मारमा परेका छन् ।विभिन्न ठाउँमा रहेका आकाशे पुलमुनिका शौचालय फोहोर थुपार्ने डम्पिङ साइट मा परिणत भइसकेका छन् । आइतबार दिउँसो नरदेवीकी मनीषा चौधरीलाई न्युरोड क्षेत्रमा शौचालय खोज्न निकै समय लाग्यो । खोज्दाखोज्दा नभेटेपछि कफी खाने बहानाले एउटा रेस्टुरेन्ट छिरेँ, उनको गुनासो थियो, अझ महिनावारी भएका बेलाको कठिनाइ कहिसक्नु हुँदैन ।गाउँदेखि सहरसम्म सरसफाइ अभियान चलिरहेकै भए पनि र सरकारले एक घर एक शौचालय बनाउने राष्ट्रिय नीति नै लिएको छ । सरकारले सन् २०१७ भित्र नेपाललाई खुला दिसामुक्त राष्ट्र बनाउने लक्ष्य लिएको थियो । राजधानीमा पर्याप्त शौचालय बनाउन नसकिएकै कारण निर्धारित समयमा लक्ष्य पूरा गर्न नसकिएको काठमाडौं महानगरपालिकाका प्रवक्ता ज्ञानेन्द्र कार्कीले बताए । राजधानीजस्तो भीडभाड हुने सहर अहिलेसम्म खुला दिसामुक्त बन्न सकेको छैन, सुकुम्बासी र भूकम्पपीडितसँग शौचालय बनाउने भूमि नहुँदा समस्या भएको हो, उनले भने । नेपालमा भने हाल ४२ वटा जिल्ला मात्रै खुला दिसामुक्त घोषणा भएका छन् । योजनाअनुसार, खुला दिसामुक्त घोषणा गर्न काठमाडौंमा एघार सय २५ वटा शौचालय बनाउन बाँकी छ ।राजधानीमा पानीको अभावका कारण सार्वजनिक शौचालयहरू व्यवस्थित गर्न कठिनाइ भइरहेको खानेपानी तथा ढल निकासको वातावरण शाखा प्रमुख प्रेमकृष्ण श्रेष्ठले बताए । मेलम्चीको पानी ल्याउन सकिएमा यो समस्या समाधान हुन सक्छ, उनले भने ।काठमाडौं महानगरपालिकाले नीति तथा कार्यक्रममा स्मार्ट शौचालय बनाउने घोषणा गरेको थियो । तर सडक विभागसँगको सहकार्य नमिल्दा स्मार्ट शौचालय बन्न अप्ठ्यारो भएको प्रवक्ता कार्कीले बताए । महानगरभित्र सुगम सडक बन्न सकिरहेको छैन, हामीले मात्रै चाहेर राजधानीमा शौचालय बन्न सक्दैन, उनले गुनासो गरे ।हाल राजधानीमा १७ वटा मात्रै सार्वजनिक शौचालय छन् । यहाँ केही समयसम्म १५ वटा घुम्ती शौचालय पनि सञ्चालनमा आएका थिए । व्यवस्थापनमा समस्या आएपछि हाल ती शौचालय हटाइएका छन् । काठमाडौं महानगरपालिकाले यहाँ थप ४२ वटा सार्वजनिक शौचालय बनाउने योजना रहेको कार्कीले बताए । सर्वसाधारणको आचरणमा परिवर्तन नआएका कारण पनि राजधानीका शौचालय सफा र व्यवस्थित हुन नसकेको काठमाडौं महानगरपालिकाका वातावरण विभाग प्रमुख रविनमान श्रेष्ठ बताउँछन् । शौचालयको डस्टबिन, साबुन, टाबेल धाराका टुटीहरू चोरी भइरहन्छन्, शौचपछि पानी पनि हाल्दैनन्, जथाभावी फोहोर गरिदिन्छन्, श्रेष्ठले भने । सरकारी कर्मचारी र प्रहरीहरूले शौच गरेबापत शुल्क तिर्न नमान्ने हुँदा सार्वजनिक शौचालय चलाउँदा आफूहरूलाई आर्थिक घाटा भएको शौचालय सञ्चालक बाबु कार्कीले सुनाए । सार्वजनिक शौचालय चलाएबापत हामीले महानगरपालिकालाई एकदेखि डेढ लाख रकम तिर्नुपर्छ, उनीहरूले शुल्क तिर्न नमानेपछि हामीलाई गाह्रो पर्छ, उनले गुनासो गरे । केही सञ्चालक त बिजुलीको शुल्क तिर्न नसक्दा अँध्यारो शौचालयसमेत चलाउन बाध्य छन् ।शौचालय नभेटेर या दुर्गन्धित ठाउँमा जान नचाहेर दिसापिसाब रोकेर हिँड्ने गरेको सर्वसाधारण सुनाउँछन् । वरिष्ठ मृगौला विशेषज्ञ डा पुकार श्रेष्ठ भन्छन्, पिसाब रोक्दा यसले मृगौलामा धक्का दिन्छ, लामो समयसम्म यस्तो गरेमा पिसाब फर्किएर मृगौला फेल नै हुन्छ ।राजधानीभित्रका सरकारी विद्यालय र क्याम्पसका शौचालय पनि उत्तिकै फोहोर छन् । पानी नहुनु, ढोकामा चुक्कुल नहुनुका कारण विद्यार्थीहरूले छुट्टै समस्या भोगिरहनुपरेको छ । महिनावारी हुँदा आफूहरू क्याम्पस नै नजाने, गइहाले पनि शौच लाग्ला भनेर पानी र खाना नखाने गरेको केही छात्राहरूले सुनाए । यस्तो बेला बारम्बार शौचालय जानुपर्छ, पानी हुँदैन म त पढ्नै जान्नँ । आरआर क्याम्पसमा पढ्ने सुनीता महतले सुनाइन् । सरकारी क्याम्पसमा छात्रालाई लक्षित सुविधायुक्त शौचालय बनाउन जरुरी रहेको वातावरण इन्जिनियर डा नवराज खतिवडाले बताए ।"
चार किल्ला तोक्दै कर्मचारी,"मनाङ पुगे आयुक्तलमजुङ (कास) निर्वाचन आयुक्त, क्षेत्रीय प्रशासक र प्रहरी प्रमुखसहितको टोलीले बिहीबार हिमाली जिल्ला मनाङको अति संवेदनशील मतदान केन्द्रको निरीक्षण गरेका छन् । जिल्ला सुरक्षा समितिले भौगोलिक दृष्टिबाट अति संवेदनशील सूचीमा राखेको नारफू गाउँपालिकाका ५ वटै मतदान केन्द्रको निरीक्षण गरेका हुन् । उक्त गाउँपालिकाको नार गाउँमा ३ र फू गाउँमा २ मतदानस्थल छन् । नार र फू जान सदरमुकाम चामेबाट २ दिन लाग्छ । भौगोलिक दृष्टिले विकट मानिएको उक्त ठाउँका मतदानस्थल निरीक्षण गर्न निर्वाचन आयुक्त ईश्वरीप्रसाद पौडेल र एआईजी कमलसिंह बम पुगेका थिए । उक्त ठाउँमा चुनाव गराउन निर्वाचन अधिकृत, कर्मचारी र सुरक्षा टोली पुगिसकेका छन् । प्रमुख जिल्ला अधिकारी हरिप्रसाद पन्तले नार र फू पुगेको टोलीले मतदान केन्द्रको अवस्थाको निरीक्षण गरेको बताए । मनाङ पुगेको टोलीले जिल्ला सुरक्षा समितिलाई सुरक्षाको कुनै पनि कमजोरी नगराई स्वच्छ, निष्पक्ष र स्वतन्त्र ढंगबाट निर्वाचन सफल बनाउन निर्देशन दिएको छ । हामी स्वच्छ, निष्पक्ष र स्वतन्त्र ढंगबाट चुनाव सम्पन्न गराउन हरदम सक्रिय छौं, प्रजिअ पन्तले भने । २८ मतदान केन्द्र रहेको मनाङमा ९ वटा मतदानस्थललाई संवेदनशील सूचीमा राखिएको छ । संवेदनशील मतदानस्थल प्राय: माथिल्लो क्षेत्रका रहेका छन् । ४ गाउँपालिका रहेको मनाङको माथिल्लो मनाङको नेस्याङ गाउँपालिकामा ९ वटा मतदान केन्द्र छन् । नारफू गाउँपालिकामा ५ मतदान केन्द्र छन् । नेस्याङ र नारफू गाउँपालिका प्रदेश (ख) मा पर्छ । चामेमा ५ र तल्लो मनाङको नासोङमा ९ मतदान केन्द्र छन् । चामे र नासोङ प्रदेश (क) मा पर्छ ।"
कर्णालीमा हेलिकप्टरकै भर,"सुर्खेत कर्णाली क्षेत्रका उच्च हिमाली मतदानस्थलमा हिउँ पर्न थालिसकेको छ । सदरमुकामबाट टाढाका स्थानमा मौसमी प्रतिकूलताले पनि हिँडेर जान सम्भव छैन । त्यसैले पहिलो चरणमा आइतबार चुनाव हुने प्रदेश ६ का ती जिल्लामा हेलिकप्टरकै भर गरिएको छ ।हुम्ला, मुगु र डोल्पाका अधिकांश उच्च लेकाली मतदानस्थलहरूमा मतदान अधिकृत र कर्मचारी मात्र होइन, म्यादी प्रहरी र सुरक्षाकर्मीसमेत हेलिकप्टरबाटै लगिएको छ । हिँडेरै ५७ दिन लाग्छ । मौसम अनुकूल भए प्रहरी पैदल जाने स्थिति बन्थ्यो, नेपाल प्रहरीका प्रदेश ६ प्रमुख एआईजी रणबहादुर चन्दले भने, त्यसैले त्यो क्षेत्रको निर्वाचन हेलिकप्टरको भरमा हुँदैछ । प्रतिनिधिसभा र प्रदेश सदस्य निर्वाचनका लागि टाढाका सबै मतदानस्थलमा निर्वाचन अधिकृत, कर्मचारी, सुरक्षाकर्मी र मतपेटिकाहरू हेलिकप्टरबाटै पुर्याइयो । मतदानपछि मतपेटिका पनि हेलिकप्टरबाटै सुरक्षित रूपमा सदरमुकाम ल्याउने तयारी भइरहेको छ । चुनावी प्रचारका लागि पार्टीहरूले चार्टर गरेकाले सुरक्षाकर्मी खटाउन प्रहरीले निजी कम्पनीका हेलिकप्टरसमेत पाएन । त्यसैले सेनाको हेलिकप्टरबाट प्रहरीलाई मतदानस्थलमा पुर्याइएको छ । निर्वाचनका बेला भने निजी कम्पनीका हेलिकप्टर पाइने भएकाले आपतकालीन मद्दत र मतपेटिका ओसार्न हेलिकप्टरको कमी नहुने अधिकारीहरूले बताएका छन् । पहिलो चरणमा प्रदेश ६ का १० जिल्लामध्ये जुम्ला, हुम्ला, कालिकोट, डोल्पा, मुगु, पश्चिम रुकुम र जाजरकोटमा आइतबार निर्वाचन हुँदैछ । सदरमुकाम वरपरका बाहेक अन्य मतदान केन्द्रका मतपेटिकाहरू हेलिकप्टरबाट संकलन गरेर सदरमुकाममा ल्याइने एआईजी चन्दले बताए । अरू प्रदेशको तुलनामा यो प्रदेशमा हिमाली भेग धेरै रहेकाले हिउँ पर्न थालिसकेको, विकट रहेकाले सदरमुकामदेखि जानआउन कठिन रहेको र मतपेटिकाको सुरक्षा संवेदनशीलताका कारण हेलिकप्टरको भर पर्नुपरेको उनी बताउँछन् । अरूभन्दा भौगोलिक विकटता र सञ्चारको पहुँच नहुनु निर्वाचन सुरक्षाको मुख्य चुनौती बनेको छ, उनले भने । हेलिकप्टर प्रयोग नगर्ने हो भने मतदानस्थलबाट जिल्ला सदरमुकामसम्म निर्वाचन टोली आइपुग्न १० दिनसम्म लाग्ने स्थिति छ । निर्वाचन टोलीसँगै सुरक्षाकर्मीसमेत सम्बन्धित मतदानस्थलमा खटिइसकेको जानकारी दिए । सदरमुकाम नजिकका कतिपय केन्द्रमा शुक्रबारसम्म निर्वाचन टोली पुगिसक्ने निर्वाचन आयोगले जनाएको छ । प्रदेश ६ का सात जिल्लामा ८ सय ९५ मतदानस्थल छन् । ती स्थलमा १ हजार २ सय ४३ मतदान केन्द्र राखिएका छन् । एउटा मतदान केन्द्रमा कम्तीमा नेपाल प्रहरीका ५ र म्यादी ३ जना खटाइएको छ । संवेदनशील मानिएका मतदान केन्द्रमा १० देखि १५ जनासम्म प्रहरी खटाइएको प्रदेश प्रहरी कार्यालयले जनाएको छ । त्यसबाहिर सशस्त्र र नेपाली सेनाको टोली रहन्छ । निर्वाचन सुरक्षाका लागि नियमितबाहेक झन्डै ७ हजार ५ सय प्रहरी थप गरी मतदानस्थलमा परिचालन गरिएको छ । आपतकालीन मद्दतका लागि प्रहरी राखिएको छ । हरेक जिल्ला सदरमुकाममा २५ जना, अञ्चल प्रहरी कार्यालय जुम्लामा १ सय २५ र प्रदेश प्रहरी कार्यालय सुर्खेतमा २ सय गरी ३ सय ५० प्रहरी थप मद्दतका लागि एलर्ट राखिएको छ । कुनै केन्द्रमा थप टोली पठाउनुपर्ने अवस्था निम्तिए जगेडामा राखिएको प्रहरी तत्काल परिचालन गरिनेछ, एआईजी चन्दले भने । त्यसका लागि सुर्खेत र जुम्लामा हेलिकप्टर पनि तयारी अवस्थामा राखिने उनले जनाए । निर्वाचन सुरक्षाका लागि क्षेत्रीय प्रशासन, सशस्त्र तथा नेपाल प्रहरी, नेपाली सेना र राष्ट्रिय अनुसन्धान विभागका अधिकारीहरू सम्मिलित संयुक्त डेस्कसमेत स्थापना गरिएको छ । ती सबै निकायका आफ्ना आन्तरिक डेस्कहरू पनि सक्रिय छन् ।"
सुरक्षा चुस्त,"काठमाडौं चुनाव नजिकिँदै गर्दा निर्वाचनविरोधी गतिविधि गरेको आरोपमा प्रहरीले विभिन्न जिल्लाबाट ३२ जनालाई पक्राउ गरेको छ । पाँचथरमा १४, सल्यानमा ६, मकवानपुरमा ५, नुवाकोटबाट १ र धादिङमा ६ जनालाई पक्राउ गरिएको प्रहरीले जनाएको छ । धादिङमा पक्राउ परेका ५ जना युथ फोर्सका कार्यकर्ता रहेको र बाँकी सबै नेत्रविक्रम चन्द नेतृत्वको नेपाल कम्युनिस्ट पार्टीका कार्यकर्ता भएको प्रहरीको दाबी छ ।पाँचथरमा निर्वाचनमा अवरोध पुर्याउन सक्ने आशंकामा नेत्रविक्रम चन्द नेतृत्वको नेपाल कम्युनिस्ट पार्टी (नेकपा) का १४ जना कार्यकर्ता पक्राउ परेका छन् । उनीहरूलाई निर्वाचन अवधिभर हिरासतमा राखेर अनुसन्धान गर्ने प्रहरीले जनाएको छ । प्रहरीको गतिविधिमाथि अवरोध पुर्याएकाले उनीहरू पक्राउ परेको प्रहरी नायब उपरीक्षक वामदेव गौतमले बताए । उनका अनुसार पाँचथरको फाल्गुनन्द गाउँपालिका२ पौवासार्तापका एलिया नेम्वाङ, वडा ३ का संग्राम राई, इच्छाबहादुर राई, विशाल राई, वडा नं ५ चिलिङदिनका जितबहादुर चेम्जोङ, मौसम थाम्सुहाङ, फाक्फोकथुम गाउँपालिका१ इलामका रूपनारायण अधिकारी, हिलिहाङ गाउँपालिका२ अमरपुरका डिल्लीराम कटुवाल, वडा ५ का रामचन्द्र मग्राती, फालेलुङ गाउँपालिका५ प्राङबुङका तारा राई, याङवरक२ का शिशिर पोखरेल, फिदिम नगरपालिका१ का नारायण कार्की, सुनसरी रामधुनी नगरपालिका१ का ओमकुमार श्रेष्ठ पक्राउ परेका हुन् ।सल्यानमा प्रहरीले विभिन्न ठाउँबाट नेकपाका ६ जना कार्यकर्ता पक्राउ गरेको छ । शारदा नगरपालिका १ श्रीनगरका ३३ वर्षीय कृष्णबहादुर ओली, कालिमाटी ४ डिमुरेबाट ३५ वर्षीय तुलसीप्रसाद खत्री, फलाबाङबाट धनबहादुर विष्ट, कुमाखमालिका ४ जिमालीबाट जंगबहादुर चन्द, बडागाउँबाट सहवीर नेपाली र बाग्चौर ३ का खुमबहादुर ओलीलाई पक्राउ गरिएको प्रहरीले जनाएको छ । चुनावविरोधी गतिविधि निरुत्साहित गर्न पक्राउ गरेको प्रहरी नायब उपरीक्षक भरतबहादुर विकले बताए ।धादिङमा ६ जनानिर्वाचन बिथोल्न विध्वंसात्मक गतिविधिमा संलग्न रहेको आरोपमा प्रहरीले थाक्रे जुगेखोला निवासी कृष्ण खतिवडालाई पक्राउ गरेको छ । गत ३ गते वाम गठबन्धनका प्रतिनिधिसभा उम्मेदवार भूमि त्रिपाठीलाई लक्षित गरी त्रिभुवन राजपथस्थित तसर्पुमा सुतली बम प्रहार गर्ने अन्य समूहलाई उम्मेदवारको नियमित कार्यक्रमको सूचना दिएको आरोपमा खतिवडालाई गिरफ्तार गरिएको हो । यसैगरी धादिङको थाक्रे१ सिम्लेस्थित पृथ्वी राजमार्गमा पर्ने बजारमा बिहीबार अपराह्न फेला परेको प्रेसरकुकर बमले २ घण्टा राजमार्ग अवरुद्ध गरेको छ । निर्वाचन बिथोल्न अज्ञात समूहले सडकमा प्लास्टिकको झोलाभित्र राखेको प्रेसरकुकर बम देखेपछि स्थानीयले प्रहरीलाई खबर गरेका थिए । खबर पाउनासाथ सेनाको टोली घटनास्थलमा पुगेको थियो । सेनाको टोलीले बम डिस्पोज गराएपछि यातायात सञ्चालनमा आएको प्रहरीले जनाएको छ ।युथ फोर्सका जिल्ला अध्यक्षसहित ५ जना पक्राउउम्मेदवारसँगै घरदैलोमा गएका युथफोर्सका कार्यकर्तालाई प्रहरीले नियन्त्रणमा लिएको छ । सदरमुकामस्थित नीलकण्ठ माविमा कक्षा १० मा अध्ययनरत १५ वर्षीय किशोर रोशन गुरुङमाथि आक्रमण गरेकाले उनीहरूलाई नियन्त्रणमा लिएको प्रहरीले जनाएको छ । आक्रमणमा रोशन सख्त घाइते भएका छन् । उनको थप उपचारका लागि काठमाडौं लगिएको छ । मौनअवधिको पूर्वसन्ध्यामा सदरमुकामको सिरान बजारमा घरदैलो गर्न गएका वाम गठबन्धनका नेता फर्केलगत्तै स्थानीय गामवेंसी होटलमा बसेका अन्य स्थानीय युवालाई ग१ज ६१८१ नम्बरको जिपबाट ओर्लेर युथ फोर्सका जिल्ला उपाध्यक्ष हप्पा तामाङलगायतका टोलीले आक्रमण गरेको थियो । थप भिडन्त हुन नदिन प्रहरीले घरदैलोमा प्रयोग गरिएको जिप, युथ फोर्सका उपाध्यक्ष हप्पासहित विश्व तामाङ, विक्रम तामाङ, विजय तामाङ, सन्ते तामाङ, कञ्चन र प्रितम तामाङलाई नियन्त्रणमा लिएको छ ।एउटा डिस्पोज र एउटा पड्कियोनुवाकोट जिल्ला निर्वाचन कार्यालय परिसरमा सकेट बम फेला परेपछि स्थानीय बासिन्दा त्रसित बनेका छन् । कार्यालय सुरक्षामा खटिएका सशस्त्र र नेपाल प्रहरीले बिहीबार नौ बजेतिर सरकारी मोटरसाइकल बा२व २६८० को मुनि बम देखिपछि कार्यालयमा मतदाता सामग्री लिन आएका कर्मचारीसमेत भयभीत भएका थिए । उक्त बम श्रीनाथ गणको डिस्पोजल टोलीले खुला क्षेत्रमा लगी निष्क्रिय पारेको थियो । प्रहरीले बम राख्ने व्यक्तिको खोजी भइरहेको जनाएको छ ।यसैगरी किस्पाङ गाउँपालिका२ ताजीको जंगल नजिकको कच्ची सडकमा बिहीबार बम विस्फोट भएको छ । मानवरहित स्थानमा प्रेसरकुकर बम विस्फोट भएको थियो । त्यस क्षेत्रमा २ वटा नमुना मतपत्र च्यातिएको र बम बोक्नकै लागि प्रयोग भएको हुनसक्ने रातो झोला बरामद भएको प्रहरीले जनाएको छ । विस्फोट भएको खबर आएपछि टोली पठाएको जिल्ला प्रहरी कार्यालयका डीएसपी मधुकरजंग विष्टले बताए । शिक्षक पक्राउ निर्वाचनविरोधी गतिविधिमा लागेको अभियोगमा प्रहरीले शिवपुरी गाउँपालिका३ लिखुस्थित महेन्द्र माविमा अध्यापनरत शिक्षक मधुसूदन पौडेललाई प्रहरीले नियन्त्रणमा लिएको छ । उनलाई शिवपुरी४ सिक्रे पूर्णिमा कांग्रेस वडा सदस्य उद्धवबहादुर थापाको घरमा बम राखेको आशंकामा बुधबार नियन्त्रणमा लिएर अनुसन्धान भइरहेको जिल्ला प्रहरी कार्यालयका डीएसपी मधुकरजंग विष्टले बताए । पक्राउ परेका पौडेल विप्लव समूहको नेपाल कम्युनिस्ट पार्टी निकट शिक्षक संगठनका जिल्ला नेता रहेको प्रहरीको दाबी छ ।लिखु बजार निषेधित क्षेत्रजिल्ला प्रशासन कार्यालयले लिखु गाउँपालिकाको वडा नम्बर १ मा पर्ने ढिकुरेबजारलाई एक दिनका लागि सभा, जुलुस गर्न नपाइने गरी निषेधित क्षेत्र घोषणा गरेको छ । स्थानीय प्रशासन ऐन, २०२८ को दफा ६ को उपदफा ३ बमोजिम पूर्वमा चौघडा, पश्चिममा बर्राफेदी डाँडा, उत्तरमा माझपानी र दक्षिणमा चौघडा चार किल्लाभित्र पर्ने ढिकुरे बजारमा बिहीबार कुनै पनि सभा, जुलुस गर्न नपाइने गरी निषेधित क्षेत्र घोषणा गरेको हो । ढिकुरे बजारमा क्षेत्र नम्बर १ को लोकतान्त्रिक पक्ष र वाम गठबन्धनले २ सय मिटर वरपरमा चुनावी आमसभा राखेकाले झडप हुने सम्भावनामा प्रशासनले निषेधित क्षेत्र घोषणा गरेको जनाएको छ ।हतियार र विस्फोट पदार्थ बरामदमकवानपुरको मनहरि गाउँपालिका२ सिद्धकालीस्थित एक घरबाट प्रहरीले हातहतियारसहित विस्फोटक पदार्थ बरामद गरेको छ । प्रहरी चौकी पदमपोखरी र प्रहरी चौकी लेवटबाट खटिएको प्रहरी टोलीले सिद्धकालीस्थित इमानबहादुर थिङको घरबाट ठूलो मात्रामा हातहतियार र विस्फोटक पदार्थ बरामद गरेको हो । विशेष सूचनाका आधारमा घर खानतलासी गर्ने क्रममा कटुवा बन्दुक, गोली, डेटोनेटर, बिजुलीको तार, बारुदलगायत १८ किसिमका अवैध सामान बरामद गरेको प्रहरी नायब उपरीक्षक दिलीपराज झाले बताए । खानतलासी गर्दा थिङ फेला नपरेको प्रहरीले जनाएको छ । थिङ नेकपा विप्लव समूहका कार्यकर्ता भएको प्रहरीको दाबी छ । मकवानपुरमा विप्लव समूहनिकट रहेका ५ जनालाई पक्राउ गरेको प्रहरीले जनाएको छ । उनीहरूको नाम भने सार्वजनिक गरेको छैन ।उम्मेदवारको घरमा विस्फोटसुनसरी क्षेत्र नम्बर १ का उम्मेदवार जयकुमार राईको धरान १५ स्थित घरमा बिहीबार साँझ बम विस्फोट भएको छ । राईको घर प्रवेश गर्ने मूलगेटमा विस्फोट भएको हो । विस्फोटबाट कुनै मानवीय क्षति नभएको प्रहरीले जनाएको छ । विस्फोट कसले गराएको भन्ने खुलेको छैन ।मतदान गराउन गएको टोलीमाथि ढुंगा प्रहारकालिकोटको कालिका गाउँपालिका १ को जनता निमावि छातीमा मतदान गराउन गएको टोलीमाथि नेकपाका कार्यकर्ताले ढुंगा प्रहार गरेका छन् । त्यहाँको दतिल बस्तीबाट उकालो चढ्दै गर्दा माथिबाट ढुंगा र ग्रिनेट फालेको सहायक मतदान अधिकृत प्रकाशचन्द्र घिमिरेले बताए ।ग्रिनेट पडकेन, पड्केको भए क्षति हुने थियो, घिमिरेले भने, दिउँसो २ घण्टा टोली बीचबाटोमा रोकियो । थप सुरक्षा टोली पुग्नासाथ उनीहरू भागे र मतदान गराउन गएका सबै मतदान स्थल पुगे । अहिले त्यहाँको सुरक्षा व्यवस्था कडा पारिएको प्रहरी नायब उपरीक्षक सुवासचन्द्र बोहराले बताए ।"
मौन अवधिको मान,"पहिलो चरणमा हुने प्रतिनिधिसभा र प्रदेशसभा सदस्य निर्वाचनका लागि बिहीबार मध्यरातदेखि मौन अवधि सुरु भएको छ । यो मौन अवधि मतदानका दिन मतदान केन्द्र बन्द नभएसम्म जारी रहनेछ । यो समयमा कुनै पनि राजनीतिक दल तथा उम्मेदवारको पक्षविपक्षमा प्रचारप्रसार गर्न गराउन पाइँदैन । मतदाता, राजनीतिक दल तथा उम्मेदवार, अनुगमनकर्ता र सञ्चार माध्यमलगायत सबैलाई मतदानमा केन्द्रित गराउन मौन अवधि लागू गरिएको हो । यसले निर्वाचनलाई मर्यादित पनि बनाउने विश्वास गरिन्छ । त्यसैले मुलुक संघीय संरचनामा प्रवेश गरिसकेपछि हुन लागेको प्रतिनिधिसभा र प्रदेशसभाको पहिलो निर्वाचनलाई शान्तिपूर्ण र मर्यादित ढंगले सफल पार्न राजनीतिक दल, उम्मेदवार, मतदातालगायत सबै पक्षले मौन अवधिको सीमालाई इमानदारपूर्वक पालना गर्नुपर्ने खाँचो छ । निर्वाचन आचारसंहिताले मौन अवधिमा निर्वाचन कुनै पनि खालका प्रचारप्रसार र मत माग्न निषेध गरेको छ । एसएमएस तथा फेसबुकजस्ता विद्युतीय सामाजिक सञ्जालबाट समेत मत माग्न पाइँदैन । आचारसंहिताअनुसार राजनीतिक दल तथा उम्मेदवारले मौन अवधि सुरु हुनु अगाडि नै मतदान केन्द्रको तीन सय मिटर वरिपरि राखिएका आआफ्ना प्रचार सामग्री पनि हटाउनुपर्छ । उम्मेदवार वा राजनीतिक दलको प्रचारप्रसार हुने गरी समाचार वा सूचना प्रकाशनप्रसारण गर्न पाइँदैन । अहिले मौन अवधि पहिलो चरणमा मंसिर १० गते मतदान हुने ३२ जिल्लाका लागि मात्र लागू हुने भए पनि सञ्चार माध्यमले भने दोस्रो चरणको चुनावी प्रचारका सामग्रीसमेत यस अवधिमा प्रकाशनप्रसारण गर्न पाउँदैनन् । मतदान हुनु ४८ घण्टाअघि मौन अवधि सुरु विश्वमै प्रचलित अभ्यास हो । खासगरी प्रचारप्रसारमा अस्वस्थ प्रतिस्पर्धा रोक्दै निर्वाचनलाई शान्त बनाउन भनेर मौन अवधि लागू गरिन्छ । यो राजनीतिक दल तथा उम्मेदवारका लागि तयारी समीक्षा गर्ने र निर्वाचन आयोग तथा सुरक्षा निकायले मतदानका दिनका लागि अन्तिम तयारी गर्ने समय पनि हो । हामीकहाँ भने निर्वाचनमा मौन अवधिका लागि निर्धारित आचारसंहिता राजनीतिक दल तथा उम्मेदवारबाट इमानदारपूर्वक पालना गरेको पाइँदैन । चुनाव प्रचारका औपचारिक कार्यक्रम नगरे पनि मत तानातानमा राजनीतिक दल तथा उम्मेदवार यही बेला बढी सक्रिय हुन्छन् । उनीहरू मत आफ्ना पक्षमा पार्न अन्तिम कसरतमा लाग्ने र शक्ति प्रदर्शनमा समेत उत्रने हुनाले झडपलगायत हिंसात्मक गतिविधिसमेत भएका विगतका दृष्टान्त छन् । विगतमा कतिपय ठाउँमा मतदान नै स्थगित भएका घटना पनि छन् । आचारसंहिताविपरीत कार्य गरे कारबाही गर्ने कानुनी व्यवस्था छ । निर्वाचन आयोग ऐनमा आचारसंहिता उल्लंघन गरेको पाइए तुरुन्त रोक्न आदेश दिने र आदेश पालना नभए एक लाख रुपैयाँसम्म जरिवाना हुने व्यवस्था छ । उम्मेदवारले आचारसंहिता उल्लंघन गरेका कारणबाट निर्वाचन स्वतन्त्र, स्वच्छ र धाँधलीरहित हुन नसक्ने अवस्था आए उम्मेदवारी नै रद्द हुन सक्छ । तर हामीकहाँ आचारसंहिता पालनाका सन्दर्भमा अनुगमन र कारबाही गर्ने संयन्त्र उति बलियो छैन । निष्पक्ष र विश्वसनीय चुनावका लागि निर्वाचन आयोगले अनुगमन संयन्त्रलाई बलियो बनाउनुपर्छ । आचारसंहिता पालना नैतिकताको कुरा पनि हो । त्यसैले राजनीतिक दलहरूले यो मौन अवधिमा जिम्मेवार र परिपक्व भूमिका निर्वाह गर्न जरुरी छ जसले गर्दा मतदान भयरहित, शान्तिपूर्ण, निष्पक्ष र विश्वसनीय बन्न सकोस् । निर्वाचन आयोग र सुरक्षा निकायहरू पनि मतदान मर्यादित तरिकाले सफल पार्नेमै केन्द्रित हुनुपर्छ । मतदान हुने दिन संघारमा आइपुग्दा पनि कतिपय मतदाता भने कसरी छाप हान्ने भनेर अलमलिएको पाइएको छ । प्रतिनिधिसभा र प्रदेशसभाको निर्वाचन एकैपटक भएकाले तीनवटा मतपत्रमा चार ठाउँ छाप हान्नुपर्ने हुँदा उनीहरू अलमलिएर मत बदर हुने जोखिम छ । त्यसैले यो अवधिमा मतदाता शिक्षा कार्यकर्ता तथा समाजका अगुवाहरूले मतदातालाई सूचित बनाउने कार्यलाई प्रभावकारी बनाउन जरुरी छ ।"
नेपाली विकासको सर्त : जलस्रोतको सदुपयोग,"नेपालका सडकमा शान्त, सफा र प्रभावकारी विद्युतीय सवारी साधनमात्र देखिन्छन् । हावा स्वच्छ छ र हिमालको मनोरम दृश्य छेक्ने कुनै धुवाँतुवाँलो छैन । सिंचाइको राम्रो सुविधा भएको हुँदा किसानहरूलाई पानीको दु:ख छैन र उब्जनी बढेको छ । जलाधार व्यवस्थापन प्रणालीका कारण माटोको गुणस्तरमा सुधार भएको छ, अनि बाढी र अनावृष्टिको प्रभाव न्यून भएको छ । संसारभरका पर्यटकहरू पर्वतीय क्षेत्रमा पदयात्रा गर्न आउँछन् र वन्यजन्तुले भरिपूर्ण क्षेत्रका सुन्दर नदीहरूमा डुङ्गा चढ्दै आनन्द लिन्छन् । प्रशस्त र भरपर्दो विद्युतबाट चलेका स्थानीय उद्योग तथा सेवाहरू फस्टाउँदा छन्, रोजगार उच्च छ र आयमा वृद्धि हुँदै छ । यो कुनै अनौठो सपना होइन । यो त समृद्ध नेपालको ध्येय हो, जसले आफ्नो सबैभन्दा महत्त्वपूर्ण प्राकृतिक स्रोत अर्थात् जलस्रोतलाई जिम्मेवारपूर्ण तवरले व्यवस्थापन गर्नेछ ।नेपाल जलस्रोतको धनी मुलुक भए तापनि धेरै वर्षदेखि यस स्रोतका लाभहरूलाई सन्तुलन र अधिक गर्न नसक्दा मुलुकको विकास पछाडि परेको छ । जलस्रोत व्यवस्थापनको कमजोर योजनाले प्राकृतिक विपद्को असरलाई झन् खराब बनाउँछ भने वातावरणमाथि पनि भार थप्छ, जसले गर्दा बाढीपहिरोको अवस्था अझै बिग्रन्छ, मत्स्य संख्यामा ह्रास आउँछ र पिउने पानी पाउन गाह्रो हुन्छ । जलवायुमा हुने परिवर्तनका साथै नेपालका माथिल्लो तटीय र तल्लो तटीय छिमेकीका क्रियाकलाप र मुलुकको भूराजनीतिक अवस्थाले समेत नेपालको जलस्रोत विकासको चुनौतीलाई परास्त गर्नै नसकिने समस्याजस्तो देखाउन सक्छ । जलस्रोत व्यवस्थापन जटिल विषय हो र यस सम्बन्धी कठोर निर्णय र सम्झौता गर्नुपर्ने हुन्छ । तर यी सबै चुनौतीलाई सम्बोधन गर्ने रचनात्मक तरिकाहरू छन् । खास कुरा के हो भने नेपालको हितमा जलस्रोतलाई सफल बनाउन सक्ने प्रभावकारी स्रोत व्यवस्थापनका लागि नेपालले उचित र तथ्यमा आधारित ढाँचा निर्माण गर्न सक्ने सुनिश्चितता दिलाउनुपर्छ ।नेपालमा जलविद्युतको सम्भावना भएको अवस्थामा मैले बारम्बार सुन्ने गरेको प्रश्न हो : नेपालमा जलविद्युतको विकास किन यति सुस्त ? दशकौंको काम र योजनापछि पनि नेपालको अन्दाजी ४० हजारभन्दा बढी मेगावाट क्षमताको आर्थिक हिसाबले सम्भव जलविद्युत उत्पादनमध्ये ९१४ मेगावाट मात्र सञ्चालनमा छ । हाल ३,००० मेगावाटभन्दा बढी क्षमता विकास भइरहेकोमा आगामी केही वर्षमा यो अङ्क बढ्नेछ । जलविद्युतको उपलब्धतामा यस अपेक्षित वृद्धिका बाबजुद १० वर्षमा १० हजार मेगावाट उत्पादन गर्ने आफ्नो लक्ष्य हासिल गर्नबाट नेपाल अझै टाढा छ । सन् २०३० भित्र मध्यम आय भएको मुलुक बन्ने लगायत नेपालका ऊर्जा तथा आर्थिक लक्ष्य हासिल गर्नका लागि उत्पादन, प्रसारण तथा वितरणमा भारी लगानीको आवश्यकता छ । संयुक्त राज्य अमेरिकाको मिलेन्नियम च्यालेन्ज कर्पोरेसन (एमसीसी) ले अनुमान गरेअनुसार यस सपनालाई यथार्थमा परिणत गर्नका लागि कम्तीमा पनि प्रतिवर्ष तीन अर्ब अमेरिकी डलरको लगानी आवश्यक छ । यस दिशामा अघि बढ्नका लागि यस वर्ष ५० करोड अमेरिकी डलर नेपाललाई अनुदानस्वरूप उपलब्ध गराउन पाएकोमा अमेरिका हर्षित छ ।नेपालमा जलविद्युतको विकासका केही बाधक भए तापनि एउटा मुख्य समस्या हो जलस्रोत व्यवस्थापन सम्बन्धी स्पष्ट, समन्वयात्मक र एकीकृत योजनाको अभाव । एकीकृत जलस्रोत व्यवस्थापन त्यो प्रक्रिया हो, जसले जल, थल र अन्य सम्बन्धित स्रोतहरूको समन्वयात्मक विकास तथा व्यवस्थापनलाई प्रबद्र्धन गर्छ । यसको प्रयोजन जलस्रोतको उपयोगको परिणामी आर्थिक तथा सामाजिक प्रभावलाई महत्त्वपूर्ण पर्यावरणको दिगोपनामा दख्खल नदिई समतामूलक रूपमा अधिक बनाउनु हो । व्यवहारमा यो कस्तो हुन्छ त ? नीतिलाई निर्देशित गर्न प्रभावकारी बहुक्षेत्रीय योजना बन्नु, परिणामी नीतिहरूको समन्वयात्मक कार्यान्वयन हुनु र प्रभावित व्यक्ति तथा समुदाय प्रक्रियाभर संलग्न रहनु नै यसको व्यावहारिक रूप हो ।नेपालले अमेरिका लगायत अन्य मुलुकका सिकाइबाट पनि लाभ लिन सक्छ । २० औं शताब्दीको पूर्वाद्र्धमा अमेरिकामा ठूला जलविद्युत संरचनाका विषयमा चर्का राजनीतिक बहस भएका थिए । संघीय र राज्य स्तरका सरकारका साथै निजी क्षेत्रले हाम्रो जलस्रोत विकासमा कस्तो भूमिका खेल्नुपर्छ भन्ने विषयमा हाम्रा राष्ट्रिय बहसहरू केन्द्रित थिए । १०० वर्षभन्दा अघि अमेरिकाले गरेका छनोटहरूको फलस्वरूप हाम्रो जलस्रोतमा उल्लेखनीय विकास भयो । तर पनि हरेक छनोटले सिंचाइ, बाढी नियन्त्रण, मत्स्य उद्योग, नौपरिवहन र जलविद्युत विकासमाथि आआफ्नै किसिमको प्रभाव पारेको थियो । नदीको विकासमा सुरुताका गलत ठाउँमा ध्यान र नियन्त्रण कायम हुँदा समाज र वातावरणमाथि नकारात्मक प्रभाव परेका थुप्रै उदाहरण पनि अमेरिकामा पाइन्छन् । हामीले पछि यस्ता प्रभावहरूको धेरैजसो अवस्थामा भारी मूल्य चुकाउँदै न्यूनीकरण गर्नुपरेको थियो ।नेपाल नजिकैका दक्षिणपूर्वी एसियाली मुलुकको अनुभवबाट समेत उपयोगी पाठ सिक्न सकिन्छ । सन् २०१२ मा लाओसले जलस्रोत सम्बन्धी आफ्नो राष्ट्रिय रणनीति२०२० अनुमोदन गर्यो । आधारभूत मानवीय आवश्यकताका लागि जलस्रोत विनियोजनलाई प्राथमिकतामा राख्दै आर्थिक परिणाम तथा पर्यावरणलाई सन्तुलनमा राख्ने विस्तृत योजनामार्फत जलस्रोतलाई संरक्षण गर्ने एक उपायका रूपमा उक्त रणनीति ल्याइएको हो । लाओसले राष्ट्रिय तथा स्थानीय दुवै तहमा एकीकृत जलस्रोत व्यवस्थापन संयन्त्रलाई बलियो बनाउनका लागिसमेत हालै आफ्नो जलस्रोत सम्बन्धी कानुनमा संशोधन गरेको छ । एकीकृत जलस्रोत व्यवस्थापन सम्बन्धी नीति तथा प्रणाली लागू गरेर लाओसले भावी पुस्ताका लागि वातावरण संरक्षण गर्दै आफ्नो जलस्रोतको समग्रतातिर हेरेको छ र मुलुकले उपभोक्ताका बहुमुखी मागहरूलाई कसरी पूर्ति गर्ने भन्नेतर्फ समेत विचार गरेको छ । आफ्नो जलस्रोत नीति कार्यान्वयन गर्ने लाओसको योजनाले जलविद्युतको तीव्र विकासको लागि महत्त्वपूर्ण जग प्रदान गरेको छ र विगत २५ वर्षमा त्यहाँ ३,५०० मेगावाटभन्दा बढी उत्पादनमार्फत जलविद्युत क्षमतामा द्रुत वृद्धि हासिल भएको छ ।नेपाल जलस्रोतको धनी देश भए तापनि जलस्रोतको कमजोर व्यवस्थापन र वातावरणीय बोझका कारणले गर्दा यस्ता स्रोत खतरामा पर्छन् । तसर्थ दिगो आर्थिक विकासका लागि नेपालले आफ्नो जलस्रोतलाई कसरी उपयोग गर्न सक्ला ? सबैभन्दा पहिले त राम्रो समन्वयले चुस्त व्यवस्थापन तथा नीतितर्फ डोर्याउँछ । जलस्रोत व्यवस्थापनमा विभिन्न मन्त्रालय संलग्न छन् र तिनीहरू बीचको कमजोर समन्वयका कारण कमजोर जलस्रोत विनियोजन हुनुका साथै अवसरहरू पनि गुम्छन् । जल तथा ऊर्जा आयोगको सचिवालयले यो समन्वयकारी भूमिका निर्वाह गर्नसक्ने भए तापनि उक्त निकायसँग मन्त्रालय तथा सरकारी निकायहरूसँग साँच्चै समन्वय गर्ने प्रशासनिक अख्तियारको अभाव छ । पिउने पानी, कृषि, जलविद्युत, मत्स्य उद्योग र सांस्कृतिक, मनोरञ्जनात्मक तथा वातावरणीय प्रयोजनका लागि केही नदीलाई स्वतन्त्र रूपमा बग्न दिने लगायतका जलस्रोतका सबै प्रयोग र फाइदाहरू समाहित गर्ने खालको रणनीतिक तथा चुस्त योजनाका लागि यस बृहत दृष्टिकोणका साथै सहकार्य गर्ने, सरोकारवालाहरूलाई एक ठाउँमा जम्मा गराउने र समन्वय गर्ने क्षमताको आवश्यकता पर्छ । एकीकृत जलस्रोत व्यवस्थापन सम्बन्धी रणनीतिको एक महत्त्वपूर्ण कार्यका रूपमा एक यस्तो स्वतन्त्र राष्ट्रिय जलस्रोत आयोग वा अन्य एकललक्षीय निकायको स्थापना हुनसक्छ, जससँग सरोकारवालाहरूलाई एकत्रित गराउने र समन्वय गर्ने अख्तियार र नीतिगत वजन दुवै होस् र जसले राष्ट्रिय जलस्रोत क्षेत्र योजना तथा नीतिअनुसार परियोजना विकसित भएको कुरा सुनिश्चित गर्न सकोस् ।दोस्रो कुरा, जलविज्ञान सम्बन्धी भरपर्दो तथ्याङ्क पनि महत्त्वपूर्ण छ । विभिन्न परियोजना तथा नीतिलाई अघि बढाउँदा लाग्ने खर्च र त्यसबाट हुने फाइदा सम्बन्धी सुसूचीत निर्णय गर्नका लागि निर्णयकर्ताहरूलाई ठोस तथ्याङ्कको आवश्यकता हुन्छ । अन्त्यमा, नेपालको जलस्रोतको प्रयोग र सराहना गर्ने मानिसहरूलाई छलफल बाहिर राख्ने हो भने समन्वय र तथ्याङ्कको कुनै अर्थ हुँदैन । यीमध्ये कुनै वा सबै कुराहरूको अभावमा भएको विकासका उल्लेखनीय नकारात्मक सामाजिक वा वातावरणीय प्रभाव हुन्छन् । यस्ता प्रभावको न्यूनीकरणका लागि ठूलो खर्च लाग्न सक्छ या यिनले अपुरणीय क्षति पनि गराउन सक्छन् । नेपाल संघीय लोकतान्त्रिक रूपान्तरणमा गई मन्त्रालयहरूको सरलीकरण हुँदै गर्दा नयाँ बन्ने सरकारलाई यी मध्येका केही प्रशासनिक अवरोधहरू हटाउने र ठोस नीतिगत जग बसाल्ने अवसर छ । नेपालको भविष्यका लागि जलस्रोतको सफल व्यवस्थापन गर्ने तरिका भनेकै प्रभावकारी समन्वय, तथ्याङ्कमा आधारित योजना र अर्थपूर्ण समावेशीकरण हो । पानी जीवनका लागि अपरिहार्य छ र जलस्रोत नेपालमा विकासका लागि अपरिहार्य छ । जलस्रोतको सदुपयोगलाई अधिक बनाउने कार्यमा हरेक नेपालीको हिस्सा छ । साथै मुलुकको सफलताको हितमा राष्ट्रिय तथा स्थानीय अधिकारीले यो महत्त्वपूर्ण स्रोतको उपयोगको लागि योजना बनाउनैपर्छ भन्ने कुरामाथि समेत हरेक नेपालीले जोड दिनुपर्छ ।टेपलेट्ज संयुक्त राज्य अमेरिकाकी नेपालस्थित राजदूत हुन् ।"
कुशासनप्रेमी उम्मेदवार,"देशको विकास गर्नुपर्छ भन्ने सोच कुनै उम्मेदवारमा देखिएन । आफ्नो जिम्मेवारी पूरा गर्ने प्रतिबद्धता पनि कुनै उम्मेदवारमा देखिएन । देशभर सबै उम्मेदवारले आफ्नो क्षेत्रलाई प्रदेशको राजधानी बनाउने र आफ्नो क्षेत्रमा विकास निर्माण गर्ने दाबी गरिरहेका छन् । विगतमा मन्त्री भइसकेकाले पहिले पनि ठूलो बजेट आफ्नो क्षेत्रमा खन्याएर विकास गरेको हुनाले पुन: त्यो अवसर दिन आग्रह गरिरहेका छन् । हाम्रो प्रदेशका जनतालाई सेवासुविधा जुन ठाउँबाट सहज हुन्छ र जहाँ राजधानी राख्दा प्रदेशको आर्थिक विकासमा बढी योगदान पुुग्छ, त्यसका लागि विज्ञबाट प्राविधिक विश्लेषण गर्नेछौं, त्यो ठाउँमा राजधानी बनाउँछौं कसैले भनेका छैनन् । सांसदको काम विकास निर्माण गर्ने हुँदै होइन । सांसदको काम ऐन बनाउने हो । तर कुनै पनि उम्मेदवारले कानुनमा यस्तो सुधार गर्छु भनेका छैनन् । सांसदको काम सरकारले गरेको विकास कार्यको अनुुगमन मूल्यांकन गर्ने हो । विकास निर्माणमा हुने भ्रष्टाचार, विभेदको भन्डाफोर गर्छु भनेर कसैले भनेकै छैन । विकास निर्माणको अधिकार मेयर र गाउँपालिका अध्यक्षको हो । नगरपालिका र गाउँपालिकाको बजेटले नभ्याउने विकास निर्माण उनीहरूकै सिफारिसमा प्रदेश सरकार र प्रदेश सरकारको बजेटले पनि नभ्याउने विकास निर्माण उनीहरूकै सिफारिसमा संघीय सरकारले गर्ने हो । कहाँ बाटो बनाउने, कहाँ ढल हाल्ने, खानेपानी कहाँ राख्ने, कहाँ पिच गर्ने भन्ने निधो गर्ने कार्य सांसदको होइन । उम्मेदवारले अर्काले गर्ने काम गर्छु भनेर भाषण गरिरहेका छन् । यो सोझै सुशासन विपरीत छ । सरकारले विकास निर्माण गर्ने हो । कार्यकारी प्रमुख प्रधानमन्त्री हुने व्यवस्था छ । प्रतिनिधिसभाको चुनावमा दलहरूले आफूले बहुमत ल्याएमा फलानो प्रधानमन्त्री हुनेछ भन्ने प्रस्ताव नै राखेका छैनन् । यसले विकास गर्ने हो, उसको नाम बाहिरै आएको छैन । विगतमा सबै प्रधानमन्त्री र मन्त्रीले आफ्नो गृहजिल्लामा मात्र विकास गरे । जुन सरासर शक्तिको दुरुपयोग र भ्रष्टाचार हो । अर्थमन्त्री र प्रधानमन्त्री हुँदा डा बाबुराम भट्टराईले राष्ट्रिय विकासको बाटो कोरेका थिए । तर अहिले उनले समेत आफू मन्त्री र प्रधानमन्त्री हुँदा गोरखामा यो यो विकास गरेँ भनेर भोट माग्दैछन् । विगतमा स्थानीय सरकार नभएको तर्क पेस गर्दै जनप्रतिनिधिले नै विकास निर्माण गर्नुपर्छ भनेर सांसदले विकास बजेट पाउने कानुन बनाए । अहिले स्थानीय सरकार र प्रदेश सरकारको समेत व्यवस्था भइसक्यो । तैपनि सांसदहरूले आफूले विकास निर्माणका लागि पैसा लिने कानुन खारेज गरेका छैनन् । लोकतन्त्रमा शक्ति पृथकीकरण हुन्छ र शक्ति पृथकीकरण भनेको कार्यपालिकाको कार्य विकास निर्माण गर्ने हो र व्यवस्थापिकाको कार्य कार्यपालिकाको निगरानी राख्ने हो । विकास निर्माणको लागि कार्यपालिका अन्तर्गत स्थायी सरकार अर्थात ठूलो कर्मचारीतन्त्र हुन्छ । सबै काम व्यवस्थापिकाले नै गर्ने हो भने शक्ति पृथकीकरणको अर्थ के भयो र ? विकासको नेतृत्व सांसदले गर्ने भएपछि त्यहाँ सुशासन, नियन्त्रण र सन्तुलन कसरी हुन्छ ? सरकार र सार्वजनिक प्रशासनले कसरी कुशलतापूर्वक कार्यसम्पादन गर्न पाउँछन् ? स्थानीय सरकार र प्रदेश सरकारको स्वायत्तता कहाँ जान्छ ? अनि देश र जनताको हितमा राष्ट्रिय कानुनको निर्माण कसले गर्छ ? रमेश घिमिरेसैनामैना१०, रूपन्देही"
सुरक्षित राजधानीको कुरा,"दिनहँु बढ्दो जनसंख्या र बढ्दो सवारी साधनका कारण असुरक्षित सहर बन्न थालेको छ । राजधानीको अधिकांश ठाउँमा मेलम्ची खानेपानीले सबै ठाउँमा सडक भत्काउने काम भइरहेको छ । काम भने पटक्कै भएको छैन, धेरै ठाउँमा भत्केका ठाउँमा सडक मर्मत भएको छैन । विशेष पैदल यात्रुहरूलाई समस्या भइरहेको छ । जताततै सडक भत्काउने कामले गर्दा यात्रुहरूलाई समस्या भइरहेको छ । राजधानीका अधिकांश ठाउँमा अलिकति पनि ठाउँ नराखी पसलको सामान र फुटपातको सामानले पैदल यात्रुलाई समस्या भइरहेको छ । पैदल यात्रुहरू बाध्य भएर सडकमा हिँड्छन्, त्यसमाथि राजधानीमा धुवाँ, धुलोको कारण झन् समस्या बढेको छ । श्वासप्रश्वास समस्या बढ्दैछ । देवाहाङ राईदिप्रुङ, खोटाङ"
समावेशीकरणको चीरहरण,"समावेशीकरणको चीरहरण पढ्दा लेखकलाई धन्यवाद दिन चाहन्छु । मैले यिनीहरूलाई भोट किन दिने ? शीर्षकमा पनि यस्तै प्रश्न उठान गरेको थिएँ, जुन उहाँंले पनि । अहिले हुनगइरहेको चुनावमा पनि धनवाद, डनवाद र परिवारवाद नै हावी हुनेवाला छ । गरिब, निमुखा, महिला र सर्वहारा वर्गको नेताले यो चुनावमा टिकट पाएनन् । अनि इतिहासले परीक्षण गरी पटकपटक फेल भएका पुराना अनुहार जो ६७ पटकसम्म आफूलाई अब्बल ठानेर चुनावमा टिकट हत्याउन सफल भए । फेरि धनवाला, डनवाला र परिवारवाद जो १८ जोडीले प्रत्यक्ष र समानुपातिक गरी टिकट पाए । यसले फेरि पनि युवामाथि प्रौढ हावी हुने र सर्वहारा, गरिब जनतामाथि धनवाद र डनवादले शासन गर्ने सम्भावना देखिन्छ । त्यसैले यो चुनावमा आम मतदातालाई आफूले भोट दिँदा विचार गरेर, विश्लेषण गरेर, विवेक पुर्याएर योग्य युवा उम्मेदवारलाई विजय गराउनसकेको खण्डमा यो देशले पक्कै पनि समृद्धि हासिल गर्न सक्छ । अहिलेको आवश्यकता पनि यही हो, सबैले यो कुरा मनन गरांै । उद्धव सापकोटापनौती नपा१, रयाले, काभ्रे"
भोट दिनुअघि सोच्नुस्,"कतै देश र आफ्नो भविष्यमाथि आफैंले घात त गरिरहनुभएको छैन ? चुनाव आयो भन्दै दुई महिनाको बच्चा च्यापेर घरको काम र आफ्नो व्यवसाय छोडीछोडी अनि विद्यालय जानुपर्ने बेलामा पार्टीको झण्डा बोकेर नाचिहिँड्ने, एकछाक मासुभात खान पायो भनेर रमाउनेहरू एकपटक गहिरिएर सोच्नुहोस्, कति दिन रमाउन पाउने यसरी ? चुनावपछि के हुन्छ र के खाने ? अहिलेसम्म कतिपटक भोट हालिसक्नु भयो ? अनि के पाउनुभयो ? आखिर त्यही एकछाक मासुभात र पार्टीको झण्डा त होला । तपाईहरूको जीवनस्तर कहाँ छ र तपाईहरूले मत दिएर जितेका नेताको जीवनस्तर कहाँ पुग्यो ? अनुभूति गर्नुभएको छ ? अरू बेला तिनै नेतालाई गाली गर्ने, देश बिगार्यो भनेर अनि चुनावअघि एकछाक मासुभात पायो भन्दैमा देश र तपाईहरूको छोराछोरी अनि आफ्नै भविष्यलाई भुलिदिने ? कतै देश र तपाईको भविष्य आफैले बिगार्दै त हुनुहुन्न ? सोच्नुस् है, तपाईको आउने पुस्ताले नेतालाई हैन, तपाईलाई गाली गर्ने दिन नआओस् । भोज खपांगी मगरजापान"
चुनाव खर्च,"लोकतन्त्रको सुन्दर पक्ष चुनाव, तर चुनावमा हुने खर्च लोकतन्त्र, सुशासनविरुद्ध छ । खर्चिलो प्रचार शैली र मतदाताहरू पनि खर्च नगर्ने नेताहरूको पछि नलाग्ने प्रवृत्ति बढेको देखिन्छ ? यसरी नै खर्चको मात्रा बढाउँदै लाने हो भने अर्थतन्त्रमा समेत नराम्रो प्रभाव पार्ने देखिन्छ । स्वयम् नेताहरूको खर्च भए पनि चुनावपछि खर्च उठाउन भ्रष्टाचारले प्रश्रय पाउने हुँदा लोकतन्त्रको सुन्दर पक्ष चुनावदेखि मतदाताहरू नै त्रसित भएका छन् । राजु गौतमखैरहनी नपा, चितवन"
दहेज प्रथा,"अखण्ड भण्डारीले मधेसको काँडो दहेज आलेखमा मधेसी समाजको यथार्थ चित्रण गरेका छन् । मधेसी समाजमा दहेज प्रथा विकसित हुँदै गइरहेको छ । दहेजले गर्दा छोरी जन्मदाको पीडा, भ्रूणहत्या र परिवारले देखाएको फरक व्यवहारले मधेसी महिला वा समाज सभ्य समाजतर्फ उक्लनसकेको छैन । छोरीलाई शिक्षित गर्दा बढी दहेज (दाइजो) दिनुपर्ने हुँदा मध्यम वर्गले छोरीलाई पढाउनुभन्दा पनि घरव्यवहारको शिक्षा दिने गरेका छन् । जतिजति शिक्षित समाज बढे पनि दहेज प्रथालाई निरुत्साहित गर्नसकेका छैनन् । अझ भारतीय चेलीलाई नेपाल भित्र्याउँदा दहेज पनि भारतीय रुपैयाँमा आउने हुनाले धेरैजसोले भारतीय चेली भित्र्याउन रमाउँछन् । नेताहरूले भाषण गर्दा भारतसंँग रोटी र बेटीको सम्बन्ध भन्ने कारण यही हो । मंसिरमा हुने निर्वाचन वा विगतमा भएका निर्वाचनमा नत मधेसी नेताले दहेज प्रथा विरोधी आवाज उठाएका छन्, न शीर्ष दलले दहेज प्रथालाई निरुत्साहित गर्न कुनै कदम नै चालेका छन् । बरु सुदूर पश्चिममा छाउपडी वा छाउगोठलाई हटाउन स्थानीय नेताले पहल गरेको सुनिन्छ । दहेज प्रथा हटाउन मधेसी समाज, युवा वर्ग र स्थानीय नेता नै अघि सरेमा निरुत्साहित गर्न सकिन्छ । दहेजका कारण मधेसी समाजको जीवनशैलीमा परिवर्तन आउनसकेको छैन । जसरी मधेसमा घुम्टो प्रथाको अन्त्य भएको छ, त्यसैगरी दहेज प्रथाको अन्त्य हुनु जरुरी छ । अनि दहेजका कारण छोरीले पीडा सहनुपर्ने छैन । प्रमोद पौडेलश्रीपुर११, वीरगन्ज"
आफैंलाई दाग लगाउने काम,"धेरै समय अघिदेखिको लामो प्रतीक्षापछि आजआज भोलिभोलि भन्दाभन्दै आसन्न प्रदेश र प्रतिनिधिसभा चुनावको रौनकताले ड्याम्मै गाउँसहर ढाकिसकेको छ । अब एउटा हातको औंलामा गन्न सकिने केही दिन वा भनौं केही घन्टामा तपाईंहामी हाम्रो आफ्नै हातले चुनेर देशको बागडोर सम्हाल्ने जिम्मा लगाउँदैछांै । हामीले एकतर्फी रूपमा मेरो एक भोट त हो नि यसले के हुन्छ र ? भनी सोचिए तापनि त्यो एक भोटको महत्त्व सामान्य हुन्न । तपाईंको त्यही एक भोटले कोही खराबलाई जिताउन जति महत्त्व राख्छ, त्योभन्दा बढी एक असल उम्मेदवारलाई हराउन पनि सहयोग गर्छ भने तपाईंको त्यही एक गलत भोटले तपाईंको औंलाको नङ र मासुमा दाग त लाग्छ नै, तपाईंको प्रतिष्ठा र इमानदारीमा पनि दाग लाग्छ । सन्तोष सिम्खडा भीमसेन गाउँपालिका२, गोर्खा"
बहुलवाद जोगिनुपर्छ,"मंसिर ६ गते प्रकाशित झमक घिमिरेको राजनीतिप्रति जनअपेक्षा पढेंँ । वाम गठबन्धन र लोकतान्त्रिक गठबन्धनले उनी खुसी भएकी छन् । धेरै समयपछि उनको लेख पढेर खुसी लाग्यो । जनयुद्धकालमा माओवादीलाई उनले जंगल पसेका वीरहरूको उपाधि दिएकी थिइन् । तर मधेसी आन्दोलनकारीलाई भने उनले पनि विखण्डकारी नै भनेको मेरो सम्झनामा छ । अत: उनी निरपेक्ष छन् भन्ने मलाई लाग्दैन । लोकतन्त्रमा बहुलवादलाई हामीले अंगीकार गरेका छौं । दुई पार्टी पद्धति बनाएपछि त त्यो हुन्छ नै । तर बहुलवाद भनेको दुई वा दुईभन्दा बढी पार्टीलाई बुझिन्छ । अहिलेको एकता मजवुरीमा भइरहेको भान हुन्छ । मधेसी दलले त्यसैकारण लोकतान्त्रिक गठबन्धन गरेको छैन । जहाँसम्म गच्छदारको सवाल छ, उनी आफ्नो शक्ति खस्केर र हार्ने भएर कांग्रेसमा विलय भएका हुन् । तर मधेसी दललाई थाहा छ कि उनको माग न कांग्रेसले पूरा गर्नेछ, नत वाम गठबन्धनले । डा शिवशंकर यादवछपकैया, वीरगन्ज"
आयोगको गल्ती कि मतदाताको ?,"आइतबार हुने चुनावमा निर्वाचन आयोगले विभिन्न सञ्चार माध्यम (छापा माध्यम) बाट सन्देशमूलक विज्ञापन प्रसारण गरेको छ । छापा माध्यमको विज्ञापनमा मतपत्रको प्रकार, मतदान समय र मिति, मतदान गर्ने तरिका, निर्वाचन आचारसंहिता लगायत जानकारी गराइएको छ । तर पहिलो चरणको निवार्चन कुनकुन प्रदेशमा हुने जानकारी गराइएको छैन । यसको मतलब मतदाता आफैले बुझेर मतदान स्थलमा जानुपर्ने हो ? या विज्ञापनमा निर्वाचन हुने प्रदेशको जानकारी गराउन नहुने हो ? के यो निर्वाचन आयोगको जानाजानको गल्ती हो या आवश्यकता नठानेर त्यस्ता प्रचार सामग्रीमा कुनकुन प्रदेशमा निर्वाचन हुँदै छ भनी उल्लेख नगरेको हो ? यदि त्यस कुराको पनि जानकारी गराउने हो भने मतदाता अन्योलमा त पर्दैनथे होला नि । विनोद पौडेलकाभ्रेपलाञ्चोक"
विप्लवको विप्लवी कार्य,"सुरक्षा स्थितिमा सुधार छ भनी प्रमुख निर्वाचन आयुक्तले स्पष्टीकरणको शैलीमा समग्र निर्वाचनको सुरक्षा अवस्थाबारे बताए पनि बम र बारुदका ध्वंसात्मक गतिविधि चलाएर निर्वाचनलाई कमजोर पार्ने शृङखलाबारे सर्वत्र प्रश्न उव्जिएको छ । सरकारले किन यसलाई नियन्त्रण गर्न सकेन ? बमको धमाका मच्चाउनेको नेतृत्व नेत्रविक्रम चन्द (विप्लव) ले गरेका छन् र किन उनको दलले देशैभरि उत्सवका रूपमा चल्दै गरेको यो निर्वाचनलाई नकारात्मक गन्तव्यमा लैजान मरिमेटेर लागेको हो ? विप्लवले निर्वाचन हुन नदिने र सकेसम्म भाँड्ने रणनीति अख्तियार गरेका हुन् भने योभन्दा अघिको निर्वाचन शान्तिपूर्ण हुँदा किन उनको पार्टीले मट्याङग्रा हालेका गुलेलीसमेत चलाएन ? अहिले पछिल्लो चरणमा कुन राजनीतिक परिस्थिति विकसित भयो देशमा र एकाएक उनी धमाकामा उत्रिए ? अहिलेका ३ ठूला राजनीतिक दलले एकअर्कासँग गठबन्धन निर्माण गरी चुनावमा होमिएका र स्थानीय निर्वाचनमा प्राप्त मतलाई आधार मान्ने हो भने वामपन्थीको पल्ला भारीको अवस्था देखिएकाले उनी एकाएक आत्तिएका हुन् त ? दलहरूले मत मिल्नेहरूबीच मत्यैक्य गरी गठबन्धनरूपी समीकरण नबनाएर एक्लाएक्लै चुनावमा गएका भए उनी यो चुनाव भाँडने गतिविधि र चाहना राख्दैनथे त्यसो भए ? श्यामसुन्दर कुइँकेलहाँडीगाउँ, काठमाडौं"
जनप्रतिनिधि भेट्टाउनै मुस्किल,"आसन्न प्रदेश र प्रतिनिधिसभा चुनावका लागि अहिले उम्मेदवारहरू प्रचारप्रसारमा व्यस्त छन् । पहिलो चरणमा निर्वाचन हुने जिल्लामा मौन अवधि सुरु भए पनि बाँकी जिल्लामा भने प्रचारप्रसारको कार्य जारी नै छ । चुनावको प्रचारप्रसारले गाउँदेखि सहर चुनावमय भएका छन् । संविधान कार्यान्वयनको ठूलो खुट्किलो मानिएको आसन्न दुइटा चुनाव सम्पन्न गर्नु सबैको दायित्व हो । चुनाव प्रचारप्रसारका लागि जनप्रतिनिधि पनि होमिँदा सेवाग्राहीलाई भने समस्या भएको छ । जनप्रतिनिधिले अझै दलको चुनाव प्रचारप्रसारमा बढी समय दिँदा सेवा प्रवाहमा फरकपन नपाएको सेवाग्राहीको गुनासो छ । जनताको काम गर्छु भनी भोट मागेका जनप्रतिनिधिले सेवाग्राहीका लागि समय प्रदान गर्न नसक्नु जनप्रतिनिधिको लापरबाही हो । कैलालीको सन्दर्भमा कुरा गर्दा धनगढी उपमहानगरपालिका प्रदेश नं ७ को एकमात्र उपमहानगरपालिका हो । तर यहाँका जनप्रतिनिधि भने उम्मेदवारको टुंगो लगाएपछि बढी समय प्रचारप्रसारलाई दिइरहेका छन् । अधिकांश सेवाग्राही कार्यालयमा जनप्रतिनिधि नभेटिँदा रित्तो हात फर्किन बाध्य भएका छन् । आफू जुन दलबाट निर्वाचित भएको हो, त्यही दलका उम्मेदवारलाई भोट माग्नु स्वाभाविक देखिए पनि नैतिकताले त्यो भन्दैन । जनताको लागि काम गर्छु भनी कसम खाइसकेपछि कार्यकर्ता शैलीमा चुनाव प्रचारप्रसारमा दौडिनुहुन्न । यस्तै कार्यालय समयमा भेट्टाउन नै मुस्किल पर्ने तरिकाले जनप्रतिनिधिले चुनाव प्रचारप्रसारमा समय दिनु हुँदैन । लोकेश धामी कैलाली५, हँसनपुर"
फितलो क्याम्पस प्रशासन,"पत्रकारिता विषय अध्यापन गराइने नेपालकै पुरानो क्याम्पसको परिचय बोकेको राजधानीस्थित रत्नराज्यलक्ष्मी क्याम्पसको प्रशासन पछिल्लो समय निम्छरो बनेको प्रतीत हुन्छ । कात्तिक दोस्रो हप्ताबाट पढाइ सुरु भएको बीए दोस्रो वर्षमा पढ्न आउने करिब ३ हजार विद्यार्थीले आफ्नो रोल नम्बर र विषय अनुसार पढाइ हुने कक्षाकोठा सजिलै भेट्टाउन सकिरहेका छैनन् । यस विषयमा क्याम्पस प्रशासनले कुनै तयारी अगाडि बढाएको देखिँदैन । अब चाँडै क्याम्पस प्रशासनले विद्यार्थीको रोल नम्बर र विषय अनुसार पढाइ हुने कक्षाकोठा र समय तोकिदियोस् । साथै विद्यार्थीको परिचयपत्रको म्याद सकिएपछि नवीकरणका लागि र प्रयोगात्मक परीक्षाका लागि कुनै जानकारी नै नगराउनुले क्याम्पस प्रशासनको फितलो कार्यसम्पादनलाई उदाङ्गो बनाएको छ । उल्लेखित विषयमा क्याम्पस प्रशासनले ध्यान दिई विद्यार्थीले सहज रूपमा अध्यापन गर्न पाउने वातावरण बनाउनुपर्ने देखिन्छ । सुरञ्जन घिमिरेरत्नराज्यलक्ष्मी क्याम्पस, काठमाडौं"
कठै ! यो देशमा,"देखेर मन्त्रीका ताँती भनौलाकठै ! यो देशमा ब्रह्मलुट भयो ! इन्द्रकुमार श्रेष्ठकमलाकुञ्ज, ओखलढुंगा"
अन्योलमा जनजाति संस्थाहरू,"सबैले भन्ने र बुझ्ने शब्द उत्तम नीति नै राजनीति हो । नेपालको सन्दर्भमा पनि त्यही लागू हुन्छ । २०४६ सालको राजनीतिक परिवर्तन अघिसम्म राज्यसत्ता एकल थियो । नेपाल अधिराज्यको संविधान, २०४७ ले सामाजिक संघसंस्था गठन गरेर संगठित हुनपाउने, राजनीतिक दल गठन गर्न पाउने, पत्रपत्रिका प्रकाशन गर्ने प्रेस स्वतन्त्रताको अधिकार प्रदान गरेपछि नेपाली समाज नयाँ ढंगले अघि बढेको हो । राजकीय शासन सत्तामा आफ्नो पहुँच शून्यप्राय: रहेका जनजाति, दलित, मधेसी लगायत समुदायले आफूलाई उत्पीडित, किनारीकृत गरिएको पीडा पोख्न पाए । १० वर्षे जनयुद्धले किनारीकृत समुदायलाई सशक्तिकृत हुन आत्मबल र आत्मविश्वास पैदा गरायो । जनयुद्धदेखि २०६२६३ को जनआन्दोलनसम्म सशक्त उपस्थिति जनाए । फलस्वरुप मुलुकमा साढे दुई सय वर्षको इतिहास बोकेको राजतन्त्र समाप्त भयो । गणतन्त्र घोषणा भयो । अन्तरिम संविधान, २०६३ जारी भयो । संविधानले किनारीकृत समुदायको आवाजलाई समेट्यो । २०६४ को पहिलो संविधानसभाले त्यो आवाजलाई संस्थागत गर्न सकेन । संविधानसभा नै तुहियो । दोस्रो संविधानसभा २०७० ले संघीय लोकतान्त्रिक गणतन्त्रलाई संस्थागत गर्ने म्यान्डेटसहित नेपालको संविधान जारी गर्यो । हामी यतिखेर त्यही बाटोमा छौं । संघीय संविधान कार्यान्वयन गराउने चटारोमा २०७४ साललाई सफल चुनावी वर्षका रूपमा स्थापित गराउन सरकार, राजनीतिक दलहरू (नेत्रविक्रम चन्द विप्लव नेतृत्वको नेकपा माओवादी बाहेक) र सर्वसाधारण लागिपरेको अवस्था छ ।यस आलेखमा नेपालका जनजाति र तिनका संघसंस्थाहरूको भूमिका केलाउने प्रयास गरिएको छ । तथ्यांकले देशमा १२५ जातजाति र १२३ भाषा रहेको देखाएको छ । भाषाविद्का अनुसार करिब सय वटामात्र स्वदेशका मातृभाषा पर्छन् । सरकारले ५९ आदिवासी जनजाति सूचीकृत गरेको छ । कुल जनसंख्याको झन्डै ३७ दसमलव २ प्रतिशत हिस्सा आदिवासी जनजातिले ओगटेका छन् । उनीहरूको सर्वाङ्गिण विकासका निम्ति आदिवासी जनजाति उत्थान राष्ट्रिय प्रतिष्ठान (२०५८) गठन गरेको छ, जुन स्थानीय विकास मन्त्रालय अन्तर्गत रहेको छ । सूचीकृत मध्ये ५७ आदिवासी जनजातिका जातीय संस्था छन् । ती संस्थाले प्रतिष्ठानमार्फत् कार्यालय सञ्चालन खर्च आर्थिक वर्ष २०७३७४ सम्म वार्षिक १ लाख ५० हजार रुपैयाँ लिन्थे भने यो वर्षबाट कटौतीमा परेको छ । स्थानीय निकाय गठनसँगै सम्बन्धित निकायबाट लिनसक्ने भनिएको छ । जनजातिका संस्था २०४६ पछि देखापरेका हुन् । यद्यपि यी जातीय संस्था भर्खरै एँेजेरु जसरी पलाएका होइनन् र थिएनन् । ऐतिहासिक विरासतलाई लिएर राज्यको कानुनको पालना गर्नेगरी गठन भएका हुन् । ती संस्थाहरू आदिम कालदेखि सामाजिक तथा सांस्कृतिक परम्परा अनुसार सुचारु थिए र छन् । देशको कानुन अनुकूल गठन हुनुको अभिष्ट भने मननीय छ । ती संस्था जातीय विद्वेष फैलाउन गठन भएका होइनन् । शासकीय सत्ता र मूलधार निर्माणका निम्ति विभिन्न जातीय संस्थाहरू जन्माइएका हुन् । नेपालको एकल जातीय धर्म, संस्कृति, परम्परा नयाँ शिराबाट चिर्दै अघि बढेको छ । परिस्थिति र परिवेशले बहुलजातीय सांस्कृतिक वातावरण निर्माण हुने क्रममा छ । यद्यपि परम्परागत एकल जातीय मूलधारलाई बहुलधारमा बदल्न समय लागिरहेको छ । कानुनत: अबदेखि कुनै उखान भनेर कुनै जाति विशेषका व्यक्तिलाई होच्याउन, अछूत बनाउन, वर्गभेद, लिङ्गभेद देखाउन पाइने छैन । पुराना परम्परागत विभेद बोक्ने कुनै पनि संस्थागत संरचना अब अस्तित्वबाट विमुख भइसकेका छन् । मानव अधिकारको उच्चतम उपयोग हुनथालेको छ ।जनजातिहरू जातीय संगठनमार्फत संगठित भएर अघि बढेपछि २०४७ सालमा नेपाल जनजाति महासंघ गठन भयो । त्यसैलाई पछि नेपाल आदिवासी जनजाति महासंघ नामकरण गरिएको हो । अहिले महासंघ अन्तर्गत सूचीकृत र सूचीउन्मुख गरी अरू थप जातीय संस्थाहरू आबद्ध छन् । जनजातिले सामाजिक, भाषिक, सांस्कृतिक, राजनीतिक अधिकारलाई लिएर पञ्चायतकाल अघिदेखि नै आन्दोलन गर्दै आएका थिए । जनजाति महासंघले पहिचान सहितको अधिकार, मुलुकको हरेक निकाय समानुपातिक समावेशी सिद्धान्तका आधारमा हुनुपर्ने भन्दै आएको छ । शासन सत्ताले किनारामा पुर्याएका जातिलाई मूलधारमा स्थापित गर्न सकारात्मक विभेदको सिद्धान्त अपनाउनुपर्ने लगायत मुद्दा उठान गरेको छ । जातीय संस्थाहरूको प्रमुख उद्देश्य पहिचानलाई उजागर गर्नु हो । त्यसमा ऐतिहासिक भूमिको प्रबद्र्धन, पुर्खाले बोल्दै ल्याएका मातृभाषाहरूको जगेर्ना, आदिम लोकसंस्कार, संस्कृतिको संरक्षण, सम्बद्र्धन जस्ता कार्य पर्छन् । संविधानले मुलुक धर्मनिरपेक्ष भनेको छ भने मुलुकमा बोलिने सबै मातृभाषालाई राष्ट्रभाषाको संज्ञा दिएको छ । मातृभाषा प्रकाशन स्वतन्त्रतापछिको करिब तीन दशकमा भएगरिएका प्राज्ञिक अभ्यासको फल खोज्ने बेला आएको छ । यो माहोल निर्माण गर्ने जनजाति महासंघ हो । महासंघ स्थापनाको सुरुदेखि झन्डै डेढ दशकसम्म पहिचानको मुद्दालाई बृहत्तर ढंगले उजागर गर्न सफल भयो । त्यसयता महासंघ विस्तारै राजनीतिक दलको हस्तक्षेपको सिकार बन्यो । दलले राजनीतिक आन्दोलन विभिन्न चरणमा जनजाति महासंघलाई प्रयोग गर्न सफल भए । अन्तत: पहिलो संविधानसभाको निर्वाचनताकादेखि २०७३ पुसमा सम्पन्न नवौं महाधिवेशनसम्म आइपुग्दा महासंघ दलीय भागबन्डामा नेतृत्व चयन हुने थिति कायम छ । जनजातिका जातीय संस्थाहरू आफ्नो मूलभूत उद्देश्य एकातिर राखेर महासंघले उठाएको राजनीतिक मुद्दाहरूलाई बढी जोडदिन पुगे । दलले पहिलो संविधानसभामा जनजाति महासंघको अध्यक्ष र महासचिवलाई सभासद बनाए । त्यसपछि जातीय संस्थाको नेतृत्व गर्ने व्यक्तिहरू दल प्रवेश गर्ने शक्तिशाली हतियारका रूपमा लिए । फलत: पहिचानको मुद्दा र सामाजिक संघसंस्थाको उद्देश्य धुमिल बन्न पुगेको छ । अन्तत: राज्य संयन्त्रले जनजातिको मुद्दा निरर्थक बनाउने कदम अघि बढाएको स्थिति छ । त्यसको प्रस्ट उदाहरण स्थानीय तहको निर्वाचन हो । सरकारले स्थानीय तहको निर्वाचन प्रयोजनका निम्ति भन्दै आदिवासी जनजाति लगायतलाई ० दसमलब ५ प्रतिशतभन्दा कम जनसंख्या भएको ९८ समुदायलाई अल्पसंख्यक जातीय समूहको सूची प्रकाशन गर्यो, जसमा जनजाति समूह र त्यसभित्रका उपजाति समूहका गरी ४९ लाई अल्पसंख्यक सूचीमा राखिएका छन् । स्थानीय तहको निर्वाचनमा केही जनजाति समुदायले अल्पसंख्यकको कोटा पनि ओगटेका छन् । संविधानको धारा ५६ मा स्वायत्त क्षेत्र, विशेष क्षेत्र र संरक्षित क्षेत्र निर्धारण गरिने उल्लेख छ । समग्रमा जातीय जनसंख्याको आधारमा प्रतिनिधित्व हुनुपर्ने र कम जनसंख्या भएका जनजातिलाई अधिकारबाट बञ्चित नगर्न संविधानमा व्यवस्था भए बमोजिम स्थानीय तहमा स्वायत्त क्षेत्र, विशेष क्षेत्र र संरक्षित क्षेत्रको व्यवस्था गर्नुपर्ने हो । तर स्थानीय निकाय पुन:संरचना आयोगले त्यो गरेन । अधिकारकर्मी प्राध्यापक डा ओम गुरुङका अनुसार आदिवासी जनजाति र अल्पसंख्यकको परिभाषा भिन्नता छ । अन्तर्राष्ट्रिय कानुनले आदिवासी जनजाति भन्नाले आत्मनिर्णयको अधिकार, भूमिमाथिको स्वामित्व, स्वशासन, प्राकृतिक स्रोतसाधनमाथि पकड, भाषा, संस्कृतिमाथिको अधिकार सुनिश्चित हुन्छ । तर अल्पसंख्यकलाई त्यो अधिकार रहँदैन । नेपालका आदिवासीहरूको मानवअधिकार सम्बन्धी वकिल समूह (लाहुर्निप) का महासचिव शंकर लिम्बु भन्छन्, अल्पसंख्यकहरूलाई राज्यमा सहभागी हुने र उनीहरूको व्यवस्थापन तथा तिनको समस्या पूरा गरिदिने मात्र रहन्छ । अधिकारकर्मीका अनुसार दलहरूको इसारामा महासंघको नेतृत्व चयन हुनथालेपछि जनजातिका मुद्दा ओझेलमा परेको हो । पूर्वविधायक परी थापाको शब्दमा राजनीतिक दलका निम्ति जनजाति महासंघ गाँजरको बाँसुरीजस्तो भयो । दलहरूले पञ्चायत ढाल्न, शाहवंशीय शासनसत्ता ढाल्न, गणतन्त्र ल्याउन जनजातिहरूको मुद्दालाई आत्मसाथ गरे । तर जब जनजातिका मुद्दालाई संवैधानिक रूपमा सम्बोधन गर्ने बेला आयो, तब त्यो गाँजरको बाँसुरी अर्थात् महासंघलाई बाँडीचुँडी खाइदिने गरेका छन् । नेपालले अन्तर्राष्ट्रिय श्रम संगठन महासन्धि (आईएलओ) १६९ अनुमोदन गरे पनि आदिवासीको अधिकार सम्बन्धी संयुक्त राष्ट्रसंघीय घोषणापत्र, २००७ को पक्षराष्ट्र हो, तर कार्यान्वयन भएको छैन ।महासंघ नेतृत्वले जनजाति मुद्दाको अगुवाइ गर्न नसकेपछि पद्मरत्न तुलाधरको संयोजकत्वमा आदिवासी जनजाति राष्ट्रिय आन्दोलन नेपाल गठन भयो । तर दलीय स्वार्थले जातीय संगठनका नेतृत्व ब्युँतिन सकेनन् । उद्देश्य र मुद्दाप्रति चेतनशील, अडिग, दलीय स्वार्थभन्दा मुद्दा हाँक्न सक्ने, सबैलाई समेट्न सक्ने नेतृत्वको खाँचो खट्किएको स्थिति छ । प्रतिनिधिसभा र प्रदेशसभाको निर्वाचनको संघारमा आइपुग्दा संविधानत: जातीय संस्थाले केन्द्र, प्रदेश, स्थानीय तहमा आफ्नो पहिचानलाई उजागर गर्ने बेला आइसकेको छ । जातीय संस्थाले ऐतिहासिक विरासत, मातृभाषा, संस्कृति, लोकपरम्परालाई के कति संरक्षण, सम्बद्र्धन र प्रबद्र्धन गर्नसकेका छन् ? अब प्रदेश र स्थानीय तहमा कुनकुन भाषा सरकारी कामकाजको भाषा हुने ? कुनकुन संस्कृति लोकपरम्परा कसरी निरन्तरता दिने भन्नेतर्फ गम्भीर ढंगले सोच्नुपर्ने बेला आएको छ । शासकीय सत्ता निर्माणको आधार यसैलाई मान्न सकिन्छ । तर रणको बेला घोडा दाउने भनेझैं सामाजिकसांस्कृतिक नेताहरूको हैसियत राजनीतिक दलका कनिष्ट कार्यकर्ताका रूपमा परिभाषित भइरहेको स्थिति छ ।"
ट्रम्पको एसिया नीति,"एक वर्ष अगाडि डोनाल्ड ट्रम्प अमेरिकी राष्ट्रपतिमा निर्वाचित हुँदा उनले अपनाउने परराष्ट्र नीतिका सम्बन्धमा सर्वत्र अनिश्चय थियो । राष्ट्रपति भए लगत्तै उनले ट्रान्स प्यासिफिक पार्टनरसिप सम्झौताबाट हात झिकेर ओबामा प्रशासनको भन्दा भिन्न नीति लिने संकेत दिए । त्यसमाथि पनि चीन, जापान लगायतका एसियाली मुलुकहरूप्रति उनी आक्रामक रूपमा प्रस्तुत भए । उनले एक चीन नीतिप्रति नै प्रश्न उठाए, जुन विषयलाई कुनै पनि मुलुकसँंगको दुईपक्षीय सम्बन्धमा चीनले सामान्य र सहज रूपमा लिँदैन । उनले चीनलाई मुद्रा म्यानिपुलेट गरेको आरोप लगाए र ताइवानका राष्ट्रपतिसंँग संवाद गरे । जसले गर्दा चीन अमेरिकासंँग चिढियो । उता जापानलाई भने उनले व्यापार घाटा बढाएको र अनधिकृत फाइदा उठाएको आरोप लगाए । एसियाको अर्काे शक्ति भारतप्रति भने उनी तुलनात्मक रूपमा नरम थिए । यी घटनाक्रमपछि सबैमा उत्सुकता थियो अमेरिकाको एसिया नीति के हुन्छ ?विगत एक वर्षमा उनको एसिया नीति के हो भन्नेमा काफी अन्योल र संशय रह्यो । यस बीचमा एसियाका तीन प्रमुख शक्ति भारत, चीन र जापान ट्रम्पलाई आफ्नो पक्षमा पार्न तल्लिन रहे । तर आज एक वर्षपछि परिस्थितिमा निकै परिवर्तन आएको छ । ट्रम्पले जापान र चीनप्रति आक्रामक होइन, नरम नीति लिन थालेका छन् । यतिबेला ट्रम्प र उनको प्रशासन अमेरिकाको एसिया नीतिलाई मूर्तरूप दिन लागिरहेका छन् । विशेषगरी भारत र चीन आफुप्रतिको अमेरिकी नीतिका सम्बन्धमा अझै प्रस्ट भइसकेका छैनन् । भारत अमेरिकाको बल र आडमा समग्र एसिया र अझ विशेषगरी दक्षिण एसियामा बढ्दो चिनियाँ प्रभावलाई कम गर्न चाहन्छ । उता चीनले चाहिँ आफूविरुद्ध धेराबन्दी गरेर यस क्षेत्रमा स्थायित्व, शान्ति र विकास हुन नसक्ने चेतावनी दिइरहेको छ । चीनले भारत र जापानलाई काखी च्यापेर आफूलाई पेल्न खोज्ने नीति अमेरिकाका लागि प्रत्युत्पादक हुने पटकपटक बताइरहेको छ ।गत अगष्ट तेस्रो साता अमेरिकाले अफगानिस्तान केन्द्रित दक्षिण एसियाली नीति सार्वजनिक गर्यो । नीतिमा अफगानिस्तानको आन्तरिक समस्या समाधानमा भारतलाई केन्द्रीय भूमिकामा राखिएको छ । जसप्रति चीन र पाकिस्तानले असन्तुष्टि जनाए भने भारत खुसी भयो । त्यसपछि अमेरिकी प्रशासनका उच्च अधिकारीहरूले भारत भ्रमण गरे । नोभेम्बरको पहिलो र दोस्रो साता ट्रम्पले एसियाका ५ वटा मुलुकको भ्रमण गरे, तर भारत भ्रमणको रोजाइमा परेन । चीन भ्रमणका क्रममा ट्रम्प पहिलेभन्दा नरम पनि देखिए । उत्तर कोरियासँंग डिल गर्ने विषय र एसियाली मुलुकसंँगको अमेरिकाको व्यापार र वाणिज्यको विषयपछि ट्रम्प प्रशासनको एसियाली नीतिको महत्त्वपूर्ण पक्ष चीन हो । जसमा भारत, अमेरिका र जापान एकै ठाउँमा आएका छन् । अमेरिकाको चीन र भारतसँंगको सम्बन्धको विषयले नेपाल लगायतका दक्षिण एसियाली मुलुकहरूमा समेत प्रत्यक्ष प्रभाव पार्ने गर्छ, जुन विषयमा खासै बहस र चर्चा भएको पाइँदैन । ट्रम्पले एसियाली मुलुकहरूको भ्रमण जापानबाट सुरु गरे । अमेरिकी राष्ट्रपति ट्रम्प र जापानी प्रधानमन्त्री सिन्जो अबे बीचमा खुला एवं स्वतन्त्र इन्डो प्यासिफिकलाई अझ सुदृढ बनाउने सहमति भयो । उनीहरू बीचमा एलाइन्स बनाउन गृहकार्य गर्ने सहमतिसमेत भएको छ । केही व्यापारिक विवादलाई हल गर्ने विषयमा समेत गहन छलफल भयो । दुवै नेताले प्रयोग गरेको शब्दावलीलाई ध्यान दिने हो भने अमेरिकाको एसियाली नीतिमा केही परिवर्तनको संकेत मिल्छ । उनका पूर्ववर्ती राष्ट्रपति बाराक ओबामाले सधैं एसिया प्यासिफिक शब्दावली प्रयोग गरे । ट्रम्प र उनका अधिकारीहरू भने इन्डो प्यासिफिक शब्दावली प्रयोग गरिरहेका छन् । इन्डो प्यासेफिक नयाँ शब्दावली भने होइन । तर पछिल्लोपटक नयाँ सन्दर्भमा प्रयोग भएको छ । सन् १९६० मै अष्ट्रेलियाका एक विज्ञले यो शब्दावली रचना गरेका थिए । अमेरिका, अष्ट्रेलिया तथा भारतमा विज्ञहरूले विशेषगरी सुरक्षा सम्बन्धी विषयमा यो शब्दावली प्रयोग गरिरहेका थिए र छन् । पछिल्लोपटक इन्डियन ओसनमा आफ्नो बढ्दो प्रभावलाई घटाउनका लागि भारतसंँग नजिकको सम्बन्ध स्थापित गर्न इन्डो प्यासिफिक शब्दको प्रयोग गरिएको चीनको दाबी छ ।विशेषत दक्षिण एसियाली मुलुकहरूमा बढ्दो चिनियाँं प्रभावलाई न्यूनीकरण गर्न भारत अमेरिकासंँग गहन सहकार्य चाहन्छ । समग्र एसियामा नभए पनि दक्षिण एसियामा भारत अमेरिकासँंग सघन सहकार्य चाहन्छ । अमेरिका र भारत दुवै यस क्षेत्रमा चीन एकल शक्तिको रूपमा विकसित नहोस् भन्ने चाहन्छन् । तर चीनलाई हेर्ने सवालमा दुई देशको बीचमा केही भिन्नता भने देखिन्छ । यस क्षेत्रमा चीनको प्रभाव बढ्दै जाँदा त्यसले आफूमाथिको सुरक्षा खतरा बढ्ने भारतको चिन्ता छ । त्यसमाथि चीनको बढ्दो प्रभावका कारण छिमेकीहरूका बीचमै आफू एक्लो पर्ने भय भारतलाई छ । चीनको भीमकाय अर्थतन्त्र र सैन्यशक्तिका कारण आफू एक्लैले चीनको प्रभावलाई कम गर्न नसकिने निष्कर्षमा भारत पुगिसकेको देखिन्छ । विशेषत: चीनले एसियामा आफ्नो प्रभाव विस्तार गर्न विभिन्न स्वरुपमा आर्थिक स्रोतको उच्चतम प्रयोग गरिरहेको र त्यसैको लोभमा विशेषत साना र गरिब मुलुकहरू चीनतर्फ नै ढल्केको भारतको बुझाइ हो । त्यसलाई काउन्टर गर्न जापान र अमेरिकाको सहयोग र अनौपचारिक एलायन्स निर्माण भारतले चाहेको देखिन्छ । भारतको अर्काे चाहना अमेरिकासंँग सहकार्य अगाडि बढाएर पाकिस्तानलाई एक्लो पार्नु पनि हो । भारतलाई जस्तो अमेरिकालाई चीनबाट प्रत्यक्ष सैनिक खतरा छैन । तर अमेरिका चीनको प्रभावलाई कम भने गर्न चाहन्छ । किनभने एसियामा चीनले एकाधिकार जमाएर आफूलाई कमजोर बनाउने चिन्ता उसलाई छ । त्यसैले चीनको कारणले नै भारत र अमेरिकी नजिक आइरहेका छन् । तर भारतले चाहेजस्तो भूमिका दिने पक्षमा अमेरिका देखिँदैन । चीन भ्रमणका क्रममा ट्रम्प निकै नरम रूपमा प्रस्तुतमात्र भएका थिएनन्, उत्तर कोरियालाई मनाउन चिनियाँ सहयोगको अपेक्षा गरे । साथै व्यापारको सम्बन्धमा पनि चीनको आलोचना नगरेको दाबी गरे । उनले अमेरिका र चीनको बीचमा रहेको व्यापार घाटाको विषय उठाए पनि यसो हुनुमा आफ्नो अघिल्लो प्रशासन दोषी रहेको भन्दै चीनलाई खुसी राख्न चाहे । साथै उनले चिनियाँ राष्ट्रपतिको प्रशंसासमेत गरे । एसियाको भ्रमणका क्रममा भारतलाई नरोज्नु र चीनमा नरम रूपमा प्रस्तुत हुनुले ट्रम्प भारतसंँग पुरै ढल्किएर चीनलाई चिढाउने पक्षमा छैनन् भन्ने स्पष्ट हुन्छ । तर केही विषयमा भने भारत र अमेरिका दुई देश एकै ठाउँमा आइसकेका छन् । अहिलेको सर्वाधिक चर्चाको शिखरमा रहेको र चीनले आफ्नो विदेश नीतिको अभिन्न अंगका रूपमा अगाडि बढाएको बेल्ट एन्ड रोड इनिसिएटिभ्स (बीआरआई) परियोजनाका सम्बन्धमा भारत र अमेरिका एकै ठाउँमा आएका छन् । अमेरिकी उच्च अधिकारीहरूले बीआरआई जस्तो कनेक्टिभिटी परियोजना चीनको एकलौटी नभएको र संसारमा यस्ता परियोजना धेरै भएको तर्क गरिरहेका छन् र यसमा जापानले पनि भारत र अमेरिकाको पोजिसनलाई सहयोग गर्दैै आइरहेको छ ।अमेरिका चीन बाहेक अन्य मुलुकहरूसँंग सहकार्य गरेर एसिया प्यासिफिक क्षेत्रमा आफ्नो प्रभुत्वलाई निरन्तरता दिन चाहन्छ । उता चीनले भने आफूविरुद्ध घेराबन्दी गरिए भारत, अमेरिका र समग्र एसियलाी मुलुकहरूलाई नै बेफाइदा हुने चेतावनी दिइरहेको छ । उसले चीन र अमेरिका कैयौं मतभेदका बाबजुद एकअर्कालाई संँगसँंगै लैजाने प्रयास गरेमात्र यो क्षेत्रको शान्ति, स्थायित्व र विकासको ग्यारेन्टी हुने तर्क गरिरहेको छ । चीनले भने यस क्षेत्रमा अमेरिकाले जापान र भारतलाई पनि आफू सरहको कूटनीतिक तहमा राखेकोमा समेत असन्तुष्टि व्यक्त गदै आइरहेको छ । साथै ट्रम्पले दुइटा महत्त्वपूर्ण एजेन्डा व्यापार र उत्तर कोरियाको विषय समाधान गर्न अमेरिकालाई आफ्नोसाथ चाहिने चीनको बुझाइ छ ।केही महिना सार्वजनिक गरिएको दक्षिण एसिया नीतिमा अफगानिस्तान, भारत र पाकिस्तानको चर्चा गरिएको छ । तर नेपालसहित अन्य दक्षिण एसियाली मुलुकहरूको सम्बन्धमा सो नीति मौन छ । विशेषत: परिवर्तित सन्दर्भमा अमेरिकाको नेपाल नीति के हो ? उसको स्वतन्त्र नेपाल नीति छ कि उसले भारतीय आंँखाबाट नेपाललाई हेरिरहेको छ । विगतको सशस्त्र द्वन्द्वकालमा उसले स्पष्ट रूपमा भारतीय आँंखाबाट नेपाललाई हेरेको थियो । यतिबेला भारत नेपालमा आफ्नो परम्परात प्रभाव जोगाउन संघर्षरत छ भने चीन भारतको ठाउँ लिन उद्यत छ । यतिबेला नेपालको सन्दर्भमा भारत रक्षात्मक र चीन आक्रामक अवस्थामा छ । यस परिवर्तित सन्दर्भमा अमेरिकाको नेपाल नीति र उसको प्रभाव बारेमा कम चर्चा र बहस हुनथालेको छ । घटनाक्रमलाई नजिकबाट नियाल्दा के देखिन्छ भने अमेरिकाले भारतीय आँंखाबाटै नेपाललाई हेरिरहेको छ । नेपालमा चीनको बढ्दो प्रभावलाई कम गर्नुपर्ने दुवै देशको राय भएकाले द्वन्द्वकालको जस्तै नेपालको मामिलामा भारत र अमेरिका एकै ठाउँमा आउन थालेको आभास मिल्छ । ट्रम्पको विदेश नीति व्यापार बढाउने र दक्षिण एसियामा चीनको प्रभाव कम गर्नेमा मात्र केन्द्रित रहँंदा दक्षिण एसियाका अन्य मुलुकसंँगको सम्बन्ध भने टाढिएको देखिन्छ । विगतमा विशेषगरी नेपाल, बंगलादेश र श्रीलंकालाई अमेरिकाले दक्षिण एसियामा उच्च प्राथमिकतामा राख्दै आएको थियो । यी मुलुकहरूमा भारतीय र चिनियाँ प्रभावको प्रतिस्पर्धा बढ्दै जाँदा अमेरिकाको नीतिचाहिँ के होला भन्ने सर्वत्र चासो र उत्सुकता छ ।"
बालबालिकालाई प्रविधि वरदान कि श्राप ?,"उपाय१ ससाना बालबालिकाका लागि तपाईं नै तिनका गुगल हुनुहुन्छ । बच्चाहरूको प्रश्नलाई गम्भीरतासाथ लिइदिनुहोला र सकेसम्म हल गर्ने कोसिस पनि । छ्या थाहा छैन, फलानोलाई सोध, ढिस्कानालाई सोध वा अहिले फुर्सद छैन, वाहियात प्रश्नजस्ता उत्तरले बच्चाहरूलाई निरुत्साहित गर्छ र बच्चाले विस्तारै जिज्ञासा नै राख्न छोड्छ । कुनै पनि बच्चाको जिज्ञासा नयाँ कुरा थाहा पाउने, इच्छा नै भोलिपर्सि गएर सफलताको सिंँढी बन्न पुग्छ ।२ बच्चाहरूलाई ट्याबमा अन्तरक्रियात्मक गेम खेलाउन सकिन्छ । जस्तै ससानाका लागि कलर, नम्बर गेम भने ठूलाका लागि शब्द गेमहरू राम्रो हुन्छ । हिंस्रक गेमभन्दा निसाना लगाउने, भेट्टाउने किसिमको गेमले छिटोभन्दा छिटो निर्णय गर्ने, छलाउनेसँग क्षमता बढाउनुका साथै प्रत्यासित चालहरू पत्ता लगाई निर्णय गर्नसमेत मद्दत गर्छ ।३ बच्चाहरूसँग बसेर कथाका किताबहरू पढ्नेपढाउने बानी कलिलो उमेरदेखि नै सुरु गर्नुपर्छ । कलिलै हुँदा बसेको बानी ठूलो भएसम्म रहिरहन्छ ।४ वाइफाइबाट टाढा राख्ने अर्को उपाय हुनसक्छ, आमाबुबा पनि बच्चाजस्तै भएर बच्चासँग खेल्ने जस्तै लुकामारी, भेट्टाइ, गट्टी, घ्वाँइ, अन्ताक्षरी गाना गाउने, सबैजना बसेर कथा हाल्ने जस्ता साधारण क्रियाकलाप पनि राम्रो उपाय हुनसक्छ । अन्तिम पटक आफ्नो बच्चासँग बसेर गाना गाएको वा खेल खेलेको याद छ ? छैन भने अहिले नै गरिहाल्नुहोला ।५ किशोरकिशोरीको मामिलामा उनीहरूलाई पनि केही स्वतन्त्रता चाहिने बेला भइसकेको हुन्छ । त्यसकारण धेरै ट्याब हेर्यो भनेर गाली गर्नु सट्टा बसेर उनीहरूले हेरेको प्रोग्रामबारे छलफल गर्ने र राम्रो प्रोग्राम आफैले पनि देखाउने गर्दा अभिभावकसँग अफ्ना प्रश्न राख्न सक्छन् । विशेषगरी यस्ता किशोरकिशोरी अवस्थामा उनीहरूले कस्ता किसिमका प्रोग्राम हेर्दारहेछन् भन्नेबारे चनाखो भने हुनुपर्छ । विभिन्न एपको सहायताले पनि नचाहिँदो इन्टरनेट साइट ब्लक पनि गर्न सकिन्छ ।६ ट्याबमोबाइलबाट टाढा राख्ने अर्को उपाय हुनसक्छ, कुनै न कुनै वाद्यवादनसँग परिचय गराउने ।७ बच्चाको लागि र साथ बसेर जति बढी समय खर्चनुहुन्छ, त्यो पछि भविष्यमा गएर सबभन्दा राम्रो लगानी भने पक्कै हुनेछ । ठूलाबडाले पनि दिइएको समय बाहेक अरू समयमा वाइफाइ नै बन्द गर्ने हो कि ?डा श्रेष्ठ त्रिवि शिक्षण अस्पतालकी बालरोग विशेषज्ञ हुन् ।"
जो नाच्छ ऊ बाँच्छ,"नेपालका तर्फबाट रेणु क्षेत्री निर्देशित संकटमा भगवान्, तुलसी प्रभास निर्देशित गल्लैलाउरे लोक गीत र एलपी देवकोटा निर्देशित कर्णाली मस्टो डकुमेन्ट्री देखाइयो । क्षेत्रीले संकटमा भगवान् डकुमेन्ट्रीमा दसैंमा तनहुँको खड्गदेवी मन्दिरमा ब्राम्हण (कथित माथिल्लो जात), मगर (आदिवासी समुदाय) र दलित (कथित तल्लो जात) तीनै समुदायका पुजारीले पूजा गर्ने परम्परा देख्न सकिन्छ । त्यस्तै प्रभासको गल्लैलाउरे मा पश्चिम नेपालको स्याङ्जा र पर्वतमा गाइने परम्परागत गीतको बारेमा केन्द्रित थियो । देवकोटाको कर्णाली मस्टो मा चाहिँ सुदूरपश्चिम र मध्यपश्चिमा कुल देवताको रूपमा मानिने मस्टो देवतासम्बन्धी धामी नाच देखाइएको छ । तीनैवटा डकुमेन्ट्रीमा लोकगीत, संगीत र परम्परा लोप हुने अवस्थामा पुगेको र यसलाई जोगाउने युवापुस्ताको खाँचो रहेको निष्कर्ष थियो । अमेरिकन निर्देशक विलियम औराले बनाएको बटरफ्लाई डकुमेन्ट्रीमा थाइल्यान्डको संगीत र नेपाली संगीतको माध्यमले समाज परिवर्तन भएको कथा बुनिएको छ भने स्विस थोमस लुचिङ्गर निर्देशित जोहली एन्ड वेर्ची मा स्विट्जरल्यान्डमा अहिले पनि दैनिक रूपमा गाइने परम्परा देख्न सकिन्थ्यो । बोर्डोज अनिको निर्देशित द भ्वाइस अफ मदर अर्थ मा हंगेरीमा कविताको माध्यमले रोगलाई निर्मूल पार्ने अचम्मको संस्कृति नेपालीले देखे ।भारतकै तर्फबाट बिहीबार औरेली चौलेउर निर्देशित द लिटल प्रिन्सेस अफ राजस्थान मा लाङ्गा समुदायले पुस्तौँदेखि जोगाउँदै आएको राजस्थानी संगीतको महत्त्व र यसलाई जोगाउन स्कुले बालकहरू हमिद, अन्वर र स्वरूपले गरिरहेको प्रयासलाई उतारिएको थियो । दक्षिण अफ्रिकाका ल्युस गिमेन्ज अमोरोसले जिम्बावेबारे बनाएको एड्गर बेरा र भुटानका खेङ सोनाम दोर्गी निर्देशित खेङ चोइडपाला पनि देखाइयो ।"
हलिउडका सुपरहिरो,"सन् २००२, २००४ र २००७ मा प्रदर्शन भएका स्पाइडर म्यान शृंखलाबाट अभिनेता टोबी मग्वायरले आफूलाई स्पाइडर म्यानका रूपमा चिनाउन पाए । उनीअघि पल सोल्स, निकोलस हयामन्ड, टेड स्वार्ज आदिलाई स्पाइडर म्यानका रूपमा पर्दामा देखिएको थियो । टोबीपछि नेल प्याट्रिक हयारिस, सिन मर्केट, माइक भन, एन्ड्रिउ गार्फिल्ड र टम हल्यान्ड स्पाइडर म्यान बने । डेडपुल मा वेड विल्सन बनेका र्यान रेनल्ड्स, क्याटवुमेन को मुख्य भूमिका रहेकी हाली बेरी, एक्समेन मा मिस्टिक पात्र निर्वाह गरेकी जेनिफर लरेन्स, हानकक बाट विल स्मिथलगायतले सुपरहिरोको छवि निर्माण गर्न सके । अभिनेत्री स्कार्लेट जोहानसनलाई ब्ल्याक विडो भन्ने नाम द एभेन्जर्स फिल्मले प्रदान गरेको हो ।"
नेपाल आइडल अस्ट्रेलियामा,"सिड्नी अस्ट्रेलियाका सबै सहरमा हुन लागेको सांस्कृतिक प्रस्तुतिका लागि नेपाल आइडललगायतका कलाकारहरू यहाँ आइपुगेका छन् ।राजधानी क्यानबेराबाट सुरु हुने उनीहरूको सांगीतिक यात्रा यहाँका विभिन्न सात सहरमा हुँदै छ । सिड्नीस्थित नेपाली टचले नेपाल आइडलका विजेताहरूलाई अस्ट्रेलिया ल्याएको हो । शुक्रबार क्यानबेरा आइपुगेको टोलीमा नेपाल आइडल विजेता बुद्ध लामा, फस्र्ट रनरअप निशान्त भट्टराई, सेकेन्ड रनरअप प्रताप दास र कार्यक्रम प्रस्तोता सुशील नेपाल छन् । पहिलो पटक भव्य र फरक कार्यक्रम गर्न लागिएको आयोजक संस्थाका राजकुमार गोश्वामीले जानकारी दिए । उनका अनुसार नेपाल आइडल टिमले सिड्नीको प्रतिष्ठितमध्येको ओलम्पिक पार्कमा रहेको स्पोर्टस् सेन्टरमा पनि कन्सर्ट गर्नेछ । अस्ट्रेलिया आइपुगेपछि गायकहरूले यहाँ रहेका नेपालीहरूले देखाएको माया र सम्मानप्रति खुसी व्यक्त गरे । उनीहरूले सबैलाई कार्यक्रममा सहभागी भएर आफूहरूलाई हौसला दिनसमेत आग्रह गरे । करिब एक महिना अघिदेखि नै उनीहरूको कार्यक्रम सफल बनाउन आयोजकले सामान्यभन्दा फरक प्रचार शैली अपनाएको थियो । सिड्नी र मेलबर्नका ट्रेन स्टेसनहरू र धेरै नेपालीहरूको बसोबास रहेको स्थानहरूमा ठूला प्रचारात्मक ब्यानर नै टाँगेर यसपटक प्रचार गरिएको छ । आयोजकमध्येका दिपेश पुनले पहिलो पटक रियालिटी सोबाट चर्चामा आएका उनीहरूको कार्यक्रम अन्य सांगीतिक कार्यक्रमभन्दा अलग र मनोरञ्जनात्मक हुने दाबी गरे । उनीहरूको कार्यक्रम अस्ट्रेलियाको सिड्नी, मेलबर्न, ब्रिसबन, एडिलेड, ब्रिसबन, पर्थ, डार्बिन र क्यानबेरामा हुँदै छ ।"
रोमियो एन्ड मुना फागुनमा,"काठमाडौं (कास) सहरको युवक र गाउँले युवतीबीचको मायाप्रेमलाई दर्साउन खोजिएको फिल्म रोमियो एन्ड मुना ले बिहीबार प्रदर्शन मिति निश्चित गरेको छ । नरेशकुमार केसी निर्देशित फिल्म फागुन ११ देखि देशव्यापी प्रदर्शनमा आउने भएको हो ।रोमियो एन्ड मुना मा विनय श्रेष्ठ र सृष्टि श्रेष्ठको जोडी देख्न सकिनेछ । भर्खरै मात्र छायांकन सकेर पोस्ट प्रोडक्सन सुरु गरेको फिल्मले खासगरी युवा दर्शकलाई रिझाउने अपेक्षा गरिएको छ । धरान र काठमाडौंमा छायांकन गरिएको फिल्मको कथा तथा पटकथा निर्देशक केसीले नै लेखेका हुन् । केसीले भने, दुई अपरिचितबीच मित्रता झाँगिएपछि आफैंलाई पनि कसरी बुझ्दै जान्छन् भन्ने कथा नै फिल्मको मूल मर्म हो ।दीपांकर सिक्देर र बाबु श्रेष्ठले खिचेको फिल्ममा कालीप्रसाद बाँस्कोटा, कोसिस क्षेत्री र गौरव दवांकरको संगीत रहेको छ । फिल्म निर्माणमा राम शर्मा, कविन शाक्य र नायक विनयको पनि सहकार्य रहेको छ । विनयको यसअघि रेशम फिलिली दर्शकसमक्ष आएको थियो भने पूर्वमिस नेपाल सृष्टि भने गाजलु मा डेब्यु गरेपछि यति बेला फिल्ममा व्यस्त छिन् ।"
हयाप्पी न्यु इयर को ट्रेलर,"काठमाडौं (कास) अंग्रेजी नयाँ वर्षकै छेको पारेर पुस १४ गते रिलिज हुन लागेको नेपाली फिल्म हयाप्पी न्यु इअर को बिहीबार ट्रेलर सार्वजनिक गरिएको छ । देवकुमार श्रेष्ठको लेखन तथा निर्देशन रहेको फिल्ममा कुशल थापा, सन्ध्या केसी, पुकार गौतम, करण श्रेष्ठलगायतको अभिनय रहेको छ । रती थापाको निर्माण रहेको फिल्म अस्ट्रेलिया र नेपालमा खिचिएको हो । बेन्जामिन ड्रेको सिनेमाटोग्राफी रहेको फिल्ममा विनोद ढकाल, टंक बुढाथोकी र किरण माइकलको संगीत रहेको छ । लभस्टोरी र एक्सनको संयोजन रहेको फिल्मले दर्शकको मागलाई पूरा गर्नेमा निर्देशक श्रेष्ठ आशावादी देखिए । श्रेष्ठले कार्यक्रममा बोल्दै भने, फिल्ममा दर्शकले पूर्णत: मनोरञ्जनात्मक खुराक पाउनेछन् ।"
आर्यनको मायामा बाँधिइन् सृष्टि,"काठमाडौं (कास) निर्देशक सबिर श्रेष्ठले आफ्नो नयाँ फिल्म बाँध मायाले मा नायक आर्यन अधिकारी र नायिका सृष्टि श्रेष्ठको अनस्क्रिन जोडी बाँधिदिएका छन् । यसै साता नवलपरासीबाट छायांकन थालिने बताइएको फिल्मलाई निर्देशक स्वयंले लेखेका हुन् । लामो तयारीपछि हामी सुटिङमा निस्किएका हौं, यस फिल्मलाई आफ्नो ड्रिम प्रोजेक्ट भनी जिकिर गरेका निर्देशक श्रेष्ठले थपे, दर्शकले रुचाउने खालको पूर्ण लभस्टोरी फिल्म बनाउँदै छु । निर्देशककै फिल्म निर्माण कम्पनी काइटस् इन्टरटेन्मेन्टको प्रस्तुति रहने बाँध मायाले लाई रामहरि धिताल र विभीषिका श्रेष्ठले संयुक्त रूपमा निर्माण गर्न लागेका हुन् । बाबु श्रेष्ठको छायांकन रहने फिल्ममा अर्जुन पोखरेलको संगीत रहनेछ । कोरियोग्राफी कविराज गहतराज र रामजी लामिछानेले गर्नेछन् । फिल्ममा आर्यन र सृष्टिसँगै राजाराम पौडेल, विशाल चाम्लिङको पनि अभिनय रहनेछ । यसै फिल्मबाट किशोर खड्काले डेब्यु गर्ने बताइएको छ ।"
निजी विद्यालय कत्तिको सिर्जनशील ?,"काठमाडौं निजी विद्यालयमा पढ्ने विद्यार्थी अंग्रेजीमा तगडा हुन्छन् भने नेपालीमा केही कमजोर । हरेक विषय अंग्रेजीमै पढ्छन् । त्यसैले एसईईमा उत्कृष्ट नतिजा ल्याउँछन् । जनमानसमा निजी विद्यालयप्रति परेको छाप यस्तै छ ।भाषाशास्त्री प्रा माधवप्रसाद पोखरेल निजी विद्यालयले अंग्रेजीलाई प्राथमिकता दिए पनि अपेक्षाअनुसार हुन नसकेको बताउँछन् । अंग्रेजी र नेपालीबाहेक अरू भाषा नसिकाउने सोचले देशको भाषिक विविधता कमजोर भयो, उनी भन्छन्, बोर्डिङका शिक्षकले बालबालिकालाई बलियो अंग्रेजी सिकाउन त सकेनन् नै, उल्टै नेपाली भाषा पनि कमजोर बनाए ।विद्यार्थीहरू मोबाइल र टीभीमानेपाली समाजमा बसेको निजी विद्यालयप्रतिको धारणा विस्तारै चुनौतीपूर्ण बन्दै छ । स्कुले विद्यार्थीहरू मोबाइल फोनमा भुल्न थालेका छन् । गृहकार्य पनि मोबाइलै हेरेर गर्छन्, गुगलमा गाइड खोजेर सार्छन् । गाइड हेरेर नेपाली विषय सार्छन्, अंग्रेजी पनि सार्छन् । गृहकार्य गर्दैगर्दा टेलिभिजन पनि हेरिरहेका हुन्छन् । कोही कार्टुन, कोही फिल्म, रेस्लिङ हेरिरहेका हुन्छन् । कतिपय युटयुबमा गीत सुन्दै गृहकार्य गरिरहेका हुन्छन् ।विद्यार्थीले घरमा त्यसरी अर्कोबाट नक्कल गरेकोसारेको कुरो थाहा पाएपछि कतिपय विद्यालयले मोबाइल खोसेर लिइदिन्छन् । तर, घरमा आमाबाबु र परिवारका अन्य सदस्यको मोबाइल जिद्दी गरेरै खेल्छन् । छोराछोरीको जिद्दी कुनै अभिभावकले टार्न सक्ने कुरो पनि भएन । यसबाट सहरबजारका आमाबाबु, अभिभावक बढी मात्रामा आजित हुँदै छन् । पुस्तकालयविज्ञ इन्दिरा दली भन्छिन्, मोबाइल टयाबले गर्दा बच्चाहरू समाजबाट विमुख हुँदै छन् ।शिक्षकलाई जहिल्यै हतारशिक्षक पनि उस्तै हुन्छन् । सधैं हतारमा हुन्छन् । भोलिको पाठ प्रोजेक्टरमा पढाउनु छ । हतारहतार गरे गाइडको सहारा लिन्छन् । पढाउने विषयवस्तुको सहज उपाय गाइडमै फेला पर्छ । त्यही कपी एन्ड पेस्ट गर्छन् । त्यही सामग्री ४०४५ मिनेटको कक्षामा प्रोजेक्टरमा प्रस्तुत गरेर बाहिरिन्छन् ।शिक्षकको प्रस्तुति र विद्यार्थीको गृहकार्य शैली उस्तै हुन्छ । पाठ्यपुस्तकमा भएका प्रश्नको जवाफ निकै विद्यार्थीको एउटै हुन्छ । तर, शिक्षकले अनावश्यक झन्झट मोल्न चाहँदैनन् । शिक्षकले थाहा पाएर पनि चाल नपाएजस्तो गरी होमवर्क जाँचे जस्तो गर्छन् । चुपचाप ठीक चिह्न लगाएर झारा टार्छन् । आज, भोलि, पर्सि गर्दै त्रैमासिक परीक्षा आउँछ । विद्यार्थीको नतिजा अधोगतितर्फ लागेको हुन्छ । अभिभावकलाई बोलाएर तपाईंको बच्चाले यो विषय, त्यो विषयमा प्रगति गर्न सकेन । घरमा स्ट्रिक गरिदिनोस् । टीभी हेर्न, मोबाइल खेल्न बन्द गराइदिनोस् । हामीले मात्र नियन्त्रण गर्न सक्दैनौं । यतिखेर नेपाली समाजमा सूचना प्रविधि, मोबाइल, इन्टरनेट, टेलिभिजन आदि समस्याको जड बन्दै गएका छन् । प्रत्येक शिक्षकको हातमा मोबाइल हुन्छ । हरेक अभिभावकको हातमा मोबाइल हुन्छ । विद्यालयमा मोबाइलविद्यालय, कक्षाकोठाभित्र विद्यार्थीलाई मोबाइल प्रयोगमा सिर्जनात्मक बन्न सिकाउने कुनै उपाय छैन ? विद्यालय सञ्चालकप्रिन्सिपलले भन्न सक्छन्, त्यसो गर्नुपर्दैन । किनभने पर्छ भनेमा शिक्षकहरूको आईटी दक्षता अभिवृद्धिका निम्ति थप लगानी गर्नुपर्ने हुन्छ । शिक्षकले भन्छन्, पाठ्यपुस्तक पढाउनै मुस्किल छ, केको मोबाइल ? उनीहरू आफूचाहिँ आफैं मोबाइलबाट इन्टरनेटको हरेक सुविधा लिइरहेका हुन्छन् । आईटीलाई आफूअनुकूल प्रयोग गरिरहेकै हुन्छन् । राजधानीको बबरमहलस्थित रोजबड विद्यालयका प्रिन्सिपल दामोदर ढुंगाना मोबाइललगायत डिभाइस समस्या भएको स्विकार्छन् । उनका अनुसार विद्यार्थीमा कक्षागत पाठ्यपुस्तकभन्दा अन्य किताब पढ्ने बानी घटेको छ । विद्यार्थीमा गृहकार्य सकेपछि पढाइ सिद्धियो भन्ने भावना छ । सामाजिक सञ्जालले सबैतिर प्रभावित तुल्याएको छ । समस्या सबैतिर छ, उनी भन्छन् ।"
हरिसिद्धिका सञ्चालक जग्गा बिक्री गर्ने दाउमा,"ललितपुर उद्योग सञ्चालन गर्ने कबुल गरी सरकारबाट हरिसिद्धि इँटा तथा टायल कारखाना हात पारेका सञ्चालकले कम्पनीको स्वामित्वमा रहेको जग्गा बिक्री गर्न लागेका छन् । जग्गा बिक्रीका लागि ती सञ्चालकलाई राजनीतिक दलले समेत सहयोग गरिरहेको खुलेको छ । ललितपुर महानगरपालिका २८ वडा कार्यालयले जग्गा बिक्रीका लागि सिफारिस दिन नमानेपछि यो प्रकरण बाहिर आएको हो । कम्पनीका सञ्चालकले १ अर्ब ३३ करोड रुपैयाँमा २५ रोपनी ७ आना जग्गा बिक्री गर्न सम्झौता गरिसकेका छन् । जग्गा बिक्रीको सम्झौतामा कम्पनीका तर्फबाट रोजकुमार श्रेष्ठले र खरिदकर्ता प्रिफेब हाउजिङको तर्फबाट केशव तिमिल्सिनाले हस्ताक्षर गरेका छन् । जग्गा बिक्रीका लागि लिइएको १० करोड रुपैयाँ बैना पनि कम्पनीको खातामा जम्मा भएको छैन । रोजकुमार श्रेष्ठ कम्पनीका आधिकारिक व्यक्ति नै होइनन्, ललितपुर २८ का वडाध्यक्ष राजेश महर्जनले भने, अनधिकृत मान्छेलाई हामी सिफारिस दिन सक्दैनौं । हरिसिद्धि कम्पनीको साधारणसभा नभएको १३ वर्ष भइसकेको छ । साधारणसभाबाट निर्णय नगरी सञ्चालकले जग्गा बिक्री गर्न लागेका हुन् । सरकारले कारखाना सञ्चालन गर्न २०२१ मा हरिसिद्धिका किसानसँग प्रतिरोपनी १५ सयका दरले ४ सय १२ रोपनी जग्गा अधिग्रहण गरेको थियो । कम्पनीका साधारण सेयरधनीहरूले गठन गरेको संघर्ष समितिका अनुसार साधारणसभा नै नगरीकन सञ्चालकहरूले कम्पनीको नाममा रहेको ४७ रोपनी जग्गा २०६६ मा बी एन्ड बी अस्पताललाई, वाग्मती हाउजिङ र नेपाल क्यान्सर अस्पताललाई २५२५ रोपनी र विजयदीप ल्याबोटरीलाई ५ रोपनी बिक्री गरिसकेका छन् । एनसीसी बैंकले १ सय १९ रोपनी जग्गा २०६६ मा लिलाम गरेर लिइसकेको छ । सरिता श्रेष्ठको नाममा २ रोपनी बिक्री भइसकेको छ ।अहिले कम्पनीको बाँकी रहेको जग्गा पनि बिक्री गर्न लागेको सेयरधनीको आरोप छ । सञ्चालकले वडा कार्यालयमा एनबी बाट्रा हस्पिटल एन्ड रिसर्च सेन्टरको नाममा घरबाटो सिफारिस लिन निवेदन दर्ता गराएका थिए । विवादित विषय भएको भन्दै वडा कार्यालयको बोर्ड बैठकबाट हरिसिद्धिका सम्बन्धित व्यक्ति प्रमाणसहित नआएसम्म सिफारिस नदिने निर्णय गरेको थियो । हरिसिद्धिका सञ्चालकले सिफारिस पाउन अदालतको अन्तरिम आदेशसमेत ल्याएका थिए । वडा कार्यालयले भने कम्पनीबाट आधिकारिकता पुष्टि हुने गरी प्रतिनिधि नआएकाले सिफारिस गर्न नमिल्ने भन्दै रोक्दै आएको छ । यसविरुद्ध कम्पनी सञ्चालकले राजनीतिक दबाब सिर्जना गरेका हुन् । वडा अध्यक्ष महर्जनले सिफारिस उपलब्ध गराउन राजनीतिक दबाब आएको पुष्टि गरे । मलाई सबै दलबाट दबाब आइरहेको छ, उनले भने, हरिसिद्धिका सञ्चालक नआईकन एनबी बाट्रा हस्पिटल एन्ड रिसर्च सेन्टरका सञ्चालकलाई दिन्नौं । एनबी बाट्रा छुट्टै कम्पनी भएको हरिसिद्धिका सञ्चालकको दाबी छ । कम्पनी रजिस्ट्रार कार्यालयको पत्रमा भने एनबी बाट्रा हरिसिद्धिको सहायक कम्पनीका रूपमा रहेको उल्लेख छ । अर्थ मन्त्रालले पनि सिफारिस रोक्न भनेको महर्जनले बताए । सेयरधनी मजदुरहरूले पनि रोक्का राखेका छन्, उनले भने, महानगरपालिकालाई पनि सञ्चालकले कर तिर्न बाँकी छ ।कम्पनीले आन्तरिक राजस्व कार्यालयमा पनि कर बुझाएको छैन । राजस्व कार्यालयले कम्पनीमा छापा मारी अनुसन्धान गरिरहेको छ । कम्पनीविरुद्ध किसान संर्घष समितिले सर्वोच्च अदालतमा र सेयरधनी संर्घष समितिले उच्च अदालत पाटनमा हालेको मुद्दा विचाराधीन अवस्थामा छन् । कारखानाका मजदुर, सेयरधनी र स्थानीय किसानहरूले २५ रोपनी ७ आना जग्गा मात्र नभई सञ्चालकले कारखानाको नाउँमा विभिन्न बैंकहरूमा राखिएको धितोजग्गा बिक्री गर्न लागेको भन्दै विरोध जनाए । सेयरधनीहरूले विरोधसभामा सञ्चालकले कारखानाको नाउँमा नेपाल कमर्स एन्ड क्रेडिट बैंक (एनसीसी), नेपाल बंगलादेश बैंक (एनबी) र नबिल बैंकमा धितोमा रहेको क्रमश: ८२, ८४ र २३ रोपनी जग्गा बिक्री गर्न लागेको आरोप लगाए । सेयर संर्घष समिति संयोजक अच्युतप्रसाद मिश्रका अनुसार सञ्चालकहरूले २०५५ मा एनसीसी बैंकमा पहिलोपटक २ सय १ रोपनी जग्गा धितोमा राखेर १५ करोड रुपैयाँ ऋण लिएका थिए । २०६६ मा बैंकले २५ प्रतिशत ब्याज मिनाहा गरी जग्गा जफत गर्यो, उनले भने, २०६७ मा राष्ट्र बैंकले ब्याज मिनाहा गर्न नहुने भनी २५ प्रतिशत ब्याजको साढे ७ करोड रुपैयाँ बराबरको ८२ रोपनी जग्गा पुन: धितो राख्न लगाए । अहिले ८२ रोपनी जग्गा पनि बिक्री गर्न लागेकाले ध्यानाकर्षण गराएका हौं, उनले भने ।सेयरधनीका अनुसार २०६० तिर एनबी बैंकमा कारखानाका सहायक कम्पनी ललितपुर इन्जिनियरिङको नाउँमा ५ करोड र एनबी बाट्रा हस्पिटल एन्ड मेडिकल रिसर्च सेन्टरको नाउँमा १५ करोड रुपैयाँ ऋण लिन कम्पनी ग्यारेन्टी बसेको थियो । ग्यारेन्टी बसेबापत धितोमा राखेको ८४ रोपनी जग्गा पनि अहिले बिक्री गर्ने दाउमा रहेकाले किसान संर्घष समितिका संयोजक राममुकुन्द महर्जनले भने, २०६५६६ मा सिनर्जी प्रपर्टी डेभ्लपरले नबिल बैंकमा १५ करोड रुपैयाँँ ऋण लिन एनबी बाट्रा हस्पिटल एन्ड मेडिकल रिसर्च सेन्टरको नाममा रहेको २३ रोपनी जग्गा धितोमा राखेका छन्, जुन कम्पनी ऐनविपरीत थियो । कम्पनीले सेयरधनीलाई १३ वर्षदेखि कुनै लाभांश दिएको छैन भने कर्मचारीले २०६९ सालदेखि तलबभत्ता पाएका छैनन् । उमेरको हदले अवकाश पाइसकेका कामदार कर्मचारीहरूले उपदानलगायतको सुविधा पाएका छैनन् ।"
घट्न थाल्यो तरकारीको भाउ,"काठमाडौं दुई साताअघि अस्वाभाविक रूपमा बढेको तरकारीको भाउ घट्न थालेको छ । सहज आपूर्ति र बिचौलियाहरू निरुत्साहित हुँदा मूल्य घटेको हो । कालीमाटी फलफूल तथा तरकारी बजार विकास समितिको तथ्यांकअनुसार दुई साताको अवधिमा हरियो तरकारीको भाउ ४० प्रतिशतसम्म घटेको छ । बिचौलियका कारण अकासिएको मूल्य तरकारी क्षेत्रमा अनुगमन भएपछि घटेको आपूर्ति व्यवस्थापन तथा उपभोक्ता हित संरक्षण विभागको दाबी छ । हिजोअस्ति व्यवसायीले चलखेल गरेका थिए । मूल्यमा कार्टेलिङ भएको थियो, विभागका महानिर्देशक कुमार दाहालले भने, व्यवसायी, संकलन केन्द्र र किसानसँग भएको छलफलअध्ययन विश्लेषणले प्रस्ट पारेको छ । हाल अनुगमनकै कारण मूल्य घटेको छ ।तरकारीको आपूर्ति प्रशस्त भएकाले १५ दिनभित्र मूल्य थप घट्ने उनले दाबी गरे । तरकारीको मूल्यमा परिवर्तन नभए अनुगमनलाई पुन: तीव्र बनाइने उनले बताए । विभिन्न क्षेत्रका किसानले मूल्य नपाएको, अनुगमन गरिदिन अनुरोध गर्दै आएका छन्, उनले भने, १५ दिनभित्र मूल्य नघटे फेरि अनुगमन गर्छौं । समितिको तथ्यांकअनुसार गोलभेडा, आलु, काउली स्थानीय, भिन्डी, प्याज हरियो, ब्रोकाउली, भन्टा लाम्चो, बोडी, घिउ सिमी, लौका, फर्सी हरियो, बन्दा, धनिया, मटरकोसा, खुर्सानीलगायत तरकारीको मूल्य घटेको छ ।समितिले भने आपूर्तिमा सुधार भएकाले मूल्य घटेको दाबी गरेको छ । अनुगमनकै कारण मूल्य घटेको होइन, समितिका सूचना अधिकारी विनय श्रेष्ठले भने, केही दिनयता तरकारीको आपूर्तिमा सुधार भएको छ । आपूर्ति बढदा मूल्य स्वाभाविक रूपमा घट्छ । श्रेष्ठका अनुसार दुई साताअघि दैनिक करिब साढे ४ सय टन तरकारी भित्रिन्थ्यो । अहिले साढे ६ सय टनसम्म आयात भइरहेको छ । सिजन सुरु भएसँगै धादिङको धार्के, पालुङलगायत वरिपरिका क्षेत्रबाट भित्रिने क्रम बढेको श्रेष्ठले बताए । उत्यकामा मुख्यत: धादिङ, नुवाकोट, काभ्रेबाट भित्रिन्छ । केही दिनपश्चात् चितवन, मकवानपुरबाट पनि आउने उनले बताए । समितिका अनुसार कालीमाटी तरकारी बजारले उपत्यकाको ७० प्रतिशत माग धान्छ । सामान्य अवस्थामा कालीमाटी तरकारी बजारमा दैनिक ७ सय टन तरकारी भित्रिन्छ ।तथ्यांकअनुसार कात्तिक २४ गते प्रतिकिलो १ सय १० रुपैयाँ पर्ने गोलभेडा सानो घटेर ९५ रुपैयाँ पुगेको छ । किलाको ६५ रुपैयाँ पर्ने आलु रातो ५५ रुपैयाँ, ९५ रुपैयाँ पर्ने काउली स्थानीय ७५ रुपैयाँ, १ सय ५ रुपैयाँ पर्ने भिन्डी घटेर ७५ रुपैयाँ पुगेको छ । किलोको १ सय २५ रुपैयाँ पर्ने ब्रोकाउली ७५ रुपैयाँ, १ सय ४५ रुपैयाँ पर्ने प्याज हरियो किलोको १ सय १५ रुपैयाँ, ७५ रुपैयाँ पर्ने भन्टा लाम्चो घटेर ४५ रुपैयाँ पुगेको छ ।स्थानीय उत्पादनसँगै भारतबाट पनि आयात बढेकाले भाउ घटेको समितिले जनाएको छ । स्थानीय उत्पादन सस्तो छ । त्यसमा पनि भारतबाट पर्याप्त मात्रामा भित्रिन थाल्यो, सूचना अधिकारी श्रेष्ठले भने, मूल्य थप घट्न सक्छ । खुद्रा व्यवसायीले कालीमाटी बजारबाट खरिद गरेपछि पसलपिच्छे फरक मूल्यमा बिक्री गरेका छन् । विभागका अनुसार समितिले निर्धारण गरेको मूल्य व्यवसायीबाट पालना हुँदैन । तर, पनि समितिबाट बजार हस्तक्षेप हुँदैन । विभागले तयार पारेको मूल्य विश्लेषण प्रतिवेदन ले पनि तहतहमा मूल्य निर्धारण हुँदा उपभोक्ता मारमा परेको जनाएको छ । कृषकबाट उपभोक्तासम्म आइपुग्दा तरकारीको मूल्य पाँच तहमा तोकिने हुँदा उपभोक्तालाई भार परेको विभागको दाबी छ । समितिले हस्तक्षेपकारी भूमिका निर्वाह गरे मूल्य थप घट्ने विभागका अधिकारीहरू बताउँछन् । तथ्यांकअनुसार दुई साताको अवधिमा किलोको १ सय २५ रुपैयाँ पर्ने बोडी घटेर ७५ रुपैयाँ, १ सय ५ रुपैयाँ पर्ने घिउसिमी ८५ रुपैयाँ, ६५ रुपैयाँ पर्ने हरियो फर्सी ४५ रुपैयाँ पुगेको छ । ८५ रुपैयाँ पर्ने बन्दा घटेर ७५, १ सय २५ रुपैयाँ पर्ने भेडे खुर्सानी ८५, ३ सय ९५ रुपैयाँ पर्ने हरियो धनियाँ २ सय ३५ रुपैयाँमा झरेको छ ।"
ढुक्कले घुम्नुहोस्,"काठमाडौं (कास) प्रतिनिधिसभा र प्रदेशको निवार्चनको पूर्वसन्ध्यामा अमेरिकी दूतावासले आफ्ना नागरिकको सुरक्षाको दृष्टिकोणबाट जारी गरेको ट्राभल एडभाइजरीका सन्दर्भमा होटल संघ नेपाल (हान) ले बिहीबार विज्ञप्ति जारी गरेको छ । हानले चुनावको समयमा नेपाल आउने कुनै पनि मुलुकका पर्यटकहरूको आतिथ्य र सुरक्षामा कमी हुन नदिने जनाएको छ । चुनावको समयमा नेपाल आउने पर्यटकको पूर्ण सुरक्षा गर्न, गराउन सुरक्षा निकायहरूलगायत सम्बद्ध सबै क्षेत्रबाट जिम्मेवारी बहन गराउन सरकारबाट समेत निर्देशन जारी गरिनुपर्छ, हानले विज्ञप्तिमा भनेको छ । सन् २०१७ मा हालसम्मकै सबैभन्दा बढी १० लाख पर्यटक भित्रिने अवस्था रहेको उल्लेख गर्दै हानले निर्वाचनको समयमा नेपाल भ्रमणमा आउन लागेका पर्यटकलाई कुनै संशय नलिई ढुक्क भएर भ्रमणमा आउन अपिल गरेको छ ।"
दक्षता बढाउन समझदारी,"लेखनाथ (कास) पोखराका होटलकर्मी तथा कर्मचारीको दक्षता अभिवृद्धि गर्न पश्चिमाञ्चल होटल संघ र नेदरल्यान्ड्सको पुम नामक संस्थाबीच समझदारी भएको छ । दक्षता अभिवृद्धिका लागि तालिम लिनेदिने विषयमा बिहीबार पोखरामा दुई संस्थाले समझदारी पत्रमा हस्ताक्षर गरेका छन् ।पुमले पर्यटन तथा कृषि क्षेत्रमा विभिन्न तालिम नि:शुल्क प्रदान गर्न स्वयंसेवक प्राविधिक उपलब्ध गराउँदै आएको छ । एक वर्षका लागि गरिएको समझदारी पत्रमा पुमले पोखराका होटल क्षेत्रमा तालिम प्रदान गर्न एक वर्षका लागि प्राविधिकहरू उपलब्ध गराउने छ । यसका लागि संघले दुईवटा विभिन्न तालिम अयोजना गर्नुपर्ने समझदारीपत्रमा उल्लेख छ । खासगरी पर्यटन प्रवद्र्धन, होटल तथा आफ्नो प्रतिष्ठान र ब्रान्डको बजारीकरण, अनलाइन बजारीकरण तथा इकमर्स लगायतका कुनै दुई विषयमा तालिम संचालन गर्ने बताइएको छ । यस्तो तालिमले सामाजिक आर्थिक उन्नती तथा होटलको व्यावसायिक विकासका लागि टेवा पुग्ने पुमका नेपाल संयोजक जोनले बताए । आफूहरू विविध विषयमा तालिम प्रदान गर्न तयार रहेको बताउँदै उनले यो व्यवसायीकै लागि फाइदाको कुरा भएको जनाए ।"
उत्कृष्ट १० करदाता सम्मानित,"पोखरा आन्तरिक राजस्व कार्यालय पोखराले छैटौं राष्ट्रिय कर दिवसको साताव्यापी कार्यक्रमको समापनमा उत्कृष्ट १० करदातालाई बिहीबार सम्मान गरेको छ । कार्य क्षेत्रभित्रका १० जिल्लाबाट एकएकजना करदातालाई सम्मान गरेको हो । सम्मानित हुनेमा पोखरा इन्जिनियरिङ कलेज, तनहुँको शुभकामना बहुउद्देश्यीय सहकारी, लमजुङको रिलायवल माइक्रो फाइनान्स, स्याङजाको सूर्योदय लघुवित्त, गोरखाको कसमस डेभलपमेन्ट बैंक र मनाङको सी एन्ड सी कन्ट्रक्सन छन् । त्यसैगरी पर्वतको स्नेहा किराना स्टोर्स, बागलुङको सीवाईसी बचत तथा ऋण सहकारी, म्याग्दीको बेनी बचत तथा ऋण सहकारी र मुस्ताङको रामलक्ष्मी डिस्टिलरी पनि सम्मानित भए । क्षेत्रीय प्रशासक लक्ष्मण अर्यालले ती संस्थाका प्रमुख तथा प्रतिनिधिलाई सम्मानपत्र र दोसल्लाले सम्मान गरे । गण्डकी धौलागिरि अञ्चलका १० जिल्ला कार्यक्षेत्र भएको कार्यालयले आयकर, मूल्य अभिवृद्धि कर, अन्त:शुल्क, शिक्षा सेवा शुल्क, स्वास्थ्य सेवा कर संकलन र कर प्रशासनको काम गर्दै आएको छ । यी जिल्लामा ४६ हजार ६१ व्यक्तिगत स्थायी लेखानम्बर, ७१ हजार ८ सय ६२ व्यावसायिक लेखा नम्बर, ६ हजार ६ सय ६९ अन्त:शुल्क इजाजत र १० हजार ८ सय २३ मूल्य अभिवृद्धि कर दर्ता भएका कार्यालय प्रमुख केशव उप्रेतीले बताए । उनका अनुसार कार्यालयबाट चालु आर्थिक वर्षमा ८ अर्ब ६३ करोड ८३ लाख रुपैयाँ कर संकलनको लक्ष्य छ ।"
पोखरामा जुत्ता घर,"पोखरा (कास) पर्यटकीय सहरको सिद्धार्थ चोकमा नेपाली जुत्ता घरको बिक्री कक्ष सञ्चालनमा आएको छ । विभिन्न ७ ब्रान्डका जुत्ता एकै ठाउँबाट बिक्री गरिने यो काठमाडौं बाहिरको पहिलो सोरुम हुन पुगेको छ । शिखर, कोसेली, टाकुरा, सफ्टच, स्काई, बीएफ डियर, क्रस रोड गरी सात ब्रान्डका जुत्ताको बिक्री कक्ष खुलेको हो । उपभोक्ताले नेपाली जुत्ता मन पराएको र स्वदेशी उत्पादनको प्रवद्र्धनमा जोड दिँदै शाखा विस्तार गरिएको नेपाली जुत्ता घर प्रालिले जनाएको छ । बिक्री कक्षको बिहीबार उद्घाटन गर्दै पोखरालेखनाथ महानगरपालिकाका मेयर मानबहादुर जीसीले उत्पादनशील कामले मात्र मुलुक समृद्धिमा पुग्ने बताए । उनले विश्व बजारमा प्रतिस्पर्धा गर्न सक्ने गुणस्तरीय उत्पादनमा पनि जोड दिए । प्रालिका अध्यक्ष होमनाथ उपाध्यायले सात प्रदेशका प्रत्येक सहरमा बर्सेनि बिक्री कक्ष विस्तार गर्ने योजना रहेको र काठमाडौं बाहिर पहिलोपटक पोखरा आएको बताए ।"
बीपीसी र चिनियाँ कम्पनीबीच साझेदारी,"काठमाडौं (कास) बुटवल पावर कम्पनी लिमिटेड (बीपीसी) ले नेपालको हाइड्रोपावर विकास गर्न चीनका तीन प्रमुख कम्पनीसँग साझेदारी गरेको छ । राजधानीमा आयोजित कार्यक्रममा बीपीसीले चीनको सिचुवान प्रोभिन्सल इन्भेस्टमेन्ट ग्रुप, चेंदुङ सिंचेन इन्भेस्टमेन्ट ग्रुप र छिमयुआन इन्जिनियरिङ कन्सल्टिङ कम्पनी लिमिटेडसँग साझेदारीको घोषणा गरेको जारी विज्ञप्तिमा उल्लेख छ । यस साझेदारीको सुरुवात गण्डकी अञ्चलको उच्च हिमाली क्षेत्रमास्थित तल्लो मस्र्याङदी हाइड्रोपावर प्रोजेक्टबाट हुने कम्पनीले जनाएको छ ।"
सानिमा र सहाराबीच सम्झौता,काठमाडौं (कास) सानिमा बैंक र सहारा नेपालबीच रेमिटयान्स सेवा सम्झौता भएको छ । सम्झौताअन्तर्गत सानिमा बैंकको रेमिटयान्स सेवा सानिमा एक्सप्रेसमार्फत नेपालभरि तथा विदेशबाट पठाएको रकम सहारा नेपालको ६० शाखा कार्यालय र ७ हजार भुक्तानी सञ्जालमार्फत उपलब्ध हुने जारी विज्ञप्तिमा उल्लेख छ ।
कैलाशको शाखा विस्तार,काठमाडौं (कास) कैलाश विकास बंैकले सुनसरीको इटहरीमा शाखा विस्तार गरेको छ । बैंकका सञ्चालक उद्धवराज पुरीले इटहरीमा ४१ औं शाखाको उद्घाटन गरेको जारी विज्ञप्तिमा उल्लेख छ । बैंकले कैलालीको धनगढी र रूपन्देहीको भैरहवामा समेत शाखा सञ्चालन गर्ने तयारी जनाएको छ । राष्ट्रिय स्तरको यस विकास बैंकको चुक्ता पुँजी २ अर्ब २९ करोड रहेको बैंकले जनाएको छ ।
बैंक अफ काठमान्डुको सेयर बढाबढबाट बिक्री हुने,काठमाडौं (कास) नेपाल धितोपत्र बोर्डबाट बैंक अफ काठमान्डुलाई बैंकको ६१ लाख ५८ हजार ६७ कित्ता सस्थांपक सेयर लिलाम बढाबढ गरी सर्वसाधारणलाई बिक्री गर्ने अनुमति प्रदान गरेको छ । नबिल इन्भेस्टमेन्ट बैंकिङद्वारा सेयर बिक्रीको व्यवस्था मिलाइएको जारी विज्ञप्तिमा उल्लेख छ ।
सामसङ डिजिटल प्लाजा धरानमा,"काठमाडौं (कास) सामसङ डिजिटल प्लाजाले आफ्नो शाखा विस्तार गरेको छ । उसले आफ्नो १५ औं शाखा सुनसरीको धरानमा सञ्चालनमा ल्याएको जनाएको छ । यो सामसङ डिजिटल प्लाजाले सामसङका विश्वस्तरीय उत्पादनहरू टीभी, मोबाइललगायतका सामसङका सामानहरू प्रदर्शन तथा बिक्री वितरण गर्ने जारी विज्ञप्तिमा छ ।"
एनबी इन्सुरेन्सको नाम फेरियो,"काठमाडौं (कास) एनबी इन्सुरेन्स कम्पनीले आफ्नो नाम र लोगो परिवर्तन गरेको छ । कम्पनीको नाम परिवर्तन भई आईएमई जनरल इन्स्योरेन्स लिमिटेड भएको जारी विज्ञप्तिमा उल्लेख छ । राजधानीमा आयोजित कार्यक्रममा एक्सटेन्डेड वारेन्टी पोलिसी, साइबर पोलिसी र बैंकएसुरेन्स पोलिसी जारी गर्ने जानकारीसमेत कम्पनीले दिएको छ ।"
एकद्वारबाट कर संकलन गर्न माग,"काठमाडौं संघीय संरचना अनुसार कर बुुझाउनुपर्ने निकायहरू थप भएको भन्दै निजी क्षेत्रले एउटै निकाय (एकद्वार) बाट मात्रै संकलन गर्ने व्यवस्था गर्न माग गरेको छ । छैटौं कर दिवस समापन समारोहमा नेपाल उद्योग वाणिज्य महासंघले सरकारलाई कर प्रणाली सुधारका सुझाव पेस गर्ने क्रममा उक्त माग गरेको हो । संघीय राज्य तथा स्थानीय सरकारले स्रोतको बाँडफाँट गर्दा एउटा करदाताले तिर्नुपर्ने राजस्वको दायित्व एउटै निकायमार्फत तिर्नुपर्ने, बुझाउनुपर्ने व्यवस्था हुनुपर्छ, महासंघले अर्थ मन्त्रालयका अधिकारीहरूसमक्ष पेस गरेको सुझावमा भनिएको छ, राजस्व असुलीको विभिन्न तहका सरकारबीचको बाँडफाँट आन्तरिक रूपमा सोही सरकारी निकायमार्फत हुनुपर्छ । महासंघले उदाहणका रूपमा घर बहाल करलाई प्रस्तुत गरेको छ । बहाल १० प्रतिशत र १२ प्रतिशत तिर्नुपर्ने भनिएको छ तर कसलाई तिर्नुपर्ने अन्योलको अवस्था रहेको महासंघले जनाएको छ । उपत्यकाका स्थानीय तहमै यस्तो समस्या देखिएको छ । स्थानीय तहमा जनप्रतिनिधि निर्वाचित भएर आएपछि १२ प्रतिशतका दरले घर बहाल कर उठाउने निर्णय गरिएको छ । आन्तरिक राजस्व कार्यालयहरूले पनि आयकर ऐन २०५८ अनुसार १० प्रतिशतका दरले घर बहाल कर उठाइरहेका छन् । यस्तो समस्या काठमाडौं महानगरपालिका र ललितपुर उपमहानगरपालिकामा देखिएको हो । थप स्थानीय तहमा यस्तो समस्या नदेखियोस् भन्दै महासंघले उक्त माग गरेको जनाएको छ ।महासंघले कर सुधारका लागि झन्डै दुुई दर्जन माग सरकारसमक्ष पेस गरेको छ । कर अधिकृतले गरेको निर्णयविरुद्ध प्रशासनिक पुनरावलोकनका लागि निवेदन दिँदा ३३ प्रतिशत नगद धरौटी र राजस्व न्यायाधिकरणमा पुनरावेदन गर्दा ५० प्रतिशत नगद धरौटीको सट्टा बैंक ग्यारेन्टीको व्यवस्था हुनुपर्ने, सुुझावमा भनिएको छ, सामाजिक तथा परोपकार क्षेत्रहरूमा औद्योगिक व्यवसाय ऐनअनुसार उद्योग व्यवसायबाट भएको खर्च पूरै कट्टी गर्न पाउने व्यवस्था हुनुपर्नेछ । सबै प्रदेशमा ठूला करदाता कार्यालय हुनुपर्ने माग पनि राखेको छ । विद्युतीय माध्यमबाट उपलब्ध गराइएका सेवाहरूलाई थप विस्तार गरी कर तिर्ने, विवरण हेर्ने तथा कर चुक्ता प्रमाणपत्र पाउने जस्ता करदाता सेवा विद्युतीय माध्यमबाट सहज रूपमा उपलब्ध हुनुपर्ने, महासंघको मागमा भनिएको छ, निर्यात प्रवद्र्धनका लागि निर्यातबाट आर्जित आयमा लाग्ने आयकरमा हाल दिइरहेको २५ प्रतिशत छुटलाई ५० प्रतिशत बनाउनुपर्ने । सेवा निर्यातलाई समेत सोही छुट लागू गर्न माग गरेको छ । राजस्वसम्बन्धी विवाद समाधान गर्नका लागि स्थायी प्रकृतिको विवाद समाधानको संयन्त्र गठन गरिनुपर्ने, मागमा भनिएको छ, राजस्व न्यायाधिकरणमा कर अधिकृत सदस्यका रूपमा रहँदा निष्पक्षताको आधार गुम्ने भएकाले स्वतन्त्र करविज्ञ नियुक्त हुने व्यवस्था हुनुपर्छ । महासंघले नीतिगत, कर प्रशासनको ढाँचा, उद्योग तथा लगानी प्रवद्र्धन, आयकर, मूल्य अभिवृद्धि कर, अन्त:शुल्क, यातायात र राजस्वसम्बन्धी न्यायिक प्रणालीका विषयमा सुुझाव पेस गरेको हो ।कार्यक्रममा अर्थ सचिव शंकरप्रसाद अधिकारीले मुलुकको मुख्य चुनौती आर्थिक वृद्धिदर रहेको बताए । आर्थिक समृद्धिको नेतृत्व निजी क्षेत्रले लिनुपर्ने र त्यसका लागि लगानीको वातावरण सिर्जना गर्नुपर्ने आवश्यकता छ, उनले भने, विश्वका अधिकांश मुलुकको आर्थिक समृद्धिको मुख्य कारण उद्योग धन्दाको विकास हो । कर प्रणालीमा भएका समस्या समाधानका लागि निजी क्षेत्रसँग निर्णायक संयुक्त बैठकको अपेक्षा गरेको छु । संघीय संरचनापश्चात् राजस्व संरचनामा थप विस्तार गर्ने, करको दायरा बढाउने, प्रक्रियालाई सरलीकृतलगायत करमैत्री वातावरणको प्रयास गरिने उनले बताए । यसले निजी क्षेत्रले राखेका गुनासाहरूको सम्बोधन हुने विश्वास दिलाउँछु, उनले भने ।महासंघका अध्यक्ष भवानी राणाले उद्योगी करको दायरा विस्तार गर्दै अनौपचारिक अर्थतन्त्रलाई दायरामा ल्याउन सके राजस्व परिचालनमा सहयोग पुग्ने बताइन् । महासंघका निवर्तमान अध्यक्ष पशुपति मुरारकाले करदाताहरूलाई सम्मान गर्नुले सकारात्मक सन्देश जानुका साथै करदातालाई प्रोत्साहन मिल्ने बताए । अर्थ मन्त्रालय राजस्व व्यवस्थापन महाशाखाका सहसचिव शोभाकान्त पौडेलले करदाताले कर तिर्ने जिम्मेवारी र सरकारको कर असुल्ने सार्वभौमिक अधिकारलाई नभुली कर प्रणालीलाई सुधार एवं व्यवस्थित गर्नुपर्ने बताए । आन्तरिक राजस्व विभागका महानिर्देशक किशोरजंग कार्कीले निजी क्षेत्रको सुझावअनुसारको करको एकद्वार प्रणाली, संघीय ढाँचाअनुसारको कार्यालय विस्तार, जनशक्तिको क्षमता अभिवृद्धिलगायत विषयमा विभागले काम थालनी गरिसकेको जानकारी दिए । महासंघका उपाध्यक्ष चन्द्रप्रसाद ढकालले उद्योग व्यवसाय क्षेत्रको विकासमा राज्यको पर्याप्त दृष्टि पुग्नुपर्नेमा जोड दिए । कर प्रणालीमा व्यापक सुधार गरी मुलुकलाई औद्योगीकरणको दिशातर्फ अगाडि बढाउनुपर्ने उनको सुझाव छ । कार्यक्रममा धेरै र समयमै कर तिर्ने २५ जना व्यवसायी र संघसंस्था करदातालाई सम्मान गरिएको थियो । उपत्यकाका विभिन्न आन्तरिक राजस्व कार्यालयका १९ उत्कृष्ट कर्मचारीलाई पनि सम्मानसहित पुरस्कृत गरिएको थियो ।"
कफीको फोहोर बस इन्धन,"काठमाडौं (कास) बेलायतस्थित एक टेक्नोलजी कम्पनीले प्रयोग भइसकेका कफीलाई ऊर्जाका रूपमा उपयोगमा ल्याउने जनाएको छ । टेक्नोलजी फर्म बायोबिन ले सवारी साधानहरूमा इन्धनका रूपमा कफीको फोहोर प्रयोग गर्ने जनाएको हो ।डिजेलसँग कफीको फोहोर मिसाएर निकालिएको इन्धन राम्रो खाले जैविक ऊर्जा बन्ने र यसलाई सार्वजनिक यातायातमा उपयोगमा ल्याउन सकिने अन्तर्राष्ट्रिय सञ्चार माध्यमहरूले जनाएका छन् । बीबीसी अनलाइनले बायोबिन लाई उद्धृत गर्दै लेखेको छ, कम्पनीले एक वर्षसम्ममा एउटा बसका लागि चाहिनेजति पर्याप्त कफी तेलको उत्पादन गरिसकेको छ । ट्रान्सफोर्ट फर लन्डन (टीएफएल) ले परिवहनको उत्सर्जन कम गर्नका लागि जैविक इन्धनको उपयोग बढाउने निर्णय गरिसकेको छ । कम्पनीले उत्पादन गरेको यो जैविक इन्धनले लन्डनका बसहरू सञ्चालनमा ल्याइने जनाएको छ । खाने तेल र मासु प्रशोधनका क्रममा निस्किने बोसोजस्ता वस्तुहरूको प्रयोग गरी जैविक इन्धन बनाइन्छ । बीबीसीका अनुसार यो इन्धनको प्रयोग राजधानी लन्डनका ९ हजार ५ सय बसमा पहिलेदेखि नै हुँदै आएको छ । तर, कफी मिश्रित जैविक इन्धनको प्रयोग लन्डनको सार्वजनिक यातायात प्रणालीमा पहिलोपटक गर्न लागिएको छ । बायोबिन कम्पनीका अनुसार लन्डनबासीहरूले हरेक वर्ष दुई लाख टन कफीको फोहोर उत्पादन गर्ने गर्छन् । उसले कफी सप र इन्स्टयान्ट कफी फयाक्ट्रीजबाट कफीको संकलन गरी तेल बनाउने जनाएको छ । सञ्चार माध्यमहरूका अनुसार यस प्रकारको तेल बसहरूमा बिना कुनै मोडिफिकेसन्सको इन्धनका रूपमा प्रयोग गर्न सकिनेछ । कम्पनीले एउटा लन्डन बस वर्षभरि सञ्चालनमा ल्याउन साढे दुई मिलियन कप कफीको आवश्यकता पर्ने जनाएको छ । कम्पनी संस्थापक आर्थुर कायका अनुसार ६ हजार लिटर कफी तेल उत्पादन गरिसकिएको छ ।"
बजार मूल्यमा दाबी भुक्तानी पाइने,"काठमाडौं अब किसानले उत्पादनको बजार मूल्यमै दाबी भुक्तानी पाउने भएका छन् । बिमा समितिले हालै जारी गरेको उत्पादनमा आधारित तरकारी बिमालेख मार्फत यो व्यवस्था ल्याएको हो । यसअघि खेती लगाउँदा लागेको खर्च (लागत) का आधारमा मात्र किसानले दाबी भुक्तानी पाउँदै आएका थिए । उत्पादनमा आधारित तरकारी बिमामा बजार मूल्य भन्नाले सरकारले तोकेको मूल्यलाई मानिएको छ । यो बिमाअन्तर्गत कम्पनीहरूले सरकारले तोकेको बजार मूल्यका आधारमा दाबी रकम गणना गरी किसानलाई भुक्तानी गर्नुपर्छ । सामान्यतया किसानले तरकारी बारीबाट बिक्री गर्ने मूल्य (फार्मर गेट प्राइस) लाई सरकारी बजार मूल्यका रूपमा तोकिएको हुन्छ ।यसअघिको लागतको आधारमा गरिने कृषि बिमाले किसानको सबै खर्च समेट्न नसक्ने देखिएपछि उनीहरूको बृहत्तर हितका लागि उत्पादनमा आधारित बिमालेख जारी गरिएको समितिका निमिक्त कार्यकारी निर्देशन श्रीमान् कार्कीले बताए । किसानलाई कृषि व्यवसायमा लाग्न प्रेरित गर्न र उनीहरूको धेरैभन्दा धेरै खर्च सुरक्षण गर्न बजार मूल्यमा आधारित बिमालेख जारी गरिएको हो, उनले भने, यो बिमा किसानका लागि सबै पक्षबाट हितकारी छ । यो बिमामा किसानले आफ्नो उत्पादन बिक्री गर्दा प्राप्त हुने सरकारी मूल्यअनुसारको दाबी गर्ने व्यवस्था रहेकाले अधिकांश जोखिम सुरक्षण हुने उनले बताए । बिमालेख जारी भइसकेका किसानले आफूलाई पायक पर्ने निर्जीवन बिमा कम्पनीमार्फत बिमा गर्न उनले आग्रह गरे । यो बिमालेखअन्तर्गत ४९ वटा तरकारी बाली, अदुवा र बेसारको पनि बिमा गर्न सकिने कार्कीले बताए ।उत्पादनमा आधारित बिमाका लागि किसानले तोकिएका सर्त भने पालना गर्नुपर्छ । जसमध्ये तरकारी खेतीका लागि प्रयोग गरिने बीउको स्रोत सरकारबाट स्वीकृत प्राप्त सरकारी, अर्धसरकारी निकाय वा निजी क्षेत्र, कृषक समूह, कृषि सहकारी हुनुपर्नेछ । तरकारी खेतीका लागि लगाइने जात राष्ट्रिय बीउबीजन समितिबाट उन्मोचनसूचीकृत वा पञ्जीकृत भई सरकारबाट क्षेत्रगत सिफारिस भएको हुनुपर्नेछ, बिमालेखमा उल्लेख छ, तरकारी तोकिएको मापदण्डअनुसार लगाइएकोखेती गरिएको हुनुपर्नेछ ।तरकारी खेतीको लागि तराईमा न्यूनतम ५ कट्ठा, मध्यपहाडमा न्यूनतम २ रोपनी र उच्च पहाडको हकमा न्यूनतम १ रोपनी जग्गा हुनुपर्नेछ । तरकारी खेती लगाइएको ब्लक एउटा वा एकभन्दा बढी कृषकको पनि हुन सक्नेछ । एकभन्दा बढी कृषक भएमा सबैको नाम र कित्ता नम्बर प्रस्ताव फारममा उल्लेख हुनुपर्छ । सार्वजनिक जग्गाको हकमा आधिकारिक निकायबाट उपलब्घ भएको भोगाधिकारको (चार किल्ला खुलेको) क्षेत्रफलसहितको विवरण पेस गर्नुपर्ने जनाइएको छ ।बिमालेख एकै समयमा लगाइएको बालीको हकमा मात्र लागू हुने, बेर्ना लगाइने तरकारी बालीको हकमा १० दिनभित्र र बीउ छरी लगाइने तरकारी बालीको हकमा बीउ उम्रेको १० दिनभित्र बिमा गरिसक्नुपर्नेछ, बिमालेखमा भनिएको छ, एक कृषकले एकै स्थानमा लगाएको एकै प्रकारको बालीको हकमा आंशिक बिमा गर्न पाइनेछैन ।तरकारी खेतीमा कुनै रोग, कीरा, झारपात, सूक्ष्म तत्त्वको कमी वा सबै लागेमा किसानले तत्काल आफ्नै खर्चमा उचित रेखदेख तथा व्यवस्थापन गर्नुपर्नेछ । यसरी किसानले उचित रेखदेख तथा उपचार गराएको कागजातप्रमाण सुरक्षित साथ राख्नुपर्छ । बिमा दाबीको अवस्थामा सोको प्रमाण पेस गर्नुपर्ने जनाइएको छ । तरकारी बालीको क्षति, हानिनोक्सानी भएमा सोको ३ दिनभित्र लिखित वा माध्यमबाट स्वयं वा सदस्य संस्थामार्फत अनिवार्य रूपमा बिमकलाई जानकारी दिनुपर्नेछ ।बिमा गरिएको तरकारी खेतीको क्षति भएको कारणबाट हुने अन्य वा थप खर्च वा हानिनोक्सानीको दाबी गर्न पाइँदैन । किसान वा उसको एकाघर परिवारका सदस्यको लापरबाहीको कारणले वा जानाजान मनोरञ्जन वा रिसइवी साँध्ने कार्यको कारणबाट क्षति भएमा, कानुनी निकायको आदेशमा बिमा गरिएको तरकारीलाई नष्ट गर्नुपर्ने भएमा, तरकारी चोरी भएमा, बिमितले आफ्नो जग्गा बिक्री वा स्वामित्व हस्तान्तरण गरेकोलगायत अवस्थामा पनि दाबी भुक्तानी पाइँदैन । समितिको तथ्यांकअनुसार गत आर्थिक वर्षमा ९ अर्ब २४ करोड रुपैयाँ बराबरको कृषि तथा पशुपक्षी बिमा भएको छ । उक्त अवधिमा किसानले २५ करोड ५८ लाख रुपैयाँ दाबी भुक्तानी पाएका छन् । सरकारले कृषि बिमामा किसानलाई कुल बिमा शुल्क (प्रिमियम) को ७५ प्रतिशत अनुदान दिँदै आएको छ । यसकारण किसानले २५ प्रतिशत मात्रै बिमा शुल्क तिरे पुग्छ । सरकारले गत आर्थिक वर्षमा कृषि बिमा अनुदानबापत ३१ करोड ८९ लाख रुपैयाँ भुक्तानी गरेको समितिले जनाएको छ ।"
चमेलियाका लागि प्रसारण लाइन तयार,"दार्चुला शैल्यशिखर नगरपालिका १ बलाचमा रहेको ३० मेगावाट चमेलिया जलविद्युत् आयोजनाको विद्युत् राष्ट्रिय प्रसारणमा जोड्ने बलाचअत्तरिया १३२ केभी प्रसारण लाइन सञ्चालन भएको छ । बलाचदेखि कैलालीको अत्तरियासम्म १३२ केभी प्रसारण लाइनको परीक्षण सम्पन्न भइसकेपछि चार्ज गर्न थालिएको चमेलिया जलविद्युत् आयोजनाले जनाएको छ । कैलालीस्थित अत्तरिया ग्रिडको विद्युत् प्रवाह गरेर दिउँसो १५५ बजेबाट प्रसारण लाइन र सबस्टेसन सञ्चालन गरिएको आयोजना प्रमुख अजयकुमार दाहालले बताए । चमेलियाबाट विद्युत् उत्पादन सुरु गर्नुअघि प्रसारण लाइन तयारी अवस्थामा राख्न सञ्चालन गरिएको उनले बताए । चमेलियाले व्यावसायिक उत्पादन गरेको बिजुली राष्ट्रिय प्रसारण लाइनमा जोड्नका लागि प्रसारण लाइनमा करेन्ट प्रवाह गर्न थालेको छ । बिहीबार अत्तरिया सबस्टेसनबाट बलाच स्टेसनसम्म बिजुली प्रवाह गरी सो प्रसारण लाइन चार्ज गरिने कार्यक्रम छ ।पाँच वर्ष ढिलो र झन्डै दोब्बर खर्च लागेको चमेलिया जलविद्युत् आयोजनाले प्रसारण लाइन चार्ज सुरु गरेसँगै चमेलियाबाट विद्युत् उत्पादन ढिला हुनेछ । डयामसाइडमा मर्मत कार्य बाँकी रहेकाले डिसेम्बर पहिलो साताबाट मात्रै नियमित विद्युत् प्रसारण हुने आयोजना प्रमुख दहालले बताए । ७ नंं प्रदेशमा सरकारीस्तरबाट निर्माण भएको सबैभन्दा ठूलो आयोजनाका रूपमा रहेको चमेलिया जलविद्युत् आयोजना निर्माणको अन्तिम तयारीमा रहेको छ । चमेलियाबाट परीक्षण उत्पादन सुरु भएको दिनदेखि नै यो प्रसारण लाइनमार्फत राष्ट्रिय प्रणालीमा जोडिने आयोजनाले जनाएको छ ।प्रदेश नंं ७ मा बलाचअत्तरिया महाकाली करिडोरलाई उत्तर दक्षिणमा जोड्ने पहिलो र एक मात्र प्रसारण लाइन हो । प्रसारण लाइनको डबल सर्किट टावर निर्माण गरिएको भए पनि अहिले सिंगल सर्किट लाइन मात्र जडान गरेर सञ्चालन गरिएको छ । डबल सर्किट लाइन जोड्ने काम चालु आर्थिक वर्षभित्रै सुरु गर्ने आयोजनाको तयारी रहेको छ । प्रसारण लाइन तयार भएपछि अहिले वैकल्पिक रूपमा ३३ केभी लाइनमा जोडिएको ८५ मेगावाटको नौगाड जलविद्युत् केन्द्रको विद्युत् जोड्न आवश्यक प्रक्रिया पूरा गर्न अपी पावर कम्पनीलाई पत्राचार गरिएको दाहालले बताए । यो प्रसारण लाइन सञ्चालन भएपछि चमेलियासहित निजी क्षेत्रले निर्माण गरिरहेको २ सय मेगावाट विद्युत् राष्ट्रिय प्रसारणमा जोड्ने बाटो खुलेको छ । प्रसारण लाइनमा चमेलियासहित ८६ मेगावाटको चमेलिया छत्तिसगाड, ४० मेगावाटको माथिल्लो चमेलिया, ८५ मेगावाटको नौगाड र ५४ मेगावाटका कालंगा गाडका आयोजना निर्माणको तयारी छन् । ठेकेदार र सरकारी पक्षबाट भएको ढिलाइका कारण आयोजनाको लागत सुरुमा अनुमान गरिएभन्दा दोब्बर पुगेको छ । ८ अर्ब अनुमान गरिएको आयोजनामा १५ अर्ब ६० करोड रुपैयाँमा आयोजनाले निर्माण कार्य सम्पन्न गर्न लागेको हो । सन् २००७ मा सुरु भएको परियोजनाको सुरुको अनुमानित लागत मूल्य ८ अर्ब ५० करोड रुपैयाँ थियो । ठेकेदार कम्पनी चाइनाको गेजुवा ग्रुप (सीजीजीसी) र विद्युत् प्राधिकरणबीच सम्झौता हुँदा निर्माण कार्य सन् २०११ मा सम्पन्न गर्ने लक्ष्य थियो ।ठेकेदार कम्पनी, परामर्शदाताको लापरबाही र सरकारी बेवास्ताले परियोजनाको निर्माण कार्यमा ढिलाइ भएको आयोजनाले जनाएको छ ।"
बेलायतले चालकरहित कारलाई प्राथमिकता दिने,"लन्डन बेलायतले चालकरहित कार प्रविधिलाई प्राथमिकता दिने भएको छ । बढ्दो प्रविधिलाई आत्मसात नगरे विश्वबजार प्रतिस्पर्धामा आफू पछि पर्न सक्ने चुनौतीबीच बेलायती अर्थमन्त्री फिलिम हयामन्डले सन् २०२१ भित्र चालकरहित कारको प्रविधि विकास गर्न १० करोड पाउन्ड विनियोजन गरेका छन् । मन्त्री हयामन्डले चालकरहित गाडीको उद्योग संसारमा विस्तार हुँदै जाने अनुमानसहित सन् २०३५ सम्म यस उद्योगको मूल्य २८ अर्ब पाउन्ड तथा २७ हजार रोजगारी खडा हुने आँकलन गरेका छन् । बुधबार संसद्मा वार्षिक बजेट प्रस्तुत गर्दै उनले वातावरणलाई ध्यानमा राख्दै प्रदूषण कम गर्न पुराना डिजेल कारमा कर बढाइएको जनाए । अर्थमन्त्रीले बेलायती अर्थतन्त्रको वृद्धि गतमार्चमा प्रक्षेपण गरिएको २ प्रतिशतभन्दा कम हुने बताएका छन् । कुल गार्हस्थ उत्पादन (जीडीपी) यस वर्ष १ दशमलव ७ प्रतिशत र अर्को वर्ष सन् २०१८ मा १ दशमलब ४ प्रतिशत हुने स्वतन्त्र निकाय बजेट रेस्पोन्सिबिलिटी ले भविष्यवाणी गरेको अर्थमन्त्रीले बताए । जीडीपीको शून्य दशमलब शून्य ७ प्रतिशत विदेशी सहयोग बजेटमा खर्च गर्नुपर्ने बेलायती नियमअनुसार अर्थतन्त्रको वृद्धि कम भएमा वैदेशिक सहायता रकम पनि कम हुनेछ । यसले नेपाल तथा अन्य विकासोन्मुख देशमा जाने बेलायती सहयोग पनि प्रभावित हुन सक्नेछ । बेलायत सरकारले खोज र अध्ययन विकासका लागि एक हजार कोटामा विज्ञान, इन्जिनियर तथा गणित विषयमा विद्यावारिधि गर्न ३० करोड पाउन्ड छुट्टयाएको छ । ब्रेक्जिट तयारीका लागि ३ अर्ब पाउन्ड विनियोजन गर्दै ब्रेक्जिट वार्तामा जस्तोसुकै परिणाम आए पनि सामना गर्न सरकार दृढ रहेको अर्थमन्त्री हयामन्डले बताए । बाल मोटोपन घटाउन चिनीयुक्त पेयमा एक लिटरको २४ पेन्स कर लागू गरिएको छ ।बजेटमा लामो समयदेखि पिरोलिरहेको बेलायत सरकारको ऋणभार पनि सोचेभन्दा घट्ने अवस्था देखिएको छैन । आर्थिक वर्ष २०१७१८ मा ५८ दशमलब ३ अर्ब पाउन्ड, २०१८१९ मा ४० दशमलब ६ अर्ब पाउन्ड र २०२०२०२१ मा २० दशमलब ६ अर्ब पाउन्ड हुने आँकलन अर्थमन्त्रीले गरेका छन् । पूर्वअर्थमन्त्री जर्ज अस्बोर्नले सन् २०१९ भित्र बजेट घाटा कम गर्ने लिएको लक्ष्य नपुग्ने भएको छ । जम्मा ऋण कुल गार्हस्थ उत्पादनको ८६ दशमलब ६ प्रतिशतबाट घटेर २०२१२०२२ मा ७९ दशमलब ८ प्रतिशत हुने प्रक्षेपण अर्थमन्त्री हयामन्डको छ ।यस बजेटबाट सबभन्दा ठूलो फाइदा पहिलोपटक घर किन्ने मानिसलाई हुने भएको छ । ३ लाख पाउन्ड मूल्यसम्मको घर पहिलोपटक किन्नेलाई मालपोत कर (स्टयाम्प डयुटी) छुट दिइएको छ । वर्षको न्यूनतम कमाइ ११ हजार ५ सयसम्म हुनेका लागि कर छुट तथा ४६ हजार ३ सय ५० पाउन्ड वार्षिक आम्दानी हुनेका हकमा ४० प्रतिशत उच्च आयकर पुर्याइएको छ ।आउँदो जाडो मौसमका लागि डाक्टर (जीपी) इमर्जेन्सी विभागमा खर्च गर्न १० करोड पाउन्ड, एनएचएस उपकरण खरिदका लागि ३२ करोड पाउन्ड तथा २ अर्ब पाउन्ड तीन वर्षको केयरमा रकम छुट्टयाइएको छ ।चुरोट तथा सूर्तीजन्य वस्तुमा मुद्रास्फीतिभन्दा दुई प्रतिशतले कर बढाइएको छ । सन् २०२३ सम्ममा ३ लाख घर बनाउने योजनाका लागि ४४ अर्ब पाउन्ड सरकारले खर्च गर्ने पनि मन्त्रीले बताए । बढ्दो घर अभावलाई ध्यानमा राख्दै स्थानीय काउन्सिललाई खाली रहेको घरमा पनि कर (काउन्सिल टयाक्स) लगाउने गरी नियम परिवर्तन गरिने घोषणा अर्थमन्त्रीको बजेटमा उल्लेख छ । इन्धन कर बढाइएको छैन । सन् २०२१ भित्रमा ६ लाख ५० हजारको संख्यामा रोजगारी बढ्ने अनुमान बजेटमा छ । बेलायतमा आधिकारिक रूपले १४ लाख मानिस बेरोजगार छन् । न्यूनतम तलब प्रतिघन्टा ७ पाउन्ड ८३ पेन्स बनाइएको छ ।बढ्दो ऋणभार, मुद्रास्फीति, ब्रेक्जिटको अनिश्चतता तथा उत्पादकत्वमा कमी आएको बेलायती अर्थतन्त्र यस बजेटले थप चुनौतीपूर्ण रहेको देखाएको लन्डनका अर्थ व्यवस्थापन जानकार विकलचन्द्र आचार्य बताउँछन् । बेलायती अर्थतन्त्र सोचिएअनुसारको २ प्रतिशतभन्दा कमको वृद्धि दर, खस्कँदो जीवनस्तर, लगानी उत्प्रेरित कम भएकाले ब्रेक्जिट प्रक्रिया केही समयका लागि अस्थिरतातर्फ उन्मुख भएको विश्लेषण आचार्यको छ ।बेलायतको विपक्षी दल लेबरका नेता जेरेमी कोर्बिनले बजेटको आलोचना गर्दै अर्थमन्त्रीले अवलम्बन गरेको अस्टेरिटी (मितव्ययिता) नीति आर्थिक नभईकन राजनीतिक रूपमा भएको दाबी गरेका छन् । बेलायतमा प्रत्येक वर्षको मार्चमा खर्च विवरण पेस गर्ने र नोभेम्बरमा पूर्ण बजेट संसद्मा प्रस्तुत गर्ने प्रचलन छ ।"
"दक्षिण सुडानमा झडप, २५ को मृत्यु","जुवा, दक्षिण सुडान (सिन्हवा) दक्षिण सुडानी लिर भन्ने स्थानमा सरकारी सेना र विद्रोही लडाकुबीच भएको भिडन्तमा २५ जनाको मृत्यु भएको छ । दक्षिणी सुडानको लिएच राज्यका सूचना मन्त्री पिटर मकौथ मलौलले सरकारी सेना र सुडान पिपल्स लिबरेसन मुभमेन्ट इन अपोजिसन (एसपीएलएआईओ) बीच गतसोमबारदेखि सुरु भएको भिडन्त बिहीबारसम्म चलेको जनाएका छन् । सरकारी सेनासँग भिडन्त गर्ने यो विद्रोही संगठन पूर्वउपराष्ट्रपति रिएक मचारप्रति नरम मानिन्छ । मलौलले कम्तीमा २० विद्रोही लडाकु र अरू ५ सरकारी सेनाका सिपाही भिडन्तमा मारिएका बताए ।"
एपीएफद्वारा उपाधिमा ह्याट्रिक,आयोजक त्रिभुवन आर्मी क्लबलाई पराजित गर्दै सशस्त्र प्रहरीको एपीएफ क्लबले लगातार तेस्रोपल्ट प्रधानसेनापति अन्तर्राष्ट्रिय महिला फुटबलको उपाधि जितेको छ । यसअघि तेस्रो र चौथो संस्करण जितेको एपीएफले बिहीबार सम्पन्न पाँचौ संस्करणको फाइनलमा आयोजकमाथि ३२ को जित निकाल्यो ।
बार्सिलोना र चेल्सी दोस्रो चरणमा,"पेरिस (एएफपी) स्पेनिस क्लब बार्सिलोना र इंग्लिस क्लब चेल्सी युरोपेली च्यम्पियन्स लिग फुटबलको दोस्रो चरण पुगेका छन् । समूह डी मा शीर्ष दुई टोली बार्सिलोना र युभेन्ट्सको खेल गोलरहित बराबरीमा टुंगिएपछि बार्सा दोस्रो चरण पुगेको हो । बार्सिलोना ११ अंकसहित शीर्षस्थानमा छ भने युभेन्ट्ससँग ८ र स्पोर्टिङ लिस्बनसँग ७ अंक छ । सोही समूहको अर्को खेलमा स्पोर्टिङले ओलाम्पियाकोसलाई ३१ ले हराएको थियो । उसको जितमा बास दोस्तले दुई र ब्रुनो सेजारले एक गोल गरे । समूह सी मा चेल्सीले काराबागलाई ४० ले हराउँदै दोस्रो चरणमा स्थान पक्का गर्यो । उसको जितमा विलियनले दुई तथा इडेन हाजार्ड र सेस फाब्रिगासले पेनाल्टीमा ११ गोल गरे । अर्को खेलमा एट्लेटिको म्याड्रिडले एएस रोमालाई २० ले हरायो । उसको जितमा एन्टोनी ग्रिजमन र केभिन गामेरियोले ११ गोल गरे । अंकतालिकामा चेल्सीको १०, रोमाको ८ र एट्लेटिको ६ अंक रहेको छ ।समूह ए मा भने म्यानचेस्टर युनाइटेड एफसी बसेलसँग पराजित भएपछि दोस्रो चरणमा पुग्ने अझै टुंगो लागेको छैन । बुधबार बसेलको मैदानमा युनाइटेड १० ले हार्यो । माइकल लङले ८८ औं मिनेटमा घरेलु टोलीका लागि गोल गर्दै जित पक्का गरे । समूहको अर्को खेलमा सीएसकेए मस्कोले बेन्फिकालाई २० ले हरायो । अंकतालिकाको शीर्षस्थानमा रहेको युनाइटेडसँग १२ अंक छ । दोस्रो स्थानमा रहेका बसेल र मस्कोसँग ९९ अंक छ । अन्तिम चरणको खेलपछि मात्र दोस्रो चरणमा पुग्ने टोलीको टुंगो लाग्नेछ ।समूह बी मा फ्रान्सेली क्लब पीएसजीले सेल्टिकलाई ७१ ले हरायो । पहिलो मिनेटमै मौसा डेम्बेलेको गोलमा अग्रता लिए पनि सेल्टिकले त्यसपछि लगातार ७ गोल खायो । पीएसजीको जितमा नेयमर र एडिन्सन काभानीले २२ गोल गरे । अन्य गोलमा किलियन एमबाप्पे, मार्को भेर्राट्टी र ड्यानी अल्भेसको नाम रह्यो । अर्को खेलमा बायर्न म्युनिखले एन्डरलेकलाई २१ ले हरायो । रोबर्ट लेवान्डोवस्कीले र कोरेन्टिन टोलिसोले बायर्नका लागि गोल गरे । समूहमा शीर्षस्थानको पिएसजीसँग १५ अंक छ भने बायर्नले १२ अंक जोडेको छ । दोस्रो चरण पुग्ने टुंगो लागिसकेका दुई शीर्ष टोली अन्तिम चरणमा भिड्ने छन् ।"
केसीटीसी च्याम्पियन,"काठमाडौं (कास) काठमाडौं क्रिकेट ट्रेनिङ सेन्टर (केसीटीसी) ले इन्स्टिच्युट अफ इन्जिनियरिङ (आइओई) लाई १० विकेटले पराजित गरी नेपालपाकिस्तान मैत्रीपूर्ण टान्टी२० क्रिकेट प्रतियोगिता जितेको छ । पाकिस्तानी दूतावासको आयोजनामा भएको प्रतियोगिता विजेताले ४० र उपविजेताले २५ हजार रुपैयाँ नगद पाए ।दूतावासको मैदानमा आईओई टिम ११२ ओभरमा २८ रनमै अलआउट भयो । केसीटीसीले २० बलमै लक्ष्य पूरा गर्यो । विपिन आचार्यले १७ र सुधीर चौधरी १२ रन बनाउँदै केसीटीसीलाई जित दिलाए । आईओईबाट सुयेश अर्यालले १७ रन बनाउनु बाहेक अन्यले दोहोरो स्कोर बनाउन सकेनन् । म्यान अफ द फाइनल केसीटीसीबाट सुमित झाले ४, प्रितम थापाले ३ र श्याम त्रिपाठीले २ विकेट लिए । पाकिस्तानी दूतावासका मोहम्मद उस्मान कलिमले म्यान अफ द सिरिजको पुरस्कार पाए । स्पर्धामा एकमात्र शतक बनाएका उनले कुल १ सय ४५ रन प्रहार गर्नुका साथै २ विकेट लिए । दूतावासकै इहमाद कासिम कुल १ सय ३ रनसाथ उत्कृष्ट ब्याट्सम्यान बने । आईओईका नवराज न्यौपानेले ११ विकेटसाथ उत्कृष्ट बलरको पुरस्कार पाए । विजेतलाई नेपालका लागि पाकिस्तानी राजदूत मझर जावेद, खेलकुद मन्त्रालयका सचिव महेशप्रसाद दाहाल र नेपालपाकिस्तान मैत्री संघका अध्यक्ष हिमालय शम्शेर राणाले पुरस्कृत गरे । स्पर्धामा १२ टोलीको सहभागिता थियो ।"
रोजबड विजयी,काठमाडौं (कास) दोस्रो रोजबड उपत्यकाव्यापी अन्तरकलेज बास्केटबलको ब्वाइजमा आयोजक रोज बडले घरेलु कोर्टमा न्यु जेनिथलाई ४८४७ स्कोरले हरायो । अजित महर्जनले २० स्कोर गरे । टाइम्सले नोबेललाई ७३४२ र मोर्गनले साइपाललाई ५४३८ ले हराए । गल्र्समा रोशनी श्रेष्ठले १९ स्कोर मदतमा साइपालले मेगामाथि ५११२ को जित दर्ता गर्यो ।
सीसीआरसी सफल,काठमाडौं (कास) सीसीआरसी १६ औं ज्ञान निकेतन कप बास्केटबल च्याम्पियनसिपको प्लस टु ब्वाइजतर्फ सेमिफाइनल पुगेको छ । सीसीआरसीले आयोजक ज्ञान निकेतनलाई ४३३२ स्कोरले हरायो । आशिष बस्नेतले १४ स्कोर गरे । ग्रिनफिल्ड र गोल्डेनगेट पनि सेमिफाइनल पुगे ।
एलएलाई सफलता,काठमाडौं (कास) आयोजक लिटिल एन्जल्स कलेजले दोस्रो एलए अन्तरकलेज खेलकुदमा बिहीबार दोहोरो जित पायो । ब्वाइज बास्केटबलतर्फ एलए ए ले जेभियर एकेडेमीलाई ४०३० ले र बी टोलीले भीएस निकेतनलाई २७२१ स्कोरले हराए । ब्वाइज फुटबलमा पनि ए ले वीरेन्द्र सैनिकलाई ३१ ले हराउँदा सरोज राईले ह्याट्रिक गरे ।
सनिशको ह्याट्रिक,काठमाडौं (कास) ह्वाइट हाउस र साइपाल एकेडेमी प्रथम अल्फा बिटा अन्तरकलेज फुटसलको क्वाटरफाइनल पुगेका छन् । बिहीबार ह्वाइट हाउसले ब्रिटिस कलेजलाई ३१ गोलले हराउँदा सनिश खड्गीले ह्याट्रिक गरे । साइपालले युनिग्लोबलाई ५० ले हरायो । इन्साइड भिजन र कान्जिरोवा पनि क्वाटरफाइनल पुगे ।
प्याट्रियट्सको जर्सी,काठमाडौं (कास) एभरेस्ट प्रिमियर लिग (ईपीएल) को टोली ललितपुर प्याट्रियट्सले बिहीबार जर्सी सार्वजनिक गरेको छ । मार्की खेलाडी ज्ञानेन्द्र मल्लसहित खेलाडीद्वय कुशल भुर्तेल र सन्दीप लामिछानेलगायतले जर्सी प्रदर्शन गरेका थिए । टोलीले महिला क्रिकेट टोलीका पूर्वप्रशिक्षक राजु बस्न्यातलाई प्रशिक्षकको भूमिकामा नियुक्त गरेको जानकारी दिएको छ ।
ज्ञान निकेतन विजयी,काठमाडौं (कास) डिफेन्डिङ च्याम्पियन ज्ञान निकेतन दोस्रो माफ अन्तरस्कुल बास्केटबलको सिनियर गल्र्सतर्फ सेमिफाइनल पुगेको छ । डेसी कार्कीले १४ स्कोरमा ज्ञानले सम्भावीलाई २४१२ ले हरायो । लाइसियम पनि विजयी भएको छ ।
डार्क टेलर,एजेन्सीको सहयोगमा
स्टोरिज अब म्यासेन्जरमा पनि,"फेसबुकले आफ्नो फेसबुक स्टोरिज र म्यासेन्जर डेलाई समान बनाउने भएको छ । अर्थात् अब प्रयोगकर्ताले अपलोड गरेको फेसुबक स्टोरिज नै म्यासेन्जरमा पनि देखा पर्नेछ । यसअघि फेसबुकमा प्रयोगकर्ताले छुट्टै फोटो स्टोरिज र म्यासेन्जरमा उस्तै फिचर भएको म्यासेन्जर डे प्रयोग गर्न पाउँथे । फेसबुकले फिचरमा एकरूपता ल्याउनका लागि यसो गरिएको जनाएको छ । साथै, म्यासेन्जर डे प्रयोग गरिरहेकाहरूले तत्कालका लागि यो सुविधा प्रयोग गर्न पाउनेछन् । म्यासेन्जर डेमा भएको मास्क, क्यामेराजस्ता फिचरले पनि काम गरिरहने कम्पनीले जनाएको छ ।यसबाहेक फेसबुकले कुनैकुनै इभेन्ट क्रिएटरले समेत स्टोरिज अपलोड गर्न सक्ने फिचर पनि सुरु गर्ने भएको छ, जुन सामान्य प्रयोगकर्ताले अपलोड गरेको स्टोरिज जसरी नै देखिनेछ ।"
ह्वाट्सएपमा नयाँ फिचर,म्यासेजिङ एप ह्वाट्सएपले भ्वाइस वा भिडियो कल गरिहेको बखत पनि आपसमा स्वीच गर्न सकिने फिचर ल्याउने भएको छ । उसले आफ्नो बेटामार्फत यसको परीक्षण सुरु गरेको छ । यो फिचरले भ्वाइस कल गर्दागर्दै भिडियो कल गर्न र भिडियो कल गर्दागर्दै भ्वाइस कलमा स्वीच हुन प्रयोगकर्तालाई सजिलो पार्नेछ ।अहिले प्रयोगकर्ताले यसरी परिवर्तन गर्न कुराकानी सकेर पुन: डायल गर्नुपर्ने अवस्था छ । नयाँ फिचरमा दोस्रो पक्षले तत्कालै आफूले भिडियो वा भ्वाइस कल गर्ने कि नगर्ने भनेर छान्ने अप्सन पनि पाउनेछन् । अर्थात् भ्वाइस कलको बखत अर्को पक्षले भिडियो कल गरे रिसिभ गर्ने कि नगर्ने विकल्प अर्को प्रयोगकर्तासँग हुनेछ । यसबाहेक ह्वाट्सएपले ग्रुपकलिङ फिचर पनि चाँडै सार्वजनिक गर्ने जनाएको छ ।
लिंकडिनमा करियर एडभाइस,"परीक्षणका रूपमा सुरु गरिएको करियर एडभाइस फिचरलाई प्रोफेसनल नेटवर्किङ साइट लिंकडिनले तीन देशमा औपचारिक रूपमा सुरुवात गरेको छ । कम्पनीले अमेरिका, बेलायत र भारतमा यो फिचर सुरु गरेको हो । यी देशका प्रयोगकर्ताले आफ्नो लिंकडिन प्रोफाइलमा नयाँ फिचरको जानकारी पाउन थालिसकेका छन् ।लिंकडिनका अनुसार यो फिचर प्रयोग गरी प्रयोगकर्ताले आफूलाई चाहिएको विषयमा विज्ञहरूसँग कुराकानी गर्न सक्नेछन् । साथै, यसमा उनीहरूका लागि उपयोगी हुने सामग्रीहरूसमेत हुनेछ । प्रयोगकर्ताले उपलब्ध विभिन्न विज्ञमध्ये आफूलाई मन लागेको व्यक्तिलाई छानेर आफ्नो करियर वा काम र उद्देश्यबारे सल्लाह लिन सक्नेछन् ।"
