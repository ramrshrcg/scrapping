शीर्षक,विवरण
वाम गठबन्धनको घोषणापत्र  १० वर्षमा गरिबीमुक्त मुलुक,"काठमाडौ गाउँदेखि केन्द्रसम्म वामपन्थी सरकार भन्ने मूल नारा राख्दै एमालेमाओवादी केन्द्रसहितको वाम गठबन्धनले संयुक्त चुनावी घोषणापत्र तयार गरेको छ । आगामी १० वर्षभित्र गरिबीको रेखामुनि रहेका सबैलाई मुक्त गर्ने महत्त्वाकांक्षी लक्ष्य वामपन्थी गठबन्धनले बोकेको छ । भूकम्प र नाकाबन्दीपछि करिब २५ प्रतिशत हाराहारीमा रहेको गरिबीलाई दस वर्षभित्रै निर्मूल पार्ने प्रतिबद्धता गठबन्धनले गरेको छ । दुई दिनअघि वाम गठबन्धनको प्रमुख प्रतिस्पर्धी दल कांग्रेसले १० वर्षमा गरिबी ३ प्रतिशतभन्दा कममा सीमित गर्ने चुनावी घोषणापत्र सार्वजनिक गरिसकेको छ । हाल गरिबीको रेखामुनि २१ प्रतिशत जनसंख्या रहेको आधिकारिक तथ्यांक छ । भूकम्प र नाकाबन्दीपछि वृद्धि भई करिब २५ प्रतिशत हाराहारी पुुगेको अनुमान गरिएको छ । आगामी पाँच वर्षभित्र नेपाललाई विकासशील राष्ट्रको पंक्तिमा पुर्याइनेछ । निरपेक्ष गरिबीको रेखामुनि रहेका जनतालाई सो अवस्थाबाट मुक्त गरिनेछ, केही दिनमै सार्वजनिक गर्ने तयारी रहेको वाम घोषणापत्रमा भनिएको छ, १० वर्षभित्र प्रतिव्यक्ति आय कम्तीमा ५ हजार अमेरिकी डलर पुग्ने गरी राष्ट्रिय अर्थतन्त्र विकासको थालनी गरिनेछ । यस शताब्दीको अन्त्य अर्थात् २०९९ सालसम्म नेपाललाई समुन्नत राष्ट्रको स्तरमा पुर्याउने गरी आर्थिक र विकासका योजना र कार्यक्रम अगाडि बढाइनेछ । प्रदेश र प्रतिनिधिसभाको निर्वाचनबाट वामपन्थी शक्तिहरूको अत्यधिक बहुमतको सरकार निर्माण हुने दाबी घोषणापत्रमा छ । मुलुकलाई राजनीतिक स्थिरता र समृद्धिको दिशामा गुणात्मक ढंगले अघि बढाउने अवसर हो, जनमतलाई आफूतिर तान्नुपर्ने कारण राख्दै त्यसमा भनिएको छ, हामीले इमानदारी र क्षमतापूर्वक राष्ट्र र जनताको नेतृत्व गर्दै स्वाधीन, समृद्ध, समुन्नत एवं समाजवादउन्मुख नेपाल निर्माणको उद्देश्य पूरा गर्न सक्छौं ।नेपाली कम्युनिस्ट आन्दोलनका मूल प्रतिनिधि संस्था एमाले र माओवादी केन्द्र रहेको र निकट भविष्यमा एउटै एकीकृत पार्टीमा रूपान्तरित गर्ने तयारी रहेको घोषणापत्रमा उल्लेख गरिएको छ । दुई पार्टीले मंसिर १० र २१ गते हुने चुनावमा तालमेल गर्ने र चुनावपछि एकीकरण गर्ने घोषणा यसअघि नै गरिसकेका छन् । कांग्रेस र मधेसकेन्द्रित दलहरूले राष्ट्रियता र स्वाधीनताका पक्षमा काम नगर्दा मुलुक अधोगतितिर लागेको दाबी उनीहरूको छ । संयुक्त गठबन्धनले आफूप्रति मत हाल्नुपर्ने प्रमुख ९ आधार तय गरेका छन् । त्यसमा पहिलो, राष्ट्रिय स्वतन्त्रता, सार्वभौमिकता, स्वाधीनता, भौगोलिक अखण्डता, स्वाभिमान र हितको रक्षाका लागि वामपन्थीको बहुमतको सरकार आवश्यक रहेको उल्लेख छ । दोस्रोमा संघीय लोकतान्त्रिक गणतन्त्रको स्थापना गरी पुँजीवादी जनवादी क्रान्ति सम्पन्न गर्ने संघर्षको मुख्य नेतृत्व र वाहक शक्ति कम्युनिस्ट तथा वामपन्थी शक्तिहरू भएकाले परिवर्तनको मूल मर्म एवं भावसहित संविधान पालना गर्न र गराउन पनि संसद् तथा सरकारमा वामपन्थीहरूको बहुमत आवश्यक पर्ने दाबी छ । नेपाली स्वरूपको लोकतन्त्रको प्रयोगबाट जनताको प्रतिस्पर्धात्मक बहुदलीय लोकतान्त्रिक शासन प्रणाली र समाजवादउन्मुख सामाजिकआर्थिक रूपान्तरणलाई सफल पार्न कम्युनिस्ट तथा वामपन्थीबाट मात्र सम्भव रहेको उल्लेख गर्दै तेस्रो बुँदामा भनिएको छ, नेपालको सर्वोपरि विकासका लागि सबै राष्ट्रिय स्रोत र साधनलाई अत्यधिक रूपमा उपयोग र परिचालन गर्न पनि वामपन्थीको नेतृत्व अपरिहार्य छ ।एकैपटक सबै क्षेत्रमा तीव्र आर्थिक विकास गरी सामाजिक न्यायसहितको समृद्ध नेपालको निर्माण गर्न, रोजगारी र उच्च जीवनस्तर हासिल गर्न, जनताको आशा एवं आकांक्षा पूरा गर्न वामपन्थी शक्तिबाहेक अरूबाट सम्भव नभएको उल्लेख गर्दै अर्को बुँदामा भनिएको छ, छोटो समयमा सरकारको नेतृत्व गर्ने अवसर पाउँदा समेत हामीले आफूलाई सही साबित गरेका छौं । त्यसैले, समृद्ध नेपाल निर्माणका लागि वामपन्थीको बहुमत आवश्यक छ । वितरणमुखी कार्यक्रम ल्याउने भनेर आरोप लाग्ने गरेको एमालेले त्यस्तै प्रकृतिका कार्यक्रमलाई थप निरन्तरता दिने वाचा गरेको छ । हाल मासिक दुई हजार रुपैयाँका दरले वृद्धवृद्धा तथा अपांगलाई दिइँदै आएको सामाजिक सुरक्षा भत्ता मासिक ५ हजार रुपैयाँ पुर्याउने जनाएको छ । ६५ वर्ष उमेर पुगेका ज्येष्ठ नागरिकलाई सबै किसिमका यातायात भाडामा २५ प्रतिशत र ८० वर्ष उमेर पुगेका ज्येष्ठ नागरिकलाई ५० प्रतिशत छुटको व्यवस्था गरिनेछ, घोषणापत्रमा भनिएको छ ।२०७२ को विनाशकारी भूकम्पबाट क्षतिग्रस्त संरचनाको पुनर्निर्माण २०७६ सालभित्र सक्ने अर्को महत्त्वाकांक्षी लक्ष्य अगाडि सारिएको छ । बाढीपहिरोमा परी घरबार गुमाएका र जनधनको क्षति भएका तराईमधेस तथा पहाडी जिल्लामा पनि पुनर्निर्माण तीव्र गतिमा अगाडि बढाउने प्रतिबद्धता व्यक्त गरिएको छ । घर क्षति भएका प्रत्येक परिवारलाई घर निर्माणका लागि तीन महिनाभित्र ४ लाख अनुदान र ३ लाख दीर्घकालीन निब्र्याजी ऋणको व्यवस्था गरिनेछ, घडेरीसमेत गुमाएका परिवारका लागि घर बनाउन घडेरी व्यवस्था गरिनेछ, घोषणापत्रमा भनिएको छ ।प्रत्यक्ष वैदेशिक लगानी (एफडीआई) लाई भने केही कडाइ गर्ने संकेत घोषणापत्रमा देखिन्छ । नेपालमा राष्ट्रिय पुँजीको आकार र सामथ्र्य अझै पनि सानो तथा कमजोर रहेकाले राष्ट्रिय औद्योगिकीकरण र गुणात्मक आर्थिक वृद्धिका निम्ति आन्तरिक पुँजी लगानी मात्र अपर्याप्त हुनेछ । त्यस अवस्थामा ठूला पूर्वाधार निर्माण र राष्ट्रिय प्राथमिकताका आयोजनाहरूमा विदेशी लगानी भित्र्याउन आवश्यक छ, घोषणापत्रमा भनिएको छ, तर, बाह्य लगानीमा मात्र भर पर्नाले वा अनियन्त्रित रूपमा प्रवेश गराउनाले देशको अर्थतन्त्रमा गम्भीर नकारात्मक असर पर्ने खतरा रहन्छ । तसर्थ, आन्तरिक र बाह्य लगानीमा सन्तुलनको नीति लिँदै बाह्य लगानीलाई उपयुक्त वातावरण बनाई विधिसम्मत ढंगले आमन्त्रण गरिनेछ । आर्थिक विकासलाई तीव्र रूपमा अघि बढाउन जलस्रोत तथा ऊर्जामा राष्ट्रिय अभियान, आधुनिक प्रविधिसहित सडक, रेल, विमानस्थल, नहरलगायत भौतिक पूर्वाधार विकास, कृषि क्षेत्रको आधुनिकीकरण, पर्यटन तथा उत्पादनशील उद्योग क्षेत्रको विकास, मानव संसाधनको विकासलाई योजनाबद्ध ढंगले अघि सारिएको छ । व्यापक रूपमा आयात प्रतिस्थापन र निर्यात प्रवद्र्धन उद्योगहरूको विकास गरिनेछ । उत्पादकत्व र उत्पादन वृद्धि, रोजगारी सिर्जना, आर्थिक परनिर्भरता र व्यापार घाटा समाप्त पार्ने वाणिज्य नीति अवलम्बन गरिनेछ, घोषणापत्रमा भनिएको छ । दुई वर्षभित्रै नेपाललाई आधारभूत खाद्यान्न, माछा, मासु, अन्डा र दूधमा आत्मनिर्भर बनाई पाँच वर्षभित्र खाद्यान्न निर्यात गर्ने अवस्थामा पुर्याइने उल्लेख छ । विभिन्न क्षेत्रमा कृषि बजारमा आधारित आधुनिक औद्योगिक सहर विकास गरिनेछ । ग्रामीण क्षेत्रका जनतालाई यिनै सहरमा पुन:स्थापित गरिनेछ, घोषणापत्रमा भनिएको छ, बजारमा बिक्री हुन नसकेको व्यावसायिक उत्पादन सरकारले खरिद गरी जैविक विद्युत् उत्पादनमा प्रयोग गर्नेछ । १० वर्षमा नेपाललाई प्रांगारिक मुलुक घोषणा गरिने उल्लेख छ । पाँच वर्षमा सम्पूर्ण सिंचाइयोग्य कृषि भूमिमा आधुनिक सिंचाइ प्रणाली लागू गरिनेछ । आगामी पाँच वर्षमा सबै उत्पादन क्षेत्र, औद्योगिक क्षेत्र र सडकमा चौबिसै घण्टा पर्याप्त विद्युत् उपलब्ध गराइनेछ, घोषणापत्रमा भनिएको छ, आगामी तीन वर्षमा काठमाडौं उपत्यकाभित्र विद्युतीय सवारीसाधन मात्र उपयोग गर्ने कार्ययोजना लागू गरिनेछ । पहिलो वर्षदेखि सुरु गरेर दोस्रो वर्षमा सम्पन्न हुने गरी काठमाडांैमा पेट्रोलियम वाहनहरूलाई विद्युतीय वाहनबाट प्रतिस्थापन गरिनेछ ।बिजुलीबाट वञ्चित घरपरिवारलाई दुई वर्षभित्र उपलब्ध गराउने घोषणापत्रमा वाचा गरिएको छ । आगामी १० वर्षमा जल, जैविक, सौर्य, वायु, फोहोर प्रशोधन र अन्य वैकल्पिक माध्यमबाट २० हजार मेगावाट विद्युत् उत्पादन गरिनेछ, घोषणापत्रमा भनिएको छ, आन्तरिक खपतबाट बचेको ऊर्जा भारत, चीन र बंगलादेशमा निर्यात गर्न विशेष योजना कार्यान्वयन गरिनेछ । त्यसका लागि १० वर्षभित्रै कर्णाली चिसापानी, बूढीगण्डकी, पश्चिम सेती, नलसिंह गाड, उत्तर गंगा, नौमुरे, माथिल्लो झिम्रुक, सुनकोसी१, सुनकोसी२, तमोर, तामाकोसी३ लगायत परियोजना सम्पन्न गरिने उल्लेख छ । हाल नेपाली सेनाले निर्माण अघि बढाएको काठमाडौंतराई द्रुतमार्ग चार वर्षभित्र सम्पन्न गर्ने दाबी गरिएको छ । पूर्वपश्चिम राजमार्गलाई पाँच वर्षभित्र ६८ लेनमा स्तरोन्नति, तीन वर्षमा हुलाकी राजमार्गलाई ४६ लेनमा स्तरोन्नति गर्ने जनाइएको छ ।पाँच वर्षमा पशुपतिनगर, चुलाचुली, दमक, धरान, चतरा, त्रियुगा, कमलामाई, हेटांैडा, भरतपुर, देवघाट, रामपुर, रिडी, सन्धिखर्क, प्यूठान, दाङ घोराही, सुर्खेत, बाबियाचौर, सुँगुरखाल, अमरगढी र पूर्णागिरिसम्म समेट्ने गरी ४६ लेनको भित्री तराई औद्योगिक करिडोर राजमार्ग निर्माण गर्ने जनाएको छ । पाँच वर्षमा राजधानी उपत्यकाका चक्रपथमा रेल सञ्चालन गरिने उल्लेख छ । काठमाडौंलगायत मुख्य सहरमा सम्भाव्यता हेरी मेट्रो र मोनोरेल, ट्राम र अत्याधुनिक सार्वजनिक यातायात सञ्चालन गरिनेछ । स्थानीय तहमा चक्रपथको सम्भाव्यता अध्ययन गरी निर्माण आरम्भ गरिनेछ, घोषणापत्रमा भनिएको छ, राजधानीलाई छिमेकी मुलुकका रेलमार्ग सञ्जालसँग तथा राजधानीलाई सबै प्रादेशिक केन्द्रसँग द्रुतमार्गद्वारा जोडिनेछ ।१० वर्षभित्र सम्पन्न हुने गरी जलमार्ग, पदमार्ग, केबुलकार तथा घोडेटो र गोरेटो बाटो निर्माण, विस्तार एवं स्तरोन्नतिका बृहत् परियोजना सञ्चालन गर्ने वाम गठबन्धनले जनाएको छ । पाँच वर्षभित्र निजगढमा अत्याधुनिक अन्तर्राष्ट्रिय विमानस्थल निर्माण गरिनेछ । दुई वर्षभित्र भैरहवा र तीन वर्षभित्र पोखरा अन्तर्राष्ट्रिय विमानस्थल निर्माण सम्पन्न गरिनेछ, घोषणापत्रमा उल्लेख छ, कोसी, गण्डकी र कर्णाली नदीमा आन्तरिक र बाह्य जलमार्गका सम्भाव्यता अध्ययन गरिनेछ । उच्च बाँधयुक्त जलाशयमा जलमार्गको विकास गरिनेछ ।भूपरिवेष्टित मुलुकहरूले समुद्र उपयोग गर्न पाउने अधिकार प्रयोग गरी नेपाली ध्वजावाहक पानीजहाज सञ्चालनको उद्देश्य सार्वजनिक गरिएको छ । १० वर्षमा ५० लाख पर्यटक भित्र्याउने जनाइएको छ । सबै प्रदेशमा ठूला औद्योगिक क्षेत्र स्थापना गरिने र विद्यमान औद्योगिक क्षेत्रलाई आधुनिकीकरण गरी १० वर्षभित्र १० लाख व्यक्तिले रोजगारी प्राप्त गर्ने वातावरण मिलाउने दाबी गरिएको छ । पाँच वर्षभित्र मुस्ताङमा युरेनियम उत्खनन र प्रशोधन गरिनेछ । आगामी पाँच वर्षभित्र दैलेखलगायत स्थानमा फेला परेको पेट्रोलियम र नवलपरासीमा रहेको फलाम खानी उत्खनन, प्रशोधन र विकास गरिनेछ, घोषणापत्रमा भनिएको छ । सबै नागरिकलाई अनिवार्य स्वास्थ्य बिमामा आबद्ध गरी गरिबीको रेखामुनि रहेका जनताका लागि बिमा रकमको ५० प्रतिशत सरकारले भुक्तानी गरिदिने घोषणा छ । १५ वर्षमुनिका बालबालिका र ६५ वर्षमाथिका ज्येष्ठ नागरिकलाई नि:शुल्क स्वास्थ्य सेवा उपलब्ध गराइनेछ, घोषणापत्रमा भनिएको छ । एमालेले निकै पहिलेदेखि नाराका रूपमा अघि सारेको गाउँटोलमा सहकारी घरघरमा रोजगारीलाई पुन: दोहोर्याएको छ ।शीर्ष नेताहरूको केही दृष्टिकोणसमेत समावेश गरी घोषणापत्रलाई सोमबार सार्वजनिक गरिने एमाले पोलिटब्युरो सदस्य विष्णु रिमालले बताए । अरू दलप्रति एमाले हेराइ गठबन्धनले कांग्रेसलाई आत्मसमर्पणवादी शक्तिका रूपमा लिएको छ । लोकतान्त्रिक आन्दोलनमा सहभागी भएको र स्थापनाकालमा कतिपय सामाजिकआर्थिक सुधारका कदम चाले पनि राष्ट्रियतालाई सुदृढ गर्ने विषयमा सकारात्मक नदेखिएको उसको निष्कर्ष छ । सामन्ती निरंकुशतन्त्र र वैदेशिक एकाधिकार पुँजीवादसँग सम्झौता र आत्मसमर्पण कांगेसको मुख्य नीति रहँदै आएको छ, घोषणापत्रमा भनिएको छ । सत्तामा रहँदा कांग्रेसले कैयौंपटक विदेशी हस्तक्षेपलाई निम्त्याएको दाबी वाम गठबन्धनको छ । विदेशीका सामु आत्मसमर्पण गरेको छ र कैयौंपटक जनविरोधी काम पनि गरेको छ । बहुमत प्राप्त गरेको समयमा निजीकरणका नाममा राष्ट्रिय उद्योगधन्दा र सार्वजनिक संस्थानहरू समाप्त गरेको छ, त्यसमा छ, नवउदारवादको पृष्ठपोषण गर्दै राष्ट्रिय अर्थतन्त्रलाई कमजोर तुल्याएको छ । भ्रष्टाचारलाई संरक्षण र संस्थागत गर्ने काम गरेको छ । सदैव राष्ट्रिय सहमति र एकताको विरोधी काम गर्दै आएकाले राष्ट्र निर्माण गर्ने कुनै इच्छाशक्ति, दूरदृष्टि र योजना कांग्रेससँग नदेखिएको दाबी उसको छ ।राष्ट्रिय जनता पार्टी र संघीय समाजवादी फोरमले तराईमधेसलाई मुख्य कार्यथलो बनाए पनि स्थानीय तहको अधिकारका विपक्षमा उभिएको भनी आलोचना गरिएको छ । राजपालाई राष्ट्रिय आत्मसमर्पणवादी नीतिको पक्षपोषण गर्ने, राष्ट्रिय स्वाधीनता, राष्ट्रहित, सामाजिक सद्भाव एवं राष्ट्रिय एकतालाई कमजोर पार्ने र संघीयताको कुरा गरे पनि स्थानीय तहको स्वशासनको अधिकारका विपक्षमा उभिएको भनी घोषणापत्रमा आरोप छ ।तुलनात्मक रूपमा संघीय समाजवादी फोरमलाई कम आलोचना गरिएको छ । उक्त पार्टीलाई राष्ट्रिय स्तरमा विस्तारित हुन प्रयासरत तराईमधेस आधारित पार्टी को संज्ञा दिइएको छ । यसले जातीय र क्षेत्रीय मुद्दालाई रणनीतिका रूपमा अगाडि सारेको छ । यसका नीति, काम र व्यवहार सामाजिक सद्भावलाई कमजोर पार्ने किसिमका छन् । यसको विकासक्रमलाई नजिकबाट हेर्दै यसले अवलम्बन गर्ने नीति र कामका आधारमा यसप्रतिको नीति निर्धारण गर्नुपर्छ, घोषणापत्रमा भनिएको छ । राप्रपालाई राजतन्त्रात्मक व्यवस्थाका समर्थक तथा त्यसलाई पुन:स्थापना गर्न चाहने पूर्वपञ्चहरूले निर्माण गरेको पार्टी भएको आरोप लगाइएको छ । राप्रपाका कतिपय नेतामा देशभक्तिको भावना पाइए पनि मूलत: यो अवसरवादी, ढुलमुले र पश्चगामी चरित्रको पार्टी रहेको दाबी छ । देशमा केही अन्य साना कम्युनिस्ट समूह अस्तित्वमा रहे पनि उनीहरू जडसूत्रीय, संकीर्णतावादी, आत्मकेन्द्रित र गुटवादी प्रवृत्तिका भएको उल्लेख छ ।"
जोशीको उम्मेदवारी गैरकानुनी,"काठमाडौं विशेष अदालतबाट भ्रष्टाचारी ठहर भएका पूर्वगृहमन्त्री तथा कांग्रेस नेता गोविन्दराज जोशीको बागी उम्मेदवारी कानुनअनुसार अयोग्य भएको कानुनविदहरूले जिकिर गरेका छन् । जोशीले बिहीबार तनहुँ १ बाट बागी उम्मेदवारी दर्ता गराएका छन् । त्यस क्षेत्रमा कांग्रेसबाट वरिष्ठ नेता रामचन्द्र पौडेलले उम्मेदवारी दिएका छन् । आफूले नपाएपछि जोशीले स्वतन्त्र रूपमा उम्मेदवारी दर्ता गराएका हुन् ।कानुनविदहरूले भ्रष्टाचारी ठहर भइसकेकाले जोशीको उम्मेदवारी कानुनअनुसार रद्द हुनुपर्ने बताएका छन् । प्रतिनिधिसभा सदस्य निर्वाचन ऐनअनुसार जोशी उम्मेदवारीका लागि अयोग्य छन् किनभने उनलाई अदालतले भ्रष्टाचार ठहर गरिसकेको छ, वरिष्ठ अधिवक्ता तथा नेपाल बारका पूर्वअध्यक्ष शम्भु थापाले भने, उनी अहिले सर्वाेच्चमा पुनरावेदन गरिरहेका भए पनि कानुनअनुसार भ्रष्टाचारी नै हुन् र उम्मेदवारीका लागि अयोग्य छन् ।यस्तै घटना सन् २००१ मा भारतकी राजनीतिज्ञ जयललिताका सम्बन्धमा पनि भएको थियो । जयललिताले चुनाव जिते पनि सर्वाेच्च अदालतले खारेज गरिदिएको उदाहरण दिँदै थापाले जोशीका हकमा पनि त्यही नै लागू हुने जिकिर गरे । भ्रष्टाचार मुद्दा खेपिरहेकी जयललिताले हाई कोर्टबाट धरौटी लिएर तामिलनाडुमा उम्मेदवारी दिइन् र दुई तिहाइ मत पाएर मुख्यमन्त्री पनि बनिन् तर त्यसविरुद्ध सर्वाेच्चमा तुरुन्तै रिट पनि पर्यो । दुई तिहाइ मत पाएकाले जनताको सर्वाेच्चता कायम हुने हुँदा उनको विजय कायमै हुनुपर्ने तर्क उनका कानुन व्यवसायीले गरेका थिए, थापाले भने, तर सर्वाेच्चले भ्रष्टाचार ठहर भएको व्यक्ति चुनाव लड्न र सार्वजनिक पदमा बस्न नपाउने संवैधानिक व्यवस्था भएको हुँदा संवैधानिक सर्वाेच्चता कायम हुने र जयललिता मुख्यमन्त्रीबाट बर्खास्त हुने आदेश गर्यो । यो नजिर हामीकहाँ पनि मिल्छ ।जोशीलाई विशेष अदालतले १० साउन २०६९ मा भ्रष्टाचारी ठहर गर्दै ४ करोड ३२ लाख बिगो र जरिवाना तथा डेढ वर्ष कैद हुने फैसला गरेको थियो । त्यसविरुद्ध उनले सर्वाेच्चमा पुनरावेदन दिए पनि ऐनअनुसार भने उम्मेदवारी दिन नमिल्ने भएको हो । प्रतिनिधिसभा सदस्यसम्बन्धी ऐन २०७३ को दफा १३ को उपदफा (घ) मा उम्मेदवारहरूको अयोग्यतासम्बन्धी व्यवस्था छ । यसमा भनिएको छ भ्रष्टाचार, जबरजस्ती करणीवा नैतिक पतन देखिने अन्य फौजदारी कसुरमा सजाय पाई वा कुनै कसुरमा जन्मकैद वा बीस वर्ष वा सोभन्दा बढी कैदको सजाय पाई त्यस्तो फैसला अन्तिम भएको उक्त कानुन प्रस्ट नभएकाले जोशीले छिद्र खोजेर उम्मेदवारी दिएको संविधानविद डा विपिन अधिकारीले बताए । केलाई अन्तिम अदालतको फैसला मान्ने भन्ने द्विविधा यहाँ छ, अधिकारीले भने, किनभने विशेष अदालतले उनलाई भ्रष्ट ठहर गरिसकेको छ तर पुनरावलोकन गरेकाले त्यो निवेदन सर्वाेच्चमा अहिले चलि नै रहेको छ । यस्तो अवस्थामा उम्मेदवारी दिन पाइने नपाइने भनेर ऐनको उक्त दफाले प्रस्ट भनेको छैन । तर नैतिक पतन देखिने कुनै पनि काममा संलग्न भएकाले पनि उम्मेदवार हुन नपाउने पनि भनेको छ । भ्रष्टाचार नैतिक पतन हुने काम भएकाले यसमा उनको उम्मेदवारीविरुद्ध दाबीविरोध गर्नेलाई ठाउँ प्रशस्त छ । निर्वाचन आयोगले यससम्बन्धमा विचार गरेर तुरुन्त निर्णय दिनुपर्ने अधिकारीको जिकिर छ ।"
रातिसम्म मनोनयनको लाम,"महोत्तरी प्रदेश २ का अधिकांश जिल्लामा राति अबेलासम्म मनोनयन दर्ता गरिएको छ । निर्धारित अपराह्न ५ बजेभित्र निर्वाचन अधिकृतको कार्यालयभित्र छिरेका दलले पालो कुरेर उम्मेदवारी दर्ता गराएका हुन् । महोत्तरीमा करिब साढे ८ बजे मात्र मनोनयन प्रक्रिया पूरा भएको छ । कान्तिपुर संवाददाताहरूका अनुसार अन्य जिल्लामा पनि तोकिएको समयमा मनोनयन सकिएन । पर्सामा पौने ८ बजे सकियो भने बारामा साढे ७ बजे । सप्तरी, सिरहा, सर्लाही, रौतहट र धनुषामा ७ बजेको हाराहारी मा मनोनयन सकिएको छ । कतिपय जिल्लामा दलहरूलाई मनोनयनमा जानुअघिसम्म पनि उम्मेदवारी टुंग्याउन हम्मे परिरहेको थियो । महोत्तरीमा माओवादी केन्द्रले क्षेत्र २ मा अन्तिम क्षणमा कासिम नदाफलाई टिकट दियो । मन्त्री तथा क्षेत्र १ का उम्मेदवार गिरिराजमणि पोखरेल आफ्नो मनोनयन दर्तामा जानु केही अघिसम्म क्षेत्र २ को अन्योल टुंग्याउन लागिपरेका थिए । उनकै पहलमा समाधान भएको थियो । कतिपय उम्मेदवारका हकमा भने विशेष तामझामका कारण ढिला भएको थियो । दलहरूको तालमेल पहल अन्तिम घडीसम्म चलेका कारण लाममा प्रतिनिधि राखेर वार्ता भइरहेको पनि पाइयो । कतिपय दलका उम्मेदवार राजधानीबाट आउनुपरेकाले मनोनयन दर्ता ढिला भएको थियो । मध्याह्न अघिसम्म निर्वाचन अधिकृतका कार्यालय सुनसान थिए । २ बजेपछि मात्र दलहरू जाने क्रम बढदै गयो । अन्तिम अवधिमा एकैपटक धेरै दल पुगे । भीडभाडका कारण बेलुकीपख निर्वाचनका कर्मचारी बोल्ने फुर्सदमा पनि देखिँदैन थिए । म्याद सकिने बेलामै काम गर्ने हाम्रो नेपाली परम्परा बनेको छ, प्रदेश २ का एक जिल्ला निर्वाचन अधिकारीले भने, निर्वाचनको मनोनयनजस्तो संवेदनशील काम बेलैमा गर्दा झन् राम्रो हुने थियो ।राति अबेलासम्म दर्ता प्रक्रिया अघि बढाउने क्रममा महोत्तरी जिल्ला निर्वाचन कार्यालयको कम्प्युटरले काम गर्न छाडेको थियो । त्यही कारण क्षेत्र ४ का उम्मेदवारको सूची उपलब्ध गराउन नसकिएको सम्बद्ध कर्मचारीहरूले बताए ।"
फोहोर टिपेर आम्दानी,"सिसडोल (नुवाकोट) बिहान ४ बज्न नपाउँदै उठी सूर्यमान बलामी बोरा बोकेर सिसडोलको ल्यान्डफिल साइट पुग्छन् । फोहोरको डंगुर परैबाट गन्हाउँछ तर त्यही डंगुरले उनका दुई छोराछोरीसहित ४ जनाको परिवारको खर्च धानेको छ ।काठमाडौंबाट जाने फोहोरबाट कबाडीमा बिक्ने सामान टिपेर फेरि त्यो सामान पुन:प्रयोगका लागि सिसडोलबाट ल्याइन्छ । त्यसरी फोहोरबाट फेरि प्रयोग गर्न सकिने सामान टिप्ने लगभग एक सय जना सधैं त्यहाँ देखिन्छन् । यहाँबाट चप्पल र प्लास्टिकका सामान बोरामा टिप्छु, कुल्पु कागतीगाउँका बलामीले भने, एउटा ठूलो बोराको ४५ सय जति पर्छ । टिपेको सामान ट्रकले लिएर जान्छ । उनकी श्रीमतीसमेत यही काम गर्छिन् । यसरी नै फोहोरबाट सामान टिपेरै जिन्दगी धानेकी छन् कुल्पुकी ठूलीमायाले पनि । बुधबार दिउँसो ल्यान्डफिल साइट पुग्दा उनी पानीका ठूला बोतल, स्याम्पुका बोतल र अन्य प्लास्टिकले बनेका सामान बोरामा कोच्दै थिइन् । खुट्टामा बुट, टाउकोमा मजेत्रो बाँधेकी उनी बिहानै ७ बजे घरको काम सकेर ल्यान्डफिल साइट पुगिसक्छिन् । दुई छोरा र एक छोरीसहित ५ जनाको उनको परिवारले पनि दुई वर्ष भयो यसरी फोहोरबाट काम लाग्ने नसड्ने प्रकृतिका सामान टिपेर गुजारा चलाएको । उनले भनिन्, फोहोर फालेको दिन टिप्न पाइयो भने दुई बोराको तीन सय पाइन्छ । भेटिएन भने पाइन्न । उनका श्रीमान् वीरबहादुर पनि यही काम गर्छन् । काठमाडौं, ललितपुर र भक्तपुर जिल्लाका केही स्थान, राजधानी नजिकका बनेपा, धुलिखेल, नगरकोट जस्ता ठाउँमा उत्पादन हुने फोहोर समेत सिसडोलमा फाल्ने गरिएको छ । काठमाडौं महानगरपालिका वातावरण प्रशासन महाशाखा प्रमुख युवराज खनालले उक्त स्थानमा दिनहुँ ८ सय टन फोहोर फालिने गरेको बताए । यसरी फालिएको फोहोरबाट पुराना कपडा धोएर विभिन्न प्रयोजनका लागि बेच्ने गरिएको बलामीले बताए । कसैले सिसा, कसैले प्लास्टिकका सामान त कसैले जुत्ताको सोल र कपडा टिप्ने गर्छन् । फोहोर बोकेका ट्रक गइरहेका हुन्छन् भने पुन: प्रयोग गर्न सकिने सामान बोकेर फर्किरहेका ट्रक पनि देख्न सकिन्छ । सिसडोल वरपर घर हुनेभन्दा बाहेक त्यहाँ टाढाबाट फोहोर टिप्ने पनि छन् । उनीहरू नजिकै त्रिपाल टाँगेर बस्छन् । उनीहरूको खाना पकाउने, बस्ने ठाउँ नै त्यहीँ हो । न दुर्गन्धको परवाह छ न त रोग लाग्ने चिन्ता नै । ससाना बालबालिकासँगै फोहोरको डंगुरमा बस्ने परिवार पनि छन् । यस्तै आफ्ना दुई वर्षीय नातिसँग भेटिएका एक वृद्धले परिवारका सबै सदस्यले यही काम गर्ने गरेको बताए । उनका छोराबुहारी पनि यसै काममा संलग्न भएकाले बच्चा पनि दिनभरि फोहोरमै रुमल्लिहरन्छ । यस्ता दर्जनभन्दा बढी १६ वर्षमुनिका बालबालिका त्यहाँ हुन्छन् । उनीहरूले अभिभावकलाई काममा सघाउने र त्यहीँ बस्ने गरेको बताए । फोहोरमैला कुहिँदा स्वास्थ्यका लागि खतरनाक ग्यास पनि उत्सर्जन भइरहेका हुन्छन् । तर पनि बालबालिका र फोहोर टिप्ने मानिसहरू यहीँ बसोबास गर्छन् ।"
मतदाता शिक्षामा धपेडी,"प्रतिनिधिसभा र प्रदेशसभा सदस्यको निर्वाचन संघारमा आइपुग्दा मतदाता शिक्षा कार्यक्रम भने प्रभावकारी ढंगले अघि बढेको देखिँदैन । निर्वाचन आयोगले मतदाता शिक्षा कार्यक्रमका लागि मतदाता शिक्षा कार्यकर्ता छनोट गरी परिचालन गरे पनि सामग्री नभएर कतिपय ठाउँमा कार्यक्रम सुरु भएकै छैन । सुरु भएका ठाउँमा भने मतपत्रको ढाँचा फेरबदलपछि कार्यक्रम स्थगन गर्नुपरेको छ । परिमार्जित सामग्री मतदाता शिक्षा कार्यकर्ताका हातमा पुगेपछि मात्र कार्यक्रम अघि बढाउनुपर्ने परिस्थितिले गर्दा मताधिकारप्राप्त धेरै नागरिक मतदाता शिक्षाबाट वञ्चित हुने सम्भावना छ । मतदान प्रक्रियाबारे मतदाता सचेत हुन नसक्दा बदर मत बढ्ने जोखिम रहन्छ । पहिलो चरणअन्तर्गत ३२ जिल्लामा हुने निर्वाचन आउन करिब तीन साता मात्र बाँकी छ । हिमाली तथा उच्च पहाडी अर्थात् भौगोलिक रूपमा विकट क्षेत्रमा पहिलो चरणको निर्वाचन हुँदै छ । ती क्षेत्रमा राजधानीबाट मतदाता शिक्षाका सामग्री पठाउनै समय लाग्न सक्छ भने मतदाता शिक्षा कार्यकर्तालाई पनि घरघरमा पुग्न सकस हुन्छ । एउटा मतदान केन्द्रका लागि एक जना मात्र मतदाता शिक्षा कार्यकर्ता खटाइएको छ । तर मतपत्रको ढाँचा फेरबदलपछिका सामग्री मतदाता शिक्षा कार्यकर्ताका हातमा पुग्नै बाँकी छ । यसअघि प्रत्यक्षतर्फ एउटा र समानुपातिकतर्फ अर्को गरी दुइटा मात्र मतपत्र रहने व्यवस्था थियो । त्यहीअनुसार सामग्री लिएर मतदाता शिक्षा कार्यकर्ता परिचालित थिए । तर सर्वोच्च अदालतले प्रत्यक्षतर्फ प्रदेशसभा र प्रतिनिधिसभा सदस्य निर्वाचनका लागि अलगअलग मतपत्र छपाइका विषयमा निर्वाचन आयोगलाई लिखित जवाफ मागेपछि ढाँचा फेरिएको छ । यसले मतदाता शिक्षा कार्यकर्ताको धपेडी बढाइदिने भएको हो । निर्वाचन आयोगले यसअघि प्रत्यक्षतर्फ प्रतिनिधिसभा सदस्य र प्रदेशसभा सदस्यको मतपत्र एउटै पानामा छाप्ने तयारी गरेकामा अब छुट्टाछुट्टै हुनेछन् । समानुपातिकमा भने प्रतिनिधिसभा र प्रदेशसभाको मतपत्र एउटै पानामा हुनेछ । मतदाताले अब चार ठाउँमा छाप हानेर मतपत्र तीनवटा मतपेटिकामा हाल्नुपर्नेछ । मतपत्रको ढाँचाको फेरबदलले पहिले तयार गरिएका मतदाता शिक्षाका सामग्री पनि खेर गएका छन् । हरेक मतदान केन्द्रमा एकएकवटा मतपेटिका थप्नुपर्ने भएको छ । आम निर्वाचनमा चार ठाउँ छाप र तीनवटा मतपेटिकाको प्रयोग पहिलोचोटि हुँदै छ । समानुपातिकतर्फ एउटै पानामा प्रतिनिधिसभा र प्रदेशसभा सदस्यलाई छाप हान्नुपर्छ जसले गर्दा मतदाताले एक ठाउँ मात्र छाप हानेर अर्को ठाउँमा खाली छाड्ने सम्भावना छ । त्यसैले मतदानको पद्धति बुझाउन मतदाता शिक्षा जरुरी छ । स्थानीय निर्वाचनमा एउटै मतपत्रमा सात ठाउँ छाप हान्ने प्रावधान हुँदा १० प्रतिशत हाराहारी मत बदर भएको थियो । पहिलो संविधानसभा निर्वाचनमा करिब ५ प्रतिशत र दोस्रो संविधानसभामा ४ प्रतिशत हाराहारी मात्र मत बदर भएको थियो । आसन्न निर्वाचनमा करिब डेढ करोड मतदाता छन् । निर्वाचन आयोगले मतदाता शिक्षाका लागि सामाजिक परिचालक, मातृशिशु स्याहार कार्यकर्ता र शिक्षकलगायतलाई मुलुकभर परिचालन गरेको छ । उनीहरूले मतदातालाई समग्र निर्वाचन प्रणाली, मतदानको तरिका, हातेपुस्तिका, बारम्बार सोधिने प्रश्नको संगालो, पर्चापम्प्लेटलगायत माध्यमबाट जानकारी दिनुपर्छ । रेडियो, टेलिभिजन, पत्रपत्रिका, इन्टरनेटमार्फत पनि मतदातालाई सचेत पारिन्छ । प्रभावकारी भने घरदैलो गर्दै मतदाताले भेटेर सूचित गराउँदा नै हुन्छ । प्राय: हरेक निर्वाचनमा मतदाता शिक्षा कार्यकर्ता घरघर नपुगेको, पर्चापम्प्लेट पनि पर्याप्त नटाँसेको, नबाँडेको गुनासो सुनिन्छ । अधिकांश मतदाता शिक्षा कार्यकर्ताले भेला बोलाएर मत हाल्ने तरिका सिकाउने गरेको पाइएको छ । यसो गर्दा भेलामा सहभागी मात्र लाभान्वित हुन सक्छ । मतदाता शिक्षा कार्यकर्तालाई सही निर्देशन र उनीहरूको कामको अनुगमनले मतदाता शिक्षा प्रभावकारी बनाउनुपर्छ ।सदर मत प्रतिशत निर्वाचन सफलताको सूचकसमेत रहेकाले मतदाता शिक्षालाई सरकार र निर्वाचन आयोगले विशेष प्राथमिकता दिनुपर्छ । मत बदर हुनु भनेको नागरिकको मताधिकार सदुपयोग हुन नसक्नु हो । मतदाता शिक्षाका लागि समय अत्यन्तै छोटो रहेकाले निर्वाचन आयोगले सामग्रीहरू जतिसक्दो छिटो सम्बन्धित क्षेत्रमा ढुवानी गर्न जरुरी छ । मतदाता शिक्षा कार्यकर्ताले पनि इमादारपूर्वक घरदैलो गर्दै मतदातालाई सचेत पार्ने जिम्मेवारी पूरा गर्नुपर्छ । यसमा राजनीतिक दलहरूसँगै स्थानीय समुदायका अगुवाहरूले पनि सहयोग गर्नुपर्छ । मत हाल्न प्रेरित गर्ने र छाप हान्न सिकाउने दायित्व राजनीतिक दलहरूको पनि हो ।"
क्रोधपूर्ण अभिव्यक्ति फेरि किन ?,"नयाँ राजनीतिक गठबन्धन हुनु अघिसम्म वाम नेताहरू सार्वजनिक रूपमा अन्य दल र नेताहरूमाथि घोचपेच गरिरहने, गालीगलौजमा उत्रन पछि नपर्ने, जातीय, क्षेत्रीय मुद्दा उठाएर द्वन्द्व सिर्जना गर्न निरन्तर लागिरहने यथार्थबाट कोही अनभिज्ञ छैन । तर पछिल्लो समय वाम गठबन्धनबाट झस्कँदै नेपाली कांग्रेसभित्र घवराहट र बौखलाहट बढ्न थालेपछि लोकतान्त्रिक साँठगाँठ पनि अनेक प्रश्नले घेरिएझैं लाग्न थालेको छ । यसै सन्दर्भमा बुधबार प्रकाशित कांग्रेस किन आक्रामक ? चुनावको मुख्य एजेन्डा वाम गठबन्धनको एकदलीय साम्यवाद लाद्ने प्रयास रोक्ने खबर पढेपछि ठूला दलको दाउ अहिले पनि सामाजिक, आर्थिक विकासभन्दा अरूलाई गाली गरेर सत्ता हत्याउने विषयमा केन्द्रित रहेको भन्न कर लाग्छ । के सर्वसाधारणबाट लोकतान्त्रिक गठबन्धनमाथि तेर्सिन सक्ने निम्न प्रश्नको जवाफ यतिबेला कांग्रेससँग छ ?कुन वैचारिक आधारमा नेपाली कांग्रेसले माओवादी केन्द्रसँग मीत लाएर स्थानीय तहको निर्माचनमा तालमेल मिलाएको थियो ? यो सत्ताको राजनीति हो कि सिद्धान्तको ?प्रधानमन्त्री शेरबहादुर देउवाको आफ्नै क्षेत्र अर्थात् प्रदेश नं ७ को पहाडी इलाकामा सामाजिक र आर्थिक स्थिति नाजुक भई मानव विकास सूचकांक तल झरिरहँदा चुनावी एजेन्डामा ती सवाल्र्टनको समृद्धिका लागि दुई शव्द कोर्न सकिँंदैनथ्यो ?घाटबँेसीको बस दुर्घटनबाट पूरा सप्तरी जिल्ला शोकमग्न बनेको बेला संवेदनाको निम्ति प्रधानमन्त्रीलाई त्यहाँ पुग्दा के बिग्रन्थ्यो ? यो संवेदनहीनताको उदाहरण होइन ?कांग्रेसले वामपन्थीलाई दुई तिहाइ मत ल्याएर अधिनायकवादी शासन लाद्न खोजेको आरोप लगाइरहँदा मिलिजुली ९९ महिनामा डाडुपुन्यु लिएर ताण्डव नृत्य मच्चाउन साथ दिने कांगेससँग निराकरणको उपाय के छ ?२०४६ सालको राजनीतिक परिवर्तनपछि झन्डै ७५ प्रतिशत समय सत्तामा हालीमुहाली गरेको कांग्रेसले उल्लेखनीय कुन काम गरेको छ र साथ दिने ? डा भुवनेश्वर शर्माचन्द्रागिरि२, काठमाडौं"
अस्थिर व्यक्तिको स्थिर चाहना,"अस्थिर राजनीतिबाट लाभ लिन अति सिपालु माओवादी केन्द्र अध्यक्ष पुष्पकमल दाहाल प्रचण्ड अहिले स्थिर सरकार चाहियो भनेर कराइरहेको सुन्दा जोकोहीलाई पनि अचम्म लागेकै हुनुपर्छ । एकै ठाउँमा बसिरहन नसक्ने, कागभन्दा पनि अति बाठा हुन् भने समय अनुकूल बिरालोले गुँड सारेजस्तै सारिरहने व्यक्ति हुन् प्रचण्ड । आफ्नै पार्टीको गठबन्धनमा बनेको एमाले पार्टी अध्यक्ष केपी शर्मा ओली नेतृत्वको सरकारलाई ढालेर फेरि कांग्रेससँग मिलेर गठबन्धनको सरकार बनाउने, त्यही कांग्रेस नेतृत्वकै सरकारले मन्त्रीबाट हटाइसक्दा पनि सतालिप्सा भएर टाँसिरहने अनि विपक्षी एमालेसँग वाम गठबन्धन बनाएर निर्वाचनमा तालमेल गर्ने तिनै प्रचण्ड हुन्, जो अहिले कार्यकारी अधिकारसहित राष्ट्रपति चाहिन्छ भन्दै संविधान विपरीत कुरा बोली हिँडेका छन् । फुर्सतमा गल्ती गर्ने अनि विरोध आउने बित्तिकै माफी मागिहाल्ने चतुर नेता हुन् प्रचण्ड । चितवनको माडी घटनामा माओवादीले गल्ती गरिसकेको र पीडितसमक्ष पहिल्यै माफी मागिसकेको गत १३ गते सोमबार प्रेस चौतारी चितवनले आयोजना गरेको कार्यक्रममा प्रचण्डले बोल्न भ्याए । त्यतिमात्र होइन, कांग्रेससँगको सत्ता समझदारी टुटिनसकेको प्रत्यक्ष दुनियाँसामु हाँसोको पात्र पनि बने । माडी घटनामा समय अनुकूल गल्ती भयो मात्र भन्ने तर घटनामा संलग्नहरू योयो हुन्, यिनीहरूलाई कारबाही गर भनी राज्यसमक्ष नबुझाउने प्रवृत्तिले नै प्रचण्डलाई अस्थिर राजनीतिक नेता भन्नुपरेको हो । अस्थिर मानसिकताले स्थिरता दिन सक्दैन । तिलप्रसाद न्यौपानेमाछापोखरी चोक, बालाजु, काठमाडौं"
पीके र केपीको मिलन,"राजनीतिक परिदृश्यका दुई पात्र सुल्टोउल्टो एउटा सिक्काको दुई पाटाजस्तो । पीके र केपीको यो मिलन संयोग हो या आकस्मिक आवश्यकता ? राजनीतिक विश्लेषकहरूबाट विचार प्रवाह होला नै । २०१७ साल काण्डमा दीपावली गर्ने, २०३६३७ को जनमत संग्रहमा पहेँलो पाना प्रयोग गर्ने, आफूलाई बारम्बार दरबारियाको आरोप लाग्दा पनि कहिल्यै खण्डित नगर्ने, जनताको बहुदलीय जनवादको आदर्श बोक्ने शक्ति र साम्यवादी गणतन्त्र निर्माण गर्न वर्गशत्रु सफाया गर्दै जनयुद्धको नाममा १२ वर्षे वितन्डा मच्चाउने अतिवादी शक्तिबीच भएको नाटकीय एकता आफैमा सूक्ष्म अध्ययनको विषय हो । अभाव, अशान्ति, दरिद्रता र अराजकताबाट भर्खरै तङ्ग्रिन लागेको मुलुकमा कित्ताकाटको नागरिक खण्डीकरण गर्ने राजनीतिक धु्रवीकरण किन गर्नुपर्यो ? आफ्नो मताधिकार प्रयोग गर्न, दल खोल्न, दलीय गतिविधि गर्न संवैधानिक स्वतन्त्रता हुँदाहुँदै किन वाम गठबन्धन प्रजातान्त्रिक कित्ता भनेर वर्गीय विभाजन गर्नुपर्यो ? यी सबै नौटंकी देश, जनता, प्रजातन्त्र र मुलुकको दीर्घकालीन हितसँग सम्बन्धित छैनन् । लोकतन्त्रमा जसले जनताको मन जित्छ, उसले डराउनु पर्दैन । चुनावमा मतदाताले जिताउँछन् । कसैसँग टाँसिरहनु पर्दैन । राजनीतिमा क्षणिक गठबन्धन, कार्यगत एकता चुनावी तालमेल कायरहरूले गर्ने निकृष्ट खेलमात्र हो । आआफ्नो पहिचान, चुनाव चिन्ह, नीति कार्यक्रम र दलीय आदर्श बोकेर जनतामाझ जान नसक्ने कुनै पनि राजनीतिक दलको दीर्घकालीन भविष्य सम्भव छैन । आफूलाई जीवन्त प्रजातन्त्रको हिमायती भन्न रुचाउने नेपाली कांग्रेस राजा, राजतन्त्र, धर्मसापेक्ष पक्षधर, पुरातनवादी संस्कारमा हुर्किएका पुनरुत्थानवादी शक्तिसँग चुनावका बेला टाँसिन पुग्छ । यसलाई सैद्धान्तिक विचलन, राजनीतिक बेइमानी, लोकतन्त्रको खिलाफ र कायरताको पराकाष्ठा नभनेर के भन्ने ? सबैले चुनावलाई अवसरको रूपमा उपयोगमात्रै गर्न चाहेका त हैनन् ? शंका गर्ने ठाउँ प्रशस्तै छन् । मधुसूदन ओझाविराटनगर"
जाडामा सजग बनौं,"देशैभर जाडो बढेको छ । एक्कासी जाडो बढेर पुसमाघको जस्तो भएका कारण यसपाली चाँडै जाडो बढ्यो भनी मानिसहरू आत्तिएको देखिन्छ । जलवायु परिवर्तनको असरले मौसम पनि परिवर्तन भएको हो । जाडोबाट वर्षेनि मानिसको मृत्यु हुने गरेको छ । मुख्यत: विपन्न परिवार र हिमाली भूभागमा बसोबास गर्नेहरूलाई जाडोले बढी नै सताउने गर्छ । बालबालिका, सुत्केरी तथा बिरामी महिला र ज्येष्ठ नागरिकलाई जाडोबाट जोगाउनुपर्छ । किनकि उनीहरूको शरीर कमजोर हुने भएका कारण छिट्टै चिसोले समातेर मृत्युसमेत हुने गर्छ । त्यस्तै शीतलहरका कारण तराईमा वर्षेनि मानिसहरू मृत्युवरण गर्न बाध्य छन् । जाडोबाट जोगाउन अहिलेदेखि नै सरकारले उचित योजना ल्याउनुपर्ने देखिन्छ । मानिसले पनि खानपान, बसोबास, हिंँडडुलमा विशेष ध्यान पुर्याउनुपर्छ । तातो, झोलिलो पदार्थ बढी खाने, न्याना कपडा लगाउने र अस्वस्थ भएमा अस्पताल जानुपर्छ । जाडोबाट बच्न भन्दै न्यानोका लागि कोठाभित्रै आगो बाल्ने, हिटर ताप्ने गरेको पनि देखिन्छ । आगो बाल्दा होश पुर्याउनुपर्छ । न्यायो होस् भनेर बाल्दा त्यसको असर नकारात्मक पनि हुनसक्छ । यसमा विशेष ध्यान पुर्याउनुपर्छ । त्यस्तै ग्यास हिटर होस् या विद्युतीय बाल्दा पनि होश पुर्याउनुपर्छ । विद्युतीय बाल्दा करेन्ट लाग्न सक्छ । अहिले लोडसेडिङ न्यूनीकरण गर्ने कार्य भइरहेका बेला उपभोक्ताले पनि सकभर बढी विद्युत खपत गर्ने हिटर लगायत अन्य सामग्रीको प्रयोग नगर्दा उचित हुन्छ । मौसम परिवर्तनसँगै जाडोगर्मी हुनु स्वाभाविकै हो । यसै अनुसार हामीले पनि खानपान, लगाइखवाइ, हिंँडडुल, रेखदेख आदिमा विशेष ध्यान दिनुपर्छ । सरस्वती पाण्डेधुनीबँेसी९, धादिङ"
फेरि जनस्वास्थ्यमाथि खेलबाड,"काठमाडौंस्थित नेसनल मेडिकल कलेजलाई झूटो विवरणका आधारमा त्रिविले गत साउन १२ मा सम्बन्धन दिएपछि उठेको जनविरोधकोको लहरले गर्दा त्रिविले नै बनाएको छानबिन समितिले झुटो विवरण पेस भएको भनेपछि त्रिविले सम्बन्धन खारेज गरेको हो । यसबाट निकै लज्जाजनक तवरले मेडिकल कलेजहरूलाई सम्बन्धन दिने परिपाटीको अन्त्य हुने जनविश्वास लिइएको थियो । अहिले काठमाडौं नेसनल मेडिकल कलेजको अस्थायी सम्बन्धन खारेज गर्ने त्रिवि कार्यकारी परिषदको भदौ १७ गतेको निर्णय तत्काल कार्यान्वयन नगर्न भनिएको सर्वोच्चको अन्तरिम आदेशपश्चात उक्त कलेजको हैसियत त्रिविको अस्थायी सम्बन्धन पाएको मेडिकल कलेजसरह हुनपुग्नुले कलेजका सञ्चालक जैनुुद्दिन अन्सारीले अदालतको शरण परेपछि न्याय प्राप्त हुने दृष्टान्त प्रस्तुत गरेका छन् । महेशप्रसाद ढुंगानानयाँबानेश्वर, काठमाडौं"
दलहरूको गठबन्धन यात्रा,"गठबन्धन मात्रै होइन, गतिलो उम्मेदवारको खोजीमा यतिबेला नेपालीहरू रहेका छन् । आफ्नो पक्षमा बहुमत ल्याएर ५ वर्षे सरकार सञ्चालनतर्फ ध्यानाकृष्ट गर्दैगर्दा जनता भने आफू र आफ्नो सुखदु:खमा साथ दिने, आफू र आफ्नोमात्रै नभनी आम जनचासो र जनसरोकारका मुद्दालाई उठान गर्नसक्ने, स्थानीय विकास निर्माणमा सहयोगी मनलाई नै खोजी गरिरहेका छन् । सधैं एउटै र पुराना अनुहारभन्दा पनि नयाँपनको खोजी मतदाताले जहिल्यै गरिरहेका हुन्छन् । यतिबेला जुन दलले योग्य, सक्षम र युवा उम्मेदवारको खोजी गर्नसके तिनै दलले स्पष्ट बहुमत पाउने निश्चित छ । यो पालि महत्त्वाकांक्षी योजनाभन्दा पनि यथार्थ र वस्तुपरक कार्यक्रमको खोजी गरी सर्वसाधारणको चित्त बुझाउन सक्नेले नै स्थान लिने देखिन्छ । मुलुकका सबै दल वाम गठबन्धन र लोकतान्त्रिक गठबन्धनमध्ये कुन कित्तामा उभिने भनी भन्दै गर्दा जनता भने गतिलो उम्मेदवारको खोजीमा व्यस्त छन् । क्षणिक लाभमा आधारित राजनीतिले व्यक्ति र पार्टीको साख दिनदिनै गिर्दो छ । पार्टीहरूका हर्कतले गर्दा मतदातालाई दिग्भ्रमित गर्दैछ । कहिले माओवादीकांग्रेसको गठबन्धन त कहिले माओवादीएमालेको गठबन्धनले भोट जता हाले पनि उम्मेदवार गतिलो छान्नुपर्नेमा उनीहरू विश्वस्त रहेका छन् । दलहरूको गठबन्धन भनिए पनि दुई दिन टिक्न नसकेको पृष्ठभूमि रहेकै कारण यो वा त्यो दलभन्दा पनि गतिलो उम्मेदवार चयनका लागि मतदाता आतुर रहेका छन् । गोविन्द रिमालगैंडाकोट नगरपालिका५, नवलपरासी"
पहिला आफैं सचेत बनौं,"राजावादी, नेतावादी बन्नुपुर्व पहिले आफैं सचेत बनौं । जबसम्म जनता आफै चेतनशील अनि विवेकशील हुँदैनन्, तबसम्म नत राजा नै आएर केही हुन्छ वा गतिलो नेता नै आएर केही हुन्छ या अमेरिकी रास्ट्रपति नै नेपालको विकासका लागि खटिए पनि केही हुन्छ । जति आदर्शका कुरा दर्शाएर, अरूलाई गाली गरेर फेसबुकका भित्ता भर्न सजिलो छ नि, त्योभन्दा कैयौं गुणा गाह्रो त्यो कुरा आफूमा लागू गर्न हुन्छ । जो मान्छे बढी आदर्शका कुरा गर्छ, ऊ नै काम नलाग्ने हुन्छ । समाजमा आफैले फत्ते गर्न सकिने कसैको बाटो हेरिरहनु नपर्ने धेरै काम छन् । फेसबुकमा स्टाटसलाई एकदिनको लागि स्थगित गरी सम्पूर्ण गाउँटोलबासी मिली त्यो क्षेत्रको विकासबारे छलफल गर्नु आफ्नो क्षेत्रको सफाइ अभियानको सुरुवात गर्नु हप्ताको एकदिनै काफी हुनेछ । तर यो त म विचराको दिवास्वप्न मात्रै हो । हाइ काढ्दै बस्न पल्केका, एक गिलास रक्सी, एक चोक्टा मासुमा बिकेका अनि अरूको बाटो हेर्ने बानी परेका, अरूलाई गाली गर्न पल्केका अल्छी नेपाली मनुष्यबाट यस्तो अपेक्षा राख्नु म नै गलत हुनेछु । पहिला आफूमा नै परिवर्तन गरौं, अनि अरूबाट पनि परिवर्तनको अपेक्षा राखौं, गर्दा सम्पूर्ण कुरा सामान्य नै छन्, नगरे भन्न सकिन्न । सुभास्ना उप्रेती क्यालिफोर्निया, अमेरिका"
विखण्डनको कारण !,"कात्तिक १५ गते प्रकाशित द इकोनोमिस्टबाट अनुवादित नयाँ जारको उदय, पढेंँ । जारको पालामा त संसारका सबै देशमा एक प्रकारको जारशाही नै थियो । तर रूस कहाँ चुक्यो कि उसको खण्डखण्डमा विखण्डन हुनपुग्यो ? यसको लेखाजोखा हुनु अति आवश्यक छ । विखण्डनको कारण खोतल्दा कम्युनिष्ट व्यवस्था नै उसको कारकको रूपमा देखापर्छ । जार गए पनि स्टालिनभन्दा ठूलो जार अरू को हुनसक्छ र ? उनको दमनको पराकाष्ठाको घडा १९९० मा आएर फुट्नु नै थियो, फुटे । रूस बाहेकका अरू प्रदेशका जनता सबै त्राहिमाम थिए । अहिले पुटिनले जारशाहीको जुन रूप धरेका छन्, त्यो पनि त्यस्तै खतरनाक छ । पुटिनपछि रूसमा लोकतान्त्रिक शक्ति उदाउनेछ । कुनै पनि तानाशाहको दमनपछि लोकतान्त्रिक शक्ति नै उदाउँछ । कानुनी खोलभित्रको तानाशाह पनि बढी दिन टिक्न सक्दैन । डा शिवशंकर यादवछपकैया, वीरगन्ज"
परनिर्भर अर्थतन्त्रको मार,"मौद्रिक नीतिको उपयोग उत्पादन क्षेत्रमा नभएको कारणले समग्र आर्थिक क्षेत्र, कृषि, उद्योग तथा सेवा व्यवसायको विकास र विस्तार हुनुको सट्टा खुम्चिन र ती क्षेत्रको मूल्य खस्किन गएको छ । यसले गर्दा सरकारी, निजी, सहकारी र गैरसरकारी क्षेत्रले आन्तरिक बजारमा उत्पादन गरिरहेको वस्तु र सेवाको परिमाण तथा गुणस्तर वृद्घि हुनुको सट्टा बाह्य बजारबाट उत्पादित वस्तु र सेवाहरूको क्रय, ओसारपसार र उपभोग क्रियाकलापमा निर्भर अर्थतन्त्रको सिर्जना भएको छ । अहिले समग्र बैंकिङ, बिमा तथा सेवा व्यवसाय यिनै क्रियाकलापलाई टेवा पुर्याइरहेका छन् । यिनीहरूले देशको उत्पादन क्षेत्रका क्रियाकलापमा ध्यान केन्द्रित नगरेको हुनाले रोजगारी र आयमूलक व्यवसायको विकास र विस्तारमा चासो नदिँंदा पनि मौद्रिक नीति निर्माताहरूको ध्यान नपुगेको स्पष्ट देखिन्छ ।त्यतिमात्र होइन, विदेशबाट विप्रेषण गरी पठाएको विदेशी मुद्रालाई उत्पादन क्षेत्रमा निर्देशित गर्नुको सट्टा कमिसन एजेन्टकै रूपमा विप्रेषण कम्पनीहरूमार्फत अति मूल्यवान विदेशी मुद्राको धनराशिलाई विलासी वस्तुहरू किन्न लगाउने भ्रष्ट नीतिको कारणले हाम्रा युवाहरूले कमाइ पठाएको रकमको पनि चरम दुरुपयोग भई देशको अर्थव्यवस्था कहालिलाग्दो उपभोग, व्यापार घाटा तथा भुक्तानी असन्तुलनको भुमरीमा फँसेको छ । नेपालमा मौद्रिक नीति निर्माण गर्ने निकाय नेपाल राष्ट्र बैंक स्वतन्त्र भए तापनि आफ्नो भूमिकाको ख्याल नगरी सट्टेबाजी र उपभोगवादी व्यवसायको प्रबद्र्धनमा नै रमाएको देखिन्छ । रुद्रप्रसाद दाहालबल्खु, काठमाडौं"
१२ वर्षपछि खोला पनि फर्कन्छ,"१२ वर्षपछि खोला पनि फर्कन्छ भन्ने भनाइ बालकृष्ण ढुङ्गेलका लागि निकै सान्दर्भिक देखियो । अपराधलाई जुनसुकै आवरणमा लुकाउन खोजे पनि त्यसको पर्दाफास हुन्छ नै । ढुंगेलले गरेको करतुतलाई अदालतले दोषी ठर्याएपछि प्रमुख खोजीको विषय बनेका उनले एक दशकसम्म सुरक्षाकर्मीसँग लुकामारी खेलेर बिताए । जादुमय जीवनयापन गरिरहेका माओवादी नेता ढुंगेललाई माओवादी वा अन्य पार्टीको सरकारले समेत लामो समयसम्म अत्तोपत्तो गरेन । सात समुद्र पार गरेका अपराधी, दशकौँदेखि नाम र थर परिवर्तन गरेर बसेका हत्याराहरूलाई पत्ता लगाउन र पक्रन सफल नेपाल प्रहरीले देशभित्रै बस्ने र यदाकदा राजधानी र मोफसलमा झल्याकझुलुक देखापर्ने बालकृष्णलाई पक्रन नसक्नु आफैमा आश्चर्यलाग्दो कुरा हो । उनको यो पक्राउ नियोजित वा संयोग के हो भन्न सकिने अवस्थामा छैन । अझ यस विषयलाई लिएर गरिने तर्कवितर्कले आफ्नै छवि धुमिल हुने वास्तविकतालाई बुझ्न नसक्नु झनै लज्जास्पद कुरा हो । यस्तो कार्यले कसैको पनि जित र हार नभएर मानवअधिकारको सम्मान र न्यायालयप्रतिको विश्वसनीयता बढाएको छ । लक्ष्मीनारायण मिश्रशिवसताक्षी नपा११, झापा"
नेता,"विश्वमाझ छ, नेपाल निरीहअभाव, गरिबी, पीडा र विरहशक्तिभन्दा ठूलो हो सक्षमतायहीं विकास गराउन चाहुन् सबै नेतादेश गाडी, चालक हुन् नेतामात्तिएर नपल्टाउन देश नेताअपराध हो, विश्वासघात र परपीडनजनताको लागि होस्, उपकारी मनराजनीति होस् सेवा, होइन पेसा आँसु नझरोस् जनको, पलाओस् आशाअपांगलाई बैसाखी, खुसी विरहीलाईपालन होस् निष्ठाले नेताको धर्मलाई प्रकाश भट्टराईगैंडाकोट१, नवलपुर"
सम्बन्धविच्छेद समाधान होइन,"वैवाहिक जीवनको असफलताको अन्तिम बिन्दु भनेकै सम्बन्धविच्छेद हो । हिजोआज नेपाली समाजमा सम्बन्धविच्छेदका घटना अधिक हुने गरेका समाचार सार्वजनिक भइरहेका छन् । उच्च तनाव अथवा खटपटी, एकाघरमा श्रीमानश्रीमती सँगै बस्न नसक्नु, श्रीमतीसँग श्रीमान खुसी नहुनु असमझदारीको उच्चतम अवस्थाका कारण कानुनी हिसाबबाट श्रीमानश्रीमती अलगअलग हुनु नै सम्बन्धविच्छेद हो । बालविवाह, बहुविवाह, अनमेल विवाह, अन्तरजातीय प्रेमविवाह, असमझदारी, अपहेलना, गरिबी, सम्पत्ति, रोग, नि:सन्तान एवं शङ्कालु भावना लगायत विविध कारणले दाम्पत्य सम्बन्धमा चिसोपना ल्याउँछ । नेपाली समाज पुरुषप्रधान हो । यहाँको धार्मिक परम्परा र संस्कार बमोजिम महिलाले जहिले पनि दोस्रो दर्जाको नागरिक भएर बाँच्नुपर्ने बाध्यता छ । महिलाले आफू महिला भएर जन्मिएकै कारण बिभिन्न शारीरिक, मानसिक, सामाजिक विभेद खेपिरहेका छन् । बौद्धिक शोषण, दमन, यातना र दुव्र्यवहारमा पनि महिला नै पर्ने गरेका छन् । पछिल्लो समय बालिका तथा महिला आफ्ना नातेदार पुरुषबाट बलात्कृत भएका धेरै घटना सार्वजनिक भैरहेका छन् । ज्यादतीपूर्ण त्यस्ता घटनाका खबरले अखबारका पाना भरिएका हुन्छन् । बालिका तथा महिलामाथि हुने गरेका दर्दनाक यी घटनासँग जोडिएका सबै खाले अनैतिक कार्य हिंसा हुन् । यस्ता हिंसाजन्य अवस्थाले नै बाध्य भएर महिला आवाज बुलन्द गर्न अघि सर्छन् । न्यायको खोजीमा कानुनी ढोका घचघच्याउन बाध्य हुन्छन् । परम्परागत समाजमा पुरुषलाई बहुविवाह गर्न छुट थियो । त्यसमा महिलाले कुनै प्रतिकार गर्दैनथे । लोग्नेले आफूप्रति जस्तो व्यवहार गरे पनि निरीह भएर बाँच्थे । पति परमेश्वर भन्थे, तर अहिले कानुन बनेको छ । संस्कार पनि बदलिएको छ । एक महिला एक पुरुषको परम्परा बसेको छ । घरपरिवार सञ्चालन गर्न श्रीमानश्रीमतीबीच समझदारपूर्ण भूमिका नै सर्वाधिक महत्त्वपूर्ण हुन्छ । सानो कामदेखि व्यावहारिक जीवनमा आइपर्ने हरेक पक्षमा आपसी समझदारी भयो भने साँच्चै त्यो घर मन्दिरझैं सुन्दर बन्न पुग्छ । पारिवारिक मेलमिलाप, छोराछोरीको स्याहारसुसार, शिक्षादीक्षा, लेनदेनमा सत्यतथ्य विवरण असल दाम्पत्य जीवनको दर्बिलो खम्बा बन्न सक्छ । दैनिकीसँग जोडिएका कतिपय घरायसी व्यवहारमा आपसी समझदारी र आपसी छलफल हुनैपर्छ । त्यसको अलावा एकल निर्णय भयो भने सम्बन्धमा खटपट सुरु हुन्छ । सल्लाह र समझदारी भएको कुरा पनि कहिलेकाहीँ बिग्रन सक्छ । त्यसबेला दुवैले संयम अपनाउनुपर्छ । परिवारको भलो दुवैले चिताएका हुन्छन् । कुनै कुरा बिग्रियो भन्दैमा कर्कश शब्दमा एकले अर्कोमाथि दोष थोपरिरहने गर्नु हँुदैन । लगातार एउटै कुरामा आक्षेप लगाउँदा सम्बन्धमा खल्लोपना आउँछ । भावनामा चोट पर्छ । हीनताबोधसँगै आत्मग्लानि पनि बढ्छ । वैवाहिक जीवनमा तनावको कारण पारिवारिक हस्तक्षेप पनि एक हो । दम्पतीबाट जन्मने सन्तान छोरा वा छोरी के जन्मनुपर्छ ? छोरा कति ? छोरी कति ? वा छोराछोरी दुवै बराबरी वा वंश धान्न छोरा नै चाहिने ? वर्षेनि छोरी जन्माउँदै छोराको बाटो हेर्ने वा भ्रूणहत्या गर्ने ? वा दोस्रो विवाह गरी पारिवारिक किचलोझमेलामा पँस्ने ? यी विषयमा श्रीमानश्रीमती दुवैले समझदारीपूर्वक निक्र्योल गर्नुपर्छ । एकअर्काको भावनाको कदर भयो भने सम्बन्धमा गाढापन थपिँदै जान्छ । बढ्दो सम्बन्धविच्छेदमा वैदेशिक रोजगारले पनि मलजल गरेको छ । हिजोआज के महिला के पुरुष, विदेशिनेहरूको सङ्ख्या उच्च हँुदै गइरहेको छ । कतिलाई श्रीमानले धोका दिएका छन् त कतिलाई श्रीमतीले धोका दिएका छन् । कतिले शङ्काको भरमा घर उजाड बनाएका छन् । कमाउन जानेहरूका दु:खपीडा एकातिर छ, फजुल खर्च गर्नेहरूको चरित्र अर्कोतिर छ । अनि यी दुवै खाले चरित्रको चेपुवामा लालाबाला, वृद्धवृद्धा परिरहेका छन् । देशमा रहेका युवाशक्तिको जोशजाँगर तथा सीप पलायन भइरहेको छ । यसको सिधा असर श्रीमानश्रीमती (परिवार) मै परेको छ । एकढिक्का भएर बाँच्नुपर्ने परिवार खण्डखण्ड भएर बाँच्न बाध्य छ । यसतर्फ जतिसक्दो चाँडो राज्यको ध्यान जान जरुरी देखिन्छ । राज्यले विदेश पलायन रोक्न आफ्नो देशमा रोजगारीको वातावरण सिर्जना गर्नुपर्छ । त्यसो भए पारिवारिक निकटता कायम रहिरहन्छ । अभिभावकको संरक्षण सबैले पाइरहन्छन् । समाज समृद्धि बन्दै जाँदा घरघरको अनिष्टता पनि टर्दै जान्छ ।अहिलेका महिलाहरू स्वयं समृद्धिको बाटोतर्फ अघि बढ्दैछन् । परम्परागत भूमिकालाई तोड्दैछन् । तर त्यसो हँुदैमा महिलाले एकैपटक ठूलै स्वतन्त्रता उपभोग गर्न खोज्नु, चाहिनेनचाहिने कुरामा विभिन्न खाले तर्क गर्दै जानाजान सम्बन्ध बिगारेर आफू अलग हुने निर्णय लिनु पक्कै जायज होइन । पुरुषले पनि महिलाको बदलिँदो भूमिकालाई अस्वीकार गर्नु, उनीहरूको क्षमता पहिचान र कदर गर्न हिच्किचाउनु, मन छोटो बनाउनु हँुदैन । संसारको चक्र सही मार्गमा चल्न श्रीमानश्रीमती एक रथका दुई पाङ्ग्रा हुनैपर्छ । राजिखुसी, हाँसिखुसी रहनुपर्ने जीवनको सम्बन्ध टुट्नु, आपसी वैमनस्य बढेर साथ छुट्नु जीवनको अभिशाप हो । सन्तानदरसन्तानको खुसी, परिवारको खुसी कुनैमा कदापि कलङ्क विजारोपण हुनुहँुदैन । सानोतिनो खटपट सुरु हुँदैमा त्यसले सम्बन्धविच्छेदको अवस्था नल्याइदेओस् । कानुनले सजिलो बनायो भन्दैमा त्यसको दुरुपयोग गरी आफू र सन्तानलाई सदाको पीडा, दु:खमा नहेलियोस् भन्ने हेक्का सबैले राख्नुपर्छ ।"
संकटतिर उन्मुख विश्व अर्थतन्त्र,"सन् २००७८ मा सुरु विश्व मन्दीपछिको दस वर्षले विश्वमा आर्थिक संकट अरू आउन सक्ने जोखिम बढिरहेको संकेत स्पष्टसँंग देखाएको छ । भविष्यमा हुनसक्ने यस्तो संकट सामनाको तयारी भने उति नभएको भनी विश्व आर्थिक मञ्च तथा अन्य निकायले चेतावनी दिइसकेका छन् । सम्बन्धित मुलुकहरूले आर्थिक वृद्धि तथा उत्पादकत्व बढाउन उचित नीति नअपनाएकाले पछिल्लो दस वर्षको अवधिमा दिगो आर्थिक उन्नति हुन बाधा परेको सर्वविदितै छ । अनियन्त्रित ऋण तथा विश्व बैंकिङ प्रणालीको सामथ्र्य अवलोकन गर्दा सन् २००७ को मन्दीको अवस्थामा पुग्न सक्ने धेरै आधार छन् । चीन, अमेरिका, बेलायत, जापान आदि देशको अर्थव्यवस्था नियाल्दा यसका संकेतहरू पाउन सकिन्छ । ऋणको भरमा आर्थिक वृद्धि गरिरहेको चिनियाँ रणनीतिलाई अन्तर्राष्ट्रिय मुद्राकोषले खतरा रूपले अगाडि बढिरहेको भन्दै वित्तीय उथलपुथल हुनसक्ने जोखिम भएको ठहर गरेको छ । संसारको दोस्रो ठूलो अर्थतन्त्र रहेको चीनमा निजी क्षेत्रको ऋण अकासिएको र जटिल वित्तीय व्यवस्थापनले जेलिएको पनि मुद्राकोषले बताएको छ । सन् २०१० देखि अर्थतन्त्र दोब्बर बनाउने रणनीति लिएको चीनमा यस उद्देश्य पूर्तिमा गैरवित्तीय क्षेत्रको ऋण निकै बढेको छ । विश्व मन्दीपछि गत वर्षको अन्तिमसम्ममा चीनको ऋणभार चार गुणाले बढेर २८ ट्रिलियन डलर पुगेको छ । अन्तर्राष्ट्रिय मुद्राकोषले चीनको ऋण कुल गार्हस्थ उत्पादन (जीडीपी) को अनुपातमा २३५ प्रतिशतबाट बढेर सन् २०२२ मा ३ सय प्रतिशत हुने प्रक्षेपण गरेको छ । संसारका मुख्य अर्थतन्त्रहरू सन् २००७, ००९ को आर्थिक मन्दीबाट माथि उठ्न असहज भइरहेको अवस्थामा चीनको आर्थिक वृद्धिदर भने विश्व अर्थतन्त्रको इन्जिन भएको छ । संसारमा वृद्धि भएको कुल गार्हस्थ उत्पादनमा आधाभन्दा बढी हिस्सा चीनको छ । चीनको अर्थतन्त्र बढाउन अवलम्बन गरिएको तरिका भने सोचनीय छ । पूर्वाधार लगानीमा सरकारी खर्च र सरकारी स्वामित्वको बैंकहरूको घरजग्गामा बढ्दो मुनाफाको लगानीले ऋणभार धेरै भएको छ । आर्थिक मन्दीले गांँजे यसबाट पार लगाउने चीनको क्षमता कम भएको विश्लेषण गर्न सकिन्छ । अन्तर्राष्ट्रिय अनुभवबाट चीनको ऋणभार वृद्धि खतरनाक अवस्थातर्फ बढिरहेको छ । यही रूपले जाने हो भने यसले विश्व अर्थतन्त्रमै असर पार्नेछ ।बेलायतलाई पनि ऋणले उत्तिकै पिरोलेको छ । बेलायतको कुल आम्दानीको ९० प्रतिशत ऋणभार छ । सन् २००५ मा २० अर्ब पाउन्ड बजेट घाटा भएको बेलायतमा सन् २००८ को आर्थिक संकटले गर्दा सन् २००९ मा ५० अर्ब पाउन्ड र सन् २०१० मा १०३ अर्ब पाउन्डसम्म पुगेर २०१५ मा ५० अर्ब पाउन्ड बजेट घाटा झरेको छ । बेलायत सरकारको खर्चमा भारी कटौती भएको छ । जसको थप असर न्यून आय भएकालाई परिरहेको छ । बेलायतको जीवनस्तर कम हुनुका साथै कुल आम्दानी सन् २००८ को तहमै छ । बेलायतको घर व्यापार खासगरी लन्डन र यस वरिपरि निकै बढेको छ । यस ठाउंँमा घरको मूल्य प्रतिव्यक्तिको वार्षिक औसत आयभन्दा चौध गुणा बढी छ । परम्परागत रूपमा आठ गुणामात्र हुने गरेकाले यति धेरै मूल्यवृद्धि दिगो हुन गाह्रो हुन्छ । सन् २००८ को आर्थिक मन्दीपछि बेलायतमा ब्याजदर निकै कम अर्थात शून्य दसमलव २५ प्रतिशत छ । अमेरिकामा पनि ऋणको अवस्था चिन्ताजनक छ । गाडी किस्ताबन्दीमा किन्ने ऋण गतसात वर्षमा सत्तरी प्रतिशतले बढेको छ । यस्तो ऋण तिर्न असफल हुनेको संख्या साठी प्रतिशतले बढेको छ । गत दस वर्षमा बैंक अफ अमेरिकाको ब्यालेन्स सिट (वासलात) ५० प्रतिशतले बढेको छ भने अर्को बैंक जेपी मोर्गनको दुई तिहाइले बढेको छ र बीएनपीको १५ प्रतिशतले वृद्धि भएको छ । बैंक अलावा गैरवित्तीय क्षेत्र जस्तै सम्पत्ति व्यवस्थापनहरू (एसेट म्यानेजर) को वृद्धिले जोखिम अरू बढाएको छ । संसारको सबैभन्दा ठूलो कोष व्यवस्थापन ग्रुपले ५७ ट्रिलियन (५७०० अर्ब) डलरको सम्पत्ति व्यवस्थापन गर्छ । यसको तह दस वर्षको अवधिमा चारगुना ठूलो भएको छ । करिब आधाजति अमेरिकन इक्विटी फन्डहरू निष्क्रिय रूपले चलेका छन् । जसको अर्थ अस्थिरता कम हुन्छ, तर भएपछि निकै बढी हुनेछ । जापानको पनि ऋणभार उल्लेख्य छ । सन् १९९० को दशकमा डिफ्लेसन (मुद्रास्फितिको विपरीत) का कारण अर्थतन्त्रमा उतारचढाव भइरहेको छ । डिफ्लेसन भनेको सामानको मूल्य सधैं घट्नु हो । यसो भए उपभोक्ताले सामानको दाम घट्ने आशाले किन्न हिचकिचाउँंछन् । फलत: आर्थिक वृद्धिदर कम हुनपुग्छ । सरकार र केन्द्रीय बैंकहरूले ठिक्क आर्थिक वृद्धिदर चाहन्छन् । धेरै वृद्धिदरले मुद्रास्फिति नियन्त्रणभन्दा बाहिर जाने र थोरै वृद्धि नभए गतिहीनता हुन्छ । त्यसैले उनीहरूको मुख्य उद्देश्यलाई गोल्डिलक्स अर्थतन्त्र भनिन्छ, जसको अर्थ न धेरै तातो न धेरै चिसो भन्ने हुन्छ । उनीहरूको मुख्य औजार वृद्धिका लागि ब्याजदर घटाउने वा बढाउने हुन्छ । कम ब्याजदरले व्यक्ति या कम्पनीहरूलाई पैसा बचत गर्नुभन्दा खर्च या लगानी गर्न उत्पेरित गर्छ । कम ब्याजदरको कारणबाटै व्यक्तिगत ऋण लिन उत्प्रेरित गरेकाले अब ब्याजदर बढाउनुपर्ने आवाज आए पनि ब्याजदर वृद्धिले तिर्नुपर्ने ऋणको ब्याज बढ्ने तथा लगानी कम हुनेहुंँदा यसको व्यवस्थापन चुनौतीपूर्ण रहँंदै आएको छ ।दशक अघिको मन्दीपछि बैंकिङ क्षेत्रमा संरचनादेखि नीतिगत रूपले निकै सुधार गरिएको छ । बैंकका नीति निर्माताहरूले बैंकिङ नियम कडाइ पारेका छन् । बैंकले तरलताको रूपमा राख्नुपर्ने रिजर्भमा निकै कडा नीति बनाइएको छ । पश्चिमी बैंकहरूको अवस्था दस वर्ष अघिभन्दा निकै मजबुत छ । राजनीतिक नेतृत्व तथा वित्तीय क्षेत्रमा दशक अघिको मन्दीले सावधानी हुन निकै सिकाएको छ । जोखिम नहेरी ऋण दिने वित्तीय संस्था, हैसियतभन्दा बढी ऋण लिने व्यक्ति वा संस्था, नचाहिंँदो उत्पादनमा विज्ञापन र बजारीकरण गर्ने इन्भेस्टमेन्ट बैंकहरू, कम ब्याजदर बनाइ ऋण लिन उत्प्रेरित गर्ने नीति निर्माता, करको लोभ तथा वित्तीय संस्थाको सुपरीवेक्षण गर्ने सरकार सबैले आआफ्नो ठाउँंमा दोष लिनुपर्ने हुन्छ । तर पनि सरकारी एवं वित्तीय संस्थाको भूमिका र दायित्व नै प्रमुख रहन्छ । बिना आधार बेलगाम ऋणमा अर्थतन्त्र चलिरहे एकदिन भत्कन्छ भन्ने पाठ सन् २००८ को क्रेडिट क्रन्चले सिकाए पनि विश्व अर्को आर्थिक मन्दीतर्फ लम्किंँदै गएको छ । समयमै सतर्कता अपनाई पाठ सिक्न जरुरी छ । नेपाल लगायत अरू मुलुकले पनि यसबाट धेरै कुरा सिकी आर्थिक नीति तर्जुमा गर्दा ध्यान पुर्याउनुपर्छ । चुरो कुरा, आर्थिक अनुशासन हर समय कायम राख्नसके दिगो आर्थिक वृद्धि हुनसक्छ । लन्डनमा रहेका आचार्य अर्थ व्यवस्थापन विज्ञ हुन् ।"
नेपालमा सी विचारधाराको प्रभाव,"चिनियाँ कम्युनिष्ट पार्टी (सीपीसी) को १९ औँ महाधिवेशनले राष्ट्रपति सी चिनफिङको विचारधारालाई पारित गर्दै पार्टीको विधानमा लेख्ने निर्णय गरेपछि यसको चर्चा नेपाली सामाजिक सञ्जाल प्रयोगकर्ताहरूले अनौठो ढङ्गले गरे । सामाजिक सञ्जालमा हल्का ढङ्गले नेपालमा पनि सीवादी पार्टीको आवश्यकता रहेको कुरालाई विभिन्न तर्क दिएर प्रस्ट्याउन खोजेको देखिन्छ । यसबारे नेपालमा गम्भीर बहस भएको छैन । सामाजिक सञ्जालमा लेखिएकै भरमा नेपालमा सी चिनफिङ विचारधाराले तुरुन्तै प्रवेश पाउला भन्न सकिन्न, तर यसबारे बहस भने सुरु हुनेछ ।चीनले अगाडि सारेको बेल्ट एन्ड रोड इनिसिएटिभ (बीआरआई) मा अब हुने जेजति बहस हुनेछन्, त्यसमा स्वत: सी विचारधारा जोडिन पुग्नेछ । त्यसो भए के अब चीनले अन्तर्राष्ट्रिय जगतमा सी विचारधारालाई निर्यात गर्दैछ ? यो प्रश्नमा चिनियाँ बुद्धिजीवीले सकारात्मक उत्तर नदिए पनि सम्भावना प्रचुर देखिन्छ । पानीको अणुमा हाइड्रोजन र अक्सिजन भएजस्तै चिनियाँ सहयोग र लगानीमा सी चिनफिङ विचारधारा सूक्ष्म रूपमै घुलिँदैछ ।चिनियाँ कूटनीतिको मियो अर्काको देशको आन्तरिक मामिलामा हस्तक्षेप नगर्ने हो । यो कुरालाई सी चिनफिङले सीपीसीको १९ औँ महाधिवेशनको उद्घाटनमा प्रस्तुत गरेको प्रतिवेदनमा पनि समेटिएको छ । प्रतिवेदनमा उल्लेख छ, नयाँ युगमा प्रवेश गरेको चीनले स्वतन्त्र र आफू मालिक हुने शान्तिपूर्ण कूटनीतिक नीतिलाई अक्षरश: पालना गरेको र विभिन्न मुलुकका जनताले स्वतन्त्र रूपमा विकास हुने बाटोको छनोट गर्ने अधिकारको सम्मान गरेको छ । अन्तर्राष्ट्रिय निष्पक्षता र न्यायको संरक्षण गर्दै आफ्नो विचारलाई अरूमाथि लाद्ने कुराको चीनले विरोध गरेको छ । अरू देशको आन्तरिक मामिलामा हस्तक्षेप गरिने र दबाबद्वारा कमजोर मुलुकमाथि हुने थिचोमिचोको चीनले विरोध गरेको छ । चीनको विकासले कुनै पनि मुलुकका लागि त्रासधम्की दिने छैन । जसरी विकास भए पनि चीन सधैँ एकाधिकार र विस्तारको विपक्षमा रहनेछ ।विशेषगरी सफ्टपावरमार्फत चीनले विश्वमा प्रभाव जमाउँदै लगेको छ । सन् १९८० पछि चीन शान्त रूपमा आफ्नोमात्र विकास गरिरहेको थियो । यसलाई विश्वले चिनियाँ विशेषता नै ठानेको थियो । आफ्नो विकासको तीन दशकको अनुभव समेटेपछि अहिले आफूमात्र समृद्ध बनेमा आफ्ना उत्पादनको बजार विस्तार नहुने कुरा चीनले थाहा पायो । फलत: दुई कदम अगाडि बढेर सत्तामा आउनासाथ सीले छिमेकीलाई पनि समृद्ध बनाउने घोषणा गरे । चीनले विकास गरेको प्रविधि र चीनमा थुप्रिएको विश्वकै सबैभन्दा ठूलो विदेशी मुद्राको सञ्चितीलाई विकासोन्मुख मुलुकमा लगानी गर्न चीनकै भाषामा ती मुलुकहरूलाई पनि समृद्ध बनाउन आवश्यक छ । चीन वरिपरिका बंगलादेश, म्यान्मार, भुटान, नेपाल, पाकिस्तान, भारत, भियतनाम, कम्बोडिया, मंगोलिया लगायतका मुलुकहरूलाई समृद्ध बनाएर चीन आफ्नो लगानीलाई फराकिलो बनाउन खोज्दैछ । चीनले विभिन्न मुलुकमा लाने लगानीका परियोजनाहरूमा अब बीआरआई र सी विचारधारा पनि उल्लेख हुनेछ ।दिगो विकास, जनसहभागिता, वातावरण संरक्षण, गरिबी निवारण, शून्य भ्रष्टाचार, साझा जित, पारस्परिक सद्भाव, सांस्कृतिक संरक्षण लगायतका विषय चिनियाँ परियोजनाका मुख्य उद्देश्य हुन् । यी कुरा बीआरआईको अवधारणापत्रमा पनि उल्लेख छन् । यी सबै विषयहरूलाई चीनले सी चिनफिङ विचारधाराका रूपमा पनि लिपिबद्ध गर्दैछ ।उल्लिखित कुरा सी विचारधाराका रूपमा चीनबाट निर्यात हुने सूक्ष्म र कम प्रभावकारी जस्ता देखिए पनि चीनको विकास मोडलबाट सी विचारधारा चाँडै फैलिनेछ । अहिले चीनले गरेको विकासको नमुना तथा गरिबी निवारणलाई विश्व अर्थशास्त्रका वैज्ञानिकहरू अध्ययन तथा विश्लेषण गरिरहेका छन् । गत वर्षदेखि चीनले विदेशी विद्यार्थीका लागि पीएचडीमा बीआरआई छात्रवृत्ति सुरु गरेको छ । अब अर्को वर्षदेखि सी विचारधारा र चिनियाँ विकास मोडलमा नयाँ छात्रवृत्ति खुल्नेछ । यसर्थ चीनले उच्च शैक्षिक कार्यक्रममा सी विचारधारालाई समेटेर विश्वमा विशेषज्ञ उत्पादन गर्दैछ । यस बाहेक चिनियाँ विकासका नमुना जहाँ लागू गरिएका छन्, त्यहाँ पनि सी विचारधारा पुग्नेछ । यसरी विश्वको कुनाकाप्चामा पुग्ने हरेक चिनियाँ नागरिकसँगै सी विचारधारा पनि पुग्नेछ । १ अर्ब ३७ करोड जनसंख्या भएको चीनमा जम्मा ८ करोड ९० लाखमात्र चिनियाँ कम्युनिष्ट पार्टीका सदस्य छन् । चिनियाँ जनसंख्यामा जम्मा साढे छ प्रतिशतमात्र चिनियाँ कम्युनिष्ट पार्टीका सदस्य रहे पनि चिनियाँ कम्युनिष्ट पार्टीको सदस्य नरहेका चिनियाँले पनि सी चिनफिङले अगाडि सारेको विचारधाराको खुलेर प्रशंसा र समर्थन गरेका छन् । चीन बाहिर गरिने हरेक चिनियाँ व्यवसायमा बीआरआई र सी विचारधारा उल्लेख हुँदा उनीहरूलाई चीन सरकारबाट समर्थन, सहयोग र संरक्षण प्राप्त हुनेछ । यसर्थ उनीहरू सी विचारधाराका संवाहक हुनेछन् ।चीन अहिले नेपालको सबैभन्दा ठूलो विकास साझेदार बनेको छ । नेपालमा चिनियाँ लगानीले भारतलाई उछिनेर पहिलो स्थानमा पुगेको छ । चीनले अगाडि सारेको बेल्ट एन्ड रोड इनिसिएटिभ (बीआरआई) अभियानमा नेपाल सहभागी भइसकेको छ । बीआरआईसँग समान उद्देश्य राखेर चीनकै पहलमा खुलेको एसियाली पूर्वाधार लगानी बैंकको नेपाल संस्थापक सदस्य बनिसकेको छ । चीनले गर्ने सम्पूर्ण वैदेशिक लगानी र सहयोग अब बीआरआईमार्फत मात्र जाने गरी एकद्वार प्रणाली लागू गरिसकेको छ । नेपालमा जाने चिनियाँ लगानी र सहयोग पनि स्वत: बीआरआईको बाटो भएर जानेछ । सी चिनफिङको विचारधार र बीआरआईलाई चिनियाँ कम्युनिष्ट पार्टीको विधानमा १९ औँ महाधिवेशनले राखेको छ । यसको अर्थ अब नेपालमा जाने चिनियाँ सहयोग र लगानीसँगै सी विचारधारा पनि अदृश्य रूपमा प्रवेश गर्नेछ । त्यसैगरी कन्फ्युसियस इन्स्टिच्युटमार्फत नेपालमा जति शैक्षिक संस्थाले चिनियाँ भाषा र संस्कृतिको पठनपाठन गराइरहेका छन्, त्यहाँ पनि सी विचारधारा पुग्नेछ । दुई देश बीचमा हुने सांस्कृतिक तथा जनस्तरका विभिन्न आदानप्रदानमार्फत पनि सी विचारधारा नेपाल पुग्नेछ ।नेपालमा चिनियाँ रेल गुडोस्, चिनियाँ पेट्रोल र ग्यास नेपाली बजारमा पुगोस्, चीनको जस्तै विकास होस्, चीनमा जस्तै गरिबी निवारण होस्, चिनियाँको जस्तै समृद्ध जीवनस्तर होस् भन्ने मनोभावना राख्ने नेपालीले सी विचारधाराको प्रशंसा गर्नेछन् । नेपालका मुख्य राजनीतिक दलहरूले पनि सी विचारधाराको प्रशंसा गरेर बधाई तथा शुभकामना दिएका छन् । त्यस्ता बधाई तथा शुभकामना औपचारिक भए पनि उनीहरूले चिनियाँ विकास प्रणालीलाई कसरी अवलम्बन गर्छन् भन्ने कुरा महत्त्वपूर्ण हो । चीनले बारम्बार बीआरआईका लागि परियोजना माग गर्दा पनि नेपाल आनाकानी गरिरहेको छ । जनताको दबाबमा बीआरआईमा हस्ताक्षर गरेको भए पनि नेपालकै हितमा रहेका परियोजना पेस गर्न हिचकिचाउनु नेपालमा चिनियाँ लगानी र सहयोगलाई निरुत्साहित गरेर विकासलाई पछाडि धकेल्नु हो । आचार्य चिनियाँ अन्तर्राष्ट्रिय रेडियो (सीआरआई) नेपाली सेवा, बेइजिङमा विदेशी विशेषज्ञका रूपमा कार्यरत छन् ।"
उत्साहजनक उम्मेदवारी,"पौडेलविरुद्ध जोशी बागीदमौली (कास) तनहुँको क्षेत्र १ मा कांग्रेसबाट प्रतिनिधिसभा सदस्य उम्मेदवार वरिष्ठ नेता रामचन्द्र पौडेलविरुद्ध उनकै सहकर्मी नेता बागी उठेका छन् । पार्टीका पूर्वसहमहामन्त्री गोविन्दराज जोशीले स्वतन्त्रबाट मनोनयन दर्ता गराए । साबिकमा १ नम्बर रहेको उक्त क्षेत्रबाट पौडेल २०४८ मा विजयी भएका थिए । त्यसयता साबिकको २ नम्बर निर्वाचन क्षेत्रबाट उठेका उनले सबै चुनाव जित्दै आएका छन् । पछिल्लो निर्वाचन क्षेत्र वर्गीकरणमा १ नम्बर कायम उक्त क्षेत्रको टिकट आफैंले पाउनुपर्ने जोशीको दाबी थियो । २०४८, २०५१, २०५४ मा सोही क्षेत्रबाट विजयी जोशी २०६४ मा भने माओवादीका सुरेश आलेमगर सँग पराजित भएका थिए । १ नम्बरमा वाम गठबन्धनले भने एमालेका कृष्णकुमार श्रेष्ठलाई प्रतिनिधिसभा सदस्य उम्मेदवार बनाएको छ । २०७० को निर्वाचनमा श्रेष्ठ साबिकको २ नम्बरबाट पौडेलसँग पराजित भएका थिए ।"
चितवनमा दशकपछि दाहाल,"चितवन (कास) माओवादी केन्द्रका अध्यक्ष तथा पूर्व प्रधानमन्त्री पुष्पकमल दाहालले बिहीबार मनोनयन दर्ता गरेका छन् । उनी ११ वर्षपछि गृह जिल्लाबाट चुनावी मैदानमा उत्रेका हुन् । यहाँ वाम र लोकतान्त्रिक गठबन्धनमा आबद्ध दलले तामझामका साथ बिहीबार उम्मेदवारी दर्ता गराए । जिल्लाका ३ वटै निर्वाचन क्षेत्रको प्रतिनिधि र प्रदेशसभामा उम्मेदवारी दर्ता गरिएको छ । उम्मेदवारहरू बाजागाजासहित नाच्दै र गाउँदै उम्मेदवारी दर्ता गराउन पुगेका थिए । वाम गठबन्धनबाट क्षेत्र १ मा एमाले स्थायी कमिटी सदस्य सुरेन्द्र पाण्डे, २ बाट एमाले जिल्ला अध्यक्ष कृष्णभक्त पोखरेल र ३ बाट माओवादी केन्द्रका अध्यक्ष पुष्पकमल दाहालले मनोनयन दर्ता गराएका छन् । यस्तै प्रदेशतर्फ ६ सिटमध्ये ४ सिट एमालेको भागमा परेको छ । यस्तै लोकतान्त्रिक गठबन्धनबाट क्षेत्र नम्बर १ मा कांग्रेसका राजेन्द्र बुर्लाकोटी, २ मा कांग्रेसकै शेषनाथ अधिकारी र ३ मा राप्रपा (प्रजातान्त्रिक) का विक्रम पाण्डे छन् । साँझ अबेरसम्म उम्मेदवारी दर्ता गर्न भीड लागेको थियो । त्यस्तै संघीय समाजवादी फोरम नेपाल, विवेकशील साझा पार्टी, नयाँ शक्ति, देशभक्त जनगणतान्त्रिक मोर्चा नेपाललगायत पार्टीले उम्मेदवारी दर्ता गराएको मुख्य निर्वाचन अधिकृतको कार्यालयले जनाएको छ । पहिलो मनोनयन दर्ता भने क्षेत्र नम्बर २ बाट विष्णु पौडेलले स्वतन्त्र उम्मेदवारको रूपमा गराएका थिए । वाम गठबन्धन र लोकतान्त्रिक गठबन्धनका उम्मेदवार मध्याह्नपछि मनोनयन दर्ता गराउन निर्वाचन अधिकृतको कार्यालय पुगेका थिए । अध्यक्ष दाहालको प्रस्तावक माओवादी केन्द्रका अमिक शेरचन र समर्थकको रूपमा एमालेका क्षेत्र नम्बर ३ का संयोजक रामजीप्रसाद सापकोटा रहेका छन् । वाम गठबन्धनले जिल्ला प्रहरीअघिको चौरमा र लोकतान्त्रिक गठबन्धनले चौबीसकोठीमा सभाको आयोजनासमेत गरेका थिए । गृह जिल्ला आउन ११ वर्ष लाग्योमाओवादी केन्द्रका अध्यक्ष दाहालले पहिलोपटक गृह जिल्लाबाट चुनावी प्रतिस्पर्धा गर्न लागेको बताए । गृह जिल्ला आइपुग्न ११ वर्ष लाग्यो, मनोनयन दर्तापछि उनले भने, यो भन्दा पहिला रोल्पा, काठमाडौं र सिरहाबाट चुनाव लडेँ, अहिले आफ्नो जिल्लामा आएर चुनाव लड्न पाउँदा हर्षको अनुभूति भएको छ । अहिलेको निर्वाचन वामपन्थी एकता कायम गरेर कम्युनिस्ट शक्तिलाई एक ठाउँमा केन्द्रित गर्ने उद्देश्यका साथ नयाँ तालमेलसहित आफू चितवन आउने अवसर मिलेको बताए । यो पनि मैले एउटा ऐतिहासिक क्षण महसुस गरेको छु, उनले भने, जनतामा उत्साह छ, देशमा एउटा राजनीतिक स्थिरता आउँछ, ७० वर्षदेखि हुन नसकेको कुरा यो पटक हुन्छ । उनले यस पटक देशमा स्थिर सरकार बन्ने धारणा व्यक्त गरे ।"
दण्डहीनताको विरोधमा अवार्ड बहिष्कार गरें,"काठमाडौं भारतका तपन बोस यस्ता फिल्ममेकर हुन् जो संस्थापन (इस्टाब्लिसमेन्ट) विरुद्ध लगातार लडिरहेका छन् । राज्यले दिन चाहेका दुइटा फिल्म अवार्ड त उनले अस्वीकारै गरिदिए । आफूले किन यस्तो गरेँ भन्नेबारे बोसले बिहीबार नेपाली दर्शकलाई बताए । उनी अहिले फिल्म साउथ एसिया को एघारौं संस्करणमा भाग लिन नेपाल आएका छन् । अत्याचारविरुद्ध आवाज उठाउने नागरिकलाई सरकारले सुरक्षा दिएको छैन, बोसले भने, उसले त बरु त्रास र अनुदारतालाई प्रश्रय दिइरहेको छ । सन् १९८० मा ब्यान्ड गरिएका मेरा फिल्मलाई जुरीहरूको पहलले अवार्ड मिल्यो । अहिले त जुरीले पहलले गर्न सक्ने अवस्थासमेत छैन । रुलिङ पार्टीका कार्यकर्ताले खुलेआम वितण्डा मच्चाइरहँदा पनि सरकार मूकदर्शक बन्नुलाई उनले विडम्बना माने । दण्डहिनता मौलाउन दिएको विरोधस्वरूप अवार्ड रिजेक्ट गरेको उनले बताए । आफू मोदी सरकारको कदमप्रति असन्तुष्ट रहेको पनि बोसको भनाइ थियो । उहाँ सधंै करोडका कुरा गर्नुहुन्छ, पत्रकारसमेत रहेका उनले ठटयौलो शैलीमा भने, कहाँबाट ल्याउनुहुन्छ त्यत्रो पैसा !दक्षिण एसियाली डकुमेन्ट्री फेस्टिभलको पहिलो दिनमै बोसको फिल्म द एक्सपेन्डेबल पिपल प्रदर्शन गरिएको थियो । यसमा उनले भारतका आदिवासीहरूमाथि राज्यले देखाएको खस्रो व्यवहार प्रस्तुत गरेका छन् । सन् १९८१ देखि यो फिल्म खिच्न सुरु गरेको थिएँ, ५८ मिनेट लामो डकुेमेन्ट्रीबारे उनले भने, पुराना फुटेज धेरै छन् । पोहोर मात्र काम सकेको थिएँ ।आदिवासी को हुन्, के हुन्, विकासका नाममा तीमाथि कस्तो व्यवहार गरिएको छ भन्नेबारे डकुमेन्ट्रीमार्फत उत्तर दिन खोजेको बोसको भनाइ थियो । सन् २००६ मा लागू गरिएको फरेस्ट राइट को गलत अर्थ लगाएर विकासवादी हरूले जंगल छेउछाउ बस्ने आदिवासीलाई नै जंगल प्रयोग गर्न नदिएको घटनामाथि उनको फिल्म केन्द्रित छन् । आदिवासीमाथि भुटान, बर्मालगायत दक्षिण एसियाली मुलुकमा पनि राम्रो व्यवहार नभइरहेको बोसको बुझाइ छ । व्यावसायिक प्रयोजनका लागि आदिवासीहरू आफ्नो ठाउँबाट लखेटिएका छन्, उनले भने, तिनलाई सुरक्षा र स्वतन्त्रता दिनुको सट्टा सरकार बहकिएको छ ।बोसले ननफिक्सन विधामा थुप्रै फिल्म बनाएका छन् । सन् १९८१ को एन इन्डियन स्टोरी र १९८६ को भोपाल : बियोन्ड जेनोसाइड का लागि उनलाई राष्ट्रिय फिल्म अवार्ड दिइएको थियो जुन उनले अस्वीकार गरिदिए । ती डकुमेन्ट्रीमा उनले भागलपुर प्रहरीले ट्रायलमा रहेका कैदीहरूका आँखा फुटाएको घटना र झन्डै २५ सयको ज्यान गएको भोपाल ग्यास ट्राजिडी को यथार्थ समेटेका छन् । उनका फ्रम बिहाइन्ड द ब्यारिकेड, झारखण्ड, द भल्नरेबल रोडयुजर जस्ता डकुमेन्ट्री पनि कहलिएका छन् । फिचर फिल्ममा चाहिँ किन हात नहालेको भन्ने प्रश्नमा उनी बोले, फिचर फिल्म र डकुमेन्ट्रीमा खासै भिन्नता देख्दिनँ । डकुमेन्ट्री अलि बढी च्यालेन्जिङ छ जस्तो लाग्छ । फिल्म कथावाचनको शैली हो । यसलाई महँगो आर्ट फर्म मान्छु । फिल्म समीक्षक समाज नेपाल (फिक्सन) सँगको अन्तरक्रियामा उनले प्रायोजित र स्वतन्त्र फिल्म निर्माणबारे पनि आफ्नो धारणा राखेका थिए । इन्डिपेन्डेन्ट फिल्ममेकिङमा निर्देशकले बिनारोकटोक आफ्नो कौशल देखाउन पाउँछ, उनले भने, विषयले भन्ने कुरा तिनले जस्ताको तस्तै देखाउँछन् ।फेस्टिभलको पहिलो दिन बिहीबार थर्टी टु सोल्स र स्प्लिट इन्ड्स प्रदर्शन गरिए । साई नव खाम निर्देशित अघिल्लो डकुमेन्ट्रीमा एक वृद्धामार्फत म्यान्मारको ग्रामीण जनजीवन देखाइएको छ । पोर्चुगलको लिस्बन सहरमा नेपालीले चलाएको सैलुनभित्रको गतिविधि स्प्लिट इन्ड्स मा समाविष्ट छ । थेसिसफिल्म बनाउनु थियो मैले, निर्देशक राजन कठायतले भने, त्यो सैलुन नेपालीहरूको जक्सन रहेछ । त्यहाँको गतिविधिमार्फत विदेशमा नेपालीले बेहोर्ने कठिनाइ देखाउन खोजेको हुँ ।फेस्टिभलमा वेलकम भ्यालेन्टाइन २०१७, टाइम भ्याम्पायर्स, ड्रिम्स अन हिल्स, प्वाइन्ट एन्ड सुट, द म्यान हु डाफ्र्ड द माउन्टेन्स, फ्लेम्स अफ फ्रिडम : द इच्छापुर डिक्लारेसन र फायरफ्लाइज इन द अबिस पनि प्रदर्शित भए ।शुक्रबारको सोमा डान्सिङ विद डली, आक्स द सेक्सपर्ट, वर्मा स्टोरीबुक लगायत डकुमेन्ट्री देखाइनेछन् । फेस्टिभल आइतबारसम्म चल्नेछ ।"
जेनिफरएलेक्स जुम्ल्याहा जस्ता,"जेनिफर लोपेज र एलेक्स रोड्रिगेजको मायाप्रेम मौलाउँदो छ । यही वर्षको फेब्रुअरीदेखि उनीहरू सम्बन्धमा छन् । लोपेजकै पहलमा दुईबीच बातचित र भेटघाट सुरु भएको थियो । रेस्टुरेन्टमा खाजा खाइरहेका बेसबल खेलाडी एलेक्सलाई जेनिफरले हे, म जेनिफर भन्दै अभिवादन गरेकी थिइन् । उनलाई देखेपछि मलाई के भयो कुन्नि, ४८ वर्षे जेनिफर भन्छिन्, एलेक्स भन्दै चिच्याइछु । म त्यस्तो गर्ने मान्छे होइन ।झन्डै बाह्र वर्षअघि मार्क एन्थोनीसँग वैवाहिक जीवन बिताइरहेकै बेला जेनिफरले एक्लेक्सलाई चिनेकी थिइन् । उनीहरूबीच हाईहेलो सम्बन्ध थियो । तर, फेब्रुअरीमा एलेक्सलाई देख्दा आफू अनायसै उनीतिर तानिएको जेनी फर द ब्लक गायिकाले बताइन् । म सेड्स अफ ब्लु शृंखलाको प्रोमोको सुटिङ सकेर निस्किएकी थिएँ, उनी भन्छिन्, जिन्स, टिम्बरल्यान्ड जुत्ता, छोटो कर्ली कपालमा केटा जस्ती देखिन्थेँ । त्यस्तै लुक्समा एलेक्ससामु पुगेँ ।जेनिफरलाई हेर्दै एलेक्सले तिमी राम्री देखिएकी छौ भनेछन् । उनले डिनरका लागि निम्ता गरेपछि जेनिफर रौसिँदै बाटो लागेकी थिइन् । पहिलो डेट होटल बेलएयरमा भएछ । उनी एकदम कन्फिडेन्ट भएर बसिरहेका थिए, जेनिफर भन्छिन्, म पुगेपछि फतरफतर बोल्न थाले । आफ्नो व्यवसाय, खेल जीवन, भविष्यप्रतिको चिन्ता आदिबारे बताउन थाले । मैले चुपचाप सुनिरहेँ । त्यो डेटिङ थियो कि के ? भ्यानिटी फेयर म्यागाजिनसँगको कुराकानीमा स्टार जोडीले आफूहरूको पारिवारिक योजनाबारे पनि बताएका थिए । दुवैले आआफ्ना परिवार मर्ज गर्न लागेका रहेछन् । जेनिफरका म्याक्स र एमी जुम्ल्याहा सन्तान छन् भने एलेक्सका दुई छोरी छन् । आफूहरू समानान्तर जिन्दगी बाँचिरहेको र एकअर्काको साथले धेरै सहज भइरहेको उनीहरूले बताएका छन् । हामी टीन्स जस्तै छौं, एलेक्स भन्छन्, दुवै सिंह राशिका हौं । दुवै न्युयोर्कमा बस्छौं । दुवै ल्याटिनो (ल्याटिन अमेरिकी) हौं । यस्ता मिल्ने कुरा थुप्रै छन् ।"
मनोनयन अबेरसम्म,"वीरगन्ज (कास) दोस्रो चरण मंसिर २१ मा हुने प्रतिनिधि र प्रदेशसभा निर्वाचनका लागि पर्सामा उल्लासपूर्ण वातावरणमा उम्मेदवारी दर्ता भएको छ । दलहरूले आआफ्नो शक्ति प्रदर्शन गर्दै उम्मेदवारी दर्ता गरेका हुन् ।उनीहरू सयौं समर्थकका साथ उम्मेदवारी दर्ता गर्न आएका थिए । साँझ ५ बजेसम्म समय निर्धारण गरिए पनि कार्यालय परिसरमा प्रवेश गरिसकेका उम्मेदवारको राति अबेरसम्म मनोनयन दर्ता गरिएको मुख्य निर्वाचन अधिकृत नागेन्द्रलाल कर्णले जानकारी दिए । चारवटा क्षेत्र रहेको पर्सामा वाम गठबन्धन, कांग्रेस र मधेस केन्द्रित दलको गठबन्धनबीच बलियो प्रतिस्पर्धा हुने देखिन्छ । गत असोज २ मा भएको स्थानीय तहको निर्वाचनमा वीरगन्ज महानगरपालिकाको मेयरका दुई उम्मेदवारले प्रतिनिधिसभा र प्रदेशसभाको निर्वाचनमा समेत उम्मेदवारी दर्ता गराएका छन् । मेयरमा फोरम लोकतान्त्रिकबाट लडेका विमल श्रीवास्तव क्षेत्र नम्बर २ बाट संघीय फोरम र राजपा गठबन्धनबाट उम्मेदवार बनेका छन् । राजपाबाट मेयरको टिकट नपाएपछि उनी फोरम लोकतान्त्रिकमा प्रवेश गरेका थिए । यसैगरी माओवादी केन्द्रबाट मेयरका उम्मेदवार बनेका रहबर अन्सारीले प्रदेशसभाका लागि क्षेत्र नम्बर १ को क बाट उम्मेदवारी दिएका छन् । मधेसमा उम्मेदवारी दर्ताको दिनलाई उम्मेदवारले शक्ति प्रदर्शनका रूपमा समेत प्रयोग गर्दै आएका छन् । विगतझैँ यसपालिको उम्मेदवारी दर्तामा पनि उम्मेदवारले क्षेत्रभरिका कार्यकर्ता र समर्थक वीरगन्ज बजारमा उतारेका थिए । दलको झन्डा, टिसर्ट, टोपी लगाएर मोटरसाइकल, ट्याक्टर, जिपमा सवार भई आएका सयौं कार्यकर्ताले वीरगन्ज महानगरको मुख्य बजार परिक्रमा गर्दै नेसनल ट्रेडिङ परिसरमा सञ्चालनमा आएको मुख्य निर्वाचन अधिकृतको कार्यालयसम्म पुगेका थिए । बिहान घरबाट उम्मेदवारी दर्ताका लागि निस्किँदा साइत बनाउनका लागि केही उम्मेदवारले पूजा गरे भने, केहीले माछा हेरेका थिए । गाउँबाट ओसारिएका कार्यकर्तालाई भतेरका लागि विभिन्न ठाउँ मासुचिउराको व्यवस्था मिलाइएको थियो । उल्लासपूर्ण सहभागितासिन्धुली मंसिर २१ मा हुने दोस्रो चरणको प्रतिनिधिसभा र प्रदेशसभा निर्वाचनका लागि दलहरूले बिहीबार मनोनयन दर्ता गराएका छन् । उम्मेदवारहरू उल्लासपूर्वक मुख्य निर्वाचन अधिकृतको कार्यालय पुगे । वाम गठबन्धनबाट जिल्लाको क्षेत्र नं २ मा प्रतिनिधिसभा सदस्यका लागि पूर्वमन्त्री एवं माओवादी केन्द्रका नेता हरिबोल गजुरेलले मनोनयन दर्ता गराए । त्यस्तै क्षेत्र नं १ मा गठबन्धनबाट एमालेका पूर्वसांसद गणेश पहाडी भिडदै छन् । गठबन्धनका उम्मेदवार दिउँसो १ बजे निर्वाचन कार्यालय पुगेका थिए । त्यस्तै कांग्रेस उम्मेदवारले मनोनयन दर्ताका लागि दिउँसो ३ बजेको पालो मिलाएका थिए । क्षेत्र नं १ बाट प्रतिनिधिसभामा कानुन व्यवसायी एवं कांग्रेस नेता प्रेमचन्द्र दाहाल र २ बाट पूर्वजिविस सभापति एवं नेता नरेन्द्रजंग थापाले मनोनयन दर्ता गराए । वाम गठबन्धनबाट क्षेत्र नं १ को प्रदेश क मा माओवादी केन्द्रका लेखनाथ दाहाल, ख मा एमाले जिल्ला अध्यक्ष प्रदीप कटुवाल, क्षेत्र नं २ को क मा एमालेका विनोद खड्का र ख मा माओवादी केन्द्रका बुद्धिमान माझी उम्मेदवार छन् । कांग्रेसबाट क्षेत्र नं १ को क मा गंगा गिरी, ख मा श्याम घिमिरे, २ को क मा माणिक ढकाल र ख मा क्षेत्र बम्जनले उम्मेदवार मनोनयन दर्ता गराए । वाम गठबन्धन र कांग्रेस दुवैतर्फका उम्मेदवार पञ्चैबाजासहित मनोनयन दर्तास्थल पुगेका थिए । शक्ति प्रदर्शन गर्नकै लागि उनीहरूले दर्जनौं गाडी रिजर्भ गरी कार्यकर्तालाई सदरमुकाम झारे । निर्वाचन अधिकृतको कार्यालयका अनुसार केही स्वतन्त्र र साना दलले समेत मनोनयन दर्ता गराएका छन् ।वाम गठबन्धनमा बागी जिल्लामा वाम गठबन्धनबाट बागी उम्मेदवारीसमेत परेको छ । माओवादी केन्द्रका गजुरेलले टिकट पाएको क्षेत्र नं २ मा सोही पार्टीका केन्द्रीय सदस्य रामकुमार पौडेलले स्वतन्त्र उम्मेदवारी हालेका हुन् । उनी क्षेत्र नं २ को प्रदेश ख बाट आकांक्षी थिए । क्षेत्र नं १ मा प्रतिनिधिसभा सदस्यका लागि एमाले नेता रामकुमार कार्कीले स्वतन्त्र रूपमा उम्मेदवारी दिएका छन् । प्रदेशमा समेत पार्टीकै चर्चित नेताहरूले टिकट नपाएको झोंकमा बागी उम्मेदवारी दिएका छन् ।"
बलात्कारी मामालाई कैद,चण्डीगढ (बीबीसी) भारतको चण्डीगढस्थित जिल्ला अदालतले १० वर्षीया बालिकाको बलात्कारमा दोषी दुई जनालाई जन्मकैदको फैसला सुनाएको छ । यसअघि मंगलबार दोषी ठहरिएका उनीहरूलाई बिहीबार सजाय सुनाइएको हो । उनीहरू दुवै जना बालिकाका मामा हुन् । बालिकाले गत जुलाईमा पेट दुखेको बताएपछि भएको चेकजाँचका क्रममा उनी गर्भवती भएको थाहा भएको थियो । उनले अगस्टमा एक बच्चालाई जन्म दिएकी थिइन् । अधिकारीले बलात्कारको आरोपमा पक्राउ परेका व्यक्तिको डीएनए परीक्षण नकारात्मक आएपछि थप छानबिन गरी १८ दिनपछि उनका भाइलाई पक्राउ गरेका थिए । घटनाले भारतीय मात्र नभई विश्वकै सञ्चारमाध्यमको ध्यान खिचेको थियो । चण्डीगढ अदालतले गर्भपतनका लागि अनुमति दिए पनि आमाको ज्यान खतरमा पर्ने भन्दै डाक्टरले अस्वीकार गरेका थिए । भारतीय कानुनअनुसार डाक्टरको सिफारिसबिना २० साताभन्दा बढीको गर्भपतन गराउन पाइँदैन । गत सेप्टेम्बरमा १३ वर्षीया बालिकालाई गर्भपतनका लागि अनुमति दिए पनि उनले बच्चालाई जीवितै जन्म दिएकी थिइन् ।
बेलायती रक्षामन्त्रीमा विलियम्सन,"लन्डन (बीबीसी) माइकल फालनले राजीनामा दिएपछि रिक्त बेलायतको नयाँ रक्षामन्त्रीमा प्रमुख सचेतक ग्याभिन विलियम्सन नियुक्त भएका छन् । सन् २०१० देखि लगातार संसद् निर्वाचित विलियम्सन एक वर्षदेखि कन्जरभेटिभ पार्टीको मुख्य सचेतक थिए । यसअघिका रक्षामन्त्री माइकल फालनले बुधबार राजीनामा दिएका थिए । उनले १५ वर्षअघि एक महिला पत्रकारलाई अभद्र व्यवहार गरेको आरोपपछि राजीनामा दिएका थिए । उनले आकस्मिक रूपमा प्रधानमन्त्री टेरेजा मेसमक्ष राजीनामा बुझाएका थिए । उनले राजीनामाको कारण नखुुलाए पनि उक्त व्यवहार मर्यादित नभएको स्वीकार गरे । फालनविरुद्ध सन् २००२ मा कन्जरभेटिभ पार्टी सम्मेलनका क्रममा आयोजित रात्रिभोजमा नियतवश पटकपटक पत्रकार जुलिया हार्टिली ब्रेवरको घुँडा छोएको आरोप लागेको थियो । तर हालै उक्त प्रकरणबारे फेरि समाचार आएपछि फालनमाथि दबाब बढेको थियो । यसअघि उनले मंगलबार विगतको व्यवहारप्रति क्षमा मागेका थिए । मेसमक्ष प्रस्तुत राजीनामा पत्रमा उल्लेख छ, हालैका दिनमा मेरो विगतको व्यवहारका बारेमा आरोप धेरैजसो आरोप गलत भए पनि म के स्वीकार गर्छु भने, सशस्त्र सेनाको नेतृत्वका लागि आवश्यक उच्च मापदण्डभन्दा म तल गिरेको छु । उनले तीन वर्षभन्दा बढी बेलायतको रक्षामन्त्रीको रूपमा काम गर्न पाउनु गौरवको विषय भएको बताए । प्रधानमन्त्री मेले आफूविरुद्ध लागेका आरोप गम्भीर रूपमा लिँदै उदाहरण प्रस्तुत गरेको भन्दै फालनको प्रशंसा गरेकी छन् । पत्रकार ब्रेवरले उक्त घटना पुरानो भएको र आफूलाई पीडित नठानेको बताइन् । फालनले त्यसै बेला आफूले क्षमा मागेको बताएका थिए । हालैका दिनहरूमा सत्तारूढ कन्जरभेटिभ पार्टीका कैयौं सांसदमाथि आफ्नै महिला सहकर्मीविरुद्ध यौनजन्य दुव्र्यवहार गरेको आरोप लागेका छन् । प्रधानमन्त्री मेले त्यस्ता व्यवहार स्वीकार्य नहुने बताउँदै पीडितले प्रहरीसमक्ष उजुरी गर्नुपर्ने बताएकी छन् ।"
आतंककारीलाई मृत्युदण्ड : ट्रम्प,वासिङ्टन (बीबीसी) अमेरिकी राष्ट्रपति डोनाल्ड ट्रम्पले न्युयोर्कस्थित लोअर म्यानहयाटनमा ट्रक दौडाएर ८ जनाको हत्या गर्ने सेफुल्लो सैपोभलाई मृत्युदण्ड दिनुपर्ने बताएका छन् । बिहीबार ट्वीट गर्दै ट्रम्पले आक्रमणकारीलाई छिटो र कडा कारबाही गर्न आह्वान गरेका छन् । म्यानहयाटनका न्यायाधिवक्ता जुन किमले उनीमाथि दुई मुद्दा दायर गरिएको जनाए । उनीमाथि गाडीको प्रयोग गरी ८ को ज्यान लिएको र इस्लामिक स्टेटलाई सहयोग र सर्मथन जनाएकोमा मुद्दा दायर गरिएको हो । किमका अुनसार सरकारले चाहेमा उनलाई पहिलो मुद्दामा मृत्युदण्ड र दोस्रोमा आजीवन काराबासको सजाय हुन्छ । यसअघि सैपोभले १ वर्षको तयारीपछि आफूले बुधबार आक्रमण गरेको बताए । उनले अनुसन्धानकर्तालाई आफूले सक्दो बढी मानिस मार्ने नियतले आक्रमण गरेको बताए । सैपोभले मानिस धेरै हुन्छन् भनेर आक्रमणका लागि हलोइनको दिन रोजेको बताए । यसअघि संघीय अदालतमा लगाइएको अभियोगमा उनले आक्रमणको योजना २ महिनाअघि बनाएको बताइएको छ । आक्रमणपछि प्रहरीको गोली लागेका सैपोभ अदालतमा ह्वीलचियरमा उपस्थित थिए । उनीमाथि ट्रक जोताएको र विद्रोही समूह इस्लामिक स्टेटलाई सामग्री उपलब्ध गराएको आरोपमा मुद्दा लगाइएको हो । उनी डीभी चिठ्ठा प्रणालीमार्फत अमेरिका पुगेका थिए । सैपोभले मंगलबार लोअर म्यानहयाटनमा साइकल लेन र फुटपाथमा ट्रक दौडाई आक्रमण गरेलगत्तै सैपोभलाई प्रहरीले गोली हानी नियन्त्रणमा लिए । उनलाई त्यसपछि उपचारका लागि अस्पताल पुर्याइएको थियो । उक्त आक्रमणमा परी ६ जनाको घटनास्थलमै र २ जनाको अस्पतालमा मृत्यु भएको थियो । अन्य १२ घाइतेमध्ये ९ को अस्पतालमा उपचार भइरहेको छ । उनले आफूले इस्लामिक स्टेटको झन्डा ट्रकमा फहराउन चाहे पनि अरूको ध्यान आफूतिर केन्द्रित हुने भएकाले त्यसो नगरेको बताए । संघीय जाँच ब्युरो (एफबीआई) ले घटना सम्बन्धित प्रश्न गर्न खोजिरहेका उज्वेकिस्तानकै अर्का व्यक्तिको पनि ठेगाना पत्ता लगाएको बताएका छन् । को हुन् सैपोभ ?सन् २०१० मा उज्वेकिस्तानबाट अमेरिका पुगेका सैपोभ एक ट्रकचालक थिए । लामो समय फ्लोरिडामा बसेका उनी केही समयअघि न्युजर्सी सरेका थिए । सीबीएस टेलिभिजनका अनुसार २०१५ मा एफबीआईले गरेको प्रतिआतंकवाद अनुसन्धानमा उनको नामसमेत समावेश थियो ।
चीनरूस सम्बन्ध सुधारमा जोड,"बेइजिङ (सिन्हवा) चिनियाँ राष्ट्रपति सी चिनफिङले रूस र चीनबीच विभिन्न क्षेत्रमा सहयोग र सम्बन्ध सुधार गर्नु आवश्यक भएको जनाएका छन् । रूसी राष्ट्रपति दिमित्री मेदभेदेवसँग बेइजिङमा बिहीबार भएको भेटमा सीले दुई देशबीचको सुमधुर सम्बन्धले नयाँ प्रगति हुने बताए । सीले मेदभेदेवलाई सिल्क रोड को सफलताका लागि रूसी सहयोग अति आवश्यक भएको धारणा राखे । उनले दुई देशको सम्बन्धले शिक्षा, पर्यटन, सञ्चार, प्रविधिलगायतका क्षेत्रमा उल्लेखनीय प्रगति भएको दाबी गरे । भेटमा मेदभेदेवले १९ औं महाअधिवेशनबाट पुन राष्ट्रपतिमा निर्वाचित भएकोमा सीलाई बधाई दिएका थिए । गत जुलाईमा भएको सीको रूस भ्रमणपछि अर्थतन्त्र, उर्जा, लगानीलगायतका विषयमा दुई देशले जोड दिएका छन् ।"
आक्रमणमा १५ को मृत्यु,अफगानिस्तान (सिन्हवा) अफगानिस्तानको चारिकारमा भएको बम आक्रमणमा कम्तीमा पनि १५ जनाको मृत्यु भएको छ । इन्धन बोकेर गुडिरहेको टयांकरमा अज्ञात समूहले बम आक्रमण गर्दा उनीहरूको मृत्यु भएको अधिकारीले जनाएका छन् । प्रत्यक्षदर्शीका अनुसार बम आक्रमणलगत्तै भएको आगलागी पछि टयांकर विस्फोटमा उनीहरू मारिएका हुन् । टयांकरमा आगलागी भएपछि नजिकैको बस्ती तथा सडकमा गुडिरहेका केही बसमा समेत आगो लागेको थियो । मारिनेमा बसका यात्रु तथा घटनास्थल वरिपरिका मानिस छन् ।
तामाकोसी ३ को अनुमति रद्द गर्न माग,"काठमाडौं तामाकोसी तेस्रो जलविद्युत् आयोजनाको सर्वेक्षण लाइसेन्स ऊर्जा मन्त्रालयले कानुन विपरीत तामाकोसी ३ को अनुमति रद्द गर्न माग गरेको छ । टीबीआई होल्डिङ कम्पनीलाई दिएकामा आपत्ति जनाउँदै लगानी बोर्डले ऊर्जा सचिव अनुपकुमार उपाध्याय, प्रधानमन्त्री शेरबहादुर देउवा, उपप्रधान तथा ऊर्जामन्त्री कमल थापा, अर्थमन्त्री ज्ञानेन्द्रबहादुर कार्की, मुख्य सचिव लोकदर्शन रेग्मी, प्रधानमन्त्री कार्यालयका पूर्वाधार हेर्ने सचिवलाई पत्राचार गरी टीबीआईलाई दिएको अनुमति रद्द गर्न माग गरिएको हो । ५ सय मेगाबाटभन्दा बढी क्षमताको जलविद्युत् आयोजनाको क्षेत्राधिकार आफ्नो रहेको जिकिर गर्दै उक्त आयोजनालाई आवश्यक लगानीको स्रोत जुटाउन अन्तर्राष्ट्रियस्तरमा मार्केटिङ गरिरहेको दाबी बोर्डले गरेको छ । केही विदेशी कम्पनीहरूले लगानीका लागि आशयपत्रसमेत पेस गरिसकेको सन्दर्भमा विश्वसनीयतामाथि प्रश्न उठ्ने र लगानीको वातावरणमा समेत असर गर्ने भन्दै अनुमति रद्द गर्न बोर्डले माग गरेको हो । अनुमति रद्द गरेर आयोजना विकास मोडालिटीको विषयमा मन्त्रालयलाई राय उपलब्ध गराउनसमेत पत्राचार गरिएको छ ।ऊर्जा मन्त्रालयले ६ सय ५० मेगावाट क्षमताको उक्त आयोजनाको सर्वेक्षण लाइसेन्स कानुन विपरीत टीबीआई होल्डिङ कम्पनीलाई दिएको हो । ऊर्जा मन्त्रालयको कार्यभारबाट हटाएर बिनाविभागीय मन्त्री बनाइएका महेन्द्रबहादुर शाहीको दबाबमा ऊर्जा सचिव अनुपकुमार उपाध्यायले उक्त कम्पनीलाई सर्वेक्षण लाइसेन्स दिएका हुन् । यसबारे समाचार सार्वजनिक भएपछि प्रधानमन्त्रीले अध्यक्षता गर्ने लगानी बोर्ड सचिवालयले सरोकारवाला सबै व्यक्ति तथा निकायलाई पत्राचार गरेको हो । स्रोतका अनुसार उपप्रधान तथा ऊर्जामन्त्री थापालाई बोर्डका अधिकारीहरूले भेटेर अनुमति रद्द गर्नुपर्ने ब्रिफिङ पनि गरेका छन् ।दुई वर्षअघि प्रधानमन्त्रीको अध्यक्षतामा बसेको बोर्ड बैठकले उक्त आयोजना सार्वजनिक निजी साझेदारी (पीपीपी) मोडेलमा विकास निर्णय गरेको थियो । बोर्ड बैठकले ०७३ पुस २५ गते आयोजना विकास मोडालिटीसमेत पास गरिसकेको छ । यस विषयमा सचिव उपाध्यायकै कार्यकक्षमा पटकपटक छलफल भएको तर त्यसलाई बेवास्ता गर्दै पछिल्लो समय भएको सम्झौताबारेमा बोर्डले पत्रमार्फत आपत्ति जनाएको छ । बोर्डको पच्चीसौं बैठकले यस आयोजनालाई लगानी बोर्ड नियमावली २०६९ को नियम ८ बमोजिम प्रतिस्पर्धामार्फत लगानी कार्यान्वयन गर्न आयोजना बैंकमा सूचीकरण गरिसकेको छ, बोर्डले गरेको पत्राचारमा भनिएको छ, उद्योग मन्त्रालय तथा लगानी बोर्डले संयुक्त रूपमा २०७३ फागुनमा आयोजना गरेको लगानी सम्मेलनपश्चात तामाकोसी तेस्रोमा लगानीकर्ताहरूबाट आशयपत्र प्राप्त भएका छन् । सम्मेलनपश्चात उपलब्ध गराइएको विवरणअनुसार ६ वटा चिनियाँ कम्पनी, दुईवटा जापानी र बेलायतको एक कम्पनीले तमाकोसी ३ आयोजनामा लगानीको आशयपत्र पेस गरेका छन् । आशयपत्र पेस गर्ने र अन्य अन्तर्राष्ट्रिय कम्पनीहरूसमेतले सहभागी हुन पाउने गरी बोर्डले अन्तर्राष्ट्रिय प्रतिस्पर्धा गर्ने तयारी गरिरहेको जनाएको छ । लगानीकर्ताहरूले आयोजनाको सम्बन्धमा आशयपत्र दिएको, लगानीकर्ताहरूलाई प्रस्ट रूपमा प्रतिस्पर्धाबाट मात्रै आयोजनाको अनुमति प्रदान गरिने जानकारी गराएकामा विद्युत् विकास विभागले सर्वेक्षण अनुमतिपत्र प्रदान गरेको जानकारी प्राप्त भएको छ, बोर्डको पत्रमा भनिएको छ, सञ्चार माध्यमहरूबाट बिनाप्रतिस्पर्धा अनुमति प्रदान गरिएको समाचार सम्प्रेषण भएबाट लगानीकर्ताहरू अलमलमा पर्ने र अन्ततोगत्वा निरुत्साहितसमेत हुन सक्ने देखिन्छ ।उक्त पत्रको बोधार्थ विद्युत् विकास विभागका महानिर्देशक नवीनराज सिंह र टीबीआई कम्पनीलाई पनि दिइएको छ । प्रधानमन्त्री देउवाले असोज ३१ मा ऊर्जामन्त्री शाहीसहित माओवादी केन्द्रका १७ मन्त्रीलाई बिनाविभागीय बनाएका थिए । सचिव उपाध्यायले विद्युत् ऐन २०४९ को व्यवस्था प्रयोग गरी बिनाप्रतिस्पर्धा उक्त आयोजना टीबीआई कम्पनीलाई दिएका हुन् । उक्त ऐनभन्दा पछि बनेको लगानी बोर्ड ऐनले ५ सय मेगावाट वा त्यसभन्दा बढी क्षमताका आयोजनाको लाइसेन्स दिनेबारे विद्युत् ऐनको व्यवस्थालाई काटिसकेको छ । लगानी बोर्ड ऐनको दफा ९ मा प्रचलित कानुनमा जुनसुकै कुरा लेखिएको भए तापनि देहायको कुनै परियोजना कार्यान्वयन गर्न आवश्यक हुने लगानी यस ऐनबमोजिम कार्यान्वयन गरिने उल्लेख छ । सोही दफाको झ मा पाँच सय मेगावाट वा सोभन्दा बढी क्षमताको जलविद्युत् उत्पादन परियोजनामा हुने लगानीसम्बन्धी निर्णय लगानी बोर्डले गर्ने उल्लेख छ । यस व्यवस्थाको उल्लंघन गर्दै सचिव उपाध्यायले उक्त सम्झौतापूर्व लाइसेन्स नीति महाशाखाको रायसमेत नलिई अनुमति दिएका हुन् । लगानी जुटाउने आधारसमेत टीबीआईले पेस गरेको छैन । उक्त आयोजनाको लागत करिब १ खर्ब ३० अर्ब रुपैयाँ लाग्ने अनुमान गरिएको छ । लाइसेन्स अनुमति पाउने टीबीआई होल्डिङ कम्पनी गैरआवासीय नेपाली संघ (एनआरएनए) का अध्यक्ष भवन भट्टको हो । भट्ट एनआरएनएको सम्मेलनमा आएकै बेला उनको कम्पनीले लाइसेन्सका लागि आवेदन दिएको थियो । आवेदन दिएको एक साता नबित्दै सर्वेक्षण लाइसेन्स दिइएको हो ।यो आयोजनाबारे चर्चा सुरु भएको दशक बितिसक्यो । सन् २००७ मा नर्बेली कम्पनी स्टयाटक्राफ्टले तामाकोसी ३ को सर्वेक्षण लाइसेन्स लिई अध्ययन गरेको थियो । उक्त आयोजनाको विस्तृत इन्जिनियरिङ अध्ययनसमेत गरिसकेको छ । उक्त कम्पनीले विद्युत् भारतमा निर्यात गर्ने उद्देश्यले भारतीय साझेदारसमेत खोजेको थियो । भारतीय कम्पनीले चासो नदिएपछि लगानी जुटाउन नसकेको नर्बेली कम्पनीले ०७२ पुसमा आयोजनाबाट हात झिक्यो । कम्पनीले भूकम्प, नेपालको पछिल्लो अवस्था र आफ्नै नीतिगत अवस्थाका कारण बाहिरिएको औपचारिक जानकारी बोर्डलाई दिएको थियो । त्यसपछि बोर्डले अर्को तयारी गरिरहँदा ऊर्जा मन्त्रालयले सुटुक्क अर्को सम्झौता गरेको, त्यसले क्षेत्राधिकार विवाद उत्पन्न गराएकाले आयोजना विकासमा थप ढिलाइ हुने देखिन्छ ।"
कोलकाता बन्दरगाहबाट सामान छुटाउन कठिन,"वीरगन्ज नेपालमा तेस्रो मुलुकबाट आयात गरिएका व्यापारिक सामान कोलकाता बन्दरगाहबाट ल्याउन मुस्किल पर्न थालेको छ । बन्दरगाह अस्तव्यस्त हुँदा सामान निकाल्न कठिन भएको आयातकर्ताको गुनासो छ । बाहिरबाट आएका कन्टेनरले सामान पुर्याएर समयमा बन्दरगाह फर्कन नसक्दा सिपिङ कम्पनीलाई बढी विलम्ब शुल्क तिर्नुपर्ने भएको छ । भारतको कोलकाता बन्दरगाहको व्यवस्थापनको कमजोरीका कारण आयातकर्ताले प्रतिकन्टेनर झन्डै डेढ लाख रुपैयाँ थप खर्चिनुपरेको आयातकर्ताको दाबी छ । आयातकर्ताले समयमा सामान नेपाल भित्र्याउन पनि सकिरहेका छैनन् । गत असोजदेखि आएका अधिकांश कन्टेनर अझै कोलकाता बन्दरगाहमै थन्किएका छन् । कन्टेनर बन्दरगाहमा आएदेखि सिपिङ कम्पनीले बिलम्ब शुल्क जोड्न थाल्छन् । कन्टेनर गन्तव्यमा पुगेर बन्दरगाहसम्म फर्किनका लागि औसतमा १५ देखि २१ दिनसम्म फ्री समय हुन्छ । आयातकर्ताका अनुसार सिपिङ कम्पनीले उपलब्ध गराएको फ्री समय कोलकाता बन्दरगाहबाट कन्टेनर जाँचपास गराउनैमा लाग्न थालेको छ । उक्त बन्दरगाहमा पछिल्लो समय कन्टेनर संख्यामा वृद्धि भए पनि व्यवस्थापन पक्ष फितलो भएकाले आयातकर्ता मारमा परेका हुन् । वीरगन्ज उद्योग वाणिज्य संघका अनुसार बर्सेनि ६ देखि ८ अर्ब रुपैयाँ विभिन्न शीर्षकमा अतिरिक्त रकम तिर्नुपरिरहेको छ । आयातकर्ताका अनुसार तेस्रो मुलुकबाट आयात गरिएका करिब २ हजार ५ सय कन्टेनर अझै अलपत्र परेका छन् । यसअघि फस्र्ट कम फस्र्ट सर्भ अनुरूप सेवा दिइरहेको बन्दरगाह व्यवस्थापनले हाल नीति परिवर्तन गरेको छ । दुई महिना पहिले आएको कन्टेनर अन्य कन्टेनरले थिचिएर तल परेका छन्, नेपाल फ्रेट फर्वाडर्स एसोसिएसनका निवर्तमान अध्यक्ष राजन शर्माले भने, समस्या जटिल बन्दै गएको छ । नेपालका व्यापारीले सबै काम एजेन्टले गर्ने भनेर ढुक्कका साथ बस्ने गरेका उनले बताए । बन्दरगाहमा जति विलम्ब शुल्क तिरे पनि व्यापारीले नेपाली उपभोक्ताबाट उठाउने हुन्, उनले भने, यो समस्या समाधानका लागि व्यापार संघ र सरकारीस्तरबाट पहल भएको छैन । नेपाली व्यापारीले सामानको मूल्य जति वृद्धि गरे पनि उपभोक्ताले सजिलै खरिद गर्ने भएकाले आयातकर्ताले विलम्ब शुल्क तिरेको उनको बुझाइ छ । नेपाल उद्योग वाणिज्य महासंघको यातायात तथा पारवाहन समितिका सभापति अशोक टेमानीका अनुसार तेस्रो मुलुकबाट आएको सामानको बिक्री चिन्ताभन्दा पनि बन्दरगाहबाट सामान कसरी छिट्टो निकाल्नेमै बढी ध्यान जाने गरेको छ । उनले भने, पारवहनमा उत्पन्न समस्या समाधानका लागि सरकारी पहलको आवश्यकता छ । साँघुरो र परम्परागत कोलकता बन्दरगाहमा नेपाली आयातकर्ताले निरन्तर कठिनाइ भोगिरहे पनि सरकारले समस्या निराकरणका लागि पहल नगरेको टेमानीले गुनासो गरे । तेस्रो मुलुकबाट समुद्री मार्ग भई कोलकतामा आएको समान रेल मार्ग वा स्थल मार्ग भएर नेपाल भित्र्याइन्छ । पछिल्लो समय सडकमार्ग अवरुद्ध र सिमानामा देखिएको ट्राफिक जामको समस्याले अधिकांश कन्टेनर रेल्वे मार्ग भएर वीरगन्जको सिर्सियास्थित सुख्खा बन्दरगाहसम्म आउने गरेका छन् । सीआईएफ परिवर्तन आवश्यककरिब १५ वर्षदेखि वीरगन्जमा सुख्खा बन्दरगाह सञ्चालनमा आए पनि तेस्रो मुलुकबाट नेपालका लागि आएका कन्टेनर अझै पनि सीआईएफ (सामानको मूल्य, भाडा र बिमा) कोलकता लेखेर आउने गरेका छन् । नेपालको आफ्नै बन्दरगाह भइसकेपछि सरकारले पहल गरेर सीआईएफ वीरगन्ज लेखाउन सक्नुपर्छ, टेमानी भने, यसले विलम्ब शुल्कको करोडौं रकम सिपिङ कम्पनीलाई तिर्नुपर्दैनथ्यो, समयको पनि बचत हुन्थ्यो । सीआईएफ वीरगन्ज भएर सामान आयात भएपछि वीरगन्ज सुख्खा बन्दरगाहमा कन्टेनर आएपछि फ्री समय लागू हुन्छ । हाल तेस्रो मुलुकबाट आयात भएको सामानको जाँचपासका लागि कोलकाता, रक्सौल र वीरगन्जमा गरी तीनवटा क्लियरिङ एजेन्ट राख्नुपर्ने बाध्यता छ । यसले अतिरिक्त रकम र समयको भार थपिएको उनले बताए ।"
तल्लो मोदीको विद्युत् उत्पादन पुसदेखि,"पातीचौर (पर्वत) २० मेगावाटको तल्लो मोदी जलविद्युत् आयोजनाको विद्युत् उत्पादन पुसदेखि हुने भएको छ । आयोजना प्रमुख पवनकुमार यादवका अनुसार ९२ प्रतिशत निर्माण सम्पन्न भएको र कामले तीव्रता पाएकाले उत्पादन छिट्टै हुने भएको हो । आयोजनाको ०६९ साउनमा निर्माण थालिएर ६० महिनाभित्र सम्पन्न गर्ने लक्ष्य लिए पनि निर्धारित समयमा प्रगति भएको थिएन । बर्खामा टनेलभित्र पहिरो जाने, भासिने, भित्रै बाढी पस्नेजस्ता प्राकृतिक समस्याले निर्धारित समयभन्दा केही ढिला भयो, उनले भने, अब पुसभित्रमा उत्पादन थाल्ने अवस्थामा पुग्ने तयारीका साथ काम भइरहेको छ । निर्माणको कामलाई यतिबेला तीव्रता दिइएको उनले बताए । युद्धस्तरमा काम नगरे लागतसमेत बढ्ने उनले सुनाए । भौतिक संरचनाअन्तर्गत सुरुङको काम सकिएको छ । पावरहाउससम्म पाइप बिच्छयाउन, पावरहाउसका केही फिनिसिङ, टर्बाइन र जेनेरेटर जडानका काम केही बाँकी रहेको आयोजनाका जनसम्पर्क अधिकृत सुरेन्द्र बेल्बासेले बताए । कन्स्ट्रक्सनकै काम सक्न अझै दुई महिना लाग्ने देखिन्छ, उनले भने, तैपनि कामले यतिबेला गति लिएको छ । केही दिनयता आयोजनाले दैनिक दुई सिफ्टमा काम गरिरहेको जनाएको छ । आयोजनाको ३ अर्ब ६० करोड रुपैयाँको लागत स्टिमेटमा काम थालेको आयोजनाले निर्धारित म्यादमा काम नसकेपछि लागत बढ्दै गएको हो । विद्युत् प्राधिकरणसँग ०६८ भदौमा विद्युत् खरिद सम्झौता भएको थियो । आयोजनाको वार्षिक ११ करोड ७० लाख युनिट विद्युत् उत्पादन गर्ने लक्ष्य छ । आयोजनाको इन्जिनियरिङलगायत कन्स्ट्रक्सनको काम मनाङ ट्रेड लिंक र साउथ एसियन इन्फास्ट्रक्चरले गरेका छन् । मनाङले डयामलगायत (आउटलेन्ड) र साउथले टनेल, इन्जिनियरिङसहित पूर्वाधारको काम गरिरहेको छ । आयोजनामा नेपाल इन्भेस्टमेन्टसहित ११ वाणिज्य बैंक, उद्योगी पशुपति मुरारका, जलस्रोतविज्ञ ज्ञानेन्द्रलाल प्रधानलगायतको लगानी छ । कुस्मा नगरपालिका र मोदी गाउँपालिका आयोजनाका प्रभावित क्षेत्र हुन् । मोदीको तिलाहारबाट ४२ सय मिटर लामो सुरुङ हँुदै कुस्मा नगरपालिकाको चुवास्थित परादीमा आयोजनाको पावरहाउस रहनेछ ।"
१७ केजी सुनसहित पक्राउ,"लमजुङ गोरखामनाङको सीमा क्षेत्र लार्केबाट मनाङको थोंचे हुँदै लमजुङ सदरमुकाम बेंसीसहर ल्याइँदै गरेको १७ किलो अवैध सुन प्रहरीले बरामद गरेको छ । बा५८प ४२९१ नं को २२० सीसीको पल्सर मोटरसाइकलमा सवार मनाङको नासोङ गाउँपालिका ९, दानाक्युका ३१ वर्षीय पासाङ लामाले उक्त सुन बोकेका थिए । प्रहरीले बिहीबार लामाको साथबाट ३० हजार ५ सय २० रुपैयाँ नगदसमेत बरामद गरेको जानकारी दियो । डीएसपी पदमबहादुर विष्टले समातिएको सुनसहितका सामग्रीलाई आफ्नै कार्यकक्षमा सार्वजनिक गर्दै अनुसन्धान थालिएको बताए । हामीले प्रारम्भिक बयान समेत राम्रोसँग लिन पाएका छैनौं, उनले भने, अनुसन्धान पछि खुल्नेमा ढुक्क छौं । प्रहरीका अनुसार विभिन्न ५ वटा छुट्टाछुट्टै कम्पनीको ट्याग लागेको ११ किलोको उक्त सुन कसको हो र कहाँ लान लागिएको हो भन्ने खुलेको छैन । लामाको साथबाट नागरिकता, पासपोर्ट, फोटोसहितको मतदाता परिचयपत्रसमेत बरामद भएको छ ।प्रारम्भिक बयानका आधारमा लामाले २० हजार रुपैयाँ भाडा लिएर बेंसीसहरको एक होटलसम्म पुर्याउने जिम्मा लिएका थिए । उनी भाडाका हुन् या तस्करी नै हुन् भन्ने अहिले नै खुलेको छैन, उनले भने । सामान्य हेर्दा भरियाजस्तो देखिएको डीएसपी विष्टले बताए । सुन सार्वजनिक कार्यक्रममा आएका लमजुङ सुनचाँदी व्यवसायी संघका पदाधिकारीले प्रहरीले समातेको सुन नै भएको पुष्टि गरेका छन् । बिहीबारको दर अनुसार प्रतितोला ५६ हजारको हाराहारीमा रहेकाले उक्त सुन करिब ८ करोड १६ लाख रुपैयाँ बराबरको रहेको संघका निवर्तमान अध्यक्ष रविन विश्वकर्माले बताए । सुन तस्करीको नयाँ रुटयसअघि रसुवाको केरुङ र सिन्धुपाल्चोकको तातोपानी नाका हुँदै तस्करी भइरहेको सुन तिब्बतबाट गोरखामनाङलमजुङ बाटो हुँदै तस्करी हुन थालेको छ । यसअघि यो रुटमा तस्करीको कुनै छनक नपाइए पनि बिहीबारको घटनाले नयाँ तथ्य फेला परेको छ । गोरखाको सामागाउँस्थित रुइला उक्त क्षेत्रको तिब्बतसँगको एकमात्र नाका हो । चुमनुब्री गाउँपालिका १ मा पर्ने उक्त ठाउँबाट मनाङ र गोरखाको सीमा लार्के १ दिनमा आइपुगिन्छ ।"
स्याङयोङ टिभोली बजारमा,काठमाडौं (कास) आईएमएस मोटर्सले स्याङ्योङ टिभोली गाडी नेपाली बजारमा भित्र्याएको छ । यो गाडी नेपाली बजारमा दुई वटा विकल्पका साथ प्रस्तुत गरिएको जारी विज्ञप्तिमा उल्लेख छ । अटोमेटिक गियर बक्स सुविधायुक्त स्याङ्योङ टिभोली र म्यानुअल सेमिलोडेड बजारमा ल्याएको कम्पनीले जनाएको छ । कम्पनीका अनुसार यी दुई गाडीको बजार मूल्य क्रमश: ६५ लाख ९९ हजार र ५६ लाख ९९ हजार रुपैयाँ रहेको छ ।
नबिल भाइबर बैंकिङ सेवा सुरु,"काठमाडौं (कास) नबिल बैंकले नबिल भाइबर बैंकिङ सेवा सुरु गरेको छ । यो सेवा भाइबर प्लेटफर्ममार्फत उपलब्ध गराइएको बैंकले जनाएको छ । बैंकका ग्राहकहरूले आफ्नो खाताको मौज्दात जाँच गर्न, खाताको छोटो कारोबारलगायत अन्य विवरणको साथै विनिमय दरब्याजदरलगायत विभिन्न जानकारी यो सेवाबाट लिन सक्ने जारी विज्ञप्तिमा उल्लेख छ । यस सेवाका लागि बैंकका ग्राहकहरू स्वयंले भाइबरमा उपलब्ध नबिल बैंकको सार्वजनिक खाता नबिल बैंक मा दर्ता हुनुपर्ने जनाएको छ ।"
जलवायु परिवर्तनबारे सम्मेलन,"काठमाडौं (कास) नेपाल उद्योग वाणिज्य महासंघ र सार्क च्याम्बर अफ कमर्स एन्ड इन्डस्ट्रीले राजधानीमा संयुक्त रूपमा दक्षिण एसियाली युवाहरू सम्मिलिन जलवायु परिवर्तनसम्बन्धी सम्मेलनको आयोजना गरेको छ । युवा तथा खेलकुदमन्त्री राजेन्द्रकुमार केसीले सम्मेलनलाई सम्बोधन गर्दै मुलकको आर्थिक समृद्धि एवं प्रभावकारी परिवर्तनमा युवाको भूमिका महत्त्वपूर्ण रहेको बताए । महासंघका अध्यक्ष भवानी राणाले जलवायु परिवर्तनको चरम अवस्था भोग्नुपरेको दृष्टान्त दिँदै हालै नेपाल, भारत, बंगलादेशलगायतका देशहरू बाढी पहिरोको मार खेपिरहेको बताइन् । सार्क चेम्बर अफ कमर्सका अध्यक्ष एवं नेपाल उद्योग वाणिज्य महासंघका पूर्वअध्यक्ष सुरज वैद्यले युवाहरू परिवर्तनका संवाहक भएकाले, युवाहरू एकजुट भएर जलवायु परिवर्तनका असरहरू न्यूनीकरण गर्न सफल हुने विश्वास व्यक्त गरे ।"
चन्द्रागिरि केबलकार र टर्किस एयरबीच सम्झौता,काठमाडौं (कास) चन्द्रागिरि केबलकार र टर्किस एयरलाइन्सबीच टिकट खरिदमा छुट लिनेदिनेसम्बन्धी सम्झौता भएको छ । सम्झौतापत्रमा चन्द्रागिरि हिल्सका तर्फबाट महाप्रबन्धक अभिषेकविक्रम शाह र टर्किस एयरलाइन्सका तर्फबाट महाप्रबन्धक अब्दुल्हा तुन्सेर केसेचिले हस्ताक्षर गरेको जारी विज्ञप्तिमा छ । सम्झौताअनुसार चन्द्रागिरि हिल्स र टर्किस एयरलाइन्समा कार्यरत कर्मचारी र यात्रुले दुवैतर्फको टिकट खरिदमा छुट पाउने व्यवस्था छ ।
राष्ट्र बैंकको निर्देशन उल्लंघन,"काठमाडौं त्रैमास समाप्त भएको १५ दिनभित्र वित्तीय विवरण सार्वजनिक गर्नुपर्ने राष्ट्र बैंकको निर्देशन भए पनि बहुसंख्यक बैंक तथा वित्तीय संस्थाले पालना गरेका छैनन् । राष्ट्र बैंकको निर्देशनअनुसार बैंक तथा वित्तीय संस्थाले बुधबार (कात्तिक १५) सम्म पहिलो त्रैमासको वित्तीय विवरण सार्वजनिक गर्नुपर्ने थियो ।तोकिएको समयभित्र ६ वटा वाणिज्य बैंकले मात्र पहिलो त्रैमासको वित्तीय विवरण सार्वजनिक गरेका छन् । बाँकी बैंकहरूले न प्रतिवेदन सार्वजनिक गरेका छन् नत ढिलाइ हुनुको कारणबारे राष्ट्र बैंकमा पत्राचार नै गरेका छन् । बहुसंख्यक बैंक तथा वित्तीय संस्थाहरूबाट आफ्नो निर्देशन अवज्ञा हुँदा पनि राष्ट्र बैंक मौन छ । बुधबारसम्म नबिल, एभरेस्ट, सानिमा, सिटिजन्स, एनआईसी एसिया र जनता बैंकले मात्र वित्तीय विवरण प्रकाशित गरेका छन् । बिहीबारसम्म वित्तीय विवरण सार्वजनिक गर्ने बैंक संख्या १० पुगेको छ ।गत आर्थिक वर्षसम्म बैंक तथा वित्तीय संस्थाले त्रैमास समाप्त भएको ३५ दिनभित्र वित्तीय विवरण सार्वजनिक गर्नुपर्ने राष्ट्र बैंकको निर्देशन थियो । राष्ट्र बैंकले यो वर्ष उक्त निर्देशन परिमार्जन गरी त्रैमास समाप्त भएको १५ दिनभित्र राष्ट्रियस्तरको दैनिक पत्रिकामा प्रकाशित गर्नुपर्ने व्यवस्था गरेको हो । साउन १ देखि लागू हुने गरी एकीकृत निर्देशिकामार्फत उक्त व्यवस्था ल्याइएको हो । अधिकांश बैंकहरूबाट उक्त निर्देशन पालना भएको छैन ।बैंक तथा वित्तीय संस्थाहरूले सम्पूर्ण शाखाहरूको समेत कारोबार समावेश गरी वास्तविक एकीकृत वित्तीय विवरणलगायत प्रमुख वित्तीय परिसूचकहरूको विवरण हरेक त्रैमास पूरा भएको १५ दिनभित्र कुनै एक राष्ट्रियस्तरको दैनिक पत्रिकामा अनिवार्य रूपमा प्रकाशित गरी सोको एक प्रति बैंक तथा वित्तीय संस्था नियमन विभाग र सम्बन्धित सुपरिवेक्षण विभागलाई समेत उपलब्ध गराउनुपर्नेछ, राष्ट्र बैंकको निर्देशनमा भनिएको छ । बुधबारसम्म बहुसंख्यक बैंकहरूको वित्तीय विवरण सार्वजनिक नभएपछि सदस्य बैंकहरूलाई नियामक निकायको कारबाहीबाट जोगाउन बैंकर्स संघले चलाखीपूर्ण ढंगले राष्ट्र बैंकलाई पत्राचार गरेको छ । यो नयाँ निर्देशनपछिको पहिलो त्रैमास भएकाले धेरै बैंकहरूले तोकिएको समयमा वित्तीय विवरण सार्वजनिक गर्न नसकेको जनाउँदै र आगामी त्रैमासमा समयमै सार्वजनिक गर्ने प्रतिबद्धता पनि पत्रमा उल्लेख छ । राष्ट्र बैंकले हरेक आर्थिक वर्षको अन्त्यमा सार्वजनिक गर्ने एकीकृत निर्देशनमा अन्यजस्तो यो निर्देशन बोल्ड नभएकाले धेरै बैंकहरूलाई थाहा नभएको आरोप पनि बैंकरहरूले लगाएका छन् ।संघले बिहीबार राष्ट्र बैंकलाई पत्र पठाएको स्रोतले बताएको छ । जबकि १५ गते वित्तीय विवरण सार्वजनिक गर्ने अन्तिम दिन हो । राष्ट्र बैंकको निर्देशनप्रति संवेदनशील भएको भए बैंकहरूले १५ गतेअघि नै ढिलाइ हुनुको जायज कारणसहित राष्ट्र बैंकमा पत्राचार गर्नुपथ्र्यो, एक पूर्वबैंकरले भने, ढिलाइ भए पनि राष्ट्र बैंकले कारबाही गर्न सक्दैन भन्ने सोचाइमा निर्देशन उल्लंघन भएको हो । अहिले निर्देशन पालना नगर्ने बैंक तथा वित्तीय संस्थालाई कुनै कारबाही नभए आउँदा दिनमा बैंकहरू झनै अटेर हुने र यसको प्रत्यक्ष असर सुशासनमा देखिने उनको भनाइ छ ।राष्ट्र बैंकका प्रवक्ता नारायण पौडेलले बिहीबारसम्म बैंकर्स संघको पत्र राष्ट्र बैंकमा नआएको बताए । उनले भने, खै पत्रबारे मलाई थाहा भएन । त्रैमास समाप्त भएको १५ दिनभित्र वित्तीय विवरण सार्वजनिक गर्नुपर्ने स्पष्ट निर्देशन रहेकाले त्यो पालना नगर्ने बैंक तथा वित्तीय संस्थालाई राष्ट्र बैंकले कानुनबमोजिम कारबाही गर्ने उनले बताए । निर्देशन पालना नगर्ने बैंकहरूले कारबाही भोग्नैपर्छ, कारबाही जस्तो पनि हुन सक्छ, प्रवक्ता पौडेलले भने ।नियामक निकायको निर्देशन पालनाका हिसाबले अब्बल रहेको स्ट्यान्डर्ड चार्टर्ड बैंकले पनि बिहीबारसम्म वित्तीय विवरण सार्वजनिक गरेको छैन । प्राविधिक कारणले योपटक समयमा वित्तीय विवरण सार्वजनिक गर्न नसकिएको र यो जानकारी राष्ट्र बैंकमा पठाइसकिएको बैंकका अधिकारी दिवाकर पौडेलले बताए । विशेष कारणले यो त्रैमासमा ढिलो भएको हो, उनले भने, अर्को पटकबाट समयमै सार्वजनिक गर्छौं, त्यसका लागि आन्तरिक तयारी पूरा भइसकेको छ ।"
"जाडो छल्दै, आलु बेच्दै","निसीखोला (बागलुङ) निसीखोला ५ का टेकमान बुढा ढोरपाटनबाट ६ सय क्विन्टल आलु लिएर गाउँ झरेका छन् । ढोरपाटनमा चिसो बढेपछि वर्षभरिको खेतीपाती, गाईभैंसी र परिवारसमेत लिएर बुढा निसीखोला झरेका हुन् । गर्मी छउन्जेल निसेलढोरमा आलु खेती गर्ने, पशु पाल्ने र जडीबुटी संकलन गर्ने किसान जाडो बढेसँगै फागुन दोस्रो सातासम्मका लागि बेंसी झर्छन् । निसीकै लालप्रसाद सापकोटा पनि घर फर्केका छन् । कच्ची भए पनि मेरो घर निसी र ढोरपाटनमा छ, वर्षको ७ महिना माथि नै बस्छौं, सापकोटाले भने, जाडो छल्न तल झर्दा आलु र जडीबुटीको बिक्री गरेर समय बिताउँछौं । ढोरपाटनको आलु बुर्तीबाङ र बुटवलका व्यापारीलाई बिक्री गरेर उनीहरूले वर्षभरिको खर्चको जोहो गर्छन् । ढोरपाटनको मौषममा राम्रो आलु फल्ने भएकाले उनीहरूले मनग्ये आम्दानी लिन सकेका छन् । यो वर्ष डेढ सय क्विन्टल आलु फलेको थियो, घोडा, खच्चर र मानिसले बोकेर बेंसीमा झारेको छु, सापकोटाले भने, अब बुर्तीबाङ र बुटवलका साहुलाई बिक्री गर्नुपर्ला । ढोरपाटनको आलु प्रतिकेजी ३० देखि ४० रुपैयाँसम्ममा बिक्री भइरहेको छ । जाडो मौसम भएकाले वर्षको एकपटक मात्र आलु लगाउन सकिने सापकोटाले बताए । वर्षमा यहाँका हरेक किसानले १ लाख देखि ३ लाख रुपैयाँ आलु बिक्री गरेर कमाउँछन् । ढोरपाटनमा अस्थायी बसोबास गर्ने निसी, बोबाङ, अधिकारीचौर र खुंखानीका किसानले आलुकै बिक्रीबाट जीवन चलाइरहेका छन् । जडीबुटी संकलनबाट पनि उनीहरूले आम्दानी लिने गरेका छन् । जिल्ला कृषि विकास कार्यालयले ढोरपाटन क्षेत्रलाई आलु पकेटका रूपमा विकास गरेको छ । यहाँ बिकासे वा अन्य हाइब्रिड आलु लैजाने चलन छैन । अर्गानिक उत्पादनका लागि स्थानीय सेतो, मौलानी र जनकदेव जातको आलु लगाइँदै आएकाले त्यसैलाई विस्तार गर्न लगाइएको कृषि प्रसार अधिकृत विप्लव अधिकारीले बताए । जिल्लामा १ हजार ५ सय हेक्टरमा व्यावसायिक आलु खेती गरिन्छ । बर्सेनि झन्डै २० हजार टन आलु फल्ने गरेको छ । ढोरपाटनको आलु कोसेलीका रूपमा लैजानका लागि सिकार आरक्षमा आएका युरोपेली पर्यटकले पनि खोजी गर्छन् । प्याकिङ राम्रो भएमा युरोप पठाउन पनि सकिन्छ, त्यसका लागि किसान र कार्यालयको पहल भइरहेको छ, अधिकारीले भने, नियमित र अझै उत्पादन बढाउन सकियो भने निर्यात पनि सम्भव छ । प्रधानमन्त्री कृषि आधुनिकीकरण परियोजनामार्फत आएको बजेटबाट आलु उत्पादनमा अझै वैज्ञानिकीकरण गर्ने योजना कार्यालयको छ । परियोजनामार्फत पोखरा र बुटवलमा कृषि उपज प्रशोधन केन्द्र खोल्ने सरकारी कार्यक्रम सफल भएमा किसानले उत्पादन गर्ने सबै फसलले सहज बजार पाउने उनले बताए । प्रशोधन केन्द्र स्थापना भएमा मकै, गहुँ र जौको सुजी बनाउने, दलहनलाई प्रशोधन गरेर सोझै बिक्री गर्ने तथा आलुका परिकार बनाएर महँगोमा बिक्री गर्न सकिने योजना छ ।"
नेपालको जलविद्युत्मा एन्ड्रिटजले सहयोग गर्ने,"काठमाडौं (कास) नेपालमा हाइड्रोपावर इक्विपमेन्टसको आपूर्ति गर्ने अस्ट्रियन कम्पनी एन्ड्रिटज हाइड्रो ले नेपालमा जलविद्युत् क्षेत्रको विकासमा सहयोग गर्ने जनाएको छ । कस्टमर्स डे २०१७ का अवसरमा राजधानीमा आयोजित दुईदिने कार्यक्रमपछि सञ्चारकर्मीलाई सम्बोधन गर्दै एन्ड्रिटज हाइड्रोका वरिष्ठ उपाध्यक्ष अलेक्जेन्डर स्वाबले नेपाललाई सहयोग गर्ने बताएका हुन् । नेपालमा जलविद्युत् विकासमा कम्पनीको सहयोग उच्च प्राथमिकतामा छ, उनले भने, नेपाल जलविद्युत् क्षेत्रमा लगानी गर्ने उर्वरभूमि रहेकाले यो क्षेत्रको विकासमा लगानीकर्तालाई प्रोत्साहित गर्न राजनीति र सरकारी प्रतिबद्धता आवश्यक छ । उनले दुईदिने कार्यक्रमले नेपालको जलविद्युत् क्षेत्रमा रहेको चुनौती र सम्भाव्यताहरूका लागि नेपाल र अन्य विभिन्न मुलुकका सरोकारवालालाई छलफल गर्ने थलो प्रदान गरेको बताए । एन्ड्रिटज हाइड्रो नेपाल प्रालिका सीईओ दिनेश श्रेष्ठले जलविद्युतका उपकरणहरू आपूर्ति गर्ने सन्दर्भमा कम्पनीको सबैभन्दा बढी लगानी रहेको बताए ।"
नेपाली कागजले दियो रोजगारी,"रामेछाप मन्थलीमा नेपाली कागज बनाउने काममा महिलाहरूको आकर्षण बढेको छ । नेपाली शैली र जापानी प्रविधिको हातेकागजबाट मनग्ये आम्दानी हुन थालेपछि महिलाको रुची बढेको हो । उच्च पहाडी क्षेत्रमा त्यत्तिकै खेर जाने लोक्ता फिटेर नेपाली कागज बनाउँदा रामेछापका महिलालाई राम्रो आम्दानी मिलेको हो । कागज उद्योगमा लोक्ता भिजाउने, पकाउने, पेल्ने, चाल्ने र फर्मामा हाल्ने काम सबै महिलाले गर्छन् । लघु उद्यमी समूह संघको तालिमपछि तीन वर्षदेखि लोक्ताको बोक्राबाट नेपाली कागज बनाउन उनीहरू जुटेका हुन् । मन्थलीको आकाशेमा रहेको शैलुङ नुम्बुर नेपाली कागज उद्योगमा स्थानीय ३२ महिलाले काम पाएका छन् । कागज उद्योगमा काम गर्दा महिलाहरूको राम्रो आर्जन छ । घरको काम सक्यो आयो, बेलुका घर फर्कंदा ५ देखि ७ सय आर्जन गर्न सकिएको छ, उद्योगमा आंशिक समय काम गर्दै आएकी सुमित्रा नेपालीले भनिन् । महिलाहरूले घरखर्च, बालबालिका पढाउनेदेखि बचत गर्नसम्म सकेको उनले सुनाइन् । नेपाली काजगको बजार माग धान्न धौधौ परेको उद्योग सञ्चालक भरत श्रेष्ठले बताए । मन्थलीमा उत्पादन भएको कागज आन्तरिक बजारका अतिरिक्त काठमाडौंसम्म पुग्ने गरेको छ । स्थानीय तहले दिने सिफारिस, अनुसूची, सामुदायिक संस्थामा गरिने कागज, सहकारीमा लेनदेनको कारोबारलगायतमा नेपाली कागजकै प्रयोग हुन्छ । जिल्लाका अन्य उद्योगबाट उत्पादन भएको कागज मन्थली बजारमा आइपुग्दैन । उक्त उद्योगले गत आर्थिक वर्षमा मात्र २ हजार ६ सय कोरी कागज (२ सय ताउको एक कोरी) उत्पादन गरी बजारमा पठाएको थियो । उक्त कागज बिक्री गर्दा ४८ लाख रुपैयाँ आर्जन भएको उद्योगले जनाएको छ । मन्थलीको कागज उद्योग बाह्रै महिना चल्छ । समूहमा आबद्ध महिलाहरूले दैनिक ज्यालाका अतिरिक्त बाहय क्षेत्रबाट आउने अनुदानको रकमबाट सेयरसमेत पाएका छन् । हामी कामदार मात्र हैनौं मालिक पनि भइसकेका छौं, नेपालीले भनिन्, आफ्नै उद्योग, आफ्नै सीपका कारण सबैले मिहिनेत गरेका छौं । जिल्ला लघु उद्यमी समूह संघका अध्यक्ष गुञ्जबहादुर कार्कीले मन्थलीको कागज उद्योग जिल्लाकै नमुना भएको बताए । नेपाली कागज बनाउने कच्चा पदार्थ लोक्ता जिल्लाका झन्डै ३५ सामुदायिक वनमा पाइने गर्छ । त्यसमध्ये करिब २० बनको लोक्ता मन्थली आइपुग्छ । धेरै पानी नपर्ने स्थान भएकाले मन्थलीमा कुनै दिन पनि उद्योगको काम रोकिँदैन । कागज बनाइसकेपछि सुकाउनुपर्ने हुन्छ । मन्थली कागज सुकाउनका लागि जिल्लाकै उपयुक्त स्थान मानिन्छ । बिहीबार उक्त उद्योगको नेपालका लागि अस्ट्रेलियाका राजदूत पिटर वुदले अवलोकन गरेका थिए ।"
सञ्चालक फरार,"नेपालगन्ज (रासस) यहाँ सञ्चालित शुभारम्भ बचत तथा ऋण सहकारी संस्थाका सञ्चालक बचतकर्ताको रकम लिएर सम्पर्कविहीन भएका छन् । दिनहुँजसो ठूलो संख्यामा बचतकर्ता सहकारीमा रकम झिक्न गए पनि नपाएर निराश र आक्रोशित भएर फर्किने गरेका छन् । सहकारीका १ हजार २ सयजना बचतकर्तामध्ये २ सय ५० बचतकर्ताको रकम सहकारीले दिन सकिरहेको छैन । सञ्चालकसँग टेलिफोनमा सम्पर्क गर्न खोज्दा सम्पर्क हुन सकेको छैन, कार्यालयमा पनि ताला लाग्ने र खुल्ने गरेको छ, एक कर्मचारीले भने । जिल्ला प्रहरी कार्यालय बाँकेका सहायक प्रवक्ता प्रहरी निरीक्षक वीरबहादुर थापाले उक्त संस्थाविरुद्ध मंगलबार उजुरी परेको जानकारी दिए ।"
बक्सिङमा ललिता विजयी,काठमाडौं (कास) नेपाली बक्सर ललिता महर्जनले भियतनामको होची मिन सहरमा बिहीबार सुरु एसियन वुमन इलाइट बक्सिङ च्याम्पियनसिपको पहिलो खेल जितेकी छन् ।४८ केजी तौल समूहकी प्रतिस्पर्धी ललिताले सिगांपुरकी लिना हु जिन ईविरुद्ध सफलता पाएकी हुन् । तीन राउन्डको भिडन्तमा ललिताले हु जिनलाई अंकका आधारमा हराएर अघिल्लो चरण पक्का गरिन् ।बिहीबारै प्रतिस्पर्धा गरेका विमला श्रेष्ठ र संगीता सुनार भने पराजित भएका छन् । ५४ केजी तौलकी विमला चीनकी पियोपियो लिउसँग अंकका आधारमा हारिन् । संगीता ६० केजीमा श्रीलंकाकी डुलान्जनी लाकापुरङगीसँग अंककै आधारमा पराजित भइन् । नेपालकी अर्की प्रतिस्पर्धी पूनम रावल भने वाई पाएर क्वाटरफाइनल पुगेकी छन् । शुक्रबार हुने क्वाटरफाइनलको ६४ केजी तौलमा पूनमले थाइल्यान्डकी पेमालिन लाकपेनसँग प्रतिस्पर्धा गर्ने नेपाल बक्सिङ संघले जनाएको छ ।
बुङताङको संघर्षपूर्ण जित,"काठमाडौं (कास) बुङताङ भलिबल टिम बिहीबार प्रथम प्याब्सन यू१८ राष्ट्रिय महिला तथा पुरुष भलिबल प्रतियोगिताको अन्तिम चारमा पुगेको छ । पुरुषतर्फ नुवाकोटको बुङताङले कोटेश्वरको ग्लासियर कलेजलाई ३२ सेटमा हराएको थियो । सेमिफाइनल पुगेको बुङताङले २३२५, २५९, २३२५, २५२३, १५१३ सेट जितेको हो । नुवाकोटका आशिष मगर म्यान अफ द म्याचमा चुनिए ।कञ्चनपुरको लिटिल बुद्ध एकेडेमी, भक्तपुरको स्प्रिङडेल एकेडेमी, ढोरपाटन स्पोर्टस क्लब र न्युटन हाइस्कुल क्वाटरफाइनल पुगेका छन् । लिटिल बुद्धले काभ्रे विद्यालय भलिबल कमिसनलाई २५१३, २५१९ ले, स्प्रिङडेलले दोलखाको सैलुङघ्याङ युवा क्लबलाई २५१७, २५१५ ले, ढोरपाटनले आरुणी स्कुललाई २५१६, २५२३ ले र न्युटनले सुर्खेत भलिबल संघलाई २५१८, २५१३ ले हराए । महिलातर्फ श्रीगाउँ खेलकुद विकास समितिले टप्स मावि र ढोरपाटनले एभरेस्ट स्कुलसँग क्वाटरफाइनल भेट पक्का गरे । दाङको श्रीगाउँले काभ्रे विद्यालय भलिबल कमिसनलाई २५१६, २५९ र पोखराको टप्सले बिन्ध्यावासिनी स्कुललाई २५१८, २५१४ ले हराए । ढोरपाटन स्पोर्टसले माफलाई २५८, २५८ को सोझो सेटमा हराउदा रूपन्देहीको एभरेस्ट बोर्डिङले वाकओभर पायो ।"
क्यानको निर्वाचन अनुचित : आईसीसी,"काठमाडौं अन्तर्राष्ट्रिय क्रिकेट परिषद् (आईसीसी) ले आफूहरूबीच भएको सहमति विपरीत विधान संशोधन गरिएको भन्दै नेपाल क्रिकेट संघ (क्यान) को आसन्न केन्द्रीय निर्वाचनमा सहभागिता जनाउनु अनुचित भएको स्पष्ट पारेको छ । भदौ ६ गते भएको विशेष साधारणसभामा क्यानले संशोधनसहित नयाँ विधान पारित गरेको थियो । त्यसलाई राष्ट्रिय खेलकुद परिषद्ले भदौ २६ मा स्वीकृति दिएको थियो । राखेपको स्वीकृतिपछि क्यानले पुस ९ भित्र जिल्ला, प्रदेश हँुदै केन्द्रको निर्वाचन गर्ने जानकारी दिएको थियो । त्यसअनुसार ३९ मध्ये ३७ जिल्लामा निर्वाचन सम्पन्न भइसकेका छन् । यद्यपि आईसीसीले पारित भएको संशोधन विधान आफूहरूबीचको सहमति विपरीत रहेको जनाएको छ । आईसीसीले गत वर्षको वैशाख १३ मा क्यानलाई निलम्बन गरेको थियो । क्यानको निलम्बन फुकुवा गर्न र संशोधनसहित नयाँ विधान बनाउनका लागि आईसीसीले ८ सदस्यीय सल्लाहकार समिति बनाएको थियो । सल्लाहकार समिति, क्यान र आईसीसीबीच भएका विभिन्न चरणका वार्ताहरूपछि क्यानले विशेष साधारणसभा बोलाएको थियो । कान्तिपुरलाई प्राप्त इमेलअनुसार आईसीसीका हेड अफ ग्लोबल डेभलपमेन्ट विलियम ग्लेनराइटले निर्वाचित क्यानका महासचिव अशोकनाथ प्याकुर्याललाई संशोधित बुँदाहरूमा विश्व क्रिकेटको सर्वोच्च संस्थाको ध्यानाकर्षण भएको जानकारी गराएका छन् । सल्लाहकार समितिद्वारा संशोधित तथा प्रस्तावित क्यानको विधान विशेष साधारणसभामा पारित नभएकोमा आईसीसी बोर्डको ध्यानाकर्षण भएको छ, ग्लेनराइटले प्याकुर्याललाई पठाएको इमेलमा भनेका छन्, सल्लाहकार समितिले सहमति जनाएका बाहेक २७ बुँदा संशोधित गरी विशेष साधारणसभाले पारित गरेको छ । ल्याइएका परिवर्तनका विषयमा हामीले कानुन परामर्श खोजिरहेका छौं र यसपछि मात्र ती परिवर्तनका विषयमा छलफल गर्नेछौं ।उक्त इमेलमा अगाडि भनिएको छ, कानुनी परामर्शपछि मात्रै हामीले काठमाडौंमा अगाडि चाल्ने कदमहरूका विषयमा छलफल गर्न म प्रस्ताव राख्दछु । तत्कालका लागि आईसीसी र क्यान सहमतिमा नपुगुन्जेलसम्म हामीले संशोधित विधानको निर्वाचनमा सहभागिता जनाउनु अनुचित हुन्छ । विधान कार्यान्वयनमा कुनै पनि गतिविधि हालका लागि स्थगित गर्न हामी सुझाव दिन्छौं ।आईसीसीले क्यानले गरेका संशोधनहरूमै प्रश्न उठाएपछि हालै भएका जिल्ला निर्वाचनहरू पनि आईसीसीको स्वीकृतिबिनै भएको देखिन्छ । सल्लाहकार समितिको अन्तिम बैठकमा क्यानका ३१ मध्ये निर्वाचित भएर आएका १७ सदस्यले एक कार्यकाल लागि मताधिकार पाउनुपर्ने अडान राखेको प्याकुर्यालले जनाउँदै आएका छन् । जबकि आईसीसीका पछिल्ला इमेलहरूमा क्रिकेटसँग सरोकारवालाहरूले प्रस्तावित विधानमा सबैको सहमति रहेको जनाउँदै आएको लेखिएको छ । प्याकुर्यालले अक्टोबर २० मा आईसीसीलाई इमेल पठाउँदै संवैधानिक प्रावधानअनुरुप अनुगमन समिति गठन गर्नका लागि आईसीसीका प्रतिनिधि पठाउन अनुरोध गरेका थिए । आईसीसीका प्रमुख कार्यकारी अधिकृत डेविड रिचर्डसनले सेप्टेबर २६ मा पठाइएको इमेलमा निलम्बन फुकुवा गर्न पुनर्बहालीका सर्तहरू पूरा भएनभएको प्रमाणसहित उपलब्ध गराउन निर्वाचित क्यानका अध्यक्ष चतुरबहादुर चन्दलाई बारम्बार आग्रह गर्दा कुनै प्रतिक्रिया नपाएको बताएका छन् । रिचर्डसनले क्यानको निर्वाचन निष्पक्ष रहे नरहेको र यसअघि भनिएको सरकारी हस्तक्षेपको समस्या पनि पूर्ण रूपमा निराकरण भएनभएको भनी सोधेको उल्लेख गरेका छन् ।"
नेपालको फराकिलो हार,"काठमाडौं (कास) एएफसी यू१९ फुटबल च्याम्पियनसिपको छनोट चरणअन्तर्गत दोस्रो खेलमा पनि नेपाल पराजित भएको छ । किर्गिस्तानको बिस्केकमा बिहीबार नेपाली टोलीले बहराइनसँग ४० को हार बेहोर्यो । पहिलो हाफमा एक गोलले अगाडि रहेको बहराइनले दोस्रो हाफमा तीन गोल थप्यो । पहिलो रोजाइका दुई खेलाडी परिवर्तन गरे पनि पछिल्लो खेलमा जस्तै नेपालको डिफेन्स कमजोर देखियो ।सुरुआती दुवै गोल अली हसन मेफ्ताको नाममा रह्यो । उनले खेलको २० र ६७ औं मिनेटमा उस्तै प्रकृतिको गोल गरे । थ्रुपासमा आएको बललाई उनले डिफेन्सलाई बिट गर्दै गोलरक्षकको खुट्टामुनिबाट गोल गरेका थिए । ८६ औं मिनेटमा इब्राहिम मुबारकले गोलरक्षक तथा कप्तान अर्पण कार्की पोजिसनमा नहुँदा खाली पोस्टमा हेडरमार्फत अग्रता बढाए ।नियमित आक्रमण विफल हुँदा निराश नेपाली टोलीका फरवार्ड दिनेश हेन्जनले ८८ औं मिनेटमा रातो कार्ड पाए । विपक्षी खेलाडीलाई मुक्का प्रहार गरेपछि रेफ्रीले उनलाई मैदान बाहिर पठाएका थिए । दस खेलाडीमा समेटिएको नेपालले इन्ज्युरी समयको दोस्रो मिनेटमा अर्को गोल खायो । फ्रिकिकबाट रिबाउन्ड आएको बलमा डिफेन्स चलायमान नहुँदा सैयद मोहमद अमिनले सहजै गोल गरे ।दुवै खेलमा पराजित नेपाल अंकतालिकाको पुछारमा छ । नेपालले मंगलबार आयोजक किर्गिस्तानसँग २० को हार बेहोरेको थियो । बिहीबारै पहिलो खेलमा ओमानले किर्गिस्तानलाई ३० ले हराएको थियो । ओमान त्यही टोली हो, जसले पहिलो दिन संयुक्त अरब इमिरेट्ससँग ५१ को हार बेहोरेको थियो । नेपालले अब संयुक्त अरब इमिरेट्ससँग शनिबार खेल्नेछ ।"
पहिलोपल्ट हक्की अम्पायर तालिम,"हेटौंडा नेपालमै पहिलोपल्ट हक्की खेलको अम्पायरिङ तालिम बिहीबार हेटौंडामा सुरु भएको छ ।राष्ट्रिय खेलकुद परिषद्अन्तर्गत नेपाल खेलकुद विज्ञान प्रतिष्ठानको आयोजना तथा नेपाल हक्की संघको प्राविधिक सहयोगमा साताव्यापी प्रिलेभल१, हक्की अम्पायरिङ तालिम सुरु भएको हो । तालिममा साबिकका ५ विकास क्षेत्र र नेपाली सेनाको तर्फबाट २२ गरी कुल १२ जनाको सहभागिता छ । तालिममा दक्षिण एसियाली हक्कीमा कांस्य जितेका विमला भट्टसहित ३ महिला खेलाडी पनि सहभागी छन् ।हक्कीका अन्तर्राष्ट्रिय अम्पायर सकिल कुरेसीले तालिम दिने छन् । कुरेसी विश्व हक्की प्रतियोगिता र ओलम्पिक खेलकुदमा हक्कीको अम्पायरिङ गरिसकेका अम्पायर हुन् । तालिमसँगै परीक्षा उत्तीर्ण हुनेलाई अम्पायर लाइसेन्ससमेत दिइने हक्की संघका उपाध्यक्ष अनिल शर्माले बताए । उनका अनुसार तालिममा ३५ वर्षभन्दा कम उमेरका युवा खेलाडीलाई सहभागी गराई जनशक्ति उत्पादन गर्न लागिएको हो । तालिमपछि लाइसेन्स प्राप्त गर्ने अम्पायरले अन्तर्राष्ट्रिय प्रतियोगिता खेलाउने अवसर पाउने छन् । २०११ सालमा हक्की संघको स्थापना भए पनि लामो समय निस्क्रिय रहेर २०६५ सालपछि पुन: हक्की संघ सक्रिय भएको हो । सन् २००७ मा भारतको मद्रासमा भएको दक्षिण एसियाली हक्की प्रतियोगिताबाट नेपालको अन्तर्राष्ट्रिय यात्रा सुरु भएको हो ।हक्की प्रशिक्षक बाबुराम नेपालले अम्पायर तालिमको प्रयोगात्मक अभ्यासका लागि सेनाको हक्की टिम हेटौंडा आएको बताए । हेटौंडास्थित वन विज्ञान अध्ययन संस्थानको मैदानमा सेनाको हक्की टिमसँग खेलाएर अम्पायर तालिमको प्रयोगात्मक अभ्यास गरिनेछ । तालिमका क्रममा बढीभन्दा बढी सिक्ने प्रयास गर्न प्रशिक्षक सकिल कुरेसीले आग्रह गरेका थिए । हेटौंडा उपमहानगरपालिकाका मेयर हरिबहादुर महतले तालिमको उद्घाटन गरेका थिए ।"
ब्वाइज युनियन विजयी,नवलपरासी (कास) राइनो संरक्षण गोल्डकप फुटबलमा बिहीबार डिभाइन वाइन ब्वाइज युनियन क्लबले सरस्वती क्लवलाई ३२ ले पराजित गरेको छ । अन्तिम समयमा ब्वाइज युनियनका लागि अफ्रिकी खेलाडी अब्बाले विजयी गोल गरेका थिए । १६ औं मिनटमा सुशील राईको गोलमा ब्वाइज युनियनले अग्रता लिएको थियो । त्यसलाई ५५ औं मिनेटमा तीर्थ बस्नेतले गोल गर्दै खेल बराबरीमा ल्याए । ५ मिनेटपछि सुशीलले पुन: गोल टोलीलाई पुनरागमन गराएका थिए । तर ८८ मिनेटमा सरस्वतीका तीर्थले गोल गर्दै दोस्रोपल्ट खेल बराबरी गरेका थिए । शुक्रबार कास्की ११ र हिमालयन शेर्पाबीच खेल हुनेछ ।
रिङ रेस्लिङ हुने,"काठमाडौं (कास) नेपाल रिंग रेस्लिङ संघको आयोजनामा कात्तिक २५ र २७ मा दोस्रो अन्तर्राष्ट्रिय रिङ रेस्लिङ प्रतियोगिता हुने भएको छ । काठमाडौं र इटहरीमा हुने प्रतियोगितामा ८ देशका रेस्लरको सहभागिता रहनेछ । प्रतियोगितामा नेपाल, अमेरिका, सिंगापुर, अस्ट्रेलिया, मलेसिया, रसिया, चेक गणतन्त्र र भारत रेस्लरले सहभागिता जनाउने संघकी अध्यक्ष सुनीता थापाले जानकारी गराइन् । कात्तिक २५ मा त्रिपुरेश्वरस्थित राखेप कभर्डहल र २७ गते इटहरीस्थित ठूलो जनता माविमा प्रतियोगिता हुनेछ । सात फरक विधामा हुने स्पर्धाका विजेता खेलाडीलाई मेडल प्रदान गरिनेछ । प्रायोजक डिस मिडिया नेटवर्कले ५० प्रतिशत खर्च बेहोर्नेछ ।"
सूर्योदयदेखि चियाबारीसम्म,तस्बिरहरू : विप्लव भट्टराई
स्वदेशी माछा विशेष,"जिउँदो माछाबाट व्यवसाय थालेका २८ वर्षीय यादवको संकल्प भने अलि बेग्लै छ । अबको ३४ वर्षपछि फर्मालिन हालेर ल्याइएका भारतीय (मरेका) माछा होइन, नेपाली किसानले उत्पादन गरेका जिउँदा माछा खाने दर बढाउने लक्ष्य राखेको छु, जनकपुरबाट व्यवस्थापनमा स्नातक सकेका उनले भने ।"
हलोविन नाइट,तस्बिरहरु : महेश प्रधान
इम्याजिन लोमान्थाङ,"नेपालमा पछिल्ला वर्ष समूह बनाई आर्थिक, सामाजिक र राजनीतिक हैसियत बलियो भएका कर्पाेरेटम्यानलाई यसरी देश चिनाउनका लागि गरिएको प्रयास ज्यादै सराहनीय बताउँछन्, सीईओ जोशी । उनी भन्छन्, प्राय: नेपाली व्यवसायी फुर्सद हुनेबित्तिकै विदेश उड्छन् तर, इम्याजिन नेपालले थालेको यो अफरोड यात्राले कर्पाेरेटम्यानलाई ती स्थानमा पुर्याउने मात्रै नभई उनीहरूको माध्यमले ती स्थानबारे बाहिरी विश्वले पनि जानकारी पाउनेछ । अहिले संसारभर अफरोड ट्राभल बढेको छ । नेपालमा पनि यो क्रम मुस्ताङबाट सुरु भएको भन्छन् पोखराका छिरिङ लामा । पोखरामा बेस राखेर व्यवसाय सुरु गरेका छिरिङ बेलाबेला समूह बनाएर यस्तै अफरोड ट्राभल गराउँदै आएका छन् । समय नहुने र हिँड्न नसक्नेका लागि अफरोड एडभेन्चर उपयुक्त हो, ओजोन एक्सपिडिसनका प्रबन्ध निर्देशक लामाले भने । व्यस्त व्यवसायीहरूका लागि साइट सिन, स्थानीय कल्चर बुझ्न र भूगोलबारे जानकारी लिन अफरोड ट्रिप प्रभावकारी हुन्छ । पोखरेली छिरिङ त्यहाँबाट मुस्ताङ मात्रै होइन, रारा, मनाङ पनि फोरह्विल ड्राइभ आयोजना गरिरहन्छन् । एक साता हाराहारी हुने यस्तो टुरमा उनी प्रतिव्यक्ति कम्तीमा ३० देखि ३५ हजार शुल्क लिन्छन् । शुल्क सर्भिसका आधारमा थपघट पनि हुन्छ । यसपटकको अफरोड यात्रामा काठमाडौंकी टीना मास्के पनि सहभागी हुँदैछिन् । ड्राइभिङमा प्यासन भएकी उनी आफैं काठमाडौंलोमान्थाङकाठमाडौंसम्म गाडी कुदाउनेछिन् । १८ वर्षदेखि ड्राइभिङ गर्दै आएकी टीना मुस्ताङसम्म गएकी छन् । म यो विधामा रुचि राख्छु, अफरोड मोटर हाँक्नेहरूको एडभेन्चर समूहमा पनि आबद्ध छु, ४३ वर्षीय टीनाले भनिन् । टीनाका श्रीमान् र दुई छोरा पनि अफरोड यात्रामा रुचि राख्छन् । गत वर्ष उनका श्रीमान् विश्व मास्के छोराहरूका साथ मनाङ पुगेका थिए । अफरोड मोटर बिक्रेता अग्नि समूहका एसिस्टेन्ट डाइरेक्टर वरदान बस्नेत पछिल्ला वर्ष ट्राभल रिलेटेड डोमेस्टिक पर्यटनमा राम्रो स्कोप देख्छन् । उनी ३४ वर्षयता फोरह्विल ड्राइभ क्षमताका गाडीको बिक्री बढेको बताउँदै भन्छन्, सबै सडक स्तरीय छैनन् । बाह्रै महिना चल्ने रोड थोरै भएको हाम्रो जस्तो मुलुकमा यस्ता साधन यात्रु सेवाबाहेक पर्यटकीय गतिविधिका लागि पनि उपयुक्त छन् ।"
नोकिया टु सार्वजनिक,नोकिया ब्रान्डको लाइसेन्स पाएको फिनल्यान्डको कम्पनी एचडीएमआई ग्लोबले नोकिया टु फोन सार्वजनिक गरेको छ । कम्पनीले यसै साता सार्वजनिक गरेको फोनले एक चार्जमा दुई दिन ब्याट्री ब्याकअप दिन सक्ने दाबी गरेको छ । कम्पनीले भनेअनुसार भएमा ब्याट्रीका हिसाबले यो फोनले अन्य फोनलाई बजारमा उछिन्ने छ ।फोन एन्ड्रोइड नुगट अपरेटिङ सिस्टमसहित उपलब्ध हुनेछ र एन्ड्रोइडको पछिल्लो भर्सन नुगट अपडेट हुनेछ । फोनमा ८ मेगापिक्सेलको रेअर र ५ मेगापिक्सेलको फ्रन्ट क्यामेरा रहने कम्पनीले जनाएको छ । फोनमा ५ इन्चको स्क्रिन हुनेछ । तीन रङमा उपलब्ध हुने फोन बजारमा १ सय १५ डलर मूल्यमा बिक्री हुनेछ । चाँडै यो विश्वभर उपलब्ध हुने जानकारी कम्पनीले दिएको छ ।
ह्वाट्सएपमा डिलिट पनि,म्यासेजिङका लागि लोकप्रिय एप ह्वाट्सएपले प्रयोगकर्तालाई पठाइसकेको म्यासेज डिलिट गर्ने नयाँ फिचर सुरु गरेको छ । यसै साता उपलब्ध अपडेटमा सबै प्रयोगकर्ताले यो फिचर प्रयोग गर्न सक्नेछन् ।झुक्किएर अर्कै व्यक्तिलाई म्यासेज गए वा म्यासेज गरेपछि गल्तीको आभास भए डिलिट गर्नका लागि यो फिचर उपयोगी हुनेछ । प्रयोगकर्ताले पठाइसकेको म्यासेजमा केहीबेर ट्याप गरेपछि उपलब्ध हुने डिलिट अप्सनमा थिचेपछि डिलिट फर एभ्रिवान अप्सन देख्न सक्नेछन् । कुनै व्यक्ति वा ग्रुपमा पठाएको म्यासेज डिलिट गर्न सकिने कम्पनीले जनाएको छ । यसमा आफ्नो फिडमा नदेखिने गरी मात्रै डिलिट गर्न पनि सकिनेछ । ह्वाट्सएपको प्रतिस्पर्धी भाइबरले यसअघि नै यो फिचर सुरु गरिसकेको छ । कम्पनीले एक वर्षदेखि यो फिचरका लागि काम गरेको जनाएको छ ।
न्यु किड्स अन द ब्लक,"७। लासाना एनडाएफरवार्ड, मालीमालीलाई सेमिफाइनलसम्म ल्याउँदा फरवार्ड लासाना एनडाएले ६ गोल गरे । उनले प्रतियोगिताको ब्रोन्ज बुट पनि हात पारे । मालीको गुइडार्स एफसीमा आबद्ध रहेका उनलाई युरोपका ठूला क्लबले आँखा लगाएका छन् । निकै छरिता फरवार्ड ५ फिट ७ इन्च उचाइका एनडाए शारीरिक रूपमा पनि बलिया छन् ।"
