शीर्षक,विवरण
यिनलाई मात्रै कित्ताकाटको अधिकार ?,"कृषियोग्य जमिन खण्डीकरण गर्न ४ महिनाअघि लगाइएको प्रतिबन्ध उल्ट्याउँदै भूमिसुधार तथा व्यवस्था मन्त्रालयले केही सीमित व्यक्ति तथा कम्पनीलाई जमिन कित्ताकाट र बिक्रीवितरण गर्न फुकुवा गरिदिएको छ । कृषि जग्गाको खण्डीकरण रोक्न गत साउन २६ मा मन्त्रिपरिषद्ले गरेको निर्णय फुकुवा गरिपाउँ भनी घरघडेरी डटकम प्रालिसहितका केही कम्पनी र व्यक्तिले मन्त्रालयमा निवेदन दिएका थिए । भूमिसुधारमन्त्री गोपाल दहितले तिनै निवेदनका आधारमा गत कात्तिक २४ मै फुकुवाको मन्त्रीस्तरीय निर्णय गरेका हुन् । काठमाडौं उपत्यकाभित्र सम्बन्धित निकायको स्वीकृति लिई जग्गा प्लानिङ गर्नुपूर्व अनुमति लिएका त्यस्ता व्यक्ति, फर्म, संस्था वा कम्पनीले जग्गा प्लानिङ गर्न अनुमति लिएबमोजिमको प्रक्रिया पूरा गरेका व्यक्ति, फर्म, संस्था वा कम्पनीलाई कित्ताकाट गरी बिक्रीवितरण गर्न फुकुवा गर्न बाधा नपुग्ने मन्त्रीस्तरीय निर्णयमा उल्लेख छ ।"
चुनावमा गाडधन,"जनकपुरवीरगन्ज  निर्वाचनमा जसरी पनि जित्ने अभियानमा रहेका उम्मेदवारले दिनकै ५ देखि ८ लाख रुपैयाँसम्म खर्च गरिरहेका छन् । आक्रामक रूपले तडकभडक र तामझामसाथ भइरहेको खर्चका तुलनामा बैंक तथा वित्तीय संस्थाबाट रकम झिकिएको भने पाइएको छैन ।नेपाल राष्ट्र बैंकको वीरगन्जस्थित अञ्चल कार्यालयले चुनावका समयमा पनि बैंकहरूबाट बढी रकम माग नभएको जनाएको छ । अन्य जिल्लामा समेत खोलिएका नोट कोषमा चुनावका बेला पैसा सकेर अञ्चल कार्यालयबाट माग भएको अवस्था छैन, उक्त बैंकका एक अधिकृतले भने, जरुरी पर्छ कि भनेर नोट कोषमा पैसा भने थपिएको छ । बैंक तथा वित्तीय संस्थामा बचत भएका बढी रकम राष्ट्र बैंकको ढुकुटीमा जम्मा गर्छन् । आफूसँग रकम अभाव हुँदा राष्ट्र बैंकबाट झिकेर लान्छन् । बैंकको आफ्नो ढुकुटी (सेफ) पनि हुन्छ । बैंकले कारोबारको आयतन मूल्यांकन गरी केही रकम आफ्नै ढुकुटीमा राख्ने गरेका छन् । ती अधिकृतका अनुसार जसरी चुनावका बेलामा बजारमा नगद प्रवाह बढेको देखिन्छ, त्यहीअनुरूप बैंकबाट भुक्तानी भएको छैन ।राष्ट्र बैंक क्षेत्रीय कार्यालय जनकपुरका एक अधिकारीले चुनावमा राजनीतिक दल र उम्मेदवारहरूले गरिरहेको खर्चको ३० प्रतिशत मात्र बैंकिङ च्यानलबाट भएको अनुमान गरे । सरदर ७० प्रतिशत सीधै नगद बजारमा गइरहेको हुनुपर्छ । यसको अध्ययन गर्ने कुनै आधार त छैन तर खर्च र बैंक कारोबारको अवस्थाले यही संकेत गर्छ, उनले भने । वीरगन्जको आदर्शनगरस्थित एक निजी बैंकका व्यवस्थापकका अनुसार भुक्तानीका तुलनामा बरु बचत बढेको छ ।आर्थिक विज्ञहरू अपारदर्शी अथाह नगद प्रवाहलाई गाडधन (अनियमित ढंगले कमाएर लुकाएको रकम) बाहिर आएको ठान्छन् । किनकि, चुनावी अभियानमा गरिने अधिकांश खर्च नगदमै हुने मात्र होइन, त्यसको स्रोत पनि खुलेको हुँदैन । मतदानपछि हार्ने उम्मेदवारले तिर्न आनाकानी गर्ने भएकाले वस्तु तथा सेवा प्रदायकले अग्रिम भुक्तानी लिन्छन् । खोलोसरि बगिरहेको रकम कहाँबाट आइरहेको छ त ? यसले राजनीति र अर्थतन्त्रमा दीर्घकालमा कस्तो प्रभाव पार्नेछ ?अर्थतन्त्र संकटतर्फजनकपुर निवासी अर्थशास्त्री डा बरुणकुमार लाल चुनावमा हुने अनौपचारिक स्रोतको असीमित खर्चका कारण अर्थतन्त्र धराशायी हुने धारणा राख्छन् । नेपालमा व्यापार घाटा बढिरहेको छ । धनी र गरिबबीच व्यापक खाडल छ । धेरै कमाउनेमा नेताहरू पनि छन् । तिनले पैसाले भोट किन्ने प्रयास गरिरहेका छन्, उनले भने, अरू बेला लुकाउने र चुनावमा खर्च गर्ने परिपाटीले कुनै समय यस्तो आउन सक्छ, वस्तुहरूको अभाव हुनेछ । मूल्य बढ्नेछ । पैसाको वजन घट्नेछ । मुद्रास्फिति बढ्नेछ । घाटा बजेट आउनेछ । भ्रष्टाचार मौलाउनेछ । गरिबी र बेरोजगारीले चरम रूप लिनेछ । अन्तत: देशले धान्नै नसक्ने स्थिति सिर्जना हुनेछ । उनको अध्ययन र विश्लेषणमा चुनावमा कालोधनको प्रवेशले अर्थतन्त्र, सुशासन, प्रशासन, राजनीति, समाज सबैतिर नकारात्मक प्रभाव पार्छ । लालले थपे, झट्ट हेर्दा खर्च भइरहेको छ, बजार चलायमान भएको छ । तर, त्यसभन्दा ठूलो यसले यति ठूलो रोग छाडेर जानेछ, जसले राज्यप्रणालीमै खतरा निम्त्याउन सक्छ ।दायराभन्दा माथि खर्चेर, नखुलेको स्रोत प्रयोग गरेर र गलत व्यक्तिहरूको गुप्तदान (दिनेकै स्रोत थाहा छैन) लिएर गरिने चुनावी खर्चले भविष्यमा अपराध मौलाउने, राजनीति झन् भ्रष्ट हुने उनको धारणा छ । विपक्षीले कति खर्च गर्दो रहेछ, त्यसको भन्दा दोब्बरतेब्बर सक्छु भन्ने हरेक उम्मेदवारको सोचाइ पाइन्छ, उनले भने, यो प्रतिस्पर्धाले उनीहरू नै धान्न नसक्ने अवस्थामा पुग्छन् । अनि, लुकाएको सम्पत्ति, कालोधन आर्जनकर्ताको सहयोग लिन तयार हुन्छन् । राजनीतिक विकृतिको मूल जड खर्चको उछिनपाछिन हो ।धनी शासक, गरिब शासितजनकपुरका अर्का अर्थशास्त्री डा सुरेन्द्र लाभको ठम्याइमा विकृतिको एउटा कारक निर्वाचन आयोगले तोकेको खर्चको अत्यधिक सीमा पनि हो । प्रतिनिधिसभाका प्रत्यक्ष उम्मेदवारले २५ लाख देखाएरै खर्च गर्न पाउने भयो, जसले गर्दा गरिबले चुनावमा उठ्नै नसक्ने भयो । धनी नेता भयो, गरिब मतदाता । त्यसमाथि गलत ढंगले आर्जन गर्नेहरू बढ्ता नेता भए, उनले भने, अब आयोगको सीमाभन्दा माथि किन नजाने भन्ने होडबाजी चल्यो । त्यसले गर्दा जस्तोसुकै कमाइ र जोसुकैसँग हात थाप्नुपर्ने भयो, जसले राजनीति र नेता दुवै बिटुला भए । चुनावमा कालोधनको बाहुल्य हुनुको खास कारण यही हो ।कालोधनबाट बनेको जनप्रतिनिधिको सोचाइ र लक्ष्य पनि कालै हुने उनको विश्लेषण छ । जित्यो भने लगानीको दोब्बरतेब्बर कमाउने व्यापारिक सोच हुन्छ उसमा । त्यसका लागि मन्त्री हुन बल गर्छ । मन्त्री भएन भने एजेन्ट हुन्छ । अनि, कमाउने यात्रा सुरु हुन्छ, उनले भने, हार्यो भने कि एजेन्ट हुन्छ, कि निराशामा जान्छ । दुवै घातक हुन् । आधा अर्थतन्त्र कालोधन बन्दै गएको र समानान्तर अर्थतन्त्र सुरु भएको तीतो यथार्थ डा लाभले व्यक्त गरे । संविधानले समाजवाद उन्मुख राज्य व्यवस्था भनेको छ, चुनावको खर्च र त्यसका स्रोत हेर्दा पुँजीवाद उन्मुख देखिन्छ, उनले थपे, गलत ढंगले आर्जन गर्न नसक्ने, बाहुबलीको संगतमा नपुग्ने, अनियमितता गर्न नजान्ने, कुनै दलालीमा नलाग्ने व्यक्ति अब राजनीतिमै नलागे हुने भयो । यसले नयाँ रूपको सामन्ती व्यवस्था निर्माण गर्ने जोखिम बढाएको छ ।अपराधीकरणको जडविकास र सामाजिक कार्यका लागि छुट्याएको सरकारी अनुदान लुटेर थुपारेकाहरू चुनाव जित्न मतदातालाई रातारात पैसा लुटाइरहेको आक्रोश पोख्छन्, जनकपुर निवासी समाजशास्त्रका प्राध्यापक महारुद्र झा । विगतका चुनावभन्दा विकृति र उम्मेदवारको खर्च बढदै गएको छ, उनले भने, उम्मेदवार अवैध रूपमा थुपारेको रकम चुनावमा खर्चिंदैछन् । मतका लागि पैसा लुटाउँदैछन् । युवा र कार्यकर्तालाई त्यसको माध्यम बनाएका छन् । खानपिनमा र मत किन्न खर्च गर्ने गलत प्रवृत्ति विकास भएको उनले टिप्पणी गरे । कालोधनले चुनाव जित्नेहरू पछि कालोधन नै थुपार्न केन्द्रित हुन्छन् । यसले सामाजिक विकृति र अपराध बढ्ने खतरा छ, उनले भने, राजनीति मूल्यमान्यता र इमानदारीभन्दा पनि बेइमान र खराब चरित्र भएकाहरू हाबी हुने दिशामा गयो । यसले नयाँ पुस्ताको भविष्य धमिलो बनाएको छ ।चुनावी प्रणाली विकृत हुँदै जानु आर्थिक अनुशासनका लागिसमेत घातक बन्ने नेपाल राष्ट्र बैंक, जनकपुर क्षेत्रीय कार्यालयका एक अधिकृतले टिप्पणी गरे । हामी अनौपचारिक बैंकिङ हटाउने अभियानमा छौं । चुनावमा गैरबैंकिङ ढंगबाट यति ठूलो परिमाणमा खर्च भइरहेको छ कि जसले नीतिगत प्रणालीलाई नै ध्वस्त बनाउने सम्भावना बढाएको छ । देशमा जुनसुकै व्यापारमा पनि कर छल्ने र अत्यधिक फाइदा आर्जन गर्ने प्रवृत्ति बढिरहेको छ । त्यसरी कर छलेर कमाइएको पैसा बैंकमा जम्मा हँदैन, एक जानकार भन्छन्, प्रभावशाली उम्मेदवारले जितेपछि संरक्षण पाउने आसमा अवैध कारोबारीले पैसा लगानी गर्ने गरेका छन् । काठ तस्करी, लागूऔषध ओसारपसार, नाकामा हुने अवैध कारोबार, घूस र भन्सारको न्यून बिजकीकरणबाट आर्जन गरिएको रकम बैंकमा जम्मा हुँदेन । राष्ट्र बैंक, वीरगन्ज शाखाका उपनिर्देशक प्रदीप भट्टराईले पछिल्लो समय रकम जम्मा गर्दा राष्ट्र बैंकले जारी गरेको स्रोत खुलाउनुपर्ने निर्देशनका कारण अवैध तरिकाले आर्जन गरेको रकम बैंकिङ प्रक्रियामा नआएको बताए । यसका साथै ग्राहक पहिचान विवरणमा पनि कडाइ गरिएको छ । त्यसमा ग्राहकले भरेको विवरणका आधारमा जम्मा हुन आउने रकमको मिलान गरिन्छ । यस कारणले पनि गलत बाटोबाट पैसा कमाएका व्यक्ति बैंक आउन असहज महसुस गर्छन् ।कानुन छ, वास्ता छैननेपाल फाइनान्सियल एक्सन टास्क फोर्स (एफएटीएफ) मा सदस्य बनेको छ । यसको अर्थ आर्थिक अनुशासनविरुद्ध कडा कानुन बनाएर अनियमितता गर्नेलाई कारबाही गर्नुपर्ने बाध्यता छ । सम्पत्ति शुद्धीकरण ऐन, बैंकिङ कसुर ऐन, अख्तियार दुरुपयोग अनुसन्धान ऐनजस्ता कानुन पनि छन् । तर पनि अनियमित आर्जन र त्यसमा राजनीतिक संरक्षण रोकिएको छैन । यसको मुख्य कारण चुनावमा प्रयोग हुने कालोधन नै हो, राष्ट्र बैंक जनकपुर शाखाका अर्का अधिकृतले भने, चुनाव लड्नेले कर छल्ने व्यक्ति, वैदेशिक रोजगारमा पीडित बनाउने एजेन्ट, अपारदर्शी स्रोतको पुँजी लगानी गर्न तयार हुने पात्र, चाकडी गरेर भविष्यमा लुट्न खोज्ने दलालहरू सबैसँग हात थापेपछि उसबाट सुशासनको अपेक्षा कसरी गर्ने ? कतिपयले चुनावमा भिडदा रिनपान पनि गरेका छन् । तर, त्यही उठाउन सांसद बन्न तम्सिएका छन् । अर्थतन्त्र दुरवस्थामा पुग्नुका कारक राजनीतिको व्यपारीकरण र त्यसको अपराधीकरण हुन् । राष्ट्र बैंकका डिपुटी गभर्नर चिन्तामणि शिवाकोटीले भने केन्द्रीय बैंकले वित्तीय अनुशासन राख्न हदैसम्म प्रयास गरिरहेको जानकारी दिए । बैंकिङ प्रणालीमा आएको रकमको स्रोत देखाउन कडाइ गरिएको छ, उनले भने, बाहिर कसैले नगदै कारोबार गर्यो भनेचाहिँ नियन्त्रण गर्ने प्रणाली बनिसकेको छैन ।"
आयोगको असहमति पत्र नै गायब,असोज २२ : २५ कलेजलाई ३४ कार्यक्रम सञ्चालन गर्न अनुमतिअसोज २४ : शिक्षा मन्त्रालयद्वारा निर्वाचन आयोगसँग सहमति मागकात्तिक ७ : सहमति नदिने निर्वाचन आयोगको निर्णयकात्तिक ८ : मन्त्रालयद्वारा आयोग निर्णय सीटीईभीटीलाई जानकारी
प्रक्रियाविपरीत १४२० दरबन्दी,"काठमाडौं सरकारले निर्वाचन आचारसंहिताविपरीत त्रिभुवन विश्वविद्यालय (त्रिवि) का आंगिक कलेजका आंशिक शिक्षकलाई दरबन्दीमा राख्ने निर्णय गरेको छ । शुक्रबारको मन्त्रिपरिषद् बैठकले त्रिविको संगठन संरचना अध्ययनबिनै १ हजार ४ सय २० जनालाई करारमा नियुक्त गर्ने निर्णय गरेको हो । शिक्षा मन्त्रालयले अध्ययन प्रतिवेदनका आधारमा दरबन्दीको प्रस्ताव अघि बढाउन चाहे पनि प्रधानमन्त्री शेरबहादुर देउवाको निर्देशनमा आंशिकलाई प्रक्रिया पूरा नगरी दरबन्दी सिर्जना गरेर करारमा नियुक्त गर्ने निर्णय गरेको हो । प्रधानमन्त्रीको निर्देशनमा शिक्षा सचिव मधुप्रसाद रेग्मीले शुक्रबार त्रिविमा १ हजार ४ सय २० दरबन्दी बढाउने प्रस्ताव मन्त्रिपरिषद् सचिवालयमा दर्ता गराएका थिए । दरबन्दी थप गर्न अर्थ मन्त्रालयले समेत सहमति दिएको छैन । दरबन्दी थप गर्न त्रिवि र अनुदान आयोगबाट आएको प्रस्तावअनुसार शिक्षा मन्त्रालयको सम्बन्धित शाखाले उठाएको फाइल शिक्षामन्त्री स्तरीय निर्णयसमेत नगरी मन्त्रिपरिषद्मा पठाइएको मन्त्रालय स्रोतले जनाएको छ । शिक्षामन्त्री गोपालमान श्रेष्ठ निर्वाचन प्रचारप्रसारमा स्याङ्जामा छन् । शिक्षा मन्त्रालयको प्रस्तावअनुसार त्रिविमा दरबन्दी थप गर्ने निर्णय गरिएको छ, वाणिज्यमन्त्री मीन विश्वकर्माले कान्तिपुरसँग भने । मन्त्रालय स्रोतका अनुसार दरबन्दी थप निर्णयबारे निर्वाचन आचारसंहिताअनुरूप निर्वाचन आयोगसँग समेत सहमति लिइएको छैन ।करार सेवामा नियुक्तिको माग गर्दै आंशिक शिक्षकहरू अनशनमा बसेपछि सरकारले प्रक्रिया पूरा गरेर रिक्त दरबन्दीमा आंशिकलाई नियुक्त गर्ने सम्झौता गरिएको थियो । प्रधानमन्त्री शेरबहादुर देउवाले निर्वाचन प्रभावित पार्न अर्थ मन्त्रालयको सहमतिबिना र त्रिविको अध्ययनबिनै दरबन्दी सिर्जना गरेको एक उच्च अधिकारीले बताए । यसअघि सरकार र आंशिक शिक्षकबीच त्रिविको विधि र प्रक्रिया पूरा गरी रिक्त दरबन्दीमा आंशिक शिक्षकलाई करारमा लैजाने सहमति भएको थियो । थप दरबन्दी सिर्जना गर्दा आर्थिक दायित्व पर्ने भए अर्थ मन्त्रालयको सहमति लिई दरबन्दी स्वीकृत गर्न मन्त्रिपरिषद्मा पेस गर्ने सम्झौता भएको थियो । त्रिविमा अहिले भएकै शिक्षक व्यवस्थापन गर्न सकिएको छैन । यस्तो अवस्थामा थप दरबन्दी दिएर मुलुकलाई आर्थिक भार हुने विश्वविद्यालयका एक उच्च अधिकारीले बताए । एक हजार ४ सय २० जनालाई उपप्राध्यापक पदको दरबन्दी सृजना गर्दा वार्षिक ६५ करोड बराबर आर्थिक भार थपिन्छ । अहिले कति शिक्षक छन्, विद्यार्थी कति छन् भन्ने संगठनको संरचना अध्ययनबिनै दरबन्दी थप हुनु राम्रो होइन, प्रधानमन्त्री कार्यालयका एक अधिकारीले भने, फेरि त्रिविलाई कार्यकर्ता जागिर खुवाउने थलो बनाउने निर्णय भयो । अध्ययन गरेर प्रतिवेदन पेस गर्न शिक्षा मन्त्रालयले पठाएको पत्र त्रिवि पुग्न नपाउँदै प्रधानमन्त्रीको निर्देशनमा शिक्षाले दरबन्दी सिर्जनाको प्रस्ताव मन्त्रिपरिषद्मा पेस गरिएको थियो । अहिले भएकै शिक्षक बढी हुन सक्छ । त्यो प्रतिवेदन नआउँदै दरबन्दी बढाइयो, प्रधानमन्त्री कार्यालयका एक अधिकारीले भने ।"
भूपू गोर्खाका सन्तानलाई अदालतको भर,"लन्डन (कास) भूपू गोर्खाका वयस्क सन्तान कानुनी लडाइँमार्फत आवासीय अधिकार लिएर बेलायत आउने क्रम बढेको छ । बेलायत सरकारले सजिलै भिसा दिन नमाने पनि अदालतले भूपू गोर्खाका वयस्क सन्तानको पक्षमा फैसला गरिरहेको गोर्खाहरूले बताएका छन् । सरकारले रिफ्युज गरे पनि हामी अदालतसम्म पुगेर भूपू गोर्खाका सन्तान बेलायत ल्याइरहेका छौं, गोर्खा सत्याग्रह संयुक्त संघर्ष समितिका सहसंयोजक सूर्य नेम्वाङले भने । अल्डरसट निवासी भूपू गोर्खा पद्मबहादुर थापाको नेपालमा रहेकी विवाहित छोरी सुष्मा थापा र उनका २ वटी छोरीको पक्षमा बर्मिङहमको अदालतमा बिहीबार भएको फैसलाले आफूहरूमा ठूलो ऊर्जा मिलेको नेम्वाङले बताए । बेलायत सरकारले ५ जनवरी, २०१५ मा भूपू गोर्खाका ३० वर्षमुनिका अविवाहित सन्तानले ससर्त आवासीय अधिकार पाउने नयाँ नीति ल्याए पनि अदालतले नीति बाहिर गएर युरोपियन मानव अधिकारसम्बन्धी धारा ८ र ऐतिहासिक अन्यायका आधारमा गोर्खाका सन्तानको पक्षमा फैसला गरिरहेको छ । पारिवारिक जीवनलाई अलग गर्न मिल्दैन भन्ने अदालतको राय रहेको उल्लेख गर्दै सोलिसिटर राजु थापाले विधवाको ५० वर्ष उमेरसम्मका सन्तान, बाबुआमा जीवितै रहेका ४७ वर्ष उमेरसम्मका सन्तान, विधवाको छोरी (जो उनी आफैं विधवा थिइन्) को मुद्दा, यूकेमै रहेका छोरा, बुहारी र नातिको यहींबाट आवेदन हाल्दा केस जितिएको उदाहरण पेस गरे । बाबुआमा दुवै नभएका तर अभिभावकबाट स्पोन्सर गर्दा पनि दुई वटा केसमा सफलता मिलेको थापाले जनाए । यी व्यक्तिगत केस र प्रमाणका आधारमा जित भएको हो । सबैका सन्तानले पाउने भन्नेचाहिँ कदापि होइन, थापा प्रस्ट्याउँछन् । सुनुवाइ अघि मुद्दा तयार गर्दा आवश्यक कागजात र प्रमाण (भावनात्मक र आर्थिक सम्बन्ध झल्कने), निवेदक र स्पोन्सरको उचित बयान एवं अनुभवी ब्यारिस्टरको तर्कपूर्ण बहसले मुद्दा सफल हुने थापाको अनुभव छ । भूपू गोर्खा अभियन्ता ज्ञानराज राईका अनुसार सन् २००९ मा बेलायत सरकारले आवासीय अधिकार दिने निर्णय गरेपछि करिब १५ हजार भूपू गोर्खाले आफ्नो परिवार बेलायत ल्याएका छन् । यसमा ३० वर्ष नाघेका वयस्क सन्तान करिब १ हजार रहेको उनको अनुमान छ ।"
बास खोज्दै भूकम्पपीडित,"भुइँचालोका कारण लाक्पाले गोगनेस्थित घर मात्रै गुमाएनन्, छोरालाई निकाल्न खोज्दा त्यसैमा पुरिएर देब्रे खुट्टा पनि गुमाउन पुगे । अरू साथीहरू त तैबिसेक ज्यालामजदुरी गरेर गुजारा गरिरहेका छन्, उनी भन्छन्, मेरो त त्यो अवस्था पनि छैन, सधंै यसरी कति दिन चल्ला ? टहरो बनाउँदै, भत्काउँदै र सार्दै गर्दा विस्थापितहरूले राहतमा पाएका जस्तापाता प्वालै प्वाल परेका छन् । त्यसबाट हावा छिर्ने र शीत चुहिने हुनाले उनीहरूलाई जाडोमा झन् सास्ती छ । चिसोमा जस्ताको घरभित्र बस्नु एकझर पानीमा प्रत्येक रात रुझ्नुजत्तिकै हो, २४ वर्षीया सजिना तामाङ भन्छिन्, चिसोका कारण हाम्रा भएका लुगाफाटा पनि एकै वर्षमा मक्किएर काम नलाग्ने भए, निकै नै गाह्रो छ गुजारा चलाउन ।विस्थापितलाई चिसोले बिरामीसमेत बनाएको छ । बच्चाहरूमा टाउको दुख्ने, जिउ सुन्निने र आउँ पर्ने समस्याले सताउने गरेको उनीहरू बताउँछन् । कसैले वास्ता नगरेकाले नेताहरूलाई विश्वास गरेर भोट हाल्न धाइरहन उनीहरूमा उत्साह छैन ।"
लालपुर्जा दिनेलाई भोट,"हाम्रो भोट, हाम्रो हितका लागि होस्जसबहादुर माझी, तमोर दोभान, पाँचथरहामी पाँच पुस्तादेखि तमोर र हेवाखोलाको दोभानमा बस्दै आएका छौं । हाम्रो मुख्य पेसा माछा मार्नु हो । यसबाट गुजारा नहुने भएकाले अरू पेसा पनि अँगाल्दै आएका छौं । चुनाव नजिक आइरहेको छ, केही पार्टीले यहाँ झन्डा पनि गाडेर गएका छन् । नेताहरूले हाम्रा लागि केही नगरेको देखेर भोट नहालौं कि जस्तो लाग्छ तर पहिल्यैदेखि भोट हाल्दै आएको चलन छोड्न पनि भएन । भोट नहाले उम्मेदवारहरू रिसाउलान् भन्ने डर हामीलाई छ । भोट हाल्ने बेला हामीलाई कहिलेकाहीँ एक डबको जाँड पनि खुवाउँछन् । सबै माझी उम्मेदवारलाई भोट हाल्न लगाउँछन् । बस्तीमा पहिलेभन्दा जनचेतना बढेको छ । मेरो पहलमा गाउँमा प्राथमिक विद्यालय खुल्यो, हाम्रा बालबालिका पढछन् । यो गाउँमा एकजनाले मात्र आईएसम्म पढेका छन् ।हामीजस्तै गरिब वर्गको हितका लागि काम किन कम हुन्छ भनेर सोध्ने साहस हामीमा छैन । हामी माछा मारेर गुजारा चलाउने समुदाय हांै । चराले माछा खान्छन्, मान्छेले पनि माछा खान्छन्, अन्य जीवजन्तुले पनि माछा खान्छन् । माछा मार्ने हाम्रो अधिकार हो जस्तो लाग्छ । माछाको संख्या घटेर होला, माछा मारेर गुजारा चल्दैन । अरू काम नगरी खान पाइँदैन । चुनाव हुनु राम्रो कुरा हो जस्तो लाग्छ । धेरै कुरा भन्न आउँदैन । यस पटक पनि भोट हाल्छौं । हाम्रो भोट, हाम्रो हितका लागि प्रयोग भए राम्रो हुन्थ्यो । हाम्रो भोट अरूको हितका लागि प्रयोग नहोस् ।"
चुनावमा ६४ हजार सेना,"सुरक्षा संवेदनशीलतालाई दृष्टिगत गरी गुल्म तथा बेस स्थापना गरी सुरक्षा प्रदान गरिरहेको पनि सेनाले जनाएको छ । यस क्रममा विभिन्न जिल्लामा ३३ स्थानमा फेला परेका शंकास्पद वस्तु, बम तथा सकेट बम सुरक्षित ढंगले डिस्पोज्ड गरिएको पनि विज्ञप्तिमा उल्लेख छ ।"
निर्वाचनपछि स्थायित्व र विकास,"काठमाडौं छिमेकी तथा अन्य मित्र मुलुकले संविधान कार्यान्वयनका लागि कोसेढुंगाका रूपमा रहेको संघ र प्रदेशसभाको आगामी निर्वाचन सफलताको शुभेच्छा व्यक्त गरेका छन् । उनीहरूले शान्तिपूर्ण रूपमा निर्वाचन सफल हुने र संविधान कार्यान्वयन हुँदै नेपाल विकासको पाइलामा अघि बढ्नेमा ढुक्क रहेको बताएका छन् । स्थानीय तहका तीनै चरणका निर्वाचन सफल र शान्तिपूर्ण तबरले सम्पन्न भएको भन्दै आइतबार (मंसिर १०) हुने संघ र प्रदेशसभाको पहिलो चरणको निर्वाचन र मंसिर २१ मा हुने दोस्रो चरणको निर्वाचन पनि सफल हुने आशा उनीहरूको छ । संविधान जारी हुँदाको समयमा केही विषयमा आफ्ना अडान राखेको र पछि संशोधनको लबिइङ गरेको भारत अहिले मौन बसेको छ । निर्वाचन नेपाल र नेपाली जनताको आन्तरिक विषय भन्दै यसमा मौखिक शुभकामनाबाहेक भारतले कुनै विज्ञप्ति जारी गरेको छैन । भारतले तत्काल संविधान जारी गर्न हतार नगर्नू भन्दै मधेस मामिला सुल्झाउन नेपाली नेताहरूलाई अन्तिम समयमा सुझाव दिएको थियो । भारतीय प्रधानमन्त्री नरेन्द्र मोदीले विशेष दूत नै पठाएर त्यस्तो सुझाव दिएका थिए । तर २०७२ असोज ३ मा संविधान जारी भएपछि भारतले नेपालमा अघोषित रूपमा नाकाबन्दी नै लगायो । अन्तर्राष्ट्रिय दबाबपछि नाकाबन्दी फिर्ता लिएको थियो । त्यसयता नेपाल र भारत सम्बन्ध सबल र सुमधुर देखिएको छ ।विज्ञप्ति जारी नगरे पनि भेटघाटमा भारतीय पक्षले नेपालमा हुन लागेको निर्वाचनको सफलता र त्यसप्रति सद्भाव व्यक्त गर्ने गरेको छ । जनकपुरबाट काठमाडौं फिरेका भारतीय राजदूत मन्जिभसिंह पुरीले उपचार गराइरहेका कांग्रेस नेता विमलेन्द्र निधिलाई ओम अस्पतालमा भेटेर निर्वाचनको सकारात्मक माहोल देखेको बताएका थिए । उनले निर्वाचन सफलताको शुभकामना पनि दिएका थिए । अर्को छिमेकी चीनले पनि नेपालमा हुन लागेको प्रतिनिधि तथा प्रदेशसभा निर्वाचनप्रति शुभेच्छा प्रकट गर्दै सफलताको शुभकामना दिएको छ । गत मंगलबार बेइजिङमा आयोजित नियमित पत्रकार सम्मेलनमा चिनियाँ परराष्ट्र प्रवक्ता लु खाङले नेपालमा हुन गइरहेको निर्वाचन सफलतापूर्वक सम्पन्न हुने विश्वास आफूहरूको रहेको बताएका थिए । चिनियाँ राजदूत यु होङले पनि काठमाडौंमा राजनीतिक भेटघाट तथा जमघटमा निर्वाचन सफलताको शुभकामना दिइरहेकी छन् । नेपालका सबै राजनीतिक दलहरूले आपसमा सहकार्य गर्दै आसन्न निर्वाचन सफल पार्नेछन् । राजनीतिक स्थिरताका साथै आर्थिक विकासको नयाँ लक्ष्य हासिल गर्न नेपालका दलहरूले मिलेर निर्वाचन सफल पार्ने हाम्रो विश्वास छ, चिनियाँ विदेश मन्त्रालयमा उपलब्ध होङको धारणामा भनिएको छ । यस्तै, अमेरिकाले पनि तीन दिनअघि वक्तव्य जारी गर्दै निर्वाचन सफलताको कामना गरेको थियो । उम्मेदवारमाथि भएका हमलाप्रति चिन्ता व्यक्त गर्दै अमेरिकाले निर्वाचनमा हिंसा अस्वीकार्य हुने बताएको छ । बेलायतले पनि नेपालको कानुन र संविधानमा व्यवस्था गरिएबमोजिम शान्तिपूर्ण अभिव्यक्तिको स्वतन्त्रताका साथै शान्तिपूर्ण रूपमा भेला हुन पाउने स्वतन्त्रता र मतदाताको अधिकारलाई सम्मान गर्न आग्रह गरेको छ । युरोपेली महासंघ (ईयू) ले आफ्नातर्फबाट निर्वाचन पर्यवेक्षक नै खटाएर निर्वाचन सफलताको कामना गरेको छ । ईयूले शान्तिपूर्ण निर्वाचनमा जोड दिँदै आएको छ ।"
आचारसंहिता उल्लंघन रोकिएन,"भक्तपुर आसन्न प्रतिनिधि तथा प्रदेशसभा निर्वाचन नजिकिँदै गर्दा जिल्लामा आचारसंहिता उल्लंघनका घटना बढेका छन् । दलहरूले विभिन्न स्थानमा तुल झुन्ड्याउने, ब्यानर, झन्डा राख्ने क्रम बढेको निर्वाचन कार्यालय भक्तपुर प्रमुख उमेश राईले बताए । आयोगले जारी गरेको आचारसंहिताविपरीत दलहरूले भक्तपुरका अधिकांश क्षेत्रमा तुल ब्यानर टाँसेर आचारसंहिता उल्लंघन गरेका छन् ।निर्वाचन आचारसंहितामा उम्मेदवार वा राजनीतिक दलको निर्वाचन चिह्न अंकित ज्याकेट, कमिज, टिसर्ट, टोपी, गम्छा वा अन्य कुनै किसिमको पहिरन वा स्टिकर, लोगो, झोला, ट्याटुजस्ता सांकेतिक सामग्री उत्पादन, प्रयोग, बिक्री वा प्रदर्शन गर्न वा गराउन नहुने उल्लेख छ । मुख्य निर्वाचन अधिकृत भोजराज शर्माले दलका प्रतिनिधि तथा उम्मेदवारलाई बोलाएर भक्तपुर, मध्यपुरथिमि, सूर्यविनायक, चाँगुनारायण नगरमा टाँसिएका तुल ब्यानरलगायत प्रचार सामग्री हटाउन र आगामी दिनमा नटाँस्न निर्देशन दिए पनि दलहरूले अटेर गर्दै आएको राईले बताए । प्रनितिधि तथा प्रदेशसभामा उम्मेदवारी दिएका एमालेमाओवादीको वाम गठबन्धन, कांग्रेसराप्रपा प्रजातान्त्रिक (लोकतान्त्रिक गठबन्धन), नेपाल मजदुर किसान पार्टी, राप्रपालगायत दलले जिल्लामा आचारसंहिता उल्लंघन गरेका छन् । निर्वाचन आयोगका अनुसार आचारसंहिता सरकार, सरकारका मन्त्री, स्थानीय तह वा निकायका कर्मचारी, सरकारी तथा गैरसरकारी संस्था, सुरक्षा निकाय, दलका भ्रातृसंगठन, सञ्चार माध्यमलगायतमा लागू हुनेछ । आचारसंहिता लागू भएपछि कार्मचारीको सरुवा, बढुवा, नियुक्ति, अनुदान, सर्वेक्षणलगायत गतिविधि गर्न रोक लागेको छ । विकास निर्माणका लागि भन्दै आकर्षक नयाँ कार्यक्रम थप गर्न, नयाँ बजेट बाँडफाँट र रकमान्तरसमेत गर्न पाइनेछैन । मन्त्री वा सार्वजनिक पदधारण गरेका व्यक्तिले कुनै उम्मेदवार वा दल विशेषको पक्ष वा विपक्षमा प्रचारप्रसार गर्न आचारसंहिताले रोक लगाएको छ । तर, कुनै मन्त्री निर्वाचनमा उम्मेदवार छ भने उसले आफ्ना पक्षमा चुनाव प्रचार गर्न पाउने उल्लेख छ । निर्वाचन आचारसंहिता उल्लंघन गरेमा निर्वाचन आयोगले कालोसूचीमा राख्नेदेखि एक लाख रुपैयाँसम्म जरिवाना गर्न सक्ने व्यवस्था छ । आचारसंहिता उल्लंघन गर्ने उम्मेदवारको उम्मेदवारी खारेजसमेत गर्न सक्ने अधिकार आयोगको छ । लगातार आचारसंहिता उल्लंघन गर्ने दल वा उम्मेदवारलाई आगामी ५ वर्षसम्म कुनै पनि निर्वाचनमा भाग लिन नपाउने गरी कालोसूचीमा राख्न सक्ने व्यवस्था छ । उम्मेदवार तथा राजनीतिक दलले निर्वाचन आचारसंहिता उल्लंघन गरेका विषयमा भने कुनै उजुरी नपरेको निर्वाचन कार्यालय भक्तपुरले जनाएको छ ।"
राजपत्र स्थानीय तहबाट पनि,"काठमाडौं केन्द्रीय सरकारले प्रकाशित गर्दै आएको राजपत्र अब स्थानीय तहबाट समेत प्रकाशित हुने भएको छ । स्थानीय सरकार सञ्चालन ऐन, २०७४ ले त्यस्तो व्यवस्था गरेको हो । उक्त ऐनको दफा १०२ को उपदफा ३ मा स्थानीय तहले आफ्नो अधिकार क्षेत्रभित्र रही बनाइएका नियम, निर्देशिका, कार्यविधि, मापदण्डलगायतका कानुन राजपत्रमा छपाउनुपर्ने उल्लेख छ । त्यसरी प्रकाशित कानुन प्रदेश सरकार र नेपाल सरकारलाई समेत पठाउनुपर्ने ऐनमा छ ।यसअघि संसद्द्वारा पारित कानुनलाई राष्ट्रपतिले प्रमाणीकरण गरी राजपत्र मा प्रकाशित भएपछि मात्र लागू हुँदै आएको थियो । सोही अभ्यासअनुसारै स्थानीय तहले पारित गरेका कानुन पनि स्थानीय राजपत्रमा प्रकाशित भएपछि मात्र लागू हुने व्यवस्था उक्त ऐनमा गरिएको छ । संघीय मामिला तथा स्थानीय विकास मन्त्रालयका स्थानीय विकास तथा संघीय मामिला महाशाखा प्रमुख डा हरि पौडेल कानुनले सिर्जना गरेको दायित्व जनताले थाहा पाउनुपर्छ भन्ने मान्यतासाथ राजपत्र को व्यवस्था गरिएको बताउँछन् । केन्द्रीय सरकारले गर्दै आएको अभ्यास स्थानीय सरकारले पनि गर्नुपर्ने अवधारणाअनुसारै उक्त कानुनी व्यवस्था गरिएको हो, पौडेलले भने । ऐनको व्यवस्थाअनुसार देशभरका ७ सय ५३ स्थानीय तहले तर्जुमा गरेका कानुन स्थानीय राजपत्र मा प्रकाशित गर्नेछन् । तर, अन्य सरकारी अधिकारी भने ऐनमा गरिएको उक्त व्यवस्था व्यावहारिक हुनेमा आशंका गर्छन् । स्रोत साधन र अनुभवहीनताजस्ता समस्याका कारण त्यसै पनि स्थानीय तह सञ्चालनमा जटिलता देखिएको र यसले थप समस्या सिर्जना गर्ने उनीहरूको तर्क छ । अर्थ मन्त्रालयका एक अधिकारी त स्रोतसाधन र प्रक्रियागत हिसाबले पनि राजपत्र प्रकाशित गर्न व्यावहारिक नहुने बताउँछन् । ७ सय ५३ वटै स्थानीय तहले कानुनपिच्छे राजपत्र प्रकाशित गर्न थाले भने स्रोत कहाँबाट ल्याउने ?, उनले भने, त्यो राजपत्र कहाँ छाप्ने र कसरी छाप्ने भन्ने प्रश्न पनि त्यत्तिकै जटिल छ । संघीय मामिला तथा स्थानीय विकास मन्त्रालय स्रोतका अनुसार तयार पारिएको ऐनको मस्यौदामा स्थानीय तहले बनाएका कानुन विभिन्न माध्यमबाट प्रचारप्रसार गर्ने उल्लेख भएकामा पछि संसद्मा त्यसलाई राजपत्र नै उल्लेख गरेर संशोधन गरिएको थियो । त्यसो त स्थानीय तह निर्वाचन भएको लामो समय बितिसक्दासमेत राजपत्र प्रकाशनसम्बन्धी निर्देशिका वा मापदण्ड जारी गरिएको छैन । त्यसको ढाँचा र भाषालगायतका विषय कस्तो रहने भन्ने अन्योल अझैसम्म छ । संघीय मामिला विज्ञ डा खिमलाल देवकाटा भने स्थानीय सरकारका कामकारबाही जनताप्रति उत्तरदायी बनाउन पनि राजपत्र आवश्यक रहेको औंल्याउँछन् । पारदर्शी शासन प्रणाली स्थापित गर्न र जनतालाई आश्वस्त पार्न पनि त्यसको खाँचो छ, देवकोटाले भने, सूचना लुकाउने प्रवृत्ति अन्त्य भई संविधानले परिकल्पना गरेको केन्द्र, प्रदेश र स्थानीय सरकार व्यवहारमै लागू हुनेछ । केन्द्रीय सरकारले अनुदान दिँदासमेत राजपत्र मा प्रकाशित गरेको छ कि छैन भन्ने विषयलाई पनि आधार बनाउनुपर्ने देवकोटाको धारणा छ । दूरगामी प्रभाव पार्ने नीतिनियमहरूको अभिलेखीकरण गर्ने विश्वव्यापी प्रचलन रहेको हुँदा उक्त व्यवस्थालाई अन्यथा भन्न नमिल्ने देवकोटाले बताए । स्थानीय तहबाट नियमित रूपमा राजपत्र प्रकाशित गर्न सम्भव नहुने मन्त्रालयका अन्य अधिकारीसमेत स्विकार्छन्् । वेबसाइटलगायतका सार्वजनिक जानकारी दिने विभिन्न माध्यमहरू हुँदाहुँदै लहडका भरमा स्थानीय तहमाथि राजपत्र प्रकाशित गर्ने भार थोपरिएको ती अधिकारीहरूको दाबी छ । यसबाट स्थानीय तहको कामकारबाही सरलीकृत गर्नेभन्दा पनि थप जटिल बनाउने उनीहरू बताउँछन् । यसले स्थानीय तहलाई केन्द्रबाट राजपत्र प्रकाशित गर्न थप स्रोत माग गर्न पनि बाटो खुला गरेको र यसले स्रोत दुरुपयोगको जोखिम थप बढाउने उनीहरूको तर्क छ ।"
रेडियोलोजीमा जनशक्ति र उपकरण अभाव,"काठमाडौं चिकित्सा विधामा रेडियोलोजी भित्रिएसँगै उपचार प्रक्रिया सजिलो हुँदै गएको छ । शल्यक्रिया गर्दा शरीर चिरेर ठूला घाउ बनाउनुपर्ने बिरामीको समस्या पनि रेडियोलोजीले कम गरिदिएको छ । महाराजगन्जस्थित त्रिवि शिक्षण अस्पताल (टिचिङ) को रेडियोलोजी विभागकी प्रमुख डा बेनु लोहनी भन्छिन्, जति सानो घाउ बनाएर शल्यक्रिया गर्यो, बिरामीलाई संक्रमण हुने खतरा कम हुन्छ । अस्पतालमा शल्यक्रिया गरेका अधिकांश बिरामीको संक्रमणकै कारण मृत्यु हुन्छ ।एक्सरे, सीटी स्क्यान, मेमोग्राम, फ्लुरोस्कोपी, एन्जियोग्राफी, अल्ट्रासाउन्ड, एमआरआई लगायतबाट रेडियोलोजी उपचार, रोग पत्ता लगाउन र निदान गरिन्छ । रेडियोलोजीबाट शल्यक्रिया गर्दा सानो घाउ बनाइने, लामो समयसम्म अस्पताल बस्नु नपर्ने, शल्यक्रियाका लागि बेहोस पार्न नपर्ने हुँदा रेडियोलोजी उपचार विधिमा बिरामीको रोजाइ बढेको छ । राजधानीका सरकारी अस्पतालमा रेडियोलोजीका उपकरण निकै कम छन् । भएका उपकरण पनि पुराना भइसकेका कारण खासै प्रभावकारी हुन सकेको छैन । नेपालमा धेरै बिरामीको रोजाइमा परेको यो उपचार विधि सीमित जनशक्ति, खर्चिलो र उपकरण अभावका कारण फस्टाउन नसकेको रेडियोलोजिस्टहरू बताउँछन् । कमभन्दा कम समयमा शरीरभित्रका विभिन्न अगंको जानकारी लिन मिल्ने भएकाले आकस्मिक उपचारमा यसको प्रयोग महत्त्वपूर्ण हुने उनीहरूको तर्क छ । टिचिङका रेडियोलोजिस्ट डा सुजितकुमार झा भन्छन्, विकसित मुलुकहरूको आकस्मिक विभागमा रेडियोलोजी टोली अनिवार्य रूपमा हुन्छन्, हाम्रो देशमा अझै यस्तो व्यवस्था हुन सकेको छैन । टिचिङ अस्पतालमा रेडियोलोजीका उपकरण अपुग छन् । बिरामीको चापलाई अस्पतालको उपकरण र जनशक्तिले थेग्नै गाह्रो हुने गरेको डा लोहनी बताउँछिन् । दैनिक एक हजार बिरामी आउँछन्, विभागमा जम्मा १२ कर्मचारी छन्, लोहनीले भनिन्, करार कर्मचारीका भरमा बिरामी थेग्न बाध्य छौं । अस्पतालमा भएका उपकरण पनि १० वर्ष पुराना भइसकेको उनले सुनाइन् । पुराना उपकरणले ढिलो काम गर्ने र त्यसबाट हुने उपचार पनि खासै गुणस्तरीय नहुने उनले बताइन् । उपकरण र जनशक्ति कम हुँदा बिरामीले सेवा ढिलो पाउँछन्, रोग जति चाँडो पत्ता लाग्यो, उति चाँडो उपचार सुरु हुन्छ, उनले भनिन्, पुराना डाक्टर अवकाशप्राप्त हुँदै छन्, नयाँ कर्मचारी भर्ती हुन सकेका छैनन्, सेवा प्रवाह गाह्रो भइरहेको छ । टिचिङमा रेडियोलोजीबाट विशिष्टखालका उपचार सेवा लिनका लागि बिरामीलाई १५ दिन कुर्नुपर्छ । विभागको ठाउँ पनि निकै साँघुरो छ ।रेडियोलोजी उपचार सेवामा देशको केन्द्रीय अस्पताल वीरको अवस्था पनि उस्तै नाजुक छ । उपकरण र जनशक्ति निकै कम छ । भएका उपकरण पुराना भइसकेका छन् । नयाँ भित्रन सकेका छैनन् । वीरमा आउने कुल बिरामीमध्ये २० प्रतिशतलाई रेडियोलोजीको उपचार चाहिने अस्पताल रेडियोलोजी विभागका प्रमुख डा सरोज शर्माले बताए । सबै उपकरण एक थान मात्रै छन्, एउटा बिग्रियो भने मर्मत नहुन्जेल सेवा ठप्पै हुन्छ, उनले भने, उपकरण पुराना भइसके, यसबाट सेवा गुणस्तरीय हुँदैन, व्यवस्थापन गाह्रो छ । वीरका रेडियोलोजी उपकरण पनि कम्तीमा १० वर्ष पुराना छन् । विकसित उपकरण भित्र्याउन सकिए उपचार सेवा छिटो र गुणस्तरीय बनाउन सकिने डा शर्माले बताए । वीरमा रेडियोलोजीबाट उपचार सेवा पाउन बिरामीले कम्तीमा एक साता कुर्छन् । थापाथलीस्थित प्रसूतिगृहको रेडियोलोजी सेवामा पनि उस्तै समस्या छ । विभागभित्र कर्मचारीको दरबन्दी दुई जनाको मात्रै छ । उपकरण न्यून संख्यामा छन्, पुराना पनि छन् ।"
पूर्वएआईजी भण्डारीलाई मातृशोक,काठमाडौं (कास) नेपाल प्रहरीका पूर्वएआईजी राजेन्द्रसिंह भण्डारीलाई मातृशोक परेको छ । उनकी आमा रतना भण्डारीको ७८ वर्षको उमेरमा बुधबार निधन भएको छ । लामो समयदेखि दम रोगबाट पीडित भण्डारीको बैतडीको पाटनस्थित निजी घरमै निधन भएको हो । उनको हिन्दु परम्पराअनुसार बिहीबार नै अन्त्येष्टि गरिएको परिवारले जनाएको छ । भण्डारीका दुई छोरा र दुई छोरी छन् ।
भट्टी पसलमा छापा,"ललितपुर (कास) आसन्न निर्वाचनलाई लक्षित गरी प्रहरीले जिल्लाका काँठ क्षेत्रका नेवारी बस्तीभित्रका भट्टी पसलमा छापा मारेको छ । मादक पदार्थ सेवनबाट चुनावविरोधी गतिविधि हुने र दलका कार्यकर्ताबीच झैझगडा हुन सक्ने भन्दै प्रहरीले भट्टी पसलहरूमा इस्ट्रिङ अपरेसन थालेको हो । महानगरीय प्रहरी परिसर, जावलाखेलका अनुसार शुक्रबार मात्रै चापागाउँ क्षेत्रका भट्टी पसलबाट ३ सय लिटर मदिरा नस्ट गरिएको छ । डीएसपी नरेन्द्र चन्दले सहर छेउछाउ र ग्रामीण बस्तीमा घरेलु मदिरा उत्पादन छ्यापछ्याप्ती भएको बताए । उनले भट्टी पसलका सञ्चालकलाई बेलुका ८ बजेदेखि पसल बन्द गर्न र निर्वाचन अवधिभर मादक पदार्थ बिक्रीवितरण नगर्न कडा निर्देशन दिएको बताए ।"
नगरपालिकामा कर छुट,"ललितपुर (कास) ललितपुर महानगरपालिकाले कर वर्षको अवसरमा चालु आव २०७४०७५ को मालपोत, घरजग्गा, व्यवसायी करमा १० प्रतिशत छुट भएको जनाएको छ । महानगरपालिका राजस्व प्रशासन महाशाखाका अनुसार विगत वर्षको बाँकी बक्यौतामा लाग्ने सम्पूर्ण जरिवाना पनि मिनाहा गरिएको छ । महाशाखा प्रमुख दिल्लाराज शाक्यले मालपोत, घरजग्गा कर तथा व्यवसाय करको सम्पूर्ण बक्यौतामा पनि १० प्रतिशत छुटको व्यवस्था गरेको बताए ।"
गाउँ फर्किए मतदाता,"भोट हाल्न मतदाता आआफ्ना गाउँ फर्किन थालेपछि पहिलो चरणमा निर्वाचन हुने जिल्लाका सदरमुकाम सुनसान हुन थालेका छन् । बाजुरा सदरमुकाम मार्तडी बजारमा बिहीबारदेखि व्यापारिक चहलपहल घटिसकेको छ । सधैं भीडभाड हुने मार्तडीको दुनी हाटबजारसहित कोल्टीलगायत स्थानीय बजारमा व्यवसाय गर्दै आएकाहरू पसल बन्द गरेर गाउँतिर लागेका छन् । पार्टीविशेषप्रति आस्था बोकेकाहरू आफ्नो पक्षका उम्मेदवारलाई जिताउन छरछिमेक र आफन्तसँग छलफल गर्ने उद्देश्यले निर्वाचनको दुई दिनअघि नै सदरमुकामबाट बाहिरिन थालेको मार्तडीका व्यवसायी काशीप्रसाद जैसीले बताए । ग्रामीण सडकमा चल्ने जिपहरू बिहीबार सदरमुकामबाट यात्रु बोकेर बाहिरिने क्रम बाक्लै देखियो तर सदरमुकाम भित्रिने यात्रुवाहक जिप खासै देखिएनन् । शिक्षण संस्थासमेत बन्द भएपछि सदरमुकामका शिक्षक र विद्यार्थीसमेत घर फर्कन थालेका छन् । बझाङको सदरमुकाम चैनपुरबाट पनि बुधबारदेखि नै मानिस गाउँ जाने क्रम बढेको छ । निर्वाचनमा खटिने कर्मचारीहरू नियुक्ति र निर्वाचन सामग्री बुझ्न विभिन्न ठाउँबाट भेला हुँदा सुरुआती दिनमा सदरमुकाममा भीडभाड बढेको थियो । कर्मचारीसँगै सुरक्षाकर्मीसमेत बिहीबार बिहानै तोकिएको निर्वाचनस्थलतर्फ लागेपछि सुनसान छ । चैनपुरमा ग्रामीण क्षेत्रबाट आई व्यापार व्यवसाय, अध्ययन तथा विभिन्न पेसामा संलग्नहरू निकै छन् । उनीहरू आफू समर्थक उम्मेदवारको प्रचारप्रसार र मतदानका लागि गाउँतिर लागिसकेका छन् ।गाउँतिरको चुनावी माहोल पनि बुझ्नुपर्यो नि, चैनपुरमा फेन्सी पसल सञ्चालन गर्दै आएका कैलाशका डबल खड्काले भने, कसलाई भोट दिने भन्नेबारे टोलछिमेकमा सल्लाह गर्न पनि पाइएको छैन । त्यही भएर आजै घर हिँडेको । उनी परिवारसहित हिँडेका छन् । चुनाव नजिकिएसँगै जिल्लाका अन्य बजारमा पनि चहलपहल घटेको छ । झोताबजार, मौरीबगर, भाडेबगर, विजगडालगायत बजार क्षेत्रबाट पनि मानिस घर फर्केपछि व्यापारिक गतिविधि ठप्प भएको स्थानीयले बताए । गाउँमा भने चहलपहल बढ्न थालेको छ । टोलटोल र घरघरमा राति अबेरसम्म पनि चुनावी बहस र छलफल सुरु भएको मालुमेलाका डीबी विष्टले बताए ।डोल्पामा पनि चुनावका लागि सर्वसाधारण तथा व्यवसायी गाउँतिर हिँडेपछि सदरमुकाम दुनै सुनसान बनेको छ । दुनैका अधिकांश पसल र होटल बन्द छन् । ठूलीभेरी नगरपालिका उपप्रमुख योगेन्द्रबहादुर शाहीले करिब ६० प्रतिशत सर्वसाधारण गाउँ गएको बताए । सदरमुकाम सुनसान बनेसँगै ग्रामीण क्षेत्रमा भने चहलपहल बढेको छ । जिल्ला निर्वाचन कार्यालयका अनुसार यहाँका सबै मतदान केन्द्रमा सर्वदलीय बैठक राख्न, चार दिशा कायम गर्न, मतदान केन्द्र व्यवस्थापनको तयारी भएको छ । अधिकांश मतदान केन्द्रमा मतदाता परिचयपत्र वितरण भइरहेको छ । प्रमुख जिल्ला अधिकारी केशवराज आचार्यले शान्ति सुरक्षामा कुनै पनि चुनौती देखानपरेको बताए । जिल्लामा ६६ मतदान केन्द्र तोकिएको कार्यालयले जनाएको छ ।(विनोद त्रिपाठीमुस्ताङ, विद्या राईभोजपुर, आश गुरुङलमजुङ, वसन्तप्रताप सिंहबझाङ, अर्जुन शाहबाजुरा, विष्णुबहादुर बुढाडोल्पा)"
कर्मचारीलाई पानीकै पिरलो,"रामेछाप सहायक प्रजिअ यज्ञप्रसाद शर्मा बिहीबार साँझ निर्वाचन कर्मचारीसँगै भलुवाजोरको कालिका मावि केन्द्र पुगे । निर्वाचन सामग्री बोकेर थकित उनीहरूले पिउन पानीसम्म पाएनन् । खानपिन र बास त परको कुरा । विद्यालय वरिपरि एउटै घर थिएनन् । शर्माले कर्मचारीलाई परेको असुविधाबारे जिल्लामा जानकारी गराए तर रात परिसकेकाले जिल्लाबाट तत्काल कुनै व्यवस्था हुने सम्भावना थिएन । कर्मचारी भोकैप्यासै परेको सुनेपछि राति झन्डै आधा घण्टा तलको डाँडाखर्कबाट मोटरसाइकलमा केही युवाले पानी पुर्याइदिए । त्यसपछि बल्ल खानपिनको प्रबन्ध थालियो । शुक्रबार बिहान उक्त टोलीलाई तामाकोसीबाट ट्यांकरमा पानी पुग्यो । भलुवाजोरको हुलाक डाँडाको मतदान केन्द्रमा पनि अर्को ट्यांकर पानी गयो । जिल्लाका अन्य केन्द्रमा खटिएका कर्मचारीले पनि खानेपानी अभाव झेल्नुपरेको छ । रामपुरको कोलञ्जोर मतदान केन्द्रका कर्मचारी घन्टौं पँधेरामा बिताउन बाध्य छन् । काकाकुल ठाउँमा परिएछ, जिल्ला प्रशासन कार्यालयका कम्प्युटर अपरेटर खिला महत भन्छन्, मतदान केन्द्रको तयारीभन्दा पनि खानेपानी जुटाउन खट्नुपरेको छ । खानेपानी अभाव रहेको क्षेत्रमा खटिएका कर्मचारीलाई बढी मर्का छ । पकरवासको राम्चे केन्द्रका मतदान अधिकृत कैलाश सुवाल भन्छन्, खानेपानी किनेर चलाउँदैछौं । पकरवासमा पानी प्रतिलिटर २ रुपैयामाँ किनबेच भइरहेको छ । पिउनै पर्याप्त पानी नभएपछि कर्मचारीले नुहाउन र लुगा धुन पाएका छैनन् । जिल्लाको दक्षिणी क्षेत्रमा वर्षांैदेखि खानेपानी अभाव छ । भएका स्रोत पनि धमाधम सुकिरहेका छन् । स्थानीयसमेत किनेरै गुजारा चलाउन बाध्य छन् । प्रहरी थपिएचुनावका लागि जिल्लामा झन्डै ५ सय प्रहरी थप गरिएको छ । ३ सय हाराहारी प्रहरी मात्र रहेकामा बाहिरी जिल्लाबाट थप सुरक्षाबल झिकाइएको हो । जिल्लामा म्यादीसमेत १ हजार ५ सय ३२ सुरक्षाकर्मी परिचालन हुने जिल्ला प्रहरीले जनाएको छ । प्रहरी निरीक्षक राजेन्द्र थापाका अनुसार २० प्रहरी निरीक्षकले मतदान केन्द्रको सुरक्षा नेतृत्व लिनेछन् । मतदान केन्द्रका अतिरिक्त थप मद्दतका लागि १८ मोबाइल टोली परिचालन हुने उनले जानकारी दिए । यसैबीच चुनावका लागि खटाइएका कर्मचारी र सुरक्षाकर्मी तोकिएका केन्द्र पुगिसकेका छन् । मुख्य निर्वाचन अधिकृत कृष्णप्रसाद पौडेलका अनुसार मतदान अधिकृतसहितको टोलीले मतदाता परिचयपत्र वितरणको कामसमेत थालिसकेको छ । जिल्लामा १ सय ९१ मतदान केन्द्र तोकिएका छन् ।"
सुरक्षा कसिलो,"गोरखा केन्द्रीय र जिल्ला सुरक्षा समितिले अति संवेदनशील सूचीका मतदान केन्द्रमा मौन अवधिबाटै सुरक्षा व्यवस्था कडा पारेका छन् । जिल्लाको दुई नम्बर क्षेत्रमा नेपाली सेनाको विशेष फोर्स तैनाथ गरिएको छ । प्रत्येक गाउँपालिकामा प्रहरी नायब उपरीक्षकको कमान्डमा प्रहरी परिचालन गरिएको छ । स्थानीय निर्वाचनभन्दा चार गुणा बढी सुरक्षाकर्मी फिल्डमा खटिएका छन्, प्रजिअ जितेन्द्र बस्नेतले भने । म्यादी, नेपाल प्रहरी, सशस्त्र र सेना गरी ५ हजारभन्दा बढी सुरक्षाकर्मी खटाइएको उनले जानकारी दिए । प्रत्येक मतदान केन्द्रमा १० देखि १५ जना सुरक्षाकर्मी परिचालन गरिएको छ । प्रत्येक मतदान केन्द्रमा १५ देखि ३० मिनेटभित्र थप फोर्स पठाउन सकिने गरी टोली खटाइएको छ, उनले भने, सेना, प्रहरीको मोबाइल टोली तयारी हालतमा छ । जिल्लामा २ सय १३ मतदान स्थल छन् । केन्द्रीय तहका हेभिवेट उम्मेदवारको प्रतिस्पर्धा रहेको २ नम्बर क्षेत्रप्रति राष्ट्रियअन्तर्राष्ट्रिय रूपमै बढी चासो रहेकाले सुरक्षा प्रबन्ध झनै चुस्त पारिएको जिल्ला सुरक्षा समितिले जनाएको छ । अति संवेदनशीलमा पारिएका ६८ केन्द्रमध्ये अधिकांश यही क्षेत्रमा छन् । अनुगमनमा उच्च टोलीबागलुङ प्रधानसेनापति, अन्य सुरक्षा निकायका अधिकारी र सचिवस्तरीय टोलीले शुक्रबार बागलुङका मतदान केन्द्र अनुगमन गरेको छ । प्रधानसेनापति राजेन्द्र क्षत्रीले बुर्तिवाङ र बोहोरागाउँलगायत स्थानका मतदान केन्द्र निरीक्षण गरे । मतदातालाई ढुक्कले मतदान गर्ने वातावरण र सुरक्षाको प्रत्याभूति दिलाउन क्षत्रीको निरीक्षणमा आएको प्रजिअ विष्णुबहादुर थापाले बताए । निर्वाचन स्वच्छ र भयरहित बनाउन सरकारले महालेखा नियन्त्रक कार्यालयका सचिव सीताराम गौतमको नेतृत्वमा छुट्टै अनुगमन टोली पनि खटाएको छ । टोलीले बागलुङसँगै म्याग्दी र मुस्ताङको पनि अनुगमन गरिरहेको छ । नेपाल प्रहरी र सशस्त्र प्रहरीका नायब महानिरीक्षक पनि अनुगमनमा आएका छन् । शुक्रबार सबै मतदान केन्द्रमा सर्वदलीय बैठक बसेर निर्वाचन सहज रूपमा सम्पन्न गर्ने निर्णय भएको प्रजिअ थापाले जानकारी दिए । भौगोलिक कठिनाइका कारण हुन सक्ने जोखिम र निर्वाचनविरोधी समूहको गतिविधि निस्तेज बनाउन सुरक्षा सतर्कता र अनुगमन बढाइएको हो, उनले भने, सबैले निर्धक्क मतदान गर्न सक्ने वातावरण बनेको छ । आचारसंहिता उल्लंघनको दर पनि शून्य छ । जिल्ला तहमा पनि झन्डै सय जनाको संख्यामा पर्यवेक्षक टोली खटाइएको मुख्य निर्वाचन अधिकृत प्रकाशप्रसाद पण्डितले बताए । परिचयपत्रसँगै मतदाता शिक्षालमजुङ आइतबार हुने निर्वाचनका लागि मतदातालाई परिचयपत्रसँगै मतदाता शिक्षा पनि दिइएको छ । प्रत्येक केन्द्रमा खटिएका निर्वाचन अधिकृत, सहायक निर्वाचन अधिकृतलगायत कर्मचारीले परिचयपत्र वितरणसाथै भोट हाल्ने तरिका सिकाइरहेका छन् । स्थानीय चुनावपछि संकलन गरिएका ९ हजार ४ सय ५७ मतदातालाई परिचयपत्र वितरण थालिएको हो । यससँगै मतदाता शिक्षा पनि दिइएको दूधपोखरी गाउँपालिका २, भुम्लीचोकस्थित हिमालय मावि मतदान केन्द्रका अधिकृत शिव रेग्मीले बताए । जिल्लाका १२३ मतदानस्थलमा रहेका १६५ मतदान केन्द्रबाट परिचयपत्र वितरण भइरहेको जिल्ला निर्वाचन अधिकारी तुलसीप्रसाद तिमिल्सिनाले बताए । रोल्पारुकु्ममा विशेष फोर्सआइतबार हुने प्रतिनिधि र प्रदेशसभा निर्वाचनका लागि रोल्पाका सबैजसो मतदान केन्द्रमा कर्मचारी र सुरक्षाकर्मी खटिइसकेका छन् । उच्च सुरक्षासाथ सबै केन्द्रमा निर्वाचन टोली र सामग्री पुर्याइएको मुख्य निर्वाचन अधिकृत कार्यालयले जनाएको छ । कार्यालयले पूर्वी र पश्चिमी दुई भागमा विभाजन गरी टोली पठाएको हो । सबै टोलीलाई सुरक्षाकर्मीसहित मतदान केन्द्र पठाइसकेका छौं, मुख्य निर्वाचन अधिकृत वासुदेवलाल श्रेष्ठले भने, अहिलेसम्म कहींकतै समस्या आएको छैन । टोलीले काम सुरु गरिसकेको छ । जिल्लामा ८० मतदान स्थल र १ सय ६० मतदान केन्द्र तय गरिएका छन् । ६० भन्दा बढी मतदान स्थललाई अति संवेदनशील सूचीमा राखिएको छ । हरेक मतदान स्थलको भित्री घेरामा नेपाल प्रहरी र म्यादी प्रहरी खटाइएको छ भने बाहिरी घेरामा सशस्त्र प्रहरी बल परिचालन गरिएको छ । नेपाली सेनाले भने मतदानस्थल आसपास गस्ती गर्नेछ । जिल्लामा नेपाली सेना, नेपाल प्रहरी, सशस्त्र प्रहरी र म्यादी प्रहरी गरी करिब ४ हजार सुरक्षाकर्मी खटाइएको स्रोतले जनायो । नेपाली सेनाले निर्वाचन सुरक्षाका लागि रोल्पा र रुकुम पूर्वमा स्पेसल टास्क फोर्स खटाएको छ । स्रोतका अनुसार निर्वाचनविरोधी गतिविधि वृद्धि भएपछि सेनाले सुरक्षाको प्रमुख जिम्मेवारी लिएर टोली खटाएको हो । दुवै जिल्लाका लागि रोल्पास्थित खडदल गणले प्रमुख कमान्डिङ गरिरहेको छ । रुकुम पूर्वमा उक्त गणबाटै सेनानीको नेतृत्वमा करिब १ सय जनाको टोली स्थायी रूपमा खटाइएको छ । मतदान केन्द्र सञ्चारविहीन रुकुम पूर्वमा ३१ मतदान स्थल र ४२ केन्द्र छन् । तीमध्ये २६ मतदान केन्द्र सदरमुकामसित सम्पर्कविहीन छन् । पुथाउत्तरगंगा, भूमे र सिस्ने गाउँपालिका गरी ३ स्थानीय तह रहेको जिल्लाको सबैभन्दा ठूलो चुनौती भनेकै सञ्चार अभाव हो । जिल्लाको मुख्य चुनौती नै सञ्चार हो, प्रजिअ भूूपेन्द्र सापकोटाले भने, यसको व्यवस्थापन गर्न गाह्रो भइरहेको छ । उनका अनुसार पुथाउत्तरगंगा गाउँपालिकाका अधिकांश मतदान केन्द्रमा फोन सम्पर्क छैन । सिस्ने र भूमे गाउँपालिकाका केही केन्द्रमा पनि टेलिफोन पहुँच छैन । पुथाउत्तरगंगा १४ को सेपेधुरी र १२ को विर्गुम खानीमा रहेको नेपाल टेलिकमको टावरमा खराबी भएपछि उक्त गाउँपालिकाका अधिकांश केन्द्र फोन सम्पर्कविहीन भएका हुन् । यस गाउँपालिकाका १२ मतदान केन्द्रमा सञ्चार सुविधा छैन । भूमे गाउँपालिकाका ९ केन्द्रमा पनि सजिलै फोन सम्पर्क भइरहेको छैन । सिस्ने गाउँपालिकाका ५ केन्द्रको अवस्था पनि उस्तै छ । निर्वाचन कर्मचारीले केन्द्रका गतिविधिबारे जिल्लमा खबर पुर्याउन प्रहरीको सञ्चारसेटबाट काम चलाइरहेका छन् । ती सेटले पनि मतदान केन्द्रमा नेटवर्क टिप्दैनन् । प्रहरी सेटले पनि मतदान केन्द्रभन्दा माथिको डाँडामा गए मात्र काम गर्छ, प्रजिअ सापकोटाले भने, मुस्किल र ढिलो गरी सूचना आइरहेको छ, कतै केही भइहाले तत्काल एक्सन लिन गाह्रो छ । सदरमुकाममै नियमित फोन सम्पर्क नहुँदा समस्या रहेको उनले बताए । जिल्लाको ७० प्रतिशत भूभाग सम्पर्कविहीन जस्तै रहेको उनले बताए ।"
कार्यकर्तामाथि आक्रमण,"धादिङ (कास) कांग्रेसको धुवाँकोट गाउँ कमिटी सभापति सन्तोष बस्ताकोटीलाई घरमा सुतिरहेका बेला शुक्रबार एक समूहले आक्रमण गरेको छ । नीलकण्ठ नगरपालिका१४ धुवाँकोटटार निवासी बस्ताकोटीलाई वडाप्रमुख रोशन तामाङसहित ९ जनाको समूहले खुकुरी प्रहार गरेको परिवारले जनाएको छ । आक्रमणमा बस्ताकोटीको टाउको र खुट्टामा चोट लागेको छ । उनलाई हेलिकप्टरबाट राजधानीस्थित ट्रमा सेन्टर पठाइएको कांग्रेस जिल्ला अध्यक्ष रमेश धमलाले बताए । प्रहरीले घटनामा संलग्न आरोपमा ४ जनालाई नियन्त्रणमा लिए पनि नाम खुलाएको छैन । घटनाबारे बुझ्न घटनास्थलनजिकै घर भएका प्रदेशसभा उम्मेदवार रामप्रसाद अधिकारीलाई प्रजिअ श्यामप्रसाद भण्डारीले बोलाउँदा नआएपछि सशस्त्र प्रहरीमार्फत ल्याइएको थियो । झडपका घटना नियन्त्रणका लागि प्रजिअ अध्यक्षतामा शुक्रबार बसेको सर्वदलीय समितिले युवाहरूको विवाद बढ्न नदिन राजनीतिक दलले जिम्मेवारी लिने, निर्वाचन अवधिभर युवालाई अर्को वडामा परिचालन नगर्ने, निर्वाचनलाई स्वच्छ र मर्यादित बनाउन सबै दलले साझा धारणा बनाउने निर्णय गरेका छन् ।"
ठाउँठाउँमा विस्फोटक,"सिरहा (कास) मिर्चैया ५ स्थित माओवादी केन्द्रको चुनावी सम्पर्क कार्यालयमा शुक्रबार अपराह्न प्रेसरकुकर बम विस्फोट भएको छ । प्रहरीका अनुसार चुनाव प्रचारप्रसारका लागि खोलिएको भवनमा विस्फोट भएको हो । घटनास्थलमा जयकृष्ण गोइत नेतृत्वको अखिल तराई मुक्ति मोर्चाको पम्प्लेट भेटिएको प्रहरीले जनायो । चुनावी बैठक हुँदा भेला हुने र अरूबेला खाली रहने गरेका कारण मानवीय क्षति भएन प्रहरी नायब उपरीक्षक गजुरसिद्धि वज्राचार्यले भने, घटनाको अनुसन्धान भइरहेको छ । त्यसै गरी पृथ्वीराजमार्गको धादिङ खण्डका २ स्थानमा राखिएका बम नेपाली सेनाको टोलीले शुक्रबार निष्क्रिय पारेको छ । गजुरीको घाटबेंसी र गल्छीको महेश दोभानमा बम भेटिएका हुन् । नेपाली सेनाको टोलीले बम डिस्पोज गराएसँगै अहिले राजमार्ग सञ्चालनमा आएको प्रहरीले जनाएको छ । पूर्वी नवलपरासीमा पनि दुम्कौलीस्थित कांग्रेसको चुनाव प्रचार कार्यालयलाई लक्ष्य गरी अज्ञात समूहले राखेको प्रेसरकुकर बम शुक्रबार सेनाको टोलीले निष्क्रिय पारेको छ । गोरखाको सिरानचोक गाउँपालिका७ श्रीनाथकोटको पाण्डे गाउँमा शुक्रबारै विस्फोटक बरामद भएको छ । भत्केको घरमा विस्फोटक भेटिएपछि सेनाले निष्क्रिय पारेको प्रहरी नायब उपरीक्षक भेषराज रिजालले जानकारी दिए । उनका अनुसार ७ सय ९० वटा डेटोनेटर, ७ वटा सकेट बम र ३ जोडा टुपिन बरामद भएका थिए ।धनकुटाको खाल्साछिन्ताङ सहिदभूमि गाउँपालिकास्थित फङ्सुवामा शुक्रबार विस्फोट हुँदा एक जना घाइते भएका छन् । सडकमा बिछयाएर राखिएको बाल्टिन बम पड्कँदा स्थानीय तेजबहादुर पौडेल सामान्य घाइते भएको जिल्ला प्रहरी प्रमुख सुदीप राजभण्डारीले बताए ।"
संक्रमणकालीन संयन्त्रको औचित्य,"निष्कर्षआयोगहरू संक्रमणकालीन न्यायको विस्तृत अवधारणाको एउटा पाटोमात्र हुन् । वास्तवमा आयोग एक प्रक्रियामात्र हो । अन्तर्राष्ट्रिय अनुभवले यस्ता आयोगहरूको सफलता साँघुरो कार्यादेश, छोटो समय र तथ्य संकलनमा मात्र सीमित हुँदा बढी भएको जस्तो देखिन्छ । तर हामीले नेपालमा सबै कुरा यही आयोगले नै समाधान गर्ने ढङ्गबाट यसलाई बुझ्यौं र त्यही ढङ्गबाट यसको गठन गर्यौं । यसलाई क्षमादान र अभियोजन गर्नसक्ने अधिकार दियांै, जुन कार्यान्वयन हुने सम्भावना नै छैन । विवादित रूपमा गठन भएको आयोगहरूको पीडित र सरोकारवालासँगको सम्बन्ध पछिल्लो समयमा केही सुधार भएको देखिन्छ । तर यो सुधार सहयोगको रूपमा रूपान्तरण हुन बाँकी छ । कानुनमा संशोधन र आवश्यक कानुन नबन्दासम्म आयोगले जतिसुकै मिहेनतसाथ काम गरे पनि पीडितले न्याय पाउने सम्भावना न्यून छ । तसर्थ बाँकी करिब २ महिनाको अवधिभित्र अहिलेसम्म गरेको कामको अभिलेखन गरी प्रतिवेदन बुझाउने वा कानुनमै संशोधन गरेर म्याद थप गर्ने भन्ने नै आजको केन्द्रीय प्रश्न हो ।यो राजनीतिक, भौतिक, आर्थिक र क्षमतागत परिस्थितिमा अरू जतिसुकै पटक म्याद थप गरे पनि आयोगले कुनै ठोस काम गर्ने वा नयाँ सत्यतथ्य पत्ता लगाउने र पीडितलाई उनीहरूले सोचेजस्तो न्याय दिलाउने सम्भावना देखिँदैन । त्यसैले अनावश्यक म्याद थपको झन्झट गर्नुभन्दा हालसम्म संकलित उजुरी, अदालत, मानवअधिकार आयोग, संयुक्त राष्ट्रसंघीय उच्चायुक्तको कार्यालय, आईसीआरसी लगायत विभिन्न संघसंस्थाले गरेको तथ्य संकलन समेतका आधारमा प्रतिवेदन तयार गरी बुझाउनु नै वाञ्छनीय देखिन्छ । अन्य मुलुक र हाम्रै अनुभवले पनि ६ महिनाको अवधिमा सत्य आयोगहरूले रामै काम गरेको देखाउँछ ।माथि विवेचना गरिए अनुसार आफ्नो कार्यावधि करिब २ महिनामात्र बाँकी रहेको र करिब ६६ हजार उजुरी परेको हुँदा यी आयोगले सबै उजुरीमा अनुसन्धान गरी सिफारिस गर्ने सम्भावना देखिँदैन । यी आयोगले बाँकी अवधिमा नेपालमा सशस्त्र द्वन्द्वका क्रममा घटेका मानवअधिकार उल्लंघनका घटना पहिचान र स्थापना गर्ने, घटनाहरू वर्गीकरण र विश्लेषण गर्ने, पीडितहरूको पहिचान गरी परिचयपत्र वितरण गर्नुका साथै पीडितलाई राहत र क्षतिपूर्ति तथा संस्थागत सुधारका सिफारिसहरू गर्ने तथा हालसम्म संकलन गरेका उजुरी तथा प्रमाणहरूलाई सुरक्षित राख्ने प्रबन्ध गरी पीडितको न्याय विशेषगरी अनुसन्धान र अभियोजनको पाटो भविष्यमा राज्यका सक्षम निकायले गर्नेगरी यो विषयलाई टुङ्गो लगाउन सक्यो भने पीडितले न्याय पाउने सम्बन्धमा अन्य उपाय अवलम्बन गर्ने मार्गप्रशस्त हुने थियो ।"
हनुमानायन,"न मस्कार हनुमानजी ।जय श्रीराम । मेरो अभिवादन यसरी उत्तरित भयो । त्यसपछि मैले पनि सहज औपचारिकतावश भन्नुपर्ने भयो, जय श्रीराम ।यति हतारमा कतातिर हनुमानजी ? एकछिनपछि मैले संवादलाई अघि बढाएँ ।तपाईलाई थाहा छैन ? हनुमानको स्वर भक्तिभावले भरिएको थियो प्रभु राम चुनावमा उठ्नुभएको छ ।यो समाचार अखबारमा पढेको थिएँ । मैले भनेंँ, तर हनुमानजी। मेरो भनाइले पूर्णता प्राप्त नगर्दै अतिशय हडबढीमा रहेका रामभक्त हनुमान फटाफट अघि बढे ।यो चुनावमा राम उम्मेदवार भएर उठेका छन् । यो कुन नयाँ कुरो हो ? प्रत्येक पटक राम नै चुनावमा उठ्ने गर्छन् । राजा दसरथपुत्र श्रीरामचन्द्र । नेता राम । त्यसैले यत्र, तत्र र सर्वत्र रामकै चर्चाको भरमार रहेको छ । चाहे त्यो अखबारी पाना होस् अथवा टेलिभिजनको स्क्रीन नै । र सम्पूर्णत: राममय भइसकेको सामाजिक मिडियाको के कुरा गर्नु ? विचरा हनुमानको नाम भने कतै छैन । के यो रामभक्त हनुमानप्रति ठूलो अन्याय भएन र ?जय श्रीराम । एक अर्काे हनुमानसँग मेरो साक्षात्कार भयो ।जय श्रीराम ।यो तपाईले के बोक्नुभएको हो, हनुमानजी ?कपडाको झोला हो । हनुमानले सहज उक्त दिए ।झोलामा के छ, हनुमानजी ? मेरो उत्सुक्ता प्रकट भयो ।चुनावको बेला अरू के हुन्छ ? हनुमान उवाच्, सम्पूर्ण सौर्यगाथाले भरिएको पर्चा र पोस्टरहरू ।कसको सौर्यगाथा हनुमानजी ?प्रभु रामको नि । हनुमानको भक्तिभाव फेरि सतहमा आयो, अरू कसको हुन्छ ?ए, चुनाव सामग्री ? मैले भनँें, अरू चुनावी हालखबर के छ नि हनुमानजी ?मेरो प्रश्नको कुनै जवाफ नदिएर हनुमान लामोलामो पाइला चाल्दै दक्षिण दिशातर्फ लम्किए ।कुनै पनि चुनावमा चर्चा केवल रामको हुन्छ । व्यापक चर्चापरिचर्चा । अतएव अहिले पनि रामको नाम बहुतै चर्चित रहेको छ । यसरी जहिले पनि हुने गर्छ । यसको फलस्वरूप हनुमानहरू (यति भारी, बलशाली र ठूलो शरीरको भएर पनि) विलकुलै छायामा पर्ने गर्छन् । यो सरासरी गलत हो । वास्तवमा चर्चाको सही हकदार त हनुमान हुन् । धरधरी पसिना चुहाउँदै यताउता दगुरिरहेका मिहिनेती हनुमानहरू । किनभने चुनावमा राम उठेका भए पनि यसका निम्ति (रामलाई जिताउन) अथवा दौडधुप त कपडाका झोला बोकेका हनुमानहरूले नै गरिरहेका हुन्छन् ।जय श्रीराम ।जय श्रीराम ।यो तपाईको पिठ्युँमा पहाडजस्तो के हो, हनुमानजी ? मैले त्यतातिर इंगित गरेर भनँें ।पहाडै हो नि । हनुमान पहाडसहित थोरै चलमलाए, म पहाड बोकेर आउँदैछु ।संजीवनीबुटी भएको पहाड । मलाई हठात् रामकथाको सम्झना भयो, के रामका भाइ लक्ष्मण रावणसँगको युद्धमा फेरि बेहोश भए हनुमानजी ? के पुरानो कथा कोट्याइरहनुभएको छ, तपाई ? हनुमानले निधार खुम्च्याए, प्रभु रामका भाइ लक्ष्मण त अहिले विरोधी खेमामा पुगिसकेका छन् ।मैले तपाईसँग किन झुठो बोल्ने ?त्यसो भए, रावणका भाइ विभीषणचाहिंँ यतै होला । मैले भनँें, होइन त हनुमानजी ?हेर्नाेस्, विभीषण यता जरुर आएका थिए, तर लगत्तै प्रभु रामलाई छाडेर उतै लागे । हनुमान किञ्चित दु:खी देखापरे, अचेल कसैको पनि भरोसा रहेन ।माता सीता र अरू भाइ भरतशत्रुघ्नहरूका के छ नि हनुमानजी ? मैले भनँें, सबै दुरुस्तै त छन् ?माता सीता र भाइहरू पनि प्रभु रामका साथमा छैनन् । हनुमानको दु:खमा चिन्ता पनि थपियो, त्यसैले चुनावी सन्तुलन मिलाउन प्रभु राम विभीषण र लक्ष्मणलाई फेरि यतै ल्याउने पूरा प्रयास गरिरहनुभएको छ ।तपाईका सुग्रिव, जाम्बवन्त र अंगदहरूका के समाचार छ नि हनुमानजी ?कहिले यता र कहिले उता गरिरहनेहरूका के कुरा गर्नु ? हनुमानले मुख बिगारेर भने ।किन, के भयो हनुमानजी ? म सहसा जिज्ञासित भएँ ।मलाई अबेर भइसक्यो । हनुमानले उड्नलाई दुवै (अर्थात् चारवटै) हातखुट्टा फैलाए, अरू पछि कुरा गरौं ।यो केको पहाड हो, हनुमानजी ? मैले जानलागेका हनुमानसँग हत्तपत्त आखिरी प्रश्न गरँें ।आज रामदरबारमा भव्य रात्रिभोज हुने भएको छ । त्यसैले खानपिनका लागि थरीथरीका बोतल र विशेष खानेकुरा लिएर आएको हँु । प्रभु रामको चुनावी क्षेत्रका सबैलाई भोजमा डाकिएकोले प्रशस्त भोजनको खास प्रबन्ध त गर्नैपर्यो नि । हनुमानको पुच्छर पनि चलमलाउन थाल्यो, त्यही महाभोजका लागि चाहिने भोजनको भारी हो यो ।भोजनको पहाड ? मेरो स्वरमा आश्चर्य थियो ।अब तपाई जे भन्नोस् ।तपाई साँच्चिकै रामभक्त हुनुहुन्छ, हनुमानजी ?जय श्रीराम । एकछिन अघि नै उठ्न तयार भइसकेका हनुमान एउटा गगनभेदी हुंकारका साथ हावामा उड्न थाले (रामायणी भाषामा) ।इति हनुमानायण ।"
बालबिज्याइँ कानुनको फितलो कार्यान्वयन,"कार्यान्वयन पक्ष बालबिज्याइँ सम्बन्धी मुद्दा चार महिनामा फैसला गरिसक्नुपर्ने कानुनी प्रावधान रहे पनि प्राय: त्यो अवधिमा फैसला नभएको देखिन्छ । त्यस्तै बाल इजलासमा मुद्दाको सुनवाइ गर्न जिल्ला न्यायाधीशको अतिरिक्त एकजना समाजसेवी र एकजना बाल विशेषज्ञसमेत रहनुपर्ने प्रावधान रहे पनि सबै बालबिज्याइँ सम्बन्धी मुद्दामा यसो गरिएको पाइँदैन । यसको कारण स्रोतसाधन सीमित रहेको भनी सफाइ दिने गरिएको छ । साथै बालबिज्याइँ सम्बन्धी मुद्दामा संलग्न बालबालिकालाई सुनवाइको क्रममा र सुनवाइपछि सजाय तोकिएको अवस्थामा राखिने सुधारगृह पर्याप्त छैनन्, जसले गर्दा बालबालिकालाई वयस्कहरूसंँगै राखी मुद्दाको अनुसन्धान गरेका उदाहरणहरू पनि प्रशस्तै छन् । मुख्य समस्या भने बालबालिका एकल रूपमा बालबिज्याइँमा संलग्न रहेका बेला उनीहरूलाई सुधारगृहमा राखी मुद्दा चलाइन्छ । तर त्यही बालबालिकाले कोही वयस्कसँग मतियार भई आपराधिक कार्य गरे उसलाई वयस्कसँगै कारागारमा थुनामा राखी मुद्दाको सुनवाइ गरिन्छ । यी विभिन्न कारणले गर्दा नेपालमा बालबिज्याइँ सम्बन्धी कानुनी तथा नीतिगत रूपमा प्रस्ट व्यवस्था हुँदाहँुदै पनि कार्यान्वयन पक्ष फितलो भइदिनाले बाल न्यायको क्षेत्रमा विकसित आधारभूत सिद्धान्तहरू आत्मसात गर्न नसकिएको अवस्था छ । तर यति हुँदाहुँदै पनि हालसम्म ५६ जिल्ला अदालतमा बाल इजलास तथा बालमैत्री कक्ष निर्माण भई सेवासमेत सञ्चालन गर्नु र अन्य जिल्ला अदालतमा यसलाई विस्तार गरिँदै लाने कार्यनीति तयार हुनु भनेको बालबिज्याइँ न्याय प्रणालीका केही सकारात्मक पाटो हुन् । अन्त्यमा, कार्यान्वयन पक्षलाई बलियो बनाई असल बाल न्याय प्रणालीको समुचित विकास गर्न आवश्यक छ । यसका लागि विभिन्न ऐन र नियमावलीमा छरिएर रहेका बालबिज्याइँ सम्बन्धी प्रावधानहरूलाई एउटै ऐनमा सग्रह गरी बाल न्याय प्रणालीलाई व्यवस्थित गरिनुपर्छ । साथै बालबिज्याइँसंँग सम्बन्धित सबै सरोकारवाला (प्रहरी, बाल सुधारगृह, अदालत, कानुन व्यवसायी तथा न्यायाधीश) द्वारा समन्वयकारी भूमिका खेली यस विषयलाई गम्भीरताका साथ कार्यान्वयन गर्नु समग्र राष्ट्र र राष्ट्रको भविष्य निर्धारण गर्ने युवाका लागि हितकारी छ । पोखरेल शिक्षाविद र बुढाथोकी कानुन व्यवसायी हुन् ।  ,"
विकास चिन्तनमा जेलिएको गाँठो,"सम्भावनाको ढोकाराजनीति र विकास बेग्लैबेग्लै हुन् भन्ने कुरा गलत हो । यी दुवै अन्योन्याश्रित छन् । लोकतन्त्र भनेको के हो ? यस बारेमा पुनर्विचार गर्नु पर्दैन, बौद्धिकहरूले ? पुरानो विचारधाराले होइन, स्वतन्त्र किसिमले लोकतन्त्रकै मौलिक चरित्रबारे चिन्तन हुनुपर्यो । सरकार जनताप्रति उत्तरदायी हुनुपर्यो, सरकारको जवाफदेहितालाई जनताले निगरानी गर्न पाउनुपर्यो । सरकारप्रति औंलो ठड्याउने अधिकार हुनुपर्यो । चुनावले मात्र सबैथोक गर्दैन । चुनाव कसरी भइरहेको छ ? पैसाको खोलो बगेको छ, चुनावमा । चुनावले प्रतिनिधि छान्छ भन्छौं नि हामी, प्रतिनिधित्वसहितको सरकार बनायौं भन्छौं । त्यो सरकारले कसलाई प्रतिनिधित्व गर्छ भन्ने कुरा त प्रश्नवाचक छ नि ।मैले ५० वर्षअघि जे बताएको थिएँ, त्यसैले मुलुक चल्छ भन्ने भ्रम छाड्नुपर्छ । नयाँ परिवेशका नयाँ सम्भावनालाई कसरी उपयोग गर्ने ? मलेसिया, कतारबाट आएका युवाले आधुनिक खेती गरे भन्ने खबर सुनेकै छौं । व्यक्तिगत पहलमा जे भइरहेको छ, त्यसलाई संगठित हिसाबले राष्ट्रिय तहमा गर्न सकिने सम्भावना केके छन् ? राज्यले प्रोत्साहन दिने हो, जनताले गर्ने हो, विकास । कृषिको उत्थानमा विशेष पहल र मिहिनेत राज्यले गर्नुपर्छ । कृषिलाई त रेमिटेन्सले खाइसक्यो । त्यहाँ युवा छैनन् ।काममा आनन्द आउने, जिम्मेवारी बोध हुने, आफू र समाजप्रति लगन देखाउने संस्कृति त्यसै निर्माण हुँदैन । प्रधानमन्त्री भएँ भन्ने कुुरालाई उपलब्धि ठान्ने चिन्तनले नेतृत्व कसरी बन्छ ? काम र निर्माणमा लगन जुटाउने व्यवस्था कुन हो ? त्यस्तो नेतृत्व जन्माउने वा खोजमेल गर्ने काम पनि विकासकै काम हो । त्यसैले विकासको कुरा अन्तत: राजनीतिमै आएर मिसिन्छ । मान्छे चिन्ने र त्यही अनुसार विकासको सम्भावना खोज्ने राजनीति हामीलाई चाहिएको छ ।(पाण्डेसँगको कुराकानीका आधारमा युग पाठकले तयार गरेको)"
इजरायली निर्देशक भन्छन्  नेपाल साँच्चै अद्भुत छ,"लेखनाथप्रतिष्ठित ओस्कार अवार्डमा विदेशी भाषातर्फ सबैभन्दा धेरै फिल्म इजरायलबाट मनोनयनमा पर्छन् । हालसम्म ४० भन्दा बढी इजरायली फिल्मले ओस्कार मनोनयनमा परेका छन् । त्यही फिल्म उद्योगका कहलिएका अभिनेतानिर्देशक मेइर स्विसा डकुमेन्ट्री वृत्तचित्र नेपाल आइपुगेका छन् । चौथो पटकको नेपाल भ्रमणमा उनी यसपालि पहिलो पटक पोखरा आइपुगे । उनलाई बिहीबार ट्रेकिङ एजेन्सी एसोसिएसन नेपाल (टान) पोखरा र पर्यटन बोर्डले स्वागत गरे । पत्नी नामा स्विसासहित आएका उनी एक साता पोखरा वरपर घुम्नेछन् । उनले नेपालका सुन्दर दृश्य डकुमेन्ट्रीमा उतारेर इजरायलमा प्रदर्शन गर्ने बताएका छन् ।२५ भन्दा बढी फिल्ममा अभिनय गरिसकेका ६२ वर्षीय अभिनेता अहिले विभिन्न विषयमा डकुमेन्ट्री बनाउने गरेका छन् । द काउवार्ड्स, लिभ एन्ड बिकम र द सङ अफ द साइरन उनका केही लोकप्रिय फिल्म हुन् । उनकै नामबाट इजरायलमा खोलिएका रेड स्विसा र यल्लो स्विसा नामक ट्ेरकिङ र ट्राभल एजेन्सीले बर्सेनि नेपालमा पर्यटक पठाउने गरेका छन् । पोखरामा उनले नेपाललाई जादूमय देश को उपमा दिए । नेपालीहरू साँच्चै अद्भुत छन्, उनले भने, यहाँका मानिसले नेपाललाई जादूमय बनाएका छन् ।नेपालीले पर्यटकलाई गर्ने व्यवहारबाट आफू सधैं प्रभावित भएको उनले बताए । नेपालले साहसिक पर्यटनको गन्तव्यका रूपमा युवालाई आकर्षित गरे पनि पाका पर्यटकलाई अझै तान्न नसकेको उनको सुनाए । विश्वभरबाट पर्यटक आकर्षित गर्न बाटो, यातायात र ट्राफिक आधारभूत कुरा हुन्, उनले भने, यी कुरा सुधार गरे नेपालले धेरै वयोवृद्ध पर्यटक भित्र्याउन सक्छ । पर्यटनमा दीर्घकालीन लगानी गरी सबै मौसममा पर्यटक भित्र्याउने वातावरण सिर्जना गर्नुपर्नेमा उनको जोड थियो ।आगामी वर्षको मार्चमा डकुमेन्ट्री तयार गरेर नेपालको सुन्दरतालाई थप उजागर गर्ने उनले बताए । सन् २००२ मै नेपाल र इजरायलबीच सीधा हवाई उडान गर्ने सम्झौता भए पनि हालसम्म कार्यान्वयन हुन नसकेकोप्रति इजरायल सरकारको ध्यानाकर्षण गराउने पनि उनले प्रतिबद्धता गरे । पर्यटन बोर्डका क्षेत्रीय प्रमुख सूर्य थपलियाले मेइर नेपालका लागि इजरायली पर्यटकका अघोषित दूत नै भएको बताए । मेइरको ख्यातिलाई उपयोग गर्न सके हजारौं इजरायली पर्यटक नेपाल भित्र्याउन सकिने उनले सुनाए । उनका अनुसार, इजरायली रक्षा बलका ७५ हजार सैनिक देशबाहिर घुम्न निस्कन्छन् । तीमध्ये ६० प्रतिशत दक्षिण एसिया र दक्षिणपूर्वी एसिया आउने गरेका छन् । नेपालमा वार्षिक ४ देखि ५ हजार इजरायली पर्यटक भित्रिन्छन् । इजरायली पर्यटकको नेपाल बसाइ दर पनि अन्यको भन्दा धेरै छ । हाल विदेशी पर्यटकले नेपालमा बिताउने औसत दर १३४ दिन हो, जब कि इजरायली पर्यटकको औसतमा २१७ दिन बस्ने गरेका छन् ।टान पश्चिमाञ्चल अध्यक्ष दीपकराज अधिकारीले इजरायली पर्यटक प्राय: एक्लाएक्लै ट्रेकिङमा निस्कने गरेकाले त्यस सम्बन्धमा मेइरको ध्यानाकर्षण गराए । गाइड वा भरिया राख्दा उनीहरूको परिवारलाई सहयोग पुगेको हुन्छ, उनले भने, इजरायली पर्यटकको त्यसतर्फ ध्यान जान जरुरी छ ।"
भाइरल मानस,"काठमाडौं हिजोआज भाइरल शब्द चल्तीमा छ । यही शब्द समातेर मानस राजले निकालेको गीत भाइरल भइदियो भाइरल नै त भएको छैन तर चर्चा ठूलो छ । युटयुब नेपालको ट्ेरन्डिङमा झन्डै एक साता यो गीत पहिलो नम्बरमा पर्यो । अझै पनि टप १० भित्र यसलाई देखिन्छ । भ्युज २६ लाख ७० हजार नाघिसकेको छ भने कमेन्टस् करिब पाँच हजार छन् । मानसका लागि यो लोकप्रियता नौलो होइन । भाइरल हुँदाको अनुभव उनले यसअघि पनि बटुलिसेका थिए । तर, त्यो बेला गीतकारका रूपमा भाइरल भएकाले उनलाई असली मज्जा चाहिँ गायक बनेपछि नै आएको छ ।पर्दापछाडि काम गर्नुको दुर्भाग्य यही त हो, उनले भने, तर, यसलाई अन्यथा लिनुभएन । संसारकै नियम यस्तो छ । अगाडि हुने चिनिन्छ, पछाडिका मान्छे छायामा पर्छन् । मानसले कालीप्रसाद बाँस्कोटासँग लेखेको गीत पारि त्यो डाँडामा बारे यहाँ कुरा हुँदै छ । यो गीत त्यतिबिघ्न हिट हुँदा पनि मानसको नाम खासै नोटिस भएन । यद्यपि उनले आफ्नो गीति लेखनलाई अगाडि बढाइरहे । कतिपय फिल्म र सिंगल ट्रयाकका लागि संगीत रचे । तर, गायन बाँकी रहयो ।सही समय आएपछि गाउँछु भन्ने सोच थियो, मानस बोल्छन्, त्यो समय अहिले नै हो भन्ने लाग्यो ।संगीत र संगीत क्षेत्रको अनुभव बटुलेपछि मानसले आफ्नो वास्तविक परिचय दिएका छन् । उनी खासमा गायक नै हुन् । ६ वर्षअघि पहिलो गीत अरू केही बजारमा ल्याएका थिए । त्यसमा उनकै शब्द, संगीत र स्वर थियो । त्यो बेला उनी चन्दन श्रेष्ठ र सुदेशराज शर्मासँग भोकल क्लास लिन्थे । गायक मोहन भुसालले गितार बजाउन सिकाइदिएपछि उनी कम्पोजिसनमा पनि अग्रसर भए ।मानसका शब्द र संगीतमा मोहन भुसाल, सनुप पौडेल, हेमन्त राना, अल्मोडा राना उप्रेती लगायतले स्वर भरेका छन् । संगीतसँगै उनी अभिनयमा सक्रिय छन् । अन्धो युग, सरकारी निरीक्षक, चरनदास चोर, सान्दाजुको महाभारत जस्ता नाटकमा उनले भूमिका निर्वाह गरे । शिल्पी थिएटरमा मञ्चन हुन लागेको राप चिन्र्या भानु नाटकमा पनि उनलाई देख्न सकिनेछ ।म्युजिक र थिएटरले एकअर्कालाई परिपूर्ण गरिरहेका छन्, उनले भने, दुइटैमा कल्पनाशिलता चाहिन्छ । संगीतले अभिनय र अभिनयले संगीतलाई सघाएको महसुस गर्छु ।दुई साताअघि युटयुबमा अपलोड गरिएको भाइरल भैदियो गीतका लागि आफूहरूले निकै मिहिनेत गरेको मानसको भनाइ छ । उनका अनुसार शब्दसंगीत क्याची भएकाले यसलाई श्रोताले रुचाए । भिडियो पनि त्यहीअनुसार छ, उनले सुनाए, सविन कार्कीको कन्सेप्ट गीत सुहाउँदो बन्यो । सानी नानीले गर्दा भिडियो क्युट देखियो । रोमान्टिक शैलीको यस गीतको भिडियो खिच्न मात्रै एघार दिन लगाएको मानसले बताए ।"
षडानन्द पुरस्कारहरू प्रदान,"काठमाडौं (कास) आबाल ब्रह्मचारी षडानन्दको १८३ औं जन्मजयन्ती पारेर उनैका नाममा स्थापित राष्ट्रिय, क्षेत्रीय र जिल्लास्तरीय गरी तीन पुरस्कार अर्पण गरिएका छन् ।राजधानीमा बिहीबार आयोजित समारोहमा ५० हजार राशिको षडानन्द राष्ट्रिय पुरस्कार सनातन धर्म, संस्कृति र दर्शनका क्षेत्रमा ५० भन्दा बढी पुस्तक लेखेर योगदान पुर्याउने अध्यात्म चिन्तक प्रा शिवगोपाल रिसाललाई प्रदान गरियो । डण्डपाणियुवाकुमारी चापागाईंका स्मृतिमा स्थापित २५ हजार राशिको षडानन्द पुरस्कार तत्कालीन षडानन्द संस्कृत प्रधान पाठशालाको प्रधानाध्यापक एवं प्रस्तावित षडानन्द संस्कृत महाविद्यालयको प्राचार्य भई संस्कृत शिक्षाको स्तरोन्नति र आधुनिकीकरणमा सेवा पुर्याउने स्वर्गीय हरिप्रसाद काफ्लेलाई मरणोपरान्त दिइयो । मदनबहादुर अधिकारीको स्मृतिमा स्थापित १५ हजार राशिको षडानन्द उत्कृष्ट विद्यालय पुरस्कार भोजपुरको बोखिमस्थित पञ्चकन्या माविलाई दिइयो ।षडानन्दलाई विषयवस्तु बनाएर संस्कृत र नेपाली भाषामा लेखिएका कविताहरू, बालन, भजन र संगिनीहरूको संग्रह आस्थाका अभिव्यक्ति र सातवटा काव्यहरूको संग्रह षडानन्द काव्य संग्रह लगायतको विमोचन पनि गरियो ।समारोहमा वरिष्ठ शिक्षाविद् प्राडा सुरेशराज शर्माले नेपालका उदाहरणीय एवं अनुकरणीय काम गर्ने विशिष्ट पाँच व्यक्तिको नाम लिनुपर्यो भने एकदेखि दुई भन्नै गाह्रो रहेको उल्लेख गर्दै आजीवन ब्रह्मचर्यमा रहेर सम्पूर्ण जीवन समाज सेवामा अर्पण गर्ने षडानन्दअघि र पछि पनि कोही नभएको बताए । जंगबहादुरले खोलेको दरबार स्कुल नेपालको पहिलो स्कुल हो र षडानन्द गुरुले खोल्नुभएको दिङ्लाको संस्कृत पाठशाला दोस्रो स्कुल हो, उनले भने, जंगबहादुर नेपालका प्रधानमन्त्री र सम्पूर्ण साधनस्रोतले सम्पन्न व्यक्ति थिए, तर गुरु षडानन्दसँग विद्यालय खोल्ने साधनस्रोत केही थिएन, थियो त दृढ अठोट । राणाकालमा १७ सय रोपनी जमिनको गुठी बनाएर लालमोहर लगाउनुमा त्यही अठोटले काम गरेको थियो । त्यसो गर्नु चानचुने कुरा थिएन । उदाहरणका रूपमा, हामीले काठमाडौं विश्वविद्यालय खोलेको २६ वर्ष भयो, तर १ हजार रोपनी जमिन पुर्याउन सकेका छैनौँ । समारोहमा प्रतिष्ठानका दाताहरू बाबुराम दाहाल, डा ठाकुरराज अधिकारी, शकुन्तला ढकाल, प्राडा हेमांगराज अधिकारीलाई सम्मान गरियो । समारोहमा वरिष्ठ संस्कृतिविद् डा जगमान गुरुङ, प्रतिष्ठानका अध्यक्ष विष्णुराज कुसम, सचिव प्रा लालानाथ सुवेदी र सहसचिव निर्मला पोखरेलको समेत उपस्थिति थियो ।"
मुटुले एक्कासि काम गर्न छोड्नु,"जोखिममा को ?सडन कार्डियक अरेस्ट (एससीए) को जोखिम उमेर बढेसँगै वृद्घि हुन्छ । महिलाको दाँजोमा पुरुषलाई एससीए हुने जोखिम बढी हुन्छ । यस्तै उच्च रक्तचाप, दीर्घकालीन मृगौला रोग, मधुमेह, हार्टफेल लगायतका स्थितिमा एससीए हुने जोखिम बढी हुने गरेको डा ओममूर्ति औंल्याउँछन् । कोरोनरी मुटु रोग एससीए हुने मुख्य जोखिम हो । मुटुको चालमा गडबडी (इरिदमिया) को चिकित्सकीय इतिहास भएकाहरू, परिवारमा कसैलाई एससीए भएकाहरू, हार्ट अटयाक, हार्टफेल भएकाहरूमा एससीए हुने जोखिम बढ्छ । ड्रग र मदिराको अत्यधिक उपयोग गर्नेहरूमा समेत एससीए हुने जोखिम बढ्छ ।"
मतदानमा विवेक प्रयोग गर्नुस्,"रसुवा (कास) प्रमुख निर्वाचन आयुक्त अयोधीप्रसाद यादवले आफ्नो मतको विवेकपूर्ण तवरबाट प्रयोग गर्न मतदातालाई आग्रह गरेका छन् । मंसिर १० गते हुने प्रतिनिधि र प्रदेशसभा चुनावको समग्र विषयमा जानकारी लिन रसुवा आएका यादवले कुनै पनि राजनीतिक दलको प्रभावमा नपर्न सचेत गराए । उनले चुनावलाई शान्तिपूर्ण वातावरणमा सम्पन्न गराउन सबै राजनीतिक दलको जिम्मेवारी भएको बताए । चुनाव शान्तिपूर्ण भएपछि राम्रो र जनताको परिणाम आउने उनको भनाइ थियो । जिल्लामा क्षेत्रीय प्रशासकको टोली क्षेत्रीय प्रशासकसहित ५ सदस्यीय सुरक्षा अधिकारीको टोली जिल्लाको सुरक्षा अवस्था बुझेर फर्किएको छ । निर्वाचन सुरक्षाबारे जानकारी लिन शुक्रबार बिहान क्षेत्रीय प्रशासक रेश्मीराज पाण्डेको नेतृत्वमा प्रहरीका एआईजी, सेनाका पृतनापति, राष्ट्रिय अनुसन्धानका निर्देशक रसुवा आएका हुन् । टोलीले मतदातालाई सुरक्षाको प्रत्याभूतिसहित भयरहित वातावरणमा चुनाव सम्पन्न गराउन निर्देशन दिएको छ । जिल्लामा वर्तमान सुरक्षा अवस्था र चुनाव अवधिभर अपनाउनुपर्ने सतर्कताबारे छलफल गरिएको प्रमुख जिल्ला अधिकारी चोमेन्द्र न्यौपानेले बताए । जिल्लामा प्रहरी, सशस्त्र, सेना र म्यादी प्रहरी गरी १५ सय ३१ सुरक्षाकर्मी परिचालन गरिएको न्यौपानेले बताए । यस्तै ३ सय ५६ कर्मचारी खटिने पनि उनले जनाए । ३४ मतदानस्थल र ४५ मतदान केन्द्र रहेको रसुवामा ३२ हजार ३ सय २३ मतदाता छन् । यसैबीच जिल्लामा मतदाता परिचयपत्र वितरण पनि सुरु गरिएको छ । जिल्ला निर्वाचन कार्यालयका अनुसार मतदान केन्द्रमा खटिएका कर्मचारीले शुक्रबार बिहानबाटै परिचयपत्र वितरण गरेका छन् ।"
पूर्वी पहाडको ढोका खुल्यो,"जयरामघाट खोटाङ र ओखलढुंगा जोड्ने जयरामघाटस्थित दूधकोसी नदीको पक्की पुल शुक्रबार बिहानदेखि सञ्चालनमा आएको छ । ठेक्का लागेको ८ वर्षपछि निर्माण पूरा भई पुल सञ्चालनमा आएको हो । चुनावको मुखमा पुल सञ्चालन गर्नुपर्ने भएकाले अनौपचारिक रूपमा पुलको उद्घाटन गरिएको हर्कपुर सडक डिभिजन कार्यालय प्रमुख ईश्वर रिजालले बताए । पुल सञ्चालनमा आएसँगै सर्वसाधारणले खुसी मनाएका छन् ।खोटाङका लागि पुल नै भौतिक विकासको बाधा बनेको थियो, बुइपाका सर्वधन राईले भने, ढिलै भए पनि सञ्चालनमा आएको छ । यसले सबै खुसी भएका छन् । पुल सञ्चालनमा आएसँगै खोटाङ, भोजपुर पनि राजधानी काठमाडौंसँग सीधा यातायातमार्फत जोडिएका छन् । यसले प्रसिद्ध तीर्थस्थल हलेसी जान पनि सहज भएको छ ।पुल निर्माणमा हुँदासम्म ११ करोड खर्च भएको कार्यालयले जनाएको छ । बाँकी केही संरचनाका काम बाँकी छन्, रिजालले भने, ती पनि चाँडै सम्पन्न हुनेछन् । सिंगल लेनको पुलको लम्बाइ १ सय २० मिटर र चौडाइ ४२५ मिटर छ । इन्जिनियर उद्धव रानाका अनुसार डिजाइनका हिसाबले यसलाई सस्पेन्सन मोटरेबल पुल भनिन्छ । ठेकेदार कम्पनीको विभिन्न बहाना देखाई लामो समयदेखि पुल निर्माण नहुँदा स्थानीय बासिन्दाले बेलाबेलामा आन्दोलनसमेत गर्दै आएका थिए ।यो पुल खोटाङ र ओखलढुंगाका नेताहरूको यसअघिको चुनावी मुद्दा बन्ने गरेको थियो । २ वर्षअघि मात्रै यही रुटमा पर्ने सुनकोसीमा १४ वर्षपछि पुल बने पनि दूधकोसीको पुल नबन्दा अपूरो भएको थियो । खोटाङतर्फ जानका लागि हिउँदमा बेलिब्रिज सञ्चालन गरे पनि बर्खामा झोलुंगे पुल तरेर जानुपर्ने बाध्यता थियो ।पुल बनेसँगै खोटाङको समृद्धिको ढोका खुलेको स्थानीय बताउँछन् । पुल अभावमा यहाँको जनजीवन कष्टकर बनेको थियो । पुल नहुँदा जयरामस्थित दूधकोसी नदीको झोलुंगे पुलमा सामान लोडअनलोडले उपभोग्य वस्तुमा प्रतिकेजी १० रुपैयाँका दरले मूल्य बढ्ने गरेको खोटाङ उद्योग वाणिज्य संघका अध्यक्ष राजु लयालूले बताए । पुल बनेसँगै विकासले समेत गति लिने निर्माण व्यवसायी संघका सचिव कृष्ण घिमिरे बताउँछन् । सीधा यातायात नहुँदा निर्माण सामग्रीमा २५ प्रतिशतले मूल्यवृद्धि भएको थियो, उनले भने, सीधा यातायात सञ्चालनसँगै निर्माणसम्बन्धी कामले पनि गति लिने निश्चित छ ।"
बूढीगण्डकी स्वदेशी लगानीमै,"काठमाडौं सरकारले १२ सय मेगावाटको बूढीगण्डकी जलाशययुक्त विद्युत् आयोजना स्वदेशी लगानीमा निर्माण गर्ने निर्णय गरेको छ । मन्त्रिपरिषद्को शुक्रबार बसेको बैठकले २ खर्ब ६३ अर्ब रुपैयाँ लागतको उक्त आयोजना स्वदेशी लगानीमै निर्माण गर्ने महत्त्वाकांक्षी निर्णय गरेको हो । सरकारले निर्माणको जिम्मा विद्युत् प्राधिकरणलाई दिएको छ ।मन्त्रिपरिषद्को बैठकपछि उपप्रधान तथा ऊर्जामन्त्री कमल थापाले राष्ट्रिय गौरवका आयोजना स्वदेशी लगानी र भरसक नेपाली प्रविधिमा बनाउने निर्णय सरकारले गरेको र ८ वर्षभित्र निर्माण गर्न प्राधिकरणलाई जिम्मा दिने निर्णय भएको जानकारी दिए । उनका अनुसार मन्त्रिपरिषद्ले स्वदेशी लगानी र प्रविधि उपयोग गरी आयोजना निर्माण गर्ने, इन्जिनियरिङ, प्रोक्युर्मेन्ट एन्ड कन्स्ट्रक्सन (ईपीसी) मोडेलमा निर्माणको जिम्मा प्राधिकरणलाई दिने निर्णय भएको छ । सरकारले आयोजना अघि बढाउन लगानीको खाका तयार गर्न योजना आयोगका उपाध्यक्षको संयोजकत्वमा अर्थ सचिव, ऊर्जा सचिव, गभर्नर, ऊर्जा मन्त्रालयका नीति तथा वैदेशिक समन्वय महाशाखा प्रमुख सदस्य तथा विद्युत् प्राधिकरणका कार्यकारी निर्देशक सदस्यसचिव रहेको समिति पनि गठन गरेको छ ।सरकारले बूढीगण्डकी आयोजनाबाट भारतलाई हुने तल्लो तटीय फाइदाको प्रतिफल लिने कार्यको अध्ययन गर्न जल तथा ऊर्जा आयोगको सचिवालयलाई जिम्मा दिनुका साथै उच्चस्तरीय कार्यदलले गर्दै आएको मुआब्जा वितरण, पुनर्बास तथा पुन:स्थापना कार्य यथावत् अघि बढाउने निर्णय गरेको छ । तत्कालीन ऊर्जामन्त्री जनार्दन शर्माको प्रस्तावमा मन्त्रिपरिषद्ले उक्त आयोजना सार्वजनिक खरिद ऐनविपरीत बिनाप्रतिस्पर्धा ईपीसी मोडेलमा बनाउन विवादास्पद चाइना गेजुवा ग्रुप कम्पनीलाई दिने निर्णय गरेको थियो । तत्कालीन ऊर्जामन्त्री शर्माले गेजुवासित आयोजना निर्माणसम्बन्धी समझदारीपत्रमा हस्ताक्षर गरेका थिए ।मन्त्रिपरिषद्ले दुई साताअघि बूढीगण्डकी गेजुवालाई बनाउन दिने निर्णय रद्द गरेको थियो । एमाले र माओवादी केन्द्रले बूढीगण्डकी गेजुवालाई बनाउन दिने निर्णय रद्द गरेकामा सरकारको आलोचना गर्दै आफ्नो गठबन्धन सत्तामा आएपछि मन्त्रिपरिषद्को निर्णय उल्टयाउने चेतावनी सार्वजनिक रूपमा दिँदै आएका छन् ।ऊर्जा मन्त्रालयले भने तत्कालीन व्यवस्थापिका संसद्को कृषि तथा जलस्रोत समिति र अर्थ समितिको संयुक्त बैठकको निर्देशनअनुसार मन्त्रिपरिषद्ले गेजुवासित ४ जुन २०१७ मा भएको समझदारी खारेज गरिएको जनाएको छ । दुवै समितिले सरकारलाई उक्त आयोजना स्वदेशी लगानीमा निर्माण गर्नसमेत निर्देशन दिएका थिए ।वाम गठबन्धनको चेतावनीबीच मन्त्रिपरिषद्को शुक्रबार बसेको बैठकले राष्ट्रिय गौरवको आयोजना स्वदेशी लगानीमा निर्माण गर्ने निर्णय गरेको हो । फ्रान्सेली कम्पनी टयाक्टेबेलले आयोजनाको विस्तृत परियोजना प्रतिवेदन (डीपीआर) तयार पारिसकेको छ । डीपीआर तयार पार्न २ अर्ब खर्च भएको थियो । विद्युत् प्राधिकरणले त्यही डीपीआरका आधारमा तत्काल ठेक्का गरी उक्त आयोजनाको निर्माण कार्य सुरु गर्न सक्छ ।तत्कालीन प्रधानमन्त्री केपी ओली सरकारकै पालामा बूढीगण्डकी आयोजना स्वदेशी लगानीमा निर्माण गर्ने निर्णय भएको थियो । ओली सरकारले नै स्वदेशी लगानीमा निर्माण गर्नका लागि आर्थिक स्रोत जुटाउन भन्सार बिन्दुमा नै पेट्रोलियम पदार्थ (पेट्रोल, डिजेल र हवाई इन्धन) मा प्रतिलिटर ५ रुपैयाँ उठाउने निर्णय गरेको हो । निर्णयअनुसार सरकारले २०७३ जेठ १६ देखि पेट्रोलियम पदार्थमा भन्सार विन्दुबाटै कर उठाउन थालेको छ । झन्डै डेड वर्षको अवधिमा बूढीगण्डकी निर्माणका लागि शुक्रबारसम्म १३ अर्ब २० करोड रुपैयाँ उठिसकेको छ । प्रतिमहिना यस्तो कर महिनाको ७० देखि ८० करोड रुपैयाँ संकलन हुन थालेको छ । पेट्रोलियम पदार्थको आयात बढदै गएकाले बूढीगण्डकी निर्माण करको रकम प्रतिमहिना १५ देखि २० प्रतिशतका दरले बढिरहेको जानकारी आयल निगमका निमित्त नायब कार्यकारी निर्देशक नागेन्द्र साहले दिए । चालू आर्थिक वर्षको बजेटमा समेत तत्कालीन अर्थमन्त्री कृष्णबहादुर महराले बूढीगण्डकी आयोजना निर्माणका लागि उठाउन थालिएको करलाई यथावत् राखेका थिए ।बूढीगण्डकी आयोजना बनाउन वार्षिक ३२ अर्ब ५० करोड रुपैयाँ आवश्यक पर्ने जानकारी ऊर्जा मन्त्रालयका अधिकारीले दिए । पेट्रोलियमकै करबाट बर्सेनि १२१३ अर्ब रुपैयाँ उठ्छ । यो कर बर्सेनि बढदै जानेछ । सरकारले ८ वर्षसम्म बर्सेनि थप १८१९ अर्ब रुपैयाँ बजेट विनियोजन गर्ने हो भने यो आयोजना स्वदेशी लगानीमा सहजै बन्न सक्छ, ती अधिकारीले भने ।सरकारले वार्षिक बजेटबाट नपुगे कर्मचारी सञ्चयकोष, नागरिक लगानी कोष, नेपाली सेनाको कल्याणकारी कोष, स्वदेशी बैंक तथा वित्तीय संस्थामा रहेको रकमसमेत परिचालन गरी स्वदेशी लगानीमा निर्माण गर्ने तयारी गरेको छ । पेट्रोलियम पदार्थको आयात विस्थापनका लागि महत्त्वपूर्ण आयोजना बूढीगण्डकी बनाउनकै लागि पेट्रोल, डिजेलमा कर लगाउन थालिएको हो ।सरकारले आव २०७३७४ मा आयोजना प्रभावितलाई मुआब्जा वितरण गर्न ५ अर्ब बजेट विनियोजन गरेको थियो । सरकारले चालु आर्थिक वर्षमा आयोजना अघि बढाउन १० अर्ब रुपैयाँ बजेट विनियोजन गरेको छ । उपप्रधानमन्त्री थापाले आयोजना स्वदेशी लगानी, पुँजी एवं प्रविधिमा नै निर्माण गर्ने गरी निर्णय भएको र वार्षिक रूपमा आवश्यक पर्ने बजेट उपलब्ध गराउन सरकार तयार रहेको जानकारी दिए । उनले स्थानीयको माग तथा आवश्यकतालाई सम्बोधन गर्ने गरी आयोजना निर्माण गरिने बताए ।"
फूल बेचेर अर्बपति,"काठमाडौं  पहिले बारमा काम गर्ने अमेरिकी उद्यमी जेम्स एफ म्याक्केनन फूलको व्यापारबाट अर्बपति बनेका छन् । जिम म्याक्केनन नामले समेत चर्चित यिनको जन्म ६६ वर्षअघि आर्थिक अवस्था कमजोर भएको परिवारमा भएको हो । यिनका बुबा पेन्टिङ कन्ट्रयाक्टर थिए । आम्दानी थोरै भएकाले यिनका अभिभावकले जसोतसो परिवारका सदस्यहरूको दुई छाक टार्ने गर्थे । सानैदेखि जिमले यो समस्यालाई राम्ररी बुझेका थिए । त्यसैले त विद्यालयमा पढ्दाताकै यिनी सानातिना नोकरीसमेत गर्न थालेका थिए । त्यो पनि छुट्टीको बेला । विद्यालयमा साप्ताहिक छुट्टी भएका दिन यिनी बारमा थोरै पारिश्रमिकमा काम गर्थे । पछि फूल बेच्न सुरु गरेका हुन् । व्यापार फस्टाउँदै गयो । केही वर्षमै यिनी अर्बपति बन्न सफल भए । जिम म्याक्केनन पछि आफ्नै व्यापार थाल्ने सोचका साथ अघि बढेका हुन् । जुन बारमा यिनी काम गर्थे, त्यसको ठीक सामुन्ने एउटा फूल बेच्ने पसल थियो । त्यसका व्यापारीले उक्त पसल बेच्ने तर्खर गरिरहेका थिए । त्यो कुरो थाहा पाएपछि यिनले बारमा काम गरेबापत पाएको रकमबाट उक्त फूल पसल खरिद गरे । आम्दानी बढदै गएपछि छ महिनामै अर्को पसल पनि यिनले सञ्चालनमा ल्याए । केही महिनाभित्रै यिनले ३० जति पसल खोल्न सफल भए । पसलको संख्या बढाएपछि जिमले आफ्नो व्यापारलाई थप विस्तार गर्न अनलाइनको सहारा दिए । सबैभन्दा पहिले यिनले सजिलै मानिसले सम्झन सक्ने एउटा फोन नम्बर प्रयोगमा ल्याउने सोच बनाए । त्यसैक्रममा यिनले ८०० नम्बरलाई छनोट गरे । त्यसपछि यिनले १८०० फ्लावर्स नामबाट कम्पनी सुरु गरे । अनलाइन बुमको फाइदा उठाउँदै पछि यिनले एउटा वेबसाइटसमेत सञ्चालनमा ल्याए । यो बिजनेस पनि राम्ररी नै फस्टायो । बिजनेस अनलाइन पत्रिका ब्लुमबर्ग का अनुसार जिम हाल विभिन्न १५ उद्योगअन्तर्गतका १२ वटा संस्थाका २७० जनाको बोर्ड सदस्यमा समेत जोडिएका छन् । सन् १९७६ मा यिनले खोलेको १८००फ्लावर्स डट कम उपभोक्तामाझ अति लोकप्रिय रहेको छ । यिनी यो अनलाइनका कार्यकारी अध्यक्ष र कम्पनीका कार्यकारी अधिकृत (सीईओ) हुन् । कुनै पनि व्यापारीले उपभोक्तासँगको सम्बन्ध बढाउनुपर्ने सिद्धान्तमा आफ्नो व्यापार सञ्चालन गर्दै आएका छन् । धेरैले उनको सफलताको कारण यसैलाई ठान्ने गरेका छन् । यिनी सेल्फमेड अमेरिकी बिलियनेर्स हुन् । हाल यिनको सम्पत्ति १ अर्ब अमेरिकी डलर पुगेको फोब्र्स ले जनाएको छ । जिम म्याक्केननले खोलेको पहिलो कम्पनी प्रत्यक्ष रूपमा उपभोक्ताहरूलाई सामान बिक्री र सेवा प्रदान गर्नका लागि सञ्चालनमा ल्याएको टोल फ्री टेलिफोन नम्बर र वेबसाइट्स अत्यन्तै लोकप्रिय थियो । आत्मकथा स्टप एन्ड सेल दि रोजेज मा यिनले अमेरिकाभरि फूलको व्यापार थाल्ने सोच रेडियो सुन्दै दाह्री काटिरहेको बेला आएको उल्लेख छ । मानिसलाई फूल नभई नहुने रहेछ भन्ने कुरो यिनले थाहा पाए । वास्तवमै बर्थडेदेखि श्रद्धाञ्जलीमा पनि फूल चाहिने रहेछ । त्यसैले यसको व्यापार फस्टाउने निश्चितै थियो । त्यही व्यापारले यिनी सफलताको चुचुरो छुन सफल भए । धनार्जन पनि मनग्ये गर्न यिनले भ्याए । सन् १९७६ मा न्युयोर्कमा एउटा मात्रै पसलबाट जिमले आफ्नो व्यापार थालेका थिए । सन् १९९२ र १९९४ मा यिनले अमेरिकाको प्रमुख अनलाइन कम्पनी कम्पुसर्भ र एओएल सँग सम्झौता गरी आफ्नै अनलाइनमार्फत खुद्रा व्यापार थालेका थिए । अनलाइन सेवा सुरु गरेसँगै उनको कम्पनी विश्वकै सबैभन्दा बढी फूल बेच्ने कम्पनी बन्न पुग्यो । यसो त पछि यिनले फूलको व्यापारमा केही परिमार्जित गर्दै फूलसँगै जन्मदिन, वार्षिकी र विभिन्न विशेष अवसरका लागि चाहिने अन्य उपहारहरू पनि बेच्न थालेका थिए । यिनले म्यानहाटनस्थित अपरइस्ट साइडमा पहिलोपटक व्यापार थालेको ४१ वर्ष भइसकेको छ । फोब्र्स सँगको एक साक्षात्कारमा जिमले भनेका थिए, केन्नेडी विमानस्थल जाने बाटोमा पर्ने क्विन्सस्थित साउथ ओजोन पार्कमा म हुर्केको हुँ । मेरो परिवारसँग थोरैथोरै गरी दुइटा टुक्रा जग्गाको प्लट थियो । त्यहाँ कुनै फूल लगाइएको थिएन । तर, आज फूलकै ठूला व्यापारी बन्न सफल भएको छु । मनोविज्ञान विषयमा स्नातक गरेका यिनी आफूले पढाइका क्रममा हासिल गरेको शिक्षा र सीपहरूलाई व्यापारमा लगाएको बताउँछन् । उनी भन्छन्, यसो त मेरो पढाइको विषय र व्यापारको शीर्षक मेल खाँदैन । तर, यो सञ्चारमा मानिसले गर्न चाहे जे पनि सम्भव हुँदो रैछ । फोब्र्ससँगकै अन्तर्वार्तामा उनले अगाडि भनेका छन्, मेरो छरछिमेकमा साना व्यापारीहरू, प्रहरीहरू, विमान कर्मचारीहरूले एउटा रोल मोडेल भूमिका निर्वाह गरिरहेको मैले सानै छँदा देखेको थिएँ । म नियमित विद्यालय जान्थें । घर नजिकै इस्टसाइडमा रहेको एउटा बारमा शुक्रबार र शनिबार काम गर्थें । त्यही बारको पारिपट्टि एउटा फूलको पसल थियो । त्यहाँ ग्राहकहरूको आउजाउ हुने गथ्र्यो । फूलको व्यापार सञ्चालन गर्ने व्यापारीले पसल बेच्ने सोचमा पुगेको रहेछन् । मैले त्यो पसल खरिद गर्ने सोच एकाएक बनाएँ । साता अन्त्यमा विद्यालयमा हुने बिदाको उपयोग गर्दै कमाएर जम्मा गरेको १० हजार अमेरिकी डलरमा उक्त पसल खरिद गरी फूलको व्यापार थालेको हुँ । जिमका अनुसार वरपर फूलको व्यापार कतै नभएर व्यापार फस्टाएको हो । मानिसलाई फूलको आवश्यकता विभिन्न अवसरहरूमा पर्दो रहेछ । यो कुरालाई आत्मसात् गर्दै यिनले यही व्यापारलाई चम्काउने निर्णय गरेको बताउने गर्छन् । यिनी भन्छन्, मैले टीभी हेर्ने गर्थें, शेराटन होटलले मानिसलाई फोन नम्बर सम्झनलाई भन्ने गरेको मैले देखेको थिएँ । नम्बर सम्झन मानिसलाई गाह्रो महसुस भइरहेको थियो, सबैले सम्झन सक्ने सजिलो नम्बरको खोजी मैले गरें । त्यही क्रममा ८०० नम्बरलाई उपयोगमा ल्याउने निर्णय गरेको हुँ । मैले १८००फ्लावर्स को नामबाट व्यापार थालें, परिणाम राम्रै भयो । त्यसैले त मैले यो व्यापारबाट केही समयभित्रै मनग्ये धनार्जन गर्न सफल भएँ । सन् १९८६ मा यिनले आफ्ना स्टोरहरूबाट फ्रयान्चिजेस आइटमहरू पनि बिक्री गर्न थालेका थिए । यिनलाई त्यसताका बैंकसँग कसरी डिल गर्ने भन्ने जानकारी पनि थिएन । तर, व्यापार फस्टाउँदै आम्दानी पनि बढदै गएपछि त्यसको व्यवस्थापन गर्न बैंकसँगको कारोबार कसरी गर्ने भन्ने जानकारी यिनले लिएका थिए । यिनी एकै वर्षमा सय डलरसम्मको व्यापार पनि गरेको बताउँछन् । भन्छन्, सुरुमा अभिभावकत्वको महसुस गर्न मैले १० वर्षले जेठो दाइसँग मिलेर व्यापार थालेको हुँ । जिमले पछि परिवारका अन्य सदस्यहरूसँग मिलेर अपांगता भएकाहरूका लागि गैरनाफामूलक स्माइल फार्मस सञ्चालनमा ल्याए । उक्त संस्थामा अपांगता भएकाहरूलाई नोकरी दिने कार्य थाले यिनले । यसो त यिनको कुनै पारिवारिक व्यापार थिएन । जति गरे ती सबै आफ्नै प्रयासमा गरेका हुन् । जिम भन्छन्, परिवारका सदस्यहरूले मैले खोलेको कम्पनीमा खासै भूमिका रहेको महसुस गरेनन् । तर, मचाहिँ परिवारका सदस्यहरू पनि कम्पनीको संस्थापकका रूपमा रहनुपर्ने सोचमा थिएँ । मैले सबैलाई सम्मान गर्न चाहन्थें तर कसैले पनि कुनै काम कम्पनीमा गरेनन् । अति मिजासिला स्वभावका यिनी आफ्ना ग्राहकको सन्तुष्टिलाई सर्वोपरि ठान्छन् । उनको यो उच्च सोच अचेल ग्राहकलाई ठग्न पल्केका व्यापारीका लागि आदर्श बन्नैपर्छ ।(एजन्सीहरूको सहयोगमा)"
धमाधम ६ लेनका सडक,"जनकपुर प्रतिनिधि तथा प्रदेशसभाको निर्वाचन प्रचार उत्कर्षमा पुगिरहेको बेला ढल्केवरजनकपुर ६ लेन सडक निर्माण तीव्र छ । २६ किलोमिटर सडक निर्माणमा करिब हजार कामदार कार्यरत छन् । अर्कोतर्फ यसै सडकको जनकपुरजटही खण्डको कार्यप्रगति भने सुस्त छ । १४ किलोमिटर लामो ढल्केवरसपही सडक खण्डमा करिब ६ सय कामदार कार्यरत छन् भने १२ किलोमिटर लामो सपहीजनकपुर खण्डमा साढे ३ सय कामदार दैनिक १२ घण्टा काम गर्दै छन् । अपुग कामदारहरू सुदूरपश्चिमको कञ्चनपुर कैलाली जिल्लाहरूबाट समेत ल्याइएका छन् । ढल्केवरसपही खण्डको निर्माण आशिष निर्माण कम्पनीले तथा सपहीजनकपुर खण्डको गौरीपार्वती निर्माण सेवाले गर्दै छन् । अर्कोतर्फ दुई वर्षअघि निर्माण समझौता भए पनि जनकपुरजटही ६ लेन सडक निर्माण कार्य शिथिल छ । माटो पुर्ने कामसमेत सकिएको छैन । ग्रामीण क्षेत्रमा जग्गा अधिग्रहणसम्बन्धी समस्या पनि विद्यमानै छ । भारतको पिपरौन नाकादेखि सीमावर्ती जटही हुँदै पूर्वपश्चिम राजमार्ग जोड्ने करिब ४० किलोमिटर लामो जटहीजनकपुरढल्केवर सडक (व्यापारिक मार्ग) निर्माण करिब साढे ७ अर्ब रुपैयाँको लगानीमा हुँदै छ । उक्त सडकको पहिलो चरणमा जनकपुरजटही ६ लेन सडक निर्माण कार्य २०७२ सालदेखि सुरु भएको छ दोस्रो खण्ड (जनकपुरढल्केवर) को निर्माण सम्झौता चालु आर्थिक वर्षदेखि सुरु भएको छ ।पूर्वपश्चिम राजमार्ग जोड्ने उक्त सडक निर्माण भएपछि सीमावर्ती जटहीदेखि ढल्केवर बीचमा तीव्र औद्योगिक विकास हुने स्थानीयवासीको विश्वास छ । व्यवसायी राजेश अग्रवाल भन्छन्, ६ लेन सडकको निर्माणपछि यस भेगमा उद्योगधन्धा खुल्ने क्रम तीव्र हुनेछ ।भारतको कोलकताबाट काठमाडौंसहितका मुलुकका अन्य भागमा माल सामान पुर्याउन यो सडक सबभन्दा छोटो तथा सजिलो हुने अग्रवालको दाबी छ । मालसामान आयातनिर्यात गर्न भारत सरकारले सीमावर्ती पिपरौनमा भारतीय भन्सार नाका खोल्ने निर्णयसमेत गरिसकेको नगराइन नगरपालिकाका मेयर परमेश्वर यादव बताउँछन् । ५० मिटर चौडाइको यस सडकमा ४ लेन कालोपत्रे तथा २ लेन सर्भिस सडक हुने गौरीपार्वती निर्माण कम्पनीका इन्जिनियर राजीव श्रेष्ठले जानकारी दिए । पहिलो चरणमा सडकको दुवै किनारमा पक्की पर्खाल बनाउने काम हुँदै छ । दुवै खण्डमा गरी कुल ५० भन्दा अधिक स्थानमा निर्माण कार्य भइरहेको छ ।जनकपुर सडक डिभिजन कार्यालयका डिभिजनल इन्जिनियर राजेश दासका अनुसार पहिलो चरणमा सडकको दुवै किनारामा पर्खाल उठाउने कार्य भइरहेको छ । दोस्रो चरणमा माटो तथा ग्राभेल पुर्ने अनि तेस्रो चरणमा कालोपत्रे गरिनेछ । जनकपुर सडक डिभिजन कार्यालयबाट प्राप्त जानकारीअनुसार सडक निर्माणका लागि सम्बद्ध निर्माण कम्पनीहरूसँग ३० महिनामा काम सम्पन्न गर्नुपर्ने समझौता भएको छ । गौरीपार्वती निर्माण कम्पनीका इन्जिनियर राजीव श्रेष्ठले निर्धारित समयभन्दा पहिला नै काम सम्पन्न गर्ने दाबी गरेका छन् । जग्गा कटान हुने स्थानीयको चिन्ता ६ लेन सडक निर्माणको क्रममा सडक छेउको नदी तथा खोलाहरूको वास्तविक स्वरूपमा परिवर्तन गरिएको छ । सडक विस्तार गर्ने क्रममा कुनै ठाउँमा नदी पूरिएको छ भने कहीँ नदीको बीचमै पर्खाल ठडयाएको छ । जलाधारको वास्तविक स्वरूप परिवर्तन भई नदी साँगुरो भएको छ । यसकारण खेतीयोग्य जग्गा कटानी हुने चिन्ता स्थानीय किसानहरूको छ ।जनकपुरढल्केवर खण्डको महेन्द्रनगरदेखि जनकपुरको बाबा पेट्रोल पम्पसम्म सडक छेउमा नदी छ । सडक विस्तार गर्ने क्रममा ठाउँठाउँमा नदीको वास्तविक स्वरूपमा परिवर्तन गरिए पनि नदी नियन्त्रण तथा जलाशय संरक्षणलाई बेवास्ता गरिएको स्थानीयवासीको आरोप छ ।"
प्राधिकरणको बजेट ४३ अर्ब,"काठमाडौं (कास) नागरिक उड्डयन प्राधिकरणले चालु वर्षमा ४३ अर्ब ५९ करोड खर्च गर्ने गरी शुक्रबार बजेट पारित गरेको छ । सम्भवत: सरकारी निकायमा सबैभन्दा ढिला गरी प्राधिकरणको बजेट पारित भएको हो । प्राधिकरणका उपमहानिर्देशक वीरेन्द्रप्रसाद श्रेष्ठका अनुसार चालु आर्थिक वर्ष ०७४७५ को चार महिना ढिलो गरी पारित भएको बजेटले ४३ अर्ब ६५ करोड आय हुने प्रक्षेपण गरेको छ । प्रवक्तासमेत रहेका श्रेष्ठले यस वर्षको बजेटमा विमानस्थल विकास परियोजना, पोखरा अन्तर्राष्ट्रिय विमानस्थल, गौतम बुद्ध अन्तर्राष्ट्रिय विमानस्थल भैरहवा, निजगढ अन्तर्राष्ट्रिय विमानस्थल सिमरा र त्रिभुवन अन्तर्राष्ट्रिय विमानस्थल सुधार परियोजनाको खर्चलाई मुख्य कार्यक्रम बताए । यस वर्ष पनि गत वर्षझंै अन्तर्राष्ट्रिय पार्किङवेमा दुइटा थप वे बढाउने, धावनमार्ग सुधार्नेलगायतका कार्यक्रम राखिएका छन् ।शुक्रबारको सञ्चालक समिति बैठकमा अध्यक्ष पर्यटनमन्त्री जितेन्द्रनारायण देवसहित आठजना सदस्य हुनुपर्नेमा पाँच सदस्य मात्रै सहभागी थिए । निजी एयरलाइन्सका तर्फबाट चुनिएका ईश्वरी पौडेल चुनाव प्रसारमा ताप्लेजुङ गएका र अर्थ मन्त्रालयकातर्फबाट मनोनीत भन्सार विभागका प्रमुख रामशरण चिमोरिया पनि उपत्यका बाहिर भएकाले सञ्चालक समितिको बैठकमा उनीहरू उपस्थित भएनन् । निजी एयरलाइन्सका तर्फबाट मनोनयनमा परेका निमा शेर्पाको निधनपछि उनको स्थान रिक्त छ । पर्यटन मन्त्रालयका सहसचिव सुरेश आचार्यलाई हटाएपछि उनको स्थानमा अर्का प्राविधिक सहसचिव बुद्धिसागर लामिछानेलाई बैठकमा पठाइएको थियो । सञ्चालक समितिमा विज्ञका तर्फबाट मनोनीत सुखचन्द्र झा, नेपाल वायु सेवा निगमका महाप्रबन्धक सुगतरत्न कंसाकार र प्राधिकरणका महानिर्देशक सञ्जीव गौतम भने मन्त्री देवसँगै उपस्थित थिए ।"
मस्जिद आक्रमणमा २३५ मारिए,"बीबीसी, कायरो जिप्टको उत्तरी प्रान्त सिनाईको एक मस्जिदमा शंकास्पद विद्रोहीले शुक्रबार गरेको आक्रमणमा कम्तीमा २ सय ३५ सय जनाको मृत्यु भएको छ । आक्रमणमा कम्तीमा १ सय ३० घाइते भएका छन् । प्रत्यक्षदर्शीका अनुसार गाडीमा आएका विद्रोहीले मस्जिदको प्रवेशद्वारमा बम प्रहार गरेलगत्तै अन्धाधुन्ध गोली हानेका थिए । स्थानीय सञ्चारमाध्यमले प्रत्यक्षदर्शीलाई उद्धृत गर्दै जनाएअनुसार शुक्रबारको प्रार्थनाका समयमा वीर अल अबेद र अल अरिस सहरमा आक्रमण भएको हो । प्रार्थनामा संलग्न सुरक्षाकर्मीलाई लक्षित गरी आक्रमण भएको जनाइएको छ । इजिप्टको स्वास्थ्य मन्त्रालयले आक्रमणमा घाइतेलाई अस्पताल लैजाने क्रममा विद्रोहीले अवरोध पुर्याएको जनाएको छ । घटनालगत्तै राष्ट्रपति अब्दुल फत्तह अल सिसीले सुरक्षा अधिकारीसँग छलफल गरेका छन् । उनले घटनाप्रति दुख व्यक्त गर्दै कायरतापूर्ण आक्रमण भएको बताए । घटनापछि राजधानी कायरोको अन्तर्राष्ट्रिय विमानस्थलमा सुरक्षा व्यवस्था कडा पारिएको अधिकारीले जनाएका छन् । घटनाको विश्व समुदायले भत्र्सना गरेको छ । अफगानिस्तानका राष्ट्रपति असरप घानीले ट्वीटरमार्फत घटनाप्रति गहिरो दु:ख व्यक्त गर्दै आतंकवादविरुद्ध विश्व नै एक हुनुपर्ने बताए । बेलायती विदेशमन्त्री बोरिस जोन्सनले आक्रमणलाई आततायी कार्यको संज्ञा दिएका छन् । उनले पीडितहरूप्रति समवेदना व्यक्त गरेका छन् । आक्रमण जिहादी विद्रोहीले गरेको आशंका गरिएको छ । गतसाता उनीहरूले सिनाईमा गरिएको आक्रमणमा ५० भन्दा बढी प्रहरी मारिएका थिए । इजिप्टमा दशक लामो आन्तरिक द्वन्द्व केही वर्षयता उत्कर्षमा पुगेको छ । सन् २०१३ मा सेनाले राष्ट्रपति मोहम्मद मोर्सीलाई अपदस्थ गरेपश्चात् द्वन्द्वका घटनामा उल्लेख वृद्धि भएको हो । त्यसयता सिनाई प्रान्तमा मात्रै सयौं प्रहरी, सेना तथा सर्वसाधारण मारिइसकेका छन् ।"
जिम्बावेमा नयाँ राष्ट्रपति,"हरारे (बीबीसी) रबर्ट मुगाबेले राजीनामा दिएपछि रिक्त जिम्बावेको राष्ट्रपति पदमा एमर्सन मनाङग्याग्वाले शपथ लिएका छन् । उनले राजधानी हरारेको रंगशालामा ६० हजार जनतामाझ शुक्रबार शपथ लिएका हुन् । मनाङग्याग्वालाई प्रधानन्यायाधीश लुक मलाबाले शपथ गराएका हुन् । शपथ ग्रहणलगत्तै गरेको सम्बोधनमा मनाङग्याग्वाले जिम्बावेप्रति इमानदार हुने बताए । उनले भने, देशको पुनर्निर्माण गर्ने कार्य मेरो हातमा आएको छ । उनले आफूले राष्ट्रपतिका रूपमा कुनै पनि वर्ण, जातजाति, धर्म तथा राजनीतिक आबद्धताका आधारमा पक्ष नलिई शासन सञ्चालन गर्ने प्रतिबद्धता जनाए । मनाङग्याग्वाले भने, म जिम्बावेका जनताको अधिकारको संरक्षण र सम्वद्र्धनका लागि कटिबद्ध छु ।उनले पूर्वराष्ट्रपति मुगाबेको प्रशंसा गर्न लामो समय खर्चिए । मनाङग्याग्वाले मुगाबेलाई उनले पिता, परामर्शदाता र राजनीतिक गुरु भएको बताए । उनले भने, मुगाबेले राष्ट्रिय स्वतन्त्रताको नेतृत्व गरे । उनले अप्ठयारो परिस्थितिमा जिम्मेवारी निर्वाह गरेका छन् । अन्तर्राष्ट्रिय सञ्चारमाध्यमले यसलाई रबर्ट मुगाबेको ३७ वर्षीय शासनको नाटकीय अन्त्य भएको जनाएका छन् । शपथ ग्रहण समारोहमा पूर्वराष्ट्रपति मुगाबे भने उपस्थित थिएनन् । अधिकारीले उनलाई ९३ वर्षको उमेरमा आरामको आवश्यकता पर्ने भन्दै कार्यक्रममा उपस्थित नगराइएको जनाए । स्थानीय सञ्चारमाध्यमका अनुसार मनाङग्याग्वाले मुगाबेलाई कडा सुरक्षा प्रदान गर्न आग्रह गरेको जनाएका छन् । मुगाबेले मनाङग्याग्वालाई कार्यकालको शुभकामना व्यक्त गर्दै आगामी दिनमा सहयोग गर्ने प्रतिबद्धता जनाएका छन् । यसअघि पटकपटक राष्ट्रपति पदका आकांक्षी बनेका प्रतिपक्ष दलका नेताहरू मोर्गन चाङिगराई र जोइस मुजुरु भने उपस्थित थिए । हरारेको राष्ट्रिय खेलकुद रंगशालमा आयोजित शपथ ग्रहण समारोहमा अफ्रिकी देशका विभिन्न नेता तथा प्रतिनिधिहरूको उपस्थिति थियो । मनाङग्याग्वाले शपथ लिएसँगै उपस्थित सर्वसाधारणले खुसीयाली मनाएका थिए । कार्यक्रममा समारोहमा विभिन्न सांगीतिक कार्यक्रमहरूसमेत प्रस्तुत गरिएका थिए । ७५ वर्षीय मनाङग्याग्वा यसअघि जिम्बावेको उपराष्ट्रपति थिए । उनी गतबुधबार निर्वासनबाट जिम्बावे फर्केका हुन् । मुगाबेले आफ्नी श्रीमतीलाई राष्ट्रपति बनाउने कदम स्वरूप मनाङग्याग्वालाई गतमहिना बर्खास्त गरेपछि भागेर दक्षिण अफ्रिका पुगेका थिए । त्यसको प्रतिक्रियामा गतसाता सेनाले शासन सत्ता हातमा लिएपछि मुगाबे अप्ठयारोमा परेका हुन् । उनीविरुद्ध गतबुधबार संसद्मा महाअभियोग प्रस्ताव पेस भएपछि मुगाबे राजीनामा दिन बाध्य भएका थिए । विपक्षीले मनाङग्याग्वालाई देशमा व्याप्त भ्रष्टाचार संस्कृति अन्त्य गर्न आग्रह गरेका छन् । यसअघि खासै शासन सत्तामा नरहे पनि उनलाई १९८० मा जिम्बावे स्वतन्त्र भएपछिका कतिपय घटनाका लागि जिम्मेवार ठानिने गरिन्छ । उनी स्वतन्तत्रायताका ३७ वर्ष सरकार, पार्टी तथा संसदको नेतृत्वमा रहेका थिए ।जानुपीएफ पार्टीको नेतृत्व तहमा रहेका मनाङग्याग्वा १९८० को दशकमा भएको गृहयुद्धमा प्रमुख जासुस थिए । उक्त गृहयुद्धका कारण जिम्बावेमा करिब २० हजार मानिसको मृत्यु भएको थियो । तर मनाङग्याग्वाले भने उक्त नरसंहार सेनाले गरेको र आफ्नो कुनै भूमिका नरहेको दाबी गर्दै आएका छन् ।"
पाकिस्तानी इस्लामिक नेता रिहा,"इस्लामाबाद (एजेन्सी) पाकिस्तानी इस्लामिक नेता हाफिज सइद उच्च अदालतको आदेशपछि नजरबन्द मुक्त भएका छन् । उनीविरुद्ध अमेरिकाले एक करोड डलर टाउकाको मोल तोकेको छ । उनी गत जनवरीदेखि लाहोरस्थित घरमा नजरबन्दमा थिए । अमेरिका र भारतले सइद सन् २००८ मा मुम्बई सहरमा भएका शृखंलाबद्ध आक्रमणको मुख्य योजनाकार भएको बताउने गरेको छ । मुम्बई आक्रमणमा १ सय ६० जनाभन्दा बढी मारिएका थिए । उक्त आक्रमणमा उनले आफ्नो संलग्नता नरहेको बताउने गरेका छन् । उनले नेतृत्व गरेको प्रतिबन्धित संस्था जमात उद दावाले उनको रिहाइलगत्तै सार्वजनिक गरेको भिडियो सन्देशमा सइदले भारतले आफूमाथि झूटो आरोप लगाएको बताएका छन् । सन्देशमा उल्लेख छ, भारतले आतंकवादीको आरोप लगाए पनि उच्च अदालतको निर्णयले भारतीय प्रचार झूटो रहेको पुष्टि भएको छ । भिडियोमा उनले भारत प्रशासित कश्मीरको स्वतन्त्रताका लागि पाकिस्तानी नागरिकलाई साथ दिने प्रतिबद्धता जनाएका छन् । गतसाता पाकिस्तानी अदालतले सइद सार्वजनिक सुरक्षाका लागि जोखिम रहेको भन्ने सरकारी दाबी अस्वीकार गर्दै रिहा गर्न आदेश दिएको थियो । धार्मिक नेतालाई उत्तरपूर्वी पाकिस्तामा अवस्थित लाहोरमा बिहीबार साँझ रिहा गरिएको थियो । सइदले सन् १९९० को दशकमा पाकिस्तानमा मुख्यालय रहेको लस्कर ए तोयबा उग्रवादी समूह गठन गरेका थिए । तर त्यसविरुद्ध प्रतिबन्ध लगाइएपछि उनले सन् २००२ मा पुरानो संगठन जमात उद दावा (जेयूडी) को पुनर्गठन गरेका थिए । सइदले जेयूडी इस्लामबादी परोपकारी संस्था भएको दाबी गर्ने गरेका छन् । तर, अमेरिकाले भने जेयूडी लस्कर ए तोयबाकै सशक्त मोर्चा भएको बताउने गर्छ । सन् २०१४ मा एक दुर्लभ अन्तरवार्तामा सइदले मुम्बई आक्रमणसँग आफ्नो कुनै पनि सम्बन्ध नरहेको बताएका थिए । उलने भारतले आफूविरुद्ध झूटो प्रचारबाजी गरेको बताएका थिए । भारतको आफ्नो भूमिमा भएका दर्जनौं उग्रवादी आक्रमणमा सइद संलग्न भएको आरोप छ ।"
१३ को मृत्यु,बैंकक (एएफपी) थाइल्यान्डमा शुक्रबार भएको सडक दुर्घटनामा परी १३ जनाको मृत्यु भएको छ । मृत्यु हुनेमध्ये १२ म्यान्मारका नागरिक र एक थाई चालक छन् । थाइल्यान्डको सिंगबुरी प्रान्तमा उनीहरू चढेको कार ट्रकसँग ठोक्किँदा उनीहरूको मृत्यु भएको हो । थाइल्यान्डमा हरेक वर्ष सडक दुर्घटनाबाट कम्तीमा २४ हजारको ज्यान जाने गरेको छ ।
सुदूरको सान,"काँकडभिट्टा मेची नेत्रालय काँकडभिट्टा गोल्डकप फुटबलमा शुक्रबार झापा ११ सुदूरपश्चिम ११ सँग टाइब्रेकरमा ५४ ले स्तव्ध भयो । झापाको यो सिजनकै तेस्रो पराजय हो । काँकडभिट्टा माविको मैदानमा घरेलु दर्शकको समर्थन पाएर पनि डिफेन्डिङ च्याम्पियन झापा पहिलो खेलबाटै बाहिरियो । जितसँगै सुदूरपश्चिमले आइतबार नेपाल आर्मीसँगको भेट पक्का गरेको छ ।यसअघि दुधे गोल्डकपमा हिमालयन शेर्पासँग टाइब्रेकरमा पराजित झापा भर्खरै सताक्षी गोल्डकपमा आर्मीसँगको सेमिफाइनल गुमाएको थियो । निर्धारित समयमा २२ को बराबरी भएपछि टाइब्रेकरवाट निर्णय लिइएको थियो । सुदूरपश्चिमका नरेन्द्र चौधरी, राकेश हमाल, चेतन थारु, विनोद केसी र फिलिप तामाङले गोल गरे । झापाका योगेश गुरुङ, दिलेन लोक्तान, सुमिन मैनाली र छिरिङ गुरुङले गोल गरे । कप्तान नरेन्द्र लिम्बूको प्रहार गोलरक्षक अनन्त शेखले बचाए । सुरुदेखि आक्रामक देखिएको सुदूरपश्चिमले पहिलो हाफसम्म झापामाथि एकपछि अर्काे आक्रमण गरेको थियो । सुदूरका रामसिंह रानाले प्रहार गरेको बलमा झापाका सेगुन बाधक बने । १५ औं मिनेटमा चेतन थारुको प्रहारले पनि पोस्टको दिशा लिन सकेन ।खेलको १९ औं मिनेटमा झापाका स्ट्राइकर कर्ण लिम्बूलाई लडाएपछि प्राप्त फ्रिकिक उनैले प्रहार गर्दा पोलभन्दा माथिबाट बाहिरियो । झापाका मार्टिन ३० औं मिनेटमा अर्काे अवसरमा गोल गर्न चुके । उनले हानेको दर्शनीय प्रहार गोलरक्षक अनन्तले बचाए । झापाका विशाल राईको पासमा सेगुनले ३८ औं मिनेटमा फेरि अवसर चुकाए । दुवै टिमबाट पाएको राम्रा अवसरमा स्कोर गर्न नसक्दा पहिलो हाफ गोलरहित बराबरीमा सकियो । मध्यान्तरपछि ४५ औं मिनेटमा सुदूरपश्चिमका राकेश हमालको फ्रिकिकमा विसुन गुरुङले हेडरद्वारा सानदार गोल गर्दै टोलीलाई अग्रता दिलाए । झापाका सुमिन मैनालीले फाउल गरेपछि सुदूरपश्चिमले फ्रिकिक पाएको हो । एक गोलले पछि परेपछि झापा आक्रामक रूपमा प्रस्तुत भयो । ६४ औं मिनेटमा झापाका मार्टिनले एक्लै अघि बढाएको बलमा गोल गर्दा गोलकिपर अनन्त शेखले भेउ पाएनन् । अन्तिम समयतिर ८१ औं मिनेटमा सुदूरपश्चिमका चेतन थारुले फ्रिकिकबाट गोल गर्दै पुन: टोलीलाई २१ को अग्रता दिलाए । झापाका सन्जोग राईले ह्यान्ड गरेपछि सुदूरले उक्त मौका पाएको हो । त्यही मौका चेतनले सदुपयोग गरे । चेतनले गोल गरेको तीन मिनेट बित्न नपाउँदै मार्टिनले दोस्रो गोल थप्दै खेलम बराबरी बनाए । झापाका विशाल राईले हानेको बलमा सुदूरपश्चिमका डिफेन्ससँग रिबाउन्ड भएको बलमा मार्टिनले गोल गरेका थिए । झापाका कर्ण लिम्बू, विशाल राई, योगेश गुरुङ, सन्जोग राई, अफ्रिकन मूलका सेगुन, पिटरले राम्रा अवसर गुमाए । झापाका प्रशिक्षक प्रवेश कटुवालले रेफ्रीको गलत निर्णयले पराजित हुनुपरेको आरोप लगाए । उनले भने, हामीलाई भाग्यले पनि साथ दिएन ।सुदूरपश्चिमका प्रशिक्षक सुरेश हमालले झापाजस्तो बलियो प्रतिद्वन्द्वीलाई पराजित गर्न हम्मे परेको बताए । उनले टोलीको मिडफिल्ड बलियो नहुँदा स्कोर गर्न चुकेको प्रस्टीकरण दिए । म्यान अफ द म्याच सुदूरपश्चिमका गोलकिपर अनन्त शेख भए । उनले १० हजार पाए । शनिवार मनाङ मस्याङ्दी र रूपन्देही ११ बीच प्रतिस्पर्धा हुनेछ ।"
टाइम्सलाई फुटसल कप,"खड्का र आशिष सुनामले गोल गरे । आइडियलका उर्केन शेर्पा, सागर स्याङतान, अमित लामा र सुरज ठकुरीले गोल गरे । ११ को बराबरीपछि खेल टाइब्रेकरमा पुगेको हो । टाइम्सले १ लाख र आइडियलले ६० हजार नगद पुरस्कार पाए । तेस्रो भएको साइपालले ४० हजार पायो । साइपालले कान्जिरोवालाई ९० ले हराउँदा मुकेश तामाङले एक्लैले ४ गोल गरे । आइडियलका सुरज ठकुरी उत्कृष्ट खेलाडी भए । साइपालका मुकेश तामाङ (११) सर्वाधिक गोलकर्ता बने । दुवैले जनही १० हजार पाए ।"
करियर विजयी,काठमाडौं (कास) डिफेन्डिङ च्याम्पियन करियर बिल्डिङ एकेडेमीले शुक्रबार सुरु १२ औं फेका कप अन्तरस्कुल छात्र फुटबलमा विजय पाएको छ । करियरले हाइल्यान्डलाई २० ले हरायो । सविन कोइराला र जीवन लामाले गोल गरे । हाइल्यान्डका रविन खड्का म्यान अफ द म्याच भए । प्रतियोगितामा फेकामा आबद्ध विभिन्न २७ विद्यालयमध्ये २० टिमले भाग लिएका छन् । फाइनल मंसिर १६ मा हुनेछ ।
धरान रनको तयारी सुरु,"धरान (कास) सिटी म्याराथन रूपमा हँुदै आएको नेवा: च्यारिटी रनको छैटौं संस्करणको तयारी सुरु भएको छ । फागुन ५ मा हुने नेवा: च्यारिटीबारेमा पत्रकार सम्मेलन गर्दै तयारी सुरु गरिएको आयोजक धरान रनले जनाएको हो । दौडमा देशभरबाट ३ हजारको सहभागिता रहने दाबी गरिएको छ । आयोजक धरान रनका अध्यक्ष रमु राईले यसपालिको प्रतियोगीमा प्रत्येक उमेर समूहका विजेताका लागि पुरस्कार राशिमा वृद्धि गरिएको बताए । खुलातर्फका महिलापुरुष विजेताले ४० हजार, दोस्रोले ३० हजार र तेस्रोले २० हजार प्राप्त गर्नेछन् । १२ वर्षमुनि तथा १३१६ वर्ष उमेर समूहमा गल्र्सब्वाइजका विजेताले ७ हजार, दोस्रोले ५ हजार र तेस्रोले ३ हजार रुपैयाँ पाउने छन्् । ४० वर्षमाथि भेट्रान दौड पनि हुनेछ ।"
कसको स्थिति कस्तो ?,समूह एचयो समूह जित्नु भनेको टोटेनहमका लागि उत्कृष्ट प्रदर्शन हो । यसक्रममा उसले डिफेन्डिङ च्याम्पियन रियल म्याड्रिडमाथि एक खेलमा जित निकालेको छ भने अर्कोमा बराबरी । रियल दोस्रो स्थानमा रहेर अगाडि पुगिसकेको छ । यस्तोमा बाँकी दुई टिमको काम भनेको युरोपा लिगका लागि छनोट हुनुमात्र हो । बोरुसिया डर्टमन्डले युरोपा लिग खेल्नेछ । यदि एपोएल निकोसिया टोटेनहमविरुद्धको खेल हार्नेछ । यदि एपोएलले टोटेनहमलाई हराउँछ र डर्टमन्ड रियलको घरमा हार्छ भने जर्मन टिमको भाग्य खस्किने छ ।
स्मिथमाथि भरोसा,"ब्रिसवेन (एएफपी) कप्तान स्टिभ स्मिथ अस्ट्ेरलियाली माथिल्लो क्रमको ब्याटिङ पतनपछि इंग्ल्यान्डविरुद्धको पहिलो टेस्टको दोस्रो दिन शुक्रबार टिमलाई उद्दार गर्ने अभियान छन् । घरेलु टिमको सबै भरोसा स्मिथमाथि छ । टिमले ४ विकेट गुमाएसकेको छ । इंग्ल्यान्डको पहिलो इनिङ्स ३ सय २ रनमा टुंगिएयता गाबामा दोस्रो दिनको खेल सकिँदा अस्ट्ेरलिया ४ विकेट गुमाएर १ सय ६५ रनको स्थितिमा छ । यो अझै १ सय ३७ रनले पछाडि परेको स्थिति हो । स्मिथ ६४ र शन मार्श ४४ रन बनाएर नटआउट छन् । लन्चअगाडि इंग्ल्यान्डले पनि लगातार विकेट गुमायो । यस्तोमा तेस्रो दिनको रोमाञ्चक खेलको प्रतीक्षा हुनेछ । फेरि एकपल्ट अस्ट्ेरलियाको माथिल्लो क्रमले फितलो प्रदर्शन गरेपछि स्मिथ दबाबमा भने रहने छ । स्मिथ नम्बर एक ब्याट्सम्यान हुन्, त्यसैले यस्तो स्थितिमा के गर्नुपर्छ भनेर उनलाई राम्रोसँग थाहा छ । उनले योजनाअनुसार खेले, त्यसैले उनी धन्यवादका पात्र हुन्, अस्ट्ेरलियाली स्पिनर नाथन लियोनले भने । इंग्ल्यान्डले पनि आफ्नो गृहकार्य राम्रोसँग गरेको थियो । स्मिथको चारैतर्फ फिल्डर राखेको थियो । यस्तोमा उनले खुलेर खेल्न पाएनन् । तर टेस्ट वरीयताको शीर्षस्थानमा रहेका स्मिथले सुदृढ खेल प्रदर्शन गर्दै १ सय ४८ बलका सामना गरेका छन् । अर्कोतर्फ आठौंपल्ट टेस्ट टिममा फर्केका ३४ वर्षीय मार्सले आफ्नो कप्तानलाई बलियो साथ दिए । उनले ८९ रनको नटआउट साझेदारीका क्रममा १ सय २२ बलको सामना गरिसकेका छन् । टिमको प्रदर्शनमा हामी खुसी छौं । आजको खेलका लागि हामीले धेरै मिहिनेत गरेका छौं । मेरो विचारमा हामी बलियो स्थितिमा छौं, इंग्लिस पेसम्यान जेक बलले भने । दिनको मध्य सेसनमा अस्ट्ेर्रलियाले सस्तोमा ३ विकेट गुमाएपछि इंग्ल्यान्ड बलियो स्थितिमा आएको हो । त्यसमा पाहुना टिमले ४३ बल खेलेर २६ रन बनाएका डेविड वार्नरको बहुमूल्य विकेट पनि रह्यो । वार्नर पेभेलियन फर्कंदा अस्ट्ेरलिया ३ विकेट गुमाएर ५९ रनको स्थितिमा पुगेको थियो ।"
नेपालको छनोट आशा झिनो,"काठमाडौं (कास) मलेसियाविरुद्धको जितसँगै नेपाली महिला राष्ट्रिय टोलीले विश्वकप छनोट हुने झिनो सम्भावना राखेको छ । एसिया क्षेत्रको महिला ट्वान्टी२० विश्वकप छनोटअन्तर्गत बैंककमा शुक्रबार नेपालले मलेसियालाई ३३ रनले हरायो ।पहिलो ब्याटिङ गरेको नेपालले २० ओभरमा ६ विकेट गुमाउँदै १ सय ८ रन बनाएको थियो । पहिलो विकेटमा सीता रानामगर र ज्योति पाण्डेले ६६ रनको साझेदारी गरेपछि नेपाल राम्रो स्कोरतर्फ उन्मुख भयो । सीताले ४२ बलमा ३ चौका मदतले ३७ रन जोड्दा ज्योतिले २१ रनको योगदान गरिन् । १३ औं ओभरमा सीता रनआउट भएपछि मलेसियाले पहिलो सफलता पायो । मध्यक्रममा काजोल श्रेष्ठ १४ रन जोड्दै रनआउट भइन् । मलेसियाबाट जनादिया हालिम र नुर अरियाना नात्स्याले २२ विकेट लिए ।जवाफमा मलेसियाले सुरुदेखि नै खुलेर खेल्न सकेन । इनिङ्सको दोस्रो ओभरमा मेडन राखेकी सोनु खड्काले ४ ओभरमा ११ रन खर्चेर १ विकेट लिइन् । उनलाई ४ ओभरमा १ मेडनसहित १४ रन खर्चेर ३ विकेट लिएकी करुणा भण्डारीको बलियो साथ मिल्यो । मलेसियाकी ओपनर इमिल्या एलिआनीले सर्वाधिक २४ रन बनाइन् । अन्त्यतिर जायानी स्यामिमीले २ चौकासहित नटआउट १६ रन जोडे पनि ठूलो योगफलसम्म पुर्याउन सकिनन् । नेपालका लागि नेरी थापा, रितु कनौजिया र सरिता मगरले पनि ११ विकेट लिए ।यो नतिजासँगै नेपाल ४ खेलमा ४ अंक जोड्दै अंकतालिकाको चौथो स्थानमा छ । विश्वकप छनोटको अन्तिम चरणमा स्थान बनाउन नेपाललाई अन्य नतिजाको पनि उत्तिकै महत्त्व हुनेछ । आइतबार हुने खेलमा नेपाललाई चीनलाई हराउनुको विकल्प छैन । नेपालको जितसँगै थाइल्यान्डले हङकङ र मलेसियाले यूएईलाई पराजित गरे नेपाल दोस्रो चरणमा पुग्ने सम्भावना बन्नेछ । थाइल्यान्ड शीर्ष र यूएई दोस्रो स्थानमा छन् । यूएई र हङकङमध्ये कुनै एक टोलीले जित दर्ता गरेमा नेपाल छनोट हुने छैन ।"
के पाए नि पाख्रिन दाइले?,"उत्तराद्र्धको चिन्तासाथीभाइहरू तथा जनताको प्रेरणाले नै धेरै गीतहरू लेखियो । अब त जनपक्षीय गीत सुन्ने संस्कार हराउँदै जाला भन्ने डर भइसक्यो । तर सच्चा जनताका पक्षधरहरूले आफ्नो वर्गको मुक्तिको लडाइँ जुनसुकै रूपमा होस्, जारी राख्नेछ । त्यसरी नै युग बदल्ने जनसंगीत पनि कहिल्यै निभ्ने छैन । आफ्नो ठाउँबाट निरन्तर कलमहरू चलिरहनेछ, स्वरहरू गुन्जिरहनेछ ।जीवनको उत्तराद्र्धमा पाख्रिन कुन कुराले सबैभन्दा बढी चिन्तित थिए भन्ने कुराको साक्ष्य हो, गीतसंगीत सम्बन्धमा भदौ २१ गते लेखेको उनको यो फेसबुक स्टाटस । मृत्यु हुनुभन्दा अढाई महिनाअघि मात्रै जनपक्षीय गीत सुन्ने संस्कार हराउँदै जान लागेको भन्दै उनले त्यसको कारकका रूपमा वर्ग मुक्तिको लडाइँ को अहिलेको हालततिर संकेत गरेका थिए । इतिहासकार एरिक हाब्सबाम भन्छन् : इतिहासबाट शिक्षा लिने वा पाठ सिक्ने हो भने दुई जना मान्छे त चाहिन्छन् नै । पहिलो जानकारी दिने, दोस्रो त्यसलाई सुन्ने । पाख्रिनले जनसंगीत क्षेत्रमा हिंडेको बाटो र त्यसको सौन्दर्यमूल्यको स्थापनाका लागि पनि यतिखेर कम्तीमा दुईथरी मान्छेको खाँचो छ : उनका बारेमा बताउनेहरू, अनि सुनेर त्यसको मूल्य ग्रहण गर्नेहरू । अनि यतिखेरको राजनीतिलाई प्रश्न गर्नेहरूको पनि त्यत्तिकै खाँचो छ, जसले सोधोस् पाख्रिन दाइले के गाएको थियो ? पाख्रिन दाइले के जिन्दगी बाँचेको थियो ? अनि यो लोकतन्त्रको सुविधाभोग कुनै ठेकेदारले त गरिरहेको छैन ?"
भाउजूको चुरोटसँगै सल्केको प्रश्न,"सोच्थें, के म यो घरको दास हुँ ? कि परिवारको सदस्य ? सधैँको नमीठो वचन र टोकेसोले म घरको सदस्य हुँ र भन्ने प्रश्नले ठुँगिरहन्थ्यो । कहाँ जाऊँ, के गरूँ, कसलाई भनौंजस्तो हुन्थ्यो । ढुंगामाटोजस्तो जिन्दगी बाँचेर के गर्नु छ र झैँ लाग्थ्यो । अनि लालाबाला नन्दहरू देख्दा मेरो हंसप्राण नै यिनै हुन्, मेरो सपना र भविष्य यिनै हुन् भनेर पनि चित्त बझाउँथें । सबैका सौतेनी सासू र नन्द त्यस्ता हुन्नन् रे । मलाई नै यस्तो किन पर्यो होला ? म पूर्वजन्म र पुनर्जन्ममा त विश्वास गर्दिनँ, तर मान्छे भन्ने चीज बुझ्नै गाह्रो । त्यसैमाथि मान्छेको मन । यो ज्यानले आराम गरेको थाहा कहिल्यै पाइनँ । थकाइ मारेको पनि पत्तो पाइनँ, तैपनि दुई पेट खान गहभरि आँसु झार्नुपर्छ । घरीघरी सोच्छु, यो परिवारले मेरो कामलाई जति माया गर्छ, त्यत्ति नै मलाई नि माया गर्ने भइदिए मेरो जीवन कस्तो हुन्थ्यो होला है नानी ?उनका अनगिन्ती प्रश्नको उत्तर मेरो मौनता हुन्थ्यो । एउटी स्कुले केटीसँग कहाँ यति धेरै प्रश्नको उत्तर हुन्थ्यो र ?भाउजूको कुरा सुन्न साह्रै मन पराउँथें । कारण, उनको निश्छल प्रेम । स्कुलको बिदा गएको थाहै पाउँदिनथें । जति कुरा गरेपनि कुरा मेटिँदैनथ्यो । दिन गएनि रात छँदै छ नि नानी, आज नन्दभाउजू पेटभरि बात मारौँ है ? उनका कतिपय कुरा मेरो टाउकोमाथिबाट जाने गथ्र्यो । कतिपय सुन्दै जाँदा भित्रभित्रै चिमोट्थ्यो । एकनासले रुन्थें । झ्यालबाट हेर्दा देखिन्थ्यो सुनसान जूनेली रात । झ्याउँकीरीको आवाज र नजिकै खोल्चामा बग्दै गरेको पानीको सुमधुर स्वर । आडैमा रहेको चिहान डाँडाले बेलाबेला झस्काउँथ्यो ।नडराउनुस् नानी । हातमा भएको चुरोटको आगो देखाउँदै भन्थिन्, यो आगो देखेपछि भूत पनि भाग्छ नि ।भाउजूको कुरा सुन्दा म सबै कुरो बिर्सिन्थें । भूत पनि, भूतको डर पनि । भाउजू चुरोटको लामोलामो सर्को तान्दै भन्थिन्यो जैरी जिन्दगी यही एक खिल्ली चरोटजस्तै सक्किने त हो नि ।एकटंकारले चिहान डाँडातिर आँखा डुलाउँदै थप्थिन्, हैन नानी, यो रातपछि, बिहान पनि आउँछ है । औँसीपछि यस्तै पूर्णिमा पनि आउँछ । हामी बात मार्दै रुन्थ्यौं । यसो गर्दा लाग्थ्यो, झनै माया बढेजस्तै, एकअर्कालाई बुझेजस्तै, मन हलुका भएजस्तै । त्यतिखेर मेटिएझैँ लाग्थ्यो, नन्द र भाउजूको दूरी पनि । हामी सँगै सुत्थ्यौं, उनका आशा र निराशा मिसिएको कुरा सुन्दै । त्यसले मन उद्वेलित बनाउँथ्यो ।कोदोको भुसलाई उब्रेको कपडाले मोडेर बनाइएको तकियामा हामी दुवैका टाउको सजिलै अटाउँथे । भाउजू नमज्जासँग एकनासै खोक्दै दम बढेझैँ लामो लामो सास लिन्थिन् । उनको ढुकढुकी बढेको सजिलै सुनिन्थ्यो । दुवैका आँखा चिम्म भए नि सजिलै निद्रा पर्दैनथे । मनभरि कुरा खेलाउँदै कतिखेर निदाउँथे, थाहै हुन्थेन । एक दिन आधा रातमा हतारिएर उठें, सायद चिसोले हो कि डराएर ? देखें, भाउजू त अँगेनानजिकै अगुल्टोले म सुतेको ठाउँ वरपर केही मार्दै थिइन् । ध्यान दिएर हेर्दा देखें, तँलाई, मेरो नानीलाई टोक्नी हैनस् भन्दै पानीले भिज्न लागेको लम्पट सार्दै वरिपरि घेरा हालेको घीउ कमिलो पो मार्दै थिइन् ।मलाई लाग्यो, भाउजू त घीउ कमिला हैन, घीउ कमिलोले जस्तै टोक्ने मान्छेहरू र टोक्ने संस्कृतिविरुद्ध पो लड्दै थिइन् । भाउजूको जीवन देखेर जिउँदो लास नबनी आफ्नै आमा, बुबा, दाइमाथि प्रश्न गर्न थालें । घरनजिकैको चिहान डाँडाभन्दा मेरो घर किन फरक छैन ? किन म बुवालाई संसारकै सबैभन्दा बुद्धिमान, असल र मायालु मान्छे देख्दा तिनै मान्छेलाई भाउजूले चाहिँ बाघ देख्नुहुन्छ, किन होला ?मेरा प्रश्न मनभित्र सल्किँदै छन् भाउजूको चुरोटजस्तै ।"
तमसो मा ज्योतिर्गमय,"मजुन दिनसम्म बााडिरहन्छुअन्यायको बोनसर, खोजिरहन्छुस्वार्थको ढिकुटीत्यो दिनसम्मउर्मिने छैन रगतको आहालबाट कमलको फूलझुल्किने छैन पूर्वबाटखुसीको घामर तिमीले पाउने छैनौकहिले पनि पाउने छैनौ तमसो मा ज्योतिर्गमयतमसो मा ज्योतिर्गमय ।"
कैदीयाचना,सुन ! जन्मजात कैदी म खोल्दै छु अब आफैंले आफ्नो हतकडी ।
हर्क गुरुङले हारेको चुनाव,"यो वर्ष चुनावी वर्ष भएको छ । उम्मेदवारहरू आआफ्नै ढाँचा र शैलीबाट समाजलाई एक ढंगबाट मनोरञ्जन दिइरहेका छन् । चुनावका यी सबै गतिविधि हेर्दा म भने २०४३ सालको राष्ट्रिय पञ्चायतको निर्वाचनलाई झल्झली सम्झिरहेको छु । राजनीति नबुझ्ने तर त्यसप्रति चासो राख्ने उमेर थियो थियो । उक्त निर्वाचमा लमजुङमा एक उम्मेदवार थिए लेखनाथ अधिकारी । उनको निर्वाचन प्रचार गर्ने शैली गज्जब थियो ।उनी जुन गाउँमा जान्थे त्यो गाउँका छोरीहरू कहाँकहाँ दिएका छन् ? त्यो गाउँका बुहारीको माइती कहाँकहाँ हो उनलाई कण्ठै हुन्थ्यो । पुगेका गाउँमा बुहारीहरूलाई उनले माइती गाउँको खबर लगिदिन्थे । भैंसी ब्याएनव्याएको ? पाडो वा पाडी के पायो ? सन्चोबिसन्चो सबै खबर भनिदिन्थे । गाउँका बुहारीहरू आफ्नो माइतको खबर सुन्न उनको वरिपरि झुम्मिन्थे । त्यो बेला अहिलेजस्तो सञ्चारका साधन कहाँ पाउनु ? उनले ल्याउने खबरलाई गाउँका बुहारी रुचिपूर्वक सुन्थे । माइती गाउँको खबर भनेर सकेपछि उता के समाचार पठाउने भनेर पनि सोध्थे । बुहारीहरू बडो चाखपूर्वक भन्थे । यति सबै भलाकुसारी भइसकेपछि उनले आफ्नो लालटिन चिह्नमा मत माग्थे । त्यसैगरी त्यही गाउँका छोरीहरूका लागि खबर सोधेर अर्काे गाउँ जान्थे । बाआमाहरूले आफ्ना छोरीका लागि खेतीपाती, भैंसी ब्याएनब्याएको जस्ता खबरहरू पठाउँथे । बुवाआमासँग यति गफ सकेर लालटिन चिह्नमा मत माग्थे । खेतमा काम गरिरहेको बेला सुरुसुरु खेतमा जाने, केही नबोल्ने, एक छिन काम गर्ने र लालटिनमा मत माग्ने उनको शैली थियो । अहिलेका उम्मेदवारहरूले खेतमा जानेदेखि गाई दुहुने सबै गरिरहेका छन् । अहिलेको समाजले त्यसलाई एउटा नौटंकीको रूपमा लिएको छ । तर अधिकारीको त्यो बेलाको क्रियाकलापलाई कसैले नाटक ठानेन । हाम्रो गाउँ नजिकको एउटा स्कुल निर्माणाधीन अवस्थामा उनी प्रचारमा पुगेछन् । गाउँलेहरू स्कुलका लागि ढुंगा बोक्दै थिए । उनी गएर आधा घण्टा ढुंगा बोकेर आफ्नो लालटिनमा मत मागेर हिँडे । उनको बारेमा गाउँमा हल्ला चल्थ्यो आज लेखनाथ अधिकारी दलितकोमा गएर बास बसे रे ! कसरी मन मानेको होला । दलितकोमै सुते रे ! हाम्रो गाउँभन्दा आधा घण्टामाथि उनले एक रात त्यसै गरेछन् । उनका लागि गाउँका जिम्मुवाल मुखिया मासुभात खुवाउन तयार थिए । अधिकारी आफ्नो घर आएर बसेको लामो समयसम्म गाउँमा रवाफ हुन्थ्यो । तर उनी हाम्रो गाउँको हुनेखानेकोमा बसेनन् । दलित बस्तीमा गएर बसे । अधिकारीको एउटा स्थायी कर्म थियो । जो प्रमुख जिल्ला अधिकारी भएर गए पनि सात्तो खाइहाल्ने । लमजुङ जिल्लामा हल्ला नै चल्थ्यो सीडीओको जुंगा उखेल्छु भन्यो रे ! सीडीओले भनेको काम गरेन भने जनता ल्याएर घेराउ गर्छु भन्ने उनको स्थायी कर्म थियो । सम्भवत: उनले जिल्लाको राजनीतिको मुख्य मियोलाई सातो खाएर जनतासँग नजिक हुने राजनीति थियो । सदरमुकाममा गएका मानिसको नागरिकता बनाउन सहयोग गर्ने, होटलमा लगेर दुईचार रुपैयाँ सस्तोमा राखिदिने । गाउँलेहरूको जुन कार्यालयमा काम परेको छ, त्यो कार्यालयमा हाकिम हप्काउनु उनका लागि सामान्य काम थियो । उनको निर्वाचन शैली एक ढंगको सामाजिक सम्बन्धमा आधारित थियो । उनी दलबलसहित हिँड्दैनथे । उनको साथमा एक जना मानिस हुन्थे । प्रचारमा हिँडेको जस्तो नै देखिँदैनथ्यो । मरिचमान सिंहले गठन गरेको पञ्चायत नीति तथा जाँझबुझ समितिको सदस्य भएर उनले आफ्नो राजनीति बिसाए । बहुदलीय व्यवस्थाको आगमनपछि नेपाली कांग्रेस नजिक त भए क्यारे तर कांग्रेसले आफ्नो ठानेन । न उनले कांग्रेसलाई नजिक ठाने । २०४६ को परिवर्तनपछि राजनीतिबाट किनारामा धकेलिए । जाँचबुझ समितिमा बसेपछि उनका सबै पुराना गतिविधि, पुरानो शैली उनले प्रदर्शन गर्नै सकेनन् । उक्त निर्वाचनमा अधिकारीका प्रतिद्वन्द्वी थिए डा हर्क गुरुङ । डा हर्क लमजुङ फर्क भन्ने नाराका साथ लमजुङमा निर्वाचन लड्न गएका थिए । कसले बनायो होला त्यस्तो नारा ? हर्क गुरुङ लमजुङमै छैनन् अब लमजुङ फर्काउनुपर्छ भन्ने सन्देशसहितको नारा थियो त्यो । अहिले म गम खान्छु, गुरुङलाई हराउन त्यही नारा काफी थियो । त्यो नाराले गुरुङलाई लमजुङे मानेकै थिएन । गुरुङका पछाडि काठमाडौंमा पढ्नेलेख्ने केही युवा थिए, जो भविष्यमा जागिर पाइन्छ भन्ने आसले अघिपछि हिँड्थे । उनको चुनाव प्रचारप्रसार समाजको तल्लो तहसम्म पुग्नै सकेन । गुरुङ काठमाडौंको चर्तिकला देखेर दिक्क भएर निर्वाचन लड्न लमजुङ गएका थिए । उनमा केही गर्ने विश्वास थियो होला । तर उनले निर्वाचनमा जसको भर गरे ती मानिसको सामाजिक सम्बन्ध कमजोर थियो । फेरि अधिकारीको अगाडि गुरुङको प्रचारशैली कमजोर पनि थियो । गुरुङले खासमा भन्ने हो भने प्रचार नै गरेनन् । बडेमानका अक्षरमा तनहुँको डुम्रेबाट बेसीसहरसम्म डा हर्क, लमजुङ फर्के भनेर इनामेल पेन्ट गरिएको थियो । बौद्धिक नेता उनलाई चुनावको तिक्डम थाहा थिएन । उनी कुनै उम्मेदवारको विरोध नगर्ने, केही राष्ट्रिय विषयमा सानो मन्तव्य दिने स्वभावका थिए । उनको चिन्ता सामुदायिक विद्यालय बिग्रेकोमा थियो । २०२८ सालमा गरिएको राष्ट्रिय शिक्षा योजनाले नेपालको शिक्षा पद्धति बिगार्ने कुरा उनी गर्थे रे । उनको कुरा सुन्नेहरूलाई सार्वजनिक विद्यालयको कुरा धेरै महत्त्वको थिएन । धेरै सचिवले छोराछोरी पढाउन दार्जिलिङ लगेको कुरा पेस गर्थे उनी । उनको कुराले लमजुङको ध्यान तान्न सकेन । अझ गजब त गुरुङको नारा मोटर बाटो थिएन । उनी स्थानीय उत्पादन बढाउन जोड दिन्थे । दोलखाको जिरी जाँदा गाडीले चाउचाउ बिस्कुट, कोक, कपडा बोकेर गएको र आउँदा त्यही गाडीले मानिस बोकेर आएको कुराले आफू चिन्तित भएको बताउँथे । यति गम्भीर कुरा गरेर मत कसरी तान्न सकिन्छ ? उनले निर्वाचन हारे । गुरुङको चुनाव चिह्न घैटो थियो । धेरै मानिसले भन्ने गर्थे बुद्धिको घैंटोलाई निर्वाचनको चिह्न पनि घैंटै परेछ । बुद्धिको घैंटो भनेर स्वीकार गरे पनि मत भने गुरुङलाई होइन, अधिकारीलाई दिए । त्यस चुनावमा मेरो लेखनाथ र गुरुङ दुवैसँग बोलचाल भएन । तर एक दिन अनौठो घटना भयो । म बारीमा घाँस काट्दै थिएँ, एक जना उम्मेदवार वेदराज पन्त आए । मजस्तो केटाकेटीलाई बोलाए र आफ्नो नाम भने । घडी चिह्नको बखान गरे । समयको महत्त्वको प्रवचन दिए । अब लालटिनको काम नभएको, बिजुली ल्याउनुपर्छ भने । घैंटो त गाग्रीले गाउँमा छँदै छैन । अबको पालो घडीको हो भने । मलाई कुरा होहो जस्तो लाग्यो । जाबो लालटिन बिजुलीका अगाडि के हो र ? काठमाडौं आएर बिजुली देखेको मलाई पन्तले त्यसो भन्दा घत पर्यो । फेरि आफूले हातमा कहिल्यै घडी बाँध्न नपाएको, साथीभाइले घडी बाँडेर फुर्ती गरेको देखेर त्यसप्रति प्रेम पनि भएको । मेरो उमेर त पुगेको थिएन तैपनि मत हाल्न पाएको भए घडीमा पो हाल्थें कि । कारण एउटा बोलेको उम्मेदवार अर्काे घडीप्रतिको प्रेम ।"
समर्पण योग,"त्यसो त साधुसन्त र गुरुयोगीका लागि भारत जति प्रख्यात छ, उनीहरूका विवादास्पद चरित्रले उत्तिकै कुख्यात पनि । वर्षौंदेखि आस्थाकेन्द्र मान्दै आएका बयोवृद्धहरू नै व्यभिचारमा लिप्त भएका कैयन् नजिर छन् यहाँ । तैपनि आस्थावान्को कमी छैन । न त सबै साधु नै व्यभिचारी छन् । शिवकृपानन्द तिनैमध्येका एक हुन् जसमाथि भारतका लाखौं अनुयायीको आस्था छ । हरेक शिवरात्रिका बेला उनले आयोजना गर्ने कार्यक्रममा कम्तीमा ५० हजार भक्तजन भेला हुन्छन् । भारतको गुजरातस्थित दाण्डीमा उनको मुख्य आश्रम छ । यहाँ समर्पण ध्यानका अलावा दैनिक हवन र अन्य आध्यात्मिक अभ्यास हुन्छन् । भारतकै अन्य आधा दर्जन ठाउँका अलावा समर्पण ध्यान केन्द्र संसारका करिब २० मुलुकमा छन् । नेपालमा पनि छिट्टै समर्पण केन्द्र खोल्ने उनको योजना छ ।सन्त गुरुहरूको चरित्रविचलनप्रति शिवकृपानन्दको फरक चुनौती छ । उनको विचारमा अब यस्तो समय आएको छ कि, आध्यात्मिक गुरुहरूलाई पनि सरकारले अन्य पेसाव्यवसायीलाई सरह नै लाइसेन्स जारी गर्नुपर्छ । गुरुहरूको साधना नियमित छछैन पत्ता लगाउन समयसमयमा उनीहरूको आभामण्डल (औरा) परीक्षण गर्नुपर्ने उनको माग छ । औरा परीक्षणमा जसको मापदण्ड पुग्दैन त्यस्ता साधुको लाइसेन्स खारेज गर्नुपर्छ, केही साताअघि ६४ औं जन्मोत्सव मनाएका योगगुरु भन्छन्, किनभने औरा विश्लेषणका आधारमा हामी यो व्यक्तिबाट कम्तीमा अबको यति अवधिसम्म कुनै हत्या, हिंसा वा व्यभिचार हुँदैन भन्ने निक्र्योल गर्न सक्छौं । के हो आभामण्डल ? आभाको अर्थ प्रकाश र मण्डल भनेको घेरा हो । प्रत्येक व्यक्तिको शरीरमा प्राण हुन्छ । तर हामी त्यसलाई प्रत्यक्ष रूपमा देख्न सक्दैनौं । प्राणको प्रकाशपुञ्जका रूपमा व्यक्त रूप नै आभामण्डल हो । यसलाई अंग्रेजीमा औरा वा बायो फिल्ड इनर्जी पनि भनिन्छ ।भगवान् वा सिद्धयोगीका तस्बिर वरिपरि देखाइने प्रकाशको घेरा त्यही आभामण्डल हो । स्वस्थ र उच्च आध्यात्मिक व्यक्तिको आभामण्डल प्रकाशवान् र फराकिलो हुन्छ । औसत व्यक्तिको आभामण्डल भने शरीरको लगभग आधा फिट जति परसम्म मात्रै सघन हुन्छ । अध्यात्ममा उच्च महत्त्व दिइएको आभामण्डलको उपयोगिता अहिले चिकित्सा विज्ञानमा पनि हुन थालेको छ । रूसी वैज्ञानिक क्रिलियनले सन् १९३९ मा आभामण्डल परीक्षण गर्ने क्यामेरा आविष्कार गरे । उनले फ्रिज मर्मत गर्ने क्रममा हातले बिजुलीको तारमा छुँदा प्रकाशको घेरा देखेपछि त्यसैको अनुसन्धानका क्रममा क्रिलियन क्यामेरा आविष्कार भएको हो । यस्तो क्यामेराले आभामण्डलको फोटो खिच्छ र यसको अध्ययनबाट ऊर्जाको स्तर र विभिन्न रोगको अनुमान गर्न सकिन्छ । अधिकांश व्यक्तिको आभामण्डलमा सेतो, रातो, नीलो, कालो र पहेंलो रङ्ग पाइन्छ । शिवकृपानन्दको चुनौती छ, मेरो साधनाप्रति कसैलाई शंका छ भने म जहिल्यै आफ्नो औरा परीक्षणका लागि तैयार छु । सन् २००१ र २००३ मा बेलायतको लन्डनस्थित औरा इमेजिङ सिस्टम ले लिएको भनिएको उनको औरामा बैजनी र गुलाबी रङ्गको मात्रा ज्यादा देखिन्छ । समर्पण आश्रमद्वारा प्रकाशित उनको आभामण्डलसम्बन्धी पुस्तकमा भनिएको छ, यो एउटा उच्च आध्यात्मिक अवस्थाको द्योतक हो । अधिकांश भारतीय सांसदलाई समर्पण ध्यान सिकाएका शिवकृपानन्दको सरकारसँग पनि माग छ, सबै साधुको आवधिक रूपमा औरा परीक्षण गर्ने व्यवस्था होस् ।उनका अनुसार आभामण्डल शक्तिशाली बनाइराख्न हरेक दिन कम्तीमा ३० मिनेट अपेक्षारहित भएर ध्यान गर्नुपर्छ । बिनाकुनै अपेक्षा गरिने यस्तो ध्यानलाई नै उनले समर्पणयोग नाम दिएका छन् । समर्पणयोग कुनै ध्यान विधि होइन, उनी भन्छन्, आफूले केही पनि नगर्नु नै सपर्मण हो । यसरी अपेक्षारहित हुनुपर्छ कि ध्यानमा बस्दासमेत ध्यान लागोस्नलागोस् कुनै पर्वाह हुनु हुँदैन । महाराष्ट्रको मध्यमवर्गीय ब्राह्मण परिवारका शिवकृपान्दको योगयात्रा नेपालसँग पनि जोडिएको छ । बच्पनदेखि नै म आफ्नो जन्म फरक उद्देश्यका लागि भएको महसुस गर्थेँ, नेपाल आगमनको कथा सुनाउँदै उनी भन्छन्, वाणिज्यशास्त्रमा स्नातकोत्तर गरेपछि म जागिरे भएँ । जागिरकै सिलसिलामा एकपल्ट कानपुर गएका बेला त्यहाँ हड्ताल भयो । हड्ताल केही दिन लम्बिने छाँट देखेपछि मलाई पशुपतिनाथको मन्दिर दर्शन गरेर आउने इच्छा भयो । पशुपति मन्दिरमा भेटिएका एक वृद्धले भने मलाई शिवबाबाले तपार्इंलाई लिन यहाँ पठाउनुभएको हो, हिँड्नुस जाउँ । म उनकै पछि लागेँ । उनले मलाई कुनै विकट हिमाली क्षेत्रमा साधनारत योगी शिवबाबा कहाँ लगे । सायद त्यो ठाउँ रसुवाको कुनै हिमाली भेग हो कि ? उहाँसँग भेट भएपछिको तीन दिनसम्म मलाई के भयो त्यो आफैंलाई पत्तो छैन । पछि थाहा भयो उहाँले मलाई आफ्नो आध्यात्मिक शक्तिले संक्रमित गर्नुभएको रहेछ । त्यसपछि म घर फर्किंए । अनि परिवारमै रहेर साधनालाई निरन्तरता दिएँ । लाखौं अनुयायीका यी आस्था केन्द्र अहिले पनि पारिवारिक जीवनमै छन् । पत्नी, दुई छोरा र एक छोरीका साथ आध्यात्मिक साधनालाई निरन्तरता दिइरहेका योगगुरु भन्छन्, साधनाका लागि पारिवारिक जिम्मेवारीबाट पन्छनैपर्छ भन्ने छैन, अपेक्षारहित समर्पण भाव भए पुग्छ । समर्पण योगको मूलमर्म पनि अन्तर्मनको अपेक्षारहित यात्रा नै हो । अपेक्षारहित व्यवहारको अर्थ बुझाउन उनले गान्धीजीका तीन आदर्शमा अर्को एउटा थपेका छन् । गान्धीका चर्चित तीन बाँदर भन्छन् नराम्रो नदेख, नराम्रो नसुन र नराम्रो नबोल । शिवकृपानन्दले चौथो बाँदर थपेर आश्रमको प्रवेश विन्दुमै लेखेका छन् नराम्रो नसोच । हरेक काम विचारका उपज हुन् उनको ठहर छ, त्यसैले जसले नराम्रो सोच्दैन उसबाट गल्ती हुनै सक्दैन ।"
समाजको ऋण,"रोधमका राजनीतिज्ञ जुलिएस सिजर भन्ने गर्थे अनुभव नै असली शिक्षक हो । हुन पनि हो, अनुभवले जे सिकाउँछ त्यो कुनै शिक्षकले सिकाउन किमार्थ सक्दैन । भर्खरै राष्ट्रसंघको आन्तरिक लेखापरीक्षणको कामबाट अवकाश पाएका अडिटर नवलकिशोर यादव यो संसारमा आफूले छिचोलेका ६२ वसन्त र हिउँदको अनुभवको सार निचोरिरहेका छन् अचेल । यो संसारले हामीलाई ऋणी बनाउँदो रहेछ, उनको अनुभवको निचोड छ, यहाँबाट बिदा हुनुअघि त्यो तिर्नुमा छ जीवनको गरिमा । उनी भन्छन्, अवकाशबाट बचेको समय उनी यही ऋण तिर्ने काममा जुटेका छन् । कसरी उनी ऋणी भए ? कसरी उनी त्यो तिर्दै छन् ? यही ऋण तिर्ने प्रयास गर्दा गएको अक्टोबरमा न्युओर्कस्थित राष्ट्रसंघको मुख्यालयबाट सेक्रेटरी जनरल अवार्ड पाएका यादवसँग सोधियो, किन उनी यस्तो निष्कर्षमा पुगे ?आफ्नो गाउँको सामुदायिक विद्यालय भवन बनाउन र त्यहाँको पढाइ सुधार्न लागिरहेका यादवले उत्तर दिनुअघि पृष्ठभूमिमा आफ्नो बितेका दिनहरू उधिने अनि भने, आज हामी जो जहाँ छौं त्यो समाजले दिएको परिवेश र अवसरका कारण छौं, आफू सक्षम भएपछि त्यो गुन तिर्न समाजलाई सकेको फिर्ता गर्नुपर्छ, त्यसैले मेरो नारा छ, गिभिङ ब्याक टु सोसाइटी ।झट्ट सुन्दा विकासे जार्गनजस्तो सुनिने उनका यी शब्दावली खासमा कुनै वाद वा प्रतिवादबाट विकास भएको होइन । बरु यो उनले बिताएको जीवन र त्यसबाट निक्लेको अनुभव हो । बत्ती, बाटो केही पनि नपुगेको मधेसको एउटा अति देहातमा जन्मेको एउटा बालक राष्ट्र संघको विश्वव्यापी खर्चको आन्तरिक लेखापढी गर्ने तहसम्म पुग्दाका उनका संघर्ष र समाजले दिएको अवसरहरू नै गिभिङ ब्याक टु सोसाइटी को दर्शन जन्माउनका लागि मूल कारण भएर आएका छन् । महोत्तरीको भित्री गाउँमा एउटा बस्ती छ, टिम्किया । त्यस गाउँदेखि अलिक पर एउटा अर्काे गाउँ छ, भोइला । यी दुई गाउँबीच ठडिएको थियो एउटा सानो प्राथमिक विद्यालय जहाँ २०१२ जेठ २२ मा जन्मिएका नवलकिशोर पढ्न जाने गर्थे । अचेल पनि छोराछोरीमा विभेद देख्ने समाज त्यति बेला झन् कस्तो थियो भने छोरीहरूलाई स्कुलै पठाउन अटेर गथ्र्याे । बालविवाह तिनताक चल्तीको संस्कार थियो । यही संस्कारको चपेटामा परे नवलकिशोर पनि जसको लगनगाँठो चार कक्षामा पढ्दा पढ्दै गाँसियो । तिनताक उनी ९ वर्षका थिए र उनकी बेहुली थिइन् ५ वर्षीया दु:खनी यादव । विवाह जीवनको एक महत्त्वपूर्ण दिन हो भन्छन् उनी । तर त्यो महत्त्वपूर्ण दिनको धमिलो र केही टुक्राटाक्री सम्झना मात्रै छ उनको स्मृतिपटमा । नयाँ लुगा लाएर, घोडा चढेर पर कतै लावालस्करका साथ गएको अस्पष्ट सम्झना छ उनीसँग । महोत्तरीकै अर्काे गाउँ वनचौरीमा सिंगारिएर बनेर बसेकी ५ वर्षीया दुखनी यादवलाई उनले धेरैपछि मात्रै आफ्नी दुलही भनेर चिने । विवाहको एक वर्षपछि नवलकिशोर जनकपुर जाने भए, कक्षा ५ माथिको पढाइ सुरु गर्न । मधेसमा सानोमा विवाह गरेपछि दुलही माइतै बस्ने र पछि दुलहाले घर भित्र्याउने चलन छ जसलाई भनिन्छ गौना । विवाह भए पनि गौना नभएकाले दुखनीचाहिँ वनचौरीमै बस्थिन् । श्रीमान् जनकपुरको सरस्वती माविमा छात्रावास जीवन बिताइरहेको खबर पनि बालिका वधू दुखनीलाई सायद थिएन । उनी चाड पर्वमा झुलक्क घरमा देखा पर्थिन् र पछि फर्केर जान्थिन् नवलकिशोर भन्छन्, दुखनी हाम्रो घर किन आउँछिन् र किन जान्छिन् भन्नेचाहिँ मलाई थाहा पत्तो थिएन ।यसरी चार पाँच कक्षामै बिहावारी भइसकेका धेरै केटाहरूको जीवनमा तुरुन्त आउने बदलाव के हुन्थ्यो भने पढाइ रोकिन्थ्यो । नवलकिशोर यस मामिलामा उम्किए । घर छाडेर उनी जनकपुरसम्म जान पाउने भए । कक्षा आठ पास गरेपछि उनलाई घरमा भनियो, अब गौना गर्नुपर्छ । उनी घोडा चढेर वनचौरी पुगे । लाज गालाभरि पोतिएको थियो । ९ वर्ष लागेकी दुखनी उनको पछिपछि लागेर आइन् । यसरी उनीहरूको गृह प्रवेश भयो । त्यस बेलाको चलनअनुसारै दुखनीले पढ्न पाइनन् । यसमा उनले पछिसम्म कुनै कैफियत पनि जनाइन् । नवलकिशोरलाई भने उनले पढ्न उक्साइरहिन् । मेरा धेरै साथीले पढ्न छाड्नुपर्यो विवाहपछि उनी भन्छन्, तर दुखनीले मलाई यसमा दु:ख दिइनन्, आफू पढ्न नपाई पनि हजुर पढ्नुस् भनेर मलाई उक्साइरहिन् ।आईकम पास भएपछि उनले पञ्चायतकालीन भूमिगत जलस्रोत परियोजनामा उनी लेखापाल भए । २०२९ सालमा जीवनमै पहिलोपटक मिलेको जागिरको तलब थियो २ सय ९२ रुपैयाँ पचास पैसा । त्यसको पाँच वर्षपछि उनले लोकसेवामा नाम निकाले र सरुवा भए लमजुङ । डुम्रेबाट एक दिन हिँडेर बेसीसहर पुग्दा उनलाई पहिलोपटक पहाडको दर्शन र पहाडी जीवनको अनुभव हुन गयो । मलाई बेक्कारमा लोकसेवा लडिएछजस्तो लाग्यो, भन्छन्, पहाडमा जीवन निकै दुष्कर रहेछ ।तर रहँदा बस्दा उनले के भेउ पाए भने दुर्गम हुँदाहुँदै पनि पहाडका मानिस जागरुक छन्, पढ्न लेख्नमा रुचि राख्छन् र पहाडको टाकुरामै भए पनि विद्यालय र पञ्चायत भवनहरू पक्की बनाउन प्रशासनमा धाउँछन् । उनले लमजुङको बसाइमा पहाड र मधेसको अन्तर प्रस्ट देखे । मानिसहरू जागिर खाँदै प्राइभेट रूपमा पढेर जाँच दिँदारहेछन् भन्ने पनि उनले लमजुङ गएपछि नै पत्तो पाए । उनले पनि प्राइभेट्ली बीकम पढ्न सुरु गरे । केहीपछि जनमतसंग्रह भयो । उनी तराई सरुवा भए । मतदान अधिकृत भएर खटिएको गाउँमा पञ्चायतलाई नसघाएको भनेर उनको जागिर खोसियो । तत्कालका लागि उनलाई बहुतै चोट परेको यो घटना यतिका वर्षपछि फर्केर हेर्दा उनलाई के लाग्दोरहेछ भने त्यो उनको बाटै मोडिदिने कारण थियो । त्यसपछि म काठमाडौं आएँ र महालेखा परीक्षणको कार्यालयका लागि दरखास्त दिएँ, उनी भन्छन्, संयोगले मेरो नाम निस्कियो र पछि म त्यसै कार्यालयको छात्रवृत्तिमा चार्टर एकाउन्टेन्ट पढ्न भारत जान पाएँ ।चार्टर एकाउन्टेन्सीमा संसारकै अग्रणी मानिने प्राइस वाटर हाउस कुपरको दिल्लीस्थित कार्यालयमा तीन वर्ष अध्ययनका दौरान काम गर्ने मौका पाए । त्यही पढाइका कारण सन् २००३ को अप्रिलमा उनले राष्ट्र संघीय लेखा परीक्षणको जागिर पाए । राष्ट्र संघमा सामेल भएर अन्तर्राष्ट्रिय खान्की र बान्कीका साथ ५० भन्दा बढी देश घुमघाम गरेपछि नवलकिशोरलाई लाग्न थालेछ, उनी एक सपनाको जीवन बाँचिरहेका छन् । अनेक संयोगहरू जुरेर कल्पनामा पनि नचिताएको सुखसयल उनले जीवनमा भोग गर्न पाए । टिमकियामा तिनताक विद्यालय नभएको भए के हुन्थ्यो ? उनको पढाइ नै सायद सुरु हुन पाउने थिएन । जनकपुरमा त्यतिबेलाको समुदायले उच्च मावि र क्याम्पसहरू नबनाएको भए उनी टिमकियाबाट उम्कन कहाँ पाउँथे ? त्यतिबेलै पनि मानिसहरूले खाई नखाई स्कुल खोलिदिएका थिए र मैले लेखपढ गर्न पाएँ, यो समाजले ममाथि लगाएको ऋण हो, उनी भन्छन्, त्यही ऋणका कारण मैले देशविदेश देख्न पाएँ, राष्ट्र संघको जागिर खाएँ । अब मैले समाजलाई हेर्नु नपर्ने ?आफैंभित्र उब्जिएको यो जिम्मेवारी बोधका कारण उनले टिमकियामा आफू पढेको राष्ट्रिय प्राविलाई ३६ लाख अनुदान दिए जो अचेल मावि भएको छ । बालिकाहरूका लागि सुलभ शौचालय बनाउने, पहिलो, दोस्रो र तेस्रो हुने छात्रछात्राहरूलाई दोस्रो छात्रवृत्ति दिनेजस्ता काम उनले टिमकियामा मात्रै नभएर दुखनी जन्मिएको गाउँ वनचौरीको स्कुलमा पनि अचेल गरिरहेका छन् । यसका अतिरिक्त स्कुलको सञ्चालक समितिका मानिस तथा प्रधानाध्यापकहरूसँग हरेक दोस्रो शनिबार बैठक बस्ने टेलिफोनमै भए पनि कुराकानी गरेर सरकारी स्कुललाई कसरी माथि लैजाने भन्ने पनि उनी छलफल चलाउँछन् । हरेक मानिस जन्मिँदा उत्तिकै अबोध हुन्छ र पछि हुर्किँदै जाँदा हामीले पाउने शिक्षाले नै हामीलाई फरक पार्ने हो, उनी भन्छन्, गरिबका छोराछोरी पढ्ने सामुदायिक विद्यालयको स्तर खस्किँदै जाने र धनीका छोराछोरी पढ्ने निजी स्कुल मात्रै राम्रो हुँदै जाने हो भने नेपालमा गरिब झनै गरिब नै हन्छन् ।यो स्थिति अन्त गर्न हरेकले आफू हुर्केबढेको समाजमा ऋण तिर्न केही न केही गर्नुपर्ने उनी ठान्छन् । यही केही गर्ने र ऋण तिर्ने हुटहुटीले सेक्रेटरी जनरल अवार्ड पाउने पहिलो नेपाली बने सौभाग्य पाएका नवलकिशोको अभियान गिभिङ ब्याक टु सोसाइटी सुरु भएको हो ।"
अहं ब्रह्मास्मि !,"अग्रज साहित्यकार कविताराम श्रेष्ठ दाइ भौतिक रूपमा अब हामीमाझ रहेनन् । कविताराम दाइको आत्माको शान्तिको कामना । शोकाकुल परिवारजनमा हार्दिक समवेदना ! मेरो प्यारो ओखलढुङ्गा । कवि सिद्धिचारण श्रेष्ठको यस लोकप्रिय कवितागीतले ओखलढुङ्गाप्रतिको चासो वा आकर्षण अलिक बढ्तै थियो । संयोगले काठमाडौं बसाइँ पनि ओखलढुङ्गाका लोकप्रिय प्रजातन्त्रवादी नेता बलबहादुर राई र उनको परिवारसँग जुर्यो । काठमाडौं घट्टेकुलोमा कुलोको डिलजतिको पनि बाटो नभएको त्यही समयमा ओखलढुङ्गा निवासी शिवजी श्रेष्ठ हुँदै अनामनगरस्थित कविताराम श्रेष्ठको घरसम्म पुगियो । रेवतीरमण सुवेदी दाइले ओखलढुङ्गे युवाहरू रामहरि खतिवडा, केदार ढुङ्गेलगायतसँग यसै समयकालमा परिचय गराएका थिए । फिल्म मुक्ति संघर्ष ले कविताराम श्रेष्ठसँग प्रत्यक्ष परिचय गरायो । आफ्नै कथा र निर्देशन तथा अभिनयको यस फिल्मले कविताराम दाइको बहुआयामिक व्यक्तित्वसँग परिचित गरायो । क्रमश: अस्वीकृत साहित्य आन्दोलनको सन्दर्भदेखि लिएर विज्ञान कथा, बाल कथा हुँदै नेपाल टेलिभिजनको ढोकासम्म पुर्यायो उनैको संगतले । आफ्ना केही आग्रह वा दृष्टिकोणका कारण म नेपाल टेलिभिजनको ढोकासम्म पुगेर फर्कें तर अन्य मसँग नै त्यहाँ पुगेका केही साथी लामै समयसम्म नेपाल टेलिभिजनभित्रै थिए । यसै क्रममा असाधारण नेपाली साहित्यिक प्रतिभा झमक घिमिरेसँगको चिनजानले पनि कविताराम दाइसितको संगत र मित्रतालाई नजिक ल्यायो । कविताराम दाइ लन्डनतिर नजिकिंदै गर्दा म पनि पाताल प्रदेशतिर पसें । त्यसपछिका दिनहरूमा पनि अस्वीकृत साहित्य पुरस्कारलगायतका अन्य सन्दर्भहरूमा फोन, इमेल र फेसबुकमा बाक्लो नभए पनि नियमित रह्यो सम्पर्क । केही वर्षपहिले अमेरिका आउँदा कुराकानीमा उनले नेपाल र नेपालीको गौरव तथा मानवताका लागि बुद्ध दर्शनप्रतिको आकर्षण र महत्त्वबारे पनि चर्चा गरेका थिए । बुद्ध दर्शनप्रतिको लगाव र अध्ययनको परिणाम यससम्बन्धी उनका महाभिनिष्क्रमणका अस्वीकृत पाइला उपन्यासलगायत अन्य सिर्जनाहरू पनि सार्वजनिक भएका छन् । अढाई दशक लामो संगतले कविताराम दाइलाई मित्रवत् र प्रेरणादायी अग्रजको रूपमा मैले पाएँ । २ दर्जनभन्दा बढी यथार्थपरक अर्थात् जीवनवादी साहित्यिक कृतिहरूका लेखक हुन् उनी । मृत्यु, मानव जीवन अर्थात् जीव र प्राणीको मात्र होइन प्रकृतिका लागि समेत अनिवार्य चुनौती हो । मानिसलाई मृत्यु अनिवार्य छ वा यसको विकल्प छैन भन्ने थाहा छ र यो स्विकार्न धेरैलाई कठिन र त्यत्तिकै पीडादायी पनि छ । तर कविताराम दाइले जीवनको यो कठिन सत्यलाई पीडारहित ढंगले स्विकारेका थिए । विज्ञानको परिभाषा र निष्कर्षअनुसारको मृत्यु अर्थात् डेटअफ एक्स्पाएर पनि उनले पार गरेका थिए । केही महिनापहिले उनले फेसबुकको इनबक्समा त्यस प्रकारको सन्देश पनि पठाएका थिए, आफूले नजिक मानेका मित्रहरूका लागि । तर उनले त्यसलाई आफू जीवितै रहेको अवस्थामा सार्वजनिक नगर्न पनि अनुरोध गरेका थिए । उनको गत मे २५ मा प्राप्त सन्देशमैले अति नजिक मानेको मेरा प्रिय मित्र गण ! मलाई सन् २०१२ मा बोसे आन्द्रामा क्यान्सर भएको थाहा भो र त्यसलाई तत्काल अप्रेसन गरेर फालियो तर फेरि त्यो फोक्सोमा संक्रमित हुन पुग्यो र आजसम्म किमो लिँदै गरेको स्थिति छ । गत वर्ष जुलाईमा मलाई साढे ३ देखि ६ महिनाभित्र मेरो मृत्यु हुने आकलन डाक्टरले सुनाएका थिए । तर त्यसै बेलामा नयाँ खाले किमो आएको र त्यसको उपचारले मेरो आयु लम्बियो । अझै केही भइहाल्ने म देख्दिनँ । शरीरमा कुनै कतै पीडा छैन । कडा साइड इफेक्ट पनि छैन । ओछ्यान कहिल्यै परेको छैन र अहिले त्यस्तो सम्भावना पनि छैन । यो निको हुने भन्ने त होइन तर आयु त लम्बियो नै । डाक्टरले मिति तोकिदिएको घटनापछि मैले बाँकी रहेका पुराना काम र दायित्व सल्ट्याउने र नयाँ काम बन्द गरें । त्यसैले हिजोआज मलाई तपाईंहरूले नयाँ केही गरेको देख्नुहुन्न । पब्लिकमा पनि अति छोटो समय मात्र देख्दै हुनुहुन्छ । कुनै काम अधुरो नरहोस् भन्ने एक मात्र मेरो चाहना छ । यसैमा तपाईं साथीहरूको समेत सहयोगको अपेक्षा छ । सम्झाइदिनुहोला कहीं कतै मैले गर्न केही बाँकी देखिन्छ कि ? मलाई मर्नसँग किञ्चित डर छैन । मर्न त जीवधारी सबैले पर्छ नै । ७० वर्षमा छु । मान्छेको आयु त्यस्तैत्यस्तै नै हो । यद्यपि बढी बाँच्ने छन् नै । बाँचुन्जेल आफूले जानेसम्म सही ढंगमा बाँच्ने प्रयास थियो र सफल छु भन्ने लाग्छ । केही कतै त्रुटि कमी कमजोरी छ भने ती नियतवश भएका गरेका होइनन् मेरो क्षमताकै कमी कमजोरी हो । त्यता पनि पश्चात्ताप छैन । मैले अहिलेसम्म मेरो यो रोगको अवस्थाको सार्वजानिक गरिनँ । यस्तो थाहा हुनेबित्तिकै स्वजन रुने कराउने, हतासिने, अनि सहानुभूति दिने गर्न लागिहाल्छन् । म त्यस्तो हंगामा चाहन्नँ । ५ वर्ष बित्यो र बडो सरल र उस्तै ढंगमा बित्यो । डाक्टरले मिति तोकिदिंदा भने मैले सम्बन्धित नातागोतामा थाहा दिन आवश्यक सम्झें र तत्काल थाहा दिएँ । अहिले भरखर अबचाहिं तपाईं नजिकका अन्तरंगी साथीलाई पनि भन्न आवश्यक ठानें । केही त्यस्तो कुनै समस्या वा गाह्रो साह्रो भएर होइन तर मेरो आफ्नै गतिविधिमा कमी भइरहेको अवस्थामा यसको कारक तत्त्व यो थियो भन्ने थाहा दिने अवस्था आइसकेको मैले सोचें । मैले यो पत्र सार्वजनिक कतै गरेको छैन । तपाईंजस्तै मेरा अन्य सीमित अन्तरंगी मित्रको बक्समा मात्र छोडेको छु । यति थाहा दिएपछि मैले आफूलाई हल्का भएको महसुस गरेको छु । म यसरी सामान्य ढंगमा जीवितै रहेको अवस्थामा कुनै पनि सामाजिक सञ्जालमा यो मेरो स्वास्थ्यको अवस्थाको हल्लीखल्ली नहोस् त्यति भने मैले तपाईंबाट अपेक्षा राखेको छु ।धन्यवाद ।कविताराम श्रेष्ठसूर्यका अगाडि दियो जलाउनु झनै अँध्यारो वा धूवाँ फैलाउनु हो । लेख्न सकिने र भन्न सकिने बाँकी देखिनँ मैले तत्काल । त्यसको २ हप्तापछि मैले साहस गरेर लेखें कविताराम दाइ सम्झनाका लागि धन्यवाद । तपाईंको स्वास्थ्यको दुखद खबरले म पनि दु:खी भएँ । जीवनको यति कठिन र चुनौतीलाई पनि हाँसीहाँसी सामना गर्ने तपाईंको अठोट र उद्देश्य मर्मस्पर्शी र प्रेरणादायी छ । मलाई लाग्छ चेतना दु:ख पनि हो र दु:ख चेतना पनि हो । चेतना नभए दु:ख भन्ने थाहै हुन्न र दु:ख थाहै नभए चेतना पनि । संवाद र सम्पर्क हुँदै गरोस् है ।तर यसपछि सम्पर्क हुन सकेन । सामान्य १२ फेसबुकमा लाइक र कमेन्टहरूबाहेक । सम्भवत: ४ दिनपहिले आफ्नो फेसबुक स्टाटसमा अहं ब्रह्मास्मि ! लेखेर अस्पताल भर्ना भएका कविताराम दाइको निधनको खबर नेपाल, लन्डन र अमेरिका तिनैतिरबाट १९ नोभेम्बरको बिहान करिबकरिब एकै समयमा पाएँ । उनले केही फेसबुक मित्रहरूको जिज्ञासा वा खिसी टिउरीजस्तो लाग्ने टिप्पणीहरूमा पनि सहज, शान्त र धैर्यपूर्वक रेस्पोन्स गरेका रहेछन् । अहं ब्रह्मास्मि ! यसको अर्थ यसरी दिनुभएको देखिन्छ, मेरो घैंटोमा घाम लाग्यो ।"
फराकिलो आख्यान,"उद्भट समालोचक कृष्ण गौतमले जीवनमा कति आख्यान पढे, कति आख्यानलाई उत्तरआधुनिक चस्माले हेरे । पढ्ने र हेर्ने लामै सिलसिला चल्यो । तर, आख्यानमा रानीवन कतै देखिएन । कसैले रानीवन नदेखेपछि आफैं अघि सरे र ल्याए एउटा रमणीय आख्यान, रानीवन ।पुगनपुग एक शताब्दीभित्र कथा या उपन्यासका नाममा एक ट्रक पुस्तक आइसकेका छन् । कुनै समाचार, कुनै पाठक प्रतिक्रिया, कुनै सूचना, कुनै संवाद, कुनै कुन जीवनी या आत्मकथाका रूपमा । आख्यानको असली स्वाद दिने गरी आएनन् । समाज र जीवनपद्धति अहिले निकै जटिल छ । जटिल समाज र जीवनपद्धतिका निम्ति उपन्यासै खुराक हुँदो रहेछ क्यार । एकलकाँटे समालोचकलाई समेत उपन्यास लेखाइदियो । साहित्यको एउटा हाँगो हो, आख्यान । आख्यानका उपविधा हुन्, कथा र उपन्यास । यति जटिल समयमा विशुद्ध उपन्यास लेखिन सक्छ कि सक्दैन ? त्यसैले यी पारखी लेखकले उपन्यासमा भन्दा आख्यानमै ताकत देखे । उन्नाइसौं र बीसौं शताब्दीमै थोत्रिसकेका सूत्रहरूमा कति उपन्यास लेख्नु ? त्यसैले उनले धेरै विषय र शिल्प मिसाएका छन् यसमा । यस अर्थमा रानीवन कथा पनि हो, उपन्यास पनि । समग्रमा बेजोड आख्यान । भेट भयो ।दुई युवायुवतीको रोमाञ्चकारी भेट ।आख्यानको आरम्भ यसरी नै हुन्छ । अर्थात् डेटिङ नै रानीवन को ओपनिङ हो र इन्डिङ पनि । यसका मुख्य पात्रहरू यकिन ठेगाना तोकेर निस्कन्नन् । उनीहरूका निम्ति घुम्नु भनेको मुक्तयात्रा हो । दुईपांग्रे स्कुटीको यात्रा कडा तान्त्रिक छ । चालक सिटमा तारा, खलासी सिटमा उत्तम । अब विवाद हुन्छ, महिला र पुरुषबीच को अगाडि र को पछाडि बस्ने ? जसले चलाए पनि एक जना त पछाडि बस्नैपर्छ । तैपनि पुरुष अहंमा चोट लाग्छ । बीचमै उत्तम भन्छ, म हाँकूँ ? तारा नियमापत्ति गर्छे, तिमीहरूलाई महिला अगाडि आएको चित्त बुझेको छैन । तिमी अब महिलाको उत्साहलाई बुझ । स्कुटी बेसरी बत्ताएर पुरुषको परीक्षा लिइरहन्छे । तारा स्वतन्त्रता र समानताको आकांक्षा राख्ने फुक्काफाल नारी हो भने उत्तम पुंसत्व हावी भएको पुरुष । शीतयुद्धकालीन सिपाहीजस्ता तारा र उत्तम वादविवाद र तर्कवितर्कको घमासानबीचमा पनि डेटिङमै छन् । सामाजिक सञ्जालमा भेटिएका दुई पूर्वसहपाठी पहिलो डेटिङमै झुक्किछन्, के तिमी उही तारा हौ ? के तिमी उही उत्तम हौ ? गधापच्चीसे नाघेका दुई पात्र एकअर्कालाई सोध्छन्, तिमीले मलाई कस्तो पायौ ? मलाई तिमीले कस्तो पायौ ? दुवैका आआफ्ना मूल्यांकन छन्, चोकमा राखेको चनाचटपटे या मदारीको टोकरीबाट टुँडो निकालेर नाचेको सर्पजस्तो ।विस्फोटक उमेरका दुई पात्र स्नातकोत्तर हुन् । गैरसरकारी संस्थाकी कर्मचारी तारा, सपिङ मलको कर्मचारी उत्तम । यी दुवै एअकआपसमा शंकालु छन्, एकआपसमा विश्वस्त पनि । शंका र विश्वासको दोभानमै आख्यान प्रभावोत्पादक भएको छ । यी दुवैको जीवन किन सामान्य छैन भने आमाबाबु छैनन् । चैनपुरे उत्तम माओवादी द्वन्द्वमा दाजु र बाबुलाई बेपत्ता सूचीमा पाएको युवक हो । तारा तीन जोडी आमाबाबुकी छोरी हो । उसका जन्म दिने आमाबाबु अज्ञात छन् । दोस्रो जोडी आमाबुबा वरपीपल हुन्, जसले एक रात राखे चौतारामा । तेस्रो जोडी आमाबाबुले उसलाई हुर्काए, बढाए, पढाए । तारा अर्थात् तीनपटक जन्मेकी त्रिजा । सीधै बजार ताकिने जमानामा उनीहरू लहडैलहडमा रानीवन पुग्छन् । रूख काट्न नहुने, बुटा लुछ्न नहुने, पशुपक्षी र जीवजन्तुलाई हत्या गर्नु नहुने लोकविश्वास भएको ठाउँ । त्यहाँ गाइनेले गाइरहेको हुन्छ, आउँदिनन् रानी अब रानीवन डुल्न, आउँदैनन् राजा अब रानीवन डुल्न । दरबार हत्याकाण्ड र राजतन्त्र अवसानको संकेत गरिरहेको हुन्छ गीतले । रानीवन नामक सीडीले के बताउँछ भने त्यो ठाउँ नारीप्रधानताको, मातृप्रधानताको र मातृसत्ताको अतीत हो जहाँ महिला सर्वेसर्वा हुन्थी, पुरुष र सम्पत्तिमाथि स्वामित्व राख्थी । यौन स्वतन्त्रता भएकाले बाबुको उस्तो भूमिका थिएन । उत्तराधिकार आमाबाट छोरीतर्फ जान्थ्यो । शासनको दुई आधार थिए, प्रेम र शान्ति । देवी, मायादेवी, जनदेवी, महारानी कहलिन्थी महिला । त्यसैले रानीबारी, रानीटार, रानीघाट अस्तित्वमा थिए । लडाकु पुरुषले सत्तापलट गरिदिए । सम्पत्ति र महिलामाथि प्रभुत्व जमाए । यौन स्वतन्त्रता पुरुषको भयो र महिलाका निम्ति निषिद्ध । उत्तराधिकार छोरातर्फ गयो । चान्द्र पञ्चांगलाई सौर पञ्चांगले विस्थापित गरियो । परम्परागत नारी होइन तारा । न विवाहको स्थायी बन्धनमा बाँधिने चाहना छ, न त आमा बन्ने रहर । उसको विचारमा आफैंले आफूलाई साङ्लो लाउन खोज्नु हो विवाह । दीर्घकालीन सम्झौता गरेर जिन्दगीको साङ्लाले बाँध्नु स्वतन्त्रताको हत्या हो । उसलाई त्यही साङ्लो तोड्ने युवक चाहिएको छ । उत्तम त्यो हुन सक्छ कि सक्दैन, त्यो जाँच्नु डेटिङ एउटा अवसर हो । अझ उसमा दुलहालाई घर भित्राउने रहर पनि छ । बरु उसका लागि अल्पकालीन तमसुक अर्थात् लिभिङ टुगेदर मन्जुर छ । उसले भन्छे पनि, म न केटीसित गर्छु, न त केटासित नै । मैले रुचाएको प्रेमी स्वतन्त्रता हो । आख्यानमा नारी अधिकारवादी पुरुषका नामहरू नै महिलाविरोधी ठान्छन् । श्रीमतीप्रसाद, नारीप्रसाद, महिलाप्रसाद, माताप्रसाद, वनिताप्रसाद, देवीप्रसाद आदि मैत्रीपूर्ण नाम हुन सक्ने दलिल पेस गर्छन् । परिवार नियोजनका साधनलाई उनीहरू रक्षाबन्धन ठान्छन् । वास्तवमा नारीको सर्वोच्चता जाहेर गर्छ यो आख्यानले । मातृसत्ता सबभन्दा पुरानो मानेको छ । पुरुषभन्दा पहिले महिला नै अस्तित्वमा आएको तर्क पनि छ । महिला जति आदिम छ, उति नै आधुनिक । उसको अस्तित्व विरोधमा छ । उसको तिरमिरे पहिचानमा पुरुष अल्झँदै गयो, जसरी उत्तम अल्झेको छ, न छाड्नु, न अँगाल्नु । पितृसत्ताले सुख, शान्ति र समृद्धिको साटो युद्ध र पराधीनता मात्र दिएको भन्ने ताराको जिकिर बदलिँदो समयको तस्बिर हो । नारी र पुरुष सम्बन्धबिना उभिन पनि सक्दैनन् । र, पनि हार्न कोही पनि सहजै तयार देखिँदैन । आख्यानमा नरनारीको युग्मकमा ठूलो वा सानो, अग्लो वा होचोको रेखांकन तोड्ने र उपेक्षित, किनारीकृत, विलिंगी, समलिंगी, तृतीय लिंगीलगायत आकृष्ट हुन्छन् । नारी र पुरुष दुवै बराबर, दुवै समान, उत्तम तारा नरनारी दुवै बराबर । न यो केन्द्र, न त्यो केन्द्र । विनिर्माणिक औचित्यको अभिनन्दन गर्नु पनि आख्यानकारको उद्देश्य देखिन्छ ।समाज र समयको फराकिलो आख्यान हो, रानीवन । यसले धेरै डिस्कोर्स दिएको छ । राजनीतिक सिमानाभन्दा पर विश्व व्यवस्थाको परिकल्पनासमेत गरेको छ । विषयवस्तु मात्र नभएर शैली पनि नूतन र सामयिक छ । युवक र युवतीको एकदिने डेटिङको झीनो कथानक समाएर भाषा, संवाद र बहावको साथमा बलियोसँग उभिएको छ । कथाभित्र उपकथा, घटना र चरित्र तथा मिथकहरू गाँसिएका छन् ।खासमा रानीवन नयाँ पुस्ताको समाजदृष्टि हो । परिवर्तित चाख, रुचि र आकांक्षाको प्रतिध्वनि हो । नयाँ ज्ञानको बोध, सम्प्रेषण र विस्तार हो । यसमा प्रविधि र अर्थराजनीतिको जबर्जस्त प्रभाव छ । प्राकृतिक र मानवीय वृत्तिको उपेक्षा गर्न नहुने पाठ छ । नेपाली समाजका अनेक घटना, विम्ब र रङ यसमा कोलाज भएर मिसिएका छन् । नेपाली समाज कति उत्तरआधुनिक हो कि कति होइन ? विमर्शका लागि पनि यसले स्पेस दिएको छ । यसमा उत्तरआधुनिक रौनक, उत्तरआधुनिक जिज्ञासा र उत्तरआधुनिक दीप्तिको झलक छ । माओवादी विद्रोह, भुइँचालो, नाकाबन्दी, वैदेशिक रोजगारीले निम्त्याएको समस्या अनि लिंग रूपान्तरण आदि सामयिक विषयसमेत उठाएको यो आख्यान कतै रुमानी, कतै स्वप्निल औजार भएको बहुरंगी छटा हो ।समाज वाक्कलाग्दो बुद्धिचालमा सुक्दै गएको छ । काममा सम्भव नभए कमसेकम फेन्टासीमै उडेर भए पनि कठोर हुँदै गएको जीवनलाई जिउँदो बनाउने कोसिस छ आख्यानकारको । त्यसैले उनी ठाउँठाउँमा स्वप्निल या रुमानी भाव ल्याइदिन्छन् । पुँजीवाद वा बजारवादको पक्ष र विपक्षमा पनि भरभार तर्क गर्छन् । प्रेमको विकास किनमेलबाटै हुन्छ, जहाँ बराबरीको सम्भावना छैन, त्यहाँ हार्दिकताले बरोबरी मिलाउने काम गर्छ । पुँजीवाद लामखुट्टे हो, उडुस हो । यसले नराम्ररी हामीलाई चुस्दछ । पुँजीवाद बन्चरो हो । यसको प्रमुख लक्ष्य जंगल सिद्धाउनु हो र आखिर आफैं पनि सिद्धिनु हो । आदि इत्यादि ।जीवन के हो ? मालसामान ।जीवनको लक्ष्य के हो ? उपभोग ।जीवनको गन्तव्य कता छ ? पुरानिँदै जानुमा । यथार्थ कहाँ भेटिन्छ ? शौचालयमा, मसानमा, अस्पतालमा, प्रसूतिगृहमा ।प्राध्यापनको लामो अनुभव र साहित्यिक चिन्तक भएकाले शब्दहरूको सरगर्मी छ कृष्ण गौतमको आख्यानमा । हरेक अभिव्यक्ति सूक्तिमय छन् । जीवनदर्शन छ्यालब्याल छ आख्यानभरि । राजाको सिंहासनभन्दा गरिमामय आसन कुन हो ? आमाको काख । सबैभन्दा मीठो माया कसले दिन्छ ? आमाले । जीवन कर्म हो । जीवन पसिना हो । जीवन स्वहितका लागि पनि हो । जीवन परहितका लागि पनि हो । आख्यान थुप्रै ठाउँमा निबन्धात्मक पनि भएको छ । उनी के भन्छन् भने सेना र सत्ताको आवरण नभिरेका छेउ र कुनाहरू नै हामीलाई उपेक्षित र दमित सत्यको साँचो उपलब्ध गराउँछन् । मान्छे न आफूलाई बुझ्छ, न त अर्कालाई बुझ्न सक्छ । न आफूलाई चिन्छ, न त अर्कालाई । आफूलाई नबुझ्नुमा, निचिन्नुमा पनि एउटा विचित्रको तागत छ र त्यही तागतले मान्छे बाँच्छ । यदि सब कुरा जान्दो हो त ऊ यस धर्तीको जीवन हुन लायक हुने थिएन । नियतिले मान्छेलाई ठोस ठोस कुराको साँचो दिएको छैन । त्यही साँचो खोस्नका लागि कलाकारहरू, दार्शनिकहरू, साहित्यकारहरू, वैज्ञानिकहरू, धर्मविद्हरूले पसिना झार्दै आए । हात लाग्यो फुस्सा ।नारी र पुरुषबीच संवाद संस्कृति चाहेको छ रानीवन ले । संवादबिना न लोकतन्त्र फस्टाउँछ, न त स्वतन्त्रता । आजका जे जति समस्या छन्, ती सर्वथा संवादकै संकट हुन् । समाजका सबै घटक तब आश्वस्त हुन्छन्, जब सबै लिंग, वर्ग, रङ, अल्पसंख्यकका अस्तित्व स्वीकृत हुन्छ । त्यति बेला मात्र कसैले बन्दुक उठाउने दुस्साहस गर्न सक्दैन । लिंगीय अर्थमा उत्तम पुरुष हो, संस्कृतिमा झुकाव भएको पितृसत्ताको प्रतिनिधि । तारा नारीको स्वगत पहिचानको पक्षधर । यसले न तारापथ लिएको छ, न त उत्तमपथ । कम्तीमा दुईबीच डेटिङका नाममा गफगाफ गराएको छ । अहिले नेपाली साहित्यमा उपलब्ध उम्दा आख्यानमा रानीवन पर्छ नै । यसमा कमजोरी नै नभएको चाहिँ होइन । कमजोरी धेरै नभएका मात्र हुन् । यसको प्रयोग या असावधानी के भने प्रत्यक्ष कथनमा सिंगल वा डबल उद्धहरण चिह्न प्रयोग नै भएका छैनन् । त्यसले पठनमा व्यवधान प्रशस्त पुर्याउँछ । कम्तीमा दुई जनाको संवाद इन्टर हानेर छुट्याइदिएको भए पनि यस्तो असुविधा हुँदैनथ्यो । विवाहका बारेमा, सत्यको बारेमा वा अरू प्रसंग पटकपटक दोहोरिएका छन् । आख्यान रिड्र्ली टेक्स्ट् (पाठ्य) भन्दा राइट्र्ली टेक्ट् (लेख्य) भएकाले सामान्य पाठकलाई सुगम नहुन पनि छ । कथावाचक बेग्लाबेग्लै भएको र विषय पनि बहुप्रकारको भएकाले कसैकसैलाई अनाकर्षक लाग्न सक्छ । कलेज छुटेको पाँच वर्षमै नचिनिने कसरी हुन्छ भन्ने पनि प्रश्न उठ्न सक्छ । पुरुष र नारी दुवै पात्रमा लेखक हावी भएजस्तो नलाग्ने पनि होइन । यसको शक्ति भनेकै कौतुकमय भाषा हो । यति धेरै विचारको बिस्कुनलाई पनि काव्यात्मक बनाउन सक्नु लेखकको असाधारण खुबी हो । उनको कला, लाक्षणिकता र रूपकको प्रयोग जादूमय छ । यस अर्थमा गद्यको महाकाव्य भने पनि हुन्छ । यो लेखकले जानबुझमा पाठकलाई दिएको काव्यात्मक आख्यान हो । नेपाली आख्यानमा आएको विशेष उल्लास हो । र, नेपाली साहित्यका निम्ति नवीनतम भेट पनि । शैली र विचारको हिसाबमा रानीवन दुईचोटि होइन, दसचोटि पढे पनि हुन्छ ।"
नारीपुरुष सम्बन्धबारे साहसिक दृष्टि,"सानु शर्माका यी काव्यिक हरफहरू कुनै कवितासङ्ग्रहबाट साभार गरिएका होइनन् । एउटा धारिलो उपन्यासको प्रवेशद्वारमा आकर्षक साइनबोर्डको शब्दचित्रजस्ता यी अभिव्यक्तिले पाठकलाई उपन्यासको आरम्भमै सौन्दर्यको आनन्दले रन्थनाइदिन्छन् । जब उपन्यासको आरम्भ हुन्छ, त्यहीँदेखि तनावको आरम्भ हुन्छ र त्यही तनावसँग जोडिएर अनेक विसङ्गत भोगाइहरू लस्कर लाग्न थाल्छन् । नारीपुरुषका प्रेम र नृशंसतामा युगौँदेखि स्थिर बनेको समाजका अँध्यारा पक्षहरूले आँखामा आँसुभन्दा आक्रोश उमाल्न थाल्छन् । बाँकी आनन्द कथानकको बुनोटको भाषिक क्षमतामा भेटिन्छ । विप्लवी शीर्षक यस उपन्यासमा प्रस्तुत घटना, पात्र र परिवेशले शीर्षकको परम्परागत अर्थलाई नियन्त्रण गरेका छन् । पितृसत्तामा क्रान्तिका नायक, प्रतिनायक र खलनायक सबै पुरुष नै हुँदै आएका छन् । पुरुष पात्रको साहस र शौर्यको गाथा विप्लव शब्दले बोक्दै आएको धेरै भयो । खासगरी राजनीतिक परिवर्तनमा होमिएका वर्गीय नेतृत्व समाल्ने विद्रोही चरित्रलाई नेपाली साहित्यका विविध विधामा क्रान्तिको (प्रतीकात्मक, सकारात्मक) अर्थमा विप्लव भनिएको पाइन्छ, तर प्रस्तुत उपन्यासमा स्वको पहिचानका निम्ति परिवार र राष्ट्रियअन्तर्राष्ट्रिय समाजसँग विद्रोह गरिरहेकी नारीको नायकत्वमा विप्लवी शब्दको आविष्कार भएको छ । त्यसैले क्रान्ति शब्दमा भोगाइसापेक्ष अनेक अर्थ सम्भावित छन् । अर्थहरूको खुलापन नै अहिले प्रचलित शब्दहरूको शक्ति पनि हो । विप्लवी उपन्यासमा प्रयुक्त नयाँ अर्थ बोक्ने पात्रलाई पितृसत्ताले कहिल्यै क्रान्तिको प्रतीकका रूपमा स्विकारेको छैन । त्यसैले पनि परम्परागत सोच र शक्तिको बलियो स्तम्भलाई ढाल्ने यस उपन्यासको विषयगत विस्तार निकै साहसिक छ र सँगसँगै यसबाट समाजका भित्री तहमा अझैसम्म अवशेष भइनसकेका रूढ शक्तिकेन्द्रहरू विचलित हुने पनि निश्चित छ ।विप्लवी उपन्यासको आरम्भ र विस्तार रैखिक ढाँचामा भएको छ । घटनाहरूको विकासमा प्रशस्त कुतूहल दिन सफल यस उपन्यासकी नायिका सासा (सहर्षा) सम्भ्रान्त र शिक्षित परिवारकी एक्ली सन्तान भएकीले उसको जीवनको पूर्वाद्र्ध सुखी, शान्त र सभ्य छ । मातापिताको आदर्श प्रेमको छहारीमा हुर्किएकी सासाको चरित्र निर्माणमा बाबाको शान्त र स्वनिर्णयको सम्मान गर्ने स्वभाव तथा आमाको प्रेमप्रतिको समर्पणभावले निकै अर्थ राखेको छ । त्यसैले ऊ आफूले प्रेम गरेको पात्रमा बिनासर्त समर्पित भई वैवाहिक जीवनको आरम्भ गर्ने निर्णयमा पुगेकी हो । एमबीबीएस पढिरहेकी सासाको विवाहमा मातापिताको सहमति नभए पनि उसले प्रेमका आधारमा जीवनको निर्णय गरेर एउटा निम्नमध्यमवर्गीय परिवारको सङ्कुचित मानसिकताको साँगुरो परिवेशमा आफूलाई सीमित गरीगरी धेरै कुरामा सम्झौता गर्दै जानुमा उसको उदात्त चरित्र प्रतिविम्बित छ । उपन्यासकी समाख्याता सासाले संस्मरणात्मक शैलीबाट अघि बढाएको परिवेश चित्रणमा उसका चरित्र विकासका सन्दर्भहरू उपन्यासको अन्तसम्म नै मुख्य कथानकको सहयोगी भएर सँगसँगै हिँडेका छन् । प्रेमको नाटक रची सम्पन्न परिवारका छोरीबाट आर्थिक शोषण गर्ने वीरेन्द्र विगतदेखि वर्तमानसम्मैका चरित्र विघटन हुँदै गएका वर्गीयअसत्पात्रको प्रतिनिधि हो । अझ उसलाई उक्साउने उसकी आमा, निरीहतामा बाँचेको बाबु र भाउजूका व्यक्तिगत सामानमा हक जमाउने बहिनीहरूको चरित्रले सासाको विवाहोत्तर जीवनको विकट भोगाइलाई दृश्यात्मक बनाएको छ । तीन जना सहपाठी नारी चरित्रहरूको नि:स्वार्थ मित्रता, भगिनी स्नेह र उत्प्रेरणाका आधारमा उपन्यासमा तीनै जनाको चरित्रले फैलिने मौका पाएको छ । सासा र सन्ध्या यस उपन्यासका जुझारु व्यक्तित्व हुन् र तिनको प्रतिरोध नेपाली समाजको परम्परागत पितृसत्तात्मक सोचबाट विकृत बनेको समाजको सांस्कृतिक प्रहारसँग छ । ज्योति भने जुझारु हुँदाहुँदै पनि पितृसत्ताको कठोर मानसिकताले पेलिएकी कारुणिक पात्र बन्न पुगेकी छ । परिवार र समाजका आँखामा आदर्श पतिको रूप धारण गरेको डाक्टरले ज्योतिलाई विवाहपछि दिएको शारीरिक र मानसिक यातना अवर्णनीय छ । नेपाली समाजमा बाह्य चरित्रका आधारमा व्यक्तिको उच्च मूल्याङ्कन गरिन्छ । मानवीय दुर्बलताहरूको सम्भाव्यतातिर आँखा चिम्लिने प्रवृत्ति छ । द्वैधचरित्रधारी, अहम् र यौनकुण्ठाले ग्रस्त पात्रलाई छोरी सुम्पिएपछि फेरि उसको जीवनको मर्मतिर फर्केर नहेर्ने पितृसत्तात्मक परिवार व्यवस्थाले ज्योतिलाई हिंसा सहन बाध्य पारेको हो । अन्तमा त्यो यातनालाई लामो समयदेखि हेर्दै आएको शिक्षित ड्राइभरले ज्योतिको कल्पनातीत असहायपनमा उद्धार गर्नु उच्च मानवताको दृष्टान्त हो भने त्यो हदसम्म पुर्याएर अझ ड्राइभरसँग भागेको हल्ला फिँजाउनु तथाकथित मनोरोगी डाक्टरको नीचताको पराकाष्ठा हो । यसरी नै सन्ध्याको आर्थिक हैसियत र उसको सुन्दरताविहीन अनुहारलाई हेरेर उसको जीवनको उपहास गर्ने समाजको मानसिक हिंसाले उसलाई अन्तत: सङ्घर्षशील र जुझारु बनाएको हो । यही जुझारुपनामा विप्लवी को एउटा स्वरूप स्पष्ट उभिन्छ । ज्योतिको अन्तिम पीडाको अभिव्यक्तिलाई भिडियो रेकर्ड गरेर डाक्टरको चरित्रलाई उदाङ्गो पार्ने र ज्योतिको आत्मसम्मानलाई फिर्ता ल्याउने योजनामा रहेकी सन्ध्याको उद्देश्यमा ज्योतिको आत्महत्याले अन्तिम सफलता पाउन नसके पनि सन्ध्याले डाक्टरलाई त्यस समाजमा ससम्मान बाँच्न दिएकी छैन । यस समाजमा टिक्न अनेक प्रपञ्चमा आफूलाई अभ्यस्त बनाउनुपर्ने कला सिकेकी प्रतिभाशाली र आफ्नै मिहिनेतले आरोहतिर उक्लिँदै गरेकी सन्ध्याको जीवन बुझाइ निकै सकारात्मक, मनमोहक र प्रेरक लाग्छ ।उपन्यासको मुख्य कथानकलाई सासाले डोर्याएकी छ । वीरेन्द्रकी प्रेमिका हुँदा सर्वस्व प्राप्त गरेको भ्रममा परेकी ऊ विवाहपछि वीरेन्द्रकी आमाको अन्धविश्वासी र पितृसत्ताको प्रवक्ता चरित्रबाट छटपटिएर बिस्तारै बिउँझिँदै गएकी छ । वीरेन्द्रको अर्थ र यौन पक्षको आसक्ति सासाका अगाडि उदाङ्गिएपछि उपन्यासको अन्तिम उत्कर्ष सुरु हुन्छ । यसअघि सासाले आफूले पाएको छात्रवृत्तिलाई स्वीकार गरी जर्मनीमा एमडी गर्न जाने निर्णयबाट नयाँ मोडको प्रारम्भ भएको थियो । यसपछिको सासाको जीवन नियमित आकस्मिकताबाट डोरिएको छ । नाटकीय रूपमा हवाइजहाजको यात्रामा दुई नाबालक छोराहरूसहित भेटिएको आदित्य स्वराजसँगको नयाँ सम्बन्धमा मातृत्व र प्रेमको सम्भावित स्वर्णिम पथको कल्पना गरिरहेकी सासाले एमडी सकेलगत्तै आदित्यसँग मानसिक र दैहिक सम्बन्धलाई स्वीकार गर्नुमा अवचेतन कामनाको प्रबलता छ । त्यसलाई उद्दीप्त पार्नमा वीरेन्द्रको उत्तरदायित्वविहीन चरित्र र आदित्यको समर्पित चरित्रबीचको तुलनासँगै सासाको अवचेतन मनको द्वन्द्वले काम गरेको छ । समग्रमा विप्लवी उपन्यास नारी समस्यामूलक मात्र नभएर सामाजिक समस्यामूलक उपन्यास हो । यस उपन्यासले अझै पनि वर्गीय सम्बन्धबीच प्रश्न उठाएको छ । सम्पन्नता र विपन्नताका बीच देखिने अनमेल स्थिति केवल आर्थिक असमानतासँग मात्र गाँसिएको हुँदैन, यो त परिवेशसापेक्ष हुर्काइले बनेको एउटा ठूलो मानसिक समस्या पनि हो, जसले दैनिक जीवनमा संस्कारका रूपमा प्रकट भएर पूरै जीवनलाई ध्वस्त बनाउँछ भन्ने प्रमाण विप्लवी को मूल कथ्यमा छ । प्रस्तुतिका आधारमा यो उपन्यास आम नेपाली पाठकका निम्ति लेखिएको उपन्यास हो । प्रतीक र विम्बको नगण्य प्रयोगसँगै सरल र सहज भाषाशैलीमा पनि मनमोहक व्यङ्ग्यचेतको प्रधानताले उपन्यासलाई बोझिलो हुनबाट बचाएको छ भने प्रस्तुतिमा पनि निखार ल्याएको छ । सासाको दुर्घटनाग्रस्त बनेको प्रेम जीवनले दिएको मानसिक तनावले उसको निर्णयपूर्वका अवस्थालाई निकै आवेगी र हठी अनुभव गराएको छ । कतिपय ठाउँमा जवाफी प्रतिकारमा उत्रिएकी सासा विशिष्ट पात्रभन्दा आम नारी चरित्रको प्रतिनिधिसम्म मात्र अनुभव हुन्छे । सहनशीलता र विद्रोही दुवै स्वरूपमा सासाको अस्तित्व चेतनाले परिपाक पाउन सकेको छैन । मातृत्वचेतना प्रबल भएर अन्तमा वीरेन्द्रसँगको वैवाहिक सम्बन्ध तोड्न पुगेकी सासाको आदित्यसँगको सम्बन्ध र गर्भाधानप्रति पाठकमा तिरस्कारभावले ठाउँ लिँदैन । दोस्रोपटकको अन्तिम निर्णयपूर्वको सासाको दैनिकीले भने नेपाली समाजमा शिक्षित नारीले पाएको दोहोरो जिम्मेवारी र कष्टका व्यावहारिक पक्षको सटीक चित्रण गरेको छ । आदित्य स्वराजसँगको निराशाजनक पछिल्लो भेट र सासामा आकस्मिक रूपमा आएको अस्तित्व चेतनाले मातृत्व चेतनाभन्दा माथि उठेर नारी अस्तित्ववादी चेतनाको आरम्भ भएको छ । समाजमा पुरुष र नारी विद्रोहको स्वरूप अत्यन्त फरक छ । नारीहरू स्वअस्तित्वका निम्ति पितृसत्तात्मक मानसिकताका आफ्नै वर्गसँग समेत जुध्न विवश छन् । समाजमा वैयक्तिकताको जति नै सम्मान हुन थाले पनि सम्बन्धगत आधारमा भने नारीपुरुषको सम्बन्ध प्राकृतिक अधिकारका प्राथमिकतामा पर्न सकेका छैनन् । त्यसैले पनि विप्लवी को विशाल अर्थभित्र कतिपय पाठकलाई औपन्यासिक कथानक झीनो र एकाङ्गी लाग्न सक्छ तर यही झीनो कथ्यभित्र सारा मनोविज्ञान निर्माण भएको हुन्छ । अधिकांश नारी समस्या र भोगाइका क्षणप्रतिक्षणका मार्मिक संवेदनाहरू घरबाटै सुरु हुन्छन्, घरसँगै समाप्त हुन्छन् । त्यसैले यहाँका कतिपय घटनाको विकासक्रमसँग सन्तुष्ट हुन नसके पनि असहमत हुन सकिन्न । विप्लवी मेघको परिकल्पनामा वर्षात्को लक्षणार्थ बोकेको उपन्यास हो । यसमा पाठकको बोध र ग्रहण क्षमताका आधारमा सीमित र विस्तृत दुवै किसिमको समाजशास्त्रीय विश्लेषण गर्न सकिने आधारहरू प्रशस्त छन् ।"
नियुक्ति भनेकै निष्कासन !,"गत महिना मात्र उनले व्यवस्थापकीय पद गुमाएका हुन् । अहिले पनि एभरटन १६ औं स्थानमा छ, तर सिजनको सुरुमा लागेको थियो, यो मर्सिसाइड क्लब कम्तीमा शीर्ष चारमा हुुनुपथ्र्यो । यस्तो किन भन्दा क्लबले ट्रान्सफर विन्डोमा मन खुलेर खर्च गरेको थियो । वायन रोनी फेरि क्लबमा फर्केको थियो । तर सुरुदेखि नै टिमले राम्रो गर्न सकेन । पोहोर सिजन एभरटन सातौं स्थानमा थियो र सबैले कोमनलाई त्यस्ता व्यवस्थापकका रूपमा चित्रण गरेका थिए, जसले एभरटनलाई आकाश छुवाउने छन् । तर केही खराब नतिजाको शृङ्खलापछि टिम भुइँमा झरिहाल्यो र कोमनले चाँडै बिदाइ पाइहाले । केही हदसम्म कोमनमाथि अन्याय भएको थियो कि ? सायद यस्तै अन्याय वेस्ट ह्यामका स्लेभन बिलिचमाथि पनि भयो कि ? वेस्ट ह्याम अहिले १८ औं स्थानमा छ, अर्थात् यो रेलिगेसन जोन नै हो । धेरै अगाडि होइन, केही समयअगाडि मात्र उनको नेतृत्वमा वेस्ट ह्यामले राम्रो गरिरहेको थियो, तर यसपल्ट के भयो के भएन, भन्नै नसकिने गरेर क्लबले खराब खेल्यो । यस्तोमा क्रोएसियाली व्यवस्थापक पनि बर्खास्तीमै परे । पुलिसजस्तै उनले पनि यो बर्खास्तीलाई सहजै लिए र प्रतिक्रियामा भने, टिमले मेरो नेतृत्वमा जसरी खेल्यो, त्यसमा मलाई गर्व भने छ है । व्यवस्थापकलाई फुटबलमा एउटा थ्योरी के पनि छ भने यिनीहरूलाई क्लबमा नियुक्त गरिनु नै बर्खास्त गर्न हो । अर्थात् म्यानेजर्स आर हायर्ड टु फायर । प्रिमियर लिगमा चलेको पछिल्लो बर्खास्तीको लहर हेर्दा यो हो जस्तै पनि लाग्छ । तर यो मज्जा आउने र स्वादिलो मान्न मिल्ने घटना भने पक्कै होइन, फुटबलमा ।  :"
उदीयमान टिमको अनिश्चित बाटो,नेपालको वर्तमान स्तर हेर्ने हो भने कुनै पनि स्तरमा भारतसँगको पराजय नेपाली क्रिकेटमा खासै नौलो हुँदैन । सन् २०१६ को फेब्रुअरीमा नेपाल आईसीसी यू१९ विश्वकपमा भारतसँगको पराजय पनि त्यसैको शृंखला थियो । कुनै अप्रत्यारिलो नतिजा आइहाल्छ कि भन्ने आशामा रहेको नेपाललाई भारतले सजिलै ७ विकेटले पराजित गरेको थियो ।
हसन र अलीसँग जंगमको संगम,"तर मेहदी र नेपाली संगीतको सम्बन्धमा यही पूर्णविराम लागेन ।सामएगजल सकिएपछि मेहदीलाई गोरखा दक्षिण बाहु पहिलो दर्जा प्रदान गरियो । यत्रो सम्मान दरबारमा कुनै पनि विदेशी कलाकारले पाएको पहिलो अवसर थियो । राजा वीरेन्द्र र मेहदीको मित्रता कति गाढा भयो भने वीरेन्द्र पाकिस्तान जाँदा विमानस्थलमा स्वागत गर्न तत्कालीन पाकिस्तानी राष्ट्रपतिसँग मेहदी पनि पुगेका थिए । एक बसाइका क्रममा वीरेन्द्रले भनेछन्, मेरी मिसेस (चाँदनी शाह) पनि शायरी लेख्छिन् । हजुरले गाउनुपर्यो । जंगम सुनाउँछन्, मेहदी साबले हुन्छ भन्नुभएछ अनि संगीतकारमा चाहिं मेरो नाम लिनुभएछ । त्यतिबेलासम्म मलाई दरबारले चिनेको थिएन । उहाँले नै चिनाउनुभयो । त्यसपछि चाँदनी शाहको १० वटा गीत छानियो । सुरुमा हिन्दी अनि उर्दूमा अनुवाद गरियो । गीत बोकेर जंगम कराँची नै गए, मेहदीको घरमा । ६ वटा गीत उतै रेकर्ड भयो तर अहिलेसम्म बाहिर आएको छैन । जंगमका अनुसार यी गीत रेडियो नेपाल र रेडियो पाकिस्तानसँग छ । नेपाल टेलिभिजनले भिडियो बनाउने वाचा गरेको थियो तर सबै कुरैमा सीमित भयो । तैपनि जंगमको आशा मरिसकेको छैन । भन्छन्, ती गीत पब्लिकसम्म पुर्याउनु मेरो ड्रिम प्रोजेक्ट हो । एकातिर मेहदीको स्वरमा मविवि शाहको गीत स्टुडियो रेकर्ड गर्ने मेसो मिलेन, अर्कातिर रेकर्ड भएका चाँदनी शाहका गीत श्रोतासम्म पुगेनन् । यसको पीडा त छँदै छ । तर पनि संगीतकार जंगमलाई मन बुझाउने अर्को गतिलो कारण पनि छ । त्यो हो, मेहदीकै कारण उनले अर्का विख्यात गजल गायक गुलाम अलीसँग संगत गर्ने अवसर पाए । गुलाम अलीका लागि चार गीतमा संगीत दिए, सबै सदावहार लोकप्रिय छन् । यो प्रसंग हो, २०४१ सालमा गुलाम अली नेपाल आउँदाको । जतिबेला चुपके चुपके रात दिन, हंगामा लगायतका गजलबाट उनले हंगामा मच्चाइरहेका थिए । हिन्दुस्तानी शास्त्रीय संगीत र गजलको सम्मिश्रण गरेर वाहवाही कमाएका गुलाम अली आफ्नो चमत्कारयुक्त स्वरले जोकोहीलाई लठ्ठै बनाउँथे । उनका धेरै हिट गजल भारतीय फिल्ममा समेत प्रयोग गरिएका छन् । मेहदीपछि गजलको दुनियाँमा ठूलो नाम छ, अलीको । यिनै गायक नेपाल आउँदा नेपाली गीत रेकर्ड गर्ने योजनामा थिएनन् मात्र, उतैबाट रचनाकार र संगीतकारको नामसमेत तय गरिसकेका थिए । रचनाकार मविवि शाह, संगीतकारचाहिँ दीपक जंगम । पाकिस्तानमै मेहदीले यी नाम सुझाएका रहेछन् उनलाई । त्यसैले त नेपालस्थित पाकिस्तानी दूतावासमा भेट्दा जंगमले आफ्नो परिचय दिनै परेन । बरु अली आफैंले सीधै सोधेछन्, चार दिनमा चारवटा गीत बनाउन सक्नुहुन्छ ? जंगम हाँस्दै भन्छन्, मैले सक्छु भनें तर कुनकुन गीत संगीतबद्ध गर्ने भनेर छानिएको समेत थिएन । त्यसैले घर पुगेपछि अलमलमा परें । तैपनि पछि हट्ने गुञ्जायस थिएन । मविवि शाहको गीतिसंग्रह फेरि उसैको लागि पल्टाएँ । चार गीत छानें । लोलाएका ती ठूला तिम्रा दुई नजरले कम्पोजिसन गर्न हार्मोनियम समाउँदा रातको ११ बजेको थियो । बिहान ३ बजे पूरा भयो । ६ बजे पद्मकन्या क्याम्पस पढाउन पुग्नुपर्ने । तर दिउँसोसम्म गुलाम अलीलाई कम्तीमा दुईवटा गीत सुनाउनुपर्ने । क्या फसाद ! त्यसैले त कलेज गए, विद्यार्थीलाई गृहकार्य दिए अनि कक्षा कोठामै कम्पोज गर्न थाले । २ घण्टामा त्यो पनि विद्यार्थीमाझ कम्पोज गरेको गीत अरू कुनै नभएर किनकिन तिम्रो तस्बिर मलाई निको लाग्छ थियो, जुन आज पनि हरेक उमेर समूहका श्रोताले उत्तिकै रुचाउँछन् । तेस्रो गीत थियो, गाजलु ती ठूलाठूला आँखा अनि चौथोचाहिँ के छ र दिऊँ । रेकर्ड गर्न जाँदा रेडियो नेपालमा गुलाम अलीको भव्य स्वागत गरिएको दृश्य जंगमले अझ बिर्सिएका छैनन् । हरेक गीत दुई घण्टा रियाज गरेपछि रेकर्ड गरिएको थियो, १ वैशाख २०४२ मा । जतिबेला जंगम ३२ वर्ष पुग्दै थिए । यी गीतले गुलाम अलीको नेपाली गायन अमर मात्र बनाएन, जंगम आमभन्दा अलग संगीतकारका रूपमा स्थापितसमेत भए । त्यति छोटो समयमा त्यति दिग्गज कलाकारका लागि त्यति सुमधुर गीत कम्पोज गर्नु चानचुने क्षमता हो र ? जंगम आफैंलाई लाग्दोरहेछ, संगीत यात्राको सुरुआततिरै मेहदी र गुलाम अलीजस्ता ठूला हस्तीसँग सहकार्य गर्न पाउनु र सफल हुनु साँच्चै भाग्यको खेल हो ।"
चराको संसार,"सोही रूखमा भेटिएको लिटिल कर्माेरेन्ट अर्थात् सानो जलेवा जसलाई जल कौवा पनि भनिन्छ । जलेवाको जोडी पनि ओथार बस्ने र गुँड मिलाउनमै व्यस्त थिए । जलेवा रैथाने र आगन्तुक दुवै प्रजाति हो । ठूलो तलाउ, सिमसार क्षेत्रमा एक्लै या झुन्डमा देखिने जलेवा किनारमा दुवै पखेटा फिंजाइरहेको अवस्थामा भेटिन्छ । प्रजननका बेला पूरै शरीर कालो हुने र पखेटा केही खैरो रंगको हुने गर्छ । यो पनि १२ फिटसम्मको अग्लो रूखमा गुँड बनाएर बच्चा कोरल्ने गर्छ । यो पक्षी नेपालबाहेक भारत, बंगलादेश, बर्मा, थाइल्यान्ड, लाओस, इन्डोनेसियामा समेत पाइन्छ । पानीभित्र एक मिटरसम्म भित्र डुबुल्की लगाएर माछा चुच्चोले च्यापेर बाहिर सतहमा आएर निल्ने गर्छ । शब्द : वेदराज पौडेलतस्बिर : विशप ताम्राकार"
