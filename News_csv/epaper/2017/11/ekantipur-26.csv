शीर्षक,विवरण
पहिलो चरणको मतदान आज,"३ मतपत्र, ४ छापकाठमाडौं (कास) दुई संविधानसभा निर्वाचनमा दुइटा मतपत्रको अभ्यास गरिसकेका मतदाताले यस पटक तीनवटा मतपत्र पाउने छन् । प्रतिनिधिसभा र प्रदेशसभाका लागि प्रत्यक्ष निर्वाचन प्रणालीतर्फ अलगअलग पानामा मतपत्र छापिएको छ भने समानुपातिक निर्वाचन प्रणालीतर्फ एकै पानामा दुइटै सभाको मतपत्र रहेको छ ।प्रत्यक्षतर्फ प्रतिनिधिसभाका लागि हल्का हरियो रंगको मसीले चिह्न छापिएका मतपत्र र प्रदेशसभाका लागि कालो मसीले चिह्न छापिएको मतपत्र हुनेछ । समानुपातिकतर्फ हल्का रातो मसीले छापिएको एउटै पानामा माथिल्लो भागमा मतपत्र १ प्रतिनिधिसभातर्फ र तल्लो भागमा मतपत्र २ प्रदेशसभातर्फ भाग लिएका दलहरूको निर्वाचन चिह्न रहनेछ । तीनवटा मतपत्र पाएका मतदाताले मतदान भने ४ ठाउँमा गर्न पाउने छन् । प्रत्यक्षतर्फ दुवै सभामा ११ र समानुपातिकतर्फ एउटै पानाको मतपत्रमा प्रतिनिधिसभा र प्रदेशसभाका लागि तलमाथि आफूले चाहेको दललाई मतदान गर्न पाउने छन् ।"
शून्य डिग्री छिचोल्दै मतदान,"मतदान केन्द्र ४ हजार ५० मिटर उचाइमाचीनको तिब्बती सीमा पिलर नम्बर ३४ भन्दा ३६ घण्टा पैदल बाटो नेपालतर्फ पर्ने हिमाली जिल्ला मनाङको फू गाउँमा दुईवटा मतदान केन्द्र छन् । बिहान र बेलुका तापक्रम माइनस पाँच डिग्री पुग्छ ।सदरमुकाम चामेबाट दुई दिनमा पुगिन्छ । उक्त ठाउँ जान न मोटरबाटो छ, न हिँड्ने बाटो नै राम्रो छ । अहिलेसम्म उक्त ठाउँमा मोबाइल फोन पुगेको छैन । प्रहरीको सेटले पनि काम गर्दैन । बिजुली पनि छैन । ४ हजार ५० मिटर उचाइको उक्त ठाउँमा १ सय २७ मतदाता छन् । फू आधारभूत विद्यालयमा ६३ र होमनाङ धर्मशाला केन्द्रमा ६४ मतदान केन्द्र छन् । प्रमुख जिल्ला अधिकारी हरिप्रसाद पन्तका अनुसार उक्त ठाउँमा सेनाको स्याटलाइट फोनबाट मात्रै सम्पर्क हुन्छ । उक्त फोनमा १ मिनेट बोल्दा ३ सय रुपैयाँ खर्च हुन्छ । हामीले ३३ घण्टामा अपडेट मागेका छौं, उनले भने, मतदानको दिन ११ घण्टाको बीचमा अपडेट हुन्छ ।चामेबाट मेता पुगेपछि नार र फू छुटिन्छ । चामेबाट मेता पुग्न ८ घण्टा लाग्छ । मेताबाट फू पुग्न करिब ६ घण्टा र नार पुग्न करिब ५ घण्टा लाग्छ । नार ४ हजार ३ सय मिटर उचाइमा छ । नारस्थित ढाँजा टोलको माने छेउको खाली स्थान केन्द्रका मतदान अधिकृत बाबुराम आचार्यका अनुसार पानी जमेको छ । बाहिर निस्कन पनि मुस्किल छ । बिहान ८ बजेबाट दिउँसो ३ बजेसम्म घाम लाग्छ । तर चिसोले घामको तापलाई चिसो बनाइदिन्छ, उनले भने । उक्त केन्द्रमा ८१ मतदाता छन् । नार आधारभूत विद्यालयका मतदान अधिकृत सुवास अधिकारीका अनुसार हात गंग्रिएर केही लेख्नै भएको छैन । पानी पुरै बरफ भएको छ । माथि हिमालमा हिउँँ छ । साँझबिहान माइनस ५ डिग्री तापक्रम छ । राति त अझै घट्छ, उनले भने । उनका अनुसार जिल्ला बाहिरबाट मतदाता आएका छन् । यहाँका आधाभन्दा बढी मतदाता जिल्ला बाहिर बस्दा रहेछन् । आउने जति सबै आइसकेका छन्, उनले भने । उक्त ठाउँमा नेपाल टेलिकमको नमस्ते मोबाइल सेवा छ । तर, एक पटकमा ५ वटा व्यक्तिबाहेक अन्यले फोन प्रयोग गर्न नसक्ने क्षमताको रहेको उनले बताए । उक्त मतदान केन्द्रमा ८६ मतदाता छन् । साम्दु छिरिङ गुम्बा केन्द्रमा भने १ सय ४ मतदाता छन् । निर्वाचन अधिकारी रामप्रसाद पौडेलका अनुसार नार फू गाउँपालिकामा कुल ३ सय ९८ जना मतदाता छन् । एउटा गाउँबाट अर्को गाउँ जान एक दिन लाग्छ । सबै केन्द्रमा स्वयंसेवकबाहेक ७७ जना कर्मचारी खटाइएको छ । ३३ जना स्वयंसेवक खटाइएका छन् । नेपाली सेना, सशस्त्र प्रहरी, नेपाल प्रहरी र म्यादी प्रहरी गरी डेढ सय बढी सुरक्षाकर्मी खटिएको प्रमुख जिल्ला अधिकारी पन्तले बताए ।उच्च हिमाली क्षेत्र भएकाले सुरक्षाकर्मी बिरामी पर्न थालेका छन् । प्रजिअ पन्तका अनुसार सशस्त्र प्रहरी बलका इन्सपेक्टर कैलाश कटुवाल हाई अल्टिच्युट का कारण बिरामी भएपछि शनिबार हेलिकप्टरमार्फत उपचारका लागि पोखरा लगिएको छ । नारमा खटिएका इन्पसेक्टर बिरामी भएपछि मेताको प्रहरी चौकीमा ल्याइयो, तल्लो क्षेत्रमा ल्याउँदा पनि सन्चो नभएपछि हेलिकप्टरले उद्धार गर्नुपर्यो, उनले भने ।"
जिप खस्दा ७ को मृत्यु,"बिहेको ३ दिनमै दम्पतीको मृत्युरुकुम पूर्वको सिस्ने गाउँपालिका ६ का नवीन श्रेष्ठ र इटहरी उपमहानरपालिका १७ बालग्रामकी अनिता प्रधान ०७० सालमा सँगै प्रहरी सेवामा प्रवेश गरे । त्यही बेला उनीहरूको चिनजान भयो । समय बित्दै जाँदा दुवैले मन र मुटुसमेत साटे । मंसिर ६ मा बिहे गरेका उनीहरू पेसासँगै जीवन पनि सँगै अघि बढाउँदै थिए । तर उनीहरूको खुसीको संसार ३ दिन पनि रहन पाएन । रुकुमकोटस्थित घरमा भित्रिएर कार्यक्षेत्र फर्कंदै गर्दा जिप दुर्घटनामा परेर उनीहरूको निधन भयो । बिहे गरेकै दिन इटहरीबाट रुकुम पूर्व हिँडेका दम्पती ७ गते बेलुकी मात्रै घर पुगेका थिए । ८ गते दिउँसोसम्म घर भित्र्याउने टीकाटालो गरेका उनीहरू साँझ कार्यक्षेत्र फर्कन जिप चढेका थिए । उनीहरूले ९ गते बेलुकी नेपालगन्जबाट काठमाडौं जाने प्लेनको टिकट लिएका थिए भने १० गते बिहान काठमाडौंबाट विराटनगर उड्दै थिए । छोरी दुर्घटनामा परेको खबर सुनेपछि अनिताका बाबुआमा इटहरीबाट हेलिकप्टरमा जिल्ला अस्पताल सल्ले पुगेका थिए । छोरी अन्माएको तीन दिनमै छोरीज्वाइँकै निधन भएपछि अनिताका बाबुआमा भावविह्वल छन् । दुर्घटनामा परेका शेरबहादुर, सुधन र जनक उनीहरू दुवै जनालाई घर भित्र्याउने कार्यक्रममा सहभागी भएर फर्कंदै थिए । नवीन सुर्खेत ट्राफिक प्रमुख भएको भर्खर ९ दिन भएको थियो । उनी जिल्ला प्रहरी कार्यालय कपिलवस्तुबाट सुर्खेत सरुवा भएर मंसिर १ मा हाजिर भएका थिए । उनले मंसिर २ मै पत्रकार सम्मेलन गरेर ट्राफिक व्यवस्थापन र सडक सुरक्षाबारे आफ्नो योजना सुनाएका थिए । अनिता जिल्ला प्रहरी कार्यालय रौतहटमा कार्यरत थिइन् । नवीन र अनिताको आइतबार रुकुम पूर्वमा अन्त्येष्टि गरिनेछ । दुर्घटनापछि खलंगा र रुकुमकोट शोकमग्न छ । एकै परिवारका ३ जनाको मृत्यु भएको मुसीकोट नगरपालिका १ मठमा मृतकका आफन्त र छिमेकी पनि शोकाकुल छन् । शेरबहादुर, उनका छोरा सुधन, छोरी सुरेखा तथा यमुना मल्लको भने शनिबार नै अन्त्येष्टि गरिएको छ ।"
त्रिविमा दरबन्दी थप निर्णय बदर,"काठमाडौं (कास) निर्वाचन आयोगले त्रिभुवन विश्वविद्यालय (त्रिवि) मा १ हजार ४ सय २० दरबन्दी थप गर्ने सरकारको निर्णयमा असहमति जनाएको छ । मन्त्रिपरिषदको शुक्रबार बसेको बैठकले त्रिविको आंगिक कलेजमा कार्यरत शिक्षकलाई करारमा नियुक्ति दिन १ हजार ४ सय २० दरबन्दी सिर्जना गर्ने निर्णय गरेको थियो ।त्रिविले आंशिक प्राध्यापकलाई करारमा नियुक्त गर्न आयोगसँग सहमति माग गरेकामा निर्वाचन आयोगको आचारसंहिता केन्द्रीय अनुगमन समितिको शनिबार बसेको बैठकले सहमति प्रदान नगर्ने निर्णय गरेको हो । निर्वाचन आचारसंहिता लागू भइरहेको अवस्थामा सहमति नदिने निर्णय समितिले गरेको हो, आयोगको विज्ञप्तिमा भनिएको छ । आयोगको यो निर्णयसँगै मन्त्रिपरिषद्ले गरेको निर्णय बदर भएको छ ।भनसुन का आधारमा आंशिक शिक्षक भएकाहरू करार नियुक्ति माग गर्दै अनशन बसेपछि प्रधानमन्त्री शेरबहादुर देउवाको प्रस्तावमा दरबन्दी सिर्जना गरिएको थियो । शिक्षा मन्त्रालय भने त्रिविको संगठन संरचना अध्ययनपछि मात्रै यसबारे निर्णय लिनुपर्ने अडानमा थियो । त्रिविमा कार्यकर्ता भर्ती गर्न दरबन्दी बढाइएको हो, शिक्षा मन्त्रालयका एक सहसचिवले भने, भएकैलाई व्यवस्थापन गर्न सकिएको छैन । कामै नगरी तलब लिइरहेका छन् । वार्षिक ६५ करोड रुपैयाँ आर्थिक दायित्व थपिने यो विषयमा अर्थ मन्त्रालयको सहमतिबेगर, शिक्षामन्त्रीले समेत निर्णय नलिई प्रधानमन्त्रीको निर्देशनमा शिक्षा सचिव मधु रेग्मीले दरबन्दी थप गर्ने प्रस्ताव शुक्रबार मन्त्रिपरिषद्मा पेस गरेका थिए । अनशन बसेर दबाब दिएकै भरमा त्रिविमा उक्त दरबन्दी आवश्यक छछैन भन्ने अध्ययनसमेत नगरी सरकारले दरबन्दी थपेको थियो ।"
होला पेस्की फस्र्योट ?,"ललितपुर ललितपुर महानगरपालिका र गोदावरी नगरपालिकाका जनप्रतिनिधिले चाडपर्व खर्चबापत आन्तरिक स्रोतबाट बेहोर्ने गरी पेस्कीस्वरूप लिएका थिए । त्यो रकम कसरी फस्र्योट गर्लान् भन्नेमा अहिले सर्वसाधारणलाई चासोको विषय बनेको छ । सरकारले जनप्रतिनिधिको तलब भत्ता लगायत सेवासुविधाको व्यवस्था नगरेको अवस्थामा जनप्रतिनिधिले पेस्की लिएको बताएका छन् ।नगरको विकास गर्न जनताले तिरेको करबाट उठेको राजस्वमध्ये महानगरपालिकाले १९ लाख ५० हजार र गोदावरीले १२ लाख रुपैयाँ पेस्कीस्वरूप जनप्रतिनिधिलाई दिने निर्णय दसैंअघि र असोजको अन्तिममा बोर्ड बैठकबाट गरेका थिए । महानगरपालिकाका मेयर, उपमेयर, २९ वडाध्यक्ष र ८ जना कार्यपालिका सदस्य गरी ३९ जना र गोदावरीका मेयर, उपमेयर, १४ वडाध्यक्ष र ८ जना कार्यपालिका सदस्य गरी २४ जनप्रतिनिधिले चाडपर्व खर्चबापत भन्दै पेस्कीस्वरूप ५०५० हजार रुपैयाँ लिएका थिए ।गोदावरी नगरपालिका लेखा अधिकृत हर्कबहादुर शाहीका अनुसार पेस्की खर्च होइन । कुनै पनि पेस्की आर्थिक वर्षभित्रमा फस्र्योट गर्नुपर्ने व्यवस्था छ, उनले भने, सरकारले यस आवमा तलब पठाएन भने जनप्रतिनिधिले लिएको पेस्की कसरी फस्र्योट होला ? उनले पेस्की फस्र्योट नभएमा वर्षौंसम्म पनि जनप्रतिनिधिकै नाममा झुन्डिरहने बताए । पेस्की फस्र्योट नभए जनप्रतिनिधि आफंैले रकम फिर्ता गर्नुपर्छ, उनले भने । संविधानमा कतिपय नीतिनियम स्थानीय निकायले बनाउन सक्ने व्यवस्था भए पनि तलबभत्तालगायत सेवासुविधाको निर्णय गर्ने अधिकार प्रदेशसभालाई दिइएको छ । संविधानमा गाउँ र नगरसभाको सुविधा तोक्ने अधिकार प्रदेशसभालाई दिएको छ । संविधानको धारा २२७ मा यसको व्यवस्था छ । स्थानीय विकास मन्त्रालयका प्रवक्ता रुद्रसिंह तामाङले प्रदेश सरकार गठन नभएको अवस्थामा आफैं निर्णय गरेर चाडपर्व खर्चस्वरूप पेस्की लिनु कानुनसम्मत नभएको बताए । सरकारले सेवासुविधा निर्धारण गरेकामा जनप्रतिधिलाई वार्षिक चाडपर्व खर्चबापत एक महिनाको तलब बराबरको रकम दिने व्यवस्था हुन सक्छ, उनले भने, तर तलबभत्ता निधारणसम्बन्धी फाइल विचाराधीन अवस्थामा छ ।ललितपुर महानगरपालिकाका प्रवक्ता राजु महर्जनले तलबमा समायोजन हुने गरी जनप्रतिनिधिलाई पेस्की दिइएको बताए । सरकारले यो वर्ष तलब पठाएमा त्यसैमा मिलान हुन्छ, उनले भने, नपठाएमा हामी आफंैले राखेर भए पनि फस्र्योट गर्नेछौं । गोदावरी नगरपालिकाका उपमेयर मुना अधिकारीले अन्य नगरपालिकाका जनप्रतिनिधिले तलब वितरण गरिसकेको अवस्थामा चाडपर्व खर्च पेस्कीस्वरूप दिनु अन्यथा नभएको बताइन् । तलब दिँदा फस्र्योट हुने गरी पेस्की दिएका हांै, उनले भनिन् ।"
पर्यटकीय गन्तव्य बनाऊ,"काठमाडौं (कास) रेट्रोफिटिङ गरेर जोगाउन सकिने बागदबार भत्काउने काठमाडौं महानगरपालिकाको निर्णयको सर्वत्र आलोचना भएको छ । अमरसिंह थापाकालीन यो दरबार मास्नुको साटो जोगाएर यहाँ पर्यटकीय गन्तव्य बनाउन सम्पदाप्रेमी, संस्कृतिविद् लगायतले आग्रह गरेका छन् । बागदबार मात्रै होइन, कुनै पनि राणाकालीन दरबार मास्न पाइँदैन । मास्नै लागेको सिंहदरबारसमेत हामीले जोगायौं, सम्पदा अभियन्ता रवीन्द्र पुरीले भने, बागदबार भत्काउनुपर्ने कुनै कारण छैन । यसलाई सबलीकरण गरेर जोगाउनुपर्छ । बागदरबारमा भन्दा कैयौं गुणा जीर्ण घरसमेत मर्मत गरेर आकर्षक बनाएको पुरीले बताए । हामीले सबलीकरण गरेर राम्रा बनाएका घरका नमुना हामी महानगरलाई देखाइदिन सक्छौंं, पुरीले भने, हामीले जोगाएका भवन देखेर महानगरलाई पनि संरक्षण गर्नुपर्छ भन्ने भाव जागोस् । इतिहास, सम्पदा, संस्कृति जोगाउने हो, मास्ने होइन ।अमरसिंह थापाले बनाएको ऐतिहासिक बागदबार काठमाडौं महानगरपालिकाको प्रथम नगर परिषद्ले मास्ने निर्णय गरेको थियो । भीमसेन थापाका बुबा अमरसिंह थापाले बनाएको बागदरबार भुइँचालोले क्षति पुर्याएको भन्दै महानगरले दुई वर्ष पहिला भत्काउने योजना बनाएको थियो । तर पुरातत्त्व विभागले रेक्ट्रोफिट गरेर यसलाई जोगाउने सक्ने भन्दै भत्काउन दिएको थिएन । महानगरमा विद्यासुन्दर शाक्य मेयर हुनासाथ बागदरबार भत्काउने अभिव्यक्ति दिँदै आएका थिए । बागदरबार भत्काउन लागेको समाचार सार्वजनिक भएपछि महानगर प्रमुख शाक्यले पत्रकार सम्मेलन गरी बागदरबार नभई हरिदरबार भत्काउन लागेको भन्दै नामै परिवर्तन गरिदिए । जसरी पनि भत्काउन रातारात नामै फेरेछन् मेयरले, असनका रत्न श्रेष्ठले भने, त्यसलाई मास्न अब सय वर्ष पुगेकै छैन भनेर प्रमाणित गराउन खौज्दै छन् । अमरसिंह थापाका पालामा बनेको बागदरबार मासिएको मेयर शाक्यले दाबी गरे । बाघदरबार यहीं थियो, उनले भने, तर पछि बाघदरबार मासेर जुद्ध शमशेरका छोरा हरिशमशेरले नयाँ दरबार बनाए । त्यही भएर यो दरबार हरिदरबार हो ।"
नि:शुल्क स्वास्थ्य सेवा पाउन सास्ती,"काडमाडौं (कास) सरकारले गरिबीको रेखामुनि रहेका नागरिकका लागि ल्याएको नि:शुल्क स्वास्थ्य सेवा उनीहरूले पाएका छैनन् । सेवा प्राप्तिका लागि विपन्नको परिचयपत्र नबन्दा उनीहरूले उपभोग गर्न नपाएका हुन् । सरकारले ६ वर्षयता विपन्न नागरिकका लागि आठथरी रोगको उपचारमा आर्थिक सहुलियत दिँदै आएको छ । मृगौला, जुनसुकै क्यान्सर, टाउकाको चोटपटक, मेरुदण्डको चोटपटक, पार्किन्सन, अल्जाइमर, सिकलसेल एनिमिया र मुटुरोगका लागि उपचारमा एक लाख रुपैयाँ आर्थिक सहयोग दिने गरेको छ । सरकारले देशको मानव विकास सूचकांकमा तल परेका २५ जिल्लाका अति गरिब नागरिकलाई केन्द्रित गरी यस्तो व्यवस्था गरेको थियो । स्वास्थ्य सेवा विभागको व्यवस्थापन शाखाका उपस्वास्थ्य प्रशासक डा रामराज पन्थी भन्छन्, तोकिएका भन्दा अन्य जिल्लाबाट यो सेवा लिइरहेका छन्, परिचयपत्र बनेको भए वास्तविक गरिबले राहत पाउने थिए ।नेपालको मानव विकास सूचकांकमा बाजुरा जिल्ला सबैभन्दा अन्तिममा पर्छ । विपन्नको सेवा लिनेमा पनि तिनै पछि परेको देखिएको छ । हामीले खोजेको तिनै जनता हुन्, सेवा लिनेमा काठमाडौंका जनता बढी छन्, डा पन्थीले भने । सरकारी विपन्न नागरिक स्वास्थ्य सेवा पाउनका लागि सम्बन्धित जिल्ला प्रशासन, गाउँपालिका, नगरपालिका या जनस्वास्थ्यको सिफारिस चाहिन्छ । जिल्ला जनस्वास्थ्य कार्यालयमा उपचार गर्ने अस्पतालले रोग पहिचान गरेको प्रमाणपत्र बुझाएमा यो सेवा सजिलै पाइन्छ । अधिकांश बिरामीलाई यो सेवाबारे थाहै छैन, उनीहरू प्रक्रियागत झन्झटका कारण अस्पतालमा रुमल्लिरहेका भेटिन्छन् ।सरकारले हरेक जिल्लाका प्रशासन प्रमुख, जनस्वास्थ्य प्रमुख र जिल्ला अस्पतालको मेडिकल सुपरिटेन्डेन्टसहितको समिति बनाइदिएको छ । यो समितिले विपन्न नागरिक पहिचानमा अनुगमन गर्ने जिम्मेवारी पनि दिएको छ । व्यवस्थापन महाशाखाका प्रमुख डा भीमसिंह टिन्करी भन्छन्, यो समिति सक्रिय नहुँदा नक्कली गरिबले सेवा लिइरहेका छन्, वास्तविक गरिब ओझेलमा छन् ।विपन्न नागरिक कोषबाट उपचार लिनका लागि सरकारले देशभरका विभिन्न निजी, सरकारी र गैरसरकारी गरी ७४ स्वास्थ्य संस्था तोकेको छ । तोकिएका अस्पतालमध्ये एकै अस्पतालमा सबैखाले रोगको उपचार हुँदैन । आठैवटा रोगको उपचार एकै अस्पतालमा पाइने व्यवस्था राजधानीमा मात्रै छ । राजधानीको त्रिवि शिक्षण अस्पताल, वीर अस्पताल, पाटन अस्पतालमा यस्तो सेवा छ ।सरकारले नि:शुल्क उपचारका लागि सूचीकृत गरेका अधिकांश स्वास्थ्य संस्था राजधानीमै हुँदा बिरामीले छुट्टै सास्ती खेपिरहेका छन् । उपचारका लागि आफन्तसहित राजधानीमा आएर बस्दा खानबस्न नै एक लाखभन्दा बढी खर्च हुने गरेको छ बिरामीहरूको गुनासो छ ।सरकारले दिने भनेको विपन्न नागरिक कोषबाट आठवटा कडा रोगको उपचारमा एक लाख बराबरको अस्पताल खर्च तिरिदिने हो । बिरामीले नबुझेर होला, आफ्नै हातमा पैसा माग्छन्, डा पन्थीले भने । अर्कातिर एक लाख रुपैयाँको खर्चले कडाखाले रोगको उपचार हुन सम्भव नभएको बिरामीहरू सुनाउँछन् । कम्तीमा दोब्बर गरेर उपचार खर्च बढाउने योजना छ, कम्तीमा परिचयपत्रको व्यस्वथा मिल्यो भने सेवा अर्थपूर्ण हुन्थ्यो, डा पन्थीले गुनासो गरे ।"
बहुमूल्य मूर्ति चोरी,ललितपुर (कास) खोकनास्थित मन्दिरका पुरातात्त्विक महत्त्वका दुइटा मूर्ति चोरी भएका छन् । ललितपुर महानगरपालिका२१ स्थित रुद्रायणी मन्दिरको तीनवटा ताल्चा फोरेर माथिल्लो तलामा रहेको १८ र १५ इन्चका मूर्ति चोरी भएको प्रहरीले जनाएको छ । चोरी भएकामा रुद्रायणी र कुमारीको ढलोटका मूर्ति छन् । महानगरीय प्रहरी परिसर जावलाखेलका प्रहरी नायब उपरीक्षक नरेन्द्र चन्दले चोरी गर्नेको खोजी भइरहेको बताए । भूकम्पलगत्तै यही मन्दिरबाट भैरवको मूर्ति पनि चोरी भएको थियो ।
परिचयपत्रले गति लियो,काठमाडौं (रासस) राष्ट्रिय परिचयपत्रले ढिलै भए पनि अब पूर्णता पाउने भएको छ । राष्ट्रिय परिचयपत्र व्यवस्थापन केन्द्रले परिचयपत्र छाप्न सबै पूर्वाधार तयार गरी छपाइ मेसिनसमेत ल्याई गृह मन्त्रालयभित्र राखेको छ । माघभित्रैबाट परिचयपत्र वितरणको काम सुरु हुने केन्द्रका कार्यकारी निर्देशक एवं सहसचिव रामकृष्ण सुवेदीले बताए । केन्द्रले पहिलो चरणमा १ लाख १७ हजार नागरिकलाई राष्ट्रिय परिचयपत्र वितरण गर्ने भएको छ जसमा एक लाख १० हजार पाँचथर जिल्लामा र सात हजार सिंहदरबारभित्र कार्यरत सरकारी कर्मचारीलाई वितरण गर्नेछ ।
सफाइ अभियान सुस्त,काठमाडौं (रासस) उपत्यकाका नदी र चक्रपथ सफाइमा प्रतिनिधिसभा र प्रदेशसभा निर्वाचनले उपस्थिति कम हुन थालेको छ । सफाइमा आउने अभियन्ता मतदानका लागि बाहिरिएका छन् । सुरक्षाकर्मी पनि चुनावमा केन्द्रित भएकाले धेरै ठाउँमा तीनवटै सुरक्षा निकाय सहभागी भएनन् । कम सहभागिता बीच उपत्यकाका नदी र चक्रपथ सफाइबाट ३६ मेट्रिक टन फोहोर व्यवस्थापन गरिएको छ । २०७० जेठ ५ गतेदेखि वाग्मती सफाइ महाअभियान सुरु भएपछि देशभर सफाइ गर्ने जागरण आएको छ ।
प्रदेश प्रमुखको नियुक्ति चुनावपछि,"काठमाडौं सरकारले चुनाव सकिएपछि मात्रै प्रदेश प्रमुखको नियुक्ति गर्ने भएको छ । प्रदेशको राजधानी तोक्न कठिनाइ भएका कारण प्रदेश प्रमुखको नियुक्ति पनि निर्वाचनपछि धकेलिएको हो । प्रदेश प्रमुख नियुक्ति गर्ने विषयमा छलफल हुँदै आएको थियो, प्रदेश राजधानी प्रस्ट भइनसकेका कारण प्रदेश प्रमुख नियुक्ति गरेर कहाँ बस्ने भन्ने अन्योल भयो, सरकारका एक मन्त्रीले कान्तिपुरसँग भने, अहिल्यै प्रदेशको अस्थायी राजधानी तोक्दा निर्वाचन नै प्रभावित हुन सक्ने देखिएकाले कठिनाइ भएको हो ।संवैधानिक व्यवस्थाअनुसार प्रदेशको नाम र राजधानी तोक्ने अधिकार सम्बन्धित प्रदेशसभालाई छ । तर, त्यसअघि सरकारले प्रादेशिक संरचनाअनुसारको कामकारबाही अघि बढाउन अस्थायी राजधानी तोक्नुपर्ने हुन्छ । राजनीतिक दलहरूले प्रदेश राजधानी र नामलाई चुनावी मुद्दा बनाएर मत मागिरहेका बेला सरकारलाई अस्थायी राजधानी तोक्नसमेत कठिनाइ परेको हो । राजधानी र नामका विषयमा राजनीतिक तहमा सहमति नजुटेकै कारण सम्बन्धित प्रदेशसभालाई अधिकार दिने गरी संविधानमा सहमति जुटाइएको थियो । संवैधानिक व्यवस्थाअनुसार प्रदेश प्रमुखको नियुक्ति मन्त्रिपरिषदको सिफारिसमा राष्ट्रपतिबाट हुनेछ । प्रदेश संसदको बैठक बस्नुअघि नै सरकारले प्रदेश प्रमुख नियुक्ति गरिसक्नुपर्ने छ । प्रदेश प्रमुखले प्रदेशसभाका लागि भएको निर्वाचनको अन्तिम परिणाम घोषणा भएको मितिले २० दिनभित्र प्रदेशसभाको अधिवेशन आहवान गर्नुपर्ने व्यवस्था संविधानमा छ । मंसिर २१ मा निर्वाचन सम्पन्न हुने र अन्तिम सातासम्म परिणामसमेत आउन सक्ने भएकाले त्यसअघि नै प्रदेशको अस्थायी राजधानी तोक्ने कामदेखि प्रदेश प्रमुख नियुक्ति, संसद भवन, प्रदेश प्रमुख बस्ने स्थानलगायत भौतिक पूर्वाधार तयारीमा सरकार जुट्नुपर्ने छ । तर, अहिलेसम्म सरकारले कुनै पनि प्रदेशमा आवश्यक भौतिक पूर्वाधार तयार पारेको छैन । प्रधानमन्त्री निकट स्रोतका अनुसार अस्थायी राजधानी तोक्न समस्या भएकै कारण अन्य तयारी पनि अघि बढाउन नसकिएको हो । संविधानको धारा १६५ अनुसार प्रदेश प्रमुख सरकारको प्रतिनिधिका रूपमा रहनेछन् । तर, उनले पाउने अधिकार संघीय संसदमा राष्ट्रपतिले निर्वाह गर्ने भूमिकासरहकै हुनेछ । संघीय संसदको सदस्य बन्न योग्य हुने जोसुकै व्यक्ति पनि प्रदेश प्रमुख बन्न सक्ने व्यवस्था छ । यो व्यवस्थाका कारण सरकारले राजनीतिक र गैरराजनीतिक दुवै क्षेत्रबाट समेत प्रदेश प्रमुखको नाम सिफारिस गर्न सक्छ । खालि ३५ वर्ष पूरा भएको र संघीय कानुनअनुसार अयोग्य नभएको व्यक्ति हुनुपर्छ भन्ने व्यवस्था मात्रै संविधानले निर्धारण गरेको छ । प्रदेश प्रमुखको अवधि पनि पाँच वर्षकै हुनेछ । प्रदेश प्रमुखलाई मुख्यमन्त्री र मन्त्रीहरूलाई शपथ खुवाउने, मुख्यमन्त्रीको सिफारिसमा मन्त्रिपरिषद् गठन गर्ने, अधिवेशन आहवान तथा अन्त्य गर्ने, विधेयक प्रमाणीकरण गर्ने, अध्यादेश जारी गर्नेलगायत अधिकार छन् । प्रदेश प्रमुखले प्रदेशसभाको बैठकलाई सम्बोधन गर्न र त्यसका लागि सदस्यहरूको उपस्थितिको आहवान गर्न सक्ने संवैधानिक व्यवस्था छ । मुख्यमन्त्रीले प्रदेश प्रमुखलाई मन्त्रिपरिषद् निर्णयबारे जानकारी गराउने, प्रदेश प्रमुखले जानकारी मागेका अन्य आवश्यक विवरण र निर्णय जानकारी गराउने, प्रदेशको अन्य समसामयिक परिस्थितिका बारेमा मुख्यमन्त्रीले प्रदेशलाई जानकारी गराउनुपर्ने व्यवस्थासमेत संविधानले निर्धारण गरेको छ ।संवैधानिक व्यवस्थाअनुसार एक पटक प्रदेश प्रमुख भइसकेका व्यक्ति पुन: त्यही प्रदेशका लागि प्रदेश प्रमुख हुन नसक्ने व्यवस्था छ । नियुक्ति सरकारले गर्ने भए पनि प्रदेश प्रमुखको काम प्रदेशका हकमा राष्ट्रपतिकै अधिकारसरह रहेकाले हल्काफुल्का ढंगले निर्णय गर्न हुन्न, प्रधानमन्त्री निकट स्रोतले भन्यो, मन्त्रिपरिषद् बैठकमा प्रदेश प्रमुख नियुक्तिका विषयमा छलफल चल्दै आएको छ । तर निर्वाचनअघि अब सम्भव छैन ।"
मताधिकार सदुपयोग गरौं,"हिमाली तथा उच्च पहाडी ३२ जिल्लामा आज (आइतबार) प्रतिनिधिसभा र प्रदेशसभा सदस्यको निर्वाचन हुँदै छ । पहिलो चरणअन्तर्गत आज हुने मतदानबाट प्रतिनिधिसभाका ३७ र प्रदेशसभाका ७४ सदस्य छानिनेछन् । मतदाताले समानुपातिक निर्वाचन प्रणालीअन्तर्गत राजनीतिक दलहरूलाई पनि मत हाल्नेछन् । यो र ११ दिनपछि हुने दोस्रो चरणको निर्वाचनबाट छानिएका प्रतिनिधिसँग पाँच वर्षसम्म केन्द्र र प्रदेश सञ्चालनका लागि सरकार गठन, नीति तथा कार्यक्रम निर्माण र कार्यान्वयन गराउने लगायतका जिम्मेवारी रहनेछन् । दुई चरणको निर्वाचन सफलताले जनप्रतिनिधिले बनाएको संविधानको संक्रमणकालीन चरणलाई अन्त्य गर्नेछ । मुलुक संघीय संरचनामा गइसकेपछि पहिलोपटक हुँदै गरेकाले समेत यो निर्वाचन विशेष र महत्त्वपूर्ण छ ।केही महिनाअघि मात्र मतदाताको उत्साहपूर्ण सहभागितामा स्थानीय निर्वाचन सकिएको पृष्ठभूमिमा केन्द्र र प्रदेशको पनि निर्वाचन हुँदै छ । त्यस्तै सहभागिता यो निर्वाचनमा अपेक्षा गरिएको छ । पहिलो चरणको मतदान हुने जिल्लामा ३१ लाख ९१ हजार ९ सय ४५ मतदाता छन् । उनीहरूले २ सय ८२ उम्मेदवारमध्येबाट प्रतिनिधिसभाको र ४ सय २० जनाबाट ७४ जना प्रदेशसभाका सांसद छान्नेछन् । प्रत्यक्षतर्फ प्रतिनिधिसभाका लागि हरियो तथा प्रदेशसभाका लागि कालो र समानुपातिकका लागि रातो रङको मतपत्र प्रयोग गरिएको छ । मताधिकार प्रयोगका लागि २ हजार ९ सय १९ मतदानस्थलमा ४ हजार ४ सय ६५ केन्द्र तोकिएका छन् । पहिलो चरणको निर्वाचनबाट प्रदेश नं २ बाहेकका ६ वटै प्रदेशमा धेरथोर सांसद छानिनेछन् । मतगणना भने दोस्रो चरणको निर्वाचन सकिएपछि मात्र हुनेछ । हिमाली र उच्च पहाडी क्षेत्र तथा हिउँदयाममा निर्वाचन हुँदै गरेकाले धेरै ठाउँमा भूगोल र मौसमको चुनौती छ । भौगोलिक कठिनाइ र चिसो मौसमका कारण कतिपय ठाउँमा वृद्धवृद्धा र अपांगता भएका व्यक्तिलाई मतदान केन्द्र पुर्याउनफर्काउन समस्या हुन सक्छ । यस्तो अवस्थामा निर्वाचन आयोग र राजनीतिक दलहरूले आपसी समन्वय र सहयोगबाट मताधिकार प्रयोग हुने वातावरण तयार गर्नुपर्छ । यो निर्वाचनमा शान्तिसुरक्षालाई पनि चुनौतीका रूपमा हेरिएको छ । चुनाव बहिष्कार गरेको नेकपाले शृंखलाबद्ध विस्फोट गराएका कारण शान्तिसुरक्षाको विश्वसनीयताप्रति शंका गर्ने अवस्था बनेको हो तर सरकार र निर्वाचन आयोगले उच्च सुरक्षा सतर्कता अपनाइएको भन्दै ढुक्कसँग मतदान गर्न आह्वान गरेका छन् । निर्वाचनमा नेपाली सेना, नेपाल प्रहरी, सशस्त्र प्रहरी, राष्ट्रिय अनुसन्धान विभाग र म्यादी परिचालन गरिएका छन् । शान्तिपूर्ण ढंगले मतदान हुने वातावरणका लागि उनीहरूको समन्वयकारी र सुझबुझपूर्ण भूमिका अत्यावश्यक छ । मतदानको समयमा मात्र नभएर मतपेटिका गणनास्थलमा पुर्याएर दोस्रो चरणको निर्वाचन नभएसम्म सुरक्षित राख्नु पनि उनीहरूको जिम्मेवारी हो । बुथ कब्जा गर्ने, मतदातालाई त्रसित बनाएर आफ्ना पक्षमा भोट हाल्न लगाउनेजस्ता क्रियाकलाप पनि हुन सक्ने जोखिम छ । यस्ता गैरलोकतान्त्रिक गतिविधि हुन नदिन राजनीतिक दल तथा उम्मेदवारहरू सजग रहनुपर्छ । पछिल्लोपटक प्रतिनिधिसभाको निर्वाचन १८ वर्षअघि भएको थियो । तर त्यतिबेला अहिलेभन्दा फरक संरचना थियो । २०६४ र ०७० को आम निर्वाचनबाट चुनिएका प्रतिनिधि व्यवस्थापिकासंसद्को सदस्यसमेत रहे पनि मूल जिम्मेवारी संविधान निर्माण थियो । प्रदेशसभा भने हाम्रा लागि बिल्कुल नौलो हो । यही निर्वाचनपछि प्रदेश सञ्चालनको अभ्यास अघि बढ्नेछ । सरकारले अस्थायी प्रदेश केन्द्र तोक्दै तत्कालका लागि प्रदेशसभा बस्ने र प्रदेश कार्यालय भवनको टुंगो छिटो लगाउनुपर्छ । संवैधानिक प्रावधानअनुसार प्रदेशको केन्द्र भने प्रदेशसभाले तोक्नेछ । नेपाल सरकारको प्रतिनिधिका रूपमा रहने प्रदेश प्रमुखको नियुक्ति पनि चाँडै गर्नुपर्छ । केन्द्र सरकारको अकर्मण्यताले प्रदेशसभा सञ्चालनमा बाधा पुग्नु हुँदैन । केही राजनीतिक दल गठबन्धन बनाएर यो निर्वाचनमा होमिएका छन् । चुनावअघि नै बनेको गठबन्धन र थ्रेसहोल्डको प्रावधानले स्थिर सरकारको आशा जगाएको छ । प्रतिनिधिसभा र प्रदेशसभा सरकार स्थिर बन्नसके विकास निर्माणले तीव्रता पाउने र मुलुक समृद्ध बन्ने आम नागरिकको विश्वास छ । यो निर्वाचनबाट संविधान कार्यान्वयनको चरणमा प्रवेश गर्दै छ । निर्वाचनमा मतदान गर्नु अधिकारसमेत रहेकाले निर्वाचनमा मताधिकार प्राप्त सबैले भाग लिऔं, विवेक पुर्याएर आफूलाई सही लागेको प्रतिनिधि छानौं ।"
"चुनाव, भारत र चीन","नेपालको आवधिक निर्वाचनहरूमा परराष्ट्र सम्बन्धबारेमा खासै बहस हुँदैन । तथापि चुनावमा सहभागी प्राय: सबै राजनीतिक दलले घोषणापत्रमा यसबारे केही उल्लेख भने अनिवार्य रूपमा गर्ने गरेका छन् । आधारभूत नीतिमा खासै मतभेद पनि छैन । सबै दलले संयुक्त राष्ट्रसंघको बडापत्र, असंलग्नताको सिद्धान्त र दक्षिण एसियाली सहयोग संगठन (सार्क) प्रति प्रतिबद्धता जनाउँदै छिमेकी चीन र भारतलगायत सबै देशसँग मैत्रीपूर्ण सम्बन्ध राख्ने कुरा गरेका छन् तर खासगरी छिमेकी देश चीन र भारतको चर्चा स्वभावत: बढी हुने गर्छ । कम्युनिस्ट मान्यतामा बनेका प्राय: सबै दलले भारतसँगको सम्बन्धमा नीतिगत परिवर्तन उल्लेख गर्ने गरेका छन् । भारतसँगको सन् १९५० को सन्धि, गोर्खा भर्तीलगायत कतिपय सन्धिसम्झौतालाई असमान र अपमानजनक भन्दै तिनको खारेजीका कुरा उल्लेख गरिएको पाइन्छ । २०४८ सालदेखि अहिले हुन लागिराखेको प्रत्येक पटकको चुनावी घोषणापत्रमा पनि यो क्रम जारी छ । यो विषय चुनावी घोषणापत्रमा उल्लेख गर्ने औपचारिकता मात्र हो वा यसले चुनावपछि केही परिवर्तनका संकेत पनि ल्याएको छ ? चुनावको मुखमा यसमाथि केही विमर्श गर्नु सान्दर्भिक लागेको छ । अहिले म नेपालका लागि भारतीय राजदूतसमेत भएका पूर्वविदेशसचिव श्याम शरणको संस्मरणात्मक पुस्तक हाउ इन्डिया सिज द वल्र्ड पढ्दै छु । उनको नेपालमा राजदूत बसाइ र लगत्तै विदेशसचिवको कार्यकाल नेपालको राजनीतिमा एउटा निर्णायक समय थियो । त्यस अवधिमा नेपालको राजनीति तत्कालीन राजा ज्ञानेन्द्रको प्रत्यक्ष शासनदेखि माओवादी र सात दलहरूबीच दिल्लीमा भएको १२ बुँदे समझदारी, शान्तिसम्झौता हँुदै, संविधानसभाको चुनाव, राजतन्त्रको अन्त्य, संघीय गणतन्त्रको घोषणा भए । अहिले नयाँ संविधानअन्तर्गत संघीय संसद् र प्रदेशसभाको चुनावमा आइपुगेको छ । राजनीतिक संक्रमणको यो महत्त्वपूर्ण चरणमा भारतको नेपाल नीतिका प्रमुख योजनाकार मानिन्छन्, श्याम शरण । हालै मात्र बजारमा आएको यो पुस्तकमा नेपालबारे उनका बुझाइ, अनुभव र दृष्टिकोण चुनावपछिको नेपाली राजनीतिमा अरू सान्दर्भिक साबित हुन सक्छ ।श्याम शरणको निक्र्योल छ, जहाँ भारत चुकेको छ, त्यहीं चीनले अवसर लिन सकेको छ । आज परिस्थिति बदलिएको छ, चीन नेपालको आन्तरिक राजनीति र आर्थिक विकासका विषयमा प्रत्यक्ष रूपले बढी सक्रिय छ । भारतीय हितसँगको प्रतिस्पर्धामा स्थानीय हित समूहहरू निर्माणलाई अघि बढाएको छ । आफ्नो प्रभावमा आएको ह्रासबाट चिन्तित हुँदै नेपालको घरेलु राजनीतिमा हस्तक्षेपकारी रूपमा त्यहाँको नेतृत्वलाई मित्र र शत्रुका रूपमा अंकित गर्न उद्यत भयो, जुन सदैव प्रत्युत्पादक भएको छ । शरणका यी निक्र्योल दुवै देशका नीतिनिर्माता र राजनीतिक दलहरूका लागि सान्दर्भिक छन् । यहाँ त्यसको प्रसंग जोड्नु महत्त्वपूर्ण एवं थप सान्दर्भिक लागेको छ । उनले भारतीय नीतिको कमजोर पक्षलाई पनि खुलेर टिप्पणी गरेका छन् ।पञ्चायतकालमा कम्युनिस्टहरू सन् १९५० को सन्धि, गोर्खा भर्ती, कोसीगण्डक सम्झौतालाई असमान र अपमानजनक मान्दै त्यसको विरोध र खारेजीका लागि चर्को नाराबाजी गर्थे । अमेरिकी साम्राज्यवाद र भारतीय विस्तारवाद नेपालको राष्ट्रियतामा अवरोध मानिन्थ्यो । युवामा कम्युनिस्ट राजनीतिक प्रशिक्षण र राष्ट्रियता अभिमुखीकरणका निकै धारिला औजार थिए यी विषय । पञ्चायत सकिएको दुई दशक पूरा हुन लागिसक्यो, त्रिभुवन विश्वविद्यालय कीर्तिपुर र अरू प्रमुख क्याम्पसका भित्तामा लेखिएका यी नारा इनामेल उडेर फुस्रै भए पनि अझै देख्न सकिन्छ । सशस्त्र विद्रोहका बेला माओवादीले भारतीय विस्तारवादविरुद्ध चर्को उद्घोष गरेको थियो । सुरुङ युद्ध को समेत नारा थियो । आज ती दिन सकिएका छन् । कम्युनिस्ट पार्टीहरू पनि खुला रूपमा चुनावमा सहभागी भएका छन्, सत्तामा पुगेका छन् । नीतिनिर्माण र कार्यान्वयनको नेतृत्वदायी भूमिकामा समेत छन् । २०४६ सालमा बहुदलीय प्रजातन्त्रको पुन:स्थापनापछि २०४८ सालमा भएको पहिलो आम चुनावमा नेकपा एमालेले जारी गरेको घोषणापत्रमा पञ्चायत र त्यसअघिका सरकारहरूले गरेका अपमानजनक एवं नेपालको राष्ट्रिय हित प्रतिकूलका सन्धिसम्झौता बदर गरिनेछ, समानता र पारस्परिक हितका आधारमा तिनको नवीकरण गरिनेछ उल्लेख छ । कम्युनिस्टहरूको राजनीति र पर्चाबाजीमा सन् १९५० को सन्धि, गोर्खा भर्ती, कोसी गण्डक सम्झौता, खुला सिमाना, सिमाना अतिक्रमण, बेरोकतोक भारतीयहरूको नेपाल प्रवेश आदि प्रमुख नारा बन्थे । समय र राजनीतिक सन्दर्भअनुसार केही परिवर्तन भएपनि यिनै कुरालाई पछिका प्रत्येक निर्वाचनमा एमालेले दोहोर्याउँदै आएको छ । यसैगरी माओवादीले पनि पहिलो र दोस्रो दुवै संविधानसभाको चुनावमा जारी गरेको प्रतिबद्धतापत्रमा भारतसँग गरिएका १९५० लगायत सबै असमान सन्धिसम्झौता पुनरावलोकन गर्ने, परिमार्जन गर्ने, खारेज गर्ने र नयाँ सम्झौता गर्ने कुरा उल्लेख थियो । संयुक्त मोर्चा बनाएपछि प्रतिनिधिसभा र प्रदेशसभा चुनावका लागि एमाले र माओवादी केन्द्रले हालै जारी गरेको संयुक्त चुनावी घोषणाको सामाजिकआर्थिक रूपान्तरणका मुख्य नीतिहरूअन्तर्गत बुँदा ८ मा भनिएको छ, छिमेकी तथा बाह्य मुलुकहरूसँग गरिएका सबै असमान र अपमानजनक सन्धिसम्झौतालाई राष्ट्रिय हितअनुरूप प्रतिस्थापन गरिनेछ । समानता, पारस्पारिक लाभ र सम्मानलगायत पञ्चशीलका सिद्धान्त, संयुक्त राष्ट्रसंघको बडापत्र र अन्तर्राष्ट्रिय कानुनका स्थापित मान्यताका आधारमा सबै देशसँग सुमधुर सम्बन्ध कायम गरिनेछ । यिनै सिद्धान्त र मान्यताका आधारमा छिमेकी मुलुक भारत र चीनसँगको सम्बन्ध घनिष्ठ र सुदृढ बनाइनेछ । भारतसँगको सम्बन्धबारे भनिएको छ, सन् १९५० को सन्धिलगायत सबै असमान सन्धिसम्झौता पुनरावलोकन गरी राष्ट्रिय हित र आवश्यकताअनुसार प्रतिस्थापन गरिनेछ ।अर्को प्रमुख प्रतिस्पर्धी दल नेपाली कांग्रेसले भने भारतसँगको सम्बन्धलाई खासै राजनीतिक एवं चुनावी मुद्दा बनाउने गरेको छैन । ऐतिहासिक सामाजिक एवं सांस्कृतिक सम्बन्धको निरन्तरतालाई जोड दिने गर्छ । सम्बन्धका विवाद र मतभेदलाई आपसी सहमतिमा सुल्झाउने र समाधान गर्ने कुरा गर्छ । कांग्रेसको घोषणापत्रमा भनिएको छ, नेपालका दुई विशाल छिमेकी राष्ट्र भारत र चीन हाम्रो राष्ट्रिय पुनर्जागरण र अन्तर्राष्ट्रिय पहिचानका लागि बाधक होइन, भरपर्दो मित्र र सहयोगी हुन सक्छन् । दुवैसँग मैत्रीपूर्ण र सम्मानजनक सम्बन्ध कायम गर्दै आर्थिक विकासको साझा गन्तव्यमा सहयात्री हुने कुरा त्यसमा उल्लेख छ । नेपालको घरेलु राजनीतिमा भारत सदैव तानिँदै आएको छ । २००७ सालयताको मात्र कुरा गर्ने हो भने पनि प्रमुख राजनीति परिवर्तनहरूसँग ऊ जोडिएको छ । २००७ मा राणाशासनको अन्त्य र प्रजातन्त्र प्रारम्भका लागि दिल्लीको पहल निर्णायक थियो । २०४६ सालको आन्दोलनमा सरकारका तर्फबाट प्रत्यक्ष भूमिका नभए पनि भारतीय राजनीतिक दलहरूको खुलेआम सक्रियता थियो । २०६२६३ को आन्दोलन र शान्ति प्रक्रियाको सूत्र सातदल र माओवादीबीच भएको १२ बँँुदे समझदारी हो, जसका लागि दिल्लीको सक्रियता निर्णायक थियो । संविधानसभाको चुनाव र त्यसपछिको राजनीतिक संक्रमणका हरेक मोडमा उसले अत्यन्त प्राथमिकतासाथ हेरिरहेको थियो र त्यसैका आधारमा नेपालप्रतिको दृष्टिकोण तथा सम्बन्धलाई अघि बढायो । संविधान निर्माणको काम अन्तिम चरणमा पुग्दा विवादमा भारत तानियो । मधेसकेन्द्रित दलहरूको मागलाई उपयोग गर्दै आफ्ना राजनीतिक असन्तुष्टिको अभिव्यक्तिस्वरूप सिमानामा नाकाबन्दीको नीतिसमेत अख्तियार गर्यो ।नेपालको राजनीतिमा चलनचल्तीको एउटा तयारी बुझाइ छ, कांग्रेस भारतपरस्त पार्टी हो भने कम्युनिस्ट भारतविरोधी र चीनको समर्थक । यो बुझाइ अत्यन्त सतही हो, सही होइन र वस्तुगत पनि छैन । तर जुन किसिमबाट नेपालमा राजनीतिको प्रारम्भिक प्रशिक्षण हुन थाल्यो, त्यसैबेला अर्थात् २००७ सालदेखि नै यस्तो बुझाइ बन्यो र राजनीतिक दल खासगरी कम्युनिस्ट पार्टीमा शीर्षस्थ नेतृत्वदेखि कार्यकर्ता तहसम्म यो बुझाइ र प्रशिक्षण अहिलेसम्म प्रचलित छ । यसका लागि उनीहरू स्वयम् जिम्मेवार छन् । सात दशकदेखिको यो बुझाइ अहिले फेरि धारिलो बन्न थालेको देखिन्छ । हुन त, एमालेमाओवादीको संयुक्त चुनावी घोषणामा भारतको विरोध छैन, न चीनको समर्थन नै । तर एमालेमाओवादीले आफूलाई चाहिं स्वतन्त्र विदेश नीति र सन्तुलित बाह्य सम्बन्ध कायम गर्नुपर्छ भन्ने पक्ष र कांग्रेसलाई विशेष सम्बन्धका नाममा छिमेकी देशहरूसँगको सम्बन्धलाई असन्तुलित बनाउँदै राष्ट्रियता, स्वाभिमान र राष्ट्रहितविपरीत कार्य गर्दै आएको भनी चित्रण गरेको छ ।हुन त, यी चुनावी राजनीतिक कुरा हुन् । सत्तामा पुग्न र पुगेका बेला दलहरूले गरेका काम र व्यवहार नेपाली जनताका सामु छर्लंग छ । स्वार्थका लागि दिल्लीको तावेदारी गर्न कुनै दल पछाडि परेका छैनन् । हो, पछिल्लो कालखण्डमा दिल्लीसँग एमाले नेतृत्वको किन दूरी बढ्यो, छुट्टै खोजीको विषय बन्न सक्छ ।अहिले नेपालमा चीनको कूटनीतिक सक्रियता देखिने गरी बढेको छ । चीनले अपनाउँदै आएको मौन कूटनीति २०६२६३ को आन्दोलनपछि सकिएको छ । वर्तमान राष्ट्रपति सी चिनफिङको नेतृत्वमा चीनको नीति विश्वव्यापी रूपमै क्रियाशील छ । नेपालको घरेलु राजनीतिका विषयदेखि सम्बन्धका विविध पक्षमा आफ्ना चाहना र प्राथमिकतालाई खुलेरै सार्वजनिक टिप्पणी गर्न चिनियाँ पक्ष पछि परेको छैन । अत: चुनावपछिका दिनमा छिमेक सम्बन्धलाई सन्तुलित राख्ने चुनौती बढेको छ ।अन्त्यमा, श्याम शरणले भारतको नेपालनीतिका सम्बन्धमा उठाएका केही विषयमा चर्चा गर्दै यो आलेख टुङ्ग्याउनु सान्दर्भिक हुन्छ । उनको भनाइमा भारतको नेपालसँगको सम्बन्धका चारवटा महत्त्वपूर्ण पक्ष वा आधार छन्, जसलाई उनी सम्बन्धको कन्स्टिच्युएन्सी भन्छन् । ती हुन् १) नेपालका मधेसी समुदाय, जसप्रति विगतमा नेपालको शासनले गरेको बेवास्तालाई भारतले बुझेन, २) भारतीय सेनामा काम गरी फर्केका पेन्सनप्राप्त गोर्खा रिक्रुट, जसले दुई देशबीच जनस्तरमा कसिलो सम्बन्ध राख्छन् र यो भर्ती बन्द गर्ने कुरा प्रत्युत्पादक ठहर्छ, ३) खुला सिमाना, जुन भारत र नेपालका कतिपयले बुझेजस्तो सन् १९५० को सन्धिका कारण भएको होइन । त्यसभन्दा धेरै पहिले शताब्दीऔंदेखि कायम रहँदै आएको छ । आतंककारी तथा अवैध धन्दा रोकथामका लागि नियन्त्रण एउटा कुरा हो तर यो खुलापन पनि रोक्न सकिन्न, र ४) सन् १९५० को सन्धि, जुन कम्युनिस्ट चीनको उदयपछि सुरक्षा प्रबन्धसँग जोडिन आउँछ र यसका लागि भारत २००७ सालदेखि गणतन्त्रसम्मका राजनीतिक परिवर्तनमा सहयोगी हँुदै आएको छ र स्थापित कतिपय प्राथमिकतासमेत परिवर्तन गरेको छ ।उनले भनेका यी चारवटा आधारमध्ये मधेसी समुदायको सन्दर्भबाहेक तीनवटा त पहिल्यैदेखि क्रियाशील छन् । जहाँसम्म मधेसी समुदायको कुरा छ, उपयोगको मात्रा र सन्दर्भ मात्र फरक होला, यो कार्ड पनि भारतले पहिलेदेखि नै प्रयोग गर्दै आएको छ । अझ श्याम शरणकै कार्यकालमा यो कार्डलाई बढी धारिलो बनाउने काम भयो । परिणाम के भयो त ? उनकै मूल्यांकनअनुसार पनि भारतको प्रभावमा ह्रास आयो । यसबाट चिन्तित हुँदै भारतले नेपालको घरेलु राजनीतिमा हस्तक्षेपकारी भूमिका खेल्यो । यहाँको नेतृत्वलाई मित्र र शत्रुका रूपमा अंकित गर्न उद्यत भयो, जुन प्रत्युत्पादक ठहरियो ।श्याम शरण अहिले पनि भारतीय विदेश नीति खासगरी नेपालनीतिका सन्दर्भमा निकै प्रभावशाली मानिन्छन् । उनका यी दृष्टिकोण भारतको नेपालनीतिका लागि पछिसम्म सन्दर्भ मन्त्रका रूपमा रहन पनि सक्छ । उनका बुझाइ सबै सही छन् भन्ने पनि होइन । तर के प्रस्ट हुँदै छ भने आउने दिनहरूमा भारतले नेपाललाई हेर्ने दृष्टिकोणमा खासै परिवर्तन आउने देखिन्न । हो, भारतले आफ्नो प्रभाव विस्तारका लागि केही परियोजनालाई द्रुतता दिन सक्छ, केही लचकता पनि देखिन सक्छ । सम्बन्धको पुनर्विचारका लागि प्रबुद्ध समूह पनि कार्यरत छ । तर शरणका यी सूत्रमा खासै परिवर्तन होलाजस्तो देखिन्न । नेपालभारतचीनको त्रिकोणात्मक सम्बन्ध अरू पेचिलो बन्ने सम्भावना बढी छ ।विदेश नीति र सम्बन्ध झट्ट हेर्दा खासै भिन्न नलाग्न सक्छ, तर होइन । नीति र दृष्टिकोण राजनीतिक दल वा नीतिनिर्माणमा बसेका मानिसले बनाउने कुरा हो । यो एकपक्षीय र मनोगत पनि हुन सक्छ । तर सम्बन्ध बहुपक्षीय र धेरै फराकिलो आधारमा बनेको हुन्छ । नेपालभारत सम्बन्धमा यो कुरा अझ धेरै प्रखर भएर रहेको छ । शासनमा पुगेका वा पुग्न चाहनेले चाहँदैमा त्यो परिवर्तन हुँदैन । हो, त्यसमा समयानुकूल सुधार अपेक्षित हुन्छ । त्यसका लागि दुवै तर्फबाट परस्पर विश्वास, कूटनीतिक सुझबुझ र कुशलता पनि चाहिन्छ ।"
उखुको मूल्य छिटो तोकौं,"तराईमा किसानहरूले लगाएको उखु काटेर चिनी मिललाई बेच्ने र त्यो जग्गामा मुसुरो, गहँु, अन्य हिउँदेबाली लगाउने बेला भइसकेको छ । मुसुरो नेपालको मुख्य निर्यातजन्य दाल बाली हो । मंसिर तेस्रो सातापछि गहुँ, मुसुरो छर्ने समय गुज्रिसकेको हुन्छ र ढिलो लगाएको बालीले सामान्य उब्जनी दिन सक्दैन । अर्कोतिर उखु पनि सुक्दै जाने हुनाले किसानलाई दोहोरो घाटा हुन्छ । अहिलेसम्म उखुको मूल्य निर्धारण हुन नसक्दा त्यो अवस्था आएको हो । औद्योगिक बाली उखुको बर्सेनि मूल्य निर्धारण गरिन्छ । चिनी उद्योग, किसान र सरकारी प्रतिनिधि बसेर मूल्य तोक्ने गरिएको छ । यो वर्ष किसानका प्रतिनिधि नै उम्मेदवार बनेर व्यस्त रहेकाले यो अन्योलको स्थिति उत्पन्न भएको बुझियो । तर १, २ जना प्रतिनिधि उपस्थित हुन नसक्दैमा मूल्य निर्धारण नभएर हजारौं बिघाका उखु खेतबारीमै रहने र चिनी मिलहरूले पनि काम नपाएर बस्नुपर्ने हो भने यसको दोष कसले लिने र घाटा कसले बेहोर्ने ? कसैको पनि घाटा अर्थात् नोक्सानी हुन नदिनु सचेत नागरिकको कर्तव्य हो । उखु किसान र चिनी उद्योग एकअर्काका परिपूरक हुन्, एकबिना अर्को बाँच्न सक्दैनन् । तसर्थ यस्तो कार्यमा सधैं सरकारको भर नपरी उपयुक्त आधार अवलम्बन गरी उखु उत्पादक महासंघले चिनी उद्योगहरूसँग बसेर आफैंले उखुको मूल्य तोक्नु उचित हुनेछ । विगत दुई तीन वर्षको मूल्यलाई हेरी त्यसमा बढेको खेती खर्च (बीउ, मल, मजदुरी) जोडेर मूल्य राख्दा के फरक पर्छ र ? आखिर जो जति जना बसेर छलफल गरे पनि अन्तिममा दुवै थरीलाई मर्का नपर्ने एउटा मिलनविन्दुमा नआई सुख छैन । यसमा सम्बन्धित पक्षको समझदारी बनोस् । डा टीपी बराकोटीभक्तपुर"
कर संकलनमा एकद्वार प्रणाली,"छैटौं कर दिवस समापन समारोहमा नेपाल उद्योग वाणिज्य महासंघले संघीय संरचनाअनुसार कर बुझाउनुर्ने निकायहरू थपिँदा एकै निकायबाट मात्रै कर संकलन व्यवस्थाका लागि गरेको मागलाई महासंघले सरकारलाई समयमै घचघच्याएको सम्झनुपर्छ । उसले उदाहरणका रूपमा घर बहालकरलाई प्रस्तुत गरेको विषयले नै भविष्यमा देखा पर्न सक्ने अनेक अप्ठेरालाई संकेत गरेको छ । काठमाडांै महानगरपालिका र ललितपुर उपमहानगरपालिकामा आन्तरिक राजस्व कार्यालयमा १० प्रतिशत घरबहाल कर र वडा कार्यालयमा २ प्रतिशत मात्र तिर्ने व्यवस्था भइरहेकामा स्थानीय तहमा जनप्रतिनिधि निर्वाचित भएर आएपछि १२ प्रतिशतका दरले घरबहाल कर उठाउने निर्णय गरिनुले इमानदारीसाथ कर तिर्छु भन्ने जनता चेपुवामा परेको स्पष्ट छ । कतिपयले यस कुराको निप्टारा नभईकन आव ०७३७४ को घरबहाल कर तिर्नै नजाने अठोट गरेको र कतिपयले अन्य कामको सिलसिलामा घरजग्गा, घरबहाल कर चुक्ताको निस्सा नभई काम रोकिने अवस्थामा बाध्यतावश दोहोरो २२ प्रतिशत नै कर तिर्नुपरेको सुनिन्छ । कुनै पनि दृष्टिकोणले यस्तो अवस्था आईपर्नु भनेको राज्यको बेवास्ताले नागरिक ठगिनुजस्तै हो । अर्थमन्त्रालयको एउटा सानो विज्ञप्ति मात्रले समाधान हुन सक्ने सामान्य विषय यसरी ओझेलमा परेर विवादित बनिरहनु राम्रो होइन । यस विषयमा सम्बन्धित क्षेत्रले गम्भीरतापूर्वक ध्यान दिन जरुरी देखिन्छ । महेशप्रसाद ढुंगानानयाँबानेश्वर, काठमाडौं"
जनप्रतिनिधि कहाँ बस्ने ?,"संघीय नेपालको स्वरूप निर्धारण भएसँगै सरकारले मंसिर १० र २१ गते गरी दुई चरणमा प्रतिनिधि र प्रदेशसभाको निर्वाचन गराउँदै छ । निर्वाचित जनप्रतिनिधि बस्ने कार्यालय व्यवस्थापनमा भने तयारी भएको पाइँदैन । निर्वाचित भएपछि भेला हुने र बस्ने कार्यालय व्यवस्थापनमा बेलैमा ध्यान दिनुपर्ने हैन र ? तयारी अभावले स्थानीय तह निर्वाचनपछि जिल्ला टुक्रिएका नवलपरासी र रुकुममा जिल्ला समन्वय समिति गठन गर्न निकै लामो समय पर्खिनुपर्यो । अहिले पनि खासगरी प्रदेशसभाको बैठक कहाँ हुने भन्नेमा अन्योल छ । त्यसैले हतारमा निर्वाचन गर्नुपर्ने बाध्यताका बीच छुटेका तथ्यलाई बेलैमा आत्मसात गर्नुपर्छ । गोविन्द रिमाल गैंडाकोट ५, नवलपरासी"
लोकतन्त्रको चिन्ता,"नेपालका पार्टी, नेता, संघसंगठनदेखि लिएर सचेत जनतासम्म पनि लोकतन्त्रको पक्षपोषणमा दिलोज्यानले लागेका छन् । यस्तो माया, ममता र संरक्षण पाएको लोकतन्त्र दिनानुदिन कमजोर बन्दै दुब्लाउँदै जानुलाई चाहिं रहस्यमय मान्नैपर्ने हुन्छ । पौष्टिक खाना अभावमा लाग्ने रोग कुपोषण अत्यधिक खानाले पनि लाग्दोरहेछ । सबैको मायालाई थेक्न नसकेरै हो कि देखावटी माया मात्र पाएर हो प्रजातन्त्रले गति, उचाइ र अर्थ राख्न सकिरहेको छैन नेपालको सन्दर्भमा । जहाँका नेता मोटा तथा स्वार्थी छन् अनि प्रजातन्त्रको भावनाविपरीत काम गर्छन्, त्यहाँ प्रजातन्त्रको चीरहरण हुने, जनताले सास्ती भोग्नुपर्ने र राष्ट्रको अस्मिता सदैव खतरामा पर्ने सम्भावना रहिरहन्छ ।सबै नेताको भाषण, दलको घोषणपत्र र पार्टीको सिद्धान्तलाई एउटै टेबलमा राखेर अध्ययन गर्ने हो भने उन्नाइस र बीसको अवस्थामा मात्र छन् । लोकतन्त्रको स्थापना र देश विकासका सन्दर्भमा सबैको नारा र भाषणमा पनि समानता पाइन्छ । एउटै उद्देश्यका निम्ति अघि बढेका राजनीतिक दल र नेतृत्ववर्गबीचको भिन्नता भने सगरमाथाझंै अग्लो र सागरभन्दा गहिरो छ । एकअर्कालाई दोषारोपण गर्दै आफूलाई दुग्धस्नान गराउनु नै पार्टी र नेताहरूको दैनिकी बनेको छ । गाली संस्कृतिमा दल र दलका नेताले राम्रै तालिम लिएरै आएका हुन् जस्तो भान हुन्छ । जसको आफ्नो विचार हुँदैन, उसको काम अरूको आङको जुम्रा केलाई समय कटाउनु र जनतामा भ्रम सिर्जना गर्ने दुष्प्रयास गर्नु मात्र हुन्छ । सबैको गम्भीर चासो र चिन्ताको एक मात्र लोकतन्त्र भने असहाय र असुरक्षित बन्दै गइरहेको छ । लक्ष्मीनारायण मिश्रशिवसताक्षी ११, झापा"
हल्लैहल्लामा बन्द,"शुक्रबार हल्लैहल्लामा बन्द भयो । देशभरि आंशिक प्रभाव परे पनि असुरक्षाका कारण अधिकांश विद्यालय बन्द नै रहे । बन्दको हल्ला एक साता अघिदेखि नै थियो । नेकपाले बन्द आह्वान गरेको हल्ला चलाइए पनि उसले बन्दको अघिल्लो दिन बेलुकी मात्रै यस कुराको खण्डन गर्यो । अब बन्द फिर्ता भएछ भनेर सबै उत्साहित भए तर पनि हल्लैहल्लामा बन्दको आंशिक प्रभाव भने सर्वत्र परिछाड्यो । कवि भूपी शेरचनले यो हल्लैहल्लाको देश हो भन्ने कुरा त्यसै भनेका रहेनछन् भन्ने कुरा शुक्रबारको घटनाले पुष्टि गरिछाड्यो । यतिबेला देशका अधिकांश विद्यालयमा त्रैमासिक परीक्षा सञ्चालन भइरहेको छ । परीक्षाको व्यापक तयारीमा जुट्नुपर्ने समयमा विद्यार्थी बन्दहडतालको राजनीतिबाट आतंकित हुनु राम्रो होइन । अब त बन्द देशले थेग्नै नसक्ने भइसक्यो । नयाँ नेपालको संविधान जारी भएर देश समृद्धिको यात्रामा अग्रसर हुने समयमा फेरि पनि तिनै पुराना शैलीका बन्दहडताल कतिन्जेल जारी राखिरहने हो ? समय र परिस्थितिसँगै अब विरोध र असन्तुष्टिका शैली पनि परिवर्तन हुनु अत्यावश्यक छ । आफ्ना माग पूरा गराउने नाममा सिंगो देशको अर्थतन्त्र र लाखौँ विद्यार्थीको भविष्यमाथि कहिलेसम्म खेलबाड गरिरहने हो ? यसको चित्तबुझ्दो जवाफ बन्द आह्वानकर्ताले दिऊन् । उत्साह सुवेदीकान्जीरोवा नेसनल मावि, कोटेश्वर, काठमडौं"
अमेरिकी राजदूतलाई धन्यवाद,"गत शुक्रबारको लेखमा नेपालको विकासप्रति रुचि राख्दै गहिरो विश्लेषण गरिदिनुभएकामा अमेरिकी राजदूत अलाइना बी टेपलेट्जलाई धन्यवाद । हामी सारा नेपालीले देखेको सपना उहाँले व्यक्त गरेको लेखको पहिलो अनुच्छेद नै हो तर हामी नेपाली हाम्रा अदूरदर्शी र व्यक्तिगत स्वार्थमा लिप्त राजनीतिकर्मीका कारण आफ्नो नाभिमा भएको बिना खोज्दै जंगल भौंतारिरहेको कस्तूरीजस्ता भयौं । सपना देख्नकै लागि त हाम्रा नेतागण पनि कम छैनन् तर राजदूतले जस्तो सपना देखेर त्यसलाई पूरा गर्ने बाटो देखाउने नेताको खाँचो छ । अमेरिकी राजदूतले नेपाल र नेपालीको सम्भावना, क्षमता र भावनाको कदर गर्दै समृद्धि हासिल गर्ने उपाय बताइदिनुभएको छ । नेपाल बसाइको छोटो अवधिमै नेपालको विकासप्रति गहिरो झुकाव राख्दै सल्लाह र सुझाव दिँदा कतै हाम्रा नेताले विदेशी हस्तक्षेपका आँखाले हेर्ने पो हुन् कि ! रामहरि खड्का इमाडोल, ललितपुर"
जनताले फैसला गर्ने दिन,"संविधान कार्यान्वयनको खुड्किलो मानिएको तीन तहको निर्वाचनअन्तर्गत आज मंसिर १० गते संघ र प्रदेशका लागि ३२ जिल्लामा निर्वाचन हँुदै छ । अर्को अर्थमा जनताले उम्मेदवारको फैसला गर्ने दिन हो आज । आफ्नो भाग्य निर्माणका लागि सही फैसला गर्नुपर्ने भएकाले विवेक पुर्याएर मतदान गर्नु जनताका निम्ति चुनौती नै छ । एकपल्ट विवेक नपुर्याई मतदान गरियो भने त्यो गल्ती सच्याउन ५ वर्षसम्म कुर्नुपर्नेछ । लोकतन्त्रमा जनता नै शक्तिशाली हुन्छन् । केन्द्रका धेरै अधिकार प्रदेश र स्थानीय तहमा हस्तान्तरण भएको छ । असीमित अधिकार सञ्चालन गर्न सक्ने योग्य, सक्षम र कर्मठ व्यक्तिको छनोट गर्न सकिएन भने भोलि आफूले दिएको मतले आफंैलाई दु:ख दिन्छ । त्यस्तो अवस्थामा आफूले आफूलाई गाली गर्नुको विकल्प हुँदैन । तसर्थ योग्य र सक्षम उम्मेदवार छनोट गर्न जनताले ठन्डा दिमागले सोचविचार गरेर मतदान गर्नुपर्छ । पुरुषोत्तम घोरासैनी बालाजु १६, काठमाडौं"
विकास चिन्तनमा जेलिएको गाँठो,"मंसिर ९ गते कान्तिपुर दैनिकमा प्रकाशित डा देवेन्द्रराज पाण्डेको विचारले मनमा निकै तरंग ल्याइदियो । डा पाण्डेले देशको विकासबारे ५ वटा विषयमा गम्भीर चिन्तन गरेका छन् । नेपालमा वैदेशिक सहायताका बारेमा बेलाबेला निकै चर्चा उठ्ने गरेको छ तर त्यसको भित्री पाटो, वास्तविकता अनि यथार्थको व्यावहारिक पक्षबारे उहाँले अनुभव गरेकै कुरा प्रस्टसँग राख्नुभएको छ जुन कुरा विकासमा चिन्तन गर्ने हर नेपालीले एकपटक पढ्नैपर्ने हुन्छ । यो प्रसंग नेपालमा पञ्चायतकालमै प्रारम्भ भएको रहेछ । बहुदल आएपछि यस्लाई न्यूनीकरण गर्दै लैजानुपर्नेमा त्यसो नभई यो झनै झाँगिएर गएको रहेछ । हामीले नेपालमा विकास नहुनुमा भारतलाई बढी दोषी देखिरहेका छौं । हाम्रा धेरै अगुवाले पनि यही कुरा हामीलाई भन्दै आइरहेका छन् तर नेपालमा सरकारी स्वामित्वमा रहेका कैयौं उद्योगलाई सुधार गर्नुका साटो सिधै निजीकरण गर्नुपर्छ भन्ने सल्लाह दिने भारत नभई यो आईएमएफ र विश्व बैंक रहेछन् । यसरी नेपाल सरकारलाई अति नै कमजोर बनाउने काम त्यही बेलाबाट भएको थियो । हो, यही कुरामै आम जनतामा भ्रम थियो जुन कुरा डा पाण्डेले स्पष्ट शब्दमा भन्नुभएको छ । असाध्यै मर्मस्पर्शी कुराचाहिं नेपालमा विकासका नाममा सरकारी, गैरसरकारी तथा अन्तर्राट्रिय गैरसरकारी संस्थाहरूले गरेको काम अनुत्पादक खालको मात्रै नभई यसले आम नेपालीको विकास चाहनालाई उल्टो गतिमा हिँडाएर नेपाली राजनीतिक नेतृत्वलाई नै कन्भिन्स गर्न सफल भएको छ । चुरो कुरो उही राजनीतिक नेतृत्वमै गएर जोडिन्छ । हाम्रा नेताको हैसियत नै के छ भने प्रधानमन्त्री र मन्त्री भएँ भन्ने गौरव गर्नमै केन्द्रित छ । यस लेखको एउटा राम्रो निष्कर्ष के छ भने नेपालमा मात्रै नभई विश्वमै अहिले एउटा यस्तो वर्गको उदय भएको छ, कालमाक्र्स थिए भने उनले त्यो वर्गलाई कुन रूपमा विश्लेषण गर्थे होला ? त्यो वर्ग संसारका सबै देशमा उदय भएको छ । त्यो वर्ग जुनसुकै क्षेत्रमा कार्यरत भए पनि उनीहरूका बीचमा सभा, सम्मेलन हुन्छ, भाषा मिल्छ, संकेत मिल्छ, बडी ल्याङ्ग्वेज मिल्छ, काम गर्ने तौरतरिका मिल्छ, खानपान मिल्छ, स्वार्थ पनि मिल्छ, उनीहरूलाई विकासका नाममा रिपोर्ट लेख्ने, मिटिङ बस्ने नाममा फुर्सद नै हँुदैन । मानौं उनीहरूले यति धेरै विकास गरिरहेका छन् तर एउटै कुरा नमिल्ने त्यो हो आम जनताले चाहेको विकास उनीहरूबाट मिल्दैन तर विडम्बना आज उनीहरूकै सल्लाह अनि दयामायामा देशका आम जनताको भविष्यको रेखाचित्र कोर्ने अभ्यास भइरहेको छ । धन्य, हामी नेपाली यस्तै थोपरिएको विकास हामीले आत्मसात् गर्नु परिरहेको छ । जीवनप्रसाद राईधनकुटा १, हिले"
एन्टिबायोटिक्स प्रयोगमा लापरबाही,"मंसिर ४ को कान्तिपुर दैनिकमा डा दिनेश धरेलद्वारा लिखित एन्टिबायोटिक्स दुरुपयोगविरुद्घ जनचेतना शीर्षकअन्तर्गतको लेख पढेपछि केही नलेखी सकिनँ । मेरो स्वास्थ्यसेवामा करिब ४० वर्ष लामो अनुभवबाट पनि मुलुकका अधिकांश स्वास्थ्यकर्मीले बिरामीलाई थोपर्ने गरेको एन्टिबायोटिक्स प्रेस्क्रिप्सनको झझल्को आइरहन्छ । अझ कतिपय स्वास्थ्यकर्मीले त एकैजना बिरामीलाई दुईथरी एन्टिबायोटिक्स लेखेको प्रमाण छ । त्यति मात्र कहाँ हो र, भाइरसद्वारा भएका संक्रमणमा पनि दुईथरी एन्टिबायोटिक्ससहित अनावश्यक औषधिको प्रयोग गरेकाले स्वास्थ्य मन्त्रालयद्वारा औषधिको अनावश्यक प्रयोगमा नियन्त्रण गर्न तालिम प्राय: सबै स्वास्थ्यकर्मीलाई नदिइएको होइन । तथापि जापानिज इन्सेफ्लाइटिसजस्तो भाइरल संक्रमणमा एन्टिबायोटिक्स लगायतका अनावश्यक औषधिको प्रयोग गरिएकाले अञ्चल अस्पतालहरूका मेडिकल सुपरिटेन्डेन्टहरूको कार्यशाला आयोजना गरिएको थियो । चाहे रुघाखोकी होस् वा अन्य भाइरल तथा ब्याक्टेरियल संक्रमणमा पनि सकेसम्म दुईवटा र नभए एउटा एन्टिबायोटिक्स त दिइएकै हुन्छ । नेपालमा सरकारी, भारतबाट आएका झोले र निजी क्लिनिक सञ्चालनकर्ता गरी तीन किसिमका स्वास्थ्यकर्मीले एन्टिबायोटिक्स प्रयोग गर्छन् । अनावश्यक अवस्थामा पनि एन्टिबायोटिक्स लिन बिरामी बाध्य हुन्छन् । त्यसकारण यसरी लापरबाहीपूर्वक अनावश्यक एन्टिबायोटिक्स थोपर्ने स्वास्थ्यकर्मीलाई नियमित अनुगमन गरी कडा कारबाही हुनैपर्छ । नत्र वर्षको एकपटक मात्र सप्ताहव्यापी एन्टिबायोटिक्सविरुद्घ जनचेतनामूलक कार्यक्रमले यस्तो आपराधिक कार्य नियन्त्रण हुन सक्दैन । डा गंगाराज अर्यालपाणिनी ८, अर्घाखाँची"
चाडपर्वजस्तो मुडमा हुँदै छ निर्वाचन,"तपाईंकै नेतृत्वमा स्थानीय तहको निर्वाचन सफलतापूर्वक सम्पन्न भयो । अघिल्लो निर्वाचनको तुलनामा हालको निर्वाचनमा आचारसंहिता उल्लंघनका घटना कत्तिको भएका छन् ?यसलाई गणितीय रूपमा त भन्न सकिँदैन । आचारसंहिता एब्सुल्युट रूपमा हेर्ने विषय पनि होइन, यसलाई रिलेटिभ रूपमा हेर्नुपर्ने हुन्छ । विगतको तुलनामा अहिले आचारसंहिताको पालना धेरै राम्रो भएको छ । विगतमा दलहरूले गरिरहेका दृश्यात्मक प्रचारप्रसार, वालिङ, पोस्टरिङ, ब्यानरिङजस्ता कुरा न्यून भइसकेका छन् । जिल्लाजिल्लामा मुख्य निर्वाचन अधिकृत, प्रमुख जिल्ला अधिकारी र अनुगमन टोली त्यसमा कडाइसाथ लाग्नुभएको छ । त्यसबाहेक केही विषय हेर्न नसकिने, पहिचान गर्न नसकिने र भित्रसम्म पस्न नसकिने खालका पनि होलान् । ती विषय आचारसंहिताभित्र कति पर्छन्, कति पर्दैनन् पनि होला । त्यस्ता कुरामा पनि यतिबेला कमी आएर व्यापक रूपमा चुनावी माहोल बनेको छ । आचारसंहिताको मूल्यांकन गर्ने हो भने सरकार, राजनीतिक दल र आम मतदाता, सबै उम्मेदवारको विश्लेषण गर्नुपर्छ । सबैको फरकफरक अवस्था छ । औसतमा आचारसंहिताको पालना विगतको तुलनामा सन्तोषजनक छ । तर, अझै कडाइका साथ पालना गराउनुपर्ने अवस्था पनि छ । यसैसँग जोडिएको प्रश्न तपाईंहरूले उम्मेदवारका लागि जुन खर्चको सीमा (२५ लाख) तोक्नुभएको छ, उम्मेदवारको प्रचारशैली हेर्दा त त्यो सीमा धेरै गुणाले नाघेको देखिन्छ नि ? भड्किलो र खर्चिलो चुनावी प्रचारचाहिं तपाईंहरूले रोक्न नसकेको हो ?प्रतिनिधिसभाका उम्मेदवारलाई आफ्नो निर्वाचन क्षेत्रमा के कुरा आवश्यक पर्छ, त्यसको अनुमान गरेर २५ लाखको सिलिङ तोकेका हौं । सबैले त्यो सिलिङभित्र बसेर खर्च गर्नुपर्छ भन्ने निर्वाचन आयोगको मान्यता हो । अब त्योभन्दा बढी खर्च हुन्छ, यहाँहरूले पनि भनिरहनुभएको छ, अरूअरूले पनि भनिरहेका छन् । तर, वास्तवमा यो भनाइको कुरा मात्रै हो । यसको वास्तविक प्रमाण त कतै हुनुपर्यो नि । त्यो प्रमाण हामीले पाइराखेका छैनौं । सिलिङभित्र खर्च भइरहेको छ कि छैन, आयोगले सहसचिवको नेतृत्वमा उच्चस्तरीय अनुगमान टोली खटाएर यो विषय पनि हेर्ने जिम्मेवारी दिएको छ । हामीले राष्ट्र बैंक, सम्पत्ति शुद्धीकरण विभाग र राजस्व अनुसन्धान विभागलाई पनि आग्रह गरेका छौं तपाईंहरूले दलका उम्मेदवार, स्वतन्त्र उम्मेदवार या उसका भ्रातृसंगठन, समर्थकहरूको प्रचारप्रसार खर्च अनुगमन गरिदिनुस् । त्यसरी बढी खर्च गरेको प्रमाण पाइयो भने त्यसका आधारमा हामी कारबाही गर्छौं । उनीहरूले बढी खर्च गर्ने गरेको तर हाम्रो पहुँच त्यहाँ नपुगेको पनि हुन सक्छ । मिडियाबाटै जानकारी पाएका आधारमा एकदुई ठाउँमा एक्सनमा गएका छौं । उम्मेदवारलाई स्पष्टीकरण पनि सोधिएको छ । तर, निर्वाचन आयोग प्रत्येक उम्मेदवारको पछि लाग्न सम्भव छैन । दुनियाँ कहीँ पनि सम्भव छैन । राजनीतिक दल र उम्मेदवार नै यसमा जिम्मेवार हुनुपर्छ । र, मतदाता सबभन्दा सचेत हुन जरुरी छ । पहिलो चरणको मतगणना पनि दोस्रो चरणको निर्वाचन सम्पन्न भएपछि हुने भन्नुभएको छ । पहिलो चरणको मतपेटिकालाई १० दिनसम्म राख्नुपर्ने हुन्छ । त्यसलाई लिएर कतिपय नेताले संशयपूर्ण अभिव्यक्ति पनि दिएका छन् । मतपेटिका सुरक्षाको विश्वास कसरी दिलाउनुहुन्छ ? दुइटै निर्वाचन एकै चरणमा गर्नेभन्दा पनि दुई चरणमा भयो, प्रदेश र प्रतिनिधिसभाको निर्वाचन अलगअलग गरौंभन्दा एकैसाथ भयो । अब मतगणना पहिलो चरणको सुरुमा गरौं भने त्यो पनि भएन । दुई चरणको निर्वाचनबीच ग्याप छ । यो एउटा बाध्यात्मक अवस्था पनि हो । नेपाली सेना जनताको, राष्ट्रको सेना हो । सशस्त्र छ, नेपाल प्रहरी छ । सबैको सुरक्षामा मतपेटिका रहन्छ । मुख्य निर्वाचन अधिकृत जो कि जिल्ला न्यायाधीशन्यायमूर्ति हुनुहुन्छ, उहाँलाई राष्ट्रले, कानुनले पत्याएको छ । उहाँको जिम्मामै मतपेटिका हुन्छ । उहाँकै नेतृत्वमा मतगणना पनि हुन्छ । मतपेटिकालाई मतदान केन्द्रबाट ढुवानी गरेर निर्वाचन अधिकृतको कार्यालयमा ल्याइसकेपछि त्यहाँ सबै मतपेटिकालाई एउटा निश्चित ठाउँमा राखेर सिल गरिन्छ । त्यहाँ राजनीतिक दलका प्रतिनिधि पनि हुन्छन् । १० दिन अलिकति कष्टप्रद हुन्छ तर सुरक्षा प्रबन्धमा अप्ठ्यारो छैन । मतदानमा खटिएका कर्मचारी र सुरक्षाकर्मीका लागि मतदानको व्यवस्था गरिएको छैन । यस्तो किन ? अहिले मतदाता नामावली ऐनमा जुन व्यवस्था छ, त्यसअनुसार अस्थायी मतदातालाई मतदान गर्ने व्यवस्था गर्न सक्ने भनिएको छ । त्यसमा राष्ट्रसेवक निजामती कर्मचारी, नेपाल प्रहरी, सशस्त्र प्रहरी, सेना सबै पर्छन् । बन्दीगृहमा भएकाहरू पनि त्यसमा पर्छन् । अब सबैलाई पहिले अस्थायी मतदाताका रूपमा सूचीकृत गर्नुपर्यो । अस्थायी मतदाताहरूको नाम स्थायी मतदाता नामावलीमा पनि हुनुपर्यो । यो प्रक्रिया पहिला पूरा हुनुपर्छ । त्यसपछि मात्रै मतदानको कुरा हुन्छ । अहिलेको निर्वाचनको व्यवस्थापन हेर्दा हाम्रा लागि त्यो ज्यादै जटिल छ । किनभने समानुपातिकतर्फ प्रदेश र प्रतिनिधिसभाको मतपत्र एउटै पानामा छ । सशस्त्र, सेना, नेपाल प्रहरी, बन्दीगृह सबै ठाउँमा मतपेटिका राखेर व्यवस्थापन गर्न सम्भव हुँदैन । कानुनमा जुन व्यवस्था छ, त्यसलाई हामीले लागू गर्नुपर्छ । तर, एउटा मान्यता छ फ्रि एन्ड फेयर इलेक्सनका लागि ब्यालेटलाई बुलेटभन्दा टाढा राख्नुपर्छ । सुरक्षाकर्मीले बन्दुक लिएर र हातमा ब्यालेट लिएर मतदान गर्न जानु त्यति उचित पनि हुन्न । तर, पहिलेको अभ्यासमा त त्यस्तो भएको थियो नि ? ०६४ र ०७० को अवस्था भनेको विशेष हो । समानुपातिकको एउटा मतपत्र थियो । त्यसैले व्यवस्थापन गर्न सकियो । त्यो संविधान निर्माणका लागि निर्वाचन थियो । यतिबेला संविधान आइसक्यो । संविधान आइसकेपछि कतिपय पुराना व्यवस्थालाई निरन्तरता दिन सकिन्छ । कतिपय अवस्थामा पुनर्विचार र परिमार्जन पनि गरिन्छ । प्रतिनिधिसभा र प्रदेशसभाको निर्वाचन छुट्टाछुट्टै गरेको भए व्यवस्थापन गर्न सक्ने थियौं तर अहिले व्यवस्थापनमै अप्ठ्यारो छ । छोटो समय छ । उहाँहरूलाई नागरिकसरह मताधिकार त छँदै छ नि । नागरिकसरहको मताधिकारका लागि कतै रोक छैन । कर्मचारीका रूपमा मतदान गर्ने विशेष अधिकारको कुरा हो । त्यो विशेष अधिकार कतिपय अवस्थामा सीमित पनि हुन सक्छ । मेरो मनसाय त्यो होइन, त्यस्तो तर्क पनि दिन खोजेको छैन कि निजामती कर्मचारी, सुरक्षाकर्मी र बन्दीगृहमा रहेकालाई मताधिकारबाट वञ्चित गरिनुपर्छ । उहाँहरूले मतदान गर्न पाउने गरी व्यवस्थापन कसरी गर्न सकिन्छ भन्नेबारे सुझाव दिन आयोगले अध्ययन टिम पनि बनाएको थियो । तर, अध्ययन टोलीले अहिलेको अवस्थामा उहाँहरूलाई मतदानको विशेष अधिकार दिने गरी व्यवस्थापन गर्न नसकिने प्रतिवेदन दियो । मतदान नजिकिएसँगै सरकारले सुरक्षाकर्मीको सरुवाबढुवा गरेको छ । मन्त्रीहरू सरकारी स्रोतसाधनसहित चुनावी प्रचारमा जुटेका छन् । त्यसलाई रोक्न आयोगको भूमिका प्रभावकारी नभएको हो ? जहाँसम्म आचारसंहिताको कुरा छ, त्यसलाई सबैले आफैंल बुझ्नुपर्ने हो । सबै नेपालीलाई निर्वाचन आचारसंहिता लागू भएको छ । कुनै पनि पक्षलाई यसले छाडेको छैन । नेपाल सरकार स्वाभाविक रूपमा यसको बढी पालना गर्नुपर्ने निकाय हो । सरकारका मन्त्रीहरू आफू उम्मेदवार पनि भएका छन् । हामीले नियन्त्रण गरेका छौं । जिल्लाजिल्लामा प्रमुख जिल्ला अधिकारी, मुख्य निर्वाचन अधिकृतहरूलाई भनेका छौं । हाम्रो विस्तारित हात भनेको त्यहाँसम्म छ । आयोग भनेको पाँचजना पदाधिकारी र सचिवालयले मात्रै गरेर हुँदैन । जिल्लामा रहेकाहरूको काम हो नि, आचारसंहिता उल्लंघनमा कारबाही गर्ने । गर्न सक्नुभएन भने हामीलाई भन्न भनेका छौं । विगत निर्वाचनमा गणनाका क्रममा समस्या देखिए । पटकपटक स्थगन भए । त्यसले निर्वाचनको विश्वसनीयतामा पनि प्रश्न उठ्यो । यसपालि आयोगको तयारी के छ ? गणना प्राविधिक विषय पनि हो । गणितीय विषय पनि हो । यो ज्यादै संवेदनशील विषयसमेत हो । एक भोटको पनि कुरा हुन्छ । त्यसकारण धेरैजसो ठाउँमा गन्ती गर्दा बिस्तारै गन्ने गरिन्छ । फेरि गणना गर्ने गरिन्छ । स्थानीय निर्वाचनमा पनि गणना दोहोर्याउनुपरेको थियो । त्यसले समय लियो तर विश्वसनीयता कायम गर्यो । त्यसको विश्वसनीयताका विषयमा प्रश्न गर्ने ठाउँ छैन । स्थानीय तहको निर्वाचन स्वतन्त्र, स्वच्छ रूपमा सम्पन्न भएको कुरा राष्ट्रिय र अन्तर्राष्ट्रिय रूपमा स्वीकार्य भइसकेको छ । अहिले पनि जिल्लाजिल्लामा कुनकुन ठाउँमा मतगणना गर्ने, सुरक्षा व्यवस्था मिलाउने भन्नेजस्ता विषय तय भइसकेको छ । मतगणना म्यानुअली गर्ने काम हो, मेसिनबाट गर्ने कुरा भएन । म्यानुअली गर्दा लगातार गन्ती गर्नुपर्छ । समय लाग्छ ।बेलायतमा हातले गन्दा पनि परिणाम एकाध दिनमै आइसक्छ । हामीकहाँ किन समय लागेको होला ? स्थानीय तहमा तेस्रो चरणको मतगणनाको परिणाम एक साताभित्र आउने भनेका थियौं । आयो पनि । केही विशेष अवस्थाबाहेक । कतैकतै विभिन्न कारणले लम्बिएको थियो । अहिलेको निर्वाचनमा पनि पहिलो हुने निर्वाचन प्रणालीतर्फको सबै परिणाम एक हप्ताभित्र आइसक्छ । समानुपातिकको परिणाम जिल्लाजिल्लाबाट गणना गरेर आयोगमा आउँछ । त्यसलाई आयोगले जोड्छ । पाएको मतअनुसार दलहरूलाई सिट बाँडफाँटको काम हुन्छ । त्यसका जानकारी दललाई गराउनुपर्छ । त्यसले केही समय लिन्छ । पुस १५ सम्ममा हामीले सबै परिणाम सम्मानीय राष्ट्रपतिसमक्ष बुझाइसक्ने लक्ष्य राखेका छौं । केही यस्ता ठाउँ छन्, जहाँ निर्वाचनका बेला जहिले पनि भिडन्त र क्षति हुने गर्छ । त्यस्ता स्थानमा आयोगले कस्तो प्रबन्ध मिलाएको छ ? म आफैं त्यसैका लागि दोलखा पुगेर आएको छु । स्थानीय निर्वाचनमा दोलखामा घटना भएको थियो । त्यस्ता ठाउँका बारेमा सुरक्षा निकायको आफ्नै विश्लेषण र तयारी छ । आयोगको पनि विश्लेषण छ । त्यसकारण त्यस्ता ठाउँबारे हामी सजग छौं । सुरक्षा निकायलाई पनि गहन रूपमा सुरक्षा व्यवस्थापनका लागि अनुरोध गरेका छौं । पर्यवेक्षकहरूलाई पनि भनेका छौं । सूचना जति छिटो आउँछ, त्यति छिटो एक्सनमा जान सकिन्छ । आयोगमा पदाधिकारीहरूलाई प्रदेशगत रूपमा कार्य जिम्मेवारी तोकिएको छ । उहाँहरू पनि आफ्नो जिम्मेवारीको प्रदेशका लागि चनाखो हुनुहुन्छ । निरन्तर अनुगमन गरिरहनुभएको छ । हाम्रो मान्यता के छ भने, सबै मतदान केन्द्रहरू उत्तिकै संवेदनशील छन् । नचिताएका ठाउँमा पनि घटना हुन सक्छ । निर्वाचनमा निश्चित ठाउँमै घटना हुन्छ भन्न सकिन्छ । सबै मतदान केन्द्र इक्वल्ली थ्रेट पूर्ण हुन्छन् । सबै स्थानमा उम्मेदवार हुन्छन् । सबैले जित्न चाहेका हुन्छन् । आफ्ना पक्षमा केही न केही गरेर मतदातालाई मतदान गराउन चाहन्छन् । सबै मतदान केन्द्रलाई हामीले खतराकै सूचीमा राखेर योजना बनाएका छौं । गृहमन्त्रालयलाई त्यहीअनुसार सुरक्षा मिलाउन भनेका छौं । चिताएका थिएनौं, स्थानीय निर्वाचनमा दोलखा वा कालिकोटमा घटना होला भनेर । त्यसकारण संवेदनशील र असंवेदनशीलको सूची बनाएर हुन्न । हामी दुरुस्त भएर सबै मतदान केन्द्रमा रहनुपर्छ । स्थानीय निर्वाचनमा मतगणनाका क्रममा भरतपुरमा जस्तो घटना भयो, त्यो दोहोरिन नदिन आयोगले के तयारी गरेको छ ? भरतपुरको उदाहरण अब नलिऔं, त्यो गइसक्यो । अदालतबाट त्यसको निर्णय भएर फेरि मतदान भयो । त्यहाँ निर्वाचित जनप्रतिनिधि आइसके । अब त्यस्ता कुरालाई उदाहरण नबनाऔं । त्यसले ठूलो कुरा सिकाएको थियो । रिसर्च गर्नुस्, ०४९ र ०५४ को स्थानीय निर्वाचन हेर्नुस्, कति रिपोलिङ भएका थिए । मतगणनामै केके भएको थियो । तर, यतिबेला ७ सय ५३ मध्ये एक ठाउँमा एउटा घटना भयो, त्यो पनि अदालतमा गयो, अदालतले आफ्नो निर्णय दियो । अब त्यसलाई किन ह्यु एन्ड क्राइ को विषय बनाउने ? टेक इट इजिली । मिडियाबाट मतदाता शिक्षाको प्रचार गरिएको देखिन्छ । तर, मिडियामा पहुँच नभएकासम्म प्रभावकारी ढंगले मतदाता शिक्षा पुगेको पाइन्न नि ? मतदाता शिक्षा ज्यादै जटिल, गम्भीर र अति आवश्यक विषय हो । आयोगका तर्फबाट मतदाता शिक्षाका सबै प्रकारका सामग्री तयार पारेर जिल्लाजिल्ला पठाएका छौं । ती सामग्री लिएर प्रत्येक मतदान केन्द्रमा एकएकजना स्वयंसेवक खटाइएको छ । उहाँहरू घरघर गइराख्नुभएको छ । मतदानको अघिल्लो दिनसम्म त्यो काम हुन्छ । स्थानीय एफएमहरूलाई मतदाता शिक्षाको कार्यक्रम दिइएको छ । राजनीतिक दल र उम्मेदवारहरूले पनि घरघर पुगेर मतदानको तरिका सिकाइरहनुभएको छ । मिडिया, दल, निर्वाचन आयोग र अन्य विभिन्न निकायले आआफ्ना किसिमले मतदाता शिक्षणको काम गरिरहेका छन् । मतदाता शिक्षा भनेको कहिल्यै पर्याप्त हुन सक्दैन । यसको इन्डिकेटर के हो, त्यो मतदानपछि नै थाहा पाइएला । स्थानीय तहमा पनि मतदाता शिक्षा पुगेन भनिएको थियो । तर, राम्रो मतदान भयो । मधेसमा ७५ प्रतिशतको रेकर्ड नै भयो । रौतहटको एउटा मतदान केन्द्रमा ८८ प्रतिशत मतदान भयो । सबैतिर गरेर ७४ दशमलव ४ प्रतिशत मतदान भयो । मतदाता शिक्षाको इन्डिकेटर त्यो हो नि । अन्तर्राष्ट्रिय पर्यवेक्षक विगतको भन्दा घटेका देखिन्छन् । के कारण होला ? हेर्नुस्, अन्तर्राष्ट्रिय पर्यवेक्षक घट्नुपर्छ । किन चाहियो ? (चुनाव) स्वीकार गर्ने यहाँका मानिस हुन् कि बाहिरका ? तपाईंहाम्रो निर्वाचन हो । यहीँका मानिसले स्विकार्ने कुरा हो यो । काम हाम्रो हो, अरूले गवाही दिने हो ? भारतमा कहाँ छ ? त्यहाँ सन् १९५२ देखि निर्वाचनहरू भइरहेका छन्, त्यसको अब्जर्भेसजन हुँदैन । स्टडी भिजिट मात्र हुन्छन् । विदेशीहरूले पर्यवेक्षण गर्न पाउँदैनन् । हामीकहाँ पनि ०६४ सालको संविधानसभा निर्वाचनमा ३० वटा अन्तर्राष्ट्रिय संस्था आएका थिए । ०७० मा थोरै आए । अहिले चारवटा संस्था मात्र छन् । हामीले सूचना जारी गरेका थियौं, त्यसअनुसार ४५ वटा संस्था आए । अब हामीले कहाँ खोजिराख्ने ? उहाँहरूको चासो रहेन यहाँ किनभने नेपालमा स्थायित्व भयो । तर, उहाँहरूले दिने प्रतिवेदनको केही अर्थ हुन्छ होला नि चुनावका सन्दर्भमा ? होइन, त्यस्तो के अर्थ हुन्छ र ? यहाँकाले स्वीकार गर्नेनगर्ने कुरा हो । विदेशीहरूलाई आउने स्वतन्त्रता छ । हामीले आमन्त्रणा गरेका छौं । आउनका लागि हामीले रोकेका छैनौं । सार्क क्षेत्रका जति मित्रराष्ट्रहरू छन्, त्यसको फेमोसा भन्ने संगठन छ । त्यसमा प्रत्येक राष्ट्रका २२ जना आउनुभएको छ । त्यसबाहेक रिपब्लिक अफ कोरिया, अस्ट्रेलिया, जापान, ईयूका प्रतिनिधि पनि पर्यवेक्षक टोली आएका छन् । कार्टर सेन्टर पनि छ । भइहाल्यो नि । अब कहाँकहाँबाट कति चाहियो ? हिमाली जिल्लामा हिमपातको सम्भावनालाई हेर्दै मतदाताहरू तल झर्ने क्रम सुरु भएको छ । त्यसलाई कसरी व्यवस्थापन गरिएको छ ?त्यही भएर त, हामीले सरकारलाई मंसिर ४ गते नै निर्वाचन गर्न भनेका थियौं । म त मधेसको मान्छे । मलाई भन्दा सरकारमा बस्नेहरूलाई हिमाली जिल्लाको कुरा थाहा हुन्छ । हामीले भनेका थियौं जति ढिलो हुन्छ, हिमपातका कारण मतदाता तल झर्छन् । त्यसमा गम्भीर हुनुपर्छ । मंसिर ४ भन्दा उतातिर नजाऔं भन्दाभन्दै सरकारले मंसिर १० गतेको मिति तोकिदियो । ठीक छ । तर, अब व्यवस्थापन कसरी गर्ने ? चुनौती छ । व्यवस्थापनका लागि मुख्य निर्वाचन अधिकृत, निर्वाचन अधिकृत, जिल्ला निर्वाचन अधिकारी र प्रमुख जिल्ला अधिकारीलाई अधिकार दिएका छौं । भनेका छौं स्थानीय राजनीतिक दलहरूसँग समन्वय, छलफल गरेर त्यस्ता मतदाताहरू जुन तल झरिसकेका छन्, उनीहरूलाई मतदान गर्नका लागि के गर्नुपर्छ ? कसरी उहाँहरूको मतदानको अधिकार सदुपयोग गराउन सकिन्छ ? त्यसको व्यवस्थापन गर्नुस् । किनभने मतदान केन्द्र निर्वाचन आयोगले स्वीकृत गरिसकेको छ । अब केन्द्रहरूभन्दा बाहिर मतदान केन्द्र राख्यो भने कसैले राजनीतिक प्रश्न गर्दियो वा अदालतमा आवाज आइदियो भने अप्ठ्यारो हुन्छ । त्यसकारण जहाँ मतदाता तल झरेका छन्, त्यस्ता ठाउँमा हामीले स्थानीयस्तरमै व्यवस्थापन गर्न सक्नुहुन्छ भने गर्नुस् भनेका छौं । निर्वाचन आयोगले ठाडै मतदान केन्द्र सार्नका लागि भन्न सक्दैन । यो गम्भीर समस्या छ तर अहिलेसम्म त्यत्रो हिमपात भएको छैन । एकदुई ठाउँबाट यस्ता कुरा आएका थिए । त्यस्ता ठाउँलाई स्थानीय तहमै व्यवस्थापन मिलाउन भनेका छौं । मताधिकारबाट कोही वञ्चित नहुन् भन्ने हाम्रो मान्यता हो । मतदानमा ठूलो सहभागिता हुनुपर्छ । तपार्इंको अपेक्षा के छ, कति प्रतिशत मतदान होला ?दुई चरणको निर्वाचन छ । पहिलो चरणमा ज्यादै उत्साहवद्र्धक देखिएको छ । राजनीतिक दल, मतदाता सबैमा चाडपर्वजस्तो मुड देखिन्छ । त्यसले गर्दा स्थानीय निर्वाचनमा देखिएजस्तै सहभागिता हुन्छ । प्रस्तुति : राजेश मिश्र"
निर्वाचन सुरक्षामा मदिरा चुनौती,"कालिकोट निर्वाचनको सुरक्षा संवेदनशीलताका लागि पटकपटक जिल्ला सुरक्षा समितिको बैठक बस्यो । बैठकमा चुनौतीका विश्लेषण गरिए । जिल्लाको निर्वाचन सुरक्षामा मदिरा पनि मुख्य चुनौती रहेको अधिकारीहरूले ठम्याएका छन् ।महिना दिनअघि स्थानीय प्रशासनले मदिरा नियन्त्रणका लागि हरसम्भव कोसिस गर्यो । घरेलु मदिरालाई पूर्ण रोक लगाइयो । साँझ ७ बजेपछि इजाजतप्राप्त मदिरा पनि बिक्री गर्न नपाइने व्यवस्था गरियो । प्रजिअ र प्रहरी प्रमुखलगायत सुरक्षा अधिकारी अनुगमनका लागि मुख्य बजारका होटलहोटल आफैं पुगे । चुनावका बेला हुने झैझगडा र राजनीतिक झडप मदिराकै कारण हुने गरेको पाइयो, प्रजिअ बद्रीनाथ गैरेले भने, नियन्त्रणका लागि अभियान चलाउँदा पनि चुनौती घटेको छैन । मौन अवधि सुरु भएसँगै मदिरा बिक्री र सेवन ठप्प पारिएको छ । बिहीबारको सुरक्षा बैठकले नेकपाको सक्रिय चुनाव बहिष्कार कार्यक्रम लाई सबैभन्दा ठूलो सुरक्षा चुनौती मानेको छ । अहिलेसम्म यहाँ कुनै हिंसात्मक घटना नभए पनि अरू जिल्लामा भएका शृंखलाबद्ध आक्रमण हेरी सुरक्षा रणनीति बनाइएको प्रजिअ गैरे बताउँछन् । सबै निर्वाचन केन्द्रमा अधिकृत, कर्मचारी र सुरक्षाकर्मी पुगिसकेका छन् । मतदाता परिचयपत्र बाँडिएको छ । भौगोलिक विकटता र सञ्चार पहुँच नहुनुलाई पनि निर्वाचन चुनौतीका रूपमा लिइएको छ ।मदिरालाई चुनौती मानिनुमा अघिल्ला चुनावमा भएका घटनालाई आधार बनाइएको छ । ती घटनाको कारण विश्लेषण गर्दै सुरक्षा समिति मदिरा नियन्त्रण गर्ने निर्णयमा पुगेको प्रजिअ गैरेको भनाइ छ । वैशाख ३१ को स्थानीय चुनावका क्रममा माल्कोटस्थित नन्दादेवी मावि मतदान केन्द्रमा मदिराले लठ्ठिएर मतपेटिका फाल्न खोज्ने राप्रपाका वडाध्यक्ष उम्मेदवार धनरूप बटालाको सुरक्षाकर्मीको गोली लागेर मृत्यु भएको थियो । मदिराले मातेका उनलाई नेकपाले मतदान बिथोल्न उक्साएको अनुसन्धानमा संलग्न प्रहरी अधिकारीको दाबी छ । स्थानीय चुनाव संसदीय छानबिन समिति सभापति राजेन्द्र पाण्डे नेतृत्वको टोलीले पनि मदिराकै कारण उत्पन्न तनाव र बुथ कब्जा गर्न खोजेकाले उम्मेदवारको मृत्यु भएको निष्कर्ष निकालेको थियो ।जिल्लामा हुने अधिकांश आपराधिक घटनाका पछाडि कुनै न कुनै रूपमा मदिरा जोडिने गरेको छ । मदिराकै कारण महिला हिंसा, विवाद र कुटपिट हुने गरेको प्रहरी प्रमुख डीएसपी सुवास बोहरा बताउँछन् । अवैध मदिरा पूर्णरूपमा नियन्त्रण गर्ने र इजाजत लिएर आयात गरिएको मदिरालाई बेलुकी ७ बजेसम्म मात्र बिक्री वितरण गर्न दिने निर्णय भयो, उनले भने, चुनावका बेला राजनीतिक दलका कार्यकर्ताबीच मदिराले झन् धेरै विवाद र झडप हुने गरेको छ । त्यसलाई रोक्न पनि अभियान चलाइएको हो । अघिल्लो साता जिल्ला निर्वाचन कार्यालयले राखेको अन्तरक्रियामा पनि उम्मेदवारले मदिरा नियन्त्रण गरिदिन आग्रह गरेका थिए । अभियानअन्तर्गत प्रहरीले पछिल्ला २ महिनामा मान्म र वरपरबाट झन्डै १० हजार लिटरभन्दा धेरै घरेलु मदिरा नियन्त्रणमा लिई नष्ट गरेको थियो । त्यस्तै इजाजत नलिई बिक्री भइरहेका मदिरा पनि ठूलो परिमाणमा जफत गरियो । प्रहरीले नाग्म, बाली, मान्म, सेरावाडा, जिते, आरसीपी बजारलगायत बस्तीमा छापा मारी घरेलु मदिरा नियन्त्रणमा लिएको जनाएको छ ।"
मतदान केन्द्रमा अवरोध प्रयास,"चुनावको अघिल्लो दिन मुलुकका विभिन्न ठाउँमा विस्फोटका घटना बढेका छन् । दलका नेता र उम्मेदवारका घरलक्षित गरेर विस्फोट गराइएको छ । मतदान कार्य प्रभावित पार्ने उद्देश्यले केन्द्रमा खटिएका कर्मचारीलाई अवरोध र ढुंगामुढा गरिएको छ । झापामा एमाले अध्यक्ष केपी ओलीको निवासमै बम विस्फोट गराइएको छ भने जाजरकोटमा वडाध्यक्ष नै अपहरणमा परेका छन् । मतदान कार्य प्रभावित हुन नदिन सुरक्षा सतर्कता पनि बढाइएको छ । सुरक्षा निकाय प्रमुख र निर्वाचन आयोगले भयरहित ढंगले ढुक्क भएर मतदान गर्न आग्रह गरेका छन् । ओली निवासमा विस्फोटझापामा एमाले अध्यक्ष तथा क्षेत्र ५ का उम्मेदवार केपी ओलीको दमकस्थित घरमा बम विस्फोट भएको छ । शनिबार बिहान ४ बजेर ५ मिनेटमा घरको मूलढोकामा सुतली बम विस्फोट भएको दमक नगरपालिकाका मेयर रोमनाथ ओलीले बताए । उनी ओली निवासमा बस्दै आएका छन् । इलाका प्रहरी कार्यालयका डीएसपी दीपक गिरीका अनुसार ओली निवासमा एउटा बम विस्फोट भएको थियो भने अर्को एउटालाई नेपाली सेनाले निष्क्रिय पारेको छ । अज्ञात समूहले घर नजिक दुई स्थानमा बम राखेको थियो । सेनाको तोपगाछीस्थित २१ नम्बर बाहिनीबाट आएको टोलीले ओली निवास जाने सडकमा राखेको सकेट बम बिहान डिस्पोज गरेको हो । बम विस्फोटबाट कुनै क्षति भने भएन । ओली झापा आउँदा आफ्नै घरमा बस्छन् । चुनावी कार्यक्रममा सहभागी हुन मंसिर १३ गते दमक आउने कार्यक्रम छ । विस्फोटपछि सुरक्षा व्यवस्था कडा पारिएको छ । यस्तै झापाका कांग्रेस सभापति तथा क्षेत्र २ बाट प्रतिनिधिसभा सदस्यका उम्मेदवार उद्धव थापाको घरमा शुक्रबार राति विस्फोट गराइएको छ । अर्जुनधारा नगरपालिकास्थित उनको घरमा गराइएको विस्फोटबाट पार्किङ गरिएको बा७च ६८९५ नम्बरको गाडीमा क्षति पुगेको छ । विस्फोट कसले गराएको भन्ने खुलेको छैन ।मन्त्रीको घरमा कुकर बमसर्लाहीमा पशुपक्षी विकास राज्यमन्त्री तथा कांग्रेस क्षेत्र १ का प्रतिनिधिसभा उम्मेदवार शम्भुलाल श्रेष्ठको लालबन्दी नगरपालिका १७ रानीगन्जस्थित घरमा शनिबार बिहान प्रेसरकुकर बम विस्फोट भएको छ । घरको पर्खाल बाहिरपट्टि राखेर बम विस्फोट गराइएको प्रहरीले जनाएको छ । बम विस्फोट हुँदा मन्त्री श्रेष्ठ घरमै थिए । विस्फोटको आवाज निकै टाढासम्म सुनिएको थियो । विस्फोटले पर्खालको केही भाग भत्किएको छ । मन्त्री श्रेष्ठले ठूलो आवाजसहित विस्फोट भएको बताए । विस्फोटबाट अन्य कुनै क्षति भएको छैन । घर पछाडि बाटो छेउको सुनसान स्थानमा बम राखिएको थियो । विस्फोटमा प्रयोग भएको टुक्राटाक्री हेर्दा प्रेसरकुकर बम विस्फोट गराइएको हुन सक्ने प्रहरीले जनायो । उम्मेदवारलक्षित विस्फोटउदयपुरको उदपुगगढी गाउँपालिका ७ नरेटारमा शुक्रबार राति वाम गठबन्धनका उम्मेदवारलाई लक्षित गरी अज्ञात समूहले वम विस्फोट गराएको छ । गठबन्धनका तर्फबाट उदयपुर क्षेत्र २ का माओवादी केन्द्रका उम्मेदवार सुरेशकुमार राई र प्रदेशसभा क्षेत्र २ क का स्वतन्त्र उम्मेदवार नारायण बुर्जामगरलाई लक्षित गरेर शक्तिशाली बम विस्फोट भएको प्रहरीले जनाएको छ । नरेटारको कार्यक्रम सकेर नेपालटारतर्फ जान लाग्दा उम्मेदवार राईलाई लक्षित गरी पौवाखोला किनारमा बम विस्फोट भएको एसपी नवराज भट्टले बताए । उम्मेदवारद्वय राई र मगर कार्यक्रम सकेर हिँड्नै लाग्दा विस्फोट भएको थियो । शशांकलाई रोकनवलपरासीमा कांग्रेस महामन्त्री तथा पूर्वी नवलपरासीको क्षेत्र १ का प्रतिनिधिसभा सदस्य उम्मेदवार शशांक कोइरालालाई सुरक्षा निकायले पहाडी क्षेत्रमा गाडीमा जान रोक लगाएको छ । निर्वाचनविरोधी समूहले उनलाई लक्षित गरेर घटना गराउन सक्ने भन्दै गाडीमा पहाडी गाउँ नजान भनेको हो । क्षेत्र १ अन्तर्गतको एउटा गाउँपालिका पहाडमा पर्छ । तनहँु र पाल्पासँग सिमाना जोडिएका जिल्लाका चारवटा गाउँपालिका पहाडी क्षेत्रमा छन् । सुरक्षाकर्मीको आग्रहअनुसार कोइराला अब पहाडी क्षेत्रका डेढगाउँ, कोटथर र बुलिंटारमा हुने चुनावी सभामा हेलिकप्टरबाट जाने कार्यक्रम तय भएको कांग्रेसले जनाएको छ । यस्तै नवलपरासीकै महेन्द्र राजमार्गको चोरमाराबाट पहाडी क्षेत्रको बुंदीकाली गाउँपालिका गएका उम्मेदवारको गाडीलाई लक्षित गर्दै बम विस्फोट भएको छ । पूर्वी नवलपरासीको क्षेत्र २ का कांग्रेस प्रतिनिधिसभा उम्मेदवार विष्णु कार्की र प्रदेशसभा उम्मेदवार विष्णु लामिछाने चढेको जिप अगाडि गइसकेपछि झिरुभन्ज्याङको कच्ची बाटोमा बम विस्फोट भएको एसपी दीपेन्द्र जोशीले बताए ।विस्फोट भएको ठाउँ रुद्रपुरगढीको इलाका प्रहरी कार्यालयबाट ३ किमि पश्चिम र महेन्द्र राजमार्गबाट १६ किमि उत्तरमा पर्छ । उम्मेदवारसहित कार्यकर्ता तीनवटा जिपमा त्यसतर्फ गएका थिए । नेकपाका कार्यकर्ता भूमिगत यस्तै नवलपरासीमै नेत्रविक्रम चन्द (विप्लव) नेतृत्वको नेपाल कम्युनिस्ट पार्टीका कार्यकर्ता भूमिगत हुन थालेका छन् । प्रहरीले धमाधम पक्राउ गर्न थालेपछि उनीहरू भूमिगत भएका हुन् । जिल्लामा हालसम्म प्रहरीले पाँचजनालाई पक्राउ गर्नुका साथै शंकास्पदको घर खानतलासी सुरु गरिरहेको छ । रुकुम, रोल्पा र प्युठानबाट आएका उक्त पार्टीका नेताहरूले आफ्नो फेसबुक एकाउन्ट बन्द गरेर टेलिफोन सम्पर्क नहुने बनाएका छन् । उनीहरू भूमिगत भएका कारण त्यसो गरेको स्रोतको भनाइ छ । पत्रकारमाथि दुव्र्यवहारखोटाङमा कांग्रेस र वाम गठबन्धनका कार्यकर्ताबीच शुक्रबार राति झडप भएको छ । झडपमा वाम गठबन्धनका गोपाल आचार्य घाइते छन् । गठबन्धनकै कार्यकर्ता सुवास आचार्य पक्राउ परेको प्रहरीले जनाएको छ । कांग्रेस कार्यकर्ता खाना खाइरहेका बेला त्यहाँ पुगेका वाम कार्यकर्ताले बिथोलेपछि झडप भएको प्रमुख जिल्ला अधिकारी एकदेव अधिकारीले बताए । झडपको समाचार संकलन गर्न घटनास्थल पुगेका एभिन्युजका पत्रकार हरिबोल आचार्य र जनबोली न्युज नेटवर्कका सम्पादक इन्द्र आचार्यमाथि दुव्र्यवहार भएको छ । समाचार संकलनमा गएका पत्रकारहरूको मोटरसाइकल, ब्लुबुक, लाइसेन्ससहितका कागजातसमेत खोसिएको प्रेस चौतारी र प्रेस सेन्टरले विज्ञप्तिमार्फत जनाएका छन् । पत्रकारमाथि गरिएको दुव्र्यवहारप्रति प्रेस चौतारी र प्रेस सेन्टरले आपत्ति जनाउँदै दुव्र्यवहार गर्नेमाथि कानुनी कारबाहीको माग गरेका छन् । प्रजिअ अधिकारीले पत्रकारमाथि दुव्र्यवहार गर्नेमाथि कारबाही गर्ने बताए । पत्रकारमाथि दुव्र्यवहार हुनु दु:खदायी घटना हो, उनले भने, तत्काल पक्राउ गरी कानुनी कारबाही चलाउँछु । गृह प्रशासनको गैरजिम्मेवारीपनाका कारण झडप भएको वाम गठबन्धनले जनाएको छ । निर्वाचन आचारसंहिताविपरीत भोज आयोजना गरेको विषयमा प्रशासनलाई पटकपटक जानकारी गराउँदासमेत बेवास्ता गरेकाले भोज बिथोलेको झडपमा घाइते गोपाल आचार्यले बताए । कांग्रेस जिल्ला सभापति नरेशकुमार श्रेष्ठले खाना खाँदै गरेका बेला वाम गठबन्धनले एक्कासि आक्रमण गरेपछि हातपात भएको आरोप लगाए ।मतदान केन्द्रमा आक्रमणकालिकोटको अति विकट पलाता गाउँपालिकाको खिन जाफे मतदान केन्द्रमा नेकपाका कार्यकर्ताले आक्रमण गरेका छन् । राति मतदान अधिकृतसहितको टोली सुतिरहेका बेला वरिपरिबाट मतदान केन्द्र घेराउ गरेर जस्तापातामा ढुंगामुढा गरेपछि प्रहरीले हवाई फायर गरेको कालिकोटका प्रहरी प्रमुख डीएसपी सुवास बोहराले बताए । अन्य ठाउँमा मतदान केन्द्र वरिपरि नाराजुलुस लगाउने, राँके जुलुस निकाल्ने, बस्तीभन्दा टाढा विस्फोट गराउने गरिरहे पनि जाफेमा मतदान केन्द्रमै ढुंगामुढा गरी आक्रमण गर्न आएपछि प्रहरीले फायरिङ गरेर भगाएको डीएसपी बोहराले बताए । खिनकै गणेश आधारभूत विद्यालय मतदान केन्द्र नजिक राँके जुलुस निकालेको, केही ठाउँमा विस्फोट गराएर मतदातालाई त्रसित गर्ने प्रयास भए पनि मजबुत सुरक्षा उपस्थितिले आइतबारको मतदान शान्तिपूर्ण हुने उनको भनाइ छ । शनिबार बिहान खिनको छलाहामा सुर्खेतबाट हेलिकप्टरमार्फत थप ८० जना नेपाली सेना, सशस्त्र प्रहरी र नेपाल प्रहरीका जवान पुर्याइएको छ । शनिबार बिहान सुरक्षाकर्मीले माल्कोटस्थित खडबहादुर विश्वकर्माको गाउँ सल्लारुखका केही घरमा नेकपाले राखेका निर्वाचनविरोधी पर्चा र झन्डा हटाएको स्थानीयले बताए । गाउँगाउँमा सुरक्षाकर्मी आएपछि नेकपाका समर्थक घर छाडेर गएका छन् । गृहसचिव निरीक्षणमा सुरक्षा निकाय प्रमुखले कालिकोटको सुरक्षा अवस्थाको अनुगमन गरेका छन् । सेनाको हेलिकप्टरमा गृहसचिव मोहनकृष्ण सापकोटा, प्रहरी महानिरीक्षक प्रकाश अर्याल, सशस्त्र प्रहरी महानिरीक्षक सिंहबहादुर श्रेष्ठ, राष्ट्रिय अनुसन्धान प्रमुख दिलीप रेग्मी, नेपाली सेनाका जर्नेल शरद गिरी र मध्यपश्चिम क्षेत्रीय प्रशासक सुरेश प्रधान कालिकोट पुगेर फर्किएका छन् । उनीहरूले जिल्ला सुरक्षा समितिसँग जिल्लाको अवस्थाबारे जानकारी लिएका थिए ।यस्तै, शनिबार नै अतिसंवेदनशील मतदान केन्द्र मानिने माल्कोट, राम्नाकोट र पलातामा मध्यपश्चिम पृतनापति प्रमेन्द्र लिम्बू, प्रदेश ६ का अतिरिक्त प्रहरी महानिरीक्षक रणबहादुर चन्द, सशस्त्र र राष्ट्रिय अनुसन्धानका डीआईजीको टोली हेलिकप्टरमै पुगेको छ । उनीहरूले त्यहाँको अवस्था र तयारीबारे जानकारी लिएर फर्किएका छन् ।नेकपाका प्रवक्ता खड्कबहादुर विश्कर्माको गृहजिल्ला कालिकोटलाई जिल्ला सुरक्षा समितिले पनि अतिसंवेदनशील जिल्लाका रूपमा लिंदै सुरक्षाकर्मीको बाक्लो उपस्थिति गराएको छ । गएको वैशाख ३१ गतेको स्थानीय चुनावमा पनि यहाँको माल्कोटस्थित नन्दादेवी मावि मतदान केन्द्रमा नेकपा कार्यकर्ताले आक्रमण गरेर मतपेटिका खोसेर जलाएपछि प्रहरीले गोली चलाउँदा राप्रपाका वडाध्यक्षका उम्मेदवार धनरूप बटालाको ज्यान गएको थियो भने अन्य ३ जना स्थानीय घाइते भएका थिए । आइतबार हुने निर्वाचनका लागि करिब ९ सय शिक्षक, कर्मचारी, नेपाली सेना, सशस्त्र प्रहरी, नेपाल प्रहरी र म्यादी गरी ३ हजार बढी जनशक्ति गाउँगाउँका निर्वाचन केन्द्रमा पुगेका छन् । सबै मतदान केन्द्रमा शुक्रबार बेलुकीसम्म मतदान अधिकृतसहितको टोली पुगेर काम थालिसकेको मुख्य जिल्ला निर्वाचन अधिकृत कृष्णमुरारी सिवाकोटीले बताए । सकेट बम निष्क्रियधादिङको जीवनपुर कोरमाइलो डाँडास्थित मतदान केन्द्रमा राखिएको बम नेपाली सेनाले शनिबार बिहान निष्क्रिय पारेको छ । उक्त मतदान केन्द्रमा शुक्रबार राति नै बम राखिएको आशंका गरिएको छ । गाविस भवनमा शंकास्पद वस्तु भेटिएपछि स्थानीयले प्रहरीलाई खबर गरेका थिए । जीवनपुर र गजुरीको कर्कलेस्थित मतदान केन्द्र जाने चिसापानी सडकमै राखेको बम पनि शनिबार बिहानै सेनाले निष्क्रिय पारेको गजुरीस्थित इलाका प्रहरी कार्यालयका निरीक्षक सञ्जय तिमिल्सिनाले बताए ।"
वडाध्यक्ष अपहरित,"जाजरकोट कुशे गाउँपालिका १ का वडाध्यक्ष गोपालबहादुर नेपाली अपहरणमा परेका छन् । उनलाई नेत्रविक्रम चन्द (विप्लव) नेतृत्वको नेपाल कम्युनिस्ट पार्टी (नेकपा) का कार्यकर्ताले अपहरण गरेको प्रहरीले जनाएको छ ।शुक्रबार राति वडापालिका कार्यालय नजिकैबाट नेकपाका ६७ जनाको समूहमा आएका कार्यकर्ताले जबरजस्ती लिएर गएको नेपालीका भाइ प्रमोदले बताए । तपाईंसँग काम छ भन्दै बाहिर बोलाएर जबरजस्ती लिएर गए, उनले भने । निर्वाचनको तयारीबारे २४ जना बसेर छलफल गरिरहेको अवस्थामा उनी अपहरणमा परेका थिए । प्रतिकार गर्दा पनि छुटाउन नसकेको उनका भाइ प्रमोदले बताए । वडाध्यक्ष नेपाली शुक्रबार दिउँसो मतदान केन्द्रमा सर्वदलीय बैठकलगायतका कार्यमा व्यस्त थिए । नेकपाका जिल्ला इन्चार्ज हरिचन्द्र जैसीले नेपालीलाई अपहरण गरेको स्वीकारे । प्रतिनिधि र प्रदेशसभा निर्वाचनलाई बहिष्कार गर्न लगाउने उद्देश्यले अपहरण गरेको जैसीले बताए । नेपाली गत स्थानीय तह निर्वाचनमा एमालेबाट वडाध्यक्ष चुनिएका थिए । सेना र नेपाल प्रहरीलगायत सुरक्षाकर्मीले टालेगाउँ, स्याङग्री, धाउनीलगायत स्थानमा वडाध्यक्ष नेपालीको खोजी गरिरहेको डीएसपी भावेश रिमालले बताएका छन् ।"
नाका सुधार्न मतदाताको माग,"रसुवागढी (रसुवा) भूकम्पपछि चीनसँगको व्यापारमा ज्यादा चल्तीमा आएको केरुङरसुवागढी नाका यतिखेर ठप्प छ । निर्वाचनको दुई दिनअघि नै सुरक्षा संवेदनशीलतालाई ख्यालमा राखेर दुवै देशका सीमा सुरक्षा अधिकारीले नाका बन्द गरेपछि सयौं कन्टेनरहरू बाटोमा अलपत्र थुप्रिएका छन् ।यस्तो स्थिति आउँदा अघिपछि हुन्थ्यो भने चालकहरू निकै दु:खी र आक्रोशित पनि हुन्थे । तर यसपटक भने दृश्य अलिक बेग्लै छ । हामी त खुसी छौं किनभने चुनाव हुन लागेको छ र दुवै दलका नेताहरूले स्याफ्रुबेंसी नाकालाई अझै ठूलो र भरपर्दाे बनाउने भनेका छन्, केरुङदेखि काठमाडौंसम्म सामान ढुवानी गर्ने रसुवा स्याफ्रुबेंसीका २४ वर्षीय फुर्वा तामाङले भने, हाल चीनसँग जोडिएको देशको एक मात्र नाका भएकाले पनि यसलाई यहाँबाट जितेर जानेले प्रतिष्ठाको मुद्दा बलाउन् भन्ने आशा हामीलाई छ ।रोकिएका सयौं कन्टेनरको लाममा उनको डिब्बा पनि थियो जसलाई सडकको एकतर्फी लाइनमा त्यहीँ छाडेर उनी शनिबार साँझ स्याफ्रुबेंसी फर्किंदै थिए । चीनको तिब्बतसँग जोडिएको रसुवागढी नाकाबाट २४ किलोमिटर पर केरुङ बजारसम्म गाडी लिएर जाने अनुमति रसुवा निवासी चालकहरूलाई मात्रै भएकाले यस क्षेत्रका युवामा रोजगारीको ठूलो अवसर जुरेको छ । स्याफ्रुबेंसीका मात्रै दुई सयजति युवाहरू केरुङ नाकाबाट दिनहुँजसो मालवाहक कन्टेनर बोकेर काठमाडौं जाने गर्छन् । रोजगारी ग्यारेन्टी भएकाले रसुवावासी युवाहरूले करिब ३६ लाखको हाराहारीमा पर्ने कन्टेनर आफैंले किनेका समेत छन् । एक पटक सामान ढुवानी गर्दा एक लाखको हाराहारीमा आम्दानी हुने भएकाले आफूहरूलाई विदेश गएभन्दा पनि बढी अवसर दैलोमै प्राप्त भएको बताउँछन् उनीहरू । यो भनेको हाम्रा लागि धेरै ठूलो अवसर हो, स्याफ्रुबेंसीकै अर्का चालक निर्बु तामाङ भन्छन्, तर यति हुँदाहुँदै पनि नेपाल सरकारका तर्फबाट नाकालाई व्यवस्थित गर्ने काममा खास पहल भएको छैन । बाटो साँघुरो र कच्ची छ जसले गर्दा आवतजावतमा ज्यादै समस्या छ ।अब प्रदेशसभा पनि गठन हुने र स्थानीय सरकार बलियो हुने भएकाले रसुवागढीलाई अन्तर्राष्ट्रिय स्तरको नाका बनाउने काम द्रुत गतिमा अघि बढ्ने आशा यहाँका मतदाताले गरेका छन् । रसुवाको सिमानामा सुरक्षाका लागि खटिएका नेपाली अधिकारीहरूका अनुसार चीनले यो नाकालाई अन्तर्राष्ट्रिय स्तरमा विकास गर्ने प्रतिबद्धता नै जनाइसकेको छ । गत साता राजधानीमा पत्रकार सम्मेलन गर्दै चिनियाँ राजदूत यु होङले पनि रसुवागढी नाका चीनको प्राथमिकतामा परेको र यहीँबाट लुम्बिनीसम्म रेल मार्गको विस्तार गर्न पनि आफूहरू इच्छुक भएको बताएकी थिइन् । हालै चिनियाँ टोली केरुङरसुवागढीलुम्बिनी रेलमार्गको सम्भाव्यता अध्ययनका लागि आएको समेत थियो । यो पृष्ठभूमिमा हुन लागेको निर्वाचनमा रसुवावासीले यो नाकालाई विस्तार गर्नुपर्ने आशाका साथ भोट माग्न आएका उम्मेदवारहरूलाई जितेपछि वाचा पूरा गर्न पनि भन्ने गरेका छन् । भुइँचालोपछि सक्रिय रूपमा प्रयोगमा आउन थालेको यो नाका काठमाडौंसँग चीनलाई जोड्ने सबभन्दा छोटो दूरीमा पर्ने भएकाले पनि यसले ज्यादा महत्त्व पाउनुपर्ने रसुवावासीको विश्लेषण छ ।"
वीरगन्ज कारागारमा सेना,"पर्सा (कास) वीरगन्ज कारागारको सुरक्षा जिम्मेवारी नेपाली सेनाले लिएको छ । त्यहाँको सशस्त्र प्रहरीको टोली चुनावमा खटिने भएकाले सुरक्षामा सेना आएको हो ।कारागारका जेलर चक्रपाणि गौतमले सेनाको क्याप्टेन नेतृत्वमा ३० जनाको टोलीले सुरक्षाको जिम्मेवारी लिएको जानकारी दिए । सेनाको टोली आइपुगेको छ, उनले भने, सशस्त्र प्रहरी बिहीबारै फर्केको छ । यसअघिका निर्वाचनमा पनि जिल्ला सुरक्षा समितिले कारागारको सुरक्षार्थ सेना परिचालन गर्दै आएको थियो । निर्वाचनमा देशैभरि नेपाल प्रहरी र सशस्त्र प्रहरीको ठूलो जनशक्ति सुरक्षार्थ खटिने भएकाले सेनालाई सुरक्षा जिम्मेवारी दिइएको हो ।"
थबाङमा उच्च सुरक्षा सतर्कता,"रोल्पा (कास) थबाङमा शान्तिपूर्ण मतदान गराउन उच्च सुरक्षा व्यवस्था मिलाइएको छ । आइतबार विहान ७ बजेबाटै सुरु हुने मतदान भयमुक्त एवं निस्पक्ष बनाउन सबै सुरक्षा संयन्त्रलाई एकीकृत रूपमा परिचालित गरिएको हो । रोल्पास्थित सुरक्षा समितिले सम्भावित घटना रोक्न तथा मतदातालाई डर र त्रासबाट टाढै राख्न अघिल्लो दिनदेखि नै मतदान स्थललाई सुरक्षित बनाउन निर्देशन दिइसकेको छ । निर्वाचन विरोधी गतिविधिलाई रोक्न तथा शान्तिपूर्ण रुपमा मतदानका लागि उत्साहित गर्न निर्वाचन अधिकृतले सुरक्षामा खटिएका अधिकारीसँगै दलका नेताकार्यकर्तासँग अन्तरक्रिया समेत गरेका छन् । निर्वाचनमा भाग लिने वा नलिने भन्नेमा थबाङका मतदाता दुई भागमा विभाजित भएपछि थबाङलाई केन्द्रविन्दु गरी सरकारले उच्च सुरक्षा व्यवस्था मिलाएको हो । मतदान गर्ने र नगर्ने भन्ने विषयलाई लिएर मतदाता विभाजित हुने स्थिति देखिएपछि शान्तिपूर्ण मतदान गराउने उद्देश्यले संयुक्त सुरक्षा फौज परिचालित भएको छ, एक सुरक्षा अधिकारीले भने, सुरक्षाको कमजोरीले निर्वाचन नबिथोलियोस् भन्ने उद्देश्यले सरकारले थबाङलाई उच्च संवेदनशील मानेर सतर्कतासाथ काम गरिरहेको हो । गत स्थानीय तहको निर्वाचनको समेत बहिष्कार गरेको नेत्रविक्रम चन्द नेतृत्वको नेपाल कम्युनिस्ट पार्टी (नेकपा) को मुख्य आधार क्षेत्र मानिएको थबाङमा यसपटक शान्तिपूर्ण रूपमा निर्वाचन गराउने सरकारको नीति छ । भयमुक्त एवं त्रासमुक्त मतदानमा अवरोध गर्न सक्ने आशंकामा प्रहरीले यसअघि जिल्लाबाट नेकपाका एक दर्जन बढी नेता कार्यकर्तालाई पक्राउ गरिसकेको छ । तर नेकपाको बढी प्रभाव रहेको थबाङबाट भने कसैलाई पक्राउ गरिएको छैन । थबाङमा शान्तिपूर्ण रूपमा मतदान गराउन चाहेर त्यहाँका कसैलाई पनि पक्राउ नगरिएको हो, एक सुरक्षा अधिकारीले भने । सेनाले क्याप्टेन, सशस्त्र प्रहरी बलले प्रहरी उपरीक्षक र नेपाल प्रहरीले निरीक्षकलाई सुरक्षाको नेतृत्व गर्न थबाङमा खटाएको छ । सेना मुख्यालयले थबाङ केन्द्रित हुने गरी करिब ९० जना स्पेसल टास्क फोर्स लाई पनि परिचालित गरेको छ । निर्वाचन सुरक्षाको समन्वय गर्न रोल्पामा खटिएका प्रहरी उपरीक्षक केदार रजौरेले शान्तिपूर्ण रूपमा मतदान गराउन प्रयास हुने बताए । जिल्ला सुरक्षा समितिका संयोजकसमेत रहेका प्रमुख जिल्ला अधिकारी डा डिजन भट्टराईले भयमुक्त निर्वाचन गराउन विशेष योजना बनाइएको दाबी गरे ।"
अफ्रिकी नाइजर र स्याडो पपेट कथा उत्कृष्ट,"काठमाडौं १७ देशका ३२ फिल्ममध्ये छोटा र लामा १८ फिल्मलाई अवार्ड दिँदै सातौं अन्तर्राष्ट्रिय लोक संगीत फिल्म फेस्टिभल शनिबार सकिएको छ । यसपटक फेस्टिभलमा बेस्ट लङ फिल्म अवार्ड अन्तर्गत पश्चिम अफ्रिकाको फुल्फुल्डे (निगार) भाषामा फ्रान्सेली फिल्मकर्मी सान्द्रिन लोन्केले बनाएको डान्स विथ द वडावेस डकुमेन्ट्री उत्कृष्ट ठहरियो । फिल्ममा पश्चिम अफ्रिकामा निगारहरूले युद्धका बेलाका भोगेका चुनौती, जनाधारहरू र महिलालाई लुट्ने दु:खद घटनाको वर्णन गरिएको छ । त्यस्तै बेस्ट सर्ट फिल्म अवार्ड कम्बोडिया र जापानका फिल्मकर्मी साम एङ साम, टेरेडा योसिताका र फुक्योका सोताले कम्बोडियाको स्याडो पपेटबारे बनाएको एस्बिक टच डकुमेन्ट्रीले पायो । फेस्टिभलको जुरीमा इटालीका निर्देशक, पटकथाकार, संगीतकर्मी, वकिल, पत्रकार फ्रान्सेस्को पाओलो पालाडिनो, नेपालबाट सांस्कृतिक संस्थानका महाप्रबन्धक राजेश थापा, अर्जेन्टिनाका जातीय संगीतविज्ञ एन्रिक कामरा डी लान्डा थिए । यस वर्षको जुरी च्वाइस अवार्ड भारतका संगीतविज्ञ रामदयाल मुण्डाको जीवनीमा आधारित बायोपिक नाची से बाँची लाई प्रदान गरियो । यस वर्ष भुटानबाट पनि दुई डकुमेन्ट्री फिल्मले पनि सहभागिता जनाएको थियो । खेङ सोनाम दोर्गीका दुवै फिल्मले अवार्ड जिते । उनका अम निम्चु पेम ले फस्र्ट सर्ट कमेन्डेसन अवार्ड र खेङ चोइडपाला ले सेकेन्ड सर्ट कमेन्डेसन अवार्ड पायो । भुटानकी वरिष्ठ गायिका अम निम्चु पेमबारे बनाइएको अम निम्चु पेम डकुमेन्ट्रीले शुक्रबार दर्शकको मन राम्रैसँग जितेको थियो । बौद्धधर्ममा आस्था राख्ने पेमले बौद्ध मन्त्रहरूसँगै अन्य गीतहरू गाउनुका साथै यसलाई लोप हुन नदिन गाउँका अन्य महिलालाई सिकाएको कथा प्रेरणादायी रूपमा उनिएको छ । उमेर ढल्कँदै गएकी पेमले बाँदर र चराबाट आफ्नो धान, गहुँ, कोदो बाली जोगाउन दुइटा काठबाट संगीत निकालेको सन्दर्भ डकुमेन्ट्रीमा देखाइएको छ । सेकेन्ड सर्ट कमेन्डेसन अवार्ड पाउनेमा नेपालबाट रेणु क्षेत्री डकुमेन्ट्री फिल्म संकटमा भगवान् र स्लोभानियाका स्भानिवोर पेट्टन निर्देशित कोसोभो थु्र द आइज अफ लोकल रोमानी म्युजिसियन पनि थिए । त्यस्तै लामोतर्फ फस्र्ट कमेन्डेसन अवार्ड चिलीको क्विलामा विटविन द सी एन्ड द स्काई ले पायो भने भारतको द लिटिल प्रिन्स अफ राजस्थान र स्पेनको फिल्म लास्ट मुडान्जाज डेल डिएब्लो ले सेकेन्ड कमेन्डेसन अवार्ड पायो । फेस्टिभलमा बेस्ट स्टुडेन्ट फिल्म अवार्ड भने स्पेनका एन्टोनियो भेन्टुरा निर्देशित फोर हुम यु हयाभ देयर ले हात पार्यो भने अमेच्योर फिल्म अवार्ड नेपालको चाँदनी कुमारी मल्ल विष्ट निर्देशित शक्ति द डिभाइन फिमेल पावर ले पायो । स्पेसल कन्भर्सेसन अवार्ड का लागि दक्षिण अफ्रिकाको एडगर बेरा : द रिभाइटलाइजेसन अफ मबिरा म्युजिक इन जिम्बावे र नेपालका शंकरसिंह विष्ट निर्देशित सेक्रेड म्युजिक अफ गडेस उत्कृष्ट ठहरियो । नेपालका तर्फबाट देखाइएका डकुमेन्ट्रीहरूको प्रतिस्पर्धामा डीबी नेपाली निर्देशित डकुमेन्ट्री फिल्म हुडे एन्ड दमाहा डान्स र एलपी देवकोटा निर्देशित कर्णाली मस्टो ले पुरस्कृत भए । बेस्ट सिनेमाटोग्राफी अवार्ड चाहिँ स्विट्जरल्यान्डको जोले एन्ड वेर्चे ले पायो । यस्तै किपिङ ट्रेडिसन अलाइभ थ्रु अर्फमेन्स अवार्ड अमेरिकाको डकुमेन्ट्री फिल्म द ग्रेट टोपाङ्गा फायर ले हात पार्यो । कार्यक्रममा पश्चिम नेपालको ग्रामीण क्षेत्रमा फेरी गायनमा योगदान पुर्याएका सष्ट्रा चन्द्रदत्त पाण्डेलाई लोकबाजा संग्रहालयले दीर्घ संगीत सम्मान२०१७ बाट सम्मानित गर्यो । नेपाली लोक संस्कृति एवं संगीत अनुसन्धानमा योगदान पुर्याएको भन्दै संस्कृतिविद् तुलसी दिवसलाई लाइफटाइभ एचिभमेन्ट अवार्ड२०१७ दिइयो । संस्कृति, पर्यटन तथा नागरिक उड्डयन मन्त्रालयका सचिव महेश्वर न्यौपानेले दुवैलाई सम्मानसहित थाङका चित्र प्रदान गरे । लोक गीत र संस्कृति केवल नाचगानमा सीमित थियो, उनले भने, यसमा लाग्ने मानिसलाई फेदमा राखिएकोमा अहिले परिवर्तन आउन थालेको छ । लोक संस्कृतिको क्षेत्रमा काम गरेर पनि सम्मान पाइन्छ भन्ने सोचेको थिइनँ । फेस्टिभलअन्तर्गत शुक्रबार बेलायतका संगीतविज्ञ एवं साउन्ड एक्टिभिस्ट एन्थोनी प्याट्रिक होजिन साउललाई समर्पण गरी ११ वटा डकुमेन्ट्रीहरू देखाइए भने शनिबार नेपालका पहिलो सिनेमाटोग्राफर बैकुण्ठमान मास्केलाई समर्पण गरी सातवटा डकुमेन्ट्रीहरू देखाइए । शुक्रबार बटरफ्लाई२, अम निम्चु पेम, शक्ति : द डिभाइन फिमेल पावर, हुडे र दमाहा नाच, डान्स विथ द वडावेस, फर हुम यु हयाब देयर, टिडल्डिवाव, द ओल्डेस्ट फ्ल्युट, इन एन्सिएन्ट टाइम्स एन्ड टुडे, क्विलामा, विटवन द सी एन्ड द स्काई, द ग्रेट टोपाङ्गा फायर र एस्बिक टच र लस मुडान्जाज डेल डियाब्लो (द डेभिल मुभ्स) देखाइएको थियो भने शनिबार बटरफ्लाई३, सोनार बारन पाखी, नेपाल एन्ड इन्डिया, म्युजिक एन्ड ट्ेरडिसन, गा सिवोड डाई, कोसोभो कोसोभो थ्रु द आइज अफ लोकल रोमानी म्युजिसियन्स, परुसेवा र सेक्रेड म्युजिक अफ द गडेस देखाइएको थियो ।"
पुस्तकले दिन्छ सकारात्मक ऊर्जा,"पुस्तक रोजाइसम्बन्धी बलिउड कलाकारहरूका बेग्लाबेग्लै सोच र सोख छन् । अभिनेता रनदीप हुडा दैनिक पुस्तक पढ्ने गर्छन् । उनको विचारमा पुस्तक अध्ययनले मानिसको कल्पनाशीलतालाई फराकिलो बनाउने गर्छ । झन्डै पाँच दशक पुरानो फ्रान्सेली लेखक हेनरी च्यारियरको आत्मकथात्मक उपन्यास फयापिलोन रनदीपको मन पर्ने पुस्तक हो । त्यस्तै, पाउलो कोहेलोको द अल्केमिस्ट पनि रनदीपको अर्को मनपर्ने पुस्तकमा पर्छ । बलिउड अभिनेत्री तृषा क्रिस्ननलाई भने फिक्सन पढ्न रुचि लाग्छ । अफगान अमेरिकन स्रष्टा खालिद होसेनीको द काइट रनर उनको मनछुने पुस्तक हो । हुन त तृषाले त्यो पुस्तक आफ्नो स्वभावसँग सुहाउँदो नभएको बताउँछिन् । र, पनि मलाई मन पर्छ, उनी भन्छिन्, तीन पटकसम्म पढिसकेकी छु । सुरुको दुई पटक निकै हतारमा पढेर सकाएकी उनले तेस्रो पटक भने गहिरो अध्ययन गरेको बताइन् । अभिनेता नील नीतिन मुकेशलाई पुस्तक पढदा सकारात्मक तरंग उत्पन्न हुने बताउँछन् । त्यसैले पुस्तक सधंै साथमा हुन्छ, उनी भन्छन् । उनको रोजाइको पहिलो पुस्तकचाहिँ शिव खेडाको यु क्यान विन हो । उनले कम्तीमा पनि यो पुस्तक चार पटकसम्म पढिसकेका छन् । हरेकपल्ट पढदा केही न केही नयाँ कुरा सिकेको बताउँछन् नील । बलिउड मोडल एवं अभिनेत्री मुग्धा गोडसे ब्रायन विसको वन्ली लभ इज रियल पुस्तक बढी पढ्ने गर्छिन् । यो पुस्तक अध्ययन गरेपछि प्रेमप्रतिको आफ्नो धारणा नै परिर्वतन भएको उनी दाबी गर्छिन् । उनका अनुसार पुस्तकको निष्कर्ष हरेक मान्छेको आत्माले कसरी आफ्नो वास्तविक प्रेमी पत्ता लगाउँछ भन्ने महसुस गराउनु हो ।"
सुपर सिंगल सुस्मिता,"सुस्मिताले सन् १९९६ बाट फिल्म खेल्न थालेकी हुन् । तर, त्यसको चार वर्षपछि बनेको बिबी नम्बर वान ले मात्रै उनलाई अभिनेत्रीको पहिचान दिलायो । सलमान खानको अपोजिटमा काम गरेकी उनलाई सोही फिल्मले थुप्रै प्रतिष्ठित अवार्ड दिलायो । त्यसपछि उनले आँखे, मे हुँ ना, आग, जिन्दगी रक्स, नो प्रब्लम जस्ता दर्जनौं फिल्ममा अभिनय गरिन् ।हिन्दी माध्यमको स्कुलमा पढेकी सुस्मिताले १६ वर्षको भएपछि अंग्रेजी सिकेकी थिइन् । त्यो बेलासम्म उनलाई अंग्रेजीमा लेख्न, बोल्न आउँदैनथ्यो । तर, भाषाका लागि यति मिहिनेत गरिन् कि पछि पत्रकारिता र अंग्रेजी विषयमै ग्रयाजुएसन गरिन् । मिस युनिभर्समा अंग्रेजीबाटै जवाफ दिएर क्राउन जित्न सफल भइन् । उनले २५ वर्षको हुँदा पहिलो बच्चा एडप्ट गरेकी थिइन् । रेनी सेन अहिले १८ वर्षकी भइसकेकी छन् भने कान्छी छोरी अलिसा ८ वर्षकी भइन् । रेनीलाई अपनाउँदा सुस्मिताको कुरा काट्ने थुप्रै थिए । करिअरको उच्च बिन्दुमा रहेका बेला त्यस्तो निर्णय लिनु उचित नभएको भन्दै उनलाई भडकाउने गरिन्थ्यो । केसम्म भयो भने उनले बच्चा हुर्काउन सक्दिनन् भनेर मुद्दा नै हालियो । तर, अदालतले सुस्मिताकै पक्षमा निर्णय दियो । रेनीलाई पहिलो पटक देख्दा नै मलाई उनको अथाह माया लागेको थियो, सुस्मिता भन्छिन्, मैले मेरै छोरीका लागि लड्नुपर्यो । अदालतले छोरी जिम्मा लगाउँदा म भावविभोर बनेकी थिएँ । एकल अभिभावक र त्यसमाथि सेलेब्रिटी भएकाले अड्डाअदालत धाउँदाका दिन कष्टपूर्ण रहेको उनी सम्झिन्छिन् । सुस्मितलाई अचेल सिंगल सुपर मम को उपाधि दिने गरिएको छ ।"
भूपीको प्रभावले व्यंग्यचेततिर,"लेखनाथ (कास) चर्चित राष्ट्रिय गीत करोडौं मुटुहरूको एउटै ढुकढुकी नेपाल गीतका सर्जक नवराज कार्की उमेरले साढे ६ दशक काटिसक्दा उत्तिकै सक्रिय छन् साहित्यमा । साहित्यकर्मको पाँच दशक चलिरहँदा डायस्पोरामा रमाइरहेका उनी शनिबार पोखरेली साहित्यानुरागीमाझ प्रस्तुत भए । प्राध्यापन पेशामा त्रिभुवन विश्वविद्यालयमा तीन दशक बिताएर आठ वर्षअघि अमेरिका पुगेका उनी नेपाल आएको मौका पारेर पोखरेली युवा सांस्कृतिक परिवार (पोयुसाप) ले उनलाई एकल कविता वाचनमा उभ्याएको हो । कवितासँगै उनले गीत, गजल र मुक्तक पनि सुनाए । चस्मा मुक्तकबाट आफ्नो प्रस्तुति सुरु गर्दा दर्शकलाई लागेको थियो, यिनले कार्यक्रम अवधिभर हँसाउनेछन् । तर दोस्रो प्रस्तुतिमा उनले आफ्ना अनन्यमित्र सरोजगोपाल बज्राचार्यको स्मृतिमा रचित कविता म मरेको दिन सुनाएर गम्भीर बनाए । कार्यक्रमको सुरुदेखि नै उनले स्वर्गीय गायक सरोजगोपालको नाम लिन छुटाएनन् । मलाई गीतकार बनाएकै सरोजगोपालले हो, सरोजगोपालकी पत्नी बाबा राणातिर हेर्दै उनले भने, बाबा राणाभन्दा पहिला मैले चिनेको हुँ । सरोजगोपालले गाएका देउराली उकाली चढेर र नक्कलीलाई भगाइ लग्यो झिल्केले बाहेक सबै गीत आफूले लेखेको कार्कीले सम्झिए । सरोजगोपाललाई अगाडि राखेर एकल कविता वाचन गर्ने धोको पूरा नभएकोमा भने उनको थकथकी थियो ।१२ वर्षको उमेरमा म्याग्दीबाट पढ्न झरेको ठिटोलाई पोखराले नै कवि बनाएको उनले स्विकारे । पोखरामा १५ वर्ष बस्दा भूपी शेरचनको मनोवैज्ञानिक प्रभावले हास्यरसमा लगाव बढेको उनले बताए । भने, सामान्य कुरामा भूपीको हँसाउने क्षमता थियो । त्यसकै प्रभाव मलाई पनि पर्यो । हुन पनि उनको दाह्री कविता सुनेर नहाँस्ने दर्शक भएनन् । डाडु, अद्भुत प्रेम, एउटा सूचना लगायत रचना पनि उनको हास्यचेत झल्किन्थ्यो । नेपालमा हास्यव्यंग्य एकदम कम लेखिन्छ, रचना वाचनकै बीचमा उनले भने, यसमा केही नयाँ पुस्ता आउनु सुखद हो । चुनावको छेकोको उनले मुक्तकमार्फत नेतालाई पनि व्यंग्य गर्न भ्याए । व्याधा मृगिणीलाई प्रेम गर्छु भन्छ,माझी माछीलाई प्रेम गर्छु भन्छ,नेता पनि जनतालाई प्रेम गर्छु भन्छ,अद्भुत प्रेम छ जताततै देख्नु मात्र पर्छकार्यक्रम अवधिभर पोखरामा बिताएका क्षण, सँगै पढेका साथीसंगी सम्झेर उनी केही नोस्टाल्जिक पनि बने । उनीसँगै स्कुल पढेका केही साथी पनि कार्यक्रममा थिए । उनकै समकालीन कवि तीर्थ श्रेष्ठले कार्की जन्मले म्याग्देली भए पनि कर्मले पोखरेली नै भएको बताए । पोयुसापको संस्थापक उपाध्यक्ष रहँदा साहित्य, कला र संस्कृतिको हिसाबमा पोखरा उचाल्ने जगढुंगाको रूपमा कार्की रहेकोमा दुई मत नभएको उनले सुनाए । कार्की व्यंग्यचेत भएका कवि हुन्, उनले भने, अन्यन्त सामान्य मानिएका विषयलाई पनि उत्कृष्ट काव्यचेतमा ढाल्न सक्ने उनको खुबी हो ।साझा प्रकाशनको महाप्रबन्धक समेत भइसकेका उनले हाल क्यालिफोर्नियामा त्यहाँ हाम्रो पाठशाला नामक नेपाली भाषा विद्यालय चलाएका छन् । उनका सिलसिला, मनभित्रको आँधी, एक दनक, पलपल, उपासना, तिमी हास्यौ र, म्वाइँ र एउटा यस्तो साथी गीत, कविता, मुक्तक र हास्यव्यंग्य संग्रह प्रकाशित छन् ।"
मृगौला पीडितलाई सघाए स्रष्टाकलाकारले,"काठमाडौं (कास) सोलुखुम्बु काँकुका मृगौला पीडित मदन तामाङलाई स्रष्टाकलाकारले सघाएका छन् । एक महिनाअघि मृगौला प्रत्यारोपण गरी आराम गरिरहेका पाख्रिनलाई कवि बिना थिङ र अभिनेत्री शान्ति वाइबाले ३० हजार रुपैयाँ हस्तान्तरण गरेका हुन् । सेलो प्रोडक्सनका तर्फबाट १० हजार रुपैयाँ, फिल्म नीरफूल का निर्माता चन्द्रमाया बमजन तामाङबाट ५ हजार रुपैयाँ, चन्द्र बज्यु तामाङबाट ५ हजार रुपैयाँ, अमेरिकास्थित मीना लामाबाट ५ हजार रुपैयाँ र कवि थिङका तर्फबाट ५ हजार रुपैया गरी उक्त रकम संकलन गरिएको हो । आर्थिक रूपमा विपन्न तामाङलाई गतमहिना अमेरिकाबाट नीरफूल कै निर्माता ङिमा पाख्रिनको पहलमा ३ लाख ९ हजार ५ सय १५ रुपैयाँ, बेलायतबाट तेन्जी पाख्रिनको पहलमा २ लाख ४ हजार ९ सय रुपैयाँ, कोरियाबाट एपी तेन्जिङ शेर्पाको पहलमा ६२ हजार २ सय रुपैयाँ हस्तान्तरण गरिएको थियो । उक्त रकमबाट मृगौला प्रत्यारोपण सफल भए पनि अहिले महिनाको ८० हजार रुपैयाँको औषधि खाइरहनुपरेको तामाङले जनाए ।"
"नसोचेको चिनारी काले दाइ, काले दाइ !","काठमाडौं अहिले चलनचल्तीमा रहेको नेपाली सांगीतिक बजारकी सबैभन्दा डिमान्डिङ गायिकाका लागि एक दशकअघिसम्म पनि काठमाडौं सहर सपनाको दुनियाँ झैं थियो । तर, आज यात्राको मोड यस्तो आइदिएको छ उनी यही सपनाको दुनियाँमा सबैभन्दा आकर्षक नामकाम लिएर दौडिरहेकी छन् ।श्रोताको भीडले चिन्ने ठमेल बजार की गायिकाको नाम भने अलिक लामो छ, मीनादेवी निरौला पोखरेल । तर, नाममा के छ र ? भारतको मनिपुरमा जन्मेहुर्केकी र उतैको लवजसंस्कारमा रमेकी यी गायिकाको स्वरलाई पछयाएर आज युटयुब ट्रेन्डिङमा सुन्नेहरू करोडौं श्रोता पुगेका छन् । मनिपुर छँदै प्लेब्याकसिंगर भनेर चिनिएकी मीनाको काठमाडौंयात्रा भने फेरि जिरोमाइलबाट सुरु भएको हो । विशेषगरी लैजाऊ घुमाउन मलाई ठमेल बजार र काले दाइ काले दाइ पछि मीनाको प्लेब्याक गायनले नसोचेको ट्रेन्ड समायो । गानाबजानाको यो दुनियाँमा नसोचेको हावा चल्ने रहेछ, सहरको दौडादौडमाझ भेटिएकी मीनाले सुनाइन्, म पनि हावामा बहेकी छु, हावा कतिन्जेल चल्ने हो भन्न मुस्किल छ ।झन्डै एक दशकयता आधुनिकगम्भीर गीतसंगीतको दुनियाँमा संघर्ष गरिरहेकी मीनाले अन्तरमुखी बनेरै आफूलाई निखार्ने काम गरिरहेकी थिइन् । नेपालयले दिएको पलेंटी मञ्चमा अग्रज संगीत साधकका छेवैमा बसेर उनीहरूकै रचना गाइरहेकी मीनाका लागि त्यो अवसर गुरुकुलसिकाइझैं थियो । मनिपुर छँदा रेडियोमा सुनेका नामहरू अम्बर गुरुङ, फत्तेमान, प्रेमध्वज प्रधान, किरण प्रधान, शान्ति ठटाल, सीके रसाइलीलगायतका आडैमा बसेर उहाँहरूका गीत गाउन पाउँदा सुरुका दिनमा म आफैंलाई चिमोटिरहेकी हुन्थें, मीनाले सुनाइन्, त्यो अवसरले मलाई साधना सिकायो, मेरो गायनमा उच्चारण परिमार्जन गर्न सतर्क गरायो, निकै गम्भीर कुराहरू सिकायो ।म्युजिक ट्रेन्डिङ र हिटको कुरा पनि गजबकै छ । एउटा अँध्यारो कुनामा बसेर वर्षौंवर्ष साधना गरिरहेका गम्भीर गायककलाकारहरू आजीवन अँध्यारोमै हराइरहेका हुन्छन् । आफ्नै काइदाको संघर्ष र यात्रामा जुटिरहेका बेला हिट को सूचीमा उत्रिएपछि मीनाले फिल्मीजगत् र बाहिर पनि निकै काम पाउन थालेकी छन् । गायन यात्राकै क्रममा अस्ट्रेलिया, हङकङ, कोरिया उनी पुगिसकेकी छन् । वरिष्ठ गायक दीप श्रेष्ठदेखि राजेशपायल राईसँग डोयट गीत गाउन माइक सेयर गरिसकेकी छन् । तैपनि उनलाई भ्रम छैन कि यो सधैंको रजगज होइन, यो स्थायी कुरा पनि होइन । अहिले गीत सुन्ने गम्भीर श्रोताभन्दा गीत हेर्ने श्रोताहरू बढेको बारे उनी जानकार छिन् । यत्ति हिट नामकाम भइसक्दा पनि विशुद्ध गानाबजानाका भरमा यहाँ जीवन धान्नै मुस्किल छ, यो हामी सबै कलाकारले भोगेको यथार्थ हो, एक छोराएक छोरीकी आमा मीनादेवी भन्छिन्, कुनै बाररेस्टुराँ र चियाचमेना पसलमा बसेर हिजो राति १२१५ हजार रुपैयाँको खाइएछ भनेर गफ दिने निर्माता लगानीकर्ताहरू एउटा गीत गाएबापत् हामीलाई १२१५ हजार रुपैयाँ दिन पनि कनिरहेका हुन्छन् । यस कारण नामकामको यो नसोचेको हिट आफैंमा मुस्किलको कुरा रहेछ । मीनाले अहिलेसम्म फागु, फाटेको जुत्ता, दुई रुपैयाँ, पर्व, लुट२ लगायतका फिल्ममा गीत गाएकी छन्् भने संगीतकार आभासको संगीतमा एकल आधुनिक गायनको अल्बम पनि निकाल्ने तयारीमा छिन् । यसअघि उनको गायिका रोजिना गुरुङसँग संयुक्त स्वरमा पाइला एल्बम प्रकाशनमा आएको छ । २००७ मा नेपाली तारा स्पर्धाबाट नेपाली सांगीतिक दुनियाँमा आएकी मीनाका लागि टेक्ने न समाउने को अवस्था आज रहेको छैन । तर, यो दौडादौडमाझ कसरीकहाँ टेकेकी छु र कसरीकहाँ समाएकी छु भन्नेचाहिँ उनै मीनादेवी निरौला पोखरेललाई मात्रै थाहा छ ।"
झयाँनाकुटी फोटो कन्टेस्ट,"काठमाडौं फिल्म झयाँनाकुटी निर्माण पक्षले रिलिज अगावै सञ्चालन गरेको झयाँनाकुटी फोटो कन्टेस्ट को विजेता सजन ढकाल र क्रिस्टिना अधिकारीको जोडीले जितेको छ । सजनलाई पत्नी क्रिस्टिनाले काँधमा बोकेर खिचाएको फोटोले ५१ हजार रुपैयाँ जितेको हो । फोटो कन्टेस्टपछि उक्त झयाँनाकुटी पोजले सोसल साइटमा राम्रै चर्चा पाएको थियो भने केही सेलेब्रिटीले समेत आफ्ना, आफन्तलाई बोकेर फोटो पोस्ट गर्दै फिल्मप्रति सदिच्छा दर्साएका थिए । निशा अधिकारीले पहिलो पटक निर्माणमा हात हालेको झयाँनाकुटी लाई सिमोस सुनुवारले निर्देशन गरेका हुन् भने फिल्ममा सौगात मल्ल र बेनिशा हमालले दम्पतीको भूमिका निर्वाह गरेका छन् । सामान्य झगडामा घर छोडेर पत्नी हिँडेपछि दुधेबालकसहित घर सम्हाल्न पतिले गरेको संघर्षलाई हास्य रसमा उतारिएको छ । प्रदीप भारद्वाजको पटकथा रहेको फिल्मबाट सौगातले गतिलो प्रशंसा बटुलिरहेको बताए । फिल्म हेरेको अधिकांशले पोजेटिभ फिडब्याक दिनुभएको छ । खुसी लागेको छ । कलाकारको हिसाबले मैले जे गरेको छु र जे गर्नका लागि मिहिनेत गरेको थिएँ, त्यसलाई दर्शकले रुचाउनुभएको छ, फोटो कन्टेस्ट विजेता घोषणा समारोहमा बोल्ने क्रममा सौगातले थपे, दर्शकले पर्दामा सौगातभन्दा मेरो चरित्रलाई देखेको बताउनुभएको छ । यसैमा निकै खुसी लागेको छ । यति बेला फिल्म दोस्रो सातामा चलिरहेको छ ।निर्देशक सुनुवारले कन्टेस्टमा सहभागीको मुहारमा खुसी छाओस् भन्ने हेतुले उक्त प्रतियोगिता गरिएको जनाउँदै सजन र क्रिस्टिना दुवैमा उक्त हाँसो आफूहरूले पाइएको बताए ।"
हिटस् एफएम अवार्ड मनोनयन,"काठमाडौं (कास) यस वर्षको २१ औं संस्करणको हिटस् एफएम म्युजिक अवार्डको शनिबार विधागत मनोनयन सार्वजनिक भएको छ । गतवर्षभर हिटस् एफएममा दर्ता भएका गीति संग्रहमध्येबाट हरेक विधामा उत्कृष्ट पाँचको मनोनयन सार्वजनिक गरिएको हो ।जसमा सर्वोत्कृष्ट एकल गायन पुरुष, पुरुष गायन पप, युगल गायन, संगीत सिर्जना र सर्वोत्कृष्ट गीत गरी पाँच विधामा गायक शिव परियार मनोनयमा परेका छन् । त्यस्तै, गायिका अञ्जु पन्तचाँहि सर्वोत्कृष्ट एकल गायन महिला, महिला गायन पप र युगल गायन गरी तीन विधामा मनोनयमा परेकी छन् । सर्वोत्कृष्ट नव प्रतिभासहित, सर्वोत्कृष्ट पप रक संगीत सृजना, सर्वोत्कृष्ट समूह गायन, सर्वोत्कृष्ट रक गायन, सर्वोत्कृष्ट गीति संग्रह र सर्वोत्कृष्ट गीत, सर्वोत्कृष्ट समूह गायन, सर्वोत्कृष्ट रक् गायन, सर्वोत्कृष्ट गीति संग्रह, नेपथ्य सर्वोत्कष्ट समूह गायन, सर्वोत्कृष्ट लोक गीत, सर्वोत्कृष्ट सांगीतिक समूह साउन्ड विङ्गस्लगायत १७ वटा विधालाई अवार्डमा समेटिएको छ । गायक दीपक बज्राचार्य सर्वोत्कृष्ट पुरुष गायन पप, सर्वोत्कृष्ट पप रक संगीत सिर्जना, संगीत संयोजन र गीत विधामा मनोनीत भएका छन् भने हेमन्त रानाको साइँली, सर्वोत्कृष्ट पुरुष पप गायन, सर्वोत्कृष्ट पप रक संगीत सिर्जना, संगीत संयोजन र गीत विधामा परेका छन् । त्यस्तै, गायक कर्ण दास सर्वोत्कृष्ट युगल गायन, संगीत सिर्जना र एकल गायन पुरुषको विधामा मनोनयन भएका छन् । गायक राजेशपायल राई भने युगल गायन, गीति संग्रह र एकल गायन पुरुष गरी तीन विधामा मनोनयनमा परेका छन् ।"
चितवनमा कैकेयी,"चितवन (कास) पाका स्रष्टा गोविन्दराज विनोदीको महाकाव्य कैकेयी को गृह लोकार्पण गरिएको छ । चितवन साहित्य परिषद्ले शनिबार गृह लोकार्पण तथा अन्तरक्रिया गरेको हो । स्रष्टा नन्दनसँगै परिषद्का अध्यक्ष सुरेन्द्र अस्तफल, स्रष्टाहरू भुवनहरि सिग्देल, डाकेशव चालिसे र पुष्पराज पौडेलले कृति लोकार्पण गरेका हुन् । अन्तरक्रियामा डाकेशव र सिग्देलले कृति मनछुने रहेको टिप्पणी गरे । महेश संस्कृत विद्यापीठका विद्यार्थी ऋषिराम पौडेल र प्रज्ज्वल खनालले महाकाव्यका केही पंक्ति वाचन गरेर सुनाए । रमेश प्रभात, द्वारिका नेपाल र लक्ष्मी बरालले कृतिमा नारी मनोविज्ञान समेटिएको दाबी गरे । कृति शिखा बुक्स काठमाडौंले छापेको हो ।"
मतदानस्थल तयार,"सबै कर्मचारी महिलाकालीकोट सदरमुकाम मान्मस्थित महादेव बालमन्दिर मतदान केन्द्रमा मतदान अधिकृतसहित सबै कर्मचारी महिला छन् । सुरक्षाकर्मीसमेत महिला नै छन् । महिलाले पनि सबै जिम्मेवारी पूरा गर्न सक्ने मतदान अधिकृत महिला तथा बालबालिका कार्यालयकी सविता राणाले बताइन् । उक्त केन्द्रमा १२ कर्मचारी र ८ जना सुरक्षाकर्मी छन् । राष्ट्रिय निर्वाचन पर्यवेक्षण समितिले पनि त्यहाँ पर्यवेक्षणका लागि महिला नै पठाएको छ । जमुनाकुमारी कार्की खटिएकी छन् । बालमन्दिर मतदान केन्द्रलाई जिल्ला सुरक्षा समितिले सामान्यको सूचीमा राखेको छ । जिल्लामा मतदानको सबै तयारी पूरा भएको जिल्ला निर्वाचन कार्यालयले जनाएको छ । अन्य संवेदनशील मानिएका ६ वटा मतदान केन्द्रमा पनि महिला मतदान अधिकृत छन् । मावि तहका ३ शिक्षक र ३ सरकारी कर्मचारी महिला मतदान अधिकृतका रूपमा खटाइएको जिल्ला निर्वाचन अधिकारी मणिराम भट्टराईले बताए । उनका अनुसार पञ्चदेव मावि मान्ममा घरेलु प्रमुख आइती चौधरी, मोतीराम मावि सिप्खानामा शिक्षक जयाकुमारी देवकोटा, विद्याज्योति मावि लुयाटामा शिक्षक यमुना बम, जनप्रभात मावि सेरावाडामा जिल्ला शिक्षाका प्रास ज्योति गैरे, कालिका निमावि कोटिलामा शिक्षक सावित्री गिरी मतदान अधिकृत छन् । रसुवामा पनि एउटा केन्द्र महिला कर्मचारीलाई जिम्मा लगाइएको छ । सदरमुकाम धुन्चेस्थित रसुवा माविको मतदान केन्द्रमा महिला कर्मचारी मात्र रहेको सहायक निर्वाचन अधिकृत ढाकाराम पौडेलले बताए । उक्त केन्द्रमा मतदान अधिकृतदेखि कार्यालय सहयोगिसम्म सबै आठ महिला छन् । माहिला विकास अधिकृत गोमा वाग्ले त्यहाँकी मतदान अधिकृत हुन् । जिल्लामा खटिएका ४५ जना मतदान अधिकृतमध्ये दुई जना महिला छन् । जिल्लामा शनिबारै मतदान केन्द्र व्यवस्थापनको सम्पूर्ण कार्य पूरा भइसकेको सहायक निर्वाचन अधिकृत ढाकाराम पौडेलले जानकारी दिए । कर्मचारीले महिलापुरुषका छुट्टाछुट्टै लाइन, गोप्य मतदान, मतपेटिका राख्ने ठाउँ र टेबलकुर्सीको व्यवस्थापन गरिसकेका छन् । निर्वाचनका लागि सुरक्षा व्यवस्था कडा परिएको प्रजिअ चोमेन्द्र न्यौपानेले बताए । जिल्लामा एक मतदानस्थल अतिसंवेदनशील, २१ वटा संवेदनशील र १२ वटा सामान्य मानिएका छन् । सबैतिर गरी १ हजार ५ सय ३१ जना सुरक्षाकर्मी परिचालन गरिएको न्यौपानेले जानकारी दिए ।"
विकटमा पुगेनन् उम्मेदवार,"रामेछाप (कास) चुनावको मौन अवधि सुरु भएसँगै रामेछापको सैलुङ क्षेत्रको घलेडाँडाका मतदाता खिन्न बने । कुनै उम्मेदवार उनीहरूका घरदैलो पुगेनन् । कुन उम्मेदवार कस्ता हुन्, उनीहरूका विकास योजना र प्रतिबद्धता कस्ता छन् भन्ने नबुझीकनै मतदान गर्नुपर्ने बाध्यतामा छन् घलेडाँडावासी ।हाम्रो गाउँमा भोट माग्ने अभियानै नआई प्रचारको समय सकिएछ, लालबहादुर श्रेष्ठ भन्छन्, कुनै दलका उम्मेदवार र कार्यकर्ता गाउँ आएनन् । घलेडाँडा सैलुङको पूर्वी मोहडामा पर्छ । झन्डै २ हजार ८ सय मिटर उचाइमा रहेको उक्त बस्तीका मतदाताले सबैजसो चुनावमा उम्मेदवारै नदेखी भोट हाल्दै आएका छन् । नभ्याएर या थोरै घर भनेर हो, कुनै चुनावमा हाम्रो गाउँ उम्मेदवारको रोजाइमा परेन, श्रेष्ठ गुनासो गर्छन्, हामी आफैंले बुझेर मतदान गर्दै आएका छौं । उनका अनुसार गाउँमा मतदाता शिक्षा पनि पुगेको छैन । धेरैजसोलाई मत हाल्ने तरिकासम्म थाहा छैन । गाउँमा बाटो पुगेको छ तर गाडी चल्दैन । घलेडाँडा, गुफा र छाँगा गाउँमा आलु उत्पादन राम्रो हुन्छ । गाडी चले त्यसलाई बजार पुर्याएर आम्दानी बढाउन सकिन्छ । बेंसीतिरका बस्ती झिलिमिली देखिन्छन् । तर, घलेडाँडामा पोल पनि पुगेको छैन । टुकीको भरमा रहेका हामीलाई उम्मेदवारसँग बत्ती माग्नु थियो, श्रेष्ठ भन्छन्, तर कोही आएनन् । जाजरकोटको जुनीचाँदे गाउँपालिकाको विटक भेग जुनीमा पनि कुनै उम्मेदवार घरदैलोमा गएनन् । स्थानीय बासिन्दा उम्मेदवारको नाम सुनेकै भरमा भोट हाल्ने तयारीमा छन् । यहाँ यसपालि मात्र होइन विगतका निर्वाचनमा पनि उम्मेदवार पुगेको रेकर्ड छैन । जुनी पुग्न सदरमुकामबाट चार दिन हिँड्नुपर्छ । हामीले उम्मेदवार देख्नै पाउँदैनौं, स्थानीय कार्यकर्ता मात्र भोट माग्न आउँछन्, ओइलसिंह घर्तीले भने, उम्मेदवार नआएकैले यहाँका मुद्दा ओझेल परेका छन् । सडक, खानेपानी, सिँचाइ, टेलिफोन, विद्युत् केही छैन । बारेकोट गाउँपालिका३ मुल्साम र जिरी पनि यसपालि उम्मेदवारको प्राथमिकतामा परेनन् । कुशे गाउँपालिका भार्म, लाँता, कफल्ला, चाल्ना, त्रिवेणी नलगाड नगरपालिकाको ध्यारगाउँ, रावतगाउँ, जुरेली, भेरी नगरपालिकाको मैदे, डुग्रीकाँडाका बासिन्दाले पनि उम्मेदवार देख्न नपाएको गुनासो गर्छन् ।"
अस्ट्रेलियाको अध्यागमन नियममा कडाइ,"अस्ट्रेलिया अस्ट्रेलियाले आफ्नो अध्यागमन नियमलाई अझ कडा बनाएको छ । पछिल्लो समयमा आप्रवासी नियमप्रति कठोर बन्दै गएको अस्ट्रेलियाले मुख्य रूपमा अस्थायी भिसासम्बन्धी नियमलाई अझ कडा रूपमा परिमार्जन गरेको हो । अस्थायी भिसामा आउने र आएकालाई लक्षित गरी परिमार्जन गरिएको नयाँ नियममा १० वर्षसम्म अस्ट्रेलिया प्रवेशमा रोक लगाउने र भिसा रद्द गरेर फिर्ता पठाउनेसम्मका प्रावधान थपिएका छन् । नक्कली कागजपत्र बनाएर अस्ट्ेरेलियाको भिसा लिएको पाइएमा उक्त व्यक्तिलाई १० वर्षसम्म प्रवेशमा रोक लगाइने भएको छ । भिसा आवेदन गर्दा समावेश गरिएका परिवारका सदस्यलाई पनि १० वर्षसम्मै प्रवेशमा रोक लगाइने प्रावधान थपिएको छ । नोभेम्बर १८ तारिखदेखि लागू गरिएको परिमार्जित नियममा भने ३ वर्षसम्म मात्र प्रतिबन्ध लगाइने उल्लेख थियो । अध्यागमनको क्षेत्रमा काम गरिरहेकाहरूले अस्ट्रेलियाले सही, योग्य र सक्षम व्यक्तिलाई मात्र अस्ट्रेलिया भित्र्याउने उद्देश्यले अध्यागमनसम्बन्धी नियम परिमार्जन गरेको जनाएका छन् । यसैगरी, सामाजिक सञ्जाल तथा अनलाइनहरूमा सामाजिक द्वेष फैलाउने प्रकृतिका सन्देश प्रवाह गरेको पाइएमा त्यस्ता व्यक्तिको पनि भिसा रद्द गरी स्वेदश फिर्ता पठाइने भएको छ । यदि कसैलाई नोक्सानी पुर्याउने, धम्की दिने किसिमका सन्देश पठाएको प्रमाणित भएमा अस्ट्रेलियाका अध्यागमन मन्त्रीले उक्त व्यक्तिको भिसा रद्द गर्न सक्नेछन् । सरकारी तथ्यांकअनुसार गत एक वर्षमा ४७ हजार व्यक्तिको भिसा रद्द गरिसकिएको छ । यसअघि यस्ता नियमहरू केही अस्थायी भिसा प्राप्त व्यक्तिका हकमा मात्र लागू हुने गरेकोमा अहिले प्राय: सबै अस्थायी भिसा आवेदक र भिसा वाहकलाई समेत लागू हुने जनाइएको छ । विज्ञहरूका अनुसार नक्कली विवाह, नक्कली आर्थिक स्रोतका प्रमाणपत्र तथा नक्कली शैक्षिक कागजपत्र बनाएर विद्यार्थी भिसामा आउनेलाई थप निरुत्साहित गर्नका लागि ३ वर्षको प्रतिबन्धलाई १० वर्ष बनाइएको हो । एक पटक भिसा रद्द भएर प्रतिबन्ध लागिसकेपछि फेरि अस्ट्रेलिया पुग्न पहिलो पटकजस्तो सहज नहुने भएकाले समेत सक्कली कागजपत्र र प्रमाणका साथ मात्र आवेदन दिन उनीहरूको सल्लाह छ ।"
साउदी राजकुमार अपरिपक्व : इरान,"तेहरान (एजेन्सी) मध्यपूर्वका दुई शक्तिशाली देश इरान र साउदी अरबबीच लामो समयदेखिको तनाव पुन: उत्कर्षमा पुगेको छ । पछिल्लोपटक दुई देशका शीर्ष नेतृत्व सार्वजनिक रूपमा गालीगलौजमा उत्रेका छन् । केही दिनअधि इरानी राजकुमार मोहम्मद बिन सलमानले इरानका प्रमुख नेता आयतुल्लाह अली खमेनीलाई मध्यपूर्वको हिटलर को संज्ञा दिएपछि दुई देशबीचको तिक्तता झन् बढेको हो । त्यसको जवाफमा इरानले उनलाई अपरिपक्व भएको जनाएको छ । इरानको विदेश मन्त्रालय सलमानलाई क्षेत्रीय तानाशाहा भएको समेत जनाएको छ । सलमानले न्युयोर्क टाइम्ससँगको अन्तरवार्तामा मध्यपूर्वमा कुनै पनि देशको प्रभाव कायम हुन नदिने बताएका थिए । इरानप्रति लक्षित गर्दै उनले युरोपमा समेत असफल भएको नवहिटलरको मध्यपूर्वमा उदय हुन नदिने दाबी गरेका थिए । राजकुमार सलमानको टिप्पणीप्रति इरानले कडा प्रतिक्रिया दिएको हो । इरानी विदेश मन्त्रालयका प्रवक्ता बहराम कासेमीले सलमानलाई इरानविरुद्धको अभिव्यक्ति दिएर दुस्साहस नगर्न चेतावनी दिएका छन् । उनले सलमान अपरिपक्व भएको र विवेकहीन र आधारहीन आरोप लगाएको इस्ना समाचार संस्थाले जनाएको छ । उनले भने, म उनलाई क्षेत्रको तानाशाहको भविष्यबारे राम्रोसँग सोचविचार गर्न सुझाव दिन चाहन्छु । केही साताअघि सलमानले इरानलाई यमनका विद्रोहीद्वारा साउदी अरबको राजधानी रियादमा मिसाइल हमला गरेको आरोप लगाएका थिए । उनले उक्त कदम युद्धको सुरुवात भएको जनाएका थिए । तर इरानले भने उक्त आरोप अस्वीकार गर्दै आएको छ । मध्यपूर्वको सुन्नी समुदायको बाहुल्य रहेको साउदी अरब र सिया मुस्लिमको बाहुल्य रहेको इरानबीच विगतमा खासै ठूलो दुश्मनी भने छैन । साउदी अरबले इरानलाई यमनी सिया विद्रोही संगठन हुथीलाई समर्थन गर्ने गरेको आरोप लगाउने गर्छ । यमनमा साउदी अरबले हुथी विद्रोहीविरुद्ध सन् २०१६ देखि लडिरहेको छ । इरानले यमनमा मानवीय संकट बढाउन भूमिका खेलेको भन्दै साउदी अरबलाई आरोप लगाउँदै आएको छ । इरानले आफ्नो अनावश्यक प्रभाव बढाएको भन्दै साउदी अरब रुष्ट छ । इराक र सिरियामा कैयौं विद्रोही संगठनले कथित इस्लामिक स्टेटलाई परास्त गर्न मुख्य भूमिका निर्वाह गर्दै आएका छन् । सिरियामा जारी गृहयुद्धमा राष्ट्रपति बसर अल असदको मजबुत पकड कायम गर्न ती विद्रोही समूहको भूमिका छ । दुवै देश लेबनानमा अस्थिरता उत्पन्न गर्न लागिपरेको भन्दै एकअर्कालाई आरोपप्रत्यारोप गर्ने गर्छन् ।"
समाचार लेखेकाले हत्या,"नयाँदिल्ली (सिन्हवा) भारतको दक्षिणपूर्वी राज्य त्रिपुराका पत्रकार सुदीपदत्त भौमिकको भ्रष्टाचारको समाचार लेखेको कारण हत्या भएको बताइएको छ । उनको गत मंगलबार भारतीय अर्धसैन्य बलका जवानले गोली हानी हत्या गरेका थिए । भौमिकको हत्या गर्न आदेश दिने सैनिक अधिकारीलाई भने प्रहरीले पक्राउ गरेको जनाइएको छ । उनी हाल प्रहरी हिरासतमा छन् । उनको हत्याको प्रमुख कारण भ्रष्टाचारको समाचार लेखेर हो, सिन्दनका सम्पादक सुबलकुमार देईले भने । बंगाली भाषाको पत्रिकाले ती सैनिक अधिकारीले गरेको भ्रष्टाचारसम्बन्धी समाचार प्रकाशन गरेको थियो । भौमिकले गरेको खोजीका आधारमा हामीले समाचार प्रकाशन गरेका थियौं, देईले भने, समाचार लेखेका आधारमा उनको हत्या भएको हो, यसबाहेक अर्काे कुनै कारण छैन ।"
झडपमा प्रहरी मारिए,"इस्लामाबाद (एजेन्सी) पाकिस्तानको राजधानी इस्लामाबादमा इस्लामिक प्रदर्शनकारी र प्रहरीबीच शनिबार भएको झडपमा एक प्रहरीको मृत्यु भएको छ । झडपका क्रममा कम्तीमा १ सय ५० जना घाइते भएका छन् । घाइतेमध्ये ५७ जना प्रहरी छन् । प्रहरीले २५० प्रदर्शनकारीलाई पक्राउ गरेको छ । प्रदर्शनकारीले प्रहरीका २ सहित ४ वटा गाडीमा आगजनी गरेको अधिकारीले जनाएका छन् । उनीहरूले ठाउँठाउँमा रूख ढालेर तथा टायर बालेर सडक अवरुद्ध गरेका छन् । राजधानी इस्लामाबाद, कराँची, पन्जाब, लाहोरलगायत प्रमुख सहरमा तहरिक ए लब्बैक (टीएलपी) र रसुल अल्लाह नामक संगठनले १७ दिनदेखि गरेको धर्नामा प्रहरीले हस्तक्षेप गरेपछि झडप भएको हो । पैगम्वर मोहम्मदको सर्वोच्चताका विरुद्धका प्रावधानसहित चुनाव सुधार विधयेक संशोधन भएपछि इस्लामाबादबाट आन्दोलन सुरु भएको हो । सरकारले धार्मिक नेता खादिम हुसेन रिज्भीलाई प्रान्तीय राजधानी प्रवेशमा रोक लगाएपछि पाकिस्तानका प्रमुख सहरमा आन्दोलन फैलिएको हो । आन्दोलनकारीले कानुनमन्त्री जाहिद हमिदको राजीनामाको माग गर्दै आएका छन् ।"
ट्रम्पले झूट बोले,"फ्लोरिडा (बीबीसीसीएनएन) विभिन्न अभिव्यक्ति र क्रियाकलापका कारण चर्चामा आइरहने अमेरिकी राष्ट्रपति डोनाल्ड ट्रम्प फेरि एकपटक अन्तर्राष्ट्रिय सञ्चारमाध्यममा छाएका छन् । यसपटक भने ट्रम्प टाइम म्यागाजिनले घोषणा गर्ने वर्षव्यक्तिबारे गरेको ट्वीटका कारण चर्चामा आएका हुन् । राष्ट्रपति ट्रम्पले शनिबार टाइम म्यागाजिनले २०१७ को वर्षव्यक्तिका लागि आफूलाई छनोटमा परेकाले अन्तरवार्ता र फोटो सेसनका लागि आग्रह गरेको उल्लेख गर्दै ट्वीट गरेका थिए । उनले आफूले उक्त आग्रह अस्वीकार गरेको दाबी गरेका छन् । तर टाइम म्यागाजिनले उनको भनाइमा कुनै सत्यता नभएको जनाएको छ । पत्रिकाले वर्षव्यक्तिबारे घोषणा हुनुपूर्व कसैलाई पनि थाहा नदिइने जनाएको छ । टाइम म्यागाजिनका प्रवक्ताले भने, राष्ट्रपति यस विषयमा गलत छन् । टाइमले डिसेम्बर ६ यता आफ्नो निर्णयबारे कसैलाई पनि बताउने गर्दैन । पत्रिकाले १९२७ देखि हरेक वर्षको डिसेम्बर ६ मा संसारका शक्तिशाली व्यक्तिलाई वर्षव्यक्ति घोषणा गर्दै आएको छ । टाइमले २०१५ मा जर्मन चान्सलर एन्जेला मर्केलको उदाहरण दिँदै वर्षव्यक्ति घोषित भएपछि उनको पेन्टिङ प्रयोग गरेको समेत जनाएको छ । उसले उक्त समय मर्केलसँग कुनै अन्तरवार्ता नगरेको जनाएको छ ।"
प्रचारका सवारी नियन्त्रणमा,"धरान (कास) निर्वाचन आचारसंहिता उल्लंघन गरेको आरोपमा प्रहरीले शनिबार लोकतान्त्रिक गठबन्धन र नयाँ शक्ति पार्टी नेपालको प्रचार गर्ने सवारीसाधन नियन्त्रणमा लिएको छ । प्रहरीले उम्मेदवार र कार्यकर्तालाई आचारसंहिता उल्लंघन नगर्न चेतावनी दिएर छाडेको छ ।प्रहरीले लोकतान्त्रिक गठबन्धन र नयाँ शक्ति पार्टीको सवारीसाधन, त्यसमा टाँगिएको उम्मेदवारको ठूलाठूला रंगीन पोस्टर नियन्त्रणमा लिएको हो ।सार्वजनिक सडकमा माइकिङ गरेर ध्वनि प्रदूषणसमेत गरेकाले शनिबारदेखि त्यस्ता प्रचार शैलीलाई बन्देज गराउने क्रममा प्रहरीले धरानको विभिन्न स्थानबाट सवारी साधन नियन्त्रणमा लिएको इलाका प्रहरी कार्यालय धरानका डीएसपी रामेश्वर खनालले बताए । पौडेलले सार्वजनिक चोक र सडकमा पार्टीको झन्डा राख्ने, माइकिङ गरेर होहल्ला मच्चाउने जोसुकैलाई पक्राउ गरी कारबाही गरिने जनाए । उनले कुनै निश्चित स्थानमा पार्टीको प्रचारप्रसार गर्न भने पाइने बताए । आफ्नो चुनावी प्रचार गर्ने सवारीसाधन नियन्त्रण गरेकामा गठबन्धनका घटक संघीय समाजवादी फोरम नेपालका धरान उपमहानर अध्यक्ष पारस काङबाङ राईले आपत्ति जनाए । उनले अन्य दलको प्रचारात्मक शैलीलाई भने आँखा चिम्लेर बसेको तर आफ्नो प्रचार गर्ने सवारीसाधन नियन्त्रण गरेको आरोप लगाए । नयाँ शक्ति पार्टी नेपालका प्रदेशसभा उम्मेदवार दलमर्दन कामीले सानो पार्टी भनेर प्रहरीले हेपेको बताए । अनुगमन सुरुमोरङ जिल्लामा निर्वाचन आचारसंहिता उल्लंघनको घटना बढ्दै गएपछि सर्वदलीय तथा सर्वपक्षीय संयन्त्रले शनिबारदेखि अनुगमन सुरु गरेका छन् । विराटनगररंगेली सडकस्थित चोक, सडक, विद्युत् टेलिकमको खम्बामा राखेको झन्डा, तुल, ब्यानरलगायत सामग्री हटाइएको छ । प्रहरीले अनुमति नलिई झन्डा लगाएर चुनावी प्रचारमा लगेका सवारीसाधनको समेत झन्डा, ब्यानर हटाउन लगाएको छ । मुख्य निर्वाचन अधिकृत राजकुमार खतिवडाले निर्वाचन आचारसंहिता उल्लंघनको घटना बढ्दै गएको उजुरी आउन थालेपछि अनुगमन सुरु गरिएको बताए । अनुगमनका क्रममा व्यापक निर्वाचन संहिता उल्लंघन भएको पाइयो, उनले भने, आचारसंहिता उल्लंघनका घटना नियन्त्रणका लागि सर्वदलीय बैठक बोलाएर निर्णय गरिएको छ ।प्रजिअ रामप्रसाद आचार्यले अनुमतिबिना चुनावी प्रचारका लागि प्रयोग गरिएको सवारीसाधन पनि जाँच गर्न सुरक्षाकर्मीलाई निर्देशन दिएको बताए ।"
ढुक्कले मतदान गर्नुस्,"डोल्पा (कास) शान्ति सुरक्षा र आवश्यक तयारी पूरा भएको भन्दै मतदातालाई ढुक्कसँग मतदान गर्न प्रमुख निर्वाचन अधिकृत अयोधीप्रसाद यादवले आग्रह गरेका छन् । यादवले डोल्पाको स्थिति राम्रो पाएको बताउँदै सबै उम्मेदवारलाई मतदाताको सम्मान गर्न आग्रह गरे । शान्ति सुरक्षालाई चुस्त बनाइएकाले ढुक्क भएर मतदान गर्न आग्रह गर्छु, उनले भने । निर्वाचनको तयारीबारे जानकारी लिन शनिबार प्रमुख निर्वाचन आयुक्त यादवसहितको टोली डोल्पा पुगेको हो । निर्वाचन आयोगका सहसचिव सुशील कोइरालासहित डोल्पा पुगेका प्रमुख आयुक्त यादवले डोल्पाको सम्पूर्ण तयारी पूरा भएको, शान्ति सुरक्षाको स्थिति राम्रो भएको, उम्मेदवारहरूले आचारसंहिताको पालना गरेको बताए । आयुक्तद्वारा तयारी अनुगमनधादिङ निर्वाचन आयुक्त इला शर्मा पहिलो चरणको निर्वाचन तयारी अनुगमन गर्न शनिबार धादिङ आएकी छन् । उनले जिल्लाका विभिन्न मतदानस्थल र केन्द्रको निरीक्षण गरिन् ।उनले आचारसंहिता उल्लंघन गर्ने जोसुकैलाई तत्काल कानुनी प्रक्रियामा ल्याउन जिल्लास्थित सरोकारवाला निकायलाई सचेत गराएकी छन् । दलहरूलाई निर्वाचन आचारसंहिता कडाइका साथ पालना गराउन निर्वाचन आयोग कटिबद्ध छ, उनले भनिन्, प्रथम चरणको निर्वाचनका लागि ३२ वटै जिल्लाका मतदानस्थलमा निर्वाचन सामग्रीसहित कर्मचारी पुगिसकेका छन् ।"
निर्वाचनले बजार अनुगमन सुस्त,"काठमाडौं निर्वाचनको मुखमा आर्थिक चहलपहल बढे पनि बजार अनुगमन भने सुस्त भएको छ । दुई साताअघि आपूर्ति विभागले दैनिक ४ टोलीमार्फत अनुगमन तीव्र बनाए पनि अहिले भने सुस्त पारेको छ । हाल विभागले एकदुई टोली खटाए पनि खुद्रा किराना पसलमा केन्द्रित बनाएको छ । विभाग स्रोतका अनुसार ठूला व्यावसायिक घरानामा अनुगमन गर्दा निर्वाचन प्रभावित हुने भन्दै केन्द्रबाटै सुस्त पार्न निर्देशन आएको छ । जसले गर्दा अनुगमन साना व्यावसायिक फर्ममा मात्रै भएको विभागका अधिकारीहरू बताउँछन् ।निर्वाचनमा आर्थिक गतिविधि बढ्ने हुँदा सोहीअनुसार अनुगमनको तयारी थियो । प्रधानमन्त्री कार्यालय र आपूर्ति मन्त्रालयबाट कारबाही प्रक्रिया अघि नबढाउन आदेश छ, विभागका एक अधिकारीले भने, अनुगमन र कारबाहीले निर्वाचन प्रभाव पर्ने अनुमानले किराना पसलमा मात्रै केन्द्रित गरेका छांै ।यसअघि अनुगमनको क्रममा दोषी भेटिएका व्यवसायीलाई निर्वाचनसम्म कारबाही प्रक्रिया अघि नबढाउनसमेत निर्देशन भएको ती अधिकारीले बताए । विभागले उपलब्ध गराएको अनुगमन विवरणमा पनि खुद्रा किराना पसल, फार्मेसीमा मात्रै अनुगमन भएको छ । निर्वाचनको मुखमा अनुगमन नहुँदा उपभोक्ता अधिकारकर्मीहरू भने आक्रोशित छन् । अनुगमन नहुँदा बजारमा मूल्य वृद्धि गराउन चलखेल हुने, कालोबजारी गर्नेतर्फ आकार्षित हुने उनीहरूको भनाइ छ ।निर्वाचनको अवसरमा राजनीतिक दलहरूले चन्दा संकलन गरेका हुन्छन् । त्यसको बहानामा व्यवसायीले मूल्य वृद्धि गराउने, कालोबजारी गर्नेतर्फ आकर्षित हुन सक्छन्, उपभोक्ता अधिकार अनुसन्धान मञ्चका अध्यक्ष माधव तिमिल्सिनाले भने, निर्वाचन प्रभावित हुने बहानामा अनुगमन रोक्न पाइँदैन । नियमनकारी निकाय सचेत हुनुपर्छ । अनुगमन सुस्त हुँदा गलत गर्ने व्यवसायीलाई प्रोत्साहन मिल्ने उनले बताए । अनुगमन आयातकर्ता, खाद्यान्न गोदाम, लत्ताकपडा र ठूलो व्यवसायी घरानामा हुनुपर्ने उनको भनाइ छ । राष्ट्रिय उपभोक्ता मञ्चका अध्यक्ष प्रेमलाल महर्जनले पनि अत्यावश्यक वस्तुको अनुगमनमा सुस्त हुनु दुभाग्र्यपूर्ण भएको बताए । अनुगमन निरन्तर कार्य भएकाले निर्वाचनको अवधिमा थप कडा बनाउनुपर्ने उनले बताए । शान्ति सुरक्षासँगै बजार पनि अस्तव्यस्त भई नकारात्मक प्रभाव पर्न सक्छ । यस्तो अवस्थामा अनुगमन कार्य सक्रिय र सघन रूपमा हुन जरुरी छ, उनले भने, अनुगमन नहुँदा सरकारलाई नै नकारात्मक असर पर्छ । ठूला व्यावसायिक घरानामा अनुगमन गर्दा मन्त्रालयबाट जिम्मेवारी नलिने सम्भावना भएकाले पनि अनुगमन हुन नसकेको विभागको ठहर छ । निर्वाचनकै लागि मन्त्री र राज्यमन्त्री जिल्लातर्फ जानुभएको छ । ठूलामा अनुगमन गर्दा जिम्मेवारी कसैले लिँदैन, विभागका अर्का अधिकारीले भने, त्यसैले सानामा मात्रै अनुगमन भएको छ ।विभागका महानिर्देशक कुमार दाहालले अनुगमन निरन्तर भइरहेको बताए । जनशक्तिहरू उपत्यकाबाहिर भएकाले एकदुई टोलीले मात्रै अनुगमन भएको बताए । व्यावसायिक घरानाहरू विभागको निगरानीमा रहेको उनले दाबी गरे । अहिले पनि अनुगमन निरन्तर नै छ । व्यवसायीलाई निगरानी गरिरहेका छौं, महानिर्देशक दाहालले भने, मंसिर २२२३ गतेबाट तीव्र पार्छौं । बजारमा हंगामा हुन्छ । विभागका अनुसार चालु आर्थिक वर्षको तीन महिनामा २ हजार ४ सय ३७ व्यावसायिक फर्ममा अनुगमन भएको छ । तीमध्ये ४० व्यावसायिक फर्मलाई बन्द गरेको विभागले जनाएको छ । विभागले दैनिक अनुगमन गरे पनि उस्तै प्रकृतिका कैफियत दोहोरिने गरेको छ । अनुगमनका क्रममा ४ सय ५७ व्यावसायिक फर्मले मूल्यसूचीबिना कारोबार गरेको पाइएको छ । अनुगमन गरिएकामध्ये १ सय ९४ फर्मले साइनबोर्डबिनै कारोबार सञ्चालन गरेको, २ सय ४७ फर्ममा लेबल नभएका सामानहरू बिक्री भएको पाइएको विभागले जनाएको छ । विभागका अनुसार ५ सय ७५ व्यावसायिक फर्म बिनादर्ता तथा नवीकरणबिना सञ्चालन गरेको फेला परेको हो । व्यवसाय सञ्चालनका लागि दर्तानवीकरण घरेलु तथा साना उद्योग कार्यालय, नगरपालिका तथा वाणिज्य विभागमा गर्नुपर्छ । ती व्यवसायीलाई दर्ता प्रणाणपत्र पेस गर्ननवीकरण गर्न निर्देशन दिइएको छ । अनुगमनकै क्रममा ५ सय १२ व्यावसायिक फर्मले नापतौलका उपकरणबिनै सञ्चालन गरेको, ३ सय ७३ फर्मले बिलबिजकबिनै कारोबार गरेको पाइएको छ । यसले उपभोक्ता ठगिने सम्भावना पनि बढी हुने हुन्छ । बिलबिजकबिनै कारोबार हुँदा राजस्व संकलनमा कमी ल्याउने जानकारहरू बताउँछन् । ती व्यवसायीहरूलाई पनि भ्याट वा प्यानलको प्रमाणपत्र लिन र बिलबिजक लिनदिन निर्देशन दिइएको छ । १ सय ६३ फर्मले म्याद नाघेको सामान बिक्री गरेको फेला परेको छ । ती व्यवसायीलाई म्याद नाघेको वस्तु बिक्री वितरण नगर्न निर्देशन दिएर छोडिएको छ ।"
तोरी खेती केन्द्र बन्यो सुवर्णपुर,"सुवर्णपुर (पर्सा) जिल्लाको सुदूरपश्चिमको यो गाउँ तोरी खेतीको केन्द्र बन्दै गएको छ । ठोरी गाउँपालिका ५ यहाँका अधिकांश किसानले तोरी बाली लगाएका छन् । अहिले यहाँ तोरीको फूल फुलेर सिंगो गाउनै पहेंलपूर्ण देखिन्छ । सिँचाइ नचाहिने र वन्यजन्तुले पनि हानि नगर्ने भएकाले यहाँका किसानले तोरी खेतीलाई वैकल्पिक बालीको रूपमा खेती गर्न थालेका हुन् । पछिल्लो केही वर्षयता स्थानीय किसानलाई यो नगदेबालीसमेत साबित हुँदै गएको छ । एकपटक छरेपछि गोडमेल र सिँचाइ पनि गर्नु नपर्ने भएकाले आफूहरूलाई तोरी खेती सहज र दरिलो नगदेबाली साबित हँुदै गएको स्थानीय किसान पदमबहादुर गौतम बताउँछन् । यस वर्ष उनले १० कठ्ठा खेतमा तोरी खेती गरेको बताए । एक त हिउँदमा गहुँ बाली लगाउन हामीसँग सिँचाइको व्यवस्था छैन, त्यसमाथि पर्सा निकुञ्जबाट गाउँ पस्ने घोडगदा, हात्ती, बँदेल, चित्तलजस्ता जनावरले बालीनाली नष्ट पारेर हैरान बनाएपछि हामीले गहुँ बालीको विकल्पको रूपमा तोरी बाली लगाउन थालेका हौं, उनले भने, बिस्तारै गाउँभरि नै यसको खेती हुन थाल्यो ।अर्का किसान फुर्वा रुम्बाले यस वर्ष गाउँको करिब ८ सय बिघा खेतमा स्थानीयले तोरीबालीको खेती गरेको बताए । त्यसबाहेक केही किसानले सुर्ती बाली लगाएको उनले बताए । आफूले पनि १० कठ्ठा खेतमा तोरी बाली लगाएको बताउँदै उनले भने, तोरी बालीलाई सिँचाइ पनि चाहिँदैन, स्वाद नमिठो हुने भएर हो कि बन्यजन्तुले पनि हतपत्ती नोक्सान पारिहाल्दैनन् ।छिमेकी निर्मलबस्तीका किसानले पनि केही वर्षयता तोरी खेतीमा जोड दिन थालेको उनले बताए । यस भेगमा पछिल्लो केही वर्षयता भूमिगत जलको स्रोत सुक्दै गएकाले स्यालो ट्युबवेलबोरिङबाट पानी आउन छोडेको छ । सिँचाइको अन्य विकल्प पनि नरहेकाले आकाशे वर्षाको भरमा धान, तोरी र मकैबाहेक अन्य अन्न बाली उब्जाउन पाउँदैनन् । पर्याप्त मनसुनी वर्षा नभएको वर्ष किसानलाई धान र मकै बाली उब्जाउनसमेत गार्हो हुन्छ । यसरी आकाशेखेती गर्दा भदैया धानबाहेक अन्य धान पनि उब्जँदैन । कतिपय किसानको खेत बाँझै बस्न थालेको छ । यस भेगमा पानीको सतह अत्यन्त तल पुगिसकेको छ । रूखबिरुवा तथा जंगल नजिक भए पनि बालौटे र चट्टानी भूबनोटका कारण पानीको सतह अत्यन्तमुनि छ, त्यति मुनिबाट बोरिङ गरेर पानी तान्न किसानको आर्थिक क्षमताले भ्याउँदैन ।जिल्ला कृषि विकास कार्यालय प्रमुख वीरेन्द्र सिन्हा सुवर्णपुर र निर्मलबस्तीमा पछिल्लो केही वर्षयता तोरी खेती उत्साहजनक रूपमा बढेको बताउँछन् । त्यहाँ सिँचाइको समस्या छ र वन्यजन्तुले बालीनाली नष्ट पार्छन्, उनले भने, तर तोरी सिँचाइ नचाहिने बाली हो र यसले नगदेबालीसरह आम्दानी दिने गरेकाले किसानलाई यसको खेती अत्यन्त लाभदायक हुन्छ ।"
स्थानीय जातको धान हराउँदै,"भरतपुर बर्सेनि धानमा रोग लाग्न थालेपछि किसानले पछिल्लो समय तराई मधेसलगायतका जिल्लामा राम्रो भनेर चिनिएका स्थानीय धान लगाउन छाडेका छन् । किसानले रोगको सामना गर्नुपर्ने भन्दै त्यस्ता धान लगाउन छाडेका हुन् । उनीहरूले अहिले नयाँ हाइब्रिड धान लगाउन थालेका छन् । यस्ता धानको बिउ भारत र चीनबाट आयात हुने गरेको छ । किसानले उत्पादनत्व हेरी धानको बिउ फेरे पछि पुनारा लोपजस्तै भएको छ । पुरानो धानको भात खान मिठो भए पनि रोगले उत्पादन कम हुने देखिएपछि किसानहरू बढी उत्पादन हुने धान खोज्न लागेको जिल्ला कृषि विकास कार्यालय प्रमुख सुधीर श्रेष्ठले बताए । रोगले उत्पादन नै कम हुन थालेपछि नयाँ हाइब्रिड धान खोज्नु स्वाभाविकै हो, उनले भने, फसल बढी हुने लगाउन थालेपछि पुराना जातको धान लोपजस्तै भइसक्यो । किसानले लगाउन छाडे पनि सरकारले यस्ता धानलाई संरक्षण गरेको उनले जनाए । किसानले पछिल्लो समय भारत र चीनबाट हाइब्रिड धानको बिउ मगाउन थालेका छन् । यस्ता धानको उत्पादन बढी हुने भएकाले किसान यसप्रति आकर्षित भएका हुन् । नेपालमा ५२ जातका धानमध्ये झन्डै ४५ जात लोप भएको जिल्ला कृषि विकास कार्यालयका प्राविधिक सहायक नोदनाथ लामिछानेले बताए । कार्यालयमा ५२ जातका धानको नमुना संकलन गरी राखएिको छ । ती सबै लोप भएको भन्दै उनले दु:ख व्यक्त गरे । रोगले धान फसल कम हुन थालेपछि किसानले लगाउन छाडेको धानको नमुना संकलन गरिएको देखाउँदै उनलेभने, यतिका जातका धान पछिल्लो समय किसानले लगाउनै छाडेका छन् । संकलन गरिएका बाँस पाते, कनकजिरा, रतुवा, सुगन्ध, पहाडी अनदी, मधेसी मसिनो, एक्लो पहेंले, साँवा, रामधानलगायत ५२ जातका धानमध्ये किसानले सावित्री, रामधान, राधा ४, सावाधान, हर्दिनाथ १ र सुख्खा २, ४ मात्र लगाउन थालेको कार्यालयले जनायो । यसपालि धानमा विभिन्न खाले रोग लागेपछि उत्पादनमा कमी आउने भएको छ । पश्चिम क्षेत्रको आधाभन्दा बढी धानमा राते रोग लागेको छ । बोट रातो हुने गरी रोग लागेपछि राम्ररी बाला लाग्न पाएन । पात मात्रै रातो देखिएको थियो । भरतपुर ६ स्थित गीतानगर, पारसनगर, जगतपुर, पटिहानीलगायत क्षेत्रमा रोगको समस्या बढी देखियो । कार्यालयले यस वर्ष १ लाख २५ हजार मेट्रिक टन धान उत्पादन हुने लक्ष्य लिएको छ । गत वर्ष १ लाख ८ हजार मेट्रिक टन धान उत्पादन भएको थियो । रोगका कारण ५ प्रतिशत उत्पादन घट्ने प्रमुख श्रेष्ठले बताए । जिल्लामा २९ हजार हेक्टर क्षेत्रमा धान लगाउने गरिएको छ । गत वर्ष बाला लाग्ने समयमा धानमा रोग लागेपछि कृषि प्राविधिकले अर्को यस सिजनमा सावित्री जातको धान नलगाउन सुझाव दिइएको थियो । २ सय हेक्टर घट्योगएको साउन २९ गतेको बाढी जिल्लामा खेतीयोग्य जमिनको क्षेत्रफल घटेको छ । बाढीले कटान र डुबानमा पारेपछि माडी नगरपालिकामा २ सय हेक्टर खेतीयोग्य जमिन घटेको प्रमुख श्रेष्ठले बताए । बाढीले क्षति पुगेकाले खेतीयोग्य जमिनको क्षेत्रफल घट्यो, उनले भने, जिल्लामा प्लटिङको प्रभावसँगै बाढीले क्षति पुगेको छ ।आकाशेपानीको भरयो वर्ष कम पानी परेकाले असार महिना सकिादासमेत जिल्लामा निकै कम धान रोपाइँ भएको थियो । पर्याप्त पानी नपर्दा किशानले ढिला गरि धान खेती गरेका थिए । सतही सिंचाई भएको पूर्वी चितवन र माडीमा ढिला गरी रोपाइँ भएको थियो । सिँचाइका मुख्य स्रोत नारायणी लिफ्ट, खंगेरी सिाचाइ आयोजना र केरुङ्गा सिँचाइमा पर्याप्त पानी नभएकाले धान रोप्न समस्या भएको हो ।"
खाडीबाट फर्केपछि तरकारी खेतीमा,"बागलुङ खाडी मुलुकमा काम गर्दा सिकेको सीपबाट यहाँका एक किसानले तरकारी फलाएर वार्षिक १० लाख कमाएका छन् ।मिहिनेत गरेमा आफ्नै बारीमा तरकारी फलाउन सकिन्छ भन्ने उदाहरण दिएर गलकोट नगरपालिका ७ रिघाका जितबहादुर राना जिल्लाको उत्कृष्ट किसान बनेका हुन् । मिहिनेत गरेमा माटोमा सुन फलाउन सकिने रहेछ भन्ने उदाहरण आफैं बनेको छु, उनले भने, अहिले एक्लै १२ वटा प्लास्टिकका घरमा तरकारी खेती गरेर सजिलै बिक्री पनि गरेको छु । खर्च कटाएर वार्षिक १० लाख रुपैयाँभन्दा बढी आम्दानी गर्न सकेको उनले दाबी गरे ।उनले रिघा र खरबाङमा जग्गा भाडामा लिएर खेती गरेका छन् । १७ वर्षसम्म खाडी मुलुकमा रोजगारीको क्रममा बसेका रानाले ११ वर्षसम्म तरकारी फर्ममा काम गर्ने मौका पाएका थिए । त्यति लामो समय काम गरे पनि विदेशबाट फर्कंदा उनले पैसा भने ल्याउन नसकेको बताए । विदेशबाट पैसा कमाएर ल्याउन सकिनँ, सीप र मिहिनेत भने ल्याएको हुँ, उनले भने, घरपरिवारसँगै बसेर यति धेरै कमाउन सकिने रहेछ, पहिला यो कुरा बुझ्न सकिएन । उनले तरकारी खेतीबाटै राष्ट्रिय पहिचान बोकेको किसान बन्ने चाहना राखेको बताए । राना अध्यक्ष रहेको मिलिजुली कृषि समूह छ । उनले समूहका अन्य किसानलाई पनि व्यावसायिक कर्ममा लगाउन प्रेरित गरेका छन् । उनको बारीमा अहिले बेमौसमी तरकारीकै उत्पादन हुन्छ । जहाँ उनले गोलभेंडादेखि खुर्सानी, सिमी र सागसम्म उत्पादन गरिरहेका हुन् । साथै करेला, घिरौंला र लौका फलाएर उनले बजारमा बिक्री गरेको सुनाए । जिल्ला कृषि विकास कार्यालयले दिएको युवा लक्षित कार्यक्रम (प्याक) अन्तर्गत उनले अनुदान र प्राविधिक सहयोगसमेत पाएका छन् । उक्त अनुदानले हौसिएका रानाले सुधारिएको टनेल निर्माण गरेका हुन् । सुधारिएको टनेलमा सिँचाइको सुविधा विशेष प्रकारले दिइएको हुन्छ । यसरी उत्पादन गर्दा कीटाणु पनि कम हुने उनले बताए । उनीहरूको उत्पादनले अहिले खरबाङ बजारदेखि हटिया तथा गुल्मीका धेरै स्थानमा बजार पाएको छ । राम्रो उत्पादन भएको समयमा ट्रकमा बुटवलसम्म पनि पठाएको अनुभव सुनाए । उनको प्रेरणापछि खरबाङमा युवाले मौरीपालन, च्याउखेती, माछापालन र पशुपालनको काममा पनि हात हालेका छन् । केही अगुवा महिलाले पनि कुखुरापालन व्यवसाय गरेर आम्दानी गरिरहेका छन् । सामान्य कृषि प्रविधिको सहयोग तथा केही अनुदान पाएकै भरमा पनि उनीहरूको पेसाले व्यवसायको रूप लिइरहेको कृषि प्राविधिक राजु शर्माले बताए । किसानलाई आवश्यक पर्दा प्राविधिक सहयोग गरिदिन सकियो भने उत्पादन बढ्ने र आयआर्जनकै कारण काममा हौसिने अवस्था रहेको उनले बताए । किसानलाई पनि समयसमयमा लाग्ने रोग कीराबाट बाली जोगाउन सकेमा मनग्य आम्दानी गर्न सकिने अनुभव छ । रोगकीराबाट बचाउन सकियो भने एक रोपनी जमिनमा व्यावसायिक तरकारी गर्ने किसानले वार्षिक ३ देखि ५ लाख रुपैयाँसम्म कमाउन सक्छ, रानाले भने, सिँचाइ र मलमा हामीलाई समस्या छैन, प्रविधिको साथ पाएमा अझै धेरै आम्दानी बढाउन सकिन्छ । कृषिको व्यवसाय गर्दा राज्यतहबाट साथ र सहयोग पाइने, सामाजिक रूपमा सम्मान पाएको उनले बताए ।"
तरकारीको मूल्य बढ्यो,"पाल्पा जिल्लामा तरकारीको भाउ आकासिएको छ । पाटी प्यालेस, होटल र घरघरमा पनि तरकारीको खपत बढेसँगै बजारमा महँगिएको हो । तराईमा उत्पादित तरकारी उतै खपत भएको छ । पहाडमा यस सिजनमा तरकारी उत्पादन कम छ । हरियो तरकारी खपत बढेसँगै मूल्य अस्वाभाविक रूपमा बढेको उपभोक्ताको गुनासो छ ।जिल्लाको डु्म्रे, नयाँपाटी, २४ माइल, चर्चरेजस्ता थोक बजारमै तरकारी महँगोमा झरेको व्यवसायीको गुनासो छ । तानसेन बजारमा नै तरकारी छोइनसक्नु भएको छ । पसलहरूमा तरकारी किन्ने सर्वसाधारण निकै मारमा परेको गुनासो गरेका छन् । एक सातायता बजारमा काउली, बोडी, घीउसिमी, चिचिन्डो, घिरौंला, स्कुस, गोलभेंडाको मूल्य उच्च दरमा बढेको छ । तानसेन बारुदखानका कपिल न्यौपानेले भने, ब्रोइलर कुखुराको मासुभन्दा बढी तरकारी महँगो भएको छ । तिहार लाग्यो कि धेरै खपत हुन्छ भन्दै भाउ बढाउँछन् । उनका अनुसार काउलीको मूल्य छोइनसक्नु छ । बोडी १ सय ४० रुपैयाँ किलो छ । काउली १ सय ६० रुपैयाँ पुगेको स्थानीय ग्राहकको गुनासो छ । गोलभेंडाको मूल्य तलमाथि भइरहेको छ । अघिल्लो वर्ष यही सिजनमा काउली ६० रुपैयाँमा बिक्री भएको उपभोक्ता बताउँछन् । भेडे खुर्सानीको मूल्य प्रतिकिलो १ सय ६० रुपैयाँ पुगेको छ । ४० रुपैयाँ पाउ घटी केही पाइँदैन, गृहिणी सरिता थापा क्षत्रीले भनिन्, अहिले सबै तरकारी १ सय ४० रुपैयाँभन्दा कम छैन, साताअघिसम्म एक किलोको ९० रुपैयाँमा पाइने हरियो तरकारी अहिले १ सय ४० घटी पाइएको छैन । काउली सय रुपैयाँ किलोमा पाइन्थ्यो । अहिले भने ह्वात्तै भाउ बढेको छ । हरियो खुर्सानी पनि महँगिएको छ । पहाडमा उत्पादन भइनसकेको र तराईबाट अउने तरकारीको मूल्य पनि बढेको छ । तराईमा नै यतिबेला तरकारीको उच्च खपत छ । च्याउ पनि प्रतिकिलो २ सय रुपैयाँबाट ३ रुपैयाँ पुगेको छ । कागती पनि प्रतिगोटा ३ रुपैयाँबाट ५ पुगेको छ । उपभोक्तका अनुसार बजारमा सबै तरकारी महँगिएका छन् । अहिले बजारमा भाउ नबढेका कुनै तरकारी नै उपलब्ध छैनन् । हरियो तरकारी नै पाइएको छैन, तानसेन बसपार्कका प्रेम कार्कीले भने, गाउँबाट ल्याएका बोडी र सिमीसमेत हारालुछ भएको छ । पहाडमा काउली अझै फलेको छैन । उनका अनुसार तराईबाट आउने तरकारीमा समेत अहिले कमी आएकाले अभाव भएको छ । यही अभावलाई देखेर व्यापारीले मनलागी मूल्य बढाएका छन् । उपभोक्ताका अनुसार तरकारीको कृषकको उत्पादन क्षेत्रको मूल्य र बजारमा उपभोक्ताले पाउने मूल्यको कहिल्यै अनुगमन हुँदैन । निर्वाचनमा होटल, पार्टी सेन्टर र बिहेको सिजनले गर्दा पनि यस समयमा तरकारीको माग उच्च हुन्छ । तर, आपूर्ति नबढ्दा मूल्य बढ्ने गरेको छ । चुनावले गर्दा तराईमा समेत तरकारी खपत बढी छ । तराईमा ठूलो मात्रामा तरकारी उत्पादन हुँदैन । पहाडी भेग र भारतबाट आउने तरकारीमा बजार निर्भर छ । चाडपर्व र निर्वाचनका समयमा तरकारीको मूल्य बढ्नु अस्वाभाविक नभएको व्यापारी रमेश खातीले बताए ।"
आफ्नै मुद्रासहित आर्थिक सुधारको खाँचो,"आफ्नै मुद्रासमेत चलनचल्तीमा नरहेको मुलुक हो, जिम्बाबे । दक्षिण अफ्रिकी यो मुलुकको अर्थव्यवस्था अति नै जर्जर छ । त्यहाँको केन्द्रीय बैंकले निकालेको १० हजार खर्बको जिम्बाबेली डलर एउटा कागतको खोस्टोमा परिणत भएपछि अमेरिकी डलरमा कारोबार हुन थालेको हो ।डलरमा कारोबार सुरु भएको पनि आठ वर्ष बितिसकेको छ । झन्डै ३७ वर्षसम्म एकल शासन गर्ने रोबर्ट मुगाबे सैन्य हस्तक्षेपबाट हालै सत्ताच्यूत भएका छन् । उनको स्थानमा राष्ट्रपति एमर्सन मनाङग्याग्वाले लिएपछि मुलुक आर्थिक समृद्धितर्फ लम्कने लख काट्नेहरू बढेका छन् । तर, जिम्बाबेको अर्थव्यवस्थालाई सही ट्रयाकमा ल्याउन सोचेजस्तो सजिलो छैन । शुक्रबार नयाँ राष्ट्रपतिले शपथ लिइरहँदा हरारे र बुलावायोजस्ता ठूला सहरका सडकहरूमा उत्साहित युवाहरूको बाक्लो उपस्थितिले त्यहाँ राजनीतिक परिवर्तनको आभास पक्कै भएको छ । यो परिवर्तनले त्यहाँ दिगो आर्थिक विकास हुने आशा पलाएको । नयाँ राष्ट्रपति एमर्सनले पनि आफ्नो पहिलो प्राथमिकता आर्थिक व्यवस्थामा सुधार, रोजगार अभिवृद्धि र विदेशी लगानी भित्र्याउनेबारे गरेको उद्घोषले पनि आशा गर्ने अवसर मिलेको हो । उनले देशका नागरिक तथा सेनाप्रति आभार प्रकट गर्दै भनेका छन्, जिम्बाबेमा शान्तिसँगै मानिसलाई रोजगार चाहिएको छ । हामी सबै एकजुट भई अर्थव्यवस्थाको विकास गर्न जरुरी छ । राष्ट्रपति एमर्सनले मुलुकमा रहेको ९० प्रतिशत बेरोजगारको दरलाई घटाउने, नगदको कमी हटाउने र सार्वजनिक आधारभूत संरचनाहरूको पुनर्निर्माणसहित अर्थव्यवस्थालाई माथि उकासिने आफ्नो लक्ष्य सार्वजनिक गरेका छन् । हामीले रोजगारी, रोजगार र थप जागिरहरूको सिर्जना गर्नुलाई प्राथमिकतामा राख्नु पर्छ, उनले भने, हामी अन्तर्राष्ट्रिय लगानीकर्तासँग पारस्परिक लाभकारी साझेदारीको स्वागत गर्छौं । हामीलाई अर्थव्यवस्थामा सुधारको खाँचो छ, जुन वर्षौंदेखि अस्तव्यस्त छ । अर्थतन्त्र सुधारलाई बटमलाइन बनाएर अघि बढ्नुको विकल्प छैन ।पूर्वराष्ट्रपति मुगाबेको दाहिने हात मानिने एमर्सन झन्डै आधा शताब्दीसम्म श्वेत शासकसँगसँगै लडेका थिए । सन १९८० मा उक्त लडाइँ जित्दा र हालैको महिनासम्म उनी मुगाबेसँगै थिए । सायद त्यही कारणले उनी पूर्वराष्ट्रपतिप्रति विनम्र भाव प्रकट गरेका छन् । मुगाबेलाई उहाँ मेरो गुरु, मेरो पिता, मेरो नेता को रूपमा उनले चित्रण गरेका छन् । राजनीति गर्नेहरूले उनीबाट यो संस्कार सिक्नैपर्छ । आफ्ना नेताप्रति प्रकट गरिएको यो श्रद्धाभाव साँच्चिकै अनुकरणीय छ । दि मक्र्युरी न्युज ले प्रतिपक्षका सिनेटर डेभिड कोल्टार्टलाई उद्धृत गर्दै लेखेको छ, एमर्सनको प्रमुख चुुनौती मुलुकमा लगानीको वातावरण सिर्जना गर्नु र सरकारमा आफ्नो कार्यदक्षताको राम्रो प्रदर्शन गर्नु पनि हो । तर यो सोचेजस्तो सजिलो नभएको उनको भनाइ छ । सरकारमा उनको प्रभाव रहने छाँट तत्कालै देखिन्न, डेभिडले भने, एमर्सनले चिनियाँशैलीको शासन व्यवस्था मुलुकमा लागू गर्न सक्ने शंका मेरो छ ।राष्ट्रप्रमुखको जिम्मेवारी सम्हालेलगत्तै उनको पक्षविपक्षमा टीकाटिप्पणी सुरु भएको छ । उनले आफ्नो पश्चिमा मुलुकलाई जिम्बाबेमाथिको प्रतिबन्ध हटाउन र सरकारले उठाएको कदमलाई मान्यता दिन आग्रह गरेका छन् । उनले भने, जिम्बाबेले विगतमा उठाएको कदमप्रति विमति जनाउँदै पश्चिमा मुलुकले प्रतिबन्ध लगाएको हो । अब त्यो अवस्था रहने छैन । जिम्बाबे इन्डिपेन्डेन्ट अनलाइनले एमर्सनलाई चिनियाँ सुधारवादी नेता देङ्ग जियाओपिङका प्रशंसक भएको लेखेको छ । अनलाइन लेख्छ, राष्ट्रपति एमर्सनले आर्थिक सुधारहरू सुरु गर्न चाहन्छन् । जुन अन्य उद्देश्यहरूका बीच लगानीको मुद्दा, उत्पादन, व्यवसाय गर्न सजिलो वातावरण र विवादास्पद स्वदेशीकरण नीतिलाई सम्बोधन गर्नेछ । उनी ठूलो रक्षात्मक तथा नागरिक सेवामा सुधारहरूको चाहनासँगै सरकारमा भ्रष्टाचारलाई निषेध गर्न कडाइका साथ पेस हुने बताएका छन् । उनले भनेका छन्, अन्तर्राष्ट्रिय समुदायलाई जिम्बाबेलाई अलग्याएको अवस्था अन्त्य गर्न र विदेशी प्रत्यक्ष लगानी (एफआईडी) लाई आकर्षित गर्न चाहन्छु । जिम्बाबेली राष्ट्रपति एमर्सनले नयाँ अर्थव्यवस्था लागू गर्दै मुलुकको पुनर्निर्माण, वृद्धि र दिगो विकासका योजनाहरू ल्याउने उद्घोष हालैको आफ्नो सम्बोधनमा पटकपटक दोहर्याएका छन् । यसले उनीमाथि देशलाई पुन:स्थापना र विकासपथमा दोहोर्याउनका लागि जति सक्दो चाँडो अर्थव्यवस्थालाई दुरुस्त बनाउन दबाब रहेको पुष्टि हुन्छ । अघिल्लो १७ वर्षमा मुद्रास्फीति र अन्य समस्याका कारण गिरावट र कमजोर हुनुअघि जिम्बाबे अफ्रिकाकै सबैभन्दा उन्नत अर्थव्यवस्था भएको मुलुक थियो । दक्षिण अफ्रिकामा मात्रै होइन उपसहारा अफ्रिकी मुलुकमा पनि राम्रो औद्योगिक अर्थव्यवस्था भएको मुलुकका रूपमा चिनिन्थ्यो । केही क्षेत्रमा मुलुक अझै पनि राम्रै रहे पनि औद्योगिक तथा कृषि आधारहरू कमजोर अवस्थामा पुगेको छ । व्यवस्थित र तत्काल हस्तक्षेपको आवश्यकता छ, राष्ट्रपतिका एक निकटस्थ अधिकारीलाई उद्धृत गर्दै इन्डिमेन्टडेन्ट ले लेखेको छ ।जोहानेसबर्गस्थित बीबीसी का अफ्रिका बिजनेस रिपोर्ट सम्पादक म्याथ्यु डेभिजले जिम्बाबेको अर्थव्यवस्थालाई माथि उकास्ने पाँच बाटो अवलम्बन गर्नुपर्ने सुझाएका छन् । उनले लेखेका छन्, जिम्बाबेले नगद प्रवाह गर्नुपर्ने, हानिकारक नीतिहरूलाई हटाउने र भ्रष्टाचारलाई समाप्त गर्ने, विदेशी दाताहरूसँग वार्ता थाल्ने, बेरोजगारी कम गर्ने र बिदेसिएकाहरूलाई स्वदेश फिर्तीका लागि लोभ्याउने नीति बनाउने तथा आफ्नै मुद्रालाई सञ्चालनमा ल्याउनेसहितका पाँचवटा नीति लिएर अगाडि बढे तत्कालै त्यहाँ आर्थिक सुधार हुन सक्छ ।बेलगाम मुद्रास्फीतिका कारण जिम्बाबेली डलर समाप्त भएकाले त्यसलाई पुन:स्थापना गर्नुपर्छ । सन् २००९ यता जिम्बाबेसँग आफ्नो मुद्रा छैन । त्यहाँ कारोबारका लागि अमेरिकी डलरको प्रयोग गरिन्छ । उच्च मुद्रास्फीतिको अवधिमा रिजर्भ बैंक अफ जिम्बाबेले १० हजार खर्ब डलर (सय ट्रिलियन डलर) सम्म निकालेको थियो । तत्कालै उसले आफनै मुद्रा सञ्चालनमा ल्याउन सक्नुपर्छ । सन् २००९ मा मुगाबेले अश्वेत जिम्बाबेलीको नियन्त्रणमा मुलुकको ५१ प्रतिशत कम्पनीहरू अधीन रहने उद्देश्यले राष्ट्रियकरण र आर्थिक सशक्तीकरण अधिनियम कानुनमा हस्ताक्षर गरेका थिए ।"
साँघुरो भो विमानस्थल,"सुर्खेत प्रतिनिधिसभा तथा प्रदेशसभा निर्वाचनका लागि प्रदेश ६ को सुरक्षा बैठक कात्तिक २८ गते प्रदेश ५ को नेपालगन्जमा गरियो । निर्वाचन आयोगले मतदाता शिक्षासम्बन्धी अनुशिक्षण पनि नेपालगन्जमै भए । साँघुरो विमानस्थलले ठूला जहाजको अवतरण कठिन भएपछि सुर्खेतकाठमाडौं सीधा हवाई सम्पर्क हुन सकेको छैन । त्यसैले प्रदेश ६ को प्रस्तावित राजधानी सुर्खेतले नेपालगन्ज विमानस्थलको भर पर्नुपरेको छ ।साँघुरो विमानस्थलका कारण ठूला जहाजको उडान हुँदैन । त्यसैले सुर्खेत विमानस्थलबाट हेलिकप्टर, सिंगल इन्जिन र टवनअटर जहाजको मात्र उडान भइरहेका छन् । काठमाडांै जानेआउने यात्रु नेपालगन्जबाट उड्न बाध्य छन् । प्रदेशका पहाडी तथा हिमाली जिल्लामा हवाई सेवा विस्तारमा पनि साँघुरो विमानस्थल बाधक बनेको छ ।पर्याप्त धावनमार्ग अभावका कारण सुर्खेत विमानस्थलले उड्डयन सेवा दिन नसकेको हो । विमानस्थलमा उडान तथा अवतरणमा भौगोलिक रोकावट (एप्रोच प्याटर्न) ले कर्णाली क्षेत्रका जिल्लामा समेत नियमित उडानसमेत प्रभावित हुने गरेको छ । त्यसैले अधिकांश सिंगल इन्जिन जहाजले मात्र सुर्खेतकर्णाली हवाई सम्पर्क जोडेका छन् । विमानस्थल वरिपरि नजिकै अग्ला डाँडाकाँडाका कारण ठूला जहाज अवतरणमा समस्या छ । विमानस्थलको उत्तरदक्षिण रनवेका कारण विमानलाई उडान र अवतरणमा कठिनाइ भएको सुर्खेत नागरिक उड्डयन कार्यालय प्रमुख विनोद पन्तले बताए । विमानस्थल नजिकका धुलियाबिट, चनौटे, गाग्रेताल र नेवारका डाँडाकाँडाले उडान तथा अवतरणमा अवरोध पुर्याएको उल्लेख गर्दै उनले भने, अग्लाअग्ला पहाडले ठूला जहाजलाई उडानमा प्राविधिक समस्या भयो । एप्रोच प्याटर्नका कारण धावनमार्ग बढाउनसमेत नसकिने स्थिति छ ।विमानस्थलको धावनमार्ग उत्तर दक्षिण दिशामा हुँदा विस्तार गर्न कठिनाइ भएको हो । अहिले धावनमार्गको लम्बाइ १ हजार २ सय ५५ र चौडाइ ३० मिटर छ । पर्याप्त धावनमार्ग नहुँदा ठूला विमान कम्पनीले सुर्खेतकाठमाडौं उडान भर्न नसकेका हुन् । नागरिक उड्डयन कार्यालयले ठूला जहाज ल्याउन निजी वायु सेवा कम्पनीलाई पत्राचार गरेको थियो । आग्रहअनुसार, बुद्ध एअरले ०७० सालमा १८ सिटे जहाजबाट साताको तीन दिन सुर्खेतकाठमाडौं उडान भरेको पनि हो । तर, रनवेको समस्या देखाउँदै उसले आठ महिनामै सेवा बन्द गर्यो । बुद्ध एअरका ४२ सिटे र यतीको २९ सिटे जहाजले पनि रनवे र अवतरणकै समस्या देखाएर नमानेको पन्त बताउँछन् ।यात्रुबाहक हवाई सेवा कम भएपछि सुर्खेत कार्गो बेस विमानस्थल बन्न पुगेको छ । सिम्रिक, काष्ठमण्डप, गोमा, मकालु, तारा, सीता एअरले सुर्खेत विमानस्थलबाट कर्णालीका लागि उडान भर्दै आएका छन् । विमानस्थल समस्याकै कारण यस प्रदेशको प्रशासनिक सेवा र पर्यटन व्यवसाय धरापमा परेको व्यवसायीको गुनासो छ । नेपाल उद्योग वाणिज्य महासंघका प्रदेश अध्यक्ष पदमबहादुर शाही एअरपोर्टका लागि अर्को बेग्लै प्रदेशमा भर पर्नुपरेको बताउँछन् । राम्रो विमानस्थल नहुँदा सुर्खेत र प्रदेश ६ कै विकासमा धक्का लागेको छ, पर्यटन व्यवसायी समेत रहेका उनले भने, एअरपोर्टले विकासको ढोका खुल्छ । अब बन्ने प्रदेश सरकारको पहिलो प्राथमिकता एअरपोर्ट बन्नुपर्छ । यो प्रदेशको पर्यटन प्रवद्र्धन र तीव्र आर्थिक वृद्धिका लागि विमानस्थल पहिलो आवश्यकता भएको उनी बताउँछन् ।सुर्खेतमा क्षेत्रीयस्तरको विमानस्थल बन्न सके मानसरोवर जाने यात्रुको गेटवे बनाउन सकिने पर्यटन व्यवसायीको धारणा छ । सुर्खेतबाट काठमाडौं हवाई सेवा नियमित नहुँदा कर्णाली क्षेत्र, सुर्खेत, जाजरकोट र दैलेखका यात्रुहरू नेपालगन्ज विमानस्थलको भर पर्नुपर्ने बाध्यता छ । खेतको लोभले रोकिएको विस्तार राजा वीरेन्द्रले ०३८ सालमा सुर्खेत भ्रमण गर्ने क्रममा तत्कालीन राष्ट्रिय पञ्चायत सदस्यद्वय अमरबहादुर शाही र भुपेन्द्र शाहले विमानस्थल विस्तार गरी अन्तर्राष्ट्रिय स्तरको बनाउन माग गरेका थिए । सुर्खेत उपत्यकाबाट मोहित बनेका वीरेन्द्र राजी भइसकेका थिए । तर, भेटघाटका क्रममा धेरैले उब्जनी हुने जग्गा मानेर विमानस्थल विस्तार गरे खाद्य संकट पर्ने भन्दै बिन्ती चढाए । धेरैले जग्गा नमास्न बिन्ती चढाएपछि राजा वीरेन्द्रले जनचाहना अनुसार चल्नुपर्छ भने तत्कालीन नगरपञ्चायतका प्रधानपञ्च मानबहादुर खडका सम्झिन्छन, विरोध नभएको भए उही बेला विमानस्थल विस्तार हुन्थ्यो । खेतको माया गर्दा विकास रोकियो ।अन्तर्राष्ट्रिय विमानस्थलको तयारीवीरेन्द्रनगर विमानस्थल साँघुरो भई ठूला जहाजका लागि प्रयोगविहीन बनेपछि पूर्वी सुर्खेतको मदानेचौरलाई अन्तर्राष्ट्रियस्तरको क्षेत्रीय विमानस्थल निर्माण गरिने भएको छ । गत आर्थिक वर्षमा भूगर्भविद्हरूका साथै तीन वटा कन्सल्टेन्सीले टेक इन्जिनियरिङ, इन्जिनियरिङ एन्ड एजुकेसनल सर्भिसेस प्रालि र ओनट एन्ड आर्किटेकले सर्भे गरिसकेका छन् । संस्कृति, पर्यटन तथा नागरिक उड्डयन मन्त्रालयद्वारा गठित अध्ययन टोलीले पनि मदानेचौरमा विमानस्थल निर्माण गर्न सकिने प्रतिवेदन पेस गरेको थियो । विमानस्थल निर्माणमा करिब सात अर्ब रुपैयाँ लागत लाग्ने अनुमान टोलीको अनुमान छ । उक्त स्थानमा लम्बाइ १२ किमि र चौडाइ ४ किमि रहेको क्षेत्रफल छ । तर, विमानस्थल निर्माणका लागि १ हजार ६ सय मिटर लम्बाइ र ६ सय मिटर चौडाइ भए पुग्छ । नागरिक उड्डयन प्राधिकरणले दोस्रो चरणको सर्भेसमेत गरिसकेको छ ।"
"नेप्से बढ्यो, कारोबार कम","काठमाडौं गत साता सेयर बजार परिसूचकमा वृद्धि भए पनि कारोबार रकममा कमी आएको छ । थोरै रकमको कारोबारमा नेप्से वृद्धि भएकाले यसले निरन्तरता नपाउने हो कि भन्ने शंका विश्लेषकले गरेका छन् । नेपाल स्टक एक्सचेन्जका अनुसार साताभर २३ हजार ४ सय ९९ कारोबारबाट दुई अर्ब २३ करोड ७७ लाख ५३ हजार रुपैयाँ बराबरका ५४ लाख ७४ हजार तीन सय कित्ता सेयरहरू खरिदबिक्री भएका छन् । कारोबार रकम अघिल्लो साताको भन्दा २३३८ प्रतिशत कम हो । अघिल्लो साता २९ हजार ३ सय ३० कारोबारबाट दुई अर्ब ९२ करोड पाँच लाख १५ हजार रुपैयाँ बराबरका ६८ लाख २७ हजार छ सय ८० कित्ता सेयरहरू खरिदबिक्री भएका थिए ।नेप्से भने यही अवधिमा १७५७ अंकले बढेर १ हजार ४ सय ९३२९ अंकमा पुगेको छ । बिमा, जलविद्युत्, होटलसहित कारोबार भएका सबै समूहका परिसूचकमा वृद्धि भएकाले नेप्से उकालो लागेको हो । क वर्गका कम्पनीहरूको कारोबार मापन गर्ने सेन्सेटिभ परिसूचक पहिलो दिनको तुलनामा ३८३ अंकले बढेर ३१४४३ अंकमा आइपुगेको छ । सातामा कारोबार रकम ( २१ करोड ९९ लाख २० हजार रुपैयाँ) को आधारमा साना किसान विकास बैंक लिमिटेड संस्थापक अग्रस्थानमा रहेको छ । त्यसैगरी कारोबार भएको सेयर संख्या (दुई लाख ७२ हजार कित्ता) को आधारमा सिभिल बैंक अगाडि छ । कारोबार संख्या (१ हजार ४ सय ५० वटा) को आधारमा एभरेस्ट बैंक लिमिटेडले अग्रता लिएको छ । सातामा नियमित कारोबारका लागि पााच दिन खुला रह्यो । यो साता पनि ऋणपत्रतर्फ संस्थागत तथा सरकारी ऋणपत्रहरूको कुनै पनि कारोबार भएन ।"
मयुरधाप औद्योगिक क्षेत्रमा तारबार,"हेटौंडा सरकारले मुलुकमा नै रोजगारी सिर्जना गर्ने उद्देश्यले तीन नम्बर प्रदेशको हेटौंडा उपमहानगरपालिका १४ को मयुरधापमा स्थापना गर्न लागेको नयाँ औद्योगिक क्षेत्रको जमिनमा तारबार र डीपीआर गर्ने कार्य अन्तिम चरणमा पुगेको छ ।सरकारले नयाँ औद्योगिक क्षेत्रको जमिन अतिक्रमण र उत्खनन रोक्न तारबार लगाएको हो । करिब २ सय १० बिघा जमिनमा तारबार लगाउने कार्य अन्तिम चरणमा पुगेको हेटौंडा औद्योगिक क्षेत्र व्यवस्थापन लिमिटेडका प्रबन्धक नेपालभूषण वैद्यले बताए । ७५ प्रतिशत जमिनमा तारबार लगाउने कार्य सम्पन्न भइसकेको छ, २५ प्रतिशत जमिनमा मात्र तारबार लगाउन बाँकी छ, उनले भने । जेभी जाभा निर्माण कम्पनीले सिमेन्टको पोलसहित काँडेतार लगाउन ४९ लाखमा रुपैयाँमा ठेक्का लिएको थियो । गत साउन महिनादेखि तारबार लगाउने कार्य सुरु गरिएको थियो । कम्पनीले बिहीबारसम्म १ हजार ७ सयवटा पोल गाडेर काँडेतार तानिसकेको छ । मंसिर महिनाभित्र तारबारको काम सकिन्छ, कम्पनीका सञ्चालक डीबी राउतले भने । उक्त नयाँ औद्योगिक क्षेत्रको तारबार मात्र होइन डीपीआरको काम पनि अन्तिम चरणमा पुगिसकेको छ । नेपाल औद्योगिक क्षेत्र व्यवस्थापन लिमिटेडले डीपीआरको काम गर्न सीआरएस, जर्सा र ईसीएन कम्पनीलाई दिएको थियो । डीपीआर गर्न जिम्मा दिएको कम्पनीले काम अन्तिम चरणमा पुर्याइसकेको जानकारी दिएको छ, नेपाल औद्योगिक क्षेत्र व्यवस्थापन लिमिटेडका योजना तथा विकास विभागका निर्देशक सञ्जय मानन्धरले भने, मयुरधाप औद्योगिक क्षेत्रको डीपीआरसँगसँगै तारबारको काम पनि सकिन्छ । २ सय १० बिघा जमिनको जग्गाधनी पुर्जा औद्योगिक क्षेत्र व्यवस्थापन लिमिटेडलाई औद्योगिक क्षेत्र स्थापनाका लागि यसअघि लालपुर्जा उपलब्ध गराइसकेको छ । मयुरधापको उक्त ऐलानी जमिन औद्योगिक क्षेत्र व्यवस्थापन लिमिटेडको स्वामित्वमा गराउन मन्त्रिपरिषद् बैठकले निर्णय गरेको थियो । उद्योग मन्त्रालयले औद्योगिक क्षेत्र व्यवस्थापन लिमिटेडलाई प्रदेशहरूमा स्थापना गर्ने नयाँ औद्योगिक क्षेत्रको डीपीआर तयार गर्न ४५ करोड रुपैयाँ विनियोजन गरेको थियो । नयाँ औद्योगिक क्षेत्रको अध्ययन प्रतिवेदन र पूर्वाधार निर्माणका कार्यहरू गर्न कम्तीमा २ वर्ष लाग्न सक्छ, प्रबन्धक वैद्यले भने । उक्त नयाँ औद्योगिक क्षेत्रमा सयवटा उद्योग स्थापना हुन सक्छन् । पूर्वमा मयुरधापको बस्ती, पश्चिममा कालापानी, उत्तरमा १६ नम्बर वडा र दक्षिणमा उत्तरपानी पर्ने उक्त चार किल्लाभित्र रहेको चुरे खहरेको उकास जमिनमा नयाँ औद्योगिक क्षेत्र स्थापना गर्न लागिएको हो । वर्षौं अगाडिसम्म त्यही जमिन भएर चुरेको खहरे बग्ने गरेको थियो । अहिले धार बदलेर खहरे अन्यत्रबाट बगेकाले उक्त जमिन सुरक्षित रहेको हो । बुटयानहरूले ढाकेको उक्त जमिनमा ठूला रूख छैनन् । चुरेको खहरेको डर पनि छैन । खाली रहेको उक्त जग्गा समथर पनि रहेको छ । राजमार्गसँग जोड्न सडक पुर्याउन पनि समस्या नहुने र बिजुली पनि सहज ढंगले पुर्याउन सकिने भएकाले औद्योगिक क्षेत्र स्थापना गर्न उपयुक्त थलो रहेको उद्योग संघ मकवानपुरका अध्यक्ष नवराज अर्यालले भने, अनुत्पादक जग्गा उपयोगमा पनि आउने, औद्योगिक क्षेत्रलाई आवश्यक पर्ने पूर्वाधारहरू उक्त स्थानमा निर्माण गर्न सहज हुन्छ ।हेटौंडा औद्योगिक क्षेत्र नजिक नै रहेकाले पनि उक्त स्थानमा औद्योगिक क्षेत्र स्थापना गर्न सहज हुने औद्योगिक क्षेत्र व्यवस्थापन लिमिटेडका प्रबन्धक वैद्यले भने । ३ नम्बर प्रदेशको राजधानी पनि हेटौंडा बन्ने सुनिश्चित बन्दै गएकाले प्रदेशस्तरीय औद्योगिक क्षेत्र स्थापना हुँदा झन् विकासको गति अगाडि बढ्ने यहाँका बासिन्दाहरूले अपेक्षा गरेका छन् । सरकारले उक्त स्थानमा औद्योगिक क्षेत्र स्थापना गर्न लागेकाले यस क्षेत्रका बासिन्दाहरू हर्षित भएका छन् । उद्योग स्थापना भएपछि यस वरिपरिका बस्ती चुरियामाई र पदमपोखरीको विकास हुनुको साथै स्थानीयवासीले सहज ढंगले रोजगारी पाउने आशा पनि लिएका छन् । हेटौंडा औद्योगिक क्षेत्रमा जमिनको अभावले उद्योग स्थापना गर्न नपाएका लगानीकर्ताहरू मयुरधापमा स्थापना हुने औद्योगिक क्षेत्रमा जमिन लिएर उद्योग खोल्ने सोचमा पनि छन् । सरकारले औद्योगिक क्षेत्रको दुई वर्षभित्र पूर्वाधार निर्माण गरेर सञ्चालनमा ल्याउने जनाएको छ । अमेरिकी सरकारको सहयोगमा २०२० सालमा २ सय १२ बिघा जमिनमा हेटौंडा औद्योगिक क्षेत्र स्थापना गरेको थियो । ५४ वर्षपछि हेटौंडा औद्योगिक क्षेत्र नजिककै २ सय १० बिघा जमिनमा औद्योगिक क्षेत्र स्थापना गर्न लागेका हो । मयुरधापमा स्थापना हुने औद्योगिक क्षेत्रले हेटौंडाको महत्त्व अझ बढाउने मकवानपुर उद्योग वाणिज्य संघका अध्यक्ष राजकुमार न्यौपानेले बताए । उक्त स्थानमा औद्योगिक क्षेत्र स्थापना गर्न मकवानपुर उद्योग वाणिज्य संघलगायत यहाँका उद्योगी र व्यवसायीहरूले सहयोग गर्नेछन्, उनले भने ।"
स्थानीय उत्पादनमा पर्यटकको आकर्षण,"इलाम दुई साताअघि स्विडेनबाट आएको पर्यटक टोली इलाम सदरमुकाममा देखियो । कोसीटप्पुमा अनेकथरी चराको अवलोकनपछि सीधा यहाँ आएको १३ सदस्यीय टोलीको अर्को आकर्षण थियो, यहाँ बुनेका ढाकाको कपडा । साँझ भेटिएका उनीहरू ढाकाबाट बुनेको विभिन्न सामग्री हेर्न तल्लीन थिए ।सम्झना ढाका उद्योगमा भेटिएका पर्यटकहरूले उत्पदन मात्र हेरेर चित्त बुझाएनन् । बजार केही टाढा रहेको ढाका बुनाइ उद्योगको निरीक्षण पनि गरे । त्यसपछि यहाँ उत्पादित अकबरेको अचार खोज्दै उनीहरू एक किलोमिटर टाढाको पिपलबोटे पुगे । त्यहाँ उषा निरौलाले बनाएको अचार उद्योगको निरीक्षणसँगै खरिद पनि गरे ।त्यसलगत्तै चन्द्र राईको चुरेघाँटीस्थित ललिपप उद्योगमा पुगेका उनीहरूले चियाबारीको घुमघामसँगै प्रशोधनको तरिका हेर्न पनि समय निकाले । आन्तरिक बजारको भरमा टिकेको यहाँका ढाका, अकबरे, ललिपप जस्ता उत्पादनमा युरोपबाट आएकाहरूको ध्यान तानिँदा व्यवसायीलाई पनि बजार विस्तार हुने आशा पलाएको छ । पहिलोपटक नेपाललाई नजिकबाट नियाल्न आएका पर्यटकहरूको एउटै उद्देश्य थियो, अधिकांशले बुझेदेखेको भन्दा फरक नेपाल नियाल्ने । खुम्बु, अन्नपूर्ण क्षेत्र, सौराहाबाहेक नेपालको विषेशता बुझ्ने क्रममा उनीहरूको रोजाइमा इलाम पनि परेको हो ।काठमाडौंबाट खुम्बु क्षेत्रका लागि मात्र दैनिक तीन दर्जन उडान हुन्छन्, स्विडेनी पर्यटकलाई डोर्याउँदै ल्याएकी जेनीले भनिन्, विश्वमा चिनिएका पर्यटन क्षेत्रबाहेक पनि नेपालमा हेर्ने र बुझ्ने धेरै स्थान र चिज भएकाले अघिल्लो वर्षदेखि नै यस क्षेत्रका पर्यटकलाई नयाँ गन्तव्यमा लैजाने गरेकी छु । कतिपय पर्यटकले यहाँका बासिन्दाको रासोबासो, उद्यम, खेती प्रणालीदेखि समग्र जीवनयापनको तौरतरिका हेर्न रुचाउने भएकाले यस्ता चिजमा पुर्याउने गरेको जेनीको भनाइ छ । पाकाहरूको संख्या धेरै रहेको यो टोलीका सदस्यले यहाँका उत्पादनलाई मन पराएका छन् । ढाका बुनाइमा महिलाहरू व्यस्त देख्दा खुसी भएका उनीहरू स्थानीयस्तरमा रोजगारी सिर्जना भएकामा दंग देखिए । ढाकाका विभिन्न उत्पादनलाई मन पराएर खरिद पनि गरे, सम्झना ढाका उद्योगकी सञ्चालिका देविका लिम्बूले भनिन्, त्योसँगै स्थानीय प्रविधिबाट ढाका बुनाइ र महिलाहरूको सहभागिताले उनीहरूलाई निकै प्रभाव पारेको छ । एकैपटक अन्तर्राष्ट्रिय बजार विस्तार हुन्छ भन्ने आशा नभए पनि यहाँ आउने पर्यटकले खरिद गर्ने क्रम बढेकाले बजार विस्तार हुने विश्वास भने बढेको उनको भनाइ छ । अघिल्लो वर्ष पनि स्विडेनबाट आएको टोलीले यसैगरी ढाका र अन्य उत्पादनबारे चासो देखाएको थियो ।पछिल्लो सयम जिल्लामा पर्यटक आउने क्रमसँगै स्थानीय उत्पादनको बजार विस्तार हुँदै गएको छ । ढाकालगायतका उद्योगहरूले मुख्य गरी महिलाहरूलाई रोजगारीको अवसर दिएर आम्दानीको बाटो बढाउँदै लगेको छ ।"
महिन्द्रा गस्टो आरएस बजारमा,"काठमाडौं (कास) अग्नि मोटो इन्कले नेपाली बजारमा नयाँ गस्टो आरएस ल्याएको छ । यान्त्रिक रूपमा, स्कुटरमा १०९६ सीसीको सिंगल सिलिन्डर, एयर कुल्ड इन्जिन जसले ८ बीएचपीको पावर र ९ एनएमको पिक टर्ग रहेको जारी विज्ञप्तिमा उल्लेख छ । १२ इन्च टायरको साथमा १६५ एमएमको ग्राउन्ड क्लियरन्स जुनयस सेग्मेन्टसमेत रहेको जनाएको छ । कम्पनीका अनुसार यसमा ६ लिटरको इन्धन स्टोरेज क्षमता छ । साथै डिसप्ले प्यानलमा सरल तथा छिटो पहँुचका लागि आकर्षक फन्ट स्टोरेज पनि राखिएको छ । नेपाली बजारमा प्रवद्र्धनात्मक मूल्य १ लाख ६७ हजार ५ सय रुपैयाँ तोकिएको जनाएको छ ।"
अग्नि ग्रुप कोहलपुरमा,"काठमाडौं (कास) अग्नि ग्रुपले बाँकेको कोहलपुरमा नयाँ क्षेत्रीय शाखा कार्यालय संचालनमा ल्याएको छ । कम्पनीका अनुसार अग्नि ग्रुपका कार्यकारी निर्देशक अर्जुन शर्माले शाखाको उद्घाटन गरेको हो । महिन्द्राका युटिलिटी भेइकल्स तथा ट्राक्टरहरूको विक्रेता अग्निको यो चौथो क्षेत्रीय शाखा कार्यालय भएको जारी विज्ञप्तिमा उल्लेख छ । यसअघि कम्पनीले वीरगन्ज, इटहरी, भैरहवामा लगायतका शहरमा आफ्नो आधिकारिक क्षेत्रीय कार्यालयको स्थापना गरिसकेको जनाएको छ ।"
बार्सिलोनालाई रोक्न भ्यालेन्सिया आतुर,"उपाधि दाबेदारउत्कृष्ट फुटबल खेलिरहेको भ्यालेन्सियाले आफ्ना प्रतिद्वन्द्वीहरूलाई ठूलो स्कोरले पराजित गरिरहेको छ । रियल बेटिसलाई ६३, मालागालाई ५० र सेभियालाई ४० ले पराजित गरेसँगै क्लबले आफूलाई उपाधि दाबेदारको रूपमा प्रस्तुत गरिसकेको छ । बार्सिलोनाविरुद्धको खेलमा भने भ्यालेन्सियाका प्रशिक्षक मार्सेलिनो टोलीको बेन्चमा रहने छैनन् । इस्पनयोलविरुद्ध पछिल्लो शनिबारको खेलमा रेफ्रीले उनलाई दर्शकदीर्घामा पठाएसँगै उनले यो खेल गुमाउने भएका हुन् ।बार्सिलोनाका पूर्वखेलाडी एवं हाल भ्यालेन्सियाका डिफेन्डर मार्टिन मोन्टोयाले ५५ हजार घरेलु समर्थकले भरिभराउ मेस्टाया रंगशालाले टोलीलाई हौसला बढाउने बताए । मेस्टायाको वातावरण र समर्थकको उत्साहले हामीलाई जित दर्ता गर्न अझै सहज पार्नेछ, उनले भने, आइतबारको खेल निकै महत्त्वपूर्ण छ । हामीले बार्सालाई हराउन सक्यौं भने धेरै राम्रो हुनेछ ।"
मेसी बार्सिलोनामै प्रतिबद्ध,बार्सिलोना (एएफपी) बार्सिलोनाका स्टार फरवार्ड लियोनल मेसीले क्लबसँग नयाँ अनुबन्धन गरेका छन् । जुलाईमा भएको यस सम्झौतासँगै मेसी सन् २०२१ सम्म बार्सिलोनामै रहने क्लबले जनाएको छ । बार्सिलोनाले केही महिनाअघि नै मेसीले क्लबमा बस्ने निर्णय लिए पनि सम्झौता भने गर्न बाँकी रहेको बताएको थियो । मेसीको पुरानो सम्झौता यसै सिजनको अन्त्यमा सकिँदै थियो ।क्लबले शनिबार विज्ञप्ति जारी गर्दै मेसीले सन् २०२०२१ सिजनको अन्त्यसम्मका लागि सम्झौतामा हस्ताक्षर गरेको जनाएको छ । उनको बाईआउट क्लज ७० करोड युरो तोकिएको छ । नयाँ सम्झौतासँगै मेसीको बार्सिलोनासँग १४ वर्षे सहकार्य लम्बिने पक्का भएको छ । उनले नयाँ सम्झौताको पूरा अवधि बार्सिलोनामा रहे १७ वर्ष पूरा गर्नेछन् ।सन् २००० मा १३ वर्षीय मेसी अर्जेन्टिनाको नेबेल ओल्ड ब्वाइजबाट बार्सिलोना आएका थिए । विभिन्न युवा टोलीमा उत्कृष्ट प्रदर्शन गर्दै मेसीले १६ वर्षको उमेरमा बार्सिलोनाको सिनियर टोलीबाट डेब्यु गरेका थिए । बार्सिलोनासँगको १४ सिजनमा मेसीले ३० उपाधि जितिसकेका छन् । आठ लिग उपाधि र चार च्याम्पियन्स लिग जित्ने क्रममा उनले ६ सय २ खेलमा ५ सय २३ गोल गरेका छन् ।
स्मिथको उत्कृष्ट शतकसँगै अस्ट्रेलिया बलियो,"ब्रिसबेन (एएफपी) कप्तान स्टिभ स्मिथको अविजित शतक र जोस हेजलउडको दुई विकेटसँगै इंग्ल्यान्डविरुद्ध पहिलो एसेस टेस्टको तेस्रो दिनमा अस्ट्रेलिया राम्रो स्थितिमा रहेको छ । स्मिथले अविजित १ सय ४१ रनको इनिङ्स खेल्ने क्रममा साढे आठ घण्टा क्रिजमा बिताएका थिए । उनको उत्कृष्ट इनिङ्सको मदतले अस्ट्रेलियाले ३ सय २८ रन बनाउँदै समग्रमा २६ रनको अग्रता लियो ।तीव्र बलर हेजलउडले इंग्ल्यान्डको दोस्रो इनिङ्समा सुरुवाती दुई विकेट लिँदै अस्ट्रेलियालाई सुदृढ अवस्थामा पुर्याए । इंग्ल्यान्डले ओपनर एलेस्टर कुकलाई ७ र जेम्स भिन्सलाई २ रनमा गुमाएको थियो । दिनको खेल सकिँदा इंग्ल्यान्ड २ विकेटको क्षतिमा ३३ रनको स्थितिमा छ । ओपनर मार्क स्टोनम्यान १९ र कप्तान जो रुट पाँच रनमा अविजित छन् । इंग्ल्यान्डले ७ रनको झिनो अग्रता लिएको छ । अस्ट्रेलियाका कप्तान स्मिथले टेस्टमा २१ औं शतक बनाउने क्रममा इंग्ल्यान्डका सबै योजनालाई विफल पारेका थिए । उनले आफ्नो इनिङमा ३ सय २६ बलको सामना गर्दै ५ सय १४ मिनेट क्रिजमा बिताएका थिए । उनले स्टुआर्ट ब्रोडको बलमा कभर ड्राइभ प्रहार गर्दै शतक पूरा गरेका थिए । उनलाई तल्लो क्रमको ब्याट्सम्यानले राम्रो साथ दिएका थिए । अस्ट्रेलियाको अन्तिम ६ विकेटले २ सय ५२ रन जोडेका थिए ।बिहानी सत्रमा ३ विकेट गुमाएपछि स्मिथले सम्हलिएर खेलेका थिए । उनलाई २०९७ को स्थितिमा क्रिजमा आएका प्याट कमिन्सले राम्रो साथ दिए । आफ्नो उच्च टेस्ट स्कोर बनाउने क्रममा कमिन्सले ४२ रन जोडे । उनले स्मिथसँग मिलेर ६६ रनको साझेदारी गरे ।अस्ट्रेलियाले लन्चअगाडि सन मार्स, टिम पेन र मिचेल स्टार्कको विकेट गुमाएको थियो । मार्सले आउट हुनुअघि आठौं टेस्ट अर्धशतक बनाए । उनले ब्रोडको स्लो बलमा जेम्स एन्डरसनको हातमा क्याच थमाए । सात वर्षपछि टेस्ट टोलीमा फर्किएका पेन १३ रन जोड्दै कट बिहाइन्ड भए । स्टार्कले ब्रोडलाई छक्का हानेको दुई बलपछि उनैलाई क्याच दिँदै पेभेलियन फर्केका थिए ।"
दुर्गाबहादुर र विश्वरूपाले जिते दमक रन,"दमक दोस्रो दमक रन मिनी म्याराथन जुम्लाका दुर्गाबहादुर बूढा र नेपाल आर्मीका विश्वरुपा बूढाले जितेका छन् । १५ किलोमिटर रनमा पुरुषतर्फ दुर्गाबहादुरले ४४ मिनेट ०३ सेकेन्ड र महिलातर्फ विश्वरुपाले ५३ मिनेट ०३ सेकेन्डमा दूरी पार गर्दै प्रथम भएका हुन् । पुरुषतर्फ नेपाल आर्मीका कृष्ण बस्नेत दोस्रो र लालबहादुर थापा तेस्रो भए ।उनीहरूले क्रमश: ४४ मिनेट १२ सेकेन्ड र ४४ मिनेट ४७ सेकेन्डमा दूरी पार गरे । पुरुषतर्फ पहिलोदेखि तेस्रो हुनेले क्रमश: नगद ५०, ३० र २० हजार रुपैयाँ प्राप्त गरे । महिलातर्फ सशस्त्र प्रहरीकी कान्छीमाया कोजू दोस्रो र आर्मीकी सुनमाया बूढा तेस्रो भइन् । उनीहरूले क्रमश: ५३ मिनेट ०५ सेकेन्ड र ५३ मिनेट ३६ सेकेन्डमा दूरी पार गरे ।महिलातर्फ पहिलोदेखि तेस्रो हुनेले क्रमश: नगद ४०, २५ र १५ हजार रुपैयाँ प्राप्त गरे । बूढाले एकै सातामा दुई उपाधि जितेका हुन् । उनले मंगलबार नेपालगन्जमा सम्पन्न ४२ किलोमिटर म्याराथनमा पनि जितेका थिए । त्यसको दुई दिनअघि भारतको दिल्लीमा भएको २१ किलोमिटर हाफ म्याराथनमा बूढा चौथो भएका थिए । दमक रनले विभिन्न उमेर समूहअनुसार दौडको आयोजना गरेको थियो । ५ किलोमिटरमा ७ देखि १२ वर्ष उमेर समूहतर्फ रोदन राई र लक्ष्मी भुजेल पहिलो, प्रसन राई र सम्झना राई दोस्रो तथा अनिश खडका र दिया श्रेष्ठ तेस्रो भए । उनीहरूले क्रमश: नगद ७, ५ र ३ हजार रुपैयाँ नगद पाए । १३ देखि १६ वर्ष उमेर समूहतर्फ १५ किलोमिटरमा सुनील थापा र हुमी बुढामगर पहिलो, लक्ष्मण अधिकारी र मञ्जु राई दोस्रो तथा नन्दु राई र सिर्जना तेस्रो भए । उनीहरूले क्रमश: नगद १५, १० र ५ हजार रुपैयाँ नगद जिते ।३५ देखि ४५ वर्ष उमेर समूहको भेट्रानतर्फ पुरुष मात्र सहभागी भए । उक्त विधामा धर्म महर्जन प्रथम, दामोदर बुढामगर द्वितीय र श्याम राई तृतीय भए । ४६ वर्षमाथिको सुपर भेट्रानमा निर्मल राई र रिता राई प्रथम, पूर्वराष्ट्रिय धावक बुद्धवीर लामा र मनमाया लिम्बू द्वितीय तथा मोहनकुमार सुब्बा र रिता लिम्बू तृतीय भए । म्याराथनमा सबै विधामा गरी १ हजार ८ सय धावक सहभागी थिए । विजेताहरूलाई कीर्तिमानी धावक बैकुण्ठ मानन्धर, पूर्वधावक बुद्धवीर लामा, प्रशिक्षक रघु वन्तलगायतले पुरस्कृत गरे ।"
सडनडेथमा मनाङ भाग्यमानी,"काँकडभिट्टा हुन्डाई मनाङ मस्र्याङदी क्लब सडनडेथमा रोचक जित निकाल्दै मेची नेत्रालय काँकडभिट्टा गोल्ड कप फुटबलको सेमिफाइनलमा प्रवेश गरेको छ । अग्नि रुपन्देही ११ लाई सडनडेथमा पराजित गर्दै मनाङले सेमिफाइनल यात्रा निश्चित गरेको हो ।मनाङको जितमा गोलरक्षक दिनेश थापा मगर नायक बने । रुपन्देहीका सौरभ मगरको प्रहारलाई दिनेशले सानदार बचाउ गरे । उनी नै खेलको म्यान अफ दी म्याच बन्दै १० हजार नगद पुरस्कार पनि जिते । निर्धारित समय गोलरहित बराबरी भएपछि अन्तिम निर्णयका लागि टाइब्रेकर गरियो । टाइब्रेकर पनि ५५ गोलको बराबरी भएपछि सडन डेथमार्फत टुंगो लाग्यो । मनाङका अनिल गुरुङ, विमल बस्नेत, सुजल श्रेष्ठ, हेमन गुरुङ, डोना थापा, विक्रम लामा र विमल रानाले गोल गरे । रुपन्देहीका निरज बस्नेत, रजिन धिमाल, रुपेश केसी, दीपक राई, गोलरक्षक दिलीप क्षेत्री र विजय धिमालले गोल गरे । त्यसअघि खेलको ११ औं मिनेटमा रुपन्देहीका रजिन धिमालको क्रसमा विदेशी खेलाडी आवाले गोल गर्न सकेनन् । ३९ आंै मिनेटमा मनाङका विशाल राईले हानेको प्रहारले गोलपोस्टको दिशा लिन नसकेपछि पहिलो हाफमा गोलरहित बराबरीमा सकिएको थियो ।५० औं मिनेटमा मनाङका स्टाइकर विमल घर्तीमगरले हानेको प्रहारमा विपक्षी गोलरक्षक दिलीप क्षेत्री बाधक बनेका थिए । विमलले तीनवटा राम्रा अवसर गुमाएका थिए । सुजल श्रेष्ठ, अनिल गुरुङ, हेमन गुरुङ, विशाल राई, अञ्जन तामाङले हानेको प्रहार गोलमा परिणत हुन नसक्दा मनाङ निर्धारित समयमा स्कोर गर्न सकेन । मनाङका कप्तान विराज महर्जनले बेलैमा स्कोर गर्न टिम चुकेको बताए । विराजले भने, समग्रमा हाम्रो खेल राम्रै हो, तर मौका सदुपयोग गर्न नसक्दा स्कोर गर्न सकेनौं । रुपन्देहीका विदेशी खेलाडी आवाले पनि थुप्रै अवसर गुमाए । उनले मध्यान्तरपछि दुईपटक वान भर्सेज वानको मौका गुमाए । रजिन धिमाल, विजय धिमाल र सौरभ मगरको प्रहार पनि खेर गएपछि रुपन्देही सेमिफाइनलको यात्रा समाप्त भएको हो । रुपन्देही ११ का प्रशिक्षक दयाराम सापकोटाले राम्रो अवसरहरू गुमाउँदा पराजित हुनुपरेको बताए । सापकोटाले भने, राम्रो खेले पनि भाग्यले साथ दिएन । आइतबारको खेल सुदूरपश्चिम ११ र त्रिभुवन आर्मीबीच हुनेछ ।"
भारत सुदृढ अवस्थामा,विजय र पुजाराले घरेलु वातावरणको पूरा फाइदा उठाउँदै आफूबीचको पाँचौं शतकीय साझेदारी गरे । शिखर धवनको स्थानमा मौका पाएका विजयले २ सय २१ बलको इनिङ्समा ११ चौका र एक छक्का प्रहार गरे । पुजाराले भने आफ्नो १४ औं शतक पूरा गर्न सफल रहे । यस क्रममा क्लासिक ब्याट्सम्यान पुजाराले यस वर्ष आफ्नो एक हजार टेस्ट रन पनि पूरा गरे । उनले लगातार श्रीलंकाली बलरलाई निराश पार्दै अब्बल दर्जाको ब्याटिङ नमुना पेस गरे । पुजाराले कोहलीसँग ९६ रनको नटआउट साझेदारी गरिसकेका छन् । उनीहरूको साझेदारी तोड्न श्रीलंकाली कप्तान दिनेश चन्डिमलले लगातार आफ्नो बलरलाई परिवर्तन गरे पनि सफलता हात पार्न सकेनन् । कोहलीले ६६ बलको सामना गर्दै अर्धशतक पूरा गरे । उनले ६ चौका प्रहार गरेका छन् । तीन टेस्टको सिरिज अहिले बराबरीको स्थितिमा छ । कोलकातामा भएको पहिलो टेस्ट बराबरीमा टुंगेको स्थितिमा भारतसामु यस खेल जितेर सिरिजमा अग्रता लिने अवसर छ ।
आत्मानन्द गोल्डकप सुरु,"इलाम (कास) किराँत धर्मगुरु आत्मानन्द लिङ्देनको ६४ औं जन्मोत्सवको अवसरमा माङ्सेबुङमा सुरु आत्मानन्द रनिङ गोल्डकप फुटबल प्रतियोगिताको पहिलो दिन इलामको रेड हर्स क्लब विजयी भयो । सुनसरीको सप्तकोशी क्लबलाई १० ले पाखा लगाउने क्रममा इलामका मनीष थापाको गोल निर्णायक बन्यो । प्रतियोगितामा इलाम, झापा, पाँचथर, मोरङ र सुनसरीका ८ टिमको सहभागिता छ । विजेताले १ लाख ५ हजार ६४ रुपैयाँ प्राप्त गर्नेछ । उपविजेताले ७५ हजार ६४ रुपैयाँ पाउनेछ । प्रतियोगिता मंसिर १७ सम्म चल्नेछ । जिल्लाका ग्रामीण क्षेत्रमा हुने प्रतियोगितामध्ये यो सबैभन्दा ठूलो राशि हो । यहाँ गुरुको जन्मोत्सवको अवसरमा बर्सेनि फुटबल प्रतियोगिता सञ्चालन हुने गरेको छ । १२ लाख रुपैयाँ खर्च अनुमान गरिएको प्रतियोगिता यस क्षेत्रमा फुटबल मोह बढदो क्रममा रहे पनि खेल मैदानको अभावले भने समस्या हुने गरेको छ । खेल मैदानको व्यवस्थापनमा लागेका छौं, आयोजक समितिका अध्यक्ष मनकुमार आङवुहाङले भने, यो काम स्थानीय प्रयासबाट मात्र सम्भव नभएकाले सबैको सहयोगको अपेक्षामा छौं ।"
टप्सलाई बास्केटबल उपाधि,लेखनाथ (कास) टप्स स्कुलले जेपी क्रस अन्तरविद्यालय छात्रछात्रा बास्केटबलका दुवै उपाधि जितेको छ । पोखरा रंगशालाको बास्केटबल कोर्टमा शुक्रबार सम्पन्न फाइनलमा छात्रातर्फ टप्सले मनकामना बोर्डिङलाई २८१० अंकले र छात्रतर्फको बाल कल्याणलाई ७१६७ को स्कोरले पराजित गर्यो ।
डिपो कप फुटबल,"धरान (कास) १४ औं ललितअम्बर डिपो कप फुटबल प्रतियोगितामा शनिबार इमान्युल, आवर होम र नवज्योति विजयी भए । इमान्युलले इटहरीको सेक्रेट हर्टलाई २० गोल पराजित गर्दा समीर राई र विवश तामाङले गोल गरे । आवर होमले इस्र्टनलाई टाइब्रेकरमा ४३ गोल अन्तरले हरायो । टाइब्रेकरमा आवर होमका आशिष राई, अविनाश भुजेल, प्रमिस राई, सुनज परिवारले गोल गरे भने समीर लिम्बूले हानेको पेनाल्टी गोलकिपरले रोके । नवज्योतिले होलिल्यान्डलाई सडन डेथमा ६५ गोल अन्तरले पराजित गर्यो ।"
विश्वकप खेल्दै सडक बालबालिका,"यसबाहेक एन्फाले आवश्यक परेको खण्डमा प्राविधिक सहयोग गर्ने वाचा पनि गरेको छ । एन्फाले सडक बालबालिकाको लिगलाई पनि आफ्नो वार्षिक क्यालेन्डरमा समेट्ने बताएको छ । उक्त प्रतियोगितामा उत्कृष्ट प्रदर्शन गरे एन्फा एकेडेमीमा समेट्न सकिने सम्भावनाको ढोका पनि एन्फाले खोलिदिएको छ । अहिलेका अधिकांश राष्ट्रिय खेलाडी एन्फा एकेडेमीकै उत्पादन हुन् । सेल्टरकी अध्यक्ष ओलीले खेलकुदले अनुशासन ल्याउने हुनाले नै उनको संस्थाले फुटबललाई प्राथमिकतामा राखेको बताइन् । खेलकुदले मनोरञ्जन त दिन्छ नै । यसले बालबालिकालाई अनुशासनमा पनि राख्न सहयोग गर्छ । हामीसँग आफ्नै संस्थामा यसले परिवर्तन ल्याएको प्रत्यक्ष अनुभव छ, उनले भनिन् । विश्वकपमा खेल्ने भनेपछि अन्य संस्थाले पनि यसमा सहभागी हुन खेलकुदलाई प्राथमिकतामा राखेको उनले बताइन् ।सरकारी तथ्यांकले नेपालमा सातदेखि आठ हजारको हाराहारीमा सडक बालबालिका रहेको बताउँछ । तर ओलीका अनुसार उक्त संख्या करिब ४० हजार रहेको छ । उनीहरूको उत्थान गर्न ३ सयभन्दा बढी संस्था नेपालमा दर्ता छन् । यस विश्वकपका लागि सेल्टरले सबै संस्थालाई सम्पर्क गरे पनि करिब २५ संस्थाले सहभागिता जनाउने बताएका थिए । सबैले टोली गठन गर्न नसकेपछि १४ संस्थाले मात्र यसपटक लिग खेले । अर्को वर्ष यसको संख्या बढ्ने ओलीको विश्वास छ । नियमित फुटबल खेले पनि बालबालिकाको शिक्षामा भने कुनै असर परेको छैन । उनीहरू नियमित स्कुल जान्छन् र साँझमा प्रशिक्षण गर्छन् । प्रतियोगिताको एक महिनाअघि बन्दप्रशिक्षणमा बस्दा भने विद्यालयहरूले खेलाडीलाई बिदा दिने छन् । पहिलो सहभागिता जितका लागि भन्दा पनि राम्रो सन्देश दिन महत्त्वपूर्ण रहेको ओलीको बुझाइ छ । तर प्रशिक्षणमा देखिएको उत्साहजनक प्रदर्शनले नेपालको नतिजा राम्रो हुने विश्वास उनले लिएकी छन् ।"
आस्तानामा नेपाली झन्डा,"कुनै पनि खेलमा छानिएर अन्तर्राष्ट्रिय स्तरमा खेल्न जान पाउनु आफैंमा गौरवको विषय हो । यसपालि हामीले यस्तै गौरव अनुभव गर्ने मौका पायौं । आईटीएफले आयोजना गरेको एसियन जुनियर टेनिस टिम च्याम्पियनसिप को क्वालिफाइङ राउन्डमा भारतलाई हराएर नेपाल पहिलोचोटि फाइनल पुगेको थियो । मेरा दुई साथी आर्यन गिरी र आरभ सम्राट हाडाको साथमा फाइनल खेल खेल्न हामी कात्तिक १७ गते काजकस्तानको राजधानी आस्ताना प्रस्थान गर्यौं । जानुअघि हामीलाई नेपाल टेनिस संघकी अध्यक्ष ज्योति राणाले मुलुकको नाम उँचो राख्ने शुभकामनासहित बिदाइ गर्नुभएको थियो । भक्तपुर टेनिस एसोसिएसनका तर्फबाट हरिगोविन्द कासुलाले पनि छुट्टै बिदाइ कार्यक्रम गर्नुभएको थियो । हामी नेपालको राष्ट्रिय झन्डा फहराउँदै जित्ने अभिलाषा बोकेर प्रशिक्षक कृष्णराज घलेसित आस्तानाको टेनिस कोर्टमा पुगेका थियौं । मेरा लागि यो पहिलो अन्तर्राष्ट्रिय यात्रा थियो । हामी काजकस्तान पुग्दा त्यहाँको मौसम शून्य डिग्रीभन्दा कम थियो । मौसम, वातावरण, हावापानी सबै नौला थिए । हामी त्यहाँ दस दिन बस्नु थियो । मैले घर छोडेर यति लामो समय कहिल्यै बाहिर बिताएको थिइनँ । अरू साथीका अभिभावक पनि जानुभएको थियो । मेरा अभिभावक भने जानुभएको थिएन । मेरा साथीका अभिभावक सुनित गिरी अंकल, जयजीव हाडा अंकल र रीतिमा प्रधान आन्टीले मलाई घरको अभाव महसुस हुन दिनुभएन । उहाँहरूको माया र हौसलाले केही गर्ने आँट पलाएको थियो । तर मनमा एक किसिमको डर र कौतूहल थियो । हामीले जापान, कोरिया, हङकङ, कतार, बंगलादेश, मलेसिया र आयोजक राष्ट्र काजकस्तानसित भिड्नु थियो । भारतलाई हराएको हुनाले हाम्रो मनोबल बढेको थियो । तैपनि भिड्न बाँकी देश निकै कडा थिए । भारतमाथिको विजयको सम्पूर्ण श्रेय मेरा साथी आर्यन र आरभलाई नै जान्छ । आर्यन हाम्रो टोलीका टिम लिडर थिए । आरभ पनि तगडा थिए । उनीहरू नेपालका एकदमै राम्रा खेलाडी हुन् । उनीहरूले यसअघि पनि धेरै अन्तर्राष्ट्रिय खेलमा अनुभव बटुलेका थिए । यस्ता साथीको टिममा सहभागी हुन पाउनु मेरा लागि अर्को गौरव थियो । हाम्रो पहिलो खेल कतारसित थियो । उक्त खेलमा हाम्रो त्यति राम्रो प्रदर्शन हुन सकेन । हामीले हार्दा पनि तिमीहरूको प्रयास राम्रो थियो भनेर हाम्रा प्रशिक्षक कृष्णराज घलेले बाँकी खेलका लागि मनोबल बढाउने काम गर्नुहुन्थ्यो । सुनित अंकल र जयजीव अंकलले पनि सधैं प्रेरणा दिइरहनुहुन्थ्यो । यस्तै हौसलाका कारणले होला, हाम्रो टिमले कोरिया, हङकङ र काजकस्तानजस्ता देशलाई टक्कर दिएको थियो । बंगलादेशलाई त हामीले मज्जाले हराएका थियौं । आर्यन र आरभले आफ्नो तर्फबाट निकै राम्रो प्रदर्शन गरेका थिए । हामी दक्षिण एसियामा नम्बर वान र पूरा एसियामा नवौं स्थानमा आउन सकेका थियौं । नेपालका लागि विजयको माला पहिरिने हाम्रो रहर भने पूरा हुन सकेन । मेरा स्कुलका प्रशिक्षक रामकृष्ण जिसीले भन्नुभएको थियो, खेलमा हारजित भइहाल्छ तर सीप सिक्ने मौका नगुमाउनू । उहाँले भनेजस्तै हामीले धेरै कुरा सिक्ने मौका पायौं । हाम्रो समाजमा खेल्नुलाई अझै पनि प्रतिष्ठाको विषय मानिँदैन । दसैंमा एकजना हजुरबाले मलाई नाति ठूलो भएर के बन्ने ? भनेर सोध्नुभयो । मैले एक नम्बर टेनिस खेलाडी बन्ने भन्दा नराम्रो मुख लगाएर भन्नुभयो, यति राम्रो पढाइ भएको मान्छे पनि खेलमा लाग्ने हो ? म कक्षाको प्रथम विद्यार्थी पनि हुँ । बेलाबेलामा ममीले पनि थर्काउनुहुन्छ, पोजिसन घट्यो भने खेल बन्द हुन्छ है कान्छा । बाबालाई पनि खेलभन्दा पढाइ नै राम्रो भए हुन्थ्यो भन्ने छ । टेनिस खेल आफैंमा महँगो पनि रहेछ । र्याकेट, बललगायत खेल सामग्री पनि महँगा हुँदा रहेछन् । त्यसमाथि राम्रो तालिम गर्न पनि महँगो । हामी जस्तालाई ढुक्क भएर खेल्न आर्थिक अभावले सताउने रहेछ । मैले जापान, मलेसिया र कतारका केही खेलाडीसित कुरा गर्ने मौका पाएँ । उनीहरूलाई न कुनै अभाव छ, न हौसलाको कमी । नेपाल प्रहरी स्कुल साँगाले भने मलाई राम्रो वातावरण दिएको छ । सबै गुरु र साथीले निकै माया र शुभकामना दिनुभयो । एन्टा कम्पनीले हामीलाई चाहिने टिसर्ट, हाफप्यान्ट, ट्रयाकसुट उपलब्ध गराएको थियो । उहाँहरू सबैप्रति म आभारी छु । पढाइमा मात्रै होइन, अवसर पाए टेनिसमा पनि राम्रो गर्न सक्छु भन्ने मलाई विश्वास छ । काजकस्तानको कोर्टबाट बोक्न सुरु गरेको नेपालको राष्ट्रिय झन्डालाई म बिसाउन चाहन्नँ । एक दिन नेपालका लागि मेडल जितेर सान बढाउने सपना छ । मैले बुझेसम्म मेरा साथीहरूको चाहना पनि यस्तै छ ।चिराग तिमिल्सिनानेपाल प्रहरी स्कुल, साँगा, काभ्रे ।"
अस्ट्रेलिया घुम्दा,"हामी सानो चिडियाखानामा पनि गयौं । त्यहाँ हामीले कंगारु र अरू जनावर पनि देख्यौं । सिड्नीको लिडकममा मेरो मामुको मामा घर पनि छ । हामी उहाँको घर पनि गयौं । त्यसपछिको अर्को दिन हामी हार्वर ब्रिजस्थित ओपेरा हाउस गयौं । ओपेरा हाउस साह्रै सुन्दर रहेछ । त्यसपछि हामी पारामात्ता भन्ने ठाउँमा सपिङका लागि गयौं । आफूलाई चाहिने कोसेली सामान किन्यौं । अझै अर्को दिन नेलसन वेमा घुम्न गयौं । त्यो ठाउँ हामी बसेको भन्दा गाडीमा जाँदा करिब ३ घण्टा टाढा पथ्र्यो । त्यहाँ मरुभूमि पनि थियो । मरुभूमिमा हामीले स्यान्ड बोर्डिङ खेल्यौं र उँट पनि चढ्यौं । त्यसपछि हामी त्यहाँबाट फेरि पानीजहाजमा बसेर डल्फिन हेर्न गयौं । त्यो दिन नेल्सन वेस्थित मन्त्र एक्वा अपार्टमेन्टमा बस्यौं । भोलिपल्ट त्यहाँबाट फर्कियौं र फेरि हार्बोरस्थित म्याडम तुसादमा गयौं । त्यहाँ निकै प्रख्यात व्यक्तिहरूको मैनबाट बनाइएका मूर्तिहरू राखिएका रहेछन् । हामीहरूले त्यहाँ फोटो खिच्यौं । यसबाहेक पनि हामी अरू धेरै ठाउँमा घुम्यौं । १८ दिनको यात्रा सकेर असोज २४ गते आफ्नै मुलुक फर्कियौं । नेपाल फर्किसकेपछि मलाई लाग्यो अस्ट्रेलिया निकै सफा र सुन्दर देश रहेछ । नियम पनि कडाइका साथ पालना गरिँदो रहेछ । हामीले पनि हाम्रो देशलाई छिट्टै त्यस्तै सफा, सुन्दर र व्यवस्थित बनाउन प्रयास गर्नुपर्ने रहेछ । रेन श्रेष्ठ, कक्षा : ३ काठमाडौं कोलम्बस स्कुल, काठमाडौं"
के खान्छौ ? कति खान्छौ ?,"हाम्रो शरीरको वृद्धि र विकासका लागि स्वस्थ्य र पर्याप्त खाना चाहिन्छ । शरीरको तौल उमेर र उचाइअनुसारको हुनुपर्छ । तर प्राय: बालबालिका कि धेरै खान्छन् कि कम । मीठो लागे धेरै, नलागे खाँदै नखाने उनीहरूको बानी हुन्छ । कोही तौल बढ्ने डरले नखाने पनि हुन्छन् । उनीहरूमा आफू धेरै मोटो होइएला कि भन्ने डर हुन्छ । यस्तो त्रासलाई एनोरेक्सिया भनिन्छ । एनोरेक्सिया भएकाहरू उदास हुन्छन् । बढी रिसाउँछन् । आफूलाई चिन्तित महसुस गर्न सक्छन् । उनीहरूमा एक्कासि तौल घट्ने, भोक लागे पनि नखाने लक्षण देखा पर्छन् । केही बालबालिकामा चाहिँ आवश्यकताभन्दा बढी खाने समस्या हुन्छ । उनीहरू छिनछिनमै केही न केही मुखमा चपाइरहेकै हुन्छन् । घरी आइसक्रिम तर घरी चिप्स । कहिले कुरकुरे र त कहिले कुकिज । धेरै खाएपछि अपच वा वान्ताको समस्या पनि हुन सक्छ । यस्तो समस्यालाई बुलिमिआ भनिन्छ । बुलिमिआ भएकाहरू खाना खाएलगत्तै शौचालय जान खोज्छन् । तौल नबढे पनि खान छोड्दैनन् । कसैले मोटे वा मोटी भनेर जिस्क्यायो भने बरु सामाजिक गतिविधिबाटै पन्छिदिन्छन् । बालबालिकामा खानाको अनियमिततासम्बन्धी समस्या ६७ वर्षको उमेरदेखि नै सुरु हुन्छ । टिनएजमा यो समस्या अझ बढ्न सक्छ । खेलकुलमा सहभागी हुने क्रममा पनि खाने बानीमा फेरबदल हुन जान्छ । केटीहरू जिम्नास्टिक, चियरलिडिङ वा ब्युटी कन्टेस्ट र मोडलिङको प्रतिस्पर्धामा भाग लिँदै छन् भने शरीर त्यसैअनुसार राख्नुपर्ने हुन्छ । यसले पनि खानामा अनियमितता हुन सक्छ । केटाहरूमा पनि तौल बढाउनु वा घटाउनु पर्दा यस्तै समस्या आउन सक्छ । शरीरको तौलअनुसार प्रतिस्पर्धी समूह बनाइने कुस्तीजस्ता खेलमा भाग लिनेलाई यस्तो समस्या आइपर्छ । खानाको अनियमिततासम्बन्धी समस्या परिवारका सदस्यका कारणले पनि हुन सक्छ । शरीरको तौल घटाउने या स्लिम बन्ने बहानामा परिवारका कुनै सदस्यले कम खाएको देखेर बालबालिकाले पनि त्यस्तै गर्न खोज्न सक्छन् । साथीसंगीको संगतले पनि प्रभाव पारिरहेको हुन्छ । साथीले भनेकै या गरेको देखेकै आधारमा खाने बानी बदल्नु राम्रो होइन । पातलो बन्न साथीले कम खाना खाने गरेको छ भने आफूले पनि त्यस्तै गर्नुपर्छ भन्ने केही छैन । कोही पनि आफ्नो शरीरको तौल अनावश्यक रूपमा बढाउन चाहन्नन् । तर खासगरी बाल्यकाल र किशोरावस्थामा शरीरका लागि केही मात्रामा फयाट आवश्यक पर्छ । ज्यादै कम तौल भएकाहरूमा स्वास्थ्यसँग सम्बन्धित समस्या आउन सक्ने भएकाले पनि यस्तो भनिएको हो । एनोरेक्सियाले मुटु, कलेजो र मृगौलालाई हानि पुर्याउन सक्छ । एनोरेक्सियाको समस्या भएका किशोरीहरूको महिनावारी अनियमित हुन सक्छ । श्वासप्रश्वास, रक्तचाप र पल्स कम हुन सक्छ । बालबालिकाले यो अवस्थामा असहज महसुस नगर्न सक्छन् । टाउको दुख्ने, रिंगटा लाग्ने, एकाग्रता खल्बलिने र रिसाहा हुन सक्छन् । शरीर चिसो भइरहने समस्या आउन सक्छ । किनभने, शरीरलाई न्यानो बनाइराख्न फयाटको मात्रा आवश्यकता पर्छ । बुलिमियाको समस्या भएका बालबालिकामा पोटासियम कमी हुुन्छ । पोटासियम केरा, टमाटर, बिन्स र खरबुजामा पाइन्छ । शरीरमा पोटासियमको कमी भएको अवस्थामा मुटुको समस्यमा हुन सक्छ । बुलिमिया भएको अवस्थामा दाँतको समस्या पनि हुन सक्छ । खानाको अनियमितताले हुने समस्याल कहिलेकाहीं ठूला अवसरसमेत गुम्न सक्छन् । स्कुलको परीक्षा छुट्न सक्छ । साथीसँग बसेर पिज्जा या बर्थडे पार्टीमा मीठामीठा परिकार खानबाट वञ्चित हुनुपर्ने हुन सक्छ । बालबालिकाको उमेर भनेको बढ्ने र विकास हुने उमेर हो । यो उमेरमा स्वस्थ्यकर र सन्तुलित खानाले विशेष महत्त्व राख्छ । यसको असर शरीरमा तत्कालै नदेखिए पनि दीर्घकालीन हुन्छ । स्वस्थ्यकर खाना सही ढंगले नखाँदा शारीरिक र मानसिक वृद्धिमै समस्या आउन सक्छ । लामो समयसम्म यस्तै अवस्था रहयो भने बिरामी नै परिन सक्छ । यस्तो अवस्थामा चिकित्सक र पोषण विशेषज्ञसँग सल्लाह लिनुपर्छ ।स्रोत : किड्सहेल्थ अनलाइन"
साथी,"छुट्टिने छैनांै हामी कहिले, साथी हो जहिले, साथी हो जहिले । अनुष्का उपाध्याय, कक्षा : ११ भीएस निकेतन कलेज, काठमाडौं"
स्वर्ग हो नेपाल,"जल, जंगल, जडीबुटी कति,बुद्धभूमि शान्ति सद्भाव अति ।बुद्धि र विवेकले काम थाल्दै छ,विकासको बाटोमा पाइला चाल्दै छ । केशव कुमाल, कक्षा : १० श्री महेन्द्र विद्याबोध मावि, अर्घाखाँची"
घाममा बसौं,"यही अर्ति मलाई बुबाआमा दिनुहुन्छ, असल भई सेवा गर्नु आशिष दिनुहुन्छ ।फजुल खर्च तडकभडक नगर्नू कसैले,सद्भाव बाडौं, बनौं सुखी खुसी सबैले । रिद्दिमा लामा, कक्षा : ६नाइटिङ्गेल स्कुल, ललितपुर"
आमा,"सहीको लागि तिमी हर्दम खडा,गलत कुराको लागि हुन्छ्यौ कडा ।राख्छ्यौ सबैको ख्याल, माया र मान,मैले त देख्छु तिमीमा नै मेरो भगवान् । कनक रावल, कक्षा : ७"
कुर्कुच्चा दौड१,खेल्ने तरिका यो खेलमा सहभागी प्रत्येक समूहका खेलाडीलाई एकएक मिटरको दूरीमा उभ्याउनुपर्छ । यसरी उभिएका खेलाडीहरूले आफ्नो कुर्कुच्चाको बलमा (चित्रमा देखाएजस्तै) दौडिनुपर्छ । यसरी दौडिँदा जुन खेलाडीले निर्धारित दूरी सबैभन्दा पहिले पूरा गर्छ त्यही खेलाडी विजेता हुन्छ । यसरी दौडिने खेलाडीलाई निरीक्षकले पाइताला टेकेको वा नटेकेको हेर्नुपर्छ । दौडिने क्रममा कुनै खेलाडीले पाइताला टेकेमा त्यो खेलाडी अयोग्य मानिन्छ । समूहगत दौडमा पहिलो हुने खेलाडीलाई अर्को चरणमा प्रवेश गराएर दोस्रो चरणको खेलमा सहभागी गराउनुपर्छ । अन्तिम चरणसम्म खेलमा कायम रहेर नियमअनुसार दौड पूरा गर्ने खेलाडी विजेता घोषित हुन्छ ।
जिद्दी साथी,"यो पटक पनि पहिलो प्रमाणपत्र त मेरै हो, सुजिताले हल्का व्यंग्य गर्दै सरलातिर कर्के नजरले हेर्दै भनिन् । सरलाले भने उनको कुरा सुनेनसुनेको जस्तै गरिदिइन् । यसपालिको जाडो याममा स्काउटको तालिम दिलाउन विद्यालयले तीन दिनका लागि सुन्दरीजलमा विन्टर क्याम्प लैजाने भयो । त्यसमा कक्षा ७ र ८ का विद्यार्थी सामेल थिए । क्याम्पमा स्काउटका विद्यार्थीलाई विभिन्न खेल खेलाइने र तालिमहरू दिने गरिन्छ । पहिलो दोस्रो र तेस्रो हुनेको हौसला बढाउन प्रमाणपत्र पनि दिने गरिएको छ । सुजिता र सरला पनि त्यो क्याम्पमा जाने भए । उनीहरू दुवै ८ कक्षाका विद्यार्थी हुन् । दुवै एउटै घरको दुई फ्ल्याटमा आआफ्ना अभिभावकका साथ बस्छन् । सुजिता अलि अग्ली र खाइलाग्दो ज्यानकी छन् । सरला भने हल्का दुब्ली र लुरी । उनलाई खाना खान पनि असाध्यै कर गर्नुपर्छ । पेट भरिने गरी त खाएकै छु नि धेर कर नगर्नुुस् न, उनी आमासित अलि लाडिँदै बोल्छिन् । आमाचाहिँ उल्टै कराउनुहुन्छ, सुजिता जस्तो हुनुपर्छ के, जे पनि गमगम खाने । आमाको यो कुरा उनी नसुनेजस्तो गरी किताब समाउँछिन् । पढ्न भने एकदमै मिहिनेत गर्छिन् ।सुजिता सरलालाई हेप्न खोज्छिन् । झनै यो स्काउटको तालिमको बेलामा त उनको फूर्तिफार्ती नै बेग्लै हुन्छ । किनभने शारीरिक बनावटले खेलमा उनलाई साथ दिएको छ । पढाइमा भने उनले सरलालाई कहिल्यै उछिन्न सकिनन् । स्काउटमा पनि मन दिएर निर्देशनअनुसारको काम गरेकै छिन् सरलाले । साँच्चै भन्नुपर्दा सरला अनुुशासित र मिहिनेती छिन् । सुजिता अलि घमण्डी र हेपाहा । अरूलाई चिढाउन र प्याच्च भन्न सुजिता निक्कै माहिर छिन् । घरमा आमाले पनि गाली गर्नुहुन्छ यस्तो बानी ठीक होइन भनेर । तैपनि सुजिताको यस्तो बानी कहिल्यै हटेन । सुन्दरीजल जाने अघिल्लो दिन क्याम्पका लागि चाहिने लुगा किन्न सुजिता र सरला दुवै बजार गए । सरलाले जाडोको लागि चाहिने न्यानो लुगाहरू स्विटर, ट्राउजर, मोजा र टोपी किनिन् । सुजिताले भने फेसनेबल लुगा रोजिन् । ममी, प्लिज अरू बेला पनि स्कुल जानुपर्छ । यस्तो लुगा लगाउन पाइन्न । घुम्न जाँदा त लगाउन दिनोस् न, आमालाई भनिन् । जवाफमा आमाले भन्नुभयो, धेरै जिद्दी नगर् है नानी तँ । जाडो सुरु भइसक्यो । अब त्यस्तो लुगाले हुँदैन । तिमीहरू जाने ठाउँमा त झनै चिसो हुन्छ । आमाको कुराले सुजिता त रुन पो लागिन् ।त्यतिबेला सरलाले पनि सम्झाइन्, किन भनेको नमानेकी त तिमीले ? त्यहाँ साँच्चिकै जाडो हुन्छ । पोहोर तिमी जान पाएकी थिएनौ बिरामी भएर । म त गएकी थिएँ नि । न्यानो लुगा लैजानुपर्छ । आमाको कुरा ठीकै हो । सरलाको कुराले सुजिता झनै चिढिइन् । उनले भनिन्, मैले राम्रो लुगा लगाउने भए भनेर तँलाई रिस उठेको होला । तँ चुप लागेर बस् । धेरै आरिस नगर् । सुजिताको कुराले सरला छक्क परिन् । उनलाई नराम्रो पनि लाग्यो । तर चुप लागिन् । कसैले केही बोल्न सकेन । उनले त्यो लुगा किनेरै छाडिन् । यो केटीलाई केही गर्दा नसकिने भयो, सुजिताकी आमा विस्तारै बर्बराउनुभयो । भोलिपल्ट बिहानै सरलाकी आमाले केही खानेकुरा हटकेसमा राखिदिँदै गन्थनाउनुभयो, घरमा त केही खान्न लुरीले बाहिर के खाली र ? अनि सरलाको मुखमा पुलुक्क हेर्नुभयो । सरला उता फर्केर मुसुमसु हाँस्तै थिइन् । बाहिरबाट यी सब हेरिरहेकी सुजिताचाहिँ घरको खाना भनेर उडाइरहेकी थिइन् । विद्यार्थीहरू ८ बजे स्कुलमा भेला भएर शिक्षकहरूका साथ सुन्दरीजलतिर लागे । बाटोमा रमाइलो गर्दै गए । गाडीभित्रै गीत गाए । अनि नाचे पनि । मंसिरको दोस्रो साता दिउँसो त घाम लागेर ठीकै थियो । सबै खेलकुदमा मस्त थिए । साँझ परेपछि चिसो बढ्न थाल्यो । सबैले न्यानो कपडा लगाए । तर सुजितासँग जालीदार कपडा मात्र थियो । उनी जाडोले सिउसिउ गर्न लागिन् । सीता मिसले किन न्यानो कपडा नल्याएको भनेर गाली गर्नुभयो । उनले ठाडो जवाफ दिइन्, मलाई जाडो भएको छैन मिस । अरू राति अबेरसम्म रमाइलो गरेर बसे । अन्ताक्षरी खेले । नाचे, गाए । सुजिता भने जाडो खप्न नसकेर छिट्टै स्लिपिङ ब्यागभित्र पसिन् । भोलिपल्ट बिहान सबै सबेरै उठे । तर सुजिता उठिनन् । सरलाले गएर बोलाइन् । उनी त ज्वरो आएर इन्तु न चिन्तु पो भएकी रहिछन् । उनी चिसोले लुगलुग काम्दै थिइन् । जीउभरि काँडा उम्रिएको थियो । सरलाले हतारहतार सुजिताकी आमाले उनलाई बोक्न दिएको ज्याकेट ल्याएर लगाइदिइन् । हिँड्ने बेलामा उहाँले खुसुक्क भन्नुभएको थियो, यो ज्याकेट बोकिदेऊ है । जाडो पक्कै हुन्छ, त्यतिबेला दिनू । टिचर आएर ज्वरो नाप्नुभयो र औषधि दिनुभयो । सुजितालाई रुघा पनि लागेको रहेछ । चिसैका कारण यस्तो भएको भनेर सबैले भने । सरलाले आफूले बोकेको अर्काे टोपी र मोजा पनि दिइन् । सबै जना क्याम्पमा हुने कार्यक्रम स्थलतिर गए । सरलाले भने एकछिन पनि सुजितालाई छोडिनन् । आमाले आफ्ना लागि हटकेसमा राखिदिनुभएको खाना ख्वाइन् । खेलकुदका कार्यक्रमहरू पनि सब छोडिदिइन् ।मिस, म सुजितालाई लिएर घर जान्छु नि, सरलाले मीना मिससँग भनिन् । मीना मिसले भन्नुभयो, म पनि जान्छु तिमीहरूसित । रोशन सरले गाडीको व्यवस्था गर्नुभयो । मिस, सुजिता र सरला घर फर्के । सुजिताले बाटोमा सरलासँग माफी माग्दै भनिन् मेरो जिद्दीले गर्दा मैले त केही गर्न सकिनँ, तिमीले समेत रमाइलो गर्न पाइनौ । मलाई माफी गरिदेऊ ल ? त्यसो भनिरहँदा सुजिताको अनुहार लाजले रातोपिरो भएको थियो । मैले तिमीलाई केके मात्र भनिन्, बोल्दाबोल्दै उनको गला अबरुद्ध भयो । जवाफमा सरलाले भनिन्, मैले तिमीप्रति त्यस्तो केही सोचेकी छैन । तर आफूमात्र जान्नेछु, बलियो छु भनेर कहिल्यै नसोच्नू । यति बानी चाहिँ तिमी सुधार ल । यसो भन्दै सरलाले सुजिताको हात समातिन् । अब भने सुजिता पनि हँसिली देखिइन् । उनीहरूको कुरा सुनेर मीना मिस मुसुमुसु हाँस्नुभयो ।"
