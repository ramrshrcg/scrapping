शीर्षक,विवरण
हिमाली मतदाताका हैरानी,"असुविधाले अति संवेदनशीलबाजुरा (कास) गृह मन्त्रालयले बाजुरालाई निर्वाचन सुरक्षाका दृष्टिले अति संवेदनशील जिल्लाको सूचीमा राखेको छ । जिल्लाका कुल ७० मतदानस्थलमध्ये ३१ अति संवेदनशील, त्यति नै संख्यामा संवेदनशील र ८ सामान्य सूचीमा छन् । जिल्ला सुरक्षा समितिको सिफारिसअनुसार मन्त्रालयले बाजुरालाई अति संवेदनशील सूचीमा राखेको हो । निर्वाचन बिथोल्न सक्ने शक्तिहरूको सम्भावित गतिविधि, विगतका निर्वाचनको पृष्ठभूमि, सञ्चार उपलब्धता, भौगोलिक विकटता, यातायात असुविधालगायत मापदण्डका आधारमा मतदानस्थललाई प्राथमिकीकरण गरिएको प्रमुख जिल्ला अधिकारी लुकबहादुर क्षत्रीले बताए । वाम गठबन्धन र कांग्रेस उम्मेदवारबीच मात्र मुख्य प्रतिस्पर्धा रहेको यस जिल्लामा विगतमा एमाले र कांग्रेस कार्यकर्ताबीच विभिन्न मतदानस्थलमा झडपका घटना हुने गरेका थिए । यसपल्ट पनि त्यस्ता घटना दोहोरिन सक्ने सुरक्षा समितिको आकलन छ । निर्वाचन व्यवस्थित गर्न पर्याप्त सुरक्षा व्यवस्था मिलाइएको प्रजिअ क्षत्रीले बताए । अति संवेदनशील र संवेदनशील मतदानस्थलमा सुरक्षाकर्मीलाई केन्द्रित गर्ने रणनीति बनाएका छौं, प्रजिअ क्षत्रीले भने, तीनवटै निकायका सुरक्षाकर्मीको घेरामा ती मतदानस्थल रहनेछन् । प्रदेशसभाका दुवै क्षेत्रका विभिन्न स्थानमा सेना र सशस्त्र प्रहरी खटिइसकेका छन् । प्रदेश क अन्तर्गत बिच्छ्याँ, महती, फैती, धुलाचौर कोल्टीलगायत स्थानलाई आधार बनाएर सेना परिचालित छ । प्रदेश ख अन्तर्गत तोली, टाँटेलगायत क्षेत्रमा सेना परिचालित छ । सशस्त्र र सेनाले सबै मतदानस्थललाई भ्याउने गरी घुम्ती गस्ती गर्ने जनाइएको छ । सेनाको बम डिस्पोजल टोलीलाई तम्तयार राख्ने, मतदानको दिन सार्वजनिक यातायात बन्द हुने भएकाले एम्बुलेन्स र चिकित्सक टोली तयारी हालतमा राख्ने जिल्ला सुरक्षा समितिका अध्यक्षसमेत रहेका प्रजिअ क्षत्रीले बताए । प्रदेश ७ अन्तर्गतका ४ जिल्लामा मात्रै पहिलो चरणमा निर्वाचन हुने भएकाले विभिन्न दलका उम्मेदवारले बाह्य जिल्लाबाट युवा ल्याउन सक्ने अनुमानलाई समेत सुरक्षा अधिकृतहरूले जोखिमका रूपमा लिएका छन् । छिमेकी जिल्लासँग सडक जोडिएका स्थानमा निगरानी बढाउँदैछौं, प्रजिअ क्षत्रीले भने । बाजुरामा एउटा मात्र निर्वाचन क्षेत्र छ । ६९ हजार ८ सय ३४ मतदाता छन् । ७० मतदानस्थलअन्तर्गत १ सय मतदान केन्द्र छन् । मंसिर २ देखि नै सदरमुकाम मार्तडीबाट तोकिएका मतदान केन्द्रतर्फ कर्मचारी तथा सुरक्षाकर्मीको टोली हिँडिसकेको छ ।"
सेनालाई सक्रिय बनाउने तयारी,"काठमाडौं (कास) निर्वाचनविरोधी हिंसात्मक घटना दिनदिनै हुन थालेपछि निर्वाचन आयोगले मंगलबार सुरक्षा निकायका प्रमुखहरूसँग गम्भीर चासो प्रकट गरेको छ । प्रमुख निर्वाचन आयुक्त अयोधीप्रसाद यादवले मतदातालाई सुरक्षाप्रति आश्वस्त पार्ने गरी काम गर्न सुरक्षा अधिकारीलाई निर्देशन दिए । निर्वाचन विथोल्न छिटपुट घटना गराइएका छन्, निर्वाचन आयुक्त सुधीरकुमार शाहले भने, त्यही सन्दर्भमा अहिलेसम्मको सुरक्षा स्थिति र कहाँकहाँ सुरक्षा ल्याप्सेस भएको हो भन्नेबारे समीक्षा गरिएको हो । स्थानीय निर्वाचनको तुलनामा हिंसात्मक घटना बढेपछि नेपाली सेनालाई थप सक्रिय बनाउने तयारी छ । यसअघिका निर्वाचनमा सुरक्षाको तेस्रो घेरामा पेट्रोलिङको जिम्मेवारीमा रहेको सेनालाई यसपल्ट संयुक्त गस्ती टोलीको नेतृत्व दिने तयारी छ । स्थानीय निर्वाचनमा पहिलो घेरामा नेपाल प्रहरी, दोस्रोमा सशस्त्र र तेस्रो घेरामा नेपाली सेना खटिएका थिए । तीनवटै सुरक्षा निकायबीच समन्वय रहे पनि गस्ती अलगअलग थियो । आयुक्त शाहले नेपाली सेनाको नेतृत्वमा संयुक्त गस्ती परिचालन हुने बताए । सुरक्षा दृष्टिकोणले संवेदनशील मानिएका क्षेत्रमा सेनाले आवश्यकताअनुसार हवाई पेट्रोलिङसमेत गर्ने उनले जनाए । आयुक्त शाह उच्चस्तरीय निर्वाचन सुरक्षा समितिका संयोजकसमेत हुन् । बैठकमा रक्षा सचिव विनोद केसी, प्रहरी महानिरीक्षक प्रकाश अर्याल, सशस्त्र प्रहरी महानिरीक्षक सिंहबहादुर श्रेष्ठ, राष्ट्रिय अनुसन्धान विभागका मुख्य निर्देशक दिलीपराज रेग्मी र उपरथी शरद गिरी सहभागी थिए ।"
आफ्नै गढमा राजमो कमजोर,"गल्कोट (बागलुङ) मुलुक संघीयतामा गइसक्दा पनि एकात्मक शासन प्रणाली चाहिन्छ भन्दै आन्दोलन गरिरहेको दल हो, राष्ट्रिय जनमोर्चा । राजनीतिक लाइनअनुसार यो दललाई केन्द्रीय तहको चुनावी प्रतिस्पर्धा सुहाउँदो पनि हो । तर, आफ्नै पकड क्षेत्र मानिएको जिल्लामा यस पटक राजमोको राजनीतिक लाइन र चुनावी प्रतिस्पर्धा विरोधाभासपूर्ण छ । प्रादेशिक संरचनाको विरोधी दल भए पनि राजमो प्रदेशसभाकै मात्र चुनावी प्रतिस्पर्धामा होमिएको छ । यो जिल्लाबाट राजमोले केन्द्रीय संसदका लागि भने उम्मेदवारी नै दिएको छैन । प्रदेशसभामा मात्र उम्मेदवारी छ । प्रदेशसभाका लागि क्षेत्र १ ख मा कृष्ण थापा र क्षेत्र २ ख मा टेकबहादुर घर्ती उम्मेदवार छन् । वामपन्थी गठबन्धनमा सामेल भएको राजमोले प्यूठानमा प्रतिनिधिसभाको एउटा उम्मेदवारी लिएर बागलुङमा प्रदेशसभामा मात्र तालमेल गरेको हो । अध्यक्ष चित्रबहादुर केसीले भने संघीयताविरोधी आन्दोलनकै निरन्तरतास्वरूप प्रादेशिक चुनावको प्रतिस्पर्धामा उत्रिएको बताए । अहिले पनि संघीयताले मुलुकलाई थेग्न सक्दैन भन्ने हाम्रो निष्कर्ष छ, उनले भने, यही कुरा भन्न पनि हामी प्रदेशको चुनाव लडेका हौं । विगतमा जसरी संसदमा संघीयता ठीक छैन भनेर भनिएजस्तै प्रदेशमा पुगेर पनि त्यही अडान अघि सार्ने उनले बताए । दलको राजनीतिक लाइन संघीयताविरोधी भए पनि चुनावी प्रतिस्पर्धामा उत्रिएका उम्मेदवारले भने अन्य दलकै जस्तो विकासे आश्वासन दिएर भोट मागिरहेका छन् । मैले चुनाव जिते यो क्षेत्रका सबै गाउँमा यातायात विकास गर्नेछु, पर्यटन विकासका लागि पनि पहल हुनेछ, क्षेत्र १ ख का उम्मेदवार थापाले भने, प्रदेश संसद्मा पुगेर संघीयताको नकारात्मक विषय उठाउनेछु । क्षेत्र २ ख का उम्मेदवार टेकबहादुर घर्तीले भने पर्यटनको सम्भावना रहेको ढोरपाटनलगायत क्षेत्रको विकासका लागि उम्मेदवारी दिएको बताए । पार्टीका मूल एजेन्डा उठिरहे पनि आफ्नो ध्यान विकासमा केन्द्रित हुने उनले उल्लेख गरे । पार्टीले एजेन्डा उठाइरहन्छ, जितेर गएपछि मैले यहाँका जनताको चाहनाअनुसार विकासका काम ल्याउँछु, उनले भने, बागलुङ जिल्ला अझै पनि राजमोकै नेतृत्वमा चल्छ ।बागलुङ विगतमा राजमोको गढ थियो । अन्य दललाई यहाँ छिर्न मुस्किल थियो । वामपन्थी आन्दोलनको उर्बर क्षेत्र भएकाले धेरै नेताहरू यहीँबाट राष्ट्रिय राजनीतिमा स्थापित पनि भए । त्यसैले विगतका चुनावमा यस जिल्लामा अन्य दल राजमोसँग तालमेल गरेर अघि बढ्न खोज्थे । अर्थात् राजमो मुख्य तथा अन्य दल सहायक जस्ता हुन्थे । विगतको जस्तो अवस्था अहिले राजमोको छैन । आफ्नो पकड राख्ने जिल्लामा पनि क्रमश: खुम्चिँदै गएको छ । विगतमा एमाले राजमोसँग तालमेल गर्न बागलुङमा जोडिने गथ्र्याे । अहिले राजमो चाहिँ एमाले माओवादी गठबन्धनमा जोडिन पुगेको छ । बागलुङमा राजमो निर्णायक हुन्थ्यो, अहिले सहायक जस्तो छ । त्यसैले बागलुङमै उसले प्रतिनिधिसभाका लागि एक सिट पनि लिन सकेन । प्यूठानमा गठबन्धनबाट उम्मेदवारीको एक सिट पाएको भन्दै बागलुङमा प्रदेशसभा उम्मेदवारीमा मात्र चित्त बुझायो । पहिले आफ्नै बलमा चुनाव जित्ने उसको इतिहास अहिले अन्य वामपन्थी दलको टेकोमा अडिनुपर्ने अवस्थामा पुगेको छ । राष्ट्रिय दल बन्नका लागि चाहिने ३ प्रतिशत मत पाउन अहिले गाह्रो छ तर, हामीले गठबन्धनमा लिएको प्यूठान १ को प्रतिनिधिसभा र बागलुङका दुइटा प्रदेश सभा जित्छौं, जिल्ला अध्यक्ष अमर थापाले भने, हामी कमजोरै भएका भने होइनौं, प्राविधिक रूपमा पछाडि परेका हौं । राजनीतिमा कसका पछाडि कति मान्छे हिँडेभन्दा पनि सिद्धान्त र दर्शन ठूलो कुरा हुने अध्यक्ष केसीको धारणा छ । त्यसैले प्राविधिक रूपमा केही सानो जस्तो देखिए पनि पछि विस्तार हुन सक्ने उनले बताए । भारतमा कुनै समय भारतीय जनता पार्टी ३ सिटको थियो, अहिले कत्रो भयो ? राजमो अध्यक्ष केसीले भने, त्यसैले कुनै बेला सानो देखिएको पार्टी राजनीतिको बलमा पछि ठूलो हुन सक्छ । कसका पछि कति मान्छे छन् भन्ने महत्त्वपूर्ण होइन ।पार्टीका मुख्य नेता केसी आफैं प्रत्यक्ष चुनाव लड्न छाडेका छन् । २०५१ देखि ०६४ सम्मका तीनवटै चुनावमा उनले प्रत्यक्ष चुनाव लडे । ०५६ र ०६४ मा जिते पनि । त्यस्तै राजमोबाटै ०५६ मा परी थापाले चुनाव जितेका थिए । थापा अहिले पार्टीबाट बाहिरिइसकेका छन् । ०७० को चुनावबाट केसी पनि प्रत्यक्ष छाडेर समानुपातिकमा बस्न थालेका छन् । ०७४ को चुनावमा पनि केसी प्रत्यक्षमा उठ्न तयार भएनन् । समानुपातिक सूचीका उम्मेदवार छन् । त्यसैले उनी केही फुर्सदिला पनि छन् । धेरै सभा सम्मेलनमा जाँदैनन् । यस पटक चुनाव प्रचारमा पनि उनी उति हिँडेका भेटिएनन् ।स्थानीय तह निर्वाचनमा जिल्लाको एउटा मात्र गाउँपालिकामा राजमोले प्रमुख पद जित्यो । वाम तालमेलका बीच २ स्थानमा उपप्रमुख हात पारेको छ । स्थानीय निर्वाचनमा ८ स्थान कांग्रेस, ६ स्थान एमाले र २ ठाउँ माओवादीले जिते । वामपन्थी गठबन्धनमा रहेका प्रमुख दुई दल एमाले र माओवादी केन्द्र चुनावपछि पार्टी एकता नै गर्ने अभियानमा छन् । अब धेरै दल आवश्यक नरहेको उनीहरूको निष्कर्ष छ । ठूला दलसमेत एकता प्रक्रियामा गइरहँदा खुम्चिँदै गएको यो दलले भने त्यतातर्फ केही सोचेको छैन । चुनावसम्म मात्र हाम्रो तालमेल हो, पार्टी एकता गर्नेतर्फ हामीले सोचेका छैनांै, राजमो अध्यक्ष केसीले भने, पार्टी एकता गर्नका लागि सिद्धान्त र व्यवहार मिल्नुपर्छ तर अहिले सबै कुरा मिल्ने अवस्था छैन । गठबन्धनमा रहेकाले एमाले र माओवादीका नेताहरू राजमोको खस्कँदो प्रभावबारे टिप्पणी गर्न चाहन्नन् । बरु पार्टी एकीकरणको अभियानमा आउने सक्ने सम्भावना देख्छन् । मुलुकको मूल राजनीतिक लाइनभन्दा फरक रहेकाले उसको प्रभाव घटेको प्रतिस्पर्धी दल कांग्रेसको पनि बुझाइ छ । त्यसैले विगतमा जस्तो अहिले बागलुडमा राजमोबाट धेरै चुनौती खेप्नु नपर्ने उनीहरूको निष्कर्ष छ । राष्ट्रिय एजेन्डाभन्दा फरक भएकाले उनीहरूको ठूलो प्रभाव छैन । हामीले धेरै चुनौती ठानेका छैनौं, कांग्रेस जिल्ला सभापति दीपेन्द्रबहादुर थापा भन्छन्, कम्युनिस्ट उत्पादनको केन्द्र राजमो हो तर उसको पहिलेको जस्तो संगठन र कार्यकर्तामा उत्साह पनि छैन, त्यसैले हामीलाई सजिलो हँुदै गएको छ ।"
अब कुनै आन्दोलनमा जान्नँ,तपाईंको नाम के हो ?
चार सीडीओ सरुवा,"काठमाडौं (कास) पहिलो चरणको प्रतिनिधिसभा र प्रदेशसभा चुनावको पाँच दिनअघि गृह मन्त्रालयले चार जिल्लाका प्रमुख जिल्ला अधिकारी (सीडीओ) को सरुवा गरेको छ । चुनावी सुरक्षा कायम राख्न नसकेको भन्दै उनीहरूको सरुवा गरिएको हो । गृहले भोजपुर, रसुवा, सोलखुम्बु र नुवाकोटका सीडीओ परिवर्तन गरेको हो । निर्वाचन सुरक्षाको कारण देखाएर सरुवा गरिएका कतिपय सीडीओ चार महिना पनि नहुँदै परिवर्तन भएका छन् । भदौ १४ गते भोजपुरको सीडीओ भएर गएका चेतराज बराल साढे तीन महिना पनि नपुग्दै सरुवामा परेका छन् । त्यस्तै गत साउन ३२ गते रसुवाको सीडीओ भएर गएकी हीरादेवी पौडेल पनि सरुवामा परेकी छन् । गृह प्रवक्ता नारायण शर्माले निर्वाचन सुरक्षा व्यवस्था र अन्य व्यवस्थापकीय कारण सीडीओ परिवर्तन गर्नुपरेको जनाए । उनले भने, यो सामान्य प्रक्रिया हो । सोलखुम्बुमा भूपेन्द्र खत्रीको ठाउँमा सूर्य खनाल, भोजपुरमा चेतराज बरालको ठाउँमा फणीन्द्र दाहाल, रसुवामा हरिदेवी पौडेलको ठाउँमा चोमेन्द्र न्यौपाने र नुवाकोटामा जगदीशराज बरालको स्थानमा वीरेन्द्रकुमार यादवलाई खटाइएको छ ।"
चुनाव शान्तिपूर्ण गराऊ,"काठमाडौं (कास) नेपालस्थित बेलायती दूतावासले आसन्न निर्वाचन शान्तिपूर्ण रूपमा सम्पन्न गर्न सरकार, सुरक्षा निकाय तथा सम्बद्ध पक्षसँग आग्रह गरेको छ । मंगलबार विज्ञप्ति जारी गर्दै दूतावासले निर्वाचन नजिकिँदै गर्दा देशका विभिन्न स्थानमा हिंसा भडकिएको भन्दै कसैको पनि मताधिकार हनन नगर्न हिंसा भड्काउने पक्षलाई आग्रह गरेको छ । बेलायतले हिंसा भड्कन नदिन अन्तर्राष्ट्रिय तथा राष्ट्रिय नियमअनुसार परिचालित भई सुरक्षा दिन सुरक्षा निकायलाई समेत आग्रह गरेको छ ।"
नेपाली जमघटमा चिनियाँ बोली,"काठमाडौं (कास) अलिअलि गर्दै हल भरियो । स्वागतमा उभिएकी थिइन् एक चिनियाँ युवती । निहाऊ एकले अर्कालाई अभिवादन चिनियाँ भाषामै गरे र थप कुराकानी पनि चिनियाँ लवजमै सुनिन थाल्यो । मंगलबार अपराह्न होटल अन्नपूर्णको कुमारी हलमा सयौं नेपाली जिब्रोले चिनियाँ भाषा बोलेको दृश्य देख्नेहरू अचम्मित देखिन्थे । यो हामी चीनमा पढेर आएका विद्यार्थीको जमघट हो, दन्त चिकित्सक डा सुवास घिमिरेले भने । चीनमा उच्च शिक्षा लिन थाल्नुअघि एक वर्ष चिनियाँ भाषा पढ्नैपर्ने नीतिले त्यहाँ पढेर आउने नेपाली रैथानेझैं खररै चिनियाँ भाषा बोल्न सक्छन् । पढ्न चीन जाँदा शिक्षा मात्रै होइन, सांस्कृतिक आदानप्रदान पनि प्रशस्तै हुन्छ, डा हरिशचन्द्र शाह भन्छन्, सन् १९५७ देखि नेपाली चीनमा पढ्न जान थालेका थिए र अहिले त्यहाँ पढेर आउनेको संख्या ५ हजार नाघिसकेको छ ।डा शाह आफैं २०३४ सालमा चिनियाँ चिकित्सा र अकुपन्चर विषय पढेर नेपाल फर्केका हुन् । त्यतिबेला सिकेको चिनियाँ भाषा उनले आजपर्यन्त बिर्सेका रहेनछन् । चीनमा पढेका नेपाली विद्यार्थीको चौथो सम्मेलन उद्घाटनमा उनले चिनियाँ भाषामै सम्बोधन गरे । चीनमा चिकित्सा, इन्जिनियरिङ र बिजनेसलगायत विधामा धेरैजसो विद्यार्थी आकर्षित भइरहेको घिमिरेको अनुभव छ । चीनबाट फर्केपछि नेपालका विभिन्न क्षेत्रमा काम गरिरहेका विद्यार्थीले गठन गरेको नेपालचीन सांस्कृतिक तथा शैक्षिक परिषद् ले बर्सेनि भेला गर्दै आएको छ । परिषदका अध्यक्ष छन् उनै हरिशचन्द्र शाह । देशबाहिर एकै खालको सांस्कृतिक र शैक्षिक अनुभवबाट गुज्रिएका हामीहरू भेला भएर दुई देशको मित्रता अझ प्रगाढ बनाउन के गर्न सकिन्छ भनेर छलफल गर्छाैं, उनले सुनाए, चीनमा ज्ञान लिएर फर्केका हामीहरूले नेपालमा धेरै काम गरिसकेका पनि छौं, त्यसको पनि लेखाजोखा गरेर अघि बढ्ने योजना पनि बुन्दै छौं ।चिनियाँ दूतावासले यी विद्यार्थीको सम्मेलन आयोजना गर्न सघाउ पुर्याएको थियो । चीनमा पढेर आएका यति धेरै विद्यार्थीले यतिका प्रगति गरेको देख्दा निकै खुसी लागेको नेपालका लागि चिनियाँ राजदूत यु होङले बताइन् ।"
उम्मेदवारको भर कीर्तिपुरवासी,"काठमाडौं चार वर्षअघिको संविधानसभा निर्वाचनमा विजयी कांग्रेसका उम्मेदवार राजेन्द्रकुमार (राजन) केसी यसपालि पनि दोहोर्याउने सुरमा छन् । उनका निकटतम प्रतिद्वन्द्वी भने एमालेका सुरेन्द्र मानन्धर र तेस्रोमा माओवादी अध्यक्ष पुष्पकमल दाहाल थिए । केसीले जित्ने दाबी गरेको उपत्यकाको दक्षिणपश्चिम भेगमा पर्ने १० नंं क्षेत्रभित्र कीर्तिपुर नगरपालिकाका दसवटा, दक्षिणकाली नगरपालिका नौवटा र चन्द्रागिरी नगरपालिकाका २ नम्बरदेखि ११ नम्बर वडासम्म पर्छन् । उनले भने, यसपटक मैले मतदाताको विश्वास जितेको छु त्यसैले यसपटक फेरि जित्नेमा ढुक्क छु ।स्थानीय तहको चुनावको परिणामलाई केलाउने हो भने यो क्षेत्रमा वामपन्थी मत बढी देखिन्छ । यही मतलाई आधार देखाउँदै चुनावको परिणाम आफ्नो पक्षमा आउने माओवादी केन्द्रका हितमान शाक्यको तर्क छ । यो क्षेत्र विगतदेखि नै कम्युनिस्ट गढ हो । र, गठबन्धनले तल्लो तहसम्म बेग्लै उत्साह सञ्चार भएको छ । गत स्थानीय चुनावमा यस क्षेत्रमा पर्ने चन्द्रागिरी नगरपालिका ६ वटा वडामा एमाले, एउटामा माओवादी र तीनवटामा कांग्रेसले जितेको थियो । दक्षिणकाली नगरपालिकाको मेयर र उपमेयरसहित चारवटा वडामा कांग्रेस र बाँकी पाँच वडामा एमाले विजयी भएको थियो । सबैभन्दा बढी मतदाता भएको कीर्तिपुर नगरपालिकाको मेयर र उपमेयरसहित ७ वडामा एमालेले जित हासिल गरेको थियो भने बाँकी तीनवटा वडा कांग्रेसले जितेको थियो । केसी भने वाम गठबन्धनकै कारण आफ्नो अवस्था थप सुदृढ भएको दाबी गर्छन् । गठबन्धनका कारण जनतामा एकदलीय कम्युनिस्ट शासनको त्रास बढेको छ, केसीले भने, संविधान निर्माणको नेतृत्व गरेका हिसाबले पनि नेपाली कांग्रेस र मेरो पक्षमा जनमत तयार भइरहेको छ । केसी लामो समयदेखि स्थानीयको विकास निर्माणलगायतका चासो र सरोकारका लागि काम गर्दै आएकाले आफूलाई आगामी चुनाव अनुकूल रहेको बताए । यही क्षेत्रका लागि २६ वर्षदेखि काम गर्दै आएको छु विभिन्न निकायमा बसेर । २०७० सालमा निर्वाचित भएपछि पछिल्लो चार वर्षमा पनि भौतिक पूर्वाधार, शिक्षा र स्वास्थ्यका क्षेत्रमा निकै काम गरेको छु । त्यो कुरा स्थानीय मतदातालाई राम्ररी थाहा छ, केसीले थपे । यसअघिका नतिजाहरूलाई केलाउने हो भने १० नम्बर क्षेत्रको चुनावी नतिजा विशेषगरी कीर्तिपुरवासीको मुड मा भर पर्दै आएको छ । महर्जन बहुल यस नगरपालिकाभित्र मात्र करिब ३० हजार मतदाता छन् । तसर्थ जुन उम्मेदवारले कीर्तिपुरवासीको मन छुन सक्छ, त्यसैको पक्षमा नतिजा आउने निश्चित छ । तर, उम्मेदवारहरूका लागि कीर्तिपुरवासीको मन जित्न त्यति सहज भने छैन । फोहोर व्यवस्थापन र पानीको अभावजस्ता समस्या वर्षौंदेखि ज्यूँका त्यूँ छन् । यस्ता समस्या समाधानमा जो गम्भीर देखिन्छन्, त्यसैले मत पाउने कीर्तिपुरकै लक्ष्मण मानन्धरको भनाइ छ । तीन दशकदेखि हाम्रो मूल माग भनेको यही नै हो, मानन्धरले भने, पार्टी र नाराभन्दा पनि जुन उम्मेदवारले यी समस्या सम्बोधन गर्न इमानदार देखिन्छ, त्यसैलाई मत दिने हो । कीर्तिपुरको मतको महत्त्व बुझेरै होला केसी र शाक्य मात्र होइन अन्य १३ उम्मेदवारहरूको चुनावी प्रचारप्रसारका कार्यक्रमहरू पनि विशेषगरी कीर्तिपुर र आसपासमै केन्द्रित छ । उम्मेदवारहरूले पनि आफ्नो चुनावी प्रतिबद्धतामा कीर्तिपुरसँग सम्बन्धित मुद्दाहरूलाई पनि प्राथमिकतामा राखेका छन् । यस क्षेत्रमा विवेकशील साझा पार्टीले प्रदीप ढकाल, संघीय समाजवादी फोरमले रामलाल श्रेष्ठ, नेपाल मजदुर किसान पार्टीले हरिकुमार महर्जनलाई चुनावी मैदानमा उतारेका छन् । प्रदेशसभाका दुई सिटमा २८ जना उम्मेदवार छन्, जसमध्ये १० (क) मा कांग्रेसका तर्फबाट पुकार महर्जन र माओवादीका तर्फबाट दिलीप महर्जन र १० (ख) मा कांग्रेसका धर्मनन्द श्रेष्ठ र एमालेकी रमा आलेमगर प्रमुख प्रतिस्पर्धी छन् । कुल ७१ हजार २०१ मतदातामध्ये आधाभन्दा बढी अर्थात् ३५ हजार ७५६ जना १८ देखि ४० वर्ष उमेरका छन् ।"
टाउको लुकाउने छाना चाहियो,"लाकुरी भन्ज्याङ (ललितपुर) लामाटारमा मोबाइलले टावर टिप्दैन । लामाटारलाकुरी भञ्ज्याङपनौती जोड्ने सडक कच्ची छ । लाकुरी भञ्ज्याङ र त्यहाँ वरिपरिका स्थानीयवासी सहर पुग्न ढुंगिन बसपार्कसम्म आउन झन्डै एक घण्टा पैदल हिँड्नुपर्छ । ग्वार्कोबाट ८ किमि पूर्वी भेगमा पर्ने लामाटारमा नेताहरू पुगेका छैनन् । यसअघिका निर्वाचनमा राजधानीको दुर्गम र बत्तीमुनिको अँध्यारो भनिने क्षेत्रको विकासका नारासहित नेताहरू मतदाता रिझाउन पुग्थे । यसपटक स्थानीयवासी उम्मेदवारहरू कस्ता योजना लिएर आउलान् भन्ने पर्खाइमा छन् ।लामाटार ढुंगिनमा ६३ वर्षीय बहादुर विक भूकम्पबाट ध्वस्त घरनजिकै टहरामा फलामको काम गरिरहेका भेटिए । उनले फलामको काम गरेबापत गाउँबाट वार्षिक रूपमा खाद्यान्न पाउने गरेका छन् । खेतीपाती केही नभएकाले पुख्र्यौली पेसाबाट गुजारा चलाउँदै आएका उनले पहिला बास दिनेलाई प्राथमिकतामा छन् । विक भन्छन्, जसले जति विकास निर्माणका कुरा गरे पनि पहिला टाउको लुकाउने छानो चाहियो । ढुंगिनका ५० वर्षीय कृष्ण विश्वकर्मा पनि फलामकै काम गर्छन् । उनी पनि फलामको काम गरेबापत विभिन्न घरबाट पाउने अन्नले जीविकोपार्जन गर्दै आएका छन् । छिमेकीको जग्गामा टहरा बनाएर बसेका उनले भूकम्पले ध्वस्त पुनर्निर्माण र लक्षित वर्गलाई विशेष प्राथमिकतासहित विकासका योजना ल्याउनेले आफ्नो भोट पाउने बताए । एउटा गतिलो घर बनाउन सके ज्यालादारीमा मागबमोजिम खुँडा, कोदाली, खुकुरी, कुटो, हँसियालगायत औजार बनाउन मिल्थ्यो, उनले भने, अहिले हाम्रो हालत पाटीको बास, थाङ्नाको रास भनेजस्तो भएको छ ।निर्वाचन क्षेत्र नं २ मा महालक्ष्मी नगरपालिका र ललितपुर महानगरपालिका ६ देखि ९, ११, १२, १६, १७ र १९ नम्बर पर्छन् । २०४८ देखि २०६४ सम्म चारवटा निर्वाचनमा वाम दल र २०७० मा कांग्रेस विजयी भएको थियो । एमाले उम्मेदवार कृष्णलालले २०५६ र कांग्रेसका चन्द्रले २०७० मा जितेका थिए । दुवै उम्मेदवारले आसन्न निर्वाचनलाई लक्षित गरी वडास्तरबाट चुनावी प्रचारप्रसार तीव्र बनाइसकेका छन् । एसियाली विकास बैंकको आर्थिक सहयोगमा विस्तृत प्रोजेक्ट रिपोर्ट (डीपीआर) तयार भएको ललित घुम्ती सडकको उद्गमविन्दु लामाटार हो । दुवै उम्मेदवारले ललित घुम्ती सडकसँगै ग्वार्कोसिद्धिपुरलुभुलामाटारढुंगिन हँुदै काभ्रेको पनौती जोड्ने सडकको पूर्वाधार विकास गर्ने साझा चुनावी एजेन्डा बनाएका छन् ।प्रतिनिधिसभाका अन्य उम्मेदवार विवेकशील साझा पार्टीका अमीरराज महर्जन, नयाँ शक्ति पार्टीका रत्न महर्जन, संघीय समाजवादी फोरम, नेपालका शाक्य सुरेन पनि चुनावी प्रचारप्रसारमा व्यस्त छन् । प्रदेशसभा क मा वाम गठबन्धनबाट एमालेका माधव पौडेल, कांग्रेसका पवनविक्रम थापा, विवेकशील साझा पार्टीका प्रवीण महर्जन छन् । ख मा वाम गठबन्धनबाट एमालेका ज्ञानेन्द्र शाक्य, कांग्रेसका प्रेमकृष्ण महर्जन, विवेकशील साझा पार्टीका ज्ञानबहादुर शाक्य प्रतिस्पर्धामा छन् ।"
बालबालिकामाथि दुव्र्यवहार,"काठमाडौं (कास) सूचना र प्रविधिको विकाससँगै इन्टरनेटको माध्यमबाट बालबालिकामाथि अनलाइन यौन दुव्र्यवहार बढेको छ । भक्तपुरकी १४ वर्षीया एक बालिकाले भर्खरै फेसबुक चलाउन सिकेकी छन् । फेसबुकमा जोडिएका पुरुष साथीबाट आफूलाई अश्लील भिडियोहरू आउने गरेको उनले सुनाइन् । पहिला राम्ररी बोल्छन् पछि आफ्नै यौन अंगहरूको फोटो पठाउँछन्, मेरो पनि पठाउन कर गर्छन्, उनले भनिन् । कतिपयले यौन प्रस्ताव राख्ने, एकान्तमा भेट्न बोलाउने गरेको उनले बताइन् । फेसबुकमा हुने यस्ता घटना यौन दुव्र्यवहार हो भन्ने थाहा नहुँदा लामो समयसम्म यो कुरा कसैलाई नभनेको उनले सुनाइन् । एक दिन दाइले देखेर कराउनुभयो, फेसबुक चलाउन बन्द गरिदिएँ, उनले भनिन् । ग्रामीण भेगभन्दा सहरी क्षेत्रका बालबालिकामाथि अनलाइन यौन दुव्र्यवहार बढी हुने गरेको केन्द्रीय बालकल्याण समितिका कार्यकारी निर्देशक तारक धिताल बताउँछन् । सहरका बच्चाहरूमा इन्टरनेटको अत्यधिक पहुँच बढेको छ, उनीहरू यौन दुव्र्यवहारको उच्च जोखिममा छन्, उनले भने । संविधानको मौलिक हकअन्तर्गत धारा ३९ ले कुनै पनि बालबालिकामाथि कुनै पनि माध्यमबाट शारीरिक या मानसिक यौनजन्य दुव्र्यवहार गर्न नपाइने उल्लेख छ ।"
चुनावमा आश्वासन मात्र दिन्छन् : सुकुम्बासी,"काठमाडौं उपत्यका सुकुम्बासी बस्तीमा चुनावी चहलपहल निकै बढेको छ । विभिन्न पार्टीका उम्मेदवार र कार्यकर्ता मत तान्न आश्वासनका पोका लिएर सुकुम्बासी बस्तीमा पुगेका छन् । साँझबिहान कोही न कोही उम्मेदवार यी बस्तीमा पुगेकै हुन्छन् । सबै उम्मेदवारको सुकुम्बासीलाई दिने एउटै आवश्वासन हुन्छ, सुकुम्बासीका लागि उचित बसोबास । २०५८ देखि उही नारा सुन्दै आएको छु तर कसैले पनि पूरा गर्दैनन्, अब त दिक्क लागिसक्यो के गर्ने ? शान्तिनगरस्थित सुकुम्बासी बस्तीमा भेटिएका रामकुमार आलेले भने, झूटा आवश्वासन कति सुनें कति, अब त विश्वास लाग्न पनि छोड्यो, हाम्रा समस्या कसैले पूरा गर्न गर्दैनन् भन्ने लाग्न थाल्यो । ढल हाल्न खनेको धुलाम्मे सुकुम्बासी बस्तीमा जस्ताले छाएका छानाको उत्तिकै जोखिम छ । नजिकै वाग्मती नदीको गन्ध, वरपर पालिएका बंगुर र कुखुरा खोरले बस्ती झनै दुर्गन्धित । देखिहाल्नुभयो, खानेपानी, ढलको व्यवस्था छैन, ज्यान जति बेला पनि जोखिममा छ, २९ वर्षीय आलेले भने, वर्षातमा वाग्मतीको बाढीको डर, गर्मीमा हावाहुरी, लामखुट्टे, झिंगाले महामारी फैलने डर, हिउँदमा कठ्यांग्रिँदो चिसो, हाम्रो जीवन कहिल्यै सुरक्षित छैन । पार्टीका प्रतिबद्धतापत्रमा सहरिया गरिबको समस्यालाई सम्बोधन गर्ने भनेर उल्लेख गरे पनि कसैले समाधान नगर्ने उनले बताए । १५ वर्षदेखि पेन्टिङ व्यवसाय गरेर परिवार पाल्दै आएका छौं, उनले भने, तैपनि कतै न कतै भोट त हाल्नुपर्ला । सबैभन्दा बढी काठमाडौं निर्वाचन क्षेत्र नम्बर १ मा ४२ सयभन्दा बढी मतदाता सुकुम्बासी छन् । सुकुम्बासी बस्तीबाट जुन उम्मेदवारले बढी मत पाउँछ, त्यही उम्मेदवारको जित सुनिश्चित हुन्छ । त्यसकारण सबैजसो उम्मेदवारले सुकुम्बासी बस्तीलाई विशेषगरेर लक्षित गरेको पाइन्छ । आर्थिक अवस्था कमजोर भएपछि सबैले झूटा कुरा बोले पनि पत्याउँछन् भन्ने हुन्छ, सिनामंगलका रामबहादुर राउतले भने, निर्वाचनको बेला नेताले मुख देखाउँछन् अरू बेला बेपत्ता, हामीलाई सबैले प्रयोग मात्र गर्छन् । उपत्यकामा आयोजना हुने जुनसुकै पार्टीका कोणसभादेखि आमसभामा सुकुम्बासी बस्तीका मानिस उपस्थित हुने उनको भनाइ छ । प्रत्येक पार्टीका सामन्य धर्नाजुलुसमा पनि हाम्रा मानिस उपस्थिति हुन्छन्, उनले भने, हाम्रा दु:ख जहिले पनि उस्तै हुन्, कसैले सुन्नेवाला छैनन् । १५ वर्षदेखि ठेलागाडी चलाएर दिनचर्या चलाउँदै आएका जयबहादुर कुशबाहाको भनाइ पनि उस्तै छ । बस्तीमा हुने भेला, कोणसभामा व्यवस्थित बस्ती निर्माण गर्ने प्रतिबद्धता जनाए पनि पूरा कसैले नगर्ने उनले बताए । शिक्षा, स्वास्थ्य, खानेपानीको व्यवस्था गर्छौं, हामीलाई भोट देऊ भन्छन् तर चुनाव जितेर कोही पनि फर्कंदैनन्, उनले भने, समस्या पूरा हुनेवाला छैनन् तर नेपाली नागरिक भएकाले मत हाल्नैपर्छ, हामी नेता र पार्टीप्रति इमानदार छौं तर नेताहरू हामीप्रति इमानदार छैनन्, के गर्नु ? थापाथली सुकुम्बासी बस्तीमा भेटिएकी मीना तामाङले सुकुम्बासीका समस्या पूरा गर्ने उम्मेदवारलाई भोट दिने बताइन् । अब त पत्याउन पनि गाह्रो भयो, चुनावका बेला आएर सबै माग पूरा गर्छाैं भन्छन्, उनले भनिन्, जितेर गएपछि मुख देखाउन पनि आउँदैनन् ।नेपाल महिला एकता समाजकी अध्यक्ष विमला तामाङले सुकुम्बासीका माग सम्बोधन गर्ने उम्मेदवारलाई मत दिने बताइन् । केही दिनभित्रै हामी सुकुम्बासी बस्तीमा छलफल गरेर, सबै उम्मेदवारलाई भेट्छौं, उनले भने, जसले हाम्रा समस्या समाधान गर्ने प्रतिबद्धता जनाउँछ उसैलाई भोट दिन्छौं । उपत्यकाका ६० स्थानभन्दा बढी सुकुम्बासी बस्छन् । एकता समाजका अनुसार २ हजार घरघुरी उपत्यकामा सुकुम्बासीको मात्र छ । ३० हजारभन्दा बढी जनसंख्या ललितपुर, भक्तपुर र काठमाडौंका नदी किनारलगायत विभिन्न स्थानमा बस्ने गर्छन् ।"
मताधिकार देऊ : नख्खुका कैदीबन्दी,"ललितपुर (कास) नख्खु कारागारका कैदीबन्दीले आसन्न निर्वाचनमा आफ्नो मताधिकार प्रयोग गर्न दिन माग गरेका छन् । कैदीबन्दीहरूले मंगलबार नख्खु कारागारका जेलरसँग माग राखेका हुन् । नख्खु कारागारमा ७ सय ७४ कैदीबन्दी छन् । सरकारले २०७० मा सम्पन्न निर्वाचनमा कैदीबन्दीलाई मतदानमा सहभागी हुने व्यवस्था गरेको थियो । नख्खु कारागारका नायब सुब्बा थानेश्वर भट्टराईका अनुसार आसन्न निर्वाचनमा कैदीबन्दीलाई मतदान गर्न दिनेनदिने भन्नेबारेमा यकिन भएको छैन । यस सम्बन्धमा निर्वाचन आयोगबाट कुनै लिखित पत्र आएको छैन, उनले भने ।निर्वाचन आयोगका प्रवक्ता नवराज ढकालले कैदीबन्दीलाई निर्वाचनमा सहभागी गराउनेनगराउनेबारेको मुद्दा सर्वोच्च अदालतमा विचाराधीन रहेको बताए । सर्वोच्चको आदेशको मर्म र भावनाअनुसार कैदीबन्दीलाई निवार्चनमा सहभागी गराउनेनगराउने बारेमा आयोगले निर्णय गर्नेछ, उनले भने । असोज महिनाको तथ्यांकअनुसार मुलुकभर १८ हजार ५ सय ५० कैदीबन्दी छन् । आश्रित ८७ छन् ।"
नक्कली कागजात बनाउने पक्राउ,"काठमाडौं (कास) महानगरीय अपराध महाशाखाले नक्कली शैक्षिक योग्यताको प्रमाणपत्र बनाउने काममा संग्लनसहित आठ जनालाई पक्राउ गरेको छ । सिन्धुली तीनपाटन ४ का रूद्रबहादुर मोक्तान र ताप्लेजुङ खेबाङका भुवानीप्रसाद भट्टराई नक्कली शैक्षिक प्रमाणपत्र पेस गरेका कारण काठमाडौंस्थित अमेरिकन दूतावासबाट पक्राउ परेका थिए । यी दुवैले एक वर्षअघि डीभी परेपछि अमेरिका जाने प्रक्रियाका क्रममा नक्कली शैक्षिक प्रमाणपत्र बुझाएका थिए । दूतावासको सूचनाका आधारमा दुवैलाई पक्राउ गरिएको हो । नक्कली शैक्षिक प्रमाणपत्र बनाएर बेच्ने काममा संग्लन सुनसरीका सुरेश शाही र अभय पोख्रेल, काठमाडौं चन्डोलका अनिल श्रेष्ठ, मनमैजुका सन्तोषकुमार तिवारी, काभ्रेका देवराज तामाङ र कालिकोटको विशालजंग कार्की पक्राउ परेका छन् । महाशाखाका एसएसपी दिवेश लोहनीका अनुसार प्लस टुको नक्कली शैक्षिक प्रमाणपत्र बनाइदिएबापत उनीहरूले ३ लाख ५० हजार रुपैयाँ लिएका थिए ।"
केन्द्र पुग्दै कर्मचारी,"हुम्लाको उत्तरी नाम्खा गाउँपालिकाका मतदान केन्द्रमा मंगलबारै सेनाको हेलिकप्टरमार्फत कर्मचारी पुर्याइएको छ । उत्तरी चीनसँग जोडिएको उक्त गाउँपालिकाको वडा ६ लिमीका तीनवटै केन्द्रका मतदान अधिकृत, सहायक मतदान अधिकृत लगायतका कर्मचारी हेलिकप्टरबाट गएका हुन् ।लिमी जाँदा बाटोमा पर्ने नारा र न्यालुु लेकमा हिमपात भएपछि कर्मचारीलाई हेलिकप्टरमार्फत पठाइएको प्रमुख जिल्ला अधिकारी लक्ष्मीप्रसाद बाँस्कोटाले बताए । प्रहरी भने हिँडेरै त्यता गएको र उनीहरू मतदानको अघिल्लो दिनसम्म केन्द्रमा पुुगिसक्ने उनको भनाइ छ । सेनाका तीनवटा टोलीलाई भने सोमबारै हेलिकप्टरबाट नाम्खा गाउँपालिकाको चाला, मुुचुु र लिमी पुर्याइएको थियो ।हुम्ला सदरमुकाम सिमकोटबाट चार दिन पैदलमा पुगिने ताजाकोट गाउँपालिकाका सबै मतदान केन्द्रमा खटिएका कर्मचारी पनि हिँडिसकेको जिल्ला निर्वाचन अधिकृत प्रदीपसिंह धामीले बताए । हुम्लाका ५२ वटा मतदान केन्द्रमध्ये मंगलबार ४३ मा निर्वाचन टोली खटाइएको छ । बाँकी ९ केन्द्रमा बुधबार टोली खटाइने मुख्य निर्वाचन अधिकृतको कार्यालयले जनायो । हिमाली जिल्ला हुम्लामा २७ हजार ८ सय ३२ मतदाता छन् ।मुगुमा पनि खटाइए कर्मचारीमुगुको मुगुम कार्मारोङ गाउँपालिकाका डोल्फु, मुगु, मह, माग्री, छाइल, सेरोक र सोरु गाउँपालिकाको जिमा, नार्थपु, भीई, धैनकोट, रारा र कालैलगायत २५ मतदान केन्द्रमा पनि कर्मचारी खटाइएको छ । मुगु र डोल्फु मतदान केन्द्रमा पुग्न दुई दिन लाग्नेछ । फोतु, नेर र धैनकोट पुग्न पनि त्यति नै समय लाग्छ । दुर्गमका केन्द्र भएकाले टोली छिटो खटाइएको मुख्य निर्वाचन अधिकृतको कार्यालयले जनाएको छ । खत्याड गाउँपालिकाका १७ मध्ये सुकाढिक र हयाङलु मतदान केन्द्र पुग्न डेढ दिन लाग्छ । त्यहाँ बुधबार मात्र टोली जानेछ । बिहीबारभित्र जिल्लाका ६० वटै मतदान केन्द्रमा निर्वाचन टोली पुगिसक्ने मुख्य निर्वाचन अधिकृत जहवारप्रसाद सिंहले जानकारी दिए । टोलीलाई कडा सुरक्षाका साथ मतदान केन्द्रमा पुर्याइनेछ, उनले भने ।एउटा मतदान केन्द्रमा अधिकृत, सहायक मतदान अधिकृतलगायत ९ देखि १२ जनासम्म कर्मचारी खटाइएको छ । यस्तै ८ देखि १५ जनासम्मको सुरक्षाकर्मी टोली हुनेछ । जिल्लामा प्रतिनिधि तथा प्रदेशसभा निर्वाचनका लागि ८ सय कर्मचारी र करिब १ हजार ६ सय बढी सुरक्षाकर्मी परिचालन गरिएको प्रमुख जिल्ला अधिकारी उमाकान्त अधिकारीले बताए ।बागलुङमा पनिबागलुङका मतदानकेन्द्रमा पनि कर्मचारी जान थालेका छन् । मंसिर १० गतेको निर्वाचनका लागि दुर्गमका क्षेत्रमा खटिएका कर्मचारी मंगलबारदेखि मतदान सामग्री र बाकस बोकेर हिँडेका हुन् । सदरमुकामबाट १ सय ४० किमि टाढासम्मका मतदान केन्द्रमा खटिएका कर्मचारीले सोमबारै सामान बुझेका थिए । निसी, बोहोरागाउँ, तमान, खुंखानी जस्ता गाउँमा कम्तीमा दुई दिनमा मात्र पुग्न सकिने भएकाले कर्मचारी समयअघि नै हिँडेका हुन् । बागलुङमा १ सय ३ मतदानस्थलअन्तर्गत १ सय ९९ मतदान केन्द्र तोकिएका छन् । ती केन्द्रमा १ हजार ५ सय ८८ कर्मचारी र उत्तिकै संख्यामा प्रहरी पनि खटिएका छन् । बागलुङमा १ लाख ६७ हजार २ सय ८२ मतदाता छन् । ती मध्ये ८७ हजार भन्दा धेरै महिला मतदाता छन् । धादिङमा तयारी पूराधादिङमा पनि प्रतिनिधि तथा प्रदेशसभा चुनावको तयारी पूरा भएको छ । चुनावका लागि मंगलबार १ हजार ९ सय २१ जना कर्मचारी खटाइएका छन् । मतदान अधिकृत र सुरक्षाकर्मीलाई केन्द्र तोकेर मतदान सामग्री हस्तान्तरण गरिएको प्रमुख निर्वाचन अधिकृत उमेश कोइरालाले जानकारी दिए । जिल्लाका २ निर्वाचन क्षेत्रमा २ सय ७५ मतदान केन्द्र छन् । प्रत्येक केन्द्रमा मतदान अधिकृत, सहायक मतदान अधिकृत, सहायक र सहयोगी कर्मचारी खटाइने कार्यालयले जनाएको छ । जिल्लाकै विकट उत्तरी भेगको रुवीभ्यालीमा खटाइएका मतदान अधिकृतलाई मंगलबारै निर्वाचन सामग्री बुझाइएको छ । मतदान अधिकृतसहितको सुरक्षा टोली बिहीबार साँझसम्म कार्यक्षेत्र पुगी मतदानस्थलको तयारी, निषेध क्षेत्र, मतदाता परिचयपत्र, सर्वदलीय बैठकलगायत काम थाल्नेछन् । जिल्लामा निर्वाचन सुरक्षाका लागि नेपाली सेनासँगै सशस्त्र प्रहरीका ४ सय ९३, नेपाल प्रहरीका १ हजार ३ सय ९८ र म्यादी प्रहरीको १ हजार ३ सय ५९ जनशक्ति खटिनेछन् । हरेक बुथमा १७ सुरक्षाकर्मी र एक गाउँपालिकामा प्रहरी निरीक्षकको कमान्डमा २ स्ट्राकिङ फोर्स परिचालन हुने प्रजिअ श्यामप्रसाद भण्डारीले बताए ।"
"जसले चुनाव रोक्न खोज्छ, उही फालिन्छ","पुत्र वियोगको पीडा खेप्दै वाम गठबन्धनले आयोजना गरेको सभामा भाग लिन परिवारसहित आएका थिए, माओवादी केन्द्र अध्यक्ष पुष्पकमल दाहाल । सभामा अध्यक्ष दाहालले भने सम्बोधन गरेनन् । सभामा उपस्थित भएकाहरूले प्रकाशलाई श्रद्धाञ्जली व्यक्त गर्दा दाहाल परिवारको आँखामा आँसु थामिएन । सभामै रोए । अध्यक्ष दाहालकी पत्नी सीता मञ्चमै घरीघरी अचेतजस्तै हुन्थिन् । मञ्चको दायाँतर्फ बसेकी बुहारी बिना पनि रोइरहेकी थिइन् ।३६ वर्षको अल्पायुमै छोरा प्रकाशको ह्दयाघातले आइतबार बिहान निधन भएपछि शोकमा परेको दाहाल परिवार पहिलो पटक औपचारिक कार्यक्रममा सहभागी हुन यहाँ आएको हो । अध्यक्ष दाहालका साथमा पत्नी सीता, छोरीहरू रेणु, गंगा, बुहारी बिना र प्रकाशपुत्र प्रणव पनि थिए ।"
सधैं आश्वासन मात्र,"रोल्पा माडी गाउँपालिका१ पेदीखोलाका अमरसिंह बुढामगरलाई चुनावप्रति खासै उत्साह छैन । घरदैलो अभियान क्रममा थुप्रै उम्मेदवार उनीसामु आइसके । नानाभाँती आश्वासन बाँड्दै भोट मागे । बुढामगरले विगतमै जस्तो बाटोघाटो, रोजगारी र गुणस्तरीय शिक्षाको माग गरे । तर, उम्मेदवारले यी माग पूरा गर्लान् भन्ने उनलाई रत्तिभर विश्वास छैन । किनकि हरेक चुनावमा आश्वासन बाँड्ने र जितेपछि नाकमुख नदेखाउने चलन वर्षौंदेखि निरन्तर छ । हरेक चुनावमा नेताले यस्तै भन्दै आएका हुन् । हामीले सुन्दै आएका छौं, खेतीकिसानीमै व्यस्त बुढामगर भन्छन्, न नेताको बानी फेरियो न त गाउँको मुहार । २५ वर्षअघिका माग अहिले पनि पूरा नभएकोमा दु:खी छन् उनी ।माडी६ कोर्चाबाङ बोगल्चाकी नौसरा विकलाई पनि चुनावी भाषणले छोएको छैन । चुनावका बेला मीठा भाषण गर्ने, जितेपछि फर्केरै नआउने बानीले आजित छिन् उनी । एकपटक देखेका नेतालाई फेरि देख्न पाइन्न । हामी नेतालाई बिर्सन्छौं, नेता भाषण बिर्सन्छन्, नौसरा भन्छिन् । प्रदेशसभा ख क्षेत्रकी मतदाता उनी यसपालि वाम गठबन्धनका उम्मेदवार गाउँकै रहेकाले अब भने विकास हुन्छ कि भन्नेमा छिन् । प्रदेशसभा उम्मेदवार दीपेन्द्र पुनसँग चिनजान भएकाले भेटेरै विकासका योजना माग्न सकिने उनको विश्वास छ । माडी १ भिताबाङ ओतका मनबहादुर घर्तीमगरलाई नेतालाई भेटेर विकास योजनाभन्दा आफ्नैबारे गुनासो सुनाउन मन छ । संयुक्त वाम गठबन्धनले घर्तीगाउँमा आयोजना गरेको गाउँपालिकास्तरीय सभामा तीन घण्टा हिँडेर आइपुगेका उनले सोधे, मैले वृद्धभत्ता पाउँछु कि पाउँदिनँ ? अघिल्लो निर्वाचनमा गाउँ पुगेका उम्मेदवारले भाषणमा जनजातिलाई ६० वर्षमै वृद्धभत्ता दिने योजना ल्याएको बताएपछि उनी नेता खोज्दै त्यहाँ आइपुगेका थिए । एकातिर प्रतिनिधिसभा उम्मेदवार वर्षमान पुन, वाम उम्मेदवार दीपेन्द्र पुन, चुनावी प्रचार समितिका संयोजक एवं एमाले पोलिटब्युरो सदस्य गोकुल घर्तीमगर, समानुपातिक उम्मेदवारहरू जयपुरी घर्तीमगर, कुमार दसौदी, ईश्वरी घर्तीमगरलगायतले संयुक्त सभालाई सम्बोधन गरेका थिए भने अर्कातिर मनबहादुरले आफ्नै गुनासो सुनाइरहेका थिए । गत वर्ष ६३ वर्ष पुगेका उनले नेता भेट्न भने पाएनन् । सरकारी प्रावधानअनुसार दलितबाहेकलाई ७० वर्ष पुगेपछि मात्र वृद्धभत्ता दिने व्यवस्था छ । अमरसिंहले भने, हामी कृषकलाई खेतीपाती गर्न सघाए आफैं पालिन सक्छौं तर ढाँट भाषण गर्ने नेताले गर्दा मुलुक बिग्रियो । सशस्त्र द्वन्द्वका बेला ५ वर्षभन्दा बढी समय भूमिगत भएका माडी १ ओतकै झुपल घर्तीमगरले नेताले जनतालाई झुक्याउन मात्र जानेको बताए । बोल्ने जिब्बा छैन (हाम्रा माग र गुनासा कसैले सुन्दैन) । द्वन्द्वपीडितले न्याय पाउन सकेका छैनौं, उनले भने । शान्तिप्रक्रियापछि ऋण तिर्नकै लागि ३ वर्ष अरबमा मजदुरी गरेर फर्किएका झुपलले सोझासाझा र गरिबलाई बाँच्न मुस्किल रहेको बताए । आफूसँगै भूमिगत भएर माओवादी आन्दोलनमा लागेका कतिपय नेताले घरघडेरी र मनग्गे पैसा जम्मा गरेको उनको भनाइ छ । हामी सोझा भयौं, आफ्ना कुरा राख्ने ठाउँ भेट्टाउँदैनौं । टाठाबाठालाई मात्र सजिलो छ, उनले भने ।"
भोट हाल्न कहाँ जाने ?,"घलेगाउँ (लमजुङ) पश्चिम नेपालको सल्यान बनगाड कुपिण्डे नगरपालिका६ की ४७ वर्षीया लालमती बुढाथोकी असिनापसिना गरेर ढुंगा ओसार्दैछिन् । क्व्होलासोंथर३ घलेगाउँको भ्युटावर जानलाई सिँढी बनाउन उनले ढुंगा बोकेकी हुन् । गाउँमा ९ कक्षामा पढ्ने छोरीलाई एक्लै छाडेर मजदुरी गर्न हिँडेकी उनी दिनको ६ सय रुपैयाँ कमाउँछिन् । दुई छोरा छुट्टिएका छन् । छोरीको भविष्यका लागि उनले मजदुरी थालेको ६ वर्ष भयो । मतदाता नामावलीमा नाम रहेको उनी बताउँछिन् । उनलाई भोटको भन्दा कामको पिरलो छ । चुनाव आयो, गाउँ कहिले जानुहुन्छ ? भन्ने जिज्ञासामा उनले भनिन्, भोट हाल्न कहाँ जान्या ? भोट हाल्न नजान्या । काम गर्न आया हुम, काम गन्र्या हुम् ।उनीसहित २६ सल्यानी अहिले घलेगाउँको डाँडामा काम गरिरहेका छन् । काम गर्न १५१६ वर्षका किशोरकिशोरी पनि आएका छन् । ३२ वर्षीय मंगल बुढाथोकी १५ वर्षीया छोरी मनीषाका साथ मजदुरी गर्दै छन् । मनीषाबाहेक घरमा ४ छोरी र १ छोरा छन् । उनको मतदाता नामावलीमा नाम छैन । यसअघि पनि भोट हालिएन । नामै छैन, के भोट हाल्नु उनले भने, कमाएर खानै मुस्किल छ, केही दिनको माया मारेर के पाइन्छ र ? घरायसी कामले गर्दा ३ कक्षाभन्दा बढी पढ्न नसकेको मनीषाले बताइन् । ४० वर्षीय कर्णबहादुर बुढाथोकीका अनुसार छोरा गोविन्द मजदुरी कामका लागि भारत पसेका छन् । भारत जानु, कमाएर फर्किनु र घरखर्च टाल्नु हामी सबैको बाध्यता हो । गाउँका कोही न कोही भारत गएका हुन्छन् । नगएकाहरू हामीजस्तै काम गरेर हिँड्ने हो उनले भने, गाउँमा उब्जाउने खेत छैन । भएका खेतमा पनि कमाई हुँदैन । परिवार पाल्नै पर्यो । बालबालिकासमेत काम गर्नुपर्ने बाध्यताले पढाइ छुटेको उनले बताए । उनले आफ्नो मतदाता नामावली भएनभएको कुनै हेक्का राखेका छैनन । यहाँबाट भोट हाल्न जानआउन ४५ हजार लाग्छ । त्यति पैसा पायो भने आधा महिना घरखर्च चल्छ उनले भने, भो, यहीँ काम गर्ने, भोट हाल्न नजाने ।४५ वर्षीय रामसिंह बुढाथोकीका अनुसार गाउँमै काम पाएमा मजदुरी गरेर हिँड्न पर्दैनथ्यो । हामी गरिब हौं । औषधि उपचार गर्न एक पैसा पनि हुँदैन । काम गरेर परिवार पाल्नुपर्छ उनले भने । बुढाथोकीका अनुसार धेरैले स्थानीय चुनावमा पनि भोट हाल्न छुटाएका थिए । मतदाता नामावलीमा नाम लेखाउने जानकारीसमेत छैन । नेताको मुख देख्नै गाह्रो पर्छ । भोट हाले पनि नेताले चिन्दैनन् । विकास दिँदैन । हाम्रो दु:ख हामीसँगै छ उनले भने ।"
गृह मन्त्रालय रिक्त नराख,"मुलुकमा आमनिर्वाचन हुँदै गर्दा शान्ति सुरक्षा व्यवस्थापनमा मुख्य जिम्मेवारी निर्वाह गर्ने गृह मन्त्रालय भने राजनीतिक नेतृत्वविहीन छ । चुनावलाई बिथोल्ने नियतले दुई सातायता शृंखलाबद्ध विस्फोटका घटना भइरहँदा गृहमन्त्रीको अभाव झनै खट्किएको छ । शान्ति सुरक्षाका दृष्टिले चुनाव आफैंमा संवेदनशील हुन्छ । चुनाव नजिकिँदै जाँदा सुरक्षा चुनौती चुलिँदै जान्छ । त्यसैले प्रधानमन्त्री शेरबहादुर देउवाको अकर्मण्यताकै कारण आसन्न चुनाव प्रभावित भयो भने त्यो दुर्भाग्यपूर्ण हुनेछ । प्रधानमन्त्री देउवाले एक महिनाअघि तत्कालीन गृहमन्त्री जनार्दन शर्मालाई बिनाविभागीय बनाइदिएपश्चात् नयाँ गृहमन्त्री तोकेका छैनन् । गृह मन्त्रालयको जिम्मेवारी प्रधानमन्त्री आफैंले लिएका छन् । देउवा मुलुकको कार्यकारी प्रमुख मात्र नभएर प्रमुख दल नेपाली कांग्रेसका सभापति र आसन्न निर्वाचनका उम्मेदवारसमेत हुन् । कार्यव्यस्तताका कारण उनले गृह मन्त्रालयका लागि पर्याप्त समय दिने अवस्था छैन, दिएका पनि छैनन् जबकि चुनावको संवेदनशील घडीमा गृह मन्त्रालयमा छिनछिनमा राजनीतिक नेतृत्वकै निर्देशन चाहिने हुन्छ । गृहको जिम्मेवारी आफैंले लिएको एक महिनाभन्दा बढी भइसक्दा पनि जम्मा एकपटक सोमबार मात्र मन्त्रालयमा उपस्थित हुनुले समेत देउवाले गृहलाई कति प्राथमिकता र समय दिन सक्छन् भन्ने देखाउँछ । प्रदेश नम्बर ३ को सुरक्षा बैठकमा उपस्थित हुने गरी पहिलोपटक गृह मन्त्रालय टेकेका देउवा आधा घण्टा मात्र बसेर बालुवाटार लागेका थिए । उनको यो व्यस्तता र अन्यत्रको प्राथमिकताले पनि गृह मन्त्रालयमा स्वतन्त्र नेतृत्वको खाँचो देखाउँछ । इतिहासकै विशाल ६४ सदस्यीय मन्त्रिपरिषद् बनाउँदा पनि गृह मन्त्रालयको स्वतन्त्र कार्यभार कसैलाई नदिइनु आफैंमा अनौठो छ । माओवादी केन्द्र र एमालेबीच चुनावी गठबन्धन बनेपछि माओवादीका मन्त्री शर्मालाई बिनाविभागीय बनाएलगत्तै प्रधानमन्त्रीले पार्टीभित्रका कोही विश्वासपात्रलाई गृहको जिम्मेवारी सुम्पने अपेक्षा गरिएको थियो । पार्टीभित्र गृहमन्त्रीका आकांक्षी धेरै भएको र चुनावको मुखमा महत्त्वपूर्ण मानिने मन्त्रालय कसैलाई सुम्पिँदा त्यसले आन्तरिक कलह बढाउने आकलनमा देउवाले गृहको जिम्मेवारी अरूलाई नदिएर आफैंले लिएका हुन सक्छन् । तर गृहमा अलग्गै राजनीतिक नेतृत्व नहुँदा र गृह सम्हालेका प्रधानमन्त्रीले पनि पर्याप्त समय दिन नसक्दा चुनावी सुरक्षा चुनौती बढ्दै गएर मन्त्रालय अलमल्ल पर्नुपर्ने अवस्था आएको छ । नेत्रविक्रम चन्द नेतृत्वको नेकपाले शृंखलाबद्ध विस्फोट गराएर नयाँ सुरक्षा चुनौती थपिदिएपछि गृहले सुरक्षा बैठक निरन्तर गरिरहे पनि ठोस उपलब्धि हासिल गरेको देखिँदैन । यसले गर्दा सरकारप्रति आलोचना पनि बढ्दै गएको छ । नेकपाले कात्तिक २४ गतेयता उम्मेदवारलाई लक्षित गरेर निरन्तर विस्फोट गराइरहेको छ । विस्फोटको निसानामा अरू पनि पर्न थालेका छन् । केही घाइते भएका छन् । यो शृंखलाबद्ध विस्फोटले राजनीतिक नेताकार्यकर्तादेखि सर्वसाधारण नागरिकसम्ममा त्रास पैदा मात्रै गरेको छैन, सुरक्षा निकायको कमजोरी पनि छताछुल्ल पारेको छ । खासगरी सबैतिर पहुँच भएको प्रहरीको सूचना संयन्त्रको कमजोरी उजागर भएको छ । सुरक्षा निकायको कमजोरीका कारण विस्फोटका घटना जारी रहँदा अन्य समूहले फाइदा उठाउने जोखिम पनि छ । मुख्य कुरा, आसन्न निर्वाचनमै असर पुग्ने चिन्ता पैदा भएको छ । पहिलो चरणको निर्वाचन आउन केही दिन मात्र बाँकी रहँदा हिंसात्मक गतिविधि नियन्त्रित हुने सुनिश्चितता सरकारले प्रत्याभूति गराउन सकेको छैन । र, यस्तो बेलामा मुलुकको आन्तरिक सुरक्षा व्यवस्था सम्हाल्नुपर्ने संवेदनशील मन्त्रालयमा छुट्टै मन्त्री नै छैनन् । आसन्न आम निर्वाचन र सुरक्षा चुनौतीलाई मध्यनजर गर्दै प्रधानमन्त्री देउवाले गृह मन्त्रालयलाई चुस्त ढंगले हाँक्न सक्ने मन्त्री तोक्नुपर्छ । चुनावमा शान्तिसुरक्षाको उचित प्रबन्ध मिलाउन चालिने यस्तो कदम निर्वाचन आचारसंहिताको भावनाप्रतिकूल पनि हुने छैन । चुनावमा उठेका उम्मेदवारलाई गृहमन्त्रीको जिम्मेवारी सुम्पिँदा आफ्नो प्रचारप्रसारमा केन्द्रित हुने सम्भावना भएकाले गैरउम्मेदवारलाई रोज्नु उपयुक्त हुनेछ । भयरहित र शान्तिपूर्ण वातावरणमा मतदान भयो भने मात्रै निर्वाचन विश्वसनीय बन्नेछ र सफल पनि मानिनेछ । त्यसैले निर्वाचनका लागि बदलिँदो परिस्थिति र चुनौतीबमोजिम सुरक्षा योजना तर्जुमापरिमार्जन गर्न गृह मन्त्रालय सक्षम बन्नुपर्छ । स्वतन्त्र कार्यभार बोकेका गृहमन्त्रीको नियुक्ति त्यसको पहिलो सर्त हो ।"
समावेशीकरणको चीरहरण,"चुनाव आयो । यो चुनावमा सही निर्णय गर्ने कि आज गल्ती गरेर ५ वर्ष नेताहरूलाई गाली गर्दै बस्ने ? यो प्रश्न मतदातालाई । यहींनेर मलाई पढ्ने प्रिय पाठकहरूलाई साक्षी राखेर केही प्रश्न गर्छु । के तपाई आजको चुनावी ढाँचा, शैली र संस्कृतिसँंग सन्तुष्ट हुनुहुन्छ ? के तपाई हाम्रा दल र नेताहरूसंँग खुसी हुनुहुन्छ ? सम्भवत: धेरैलाई लाग्ला, राजनीति सही बाटोमा छैन । यो सत्तास्वार्थ, अहंकार, दिशाहीनता र परिवारवादमा पँसेको छ । त्यसो हो भने के यो निर्वाचनमा मतदाताले कुनै चमत्कार गर्ने सम्भावना छैन ? चमत्कार याने कि ती मान्छेलाई हराउने, जो हार्नका लागि सबैभन्दा योग्य छन् ।मेरा यी प्रश्न ती असल मान्छेहरूलाई, जो लोकतन्त्रका लागि लडेका थिए । किनभने आज लोकतन्त्र धनतन्त्र या डनतन्त्र बन्यो । मेरा यी प्रश्न ती कार्यकर्तालाई, जो लामो समयदेखि दलमा आबद्ध छन् । उनीहरू हर्दम आन्दोलनको अग्रभागमा उभिन्छन् । तर उनीहरूको दल दलजस्तो छैन । यो कसैको निजी कम्पनीजस्तो भयो । मेरा प्रश्न ती अभागी कमरेडहरूलाई, जसले पार्टीको सेवामा जीवनका ऊर्जाशील समय बिताए, तर कहिल्यै निर्णय गर्न पाएनन् । मेरा यी प्रश्न ती इमानदार मतदातालाई, जसले जिन्दगीमा अनेकौंपटक मतदान गरे र हरेकपटक उनीहरूको विश्वासले हार्दै गयो । प्रिय साथीहरू, के हामी यो राजनीतिलाई फेर्न सक्दैनौं ? के हामी चुपचाप सबै बेथिति सहन श्रापित छौं ? थप केही प्रश्न गर्ने अनुमति पाऊँ । आखिर प्रश्नहरू नै त हुन्, हामीले गर्ने । थप केही असंगति राख्न स्वीकृति पाऊँ । असंगतिहरू नै त हुन्, हामीले अस्वीकार गर्ने । जस्तो कि लामो समय पार्टीमा काम गरेका इमानदार कमरेडहरूले यो पाली पनि टिकट पाएनन् । बरु चुनावको ठिक अघिल्लो दिन पार्टी प्रवेश गर्ने प्रखर मण्डले महोदय टिकटका हकदार भए । किन ? सबैभन्दा ठूला व्यापारीलाई पार्टीले पूजा गरेपछि साना, निम्छरा र इमानदार सदस्यहरूको समाजवाद के हुन्छ ? जिन्दगीभर समाजवादको सपना देख्ने तपाई, समाजवाद बनाउन नेतृत्व गर्छ, दलाल पुुँजीपतिले । सफा राजनीतिको अपेक्षा गर्ने जनता, टिकट पाउँछ कुनै बन्दुकेले । जब राजनीतिले गुन्डागिरीलाई वैधानिकता दिन्छ, तब लोकतन्त्र र सुशासन कता पुग्छ ? यस्तो बेला कसैले बहुमत ल्याउँछ र स्थिर सरकार बनाउँछ भने पनि त्यो कसको सरकार बन्छ ? निर्वाचन गाउँ पसेको छ । धुलो उडाउँदै नेताहरूको गाडीको लस्कर सडकमा दौडिन्छ । सयौं कार्यकर्ता नामका लोभी चाकरहरूले घेरिएको नेता मञ्चमा चढेर भन्छ, म समृद्धि दिन्छु । इतिहासदेखि हेपिएका गरिब मनुवाहरूले कसरी विश्वास गर्ने ? हिजो, अस्ति र त्योभन्दा वर्षाैंअघि पनि उनै सत्तामा थियो, उनै सरकारमा थियो । त्यो बेला गाउँमा सडक किन बनेन ? त्यो बेला रोजगारी किन मिलेन ? त्यो बेला अस्पतालमा दबाइ किन पाइएन ? त्यो बेला स्कुलमा पढाइ किन भएन ? त्यो बेला विकास कहाँ गयो ? त्यो बेला गाँस, बास र कपासको सपना किन पूरा भएन ? इतिहासलाई सचेत मतदाताले यति सजिलै कसरी भुल्न मिल्छ ? बितेका ३० वर्षदेखि इतिहासको ब्याज खाने असफल मठाधीशहरू आज समृद्धिको सपना बाड्छन् त पत्याउने कसरी ? हामी मतदाताले तिनका झुटलाई नपत्याउँदा के हुन्छ ? धन, पार्टी, सत्ता र शक्ति कसले कब्जा गर्यो ? यो प्रश्न सचेत कार्यकर्ता र मतदाताहरूले नेताहरूलाई किन नसोध्ने ? समानुपातिक उम्मेदवारहरूको सूची हेरौं । त्यहाँ परिवारवाद, धनवाद र डनवादको राजनीतिक कनेक्सन प्रस्ट देखिन्छ । किनभने समानुपातिक सूचीमा एउटै परिवारका अनेकांै लालची प्राणीहरूको नामावली समाविष्ट छ । तर इमानदार र योग्य मान्छेहरू किनाराकृत छन् । स्पष्ट छ कि समानुपातिक सूची डनवादको पापी फेहरिस्त हो । यो सूची लोकतन्त्र सकिएको र परिवारवाद मौलाएको असली प्रमाण हो । के पार्टीको गजुरमा बस्नेहरूको कार्यकर्ता, लोकतन्त्र र जनमतप्रति कुनै दायित्व हँुदैन ? अन्यथा टिकट वितरणमा महिला, सीमान्त समुदाय र गरिखाने वर्गका नाम कसरी छुट्न सक्छन् ? यस्तो राजनीतिले न्याय र समृद्धि दिँदैन । यस्तो नेतृत्वले लोकतन्त्रलाई सुन्दर रंगहरूले सजाउँदैन । यो समावेशीकरणको चीरहरण हो ।जगजाहेर छ कि सत्ता, शक्ति र स्वार्थलाई एउटै परिवारमा केन्द्रित गर्नु परिवारवाद हो । यो लोकतन्त्रको विकृत रूप हो । यसले अमूक परिवारमा सार्वभौमसत्ता निहित भएको भ्रम सिर्जना गर्छ । यसले राजनीतिमा पारिवारिक वर्चस्ववाद स्थापित गर्छ । आफ्नो परिवार र त्यसको शक्तिमाथि प्रश्न गर्ने सबैलाई फत्तुर लगाउनु परिवारवाद हो । हामीले राजशाहीको यसकारणले विरोध गरेका थियौं कि त्यो पारिवारिक भयो । त्यो लोकतन्त्र भएन । त्यो गणतन्त्र हैन । त्यसले परिवारको देवत्वकरण गर्यो । अहिले के भिन्न भयो ? निश्चित परिवारमा सार्वभौमसत्ताको हस्तान्तरण आज पनि छ । निश्चित मठाधीशमा लोकतन्त्रको केन्द्रीकरण आज पनि छ । तपाई जसलाई भोट हाल्नुहोस्, त्यो, यो वा त्यो कुनै परिवारकै प्रतिनिधि शासक बन्छ । परिणाम एउटै परिवारले सत्ताको दोहन गर्छ । एउटै परिवारले नीति बनाउँछ र उसैले त्यो नीतिको फाइदा लिन्छ । यो कस्तो गणतन्त्र हो ? यो गणतन्त्र हुनै सक्दैन, यो त परिवारतन्त्र हुन्छ । हामीले राजनीतिक रूपमा त शाह परिवारको शासकीय वर्चस्वलाई तोड्यौं । तर दलका नेताहरूको पारिवारिक वर्चस्वमा पुन: पँस्यौं । यसलाई नतोडी लोकतन्त्र बन्दैन । यसलाई नतोडी चुनाव चुनावजस्तो हुँदैन । यसलाई नतोडी इमानदार कार्यकर्ताको लोकतन्त्र बन्दैन ।त्यसो त समानुपातिक निर्वाचन पद्धति लोकतन्त्रको गजव प्रयोग हो । यसको राजनीतिक अर्थ र उपादेयता पनि छ । तर दलहरूले जेजस्तो शैलीबाट समानुपातिक सूची बनाए, त्यो आफैमा सिद्धान्तहीन बन्न पुग्यो । किनभने त्यो सूचीमा समाविष्ट नामावली हेर्दा समानुपातिक निर्वाचनको व्यवस्थाकै चीरहरण गरियो । वस्तुत: यो निर्वाचन प्रणाली नेताहरूको परिवारवादलाई प्रबद्र्धन गर्न छनोट गरिएको होइन । तर भयो, त्यही । यो व्यवस्था नेताहरूको धन आर्जनको लागि थिएन । यो नेताहरूको क्राइम पार्टनरलाई खुसी पार्ने प्रयोजनका लागि थिएन । खासमा यो पद्धति यसकारण अपनाइयो कि चुनावी प्रतिस्पर्धामा भाग लिन नसक्ने सीमान्त समुदाय, वर्ग र लिंगलाई नीति निर्माणको उपल्लो हतमा लैजान आवश्यक छ । यो लोकतन्त्रको सुन्दर परिकल्पना थियो । तर नेताहरूले यो प्रणालीलाई यति धेरै विकृत गरे कि लोकतन्त्र नै लाजले निहुरियो । पटकपटक बहस गरिएको विषय हो कि युवाहरू राजनीतिमा आउनुपर्छ । पुरानाहरूलाई सम्मानपूर्वक विदा दिनुपर्छ । नयाँहरूको रचनात्मक क्षमताको उपयोगविना सिर्जनशील राजनीति सम्भव छैन । नयाँहरूको नेतृत्वविना समृद्धि पनि सम्भव छैन । तर यो पटकको निर्वाचनमा पनि पुरानाहरूको वर्चस्वले निरन्तरता पाउने स्पष्ट देखियो । पुरानाहरू टिकट वितरणमा त हावी छन् नै, उनीहरू नै शासकीय नेतृत्वमा पनि आउनेछन् । बितेका ३० वर्षमा जो सबैभन्दा असफल भए, अब पनि उनीहरू नै जित्नेछन् । यस्तो बेला कसरी भन्न सकिन्छ कि हाम्रो भविष्य सफल बन्छ ? अत: सोचौं, अब पनि किन तिनै असफलहरूलाई भोट हाल्ने, जसले हामीलाई खराब ३० वर्षहरू उपहार दिए ? यो आजको युगप्रति बेइमानी हो । यो युवा स्वप्नद्रष्टाहरूप्रति बेइमानी हो । यो थोत्रो राजनीतिक सोच र वर्चस्वको हस्तक्षेप हो । यो कञ्चन र चलायमान राजनीति होइन । स्पष्ट छ, हामीले परिवारमुखी, विकृत र धनवादी लोकतन्त्रका लागि बलिदान गरेको होइन । नेताहरूले परिवारवादको जुन धागो समाए, यसले उनीहरूको स्वर्ग त पक्का मिल्ला, तर जनताका लागि यो सुखद बाटो होइन । त्यसैले भन्नैपर्छ, परिवारवाद मुर्दावाद । मुर्दावाद जस्तो कठोर शब्द प्रयोग गर्नुपरेकोमा क्षमा चाहन्छु । यो मेरो आवेश होइन । अत्यन्तै सुविचारित रूपमा यो शब्दको प्रयोग गरिएको हो । जब लोकतन्त्र परिवारवाद, डनवाद र धनवादको घेराबन्दीमा पर्छ, कसैले न कसैले त यस्तो राजनीतिलाई मुर्दावाद भन्नैपर्छ । अन्यथा कित आफूले गरेका आन्दोलनहरूलाई ब्यर्थ ठान्नुपर्छ । सहिदहरूको सपना बिर्सनुपर्छ । नेताहरूको शरण पर्नुपर्छ । नत्र यति धेरै बेथितिलाई सहनु आफैमा अपराध हो । यो निर्वाचनमा अपराध गर्न इन्कार गरौं । हरेक निर्वाचनले नेताहरूलाई बलियो र मतदातालाई झन्झन् कमजोर किन बनाउँछ ? यो उल्टो बाटो हो । उल्टो बाटो हिँड्न मतदाताहरू कसैगरी अभिशप्त छैनौं । हामी न त श्रापित छौं, न ऋणी । हामी स्वतन्त्र मतदाता हौं । यहींनेर आजका लागि म अन्तिम प्रश्न गर्छु, के हामी फोहोरी राजनीतिलाई इन्कार गर्न सक्दैनौं ? यो प्रश्नले हामी मतदाताहरूको परीक्षा लिँदैन ?"
"पहिला पानी दिऊँ, अनि पैसा","किसानहरूले कृषिका लागि ऋण लिंँदा अब बैंकहरूलाई ५ प्रतिशतमात्र ब्याज तिरे पुग्छ, थप ५ प्रतिशत ब्याज राष्ट्र बैंकले तिरिदिन्छ । यो खबरले किसानहरू हर्षित हुुनु स्वाभाविक हो । व्यावसायिक कृषि गर्नेलाई जग्गा धितो राखेर १० लाख रुपैयाँसम्म ऋण लिन सक्ने भनी उल्लेख गरिएको छ । वित्तीय संस्थाहरूले भदौसम्ममा १ खर्ब साँडे ६ अर्ब कृषिमा लगानी गरिसकेको तथ्याङ्क छ भने लगानीको जोखिम कम गर्न पशु र बाली विमा पनि ३४ वर्षदेखि सुरु भएको छ । रोजगारी बढाउन र युवाहरूलाई वैदेशिक रोजगारमा जानबाट रोक्न लक्षित गर्दै नयाँ बजेटमा गरिएको व्यवस्था स्वागतयोग्य नै छ । तर लगानी गर्ने बैंकहरूले किसानबाट ५ र राष्ट्र बैंकबाट ५ गरी १० प्रतिशत व्याज बुझेर नाफा कमाउलान् । त्यसैगरी विमा कम्पनीहरूलाई पनि प्रशस्त फाइदा हुने देखिन्छ । गत आर्थिक वर्षमा किसानहरूबाट सवा ९ अर्बको विमा भएकोमा विमा कम्पनीहरूबाट उनीहरूले २६ करोडमात्र रकम बुझे । ऋण लगानी गरेर किसानहरूले कति फाइदा गरे, त्यसको राम्रो अध्ययन भएको देखिँदैन । कर्जामात्र बढाएर बैंक र विमा कम्पनी त मोटाउलान्, तर किसानहरूको अवस्थामा खासै सुधार आउन सक्दैन । विगतमा जग्गा बेचेर लिलाम भएर बैंकहरूको ऋण तिर्दा किसान सुकुम्वासी र सर्वहारा भएको देशभरिकै उदाहरण छ । पैसा मात्रले कृषि उत्पादकत्व बढ्न सक्दैन ।देशको आधाभन्दा बढी जमिनमा सिंचाइ हुँदैन, वर्षैभरि आकासे पानीको भरमा खेती गर्नुपर्छ । सिञ्चित भनिएकोमा पनि आंशिक र वर्षे सिजनमा मात्र पानी लाग्छ । ८९ महिना पानी नपर्दा सुख्खा नै रहन्छ, घाँस पनि राम्रो हँुदैन । त्यस्ता जग्गामा जतिसुकै मल, बिउ, माटो, प्रविधि लगाएमिलाए पनि त्यसबाट खर्च उपर हँुदैन । अनि किसानले के खाने, के तिर्ने ? व्यावसायिक कृषिमा त लगानीसंँगै जनशक्ति, उन्नत बिउ, मल, सिंचाइ, खेती प्रविधि, ढुवानी, भण्डार, बाटो, बजार आदि संँगसंँगै जानुपर्छ । अरुथोक जे भए पनि किसानको लागि एक नम्बरमा चाहिने सिंचाइ नै हो । त्यसकारण पहिला पानी दिउँ, अनि पैसा । अहिलेका उम्मेदवारहरूले किसानलाई अस्पष्ट रूपमा विकास गर्छौं, समृद्ध बनाउँछौं भनिरहेका छन्, सिंचाइको कुरा उठाएको पाइँदैन । तपार्इँ किसानहरू पनि अब एक्लै वा मिलेर सामुहिक रूपमा सिंचाइको लागि ऋण र विमा गर्नुहोस् । यहाँ ठूला खोला र नहरलाई नै सिंचाइ ठान्ने गरिएको छ । साना कुला, पैनी र पानी जम्मा गर्ने रिजरभ्वायर र वाटर हार्भेस्टिङ टेक्नोलोजीमा सरकार, किसान र वित्तीय संस्थाले व्यापक रूपमा लगानी गर्नु आवश्यक छ । होइन भने यति अर्ब कृषिमा लगानी गरिएको छ भनी गर्व गर्नुको कुनै तुक छैन । अर्थले भन्सार, मालपोत आदिबाट लक्ष्यभन्दा यति बढी राजस्व उठाइयो भनेर दङ्ग परेजस्तै हुन्छ । आखिर एक भाइबाट अर्को भाइले लिएकोमा के फरक भयो र जबसम्म देशको समग्र उत्पादन बढ्दैन भने ? डा टीपी बराकोटीभक्तपुर"
कसले दिने मतदान शिक्षा ?,"मंसिर १० गते हिमाली तथा उच्च पहाडी गरी ३२ जिल्ला र २१ गते तराईसाथै पहाड गरी ४५ जिल्लामा निर्वाचन हुनगइरहेको छ । यसबाट मुलुकले प्रतिनिधिसभा सदस्य र प्रदेशसभा सदस्य प्राप्त गर्नेछ । यस निर्वाचनबाट प्रतिनिधिसभातर्फ प्रत्यक्षबाट १६५ निर्वाचन क्षेत्रबाट १६५ जना र समानुपातिकबाट ११० जनागरी जम्मा २७५ जना, त्यस्तै प्रदेशसभातर्फ प्रत्यक्षबाट ३३० निर्वाचन क्षेत्रबाट ३३० जना र समानुपातिकबाट २२० जना गरी जम्मा ५५० जना चुनिएर आउँदैछन् ।यस पटक मतपत्र पनि फरकफरक छ, प्रतिनिधिसभाको लागि हरियो रंगको मतपत्र, प्रदेशसभाको लागि कालो र समानुपातिकको लागि रातो मतपत्र भनिएको छ । यसरी तोकिएको मतपत्रमा आफूलाई मनपर्ने उम्मेदवारलाई छानेर स्वस्तिक छाप लगाउनु पर्नेछ र मतदानपत्र प्रतिनिधिसभाको लागि हरियो स्टिकर लगाइएको मतपेटिकामा खसाल्ने, प्रदेशसभाका लागि कालो मतपेटिकामा खसाल्ने र समानुपातिकका लागि रातो मतपेटिकामा खसाल्ने भनिएको छ । तर मुलुकभरिका मतदाता सबै मतदान सम्बन्धी जानकार छैनन् । मतपत्र पनि कति र कस्ता हुन्छन्, कसरी मत हाल्दा सही मतदान गर्न सकिन्छ भन्ने सम्बन्धमा अनभिज्ञ छन् । गाउँका अशिक्षित र काममा व्यस्त नागरिकलाई त अन्योल छँदैछ, शिक्षित र सहरियालाई पनि अप्ठ्यारो नहोला भन्न सकिन्न । निर्वाचन आयोगले मतदाताको जानकारीको लागि कल सेन्टर पनि सञ्चालन गरेको छ । तर यो मंसिरको अन्न थन्काउने र नयाँ बाली लगाउने माचोमा फोन गरेर चुनाव सम्बन्धी बुझ्न कहाँ फुर्सद छ र ? हुन त पत्रपत्रिका, टेलिभिजन र रेडियोमा पनि प्रचारप्रसार नभएको त होइन, तर सबैमा पहुँच छैन । गत वैशाख ३१ र असार १४ मा भएको स्थानीय निर्वाचनमा भन्दा अहिले हुनगइरहेको प्रतिनिधि र प्रदेशसभाको चुनावमा मतदान शिक्षा व्यापक रूपमा प्रचारप्रसार हुनुपर्छ । किनभने पहिलो हुने निर्वाचन प्रणाली र समानुपातिक निर्वाचन प्रणालीले मतपत्र र मतपेटिका पनि धेरै हुने भएकोले मतदातामा अन्योल छ । त्यसैले मतपत्र बदर नहोस् र आफ्ना मुलुकका नागरिकले प्रयोग गरेको मताधिकार सतप्रतिशत सदर होस् भन्न सरकारले मतदान शिक्षा गाउँको कुनाकुनामा घरदैलो गरी पुर्याउन सक्नुपर्छ । हीरा राना सिंँजालीजगत्रदेवी६, स्याङजा"
बढ्दो असुरक्षा,"कुनै पनि मतदाता र उम्मेदवार असुरक्षित भएको मैले सुन्नु नपरोस् भनी गर्जनपूर्ण शैलीले आदेश दिए, प्रधानमन्त्री शेरबहादुर देउवाले माथिल्लो स्तरका सुरक्षा निकायका पदाधिकारीहरूलाई गृह मन्त्रालयको चुनावी बैठकमा । निर्वाचनको सङ्घारमा देशैभरि बम र बारुदका ध्वंसात्मक गतिविधि बढ्न थालेकोमा आममतदाता तथा उम्मेदवारसमेतमा सर्वत्र चिन्ता र चासो, घृणा र आक्रोश बढेका बेला एकाएक प्रधानमन्त्री देउवाले पनि सुरक्षा निकायमाथि खनिन बाँकी राखेनन् । उनले गृहमन्त्री जनार्दन शर्मालाई विस्थापित गरी विना विभागीय बनाएपश्चात् गृह प्रशासनको समेत जिम्ेमवारी आफैँले सम्हालेका र कार्यकारी प्रमुख प्रधानमन्त्रीसमेतको बहुपदीय जिम्मेवारी बहन गरिरहेका बखत गृहको मात्रै जिम्मेवारी लिएर बस्न सम्भव पनि नभएको हुनसक्छ । तर स्थानीय निर्वाचनताका हिमाल, पहाड, तराईका कुनै ठाउँमा मोहोर, सुका पर्ने माल्टा बारुद र पट्काहरूसमेत ठूलो आवाजमा पड्काइएन । तर जसै प्रदेश र प्रतिनिधिसभाका चुनावले देश झुम्यो, एकाएक त्यो शक्तिले आफ्नो भएभरको क्षमता, बल र दबाबबाट बम र बारुदले उम्मेदवारलाई लक्षित गरी धेरै स्थानमा फायर खोल्यो । यही कारणले हुनसक्छ, गृहको उच्च प्रशासनिक निकायले एउटै मन्त्रालय कुरेर बस्ने गृहमन्त्री खोजी गरेको छ । किनकि क्षणक्षणमा किसिमकिसिमका समस्या आउने र तत्कालै नरम वा गरम कारबाहीले समाधान गर्न विभागीय मन्त्रीको ठाडो आदेश चाहिने अवस्था छ, अहिले । तर अहिलेको जुन नयाँ विकसित परिस्थिति बन्यो र जनार्दन शर्मालाई गृहको जिम्मेवारी मुक्त गरेपश्चात् अर्को मन्त्री नभइदिँदा यसले तमाम समस्या निम्तिएको भन्ने उनीहरूको बुझाइ र भनाइ जायज छ । श्यामसुन्दर कुइँकेलहाँडीगाउँ, काठमाडौँ"
शान्तिको कामना,"नेपालको संसदीय इतिहासमा यति ठूलो मन्त्रिपरिषद अहिलेसम्म भएको पनि थिएन र अब हँुदा पनि हुने छैन । किनकि संविधानमा नै यस सम्बन्धी व्यवस्था गरिएको छ । तर पनि मन्त्रालयमा मन्त्रीको खडेरी पर्नु प्रधानमन्त्रीको प्रशासनिक कमजोरी छर्लङ्गै देखिन्छ । विपक्षीप्रतिको अविश्वास र आफ्नो दलमा आफू मातहतका मन्त्रीलाई आफूले व्यवस्थापन गर्न नसक्नु देउवा सरकारको कमजोरीले जनतामा सुरक्षाको चुनौती बढ्दै गएको छ । देशको भविष्य निर्माण गर्ने जनप्रतिनिधि चयन गर्न देश नै चुनावमा होमिएका बेला शान्ति सुरक्षाको प्रत्याभूित गराउने जिम्मा सरकारकै हो, जहाँ गृहमन्त्रीको ठूलो भूमिका हुन्छ । त्यसैले योग्य व्यक्तिलाई गृह मन्त्रालयको जिम्मेवारी छिटोभन्दा छिटो सुम्पनु नै सरकारको प्राथमिक कदम हुनुपर्छ । देशमा गणतन्त्र आइसक्यो, तर फरक विचार राख्नेहरू किन लुकेर आतङ्क मच्चाइरहेका छन् ? सबैलाई अफ्नो विचार जनतामाझ राख्ने अधिकार छ । यदि सही विचार ल्याउँछ भने त्यहाँ डर, धम्की, आतङ्क, गोलाबारुद केही चाहिँदैन । यदि गलत विचार छ भने त्यहाँ पनि डरधम्कीले काम चल्दैन । किनकि जनता जगरुक भइसके । डरधम्की क्षणिक कुरा हुन् । यसले दीर्घकालका लागि नकारात्मक सन्देश प्रवाह गर्छ । त्यसैले सकिन्छ, सत्विचार गर्नु, निर्वाचनको लागि सहयोग गर्नु, नसके बिगार्ने काम नगर्नु नै सबैको हितमा छ । कृष्णचन्द्र वाग्लेदमौली, तनहुँ"
साम्यवादको सन्त्रास,"मुलुक अहिले पूरै निर्वाचनमा होमिएको छ । १७ वर्षसम्म रिक्त स्थानीय निकायले भर्खरै जनप्रतिनिधि पाएको छ । त्यसैगरी नेपालकै इतिहासमा पहिलोपटक हुनगइरहेको प्रदेशसभा निर्वाचन नजिकिएको छ भने प्रतिनिधिसभाको सँगैको निर्वाचनले निर्वाचनलाई थप रौनकता दिएको छ । आसन्न निर्वाचन यो मानेमा पनि पृथक छ कि विभिन्न मुठभेडमा फुटेका तथा क्षेत्रीय राजनीति गर्न रुचाउने सानातिना दललाई थ्रेसहोल्डको प्रावधानले उनीहरूको अस्तित्व संरक्षण गर्नुपर्ने चुनौती सिर्जना गरेको छ । त्यस्तै वाम गठबन्धनको रौनक एकातिर छ, जसले मुलुकलाई समृद्धितिर लैजाने सपना बाँड्दै हिँडेका छन्, मानौं काम गर्न दिने अवसर दिए यदि जनताले भने उनीहरू देशको कायाकल्प नै गर्न सक्छन् । अर्कोतिर आफूलाई लोकतन्त्रको हिमायती ठान्ने कांग्रेस वाम गठबन्धनको चर्को आलोचना गर्दै देशमा अधिनायकवादी साम्यवाद भित्रिने र लोकतन्त्र नै धरापमा पर्ने प्रचारबाजीमा जुटेको छ । हुन त चुनावको बेला विपक्षीको कमजोरी तुल्याई आफ्नो पक्षमा जित हात पार्ने धेय राख्नु राजनीतिक दलको नियति नै बनेको छ । यसलाई धेरै आलोचनाको विषय बनाइराख्नु आवश्यक छैन । तर अर्काको घरको बलेको दीयोलाई निभाएर आफ्नो घरमा उत्सव मनाउनुभन्दा आफ्नो घरमा अझ चम्किलो बत्ती बालेर रमाउनु राम्रो हुन्छ । कांग्रेसलाई अहिले गतिलो चुनावी बहस बनेको छ, साम्यवाद । साम्यवाद के हो, सायद कांग्रेसले राम्रोसँग बुझेको हुनुपर्छ । साम्यवाद त कार्लमाक्र्सको आदर्श सपना थियो, मानवलाई शोषणबाट मुक्ति गर्ने वैकल्पिक योजना थियो । त्यो केवल आदरणीय, सन्तनेताले जो आफन्तवाद, नातावाद र भौतिक सुखसुविधाको मोहमा नपरी सर्वहारा जनताको हित तथा राष्ट्रको नाममा मात्र काम गर्ने राजनीतिज्ञले मात्र अवलम्बन गर्न सक्छ । नेपालको सन्दर्भमा हेर्दा कुनै पनि कम्युनिष्ट नेता त्यस्तो जन्मेको होस्, जसको कुनै आलिशान बंगला नभएको होस्, जसले पूर्णत: साम्यवादलाई अंगिकार गर्छन् भन्नु हास्यास्पद नै हुन्छ । अझ गतिलो उदाहरण त के भने संसारमा कुनै पनि देशमा निर्वाचनबाट अकण्टक अधिनायकवादी साम्यवाद भित्रिएको कुनै दृष्टान्त छैन । साथै यो चुनावी अभियानमा देखिएका निर्वाचन विरोधी कार्यलाई निरुत्साहित गर्दै शान्तिपूर्ण र भव्य तरिकाले चुनाव सम्पन्न गर्ने जिम्मेवारी पनि कांग्रेस सरकारमा रहेकोले बढी जिम्मेवार उसमै रहेको छ । तर यस ऐतिहासिक कार्यमा सबै दलले सघाउनुपर्छ । लोकतन्त्रमा निर्वाचन परिणामलाई प्रत्येक दलले स्वीकार गर्ने ल्याकत हुनुपर्छ । धेरै पटक जनताले निर्वाचित गरे, अब निर्वाचनको लागि निर्वाचन होइन, स्थिरता कायम गर्ने निर्वाचन बनोस् । कृष्णप्रसाद बेल्वासेपाणिनि५, अर्घाखाँची"
मूल्याङ्कन गरेर भोट दिऊँ,"नेताहरूको निर्वाचित भएपछि चटक्कै बिर्सिने बानी बसिसकेको छ । उनीहरू चुनावका बेलामात्रै ठूला आश्वासन बाँड्ने गर्छन् । विजयी भएपछि भने फर्केर नहेर्ने नेताको बानी अब जनताले पनि थाहा पाइसकेका छन् । आजसम्म अधिकांश चुनावमा नेताहरूको काल्पनिक एजेन्डाका भरमा मतदाताले भोट दिएको देखिन्छ । तर आसन्न प्रदेश र प्रतिनिधिसभा चुनावमा जनताले यस्तो गल्ती दोहोर्याउनु हुँदैन । विगत चुनावमा ठगिएकाले अब सचेत भएर मत दिनुपर्छ । उम्मेदवारले योभन्दा पहिले गरेका कार्य मूल्याङ्कनका आधारमा भोट दिनुपर्छ । अधिकांश मतदाता चिल्ला भाषणले मन्त्रमुग्ध हुँदै त्यही आधारमा भोट दिने गर्छन् । तर अब भाषणभन्दा पनि उम्मेदवारले गरेका विगतका कामको आधारमा भोट दिनुपर्छ । आफूले योग्य ठानेको व्यक्तिलाई भोट दिने सबै मतदातामा अधिकार छ । विकास गरेको र जनतासंँग हातेमाले गर्नसक्ने उम्मेदवारलाई भोट दिएर मात्र विजयी गराऔं । त्यस्तै अब हुने चुनावमा पार्टीभन्दा पनि पात्रलाई हेरेर भोट दिन जरुरी छ । अनि मात्रै आफ्नो गाउँठाउँ तथा देशको विकास हुने आशा राख्न सकिन्छ । लोकेश धामीधनगढी५ हंसपुर, कैलाली"
"चुनाव, राजनीति र विकृति","आसन्न निर्वाचनका लागि निर्वाचन आयोगले नै प्रदेशसभाका उम्मेदवारलाई १५ लाख तथा संघका उम्मेदवारलाई २५ लाख रुपैयाँ चुनाव खर्च तोकेको थियो । सामान्य नेपालीका लागि यो पनि ठूलो रकम हो । रकमको परिमाणात्मक अंक हेर्दा त्यत्तिका पैसा खर्च गर्ने हैसियत नहुनेले उम्मेदवार हुनै नपाउने कुरा प्रस्ट हुन्छ । तर यो चुनावमा उम्मेदवारले गरेको खर्च हेर्दा अधिकांश ठाउँमा निर्वाचन आयोगले तोकेको रकमभन्दा १०१५ गुना बढी खर्च भएजस्तो लाग्छ । विभिन्न प्रयोजनका लागि चुनावमा खर्च त हुन्छ नै । तर त्यो खर्च आवश्यकभन्दा पनि अनावश्यक र तडकभडकतर्फ उन्मुख भइरहेको छ । आफ्नो र आफू उम्मेदवार भएको दलको विचार जनमानसमा पुर्याउन स्थानीय एफएमहरूसँग पर्याप्त समय किनेर मजासँग प्रचार गर्दा हुने थियो । आफ्नो चुनावी प्रतिबद्धता उल्लिखित प्रचार सामग्री ठाउँठाउँमा पुर्याउँदा पुग्ने थियो । तिनको सट्टा यहाँ चुनावी प्रचारका लागि अरु दलको भन्दा ठूलो सभाभेला गर्नलाई टाढाटाढाबाट भए पनि धेरैभन्दा धेरै मान्छे उतार्ने प्रतिस्पर्धा छ । पैदल हिंँडेर तोकिएको मिति र समयमा भेला वा सभास्थल पुग्नै असम्भव ठाउँ परेको भए त कुरै सकियो, पुग्न सम्भव हुने नै ठाउँमा पनि हिंँडेर जाने चलन हरायो । अझ चुनावताक त सित्तैमा गाडी चढ्न पाइने भएपछि कोही पनि हिंँड्ने कुरै आएन । अघिल्लो दिन अर्कै पार्टीको भेलामा सहभागी भएका, जता जसले मिठोमसिनो खान दियो, जता नाचगानमा रमाउन पाइयो, त्यतै पछ्याउने उरन्ठेउला युवा वर्ग नै होउन्, ती मान्छेलाई ओसारपसार गर्न ठाउँठाउँमा सवारी साधनमा उम्मेदवारको उल्लेखनीय खर्च हुन्छ । नारा, जुलुसका लागि छुट्टै चाँजोपाँचो मिलाउनुपर्यो । भरसक राष्ट्रिय स्तरकै चर्चित कलाकारहरूको उपस्थिति गराउनुपर्यो । अरुको भन्दा राम्रो, आकर्षक र झिलिक्क परेको झिलिमिली मञ्च बनाउनुपर्यो । सभा, भेलामा उपस्थित हुनेलाई खाजाखानाको राम्रो व्यवस्था छ भनी व्यापक प्रचार गरी उक्त स्थलमा भव्य मांसाहारी भतेर पनि लाउनुपर्यो । जनमानसमा कुनै लोकप्रियता नभए पनि तत्कालको चुनावमुखी प्रचारका लागि राम्राराम्रा फोटा भएका पर्चाहरू जताततै छ्यापछ्यापती टाँस्नुपर्यो । अनि भेलासभामा उपस्थित जनसमुदायलाई आफ्नो र आफ्नो दलको घोषणापत्रबारे राम्ररी बुझाउनुपर्नेमा तिनलाई जाँड, रक्सीसमेत खुवाएर मताउँदै विपक्षी पार्टीको नेतालाई जथाभावी गाली गरेर ताली पाउनुलाई नै नेताको चुनावी सभा सफल भएको मानिने मनस्थिति छ । धेरै उम्मेदवारहरूको चुनावी कार्यक्रम यसैगरी सकिएको छ, सकिंँदैछ । इन्द्रकुमार श्रेष्ठ कमलाकुञ्ज,, ओखलढुंगा"
नयाँ नोट र विस्थापन,"कात्तिक २७ गतेको कान्तिपुरमा विनोदमोहन आचार्यले लेखेको मतदाता सजक हुन आवश्यक शीर्षकको लेख समयसापेक्ष र शिक्षाप्रद छ । लेखमा एउटा सामान्य त्रुटि छ । राम्रालाई चुन्ने अवसर अन्तर्गत लेखिएको छ प्रसिद्ध अर्थशास्त्री ग्रेसमले भनेका थिए, नयाँ नोटले पुरानो नोटलाई विस्थापित गर्छ । यसको आशय नयाँ नोटले पुरानो नोटलाई विस्थापित गर्छ भन्ने नभई पुरानो नोटले नयाँ नोटलाई चलनचल्तीबाट विस्थापित गर्छ भन्ने हो । उदारणका लागि, पसलको साहुले ग्राहकलाई रकम फिर्ता गर्नुपर्दा आफ्नो गल्लामा रहेको १० रुपैयाँको नयाँ र पुरानो नोटमध्ये कुन नोट दिन खोज्छ ? नयाँ कि पुरानो ? उत्तर सहजै आउँछ, पुरानो । तपाई पसलमा सामान खरिद गर्दा साहुलाई आफूसँग भएको १० रुपैयाँको नयाँ र पुरानो नोटमध्ये कुन नोट दिन खोज्नुहुन्छ ? यसको पनि उत्तर सहजै छ, पुरानो नोट । यसरी मानिसले नयाँ नोट आफूसँग राख्न खोज्छ र पुरानो नोट दिन खोज्छ । फलस्वरुप नयाँ नोटको भन्दा पुरानो नोटको चलनचल्ती बढी हुन्छ । अर्थात पुरानो नोटले नयाँ नोटलाई चलनचल्तीबाट विस्थापित गरिदिन्छ । दीपेन्द्र थापानारायण क्याम्पस, दैलेख"
चिनियाँ चाहना,"कान्तिपुरमा मंसिर १ गते प्रकाशित चेतनाथ आचार्यको लेख आसन्न निर्वाचन र चिनियाँ चाहना पढेर केही लेख्न मन लाग्यो । लेखकले भनेका छन् कि वाम गठबन्धन चिनियाँले नगराएको भने पनि उसको चाहना अवश्य थियो । अब चीन पनि भारतको खेल खेल्नमा पछि छैन । नेपालले भारतलाई मात्र गाली गर्ने स्थिति रहेन । चीन पनि यसमा सामेल भएको छ । अत: अब नेपाल परोक्ष वा प्रत्यक्ष रूपले भारतीय र चिनियाँको खुला मैदान हुनेछ । लेखकले भनेका छन् कि जसको पनि स्थिर सरकार आओस् भने चिनियाँ चाहना हो । तर यो कुरा बिल्कुल गलत हो । उसले केवल वाम गठबन्धनको सरकार चाहेको छ, जुन सफल हुने छैन । जहाँसम्म चिनियाँ राष्ट्रपति सी जिनफिङको नेपाल भ्रमण स्थगित भएको कुरा छ भने वाम गठबन्धन भएपछि भारतीय प्रधानमन्त्री नरेन्द्र मोदीको भ्रमण पनि रद्द भएको छ । भ्रमण रद्द होस् अथवा नहोस्, तर एउटा कुरा प्रस्ट छ, अब यहाँ चीन र भारतको जुहारी चल्नेछ । त्यसमा पिसिने नेपाली जनता नै हुन् । डा शिवशंकर यादवछपकैया, वीरगन्ज"
अर्थतन्त्रको संरचनात्मक परिवर्तन कसरी ?,"समय क्रमसंँगै अर्थतन्त्रको संरचनामा परिवर्तन हुन्छ । अर्थतन्त्रको संरचनाले अर्थतन्त्रमा कुनकुन आर्थिक क्षेत्रको हिस्सा के कस्तो छ भन्ने कुरा देखाउँछ । संरचनामा परिवर्तन आएर नै अर्थतन्त्र विकासको गतिमा अघि बढ्छ । विश्वको इतिहासलाई हेर्ने हो भने संरचनात्मक परिवर्तन हँुदै विकास भएको देखिन्छ । खासगरी विकसित देशको आर्थिक संरचना कृषिबाट उद्योग हँुदै सेवा क्षेत्रमा प्रवेश गरेको पाइन्छ । उक्त संरचनागत परिवर्तनले गर्दा अर्थतन्त्रमा उत्पादकत्व वृद्धि भई आम्दानी र रोजगारी बढेको थियो । विकासशील देशहरूमा पनि सही ढंगले आर्थिक संरचनामा परिवर्तन आउने हो भनेमात्र विकसित देशको स्तरमा पुग्न सकिन्छ । कृषिमा मात्रै आश्रित भएर देशले अग्रगति लिन नसक्ने ठानिन्छ । बढी उत्पादकत्व भएको क्षेत्रमा श्रमको परिचालन भएमात्र एकातर्फ आर्थिक वृद्धिदर बढ्छ भने प्रतिव्यक्ति आम्दानी पनि बढ्छ । तसर्थ बढी उत्पादकत्व भएको क्षेत्रमा रोजगारी सिर्जना हुनु जरुरी छ भने कृषि क्षेत्रजस्ता परम्परागत क्षेत्रमा कम श्रमबाट बढी उत्पादन हुने व्यवस्था गर्नु जरुरी छ । तसर्थ विकासको फड्को मार्न विकासशील देशहरूले लक्षित संरचनात्मक परिवर्तन गर्न आवश्यक नीतिगत व्यवस्था गर्नुपर्छ । नेपालको अर्थतन्त्रको पनि संरचनामा परिवर्तन हुँदै गएको छ । कुल गार्हस्थ्य उत्पादनमा कृषि क्षेत्रको योगदान घट्दै गएको छ । आर्थिक वर्ष २०३१३२ मा कृषि क्षेत्रले कुल गार्हस्थ्य उत्पादनमा ७१६ प्रतिशत योगदान दिएको थियो भने औद्योगिक क्षेत्रले ८० प्रतिशत र बाँकी २० प्रतिशतजति सेवा क्षेत्रले योगदान दिएको थियो । त्यसको दस वर्षपछि कृषि क्षेत्रको योगदान घटेर ५१२ प्रतिशत रह्यो, झन्डै २० प्रतिशत बिन्दुले घट्यो । अर्को दस वर्षपछि २०५१५२ मा आइपुग्दा थप १० प्रतिशत बिन्दुले घटेर ४१० प्रतिशत जतिमा झर्यो । त्यसपछि आर्थिक वर्ष २०६१६२ मा आइपुग्दा कृषि क्षेत्रको योगदान ३५२ प्रतिशतमा ओर्लियो, दस वर्षमा जम्मा ६ प्रतिशत बिन्दु जतिले घट्यो । आर्थिक वर्ष २०७१७२ मा कृषि क्षेत्रको अंश ३१२७ प्रतिशतमा पुग्यो । कृषि क्षेत्रको योगदान घट्दै गए पनि पछिल्लो समय यसको घट्ने दरमा कमी आएको छ । यसको मतलब पछिल्लो समय नेपाली अर्थतन्त्रको संरचनात्मक परिवर्तन सुस्त गतिमा मात्र भएको छ । तुलनात्मक रूपमा हेर्दा विकसित देशहरूमा कृषि क्षेत्रको योगदान झिनो हुने गर्छ । उदाहरणको लागि कृषि क्षेत्रले सन् २०१५ मा संयुक्त राज्य अमेरिका र जापानमा १ प्रतिशत र दक्षिण कोरियामा २ प्रतिशतमात्र योगदान दिएको छ भने मलेसियामा यो क्षेत्रको योगदान ९ प्रतिशतजति छ । यसरी हेर्दा नेपालमा कृषि क्षेत्रले अझै ठूलो हिस्सा अर्थतन्त्रमा ओगटेको छ । विकासका क्रममा थप संरचनात्मक परिवर्तन हँुदै जाँदा यो थप घट्नुपर्ने देखिन्छ । धेरैजसो विकसित देशमा कृषि क्षेत्रको योगदान घट्दै जाँदा खासगरी औद्योगिक क्षेत्रको योगदान बढेको थियो, पछिमात्र सेवा क्षेत्रको अंश बढेको थियो । तर नेपालमा औद्योगिक क्षेत्र फस्टाउन सकेन । यसको योगदान २०७२७३ मा केवल १४ प्रतिशतजति छ । यसमा पनि उत्पादनमूलक उद्योगहरूको योगदान खालि ५७२ प्रतिशतजति छ । रोजगारी सिर्जनामा उल्लेख्य भूमिका खेल्नुपर्ने औद्योगिक क्षेत्र नेपालमा सुस्ताएको छ । सेवा क्षेत्रको विस्तारले मात्र नेपाली अर्थतन्त्रमा केही संरचनात्मक परिवर्तन आएको देखिन्छ । नेपाली अर्थतन्त्रमा सेवा क्षेत्रको योगदान ५४ प्रतिशतजति पुगेको छ । नेपालमा उत्पादनको संरचनामा आएको परिवर्तन अनुरुप रोजगारीको संरचनामा परिवर्तन आएको छैन । यसले गर्दा संरचनागत परिवर्तनबाट आम मानिसले फाइदा लिनसकेका छैनन् । २०६८ सालको जनगणनाले देखाए अनुसार कृषि क्षेत्रले ६७ प्रतिशत श्रमलाई रोजगार दिएको छ, जबकि त्यो वर्ष कृषि क्षेत्रले कुल गार्हस्थ्य उत्पादनमा ३५ प्रतिशतमात्र योगदान दिएको थियो । यसले के देखाउँछ भने कृषि क्षेत्रमा आश्रित श्रमिकहरूको उत्पादकत्व ज्यादै कम छ, यसले प्रतिव्यक्ति आम्दानी बढाउन सहयोग गर्दैन । त्यस वर्ष औद्योगिक क्षेत्रले करिब ९ प्रतिशत श्रमशक्तिलाई मात्र रोजगार प्रदान गरेको थियो भने सेवा क्षेत्रले बाँकी २४ प्रतिशत श्रम शक्तिलाई रोजगारी दिएको थियो । खासगरी सेवा क्षेत्रको अर्थतन्त्रमा जुन हिस्सा बढेको छ, त्यस अनुरुप यस क्षेत्रले रोजगारी सिर्जना गर्नसकेको छैन । यो नै नेपालको अर्थतन्त्रको संरचनात्मक परिवर्तनको कमजोरी अथवा विकृति हो । दुई तिहाइ श्रमशक्तिलाई रोजगार दिएर नेपालको कृषि क्षेत्रले अर्थतन्त्रमा एक तिहाइजति योगदान दिएको छ । यो अवस्थाले नेपालको अर्थतन्त्रको केही कमजोरीलाई उजागर गर्छ । जस्तै पहिलो नेपालको कृषि क्षेत्रको उत्पादकत्व कम छ । उत्पादकत्व कम हुनु भनेको यस क्षेत्रमा लागेकाको प्रतिव्यक्ति उत्पादन तथा आम्दानी कम रहनु हो । तसर्थ नेपालको आर्थिक वृद्धिदरले गति लिनसकेको छैन र प्रतिव्यक्ति आम्दानी अपेक्षित रूपमा बढ्नसकेको छैन । दोस्रो, कृषि क्षेत्रमा संलग्न जनशक्ति पूर्ण रोजगार छैनन्, अर्धबेरोजगारीको अवस्थामा छन् । तेस्रो, कृषिमा कम उत्पादकत्व रहेकोले जीवनस्तर सुधार गर्न कठिन देखेर नै श्रमशक्ति यस क्षेत्रबाट पलायन भइरहेको छ । तर त्यही अनुरुप विस्तार भइरहेको सेवा क्षेत्रले श्रमशक्तिलाई समेट्नसकेको छैन । यसले गर्दा नेपालीहरू बाह्य रोजगारीमा जान बाध्य भएका छन् । बाध्यताका रूपमा सुरु भएको वैदेशिक रोजगारी अहिले फेसन र संस्कृतिजस्तो भएको छ । राम्रै उब्जाउ खालका जग्गाजमिन हुनेहरू पनि विदेश पलायन भइरहेको स्थिति छ । पञ्चायतको अवसानताका सुरु भएको र बहुदलीय व्यवस्थाको सुरुवातपछि तीव्रदरमा अगाडि बढाइएको आर्थिक उदारीकरण र निजीकरणले नेपालमा निजी क्षेत्रतर्फ आर्थिक गतिविधि बढ्न सहयोग पुर्याएको थियो । उद्योगधन्दा र सेवा क्षेत्रको विस्तार भएको थियो, जसले केही रोजगारी सिर्जना पनि गरेको थियो । त्यतिखेर सीमान्त रूपमा भए पनि अर्थतन्त्रको संरचना सही दिशातर्फ जानलागेको थियो । तर एकातर्फ बजार व्यवस्थापन सही ढंगले नहँुदा अन्धाधुन्द निजीकरण भयो भने सामाजिक असन्तोष बढ्ने मौका पायो, विकासमा सरकारको भूमिका खुम्चियो र सशस्त्र द्वन्द्व सुरु भयो । फलस्वरुप लगानी वातावरण हराउँदै गयो, अर्थतन्त्रमा आयात बढ्दै गयो । आन्तरिक सशस्त्र द्वन्द्वले गर्दा सुरक्षाका लागि पनि गाउँबाट सहरतर्फ र विदेशतर्फ जाने क्रम बढ्यो । यसले गर्दा नेपालको अर्थतन्त्रको संरचनात्मक परिवर्तन सही दिशातर्फ अघि बढ्न सकेन । राजनीतिक अस्थिरता र द्वन्द्वले पछिल्लो समयमा अर्थतन्त्रको संरचनात्मक परिवर्तन सही ढंगले नहुँदा नेपाली अर्थतन्त्रले अपेक्षित गति समात्नसकेको छैन । तर अब राजनीतिक मुद्दाहरू सल्टिन लागेको अवस्था छ । नेपालको नयाँ संविधान अनुरुप स्थानीय तहको निर्वाचन भइसकेको छ भने प्रदेशसभा र केन्द्रको निर्वाचन हुनगइरहेको छ । अब बन्ने केन्द्र र प्रदेश सरकारहरूले नेपाली अर्थतन्त्रको संरचनात्मक परिवर्तनलाई सकारात्मक दिशातर्फ अगाडि बढाउने काम गरेमात्र आर्थिक समृद्धि हासिल हुनसक्छ । औद्योगीकरणलाई जोड दिई उत्पादकत्व उच्च हुने क्षेत्रमा रोजगारी सिर्जना गर्ने र कृषि क्षेत्रको उत्पादकत्व बढाउन आधुनिकीकरण र यान्त्रीकरण गर्नुपर्ने खाँचो छ । उच्च आम्दानी हुनेगरी पर्याप्त गैरकृषि क्षेत्रमा रोजगारी सिर्जना भए नै दिगो रूपमा गरिबी निवारण गर्न र उत्पादन वृद्धि गर्न सहयोग पुग्छ । अब पनि सही ढंगले अर्थतन्त्रको संरचना परिवर्तन गर्नेगरी नीति तथा कार्यक्रम नल्याउने हो भने नेपालले उच्च आर्थिक वृद्धिसहित रोजगारी सिर्जना गर्न सक्दैन । रोजगारीको सुनिश्चितता गर्नेतर्फ नीति तथा कार्यक्रम लक्षित हुनुपर्छ । श्रेष्ठ नेपाल राष्ट्र बैंक, अनुसन्धान विभागका निर्देशक हुन् ।"
मधेसको काँडो दहेज,"पर्साका एक पढालेखा मित्रले बहिनीको बिहेको कुरो छिने । कुरोसँगै २० लाख रुपैयाँ दहेज दिने निर्णय छिने । केटा पक्षका आफन्त आएर दुई दिन लगाई वार्ता गरे । मुश्किलले २० लाखमा झारियो, ती मित्रले सुनाए, सुरुमा त ३० लाख भनेका थिए । केटा इन्जिनियर भएकाले त्यति मात्र दिनुपर्ने भयो । त्यसअघि एकजना डाक्टरको कुरा आएको थियो । उनका आफन्त ४० लाखभन्दा तल झर्दै झरेनन् । युवतीका आफन्त २५ लाखभन्दा माथि जान सकेनन् । अन्तत: कुरो मिलेन । युवायुवती मन परापर भए पनि बिहे सम्भव भएन । महोत्तरीका एक प्रहरीले छोरीलाई राम्रो शिक्षा दिए । अंग्रेजीमा राम्रो नम्बर ल्याएर उनकी छोरीले स्नातकोत्तर गरिन् । उनलाई अहिले ठूलो पिरलो छ छोरीका लागि उपयुक्त जोडी भेटिँदैन । पढेको व्यक्तिले गतिलो गरी दहेज माग्छ । २०२५ लाखभन्दा तल त कसैले कुरै गर्दैन, उनले भने, त्यति पैसा जुटाउने मसँग कुनै उपाय छैन । मधेसमा धेरैले छोरीलाई नपढाउनुको कारण उनी बल्ल अनुभूत गर्दैछन् । नपढाए सामान्य मान्छेसँग बिहे गराइदिए भयो, दहेज थोरैले चल्ने भयो । त्यही भएर छोरालाई डाक्टर, इन्जिनियर बनाए पनि छोरीलाई अक्षरै नचिन्ने हालतमा राख्ने धेरै हुन्छन् । मधेसका जिल्लाहरूमा दहेज ठूलो रोग बनिरहेको छ । गाई, बाख्रा बेच्ने बजारजस्तो मान्छेको मोलतोल हुन्छ । यसमा जग्गा ब्यापार र वैदेशिक रोजगारका जस्तै बिचौलिया हुन्छन् । युवतीका आफन्तसँग मोलमोलाइ गर्छन् । ठूलो मूल्यबाट सुरु गरेर अलि तलसम्म झर्न पनि सक्छन् । कसैले त जति गरे पनि झर्न मान्दैनन् । यहाँ कुनै पनि बाबुआमाका लागि छोरो जन्मिनु धन हो भने छोरी जन्मिनु ऋण । हेर्दा दहेज निरन्तरको परम्परा भए पनि मधेसको सामाजिक, आर्थिक एवं पारिवारिक दुरवस्थामा यो मुख्य कारक बनेको छ । छोरी पढाउन यसले एकातिर निरुत्साहन गरेको छ भने अर्कातिर मधेसी समुदाय क्रमश: गरिब हुँदै जानुको कारण यही हो । सामान्यत: औसतभन्दा बढी सन्तान जन्माउने यस समुदायमा हरेक छोरीको बिहे टाउकामा तरबार झुन्ड्याएजस्तो हुन्छ । कि जग्गाजमिन बेच्नुपर्छ, कि सयकडा ३६ प्रतिशत ब्याजमा साहुको ऋण नै काड्नुपर्ने हुन्छ । ऊ टाट पल्टिँदै जान्छ । आज बेचेको जग्गा ५ वर्षमा २० गुणा महँगो हुन्छ । किन्नेहरू करोडपति हुन्छन्, छोरीका बाबुआमा कंगालपति हुन्छन् । दहेज यस्तो अर्को विकृति हो, जसले पारिवारिक भेदभाव मात्र होइन, सामाजिक खाडल निर्माण गर्छ । छोरीलाई बिहेमा खर्च गर्नुपर्ने भएकाले पढाउन नसकेको अभिभावकको तर्क सुनिन्छ, तर त्यसले मानवीय विकासमा नकारात्मक प्रभाव पारिरहेको हुन्छ । अर्कातिर छोराका लागि बाबुआमाले जेजति खर्च गरेका हुन्छन्, बिहेमा बुहारीबाट उठाउने मनोभावना हुन्छ । कुनै युवती कुनै घरमा दुलही बनेर भित्रिँदा सम्मानित सदस्यका रुपमा होइन, किनिएको वस्तुको हीनग्रस्त भावना लिएर पस्नुपर्ने हुन्छ । मधेसी समुदायमाथि अन्य समुदाय हाबी हुने, ऋणी बनेर छिरेर साहु बनेर निस्किने कारणमा दहेजको हात छ । मधेसी मूलका अधिकांश कर्मचारीले मन खाएकालाई मन खोलेरै भन्ने गरेका हुन्छन् छोरीको बिहेका लागि खर्च जुटाउनु छ, जसरी भए पनि कमाउनुछ । आखिर औकातभन्दा माथि खर्च गर्नुपर्ने बाध्यताले अनैतिक आर्जनलाई बढावा दिन्छ ।मधेसका युवामा दहेजविरोधी भावना क्रमश: विकास नभएको होइन, तर अभिभावकका अगाडि उनीहरू मौन रहनुपर्ने बाध्यता छ । बिचौलियाले अभिभावकलाई लान्छन् । उनीहरूले डिल गर्छन् । बेहुलाबेहुली हुने व्यक्तिले त्यसभित्रको लेनदेन थाहा पाउँदैनन् । एकजना डाक्टरका बुवा सरकारी सेवामा रहेछन् । उनले छोराका लागि ३८ लाख रुपैयाँ दहेज छिनेछन् । युवतीका अभिभावकले बैंक खातामा हालिदिने भनेछन् । खातामा सीधै पैसा राख्न लगाउँदा स्रोत पहिचान नहुने, अख्तियारको फन्दामा परिनेजस्ता कारण उनले नगदै लिएर आउन भनेछन् । जनकपुरबाट बीगरगञ्जसम्म गाडी रिजर्भ गरेर सुरक्षासहित पैसा लिएर जानुपर्यो, युवतीका दाइले घटना सुनाए, पैसा नभई पनि नहुने, राज्यको डरले थुरथुर पनि हुनुपर्ने । कस्तो दोहोरो बिकृति ?दहेजकै विकृतिका कारण मधेसमा छोरी परिवारका धेरै अधिकारबाट बञ्चित हुन्छन् । पहिल्यै परीक्षण गरेर छोरी भए गर्भपतन गराउने प्रचलन पनि यही कारण बढ्दो छ । लगातार छोरी जन्माउने महिलालाई परिवारबाट दुव्र्यवहार र दुर्वचन सुरु भइहाल्छ । अनेक लाञ्छना लगाएर कतिपय परिवारमा त यातना नै दिन्छन् । त्यतिबेला उनीहरूले के बिर्सिसकेका हुन्छन् भने आफूले गाली गरिरहेकी महिला पनि कुनै दिन ठूलो मात्रामा दहेजसहित यस घरमा भित्रिएकी पात्र हो । बुहारीका अभिावकसँग दाइजोमा कस्नेहरू आफ्नी छोरीलाई चाहिँ सकेसम्म कम दिन खोज्छन् । छोरै मात्र जन्मियोस्, सम्पत्ति ल्याओस् मात्र भन्ने भावना हुन्छ ।दहेजकै कारण गरिब झन् गरिब हुने र एकदिन सुकुम्बासी बन्ने अवस्था आउने छ । जब दाइजो तय गरिन्छ, बैनाबापत निश्चित रकम भुक्तानी गरिन्छ । बाँकी बिहेअघि नै दिइसक्नुपर्छ । कथंकदाचित जुटाउन नसक्दा बिहे नै बिथोलिएका घटना पनि छन् । कतिपय अवस्थामा ब्याजसहित यति समयपछि दिने भनी लेनदेनको तमसुकै गरिएको पनि पाइन्छ । यस्ता घटनाले समाज बिग्रिँदै जान्छ । मधेसी समुदायबाट यो काँडो नझिकुन्जेल यहाँको प्रगति असम्भव छ । तर, कुनै पनि राजनीतिक दल र उम्मेदवारले दहेज हटाउने विषयलाई एजेन्डा बनाउन सकेका छैनन् । नेताहरू बरु ढुक्कै भन्छन् दहेज हटाउँछु भन्यो भने भोट डामाडोल हुन्छ, कसले भनोस् ? थाहा छैन, यो रोग कहिले निको हुने हो ?"
राजनीतिप्रति जनअपेक्षा,"अहिले वाम गठबन्धनको चर्चा जताततै चलिरहेको छ । त्यस्तै प्रजातान्त्रिक शक्तिहरूको गठबन्धन पनि विस्तारै चलिरहेको छ । जेजस्ता तर्कवितर्क गरे पनि यो देशको हितमा छ, जनताको हितमा छ र सिंगो नेपाल र नेपालीको हितमा छ । यसै प्रसंगमा यो पंक्तिकारले सात वर्ष पहिला काठमाडौंको चिसो याममा घाम ताप्दै एकजना पुराना वामपन्थी नेतासँग यसै बारेमा एउटा बहसमा भनेकी थिएँ तपाईंहरूका दसवटा कम्युनिस्ट पार्टी छन्, तिनलाई मिलाएर एकै ठाउमा ल्याउने काम गर्न सकिँदैन ? यस्तो कुरा सुनेर निकै रुष्ट भएर उनले भने, यो कुनै हालतमा हुन सक्दैन । त्यस्तै प्रजातान्त्रिक विचार बोक्ने नेताहरूसँग पनि भेटमा यही कुरा राखिरहन्थेँ, तपाईंहरू प्रजातान्त्रिक विचार बोक्नेहरू पनि एकत्रित हुनुहोस्, दसवटा भएर विभाजित नहुनुहोस् । उनीहरूलाई पनि राम्रो लाग्दैनथ्यो, मेरो कुरो । त्यसैले नाक खुम्च्याउँदै हिँड्थे । हो, नेपाली राजनीतिक इतिहासमा नयाँ दलहरू उम्रिने र मर्ने पनि चलिरहेकै छ । तर नेपाली समाजलाई चाहिएको के हो भने स्थिर राजनीति । यसको अभावमा जनताले न दशकौंसम्म विकास निर्माणको प्रत्याभूति गर्नसके नत स्थायित्वको आभास पाउन सके । देशमा लोकतन्त्र, गणतन्त्र आयो, खोइ जनताले अपेक्षा गरेको जनजीविकामा अलिकति राहत ? उही सरकार बनाउने र गिराउने खेलभन्दा कुनै राजनीतिक दलले जनताको आशा, अपेक्षा कत्ति पनि पूरा गर्न सकेनन् । किनभने कुनै दलको हातमा स्पष्ट बहुमत थिएन । जनताले कुनै राजनीतिक दललाई बहुमत दिएनन् । तर उनीहरूलाई आपसमा मिलेर काम गर्न जनादेश थियो । त्यसलाई उनीहरूको दिमागले के बुझ्न सक्थ्यो ? उनीहरू त सत्तामा को जाने को नजाने ? कसलाई बाहिरी प्रभुहरूको समर्थन छ र कसलाई छैन भन्ने कुरामै केन्द्रित भइरहे । पछिल्लो समय उनीहरूको घैंटामा घाम लागेको छ । यसको पछिल्लो उदाहरण वाम गठबन्धन र वाम एकता अभियान घोष्णा हो । यो गठबन्धन देखेर प्रजातान्त्रिक शक्ति पनि विस्तारै एक हँुदै जादैछन् । यो आफैंमा राम्रो संकेत हो । नेपालमा दुईटामात्र दल हुनुपर्छ । अनिमात्र देशको समृद्धि सम्भव छ, विकास निर्माण, आर्थिक प्रगति सम्भव छ । स्थिर राजनीति हुनासाथ एउटाले बनाउन थालेको संरचना अर्काेले भत्काएर त्यो ठाउमा अर्काे संरचना खडा गर्ने काम अन्त्य हुनेछ । हाम्रो देशमा सरकार परिवर्तन हुनासाथ अगाडिका सरकारहरूले सुरु गरेका राम्रा कामको पनि निरन्तरता दिने चलन छैन । आफ्ना कामकुरा मात्र ठीक भन्ने र त्यही अनुसार अगाडिपछाडि केही नहेरी नसोची आफ्नै तालमा नाच्ने चलन छ । अबका सरकारहरूले हिजोका सरकारहरूले अगाडि बढाएका राम्रा योजना, आयोजना, जनहितमा गरिएका निर्णय बिनापूर्वाग्रह अगाडि बढाउन, कार्यान्वयन गर्न आवश्यक छ । जनता चाहन्छन् सरकार बदलिँदैमा आफ्नो जीवनको जिजीविषा नबदलियोस् । समयले माग्दैछ, स्थायी सरकार, शान्ति र विकास । यही कुरा बुझेरै होला, हाम्रा नेताहरूले एकताको हात अगाडि बढाएको । यो कार्य सफल रूपमा अगाडि बढाउने हो भने नेपाल र नेपालीको जनजीविकामा केही परिवर्तन आउने कुरामा कसैको दुईमत हुन सक्दैन । त्यसैले नेपालका राजनीतिक दलहरू र तिनका नेतृत्वकर्ताले व्यक्तिगत र दलगत स्वार्थबाट माथि उठेर देश र आम जनताको स्वार्थ सोच्न आवश्यक छ । किनभने उनीहरूले आफ्नो स्वार्थ र आफ्नो दलगत स्वार्थ बारेमा जति सोच्नु थियो, विगतमा सोचिसके । अब उनीहरूले सोच्ने भनेको देश र जनताको हितमा आआफ्ना तर्फबाट केके गर्न सकिन्छ, त्यसैको लागि केके योगदान दिन सकिन्छ भन्ने हो । यसको जाँच अब जनताको अदालतमा हुन्छ । अनि कोको देशको इतिहासमा सत्पात्र बनेर उभिनेछन् ? कोको खलपात्र बनेर उभिनेछन् ? यसको लेखाजोखा नेपालको राजनीतिक इतिहास र समाजले गर्नेछ । यसका लागि हामीले त्यो समय पर्खिनुपर्नेछ । यिनले केके गर्छन्, अब त्यो पनि हेर्नु छ ।"
सहयात्री बीच टक्कर,"भोजपुर प्रतिनिधिसभाका उम्मेदवार अजम्बर राई काङमाङ र राजेन्द्र राई कुनै बेला राजनीतिक सहयात्री थिए । ४० को दशकदेखि विद्यार्थी राजनीतिबाट उनीहरूको यात्रा सुरु भएको हो । उनीहरू दुवै एमालेको विद्यार्थी संगठनमा सक्रिय थिए । संघीय फोरमका काङमाङ लोकतान्त्रिक गठबन्धनबाट र एमालेका राई वामबाट चुनावी मैदानमा उत्रिएका छन् ।काङमाङ टेम्केमैयुम गाउँपालिकाका र राई षडानन्द नगरपालिकाका बासिन्दा हुन् । राई ०४३ तिर काठमाडौं पुगेपछि आरआर क्याम्पसको स्ववियु सदस्य हुँदै ०४९ मा सभापति निर्वाचित भए । काङमाङ भोजपुर बहुमुखी क्याम्पसको स्ववियु सदस्य भए । ०४७ मा युवा संघ स्थापना भएपछि उनको राजनीति भोजपुर संयोजक हुँदै युवा संघतिर मोडिएको थियो ।०५४ मा एमाले विभाजनपछि काङमाङ मालेतिर लागे । काङमाङ माले सम्बद्ध युवा संघको महासचिव हुँदा राई एमाले सम्बद्ध अनेरास्ववियुको महासचिव हुँदै २ पटक अध्यक्ष बने । पार्टी एकीकरणपछि राई अखिलको अध्यक्ष र काङमाङ युवा संघको सचिव भए । राई अखिल अध्यक्षबाट बिदा भएपछि काङमाङ युवा संघको अध्यक्ष बने । ०६५ को आठौं महाधिवेशनमा राई प्रतिनिधि भएनन् । तर काङमाङ झलनाथ प्यानलबाट वैकल्पिक केन्द्रीय सदस्य निर्वाचित भए । एमालेभित्र रहँदा बेग्लाबेग्लै पद भए पनि जिम्मेवारी वहनमा दुवैको एकता हुन्थ्यो ।संविधानसभाको दोस्रो निर्वाचनताका एमालेले पहिचानको मुद्दालाई लत्याएको भन्दै काङमाङ संघीयमा लागे । त्यसपछि काङमाङ र राईको राजनीतिक यात्रा दुई धार बन्यो ।काङमाङ र राईको उम्मेदवारीमा रोचक कुरा भनेको एउटै राजनीतिक पृष्ठभूमिबाट जन्मिएर दुईधारमा पुग्दासम्म बलिया र खारिएका यी प्रतिस्पर्धी कसले बाजी मार्ला भन्ने नै हो । यो निर्वाचन काङमाङका लागि दोस्रो र राईका लागि पहिलो अनुभव हो ।०७० को संविधानसभा निर्वाचनमा तेस्रो स्थान ल्याएका काङमाङलाई यतिबेला कांग्रेस र दुवै राप्रपाको साथ छ । पहिलोपल्ट उठेका राईलाई माओवादी केन्द्रको साथ छ । अध्ययनशील, निष्ठावान्, निडर, प्रखर, वैचारिक ज्ञान र भूगोलप्रति माया गर्ने यी दुवै उम्मेदवार मतदाताबाट रुचाइएकाभित्र पर्छन् ।"
राणा र तामाङको रस्साकस्सी,"सिन्धुपाल्चोक निर्वाचन क्षेत्र नं २ को प्रतिनिधिसभातर्फ लोकतान्त्रिक गठबन्धनबाट राप्रपा (प्रजातान्त्रिक) का पशुपतिशमशेर राणा र वाम गठबन्धनका एमाले उम्मेदवार शेरबहादुर तामाङका बीचमा चुनावी प्रतिस्पर्धा चुलिएको छ । २०७० को दोस्रो संविधानसभा चुनावमा पनि यी दुवै उम्मेदवार आमनसामने भएका थिए । राणालाई एमाले युवा नेता तामाङले हराएका थिए ।तत्कालीन क्षेत्र नं ३ बाट लगातार २०४८, २०५१ देखि २०५६ को संसदीय चुनाव जितेका राणालाई २०६४ सालको पहिलो संविधानसभाको चुनावमा माओवादी केन्द्रका दाबा तामाङले हराए ।०६४ को निर्वाचनअघि जित्दै आएको क्षेत्रबाट राणा चुनावी प्रतिस्पर्धामा होमिएका छन् । संघीय संरचनाअघि ३ क्षेत्र रहेको सिन्धुपाल्चोकमा अहिले २ क्षेत्र कायम भएको छ । पहिलेको क्षेत्र नं ३ सँगै प्रतिनिधिसभा २ अन्तर्गत अहिलेको संरचनामा केही गाउँ थपिएका छन् । थपिएका गाउँ दुवैको पकड क्षेत्र भएकाले पनि यो पटक फेरि दुवै चुनावी मैदानमा उत्रिएको गठबन्धन बताउँछन् । स्थानीय तहको मत परिणाम हेर्दा लोकतान्त्रिकको वाम गठबन्धनको तुलनामा करिब १० हजार २ सय ७२ मत कम छ । प्रतिनिधिसभाको क्षेत्र नं २ मा वाम गठबन्धनको ४० हजार ७ सय ८८ मत छ । यसै क्षेत्रमा लोकतान्त्रिक गठबन्धनको मत ३० हजार ५ सय १६ छ ।युवा नेता तामाङले निर्वाचन क्षेत्रमा कालोपत्रे सडक सञ्जाल, बिजुली, स्वास्थ्यचौकीदेखि सम्पूर्ण भौतिक विकास र समृद्धिलाई एजेन्डा बनाएको बताए । रोजगारी सिर्जना गरी विदेशिने क्रम रोकनेछु, गाउँगाउँमा विकासको प्रारम्भ गर्नेछु, उनले भने । वार कि पार मा राणाको भविष्य राप्रपा (प्रजातान्त्रिक) का अध्यक्ष राणाको राजनीतिक भविष्य यो निर्वाचनको परिणामले निर्धारण गर्दैछ । मंसिर १० मा हुने निर्वाचनमा राणा पराजित भएमा उनको राजनीतिक भविष्य अन्योल हुने सम्भावना पनि छ । पार्टी झनै सानो हुँदै जानु र उमेरसमेत ढल्कँदै गएकाले अबको निर्वाचन परिणाम राणाको पोल्टामा नपरे उनको राजनीतिक भविष्य संकटमा पर्ने देखिन्छ । २०३१ सालमा साबिक थुम्पाखर गाउँ पञ्चायतको उपप्रधानपञ्च जितेका उनले जिल्ला पञ्चायतको उपसभापति हुँदै राष्ट्रिय पञ्चायत सदस्य जितेका थिए ।२०३१ पछिको २०३४, २०३८ देखि २०४३ मा भएका राष्ट्रिय पञ्चायतमा उनी निर्वाचित भएका थिए । बहुदलपछिका तीन निर्वाचनमा विजयी राणा संविधानसभाका दुवै निर्वाचनमा पराजित भए । प्रजातन्त्र पुन:स्थापनापछिको पहिलो निर्वाचनमा पञ्चहरूको अस्तित्व नभएका बेला पनि उनले चुनाव जितेका थिए । ०५१ को निर्वाचनमा क्षेत्र नं ३ बाट कांग्रेसका कान्छा लामालाई हराउँदै राणा सांसदमा निर्वाचित भए । ०५६ सालको चुनावमा राणाले जिल्लाको दुईवटा क्षेत्रबाट एकसाथ चुनाव लडे । क्षेत्र नं १ मा कांग्रेसका मोहनबहादुर बस्नेतसँग हारेका उनले क्षेत्र नं ३ मा बाजी मारे । दुईपटकसम्म राणाबाट पराजित कांग्रेसका कान्छा लामा यस पटक उनैलाई जिताउन लागिपरेका छन् ।तामाङ बाहुल्य रहेको प्रतिनिधिसभा क्षेत्र नं २ मा राणालाई विजयको झन्डा गाड्नु धेरै चुनौती बनेको छ । एमालेका शेरबहादुर तामाङ र माओवादी केन्द्रका पूर्वसभासद दाबा तामाङ प्रदेश सभाको उम्मेदवार भएकाले राणालाई विजय पाउनु सहज छैन । तत्कालीन क्षेत्र नं २ को करिब २५ हजार मतदाता वर्तमान क्षेत्र नं २ मा परेकाले राणा हौसिएका हुन् । स्थानीय तहको मत आँकलन गरेर मात्रै हुँदैन, यो फरक निर्वाचन हो, पशुपति शमशेर भन्छन् । ७ पटक चुनाव लडेका राणाले ५ पटक जित र २ पटक हार व्यहोरेका छन् । धर्मसंस्कृति, सडकजस्ता पूर्वाधारको स्थायी विकास, गाउँमा विकासको खाका र समृद्ध नेपाल, राष्ट्रियता संरक्षणलाई मुख्य एजेन्डा बनाएर चुनावी प्रचारमा लागिरहेको राणा बताउँछन् । यसपटक मेरो जित निश्चित छ, उनले भने, वाम गठबन्धनले कुनै असर गर्दैन ।"
भिड्दै विद्यार्थी नेता,"रुकुम (पश्चिम) खड्गबहादुर डाँगी नेपाल विद्यार्थी संघका केन्द्रीय उपाध्यक्ष छन् । उनी कांग्रेसबाट जिल्लाको प्रदेशसभा ख का उम्मेदवार हुन् । उनीसँग भिडदै छन् पूर्वविद्यार्थी नेता गोपाल शर्मा । अखिल क्रान्तिकारीका पूर्वउपाध्यक्ष शर्मा वाम गठबन्धनका उम्मेदवार हुन् । डाँगी अहिले कांग्रेसको महाधिवेशन प्रतिनिधि हुन् भने शर्मा नेकपा माओवादी केन्द्रका जिल्ला संयोजक छन् । उनीहरू दुवै चौरजहारी नगरपालिकाका बासिन्दा हुन् । डाँगी १० का हुन् भने शर्मा ५ नम्बर वडाका । उमेर पनि समान, ३९ वर्ष । उक्त क्षेत्रमा ३ जनाको उम्मेदवारी परे पनि प्रतिस्पर्धा डाँगी र शर्माबीचमै हुने देखिन्छ । चुनाव प्रचारप्रसारमा व्यस्त दुवैजनाले आफूले जित्ने दाबी गरेका छन् । डाँगीले मूल्य, मान्यता र निष्ठाको राजनीति गरेकै कारण आफूलाई मत आउने तर्क गरे । मैले २२ वर्ष समाजसेवामै समर्पित गरेको छु, उनले भने, यो बीचमा आएका कैयन अवसर पनि जनताकै निम्ति त्यागेकाले परिणाम मेरै पक्षमा हुनेमा ढुक्क छु । प्रचारप्रसार क्रममा सबैतिरबाट साहानुभूति र सद्भाव पाएको उनको भनाइ छ । गठबन्धन उम्मेदवार शर्माले जिल्लामा माओवादीको जनाधार बलियो रहेको, त्यसमा पनि एमाले थपिएपछि आफ्नो विजय पक्का भइसकेको बताए । जनताको माग र आवश्यकताको पहिचान जति यो गठबन्धनले गरेको छ त्यति अरूले गर्दैनन्, यसबीच भएका विकास निर्माण र थालिएका कामले यही भन्छन्, उनले भने, जनताको माग सम्बोधनका लागि पनि गठबन्धनको जित हुनेमा शंका छैन । गठबन्धनले रुकुमलाई समृद्ध बनाउन समग्र विकासको अवधारणा र नीति तयार पारेको शर्माको भनाइ छ । मुसीकोट नगरपालिकाका वडा १२, १३, १४, त्रिवेणी र सानीभेरी गाउँपालिका तथा चौरजहारी नगरपालिका प्रदेश ख मा पर्छन् । उक्त क्षेत्रमा ४२ हजार ३ सय ७७ मतदाता छन् । स्थानीय तहमा उक्त क्षेत्रका ३ स्थानीय तह माओवादीले जितेको छ । मुसीकोट नगरपालिकाका वडामध्ये १३ माओवादी र १२, १४ नम्बर वडा कांग्रेसले जितेका छन् ।"
एउटै गाउँका प्रतिस्पर्धी,"डोल्पा मंसिर १० मा हुने प्रतिनिधि तथा प्रदेशसभा चुनावमा एउटै गाउँका दुई उम्मेदवारबीच तीव्र प्रतिस्पर्धा छ । प्रतिनिधिसभाका लागि वाम गठबन्धनबाट काइके गाउँपालिका२, सहरताराका धनबहादुर बुढा र कांग्रेसबाट अंगदकुमार बुढा आमनेसामने भएका छन् । उसो त प्रतिनिधिसभाका लागि एउटा मात्र निर्वाचन क्षेत्र रहेको डोल्पाबाट यी दुईसहित नेकपा (माले) का हर्कबहादुर ठकुल्ला र राष्ट्रिय जनमुक्ति पार्टीका अर्जुनबहादुर शाही पनि उम्मेदवार छन् । तर, दुई बुढा का बीचमै प्रतिस्पर्धा हुने अनुमान छ ।धनबहादुर एमालेका पूर्वसांसदसमेत हुन् । दुवै प्रतिस्पर्धी उम्मेदवारको भोट बैंक र उमेरमा समेत समानता छ । स्थानीय तह निर्वाचनमा डोल्पामा एमालेको पक्षमा ७ हजार ४ सय ७० र कांग्रेसले ३ हजार १ सय ९५ मत प्राप्त गरेको थियो । यस्तै माओवादी केन्द्रले २ हजार ३ सय २६ मत पाएको थियो । स्थानीय तहमा प्राप्त मतका आधारमा एमालेका धनबहादुर बलिया छन् । वाम गठबन्धनको १० हजार ६ सय ५८ मत छ । यो मत कांग्रेसको भन्दा ३ गुणा बढी हो । आफ्ना दाजु कर्णबहादुर बुढा राष्ट्रिय प्रजातन्त्र पार्टीबाट २०५१ र २०५६ मा सांसदको उम्मेदवार बनेपछि धनबहादुर उनलाई जिताउन राजनीतिमा छिरेका थिए । २०७० मा राप्रपा परित्याग गरी एमाले प्रवेश गरेका धनबहादुरले लगत्तै टिकट पाए । एमालेका तर्फबाट उनी सभासदको आधिकारिक उम्मेदवार हुँदा अंगदकुमार बागी उठेका थिए । २०४६ पछि राजनीतिमा सक्रिय बनेका अंगदकुमार २०५४ मा एमाले प्रवेश गरेका थिए । २०५६ मा जिल्ला उपसचिव भए । २०६६ मा भएको चौथो जिल्ला अधिवेशनबाट जिल्ला अध्यक्ष समेत बने । दोस्रो संविधानसभा निर्वाचनमा एमालेले टिकट नदिएपछि बागी उम्मेदवारी दिएका उनी त्यसपछि कांग्रेस प्रवेश गरेका हुन् । कांग्रेस प्रवेश गरेको चार वर्षमै अंगदकुमार कांग्रेसको सभापति निर्वाचित बने । एउटै गाउँका यी दुई उम्मेदवारमध्ये कसले विजय आत्मसात् गर्ला ? यहाँका मतदाता त्यसैको प्रतीक्षामा छन् ।"
कता जाला जनमत ?,"मुगु जिल्लामा कांग्रेसबाट प्रतिनिधिसभा उम्मेदवार हस्तबहादुर मल्ल सिंगो कर्णालीमा प्रत्यक्षतर्फ सांसद दोहोर्याउने एक्ला नेता हुन् । उनी यसपटक आफ्नो जितलाई हयाट्रिक बनाउन चाहन्छन् । त्यसका लागि उनले वाम गठबन्धनका बलिया उम्मेदवार एमालेका गोपाल बमलाई हराउनुपर्नेछ । मल्ललाई पछाडि पार्नसके एमालेका बमका लागि संसदीय राजनीतिको ढोका खुल्नेछ । तीन गाउँपालिका र एक नगरपालिका रहेको मुगुमा कांग्रेस र एमाले आमनेसामने छन् । भर्खरै सम्पन्न स्थानीय निर्वाचनमा कांग्रेस र माओवादी केन्द्रले एमालेविरुद्ध गठबन्धन बनाएका थिए । एक्लै लडदासमेत कांग्रेसलाई टक्कर दिएको एमालेका लागि माओवादी केन्द्रको साथले चुनाव जित्न सहज हुने बम बताउँछन् । मुगुमा एमाले एक्लै प्रतिस्पर्धा गर्न सक्ने स्थितिमा छ । त्यसमा माओवादी केन्द्रसँगको गठबन्धनले हाम्रो जित सुनिश्चित बनाएको छ, उनले भने ।६६ वर्षीय मल्ल भने मतदाताले एकपटक आफूलाई जिताउनेमा आशावादी छन् । अघिल्ला चुनाव र गठबन्धनको भोट जोडेर दंग परेर बसेका प्रतिद्वन्द्वीलाई आफूले लोकप्रिय मतले जवाफ दिने उल्लेख गर्दै उनले भने, मेरा लागि यो अन्तिम चुनाव हो । जनताले मलाई छान्नेछन् । उनी ०४८ यताका चार निर्वाचनमा उम्मेदवार बने । तीमध्ये दुईपटक जिते । दुईपटक हारे । उनी ०४८ र २०५२ सालका चुनावमा विजयी भएका हुन् ।नयाँ कि अनुभवी उम्मेदवार छान्नेमा मतदाता विभाजित छन् । एउटा पंक्ति नेताहरू दोहोर्याउन हुन्न भन्ने मान्यता राख्छ भने अर्को पंक्ति अनुभवी नेता छान्नुपर्ने ठान्छ । त्यसैले मुगुको अस्थिर जनमत मल्ल र बममध्ये जता पनि ढल्किने सम्भावना छ । सेतै कपाल फुलेका मल्ल उत्साहसाथ आमसभा र घरदैलोमा सहभागी छन् । ०४८ सालमा विजयी भएपछि उनी शिक्षा सहायक राज्यमन्त्री भए । त्यसबेला गाउँगाउँमा विद्यालय खोलेको भन्दै उनी मतदाता फकाइरहेछन् । एमाले उम्मेदवार बम भने प्रतिद्वन्द्वी मल्लले संसद्मा नयाँ अनुहारका लागि बाटो खोलिदिने बताउँछन् । उहाँप्रति मेरो सम्मान नै छ तर अब नयाँ पुस्ताको पालो आइसक्यो । वाम गठबन्धनले जित्नेमा म पूर्ण विश्वस्त छु, उनले भने । वाम गठबन्धनको बहुमतले देशमा दिगो सरकार र आर्थिक क्रान्तिको बाटो खोल्ने भएकाले त्यसका लागि आफूले जित्नुपर्ने बम बताउँछन् । राजनीतिसँगै पर्यटन व्यवसायमा संलग्न बमको पर्यटकीय गन्तव्य रारा ताल किनारमा रिसोर्ट छ । अघिल्ला दुई संविधानसभा निर्वाचनमा जिल्लाबाट क्रमश: मोहन बानियाँ निर्वाचित भए । ती दुवै निर्वाचनमा कांग्रेस मुख्य प्रतिस्पर्धी थियो । स्थानीय निर्वाचनमा छायानाथ रारा नगरपालिकासहित दुई गाउँपालिका प्रमुख कांग्रेसले जितेको छ भने एमालेले एउटा गाउँपालिकामा जित हासिल गरेको छ । पछिल्लो निर्वाचनमा प्राप्त मतअनुसार एमाले र कांग्रेसको भोट आठ हजार हाराहारी छ । माओवादी केन्द्रको झन्डै ४ हजार भोट छ । कांग्रेस माओवादीको मत आकर्षित गर्ने रणनीतिमा छ भने एमाले वाम गठबन्धनलाई एक ढिक्का बनाएर सहज जित निकाल्ने योजनामा छ । उम्मेदवारी दर्तादेखि नै मुगुमा माओवादी केन्द्र असन्तुष्ट थियो । एक प्रतिनिधिसभा सदस्य र दुई प्रदेशसभा सदस्यमा एमालेलाई मात्र टिकट दिएपछि असन्तुष्टि जनाउँदै माओवादीका स्थानीय नेताहरूले स्वतन्त्र उम्मेदवारीसमेत दिएका थिए । पार्टी केन्द्रको दबाबपछि उम्मेदवारी फिर्ता लिए पनि भित्री असन्तुष्टिलाई आफ्ना पक्षमा ल्याउने कांग्रेस रणनीति छ । तर, स्थानीय निर्वाचनमा गठबन्धन भए पनि कांग्रेस उम्मेदवारले जितेको र माओवादीले हारेकाले यसपालि वाम गठबन्धनलाई सफल पार्ने माओवादी नेताहरूले बताए । अन्तर्घात हुन नदिन वाम गठबन्धनले व्यापक कार्यकर्ता परिचालन गरिरहेको छ । एमाले र माओवादीका संयुक्त सभा, भेला र बैठक भइरहेका छन् । कांग्रेसले भने घरदैलोमा जोड दिएको छ । मुगुका सचेत मतदाताको भोटबैंक खत्याड क्षेत्र मानिन्छ । एउटै गाउँपालिकामा झन्डै ९ हजार ४ सय ११ मतदाता छन् । त्यहाँ एमाले पहिलो, माओवादी दोस्रो र कांग्रेस तेस्रो छन् । सदरमुकाम गमगढीसहित छायानाथ नगरपालिकामा १० हजार ८ सय ६५ मतदाता छन् । यहाँ कांग्रेस, एमाले र माओवादी केन्द्र क्रमश: पहिलो, दोस्रो र तेस्रो छन् । उस्तैउस्तै नारा वाम गठबन्धन र कांग्रेस दुवैका उम्मेदवार उस्तैउस्तै चुनावी नारा लिएर मतदाताकहाँ पुगेका छन् । उनीहरूले तिब्बत सडक, रारा तालमा पर्यटन प्रवद्र्धन, युवा स्वरोजगार र मुगु कर्णाली नदीबाट जलविद्युत्लाई मुख्य चुनावी मुद्दा बनाएका छन् । त्यस्तै, महिला उद्यमी, छाउपडी प्रथा अन्त्य, व्यवसायमूलक शिक्षा, गाउँमा भरपर्दो स्वास्थ्य सेवा, बौद्ध गुम्बा व्यवस्थापनजस्ता काम गर्ने कांग्रेसका मल्लले प्रतिबद्धता जनाएका छन् ।एमालेका बमले बेरोजगार भत्ता, वृद्धभत्ता वृद्धि, राराको पर्यटकीय विकास गुरुयोजना तथा भौतिक पूर्वाधार निर्माणलाई जोड दिएका छन् । ग्रामीण सडक विस्तार, एक घर एक स्याउ बगैंचा, पशु बिमा, गमगढीनाग्म सडक सुधार, गाउँगाउँमा कृषि सहकारी, खानेपानी, शिक्षा र स्वास्थ्य सेवा सुधार गर्ने प्रतिबद्धतासहित उनी मतदाताकहाँ पुगिरहेका छन् ।"
विकासको जस लिँदै भोट दाबी,"गुल्मी दुई निर्वाचन क्षेत्र रहेको यस जिल्लामा प्रतिनिधि तथा प्रदेशसभा निर्वाचनको माहोल तातेको छ । क्षेत्र नम्बर १ मा एमाले सचिव प्रदीप ज्ञवाली वाम गठबन्धनबाट र कांग्रेसका चन्द्र भण्डारी प्रतिस्पर्धामा छन् भने क्षेत्र नम्बर २ मा गठबन्धनबाट एमाले सचिव गोकर्ण विष्ट र कांग्रेसका चन्द्र केसी आमनेसामने छन् ।दुवै विकास निर्माणमा योगदान पुर्याएको बताउँदै भोट माग्न व्यस्त छन । चार दिनअघि रेसुङ्गा नगरपालिका२ धागीथुममा घरदैलोमा भेटिएका यी उम्मेदवार २ सय मिटर वरपर थिए । ग्रामीण क्षेत्रमा वडा भेला गरेर आफ्ना कुरा राखेका उनीहरूले सदरमुकाममा भने घरदैलोमा जोड दिएका थिए । त्यस क्षेत्रमा सदरमुकाम रेसुङ्गा नगरपालिकाका ६ वडा रहेका छन् ।पूर्वऊर्जामन्त्री विष्ट विद्युत् चुहावट नियन्त्रणका कारण चर्चामा थिए । जिल्लामा अधिकांश ठूला आयोजना र निर्माणका काम आफ्नै पालामा भएको दाबी उनले गरे । पूर्वजिविस सभापति केसीले २०४९ सालमा ७ दिन खर्चेर जिल्लामा पहिलो डोजर भित्र्याएको जनाउँदै पूर्वाधार निर्माणको थालनी गरेको बताए । त्यही डोजरले जिल्लाका अधिकांश सडकको ट्रयाक खोलेको हो, उनले भने, सडक, शिक्षा, खानेपानी र स्वास्थ्य क्षेत्रमा सुधारको सुरुवात गरेको हुँ ।यसअघिका प्रतिबद्धता धेरै पूरा गरेका कारण मतदाताले आफूलाई पत्याउने विष्टको भनाइ छ । प्रत्येक वडामा स्वास्थ्यचौकी र विद्यालय भवन निर्माण र ग्रामीण विद्युतीकरणमा योगदान पुर्याएको उनले दाबी गरे । तम्घाससिमलटारीप्यूठानभालुबाङ सडकको बहुवर्षीय ठेक्कादेखि एक दर्जन ठूला सडक निर्माण आफ्नो पालामा भएकाले मतदाताले पत्याउने विष्टले बताए । केसीले पनि यी पूर्वाधारको सुरुवात आफूले गरेको दाबीसहित मत मागिरेहका छन् । यहाँ प्रतिस्पर्धीबीच आरोपप्रत्यारोप सुनिँदैन ।विष्टले साबिक ३ नम्बर क्षेत्रबाट २०५६ को आमनिर्वाचन र २०७० को संविधानसभा निर्वाचनमा जित हासिल गरेका थिए भने २०६४ मा माओवादी उम्मेदवार चन्द्रबहादुर थापासित पराजित भएका हुन् । २०३३ सालदेखि पार्टीको महासमिति सदस्य रहेका केसी भने १८ वर्षपछि चुनावी मैदानमा छन् । २०५६ मा उनी झिनो मत अन्तरले पराजित भएका थिए । २०५६ सालमा दुवैले निर्वाचन क्षेत्रमा पैदल प्रचार कार्यक्रम गरेका थिए । अहिले सबै वडामा गाडी पुग्छन् । उनीहरू पनि गाडी चढेर घरदैलोमा पुगिरहेका छन् ।गत संविधानसभा निर्वाचनमा विष्टले प्रतिद्वन्द्वीलाई दोब्बर मतान्तरले पराजित गरेका थिए । त्यसबेला बाँकी सबै प्रतिस्पर्धीले प्राप्त गरेको मत जोडदासमेत उनको धेरै थियो । यसपालि माओवादीसित गठबन्धन भएकाले थप बलियो बनाएको उनले बताए । जिल्ला आउजाउ गरिरहने भएकाले मतदातासित आफ्नो ग्याप नभएको उनले बताए । यहाँ वाम गठबन्धनबाट प्रदेश क मा एमालेका खड्ग केसी र ख मा माओवादीबाट दिनेश पन्थी उम्मेदवार छन् । लोकतान्त्रिक गठबन्धनका उम्मेदवार केसी यसपालि मतदाताले पालो दिनुपर्नेमा जोड दिन्छन् । १८ वर्ष एउटैले राज गरे, उनले भने, यसपालि मलाई अवसर दिनुपर्छ । यस क्षेत्रमा ९५ हजार मतदाता रहेका छन् । यस्तो छ विगतकांग्रेसका निवर्तमान जिल्ला पार्टी सभापति केसीको राजनीतिक यात्रा २०२९ सालमा नेविसंघको जिल्ला सचिव हुँदै सुरु भएको थियो । लगत्तै २०३१०३२ मा त्रिचन्द्र क्याम्पसमा भएको विद्यार्थी आन्दोलनमा सहभागी भए । २०३६ सालको जनमत संग्रहमा उनलाई राजकाज मुद्दा लाग्यो । त्यसपछि विभिन्न चरण गरेर उनले ३ वर्ष जेल जीवन बिताएको जनाए । प्रजातन्त्र स्थापनापछि भएको पहिलो स्थानीय निकाय निर्वाचन जितेर उनी २०४९ देखि ०५४ सम्म जिविस सभापति बनेका थिए । २०५६ मा आमनिर्वाचन लडेर पराजित भएका थिए ।२०३५०३६ को विद्यार्थी आन्दोलनबाट राजनीतिमा होमिएका विष्ट त्यस क्रममा १८ पटकसम्म जेल बस्नु परेको छ । उनी युवासंघका २ पटक अध्यक्ष भइसकेका हुन् । त्यसपछि पार्टी केन्द्रीय सदस्य बनेका उनी स्थानीय निकायमा भौतिक पूर्वाधार विभाग प्रमुख बने । त्यसपछि विद्यार्थी, युवाफाँट हेरेका उनी हाल पार्टी सचिवको जिम्मेवारीमा छन् । जिल्लाबाट २०५६ र २०७० को चुनाव जितेर केन्द्रमा प्रतिनिधित्व गरेका उनी ऊर्जामन्त्री बनिसकेका छन् ।"
बहालवाला र पूर्वमन्त्रीबीच प्रतिस्पर्धा,"सल्यान (कास) जिल्लाबाट प्रतिनिधिसभा सदस्यमा दुई गठबन्धनबीच तीव्र प्रतिस्पर्धा हुने देखिएको छ । वाम गठबन्धनबाट बिनाविभागीय मन्त्री टेकबहादुर बस्नेत र लोकतान्त्रिकतर्फ कांग्रेसका पूर्वशिक्षा राज्यमन्त्री राजेन्द्रबहादुर शाह उम्मेदवार छन् । शाह २०४८ र ०५१ मा क्षेत्र नं१ बाट दुई पटक निर्वाचित भएका व्यक्ति हुन् । उनी ०५४ मा शिक्षा राज्यमन्त्रीसमेत बनेका थिए । बस्नेतले क्षेत्र १ बाटै २०६४ र ०७० मा दुई पटक चुनाव जितेका छन् । यसअघिको मन्त्रिपरिषद्मा सामान्य प्रशासन मन्त्री भएका उनी अहिले बिनाविभागीय मन्त्री छन् । वाम गठबन्धनकै नेता भीमप्रकाश शर्माले प्रदेश क बाट र उमाकान्त शर्माले प्रतिनिधिसभामा बागी उमेदवारी दिएपछि प्रतिस्पर्धा कसिलो बन्ने भएको हो । स्थानीय निर्वाचनमा १० स्थानीय तह रहेको जिल्लामा कांग्रेसले तीन, एमाले चार र माओवादी केन्द्रले तीन स्थानमा जितेका थिए । एमालेले २८ हजार ९ सय २८, माओवादी केन्द्रले २७ हजार ३ सय ३७ र कांग्रेसले २७ हजार ८ सय ५ ल्याएका थिए । एमालेमाओवादीको मत जोडदा कांग्रेस ३० हजार २ सय ८० मतले पछि देखिन्छ ।वाम गठबन्धनका बागी उमेदवारले भोट काट्ने सम्भावना रहेकाले कांग्रेसले केही फाइदा पुग्न सक्छ । गठबन्धनअन्तर्गत एमालेका गुलावजंग शाह प्रदेश क र प्रकाश ज्वाला ख बाट उठेका छन् । कांग्रेसले प्रदेश क मा एकराज भण्डारी र ख मा डिल्लीराज रेग्मीलाई उम्मेदवार बनाएको छ ।"
जनगायक पाख्रिनको निधन,"चितवन जनगायक खुशीराम पाख्रिनको ६२ वर्षको उमेरमा मंगलबार हृदयाघातबाट निधन भएको छ । भरतपुरस्थित केन्द्रीय बसपार्कमा बाम गठबन्धनले आयोजना गरेको सभामा गीत गाएर बाहिरिएको केही समयपछि उनको मृत्यु भएको हो ।सभासमारोहमा गाउन हत्तपत्त तयार नहुने पाख्रिन मंगलबार उत्साहसाथ स्टेजमा उक्लेका थिए । अघिअघि ट्रयाकमा गाउन नरुचाउने उनले हँसिलो मुद्रामा ट्रयाकमै उठ युवा, जाग युवा गाए । गाइसकेर स्टेजमा एकातिर बसेका उनले अचानक बेचैनी महसुस गरे । उनलाई तत्काल नारायणी सामुदायिक अस्पताल लगियो । तर, उनी जीवित फर्किन सकेनन् ।अस्पताल ल्याउँदा उहाँको अवस्था चिन्ताजनक थियो, उपचारमा संलग्न चिकित्सक डा किशोर गौतमले भने, आईसीयूमा राखेर उपचार गरियो । क्रिटिकल अवस्था भएकाले बचाउन सकिएन । पाख्रिनको मृत्यु हृदयाघातबाट भएको उनले जानकारी दिए ।माओवादी केन्द्रका वरिष्ठ सल्लाहकार रहेका पाख्रिन जनताको दु:खका गीत गाउने गायक रूपमा चिनिन्थे । भरतपुर१९ घर भएका पूर्वसांसद पाख्रिन पुराना गायकका लागि प्रेरणास्रोत थिए ।जनवादी गायक जीवन शर्मा पाख्रिनको निधनको खबरले दु:खी बनेका छन् । शर्माका अनुसार, पाख्रिनसँग उनको भेट २०३८३९ सालमा भूमिगत अवस्थामा गोरखपुरमा भएको थियो । उहाँको निधनको खबरले स्तब्ध बनेको छु, पोखरामा रहेका शर्माले टेलिफोनमा भने, उहाँ दु:खी र गरिबको पक्षमा गाउने गायक हुनुहुन्थ्यो । म पनि पहिलापहिला उहाँकै गीत गाउँथेँ । शर्माले अगाडि भने, उहाँ स्वर, शब्द र संगीतको त्रिवेणी हुनुहुन्थ्यो । त्यही भएर राष्ट्रका लागि गीतसंगीतबाट उहाँले ठूलो योगदान दिनुभएको छ । फाटेको जालाले छेके पनि, कालो वनको बीचमा खेतलाको गाउँ, हाम्री चेली बिरानो देशमा जस्ता पाख्रिनका गीत स्मरण गर्दै शर्माले थपे, पाख्रिन दाइले सयौं गीत गाउनुभएको छ । त्यही भएर उहाँ सबैको मन मस्तिकमा सधंै रहिरहनुहुनेछ ।पाख्रिन श्रमिक वर्गको गीत गाउने गायक हुनुहुन्थ्यो, अर्का जनगायक रामेशले भने, उहाँको जस्तो गीत गाउन हामी सक्दैनौं । उहाँका गीत साह्रै मन छुने छन् । उहाँले गाउनुभएका धेरै गीतमध्ये मलाई गैंती बेल्चा उचालेर बढी मन पर्छ । श्रमिकको मर्म आफैंले भोगेर गाउने गायक हुनुहुन्थ्यो उहाँ । त्यही भएर उहाँका गीतले हामीलाई प्रेरणा दिन्थे ।रामेशका अनुसार, माओवादीले थालेको सशस्त्र द्वन्द्व सकिएपछि मात्रै पाख्रिनसँग उनको भेट भएको थियो । त्यसअघि उनले पाख्रिनका गीत मात्रै सुनेका थिए । उहाँले जनताको हृदय छुने सयौं गीत गाउनुभए पनि सरकारले उहाँलाई कहिल्यै सम्मान दिएन, उनले भने, यसमा साह्रै दु:ख लागेको छ ।पाख्रिन २०६४ को पहिलो संविधानसभामा समानुपातिक तर्फका सांसद थिए । दोस्रो संविधानसभाको उपनिर्वाचनमा उनी क्षेत्र नम्बर ४ बाट प्रत्यक्षमा उम्मेदवार बनेका थिए । तर पराजित भए ।पाख्रिनका श्रीमती, दुई छोरी र एक छोरा छन् । माओवादीका जिल्ला इन्चार्ज ईश्वरी भट्टराईका अनुसार, पाख्रिनका कान्छा छोरा अमरको सशस्त्र युद्धका क्रममा मृत्यु भएको थियो ।माओवादी पार्टी फुट्दा पाख्रिन केही समय मोहन वैद्यको समूहमा लागेका थिए । तर छोटो समयमै माओवादी केन्द्रमा फर्किएको उनका निकट कृष्णप्रसाद अधिकारीले बताए । उहाँ आफैं सारंगी बनाउनुहुन्थ्यो र बजाउनुहुन्थ्यो, उनले भने, उहाँ जनताको सच्चा गायक हुनुहुन्थ्यो । २५ दिनअघि उहाँ मेरोमा आउनुभएको थियो, एकल साँझ गर्ने कुरा भएको थियो, मैले खर्च बेहोर्छु भनेपछि उहाँ तयार हुनुभएको थियो, तर उहाँको त्यो सपना पूरा गर्न सकिएन । पाख्रिनको पार्थिव शरीर बुधबार पार्टी कार्यालयमा राखेपछि अन्त्येष्टि गरिनेछ ।"
प्रज्ञा पारमिता बल्ल नेपालीमा,"काठमाडौं बुद्ध नेपालमा जन्मिएको भन्दै मुलुक भित्र र बाहिर थुप्रै अभियान भएका छन् । बुद्ध वाज बोर्न इन नेपाल शीर्षकमा फिल्मसमेत बनिसकेको छ । मुलुकका थुप्रै समुदाय बौद्धमार्गी छन्, उनीहरू बौद्ध दर्शनमा आस्था पनि राख्छन् । तर, बुद्धले ज्ञान पारमिताको रूपमा खासमा के भनेका थिए ? बुद्ध जन्मेको २५ सय वर्षपछि बल्ल ती ज्ञान नेपाली भाषामा आउँदै छन् । त्रिपिटकका एक सय ठेलीमध्ये १६ ठेलीको प्रज्ञा पारमिता नेपाली भाषामा अनुवाद हुन लागेको हो । आइतबार राजधानीको बौद्ध महाचैत्यमा प्रज्ञा पारमिताका १६ ठेलीलाई परिक्रमाका साथ मंगल पाठ गरेर अनुवाद कार्यको औपचारिक सुरुवात गरिएको छ । मुलुकका विभिन्न बौद्ध दर्शनविज्ञ, प्राध्यापक, रिम्पोछेहरू मिलेर बनाइएको बुद्धवचन अनुवाद समिति ले चन्द्र पात्रोको दसौं महिनाको पहिलो दिनको साइत पारेर आइतबार कार्य आरम्भ गरेको हो । समितिका अध्यक्ष टीका शेर्पाका अनुसार बौद्ध दर्शनको मुख्य ज्ञान प्रज्ञा पारमितालाई मानिन्छ । त्रिपिटकका तीन भाग विनय पिटक (शीलस्वभावअनुशासनको कुरा), सूत्र पिटक (जातक कथा) र अभिधर्म पिटक (ज्ञानको कुरा) मध्ये अभिधर्म पिटक नै प्रज्ञा पारमिता हो ।बौद्ध दर्शनको मुख्य ज्ञान यही हो, बौद्ध दर्शनसम्बन्धी आधा दर्जन पुस्तकका लेखक शेर्पाले भने, यो ज्ञान बुद्धले भारतको ग्रिद्धकुट पर्वत (राजगिरि) मा दिनुभएको थियो । तथ्य अनुसार सुभूति नामक चेलासितको कुराकानीमा आधारित प्रज्ञा पारमिता बुद्ध दिवंगत भएको तीन सय वर्षपछि आर्य नागार्जुनले संस्कृत भाषामा संकलन गरेका थिए । २३ सय वर्षअघि लिपिबद्ध बनेको यो ज्ञान आठौं शताब्दीमा सम्भोटा लिपिमा अनुवाद भएर तिब्बत पुग्यो । त्यसयता नेपालीमा टुक्राटाक्री उल्था र सार संगृहीत पुस्तकहरूबाहेक प्रज्ञा पारमिता १६ ठेली जस्ताको जस्तै अनुवाद हुन सकेको थिएन ।प्रज्ञा पारमिता भनेकै ज्ञान पारमिता हो, बुद्ध दर्शनको चुरो कुरा नै यसमा छ, आइतबार बौद्ध महाचैत्य परिसरमा आयोजित प्रवचनमा खाङसेर टुल्कु रिम्पोछेले भने, यो विज्ञानसम्मत दर्शन हो । प्रज्ञा पारमिताले कुनै पनि वस्तुको आफ्नै स्वतन्त्र सत्ता हुँदैन, र उसको अस्तित्व अरू थुप्रै वस्तुहरूसँग अन्तरसम्बन्धित हुन्छ भन्छ । आफैंमा चाहिँ यसको न स्वतन्त्र रूप हुन्छ, न दृश्य हुन्छ, न गन्ध त न रस नै हुन्छ । यसलाई शून्यवादको चुरो पनि मानिन्छ । एक लाख बुम (श्लोक) मा आधारित प्रज्ञा पारमिता ज्ञानको रूपमा विश्व सम्पदा रहेको दाबी गर्दै समितिका अध्यक्ष शेर्पाले यसको नेपालीकरणपछि धेरैलाई बुद्ध ज्ञान बुझ्न सजिलो हुने बताए । अनुवाद कार्यको समुद्घाटन आइतबार भए पनि यसको मुख्य कार्य भने आउँदो साता (चन्द्रपात्रोको दसौं महिनाको दसौं दिन) बाट सुरु हुने उनले जनाए । बौद्ध परम्परामा पद्मसम्भवले ज्ञान प्राप्त गरेको यो दिनलाई ज्ञान सुरुवातको हिसाबले महत्त्वपूर्ण मानिन्छ । समितिले अनुवाद र सम्पादनका लागि विज्ञहरूको दुई भिन्नभिन्नै समिति बनाएका छन् । तिब्बती (सम्भोटा) लिपिबाट नेपालीमा अनुवाद गर्न गठित समितिमा गेसे थेप्तेन शेरव, आचार्य कर्मा रिन्छेन, गेसे थुप्तेन जिन्पा, लोपोन ङिमा सेङगे, आचार्य नोर्बु शेर्पा, गेसे लोब्साङ शेरव, आचार्य सर्वजित गोले, आचार्य तेन्जिन लामा, लोत्सवा पुण्यप्रसाद पराजुली, कर्मा वाङचुक शेर्पा, प्रा मिलन शाक्य, प्रा नारायणप्रसाद रिजाल, प्रा भोजराज लामिछाने, बौद्धनाथ क्षेत्र विकास समितिका पूर्व अध्यक्ष सम्पूर्णकुमार लामा, थेप्तेन काल्साङ रहेका छन् । त्यस्तै, सम्पादन समितिमा खेन्पोहरू ज्यार्देन, ज्याम्पा लोसल, कर्मा गेन्दुन, छ्योङी रङडोल, कर्मा लेग्शे, निमा दोर्जे, कुन्छे रिम्पोछे, चिप्रि लोपोन टुल्कु रिम्पोछे लगायत छन् । अनुवाद, सम्पादन र प्रकाशन गरी सबै काम सक्न तीन वर्ष लाग्ने र तीन करोड रुपैयाँ खर्च हुने समितिका कोषाध्यक्ष सम्पूर्णकुमार लामाले बताए । सकभर जनस्तरबाटै यो कार्य गर्ने र अहिले प्रारम्भिक कार्यका लागि १६ लाख रुपैयाँ जम्मा भएको उनले जनाए । बौद्धनाथ क्षेत्र विकास समितिका पूर्व अध्यक्ष सम्पुर्णकै पालामा भूकम्पले क्षतिग्रस्त बौद्धनाथ महाचैत्यको जनस्तरबाटै जीर्णोद्धार भएको थियो ।"
मिस युनिभर्समा भोट गर्न आग्रह,"काठमाडौं (कास) देशको प्रतिनिधित्व गर्दै पहिलोपटक मिस युनिभर्सको प्रतिस्पर्धामा भिडिरहेकी नगमा श्रेष्ठले आफूलाई भोट गर्न देशवासीलाई आग्रह गरेकी छन् । यति बेला प्रतिस्पर्धाका विभिन्न राउन्डको तयारीमा रहेकी नगमाले लास भेगासबाटै विज्ञप्ति जारी गर्दै भोटको अपिल गरेकी हुन् ।नगमालाई एउटा जिमेल अकाउन्टबाट दैनिक १० भोटसम्म गर्न सकिनेछ भने टीटरमार्फत पनि भोट गर्न पाइनेछ । मिस युनिभर्सको फिनाले आइतबार हुँदै छ । नगमाले उक्त प्रतिस्पर्धाका लागि देशको प्रतिनिधित्व गर्ने संस्कृति झल्किने भेषभूषासहित प्रस्तुत हुने जनाइसकेकी छन् । पहिलोपटक मिस नेपाल युनिभर्स हुँदै प्रतिस्पर्धा गर्न पाउँदा आफूमा दायित्वबोध भएको उल्लेख गर्दै नगमाले विज्ञप्तिमा भनेकी छन्, मैले आफूलाई तयार गर्न विभिन्न प्रशिक्षण पनि लिइरहेकी छु । तर मेरो यी सबै मिहिनेतलाई सफल पार्न तपाईंको भोट पनि अमूल्य छ । त्यसैले मलाई भोट गर्नुहुन समस्त नेपालीलाई आग्रह गर्न चाहन्छु । तपाईंको भोट र मेरो मिहिनेतले नै हामीलाई सफलता दिलाउनेछ ।"
अविशा भइन् मिस लिम्बू,"काठमाडौं (कास) मिस लिम्बू२०१७ को ताज अविशा फुदोङ लिम्बूले पहिरिएकी छन् । १३ जना प्रतिस्पर्धीलाई पछि पार्दै सोमबार साँझ अविशा पाँचौं मिस लिम्बू बन्न सफल भएकी हुन् । अविशाले ताजसँगै एक लाख पाएकी छन् । उनलाई गत वर्षकी मिस लिम्बू सानु नेम्बाङले ताज पहिराएदिइन् । वरिष्ठ साहित्यकार वैरागी काइँलाको प्रमुख आतिथ्यमा जमलस्थित राष्ट्रिय नाचघरमा सोमबार प्रतियोगिताको ग्रान्ड फिनाले भएको थियो । यसपटक सन्ध्या तुमबाहाम्फे र सवनम सावाँ लिम्बू क्रमश फस्ट रनरअप र सेकेन्ड रनरअप भएका छन् । उनीहरूले पनि क्रमश: ताजसहित ५० हजार रुपैयाँ र २५ हजार रुपैयाँ पाए । विशेष टाइटल उपाधि मानिएको मिस युमा कल्चर को उपाधि भने मेनुका साउदेनले पाइन् । यसबापत् उनले पनि ५० हजार रुपैयाँ पाइन् । कला सुब्बाको कोरियोग्राफीमा सम्पन्न प्रतियोगिताको पूर्वमिस नेपाल उषा खडगी, समाजसेवी पवित्रा लिम्बू, फेसन पत्रकार तथा मोडल जयन सुब्बा मानन्धर, प्रेम एक्तेन, पत्रकार कृष्ण भट्टराईलगायत निर्णायक थिए ।"
भयवाद तिलमती पुरस्कार गुरागाईंलाई,"धरान (कास) भयवाद अध्ययन केन्द्रले सार्क कल्चरल सोसाइटी नेपाल च्याप्टरका अध्यक्ष राजेन्द्रप्रसाद गुरागाईंलाई यो वर्षको भयवाद तिलमती पुरस्कार प्रदान गरेको छ । विराटनगरस्थित नेपाल पत्रकार महासंघको कार्यालयमा आइतबार आयोजित समारोहमा भयवाद अध्ययन केन्द्रका अध्यक्ष प्राडा टंक न्यौपानेले १५ हजार राशि रहेको पुरस्कार प्रदान गरे ।धरानमा पढेर दुई दशकदेखि हङकङमा बस्दै आएका दार्शनिक, लेखक, उपन्यासकार देश सुब्बाद्वारा प्रतिपादित भयवाद दर्शनलाई बंगाली साहित्यमा प्रवेश गराएको भन्दै गुरागाईंलाई पुरस्कृत गरिएको हो । गुरागार्इंले हालै सम्पन्न उत्तर बंगाल साहित्य सम्मेलनमा भयवाद दर्शनमाथि कार्यपत्र पत्र प्रस्तुत गर्दै बंगाली साहित्य र भयवादलाई जोड्ने प्रयास गरेका थिए । कान्छो दर्शनको रूपमा प्रतिपादित भयवादलाई सिक्किम, पूर्वाेत्तर भारत, अमेरिका र युरोपका विश्वविद्यालयहरूले आफ्नो पाठ्यक्रममा समावेश गरिसकेका छन् । दर्जनभन्दा बढी अन्तर्राष्ट्रिय पुरस्कार प्राप्त भयवाद दर्शनले जीवन भयबाट नियन्त्रित, निर्देशित र परिचालित हुन्छ भन्ने मान्यता राख्छ ।पुरस्कार वितरण समारोहमा झापाका मुनाराज शेर्माले नेपाली दार्शनिकले प्रतिपादन गरेको भयवाद दर्शनलाई हङकङ, भारत, पश्चिमी दार्शनिक र विश्वविद्यालयहरूले चासो र रुचिका साथ स्वागत गरे पनि नेपालमा बुझ्न नसकेर हो वा बुझ्न नचाहेर प्राज्ञिक तहमा कम चर्चा हुने गरेको बताए ।"
मदनमोहन जोशी पुरस्कार शर्मालाई,चितवन (कास) साहित्य संगम चितवनले यस वर्षको मदनमोहन जोशी पुरस्कार साहित्यकार नमुना शर्मालाई प्रदान गरेको छ । साहित्य संगमका संस्थापक अध्यक्ष स्वर्गीय मदनमोहन जोशीको नाममा स्थापित उक्त पुरस्कार शनिबार एक कार्यक्रमको आयोजना गरी प्रदान गरिएको हो । प्रगतिशील साहित्य सिर्जना तथा गायनका माध्यमबाट समाज रूपान्तरणमा विशेष योगदान पुर्याएको भन्दै शर्मालाई १० हजार नगदसहित सम्मान गरिएको अध्यक्ष द्वारिका नेपालले बताए ।
धुर्मुससुन्तलीलाई भैरव अर्याल,"हेटौंडा (कास) सिस्नोपानी नेपाल र साहित्य संगम मकवानपुरले हास्यव्यंग्यकार भैरव अर्यालको स्मृतिमा स्थापना गरेको भैरव अर्याल स्मृति पुरस्कार धुर्मुससुन्तली फाउन्डेसनलाई प्रदान गर्ने भएको छ । उक्त पुरस्कारको राशि २१ हजार १ सय ११ रुपैयाँ छ । साहित्य संगम मकवानपुर र सिस्नोपानी नेपालले सात वर्षदेखि हास्य कलाकारहरूलाई उक्त पुरस्कार प्रदान गर्दै आएको छ । धुर्मुससुन्तलीले सामाजिक कार्य पनि गर्दै आएकाले उनीहरूलाई पुरस्कृत दिन लागेको साहित्य संगम मकवानपुरका पूर्वअध्यक्ष आरसी रिजालले बताए । उक्त पुरस्कार गत वर्ष हास्यकलाकार मनोज गजुरेललाई र अघिल्लो चटयाङ मास्टरलाई प्रदान गरिएको थियो ।आयोजकका अनुसार, मंसिर १६ गते हेटांैडा उपमहानगरपालिका५ सानोपोखरास्थित अर्यालको प्रतिमा रहेको स्थानमा कार्यक्रम गरी उक्त पुरस्कार प्रदान गरिनेछ ।"
महफिलमा मनोजराज,"काठमाडौं (कास) लाइभ पर्फमेन्समा गायक मनोजराजलाई सुन्नुजति आनन्द सायदै अरू हुन्छ । गजलका पारखीहरूले मंगलबार पनि यस्तै अनुभूति गर्न पाएका छन् ।मधुवन साहित्य परिवार, शब्दघर र मूच्र्छना संगीत एकेडेमीद्वारा सर्वनाम थिएटरमा आयोजित महफिल मा यी गायक मुडमा थिए । गायनको सुरुवात उनले गजलका पिता मानिने मोतीराम भट्ट लिखित सिर्जनामार्फत गरे :यी सानै उमेरदेखि मन हर्न लागेयिनै सुन्दरीले जुलुम गर्न लागे कहाँसम्मको आँट लौ हेर तिनकोरिसाएर आँखा पनि तर्न लागे आफ्नै संगीतको पहिलो गजलमै मनोजले माहोल बनाए । उनले त्यसपछि आफ्ना र अन्य स्रष्टाका दर्जनभन्दा बढी गजल गाए । आख्यानकारगजलकार मनु ब्राजाकी लिखित हीरा हुन् कि मोती हुन् आँसुका यी दाना, सागरभन्दा धेरै ठूला मुटुभन्दा साना त्यस्तै मीठो थियो । नेपालीमा गजललाई शास्त्रीय रूपमा नभई सरलसहज रूपमा लेख्नु र गाउनुपर्ने भन्दै उनले आफ्नै रोमान्टिक रचना सुनाए । रसाएर आँखा झर्यो आँसु तिम्रो पछि कोसौँ दूरबाट पनि सुगन्धझैँ ल्याउँछ केले हो, मनमै लाग्यो तीर तिम्रो जालिम नजरले लगायत गाए । संगीतकार सन्तोष श्रेष्ठ रचित कति खुसी हुन्थेँ होला तिम्लाई आफ्नो मान्छे भन्न पाए, कपिल अञ्जानको जाँदैन खिएर तिम्रो तस्बिर, ऋषि बस्ताकोटीको ओखती छ तनको बिरामीलाई, विजय योजितको शराबीहरूको कहाँ दिल हुनेछ, पुरुषोत्तम ढुंगेलको हुन्छ मन पागल अक्सर रातिराति सुनुन्जेल श्रोताहरू उत्तिकै रमाइरहेका थिए ।महफिलमा मनोज आफू मात्रै गाउँदै थिएनन् । उनी बेलाबेला आफ्नी पत्नी कृष्णाको गायकीको परिचय पनि दिँदै थिए । पहिलो मञ्चीय गायन भएकाले, कृष्णाले नर्भस जस्तो हुँदै मनोजकै संगीतका दुइटा गजल गाइन्, बितेछन् सारा रात जिस्किँदाजिस्किँदै र आखाँभरि आँसु राखेकी छु । मनोजराजलाई हार्मोनियममा मीनेन्द्र कुमार, तबलामा कुन्दन शाह, बाँसुरीमा नगेन्द्र राई, अक्टोप्याडमा सबिन गायक, इलेक्ट्रिक गितारमा सञ्जीव सुब्बा र रिदम गितारमा योगेश काजीले साथ दिएका थिए ।कार्यक्रममा वरिष्ठ गीतकार रत्नशमशेर थापा, गजलकार ज्ञानुवाकर पौडेल, कविगीतकार दिनेश अधिकारी र गजलकार रवि प्राञ्जलले प्रकट पँगेनी शिव लिखित र मनोजकै संगीतगायन रहेको मैसाब को अडियो सार्वजनिक पनि गरे ।गायन अवधिभर गायक मुडमा रहे पनि थिएटरका स्वयंसेवकहरूले आगन्तुकहरूलाई बसाउने बहानामा छिनछिनमा व्यवधान गर्दा कतिपय श्रोताहरू विरक्तिएका देखिन्थे । कलाकारलाई मञ्चमा बसाएर छोड्दैमा सम्मान हुँदैन, एक युवा गीतकार गुनासिँदै थिए, कार्यक्रम नसकिउन्जेल उसलाई धैर्यपूर्वक सुन्नु पनि पर्छ । त्यसमाथि गजलको कार्यक्रममा होहल्लाका कारण श्रोताहरूले शब्दै बुझ्न नपाउनु भनेको गजलको पनि घोर अपमान हो ।"
लोकसंगीत फिल्म फेस्टिभल आजदेखि,"काठमाडौं (कास) नेपाली लोकबाजा संग्रहालय र सांस्कृतिक संस्थानले बुधबारदेखि जमलस्थित राष्ट्रिय नाचघरमा सातौँ अन्तर्राष्ट्रिय लोक संगीत फिल्म फेस्टिभल गर्दै छन् । जीवनका लागि संगीत र बाँच्नका लागि संगीत सन्देशसहित चार दिनसम्म चल्ने फेस्टिभलमा लोकसंगीत र जीवनशैली सम्बन्धित १७ देशका ३२ फिल्म देखाइने बताइएको छ । फेस्टिभलले लोकगीत, लोकसंगीत, लोकबाजा, लोकनाच, लोकसंस्कृति, लोकपरम्परा र लोक जीवनजस्ता अभौतिक सम्पदाहरूका विविध पक्षहरूमाथि अध्ययन अनुसन्धान र प्रचारप्रसार गर्न सहयोग पुर्याउने संस्थानका महाप्रबन्धक राजेश थापाले दाबी गरे । आज पहिलो दिन विभिन्न मुलुकका संस्कृति विज्ञहरूबाट फोक म्युजिक एन्ड पर्फमेन्स : इभालुयटिङ आवर इनहेरिटेन्स एन्ड इन्स्युरिङ अ लास्टिङ विक्वेस्ट विषयमा कार्यपत्र प्रस्तुतिका साथै अनुभव आदानप्रदानको कार्यक्रम रहेको छ । यसै अवसरमा कवि तुलसी दिवसलाई लाइफ टाइम अचिभमेन्ट अवार्ड र बाल्यकालदेखि खेली भाकाको प्रवद्र्धनमा योगदान पुर्याएका ८५ वर्षीय चन्ददत्त पाण्डे (पाँडे बा) लाई लोक संगीत दीर्घ सम्मान दिइने समेत जनाइएको छ ।"
निषेधाज्ञाविरुद्ध प्रदर्शन,"कर्मचारीलाई कारबाहीबागलुङ पदीय मर्यादा मिचेर राजनीतिक दलको कार्यक्रममा हिँडेका यहाँका केही कर्मचारी र शिक्षक कारबाहीमा परेका छन् । झन्डा बोकेर प्रचारमा हिँडेका तस्बिरलगायतका प्रमाण भेटेर मुख्य निर्वाचन अधिकृतको कार्यालयले कारबाही गरेको हो । आचारसंहिता उल्लंघन गरेका र प्रत्यक्ष राजनीतिमा लागेर पदको दुरुपयोग गरेकालाई कारबाही गरेका छौं, मुख्य निर्वाचन अधिकृत प्रकाशप्रसाद पण्डितले भने, पहिलो चरणमा स्पष्टीकरण सोधेका छौं, कतिपयलाई निर्वाचन अधिकृतको कार्यालयमा हाजिर गराउने र त्यतिले नभए निर्वाचनमा खट्नबाट वञ्चित गराएका छौं । प्रमाणसहित आएका उजुरीको आधारमा १८ जना कर्मचारी कारबाहीमा परेको उनले बताए । राजनीतिक दलका कार्यकर्तालाई पनि आचारसंहिता उल्लंघनमा स्पष्टीकरण सोधिएको छ । समयमा सवारीसाधन दर्ता नगरी पार्टी प्रचारमा हिँडेको, तोकिएभन्दा ठूला र रंगीन पोस्टर टाँसेको लगायतका घटनामा उनीहरूलाई स्पष्टीकरण सोधिएको हो ।कतिपयले भने सुधार गर्दै लगेपछि समस्या समाधान भएको पण्डितले बताए । अघिल्ला निर्वाचनको तुलनामा सभ्य प्रचार भयो, उनले भने, बजारमा चर्का आवाज बजाएर हिँड्ने प्रवृत्ति पनि अन्त्य भयो । पार्टीका भ्रातृ संगठनका रूपमा काम गर्ने संस्थाका पदाधिकारीलाई पनि निर्वाचनमा नखटाउने निर्णय भएको छ ।"
युवा र पाकाको भिडन्त,"कञ्चनपुर जिल्लाको क्षेत्र ३ का दुवै प्रदेशसभा उम्मेदवारका बीचमा कडा चुनावी टक्कर हुने भएको छ । प्रदेश क मा पाका र युवा उम्मेदवार आमनेसामने छन् भने महाकालीपारिको दोधाराचाँदनीसमेत समेटिएको ख मा एउटै वडाका पूर्वगाविस अध्यक्षबीचको प्रतिस्पर्धाले यहाँको चुनावी माहोल रोचक बनेको छ ।प्रदेश क मा लोकतान्त्रिक गठबन्धनका तर्फबाट कांग्रेसका यज्ञराज जोशी र वाम गठबन्धनबाट एमालेका प्रकाश रावल प्रतिस्पर्धामा छन् । जोशी कांग्रेसका पाका नेता हुन् । उनी पहिलो संविधानसभाको उपनिर्वाचनमा तत्कालीन क्षेत्र ४ बाट माओवादी केन्द्रका हरीश ठकुल्लासँग करिब ८ सय मतअन्तरले पराजित भएका थिए । अहिले उक्त ३ मा परेको हो ।२०४९ मा तत्कालीन महेन्द्रनगर नगरपालिकाको मेयर हुँदा नगरमा सडक, सिँचाइ र विद्युत् लाइन विस्तारलगायतका काम गरेकाले आफू चुनाव जित्नेमा ढुक्क भएको जोशी बताउँछन् । विगतमा छोटो समयमा गरेका कामका आधारमा मलाई जनताले विश्वास गर्छन् भन्नेमा ढुक्क छु, उनले भने, प्रचारप्रसारमा पनि एकजुट भएर लागेका छौं, यसले पनि मत परिणाम हाम्रो पक्षमा आउने संकेत देखाएको छ । सडक, सिँचाइ, खानेपानी र नदीनालाको कटान नियन्त्रण प्रमुख चुनावी एजेन्डा रहेको उनले बताए ।वाम गठबन्धनबाट प्रदेश क मा उम्मेदवार बनेका रावल युवा व्यवसायी हुन् । एमाले कञ्चनपुरको विद्यार्थी विभाग इन्चार्जसमेत रहेका रावल युवामाझ लोकप्रिय मानिन्छन् । कञ्चनपुर तथा सुदूरपश्चिमकै खेलकुद क्षेत्रको विकासमा समेत उनको योगदान छ । अहिलेसम्म कुनै पनि महत्त्वपूर्ण सार्वजनिक पदमा नबसेकाले अब मतदाताले आफूलाई जिताएर मौका प्रदान गर्ने उनले बताए ।अरूजस्तो ममाथि केही नगरेको गुनासो छैन, रावलले भने, युवाले केही गर्न सक्छन् र विगतकाले केही नगरेका कारण पनि मतदाताले पत्याउने आधार छ । उनले स्थानीय समस्यासँगै अञ्चल अस्पतालको व्यवस्थापन, मझगाउँ विमानस्थल सञ्चालन, छेला औद्योगिक क्षेत्र स्थापना, चुरेबाट बग्ने खहरे खोलाको कटान तथा डुबान नियन्त्रण आफ्नो प्रमुख चुनावी एजेन्डा भएको बताए । वेदकोट नगरपालिकाको १ र भीमदत्त नगरपालिकाका १२ वडा गरी प्रदेश ३ को क मा २१ हजार ४ सय ६८ महिला र २० हजार ७ सय ८६ पुरुष गरी ४२ हजार २ सय ५४ मतदाता छन् । दुवै उम्मेदवार भीमदत्त नगरपालिकाको महेन्द्रनगर बजार क्षेत्रकै स्थानीय हुन् । भीमदत्त नगरपालिकामा सुदूरका विभिन्न पहाडी जिल्लाबाट बसाइँसराइ गरेर तराई झरेका बासिन्दाको घना बसोबास छ । जोशी परिवार बझाङ र रावल परिवार अछामबाट बसाइँ सरी आएको हो । भीमदत्त नगपालिकाको उत्तरी क्षेत्रमा बझाङ र अछामबाट बसाइँ सरी आएकाहरूको जनसंख्या बाक्लो छ । यसले पनि मत परिणाम आफूअनुकूल आउन सक्ने दुवै उम्मेदवारको दाबी छ । एउटै वडाका पूर्वसहकर्मी २०४९ को स्थानीय निकायको चुनावमा मानबहादुर सुनार तत्कालीन दोधारा गाविसको अध्यक्षमा निर्वाचित भएका थिए । सोही गाविसको वडाध्यक्ष भएर जिल्ला विकास समितिको सदस्य भएका थिए, उनकै सहकर्मी बेलबहादुर राना । त्यतिबेला दुवैजना कांग्रेसबाट चुनावी मैदानमा थिए । दोस्रो स्थानीय निर्वाचनमा दोधाराको अध्यक्षमा बेलबहादुर निर्वाचित भए । अहिले उनी कांग्रेसबाटै क्षेत्र ३ को प्रदेश ख मा चुनाव लडिरहेका छन् । माओवादी केन्द्र प्रवेश गरेका सुनार उनका प्रतिस्पर्धी छन् । दुवैका बीचमा कडा प्रतिस्पर्धा हुने आकलन गरिएको छ । दुवैजना हालको महाकाली नगरपालिका७ का बासिन्दा हुन् । सँगै राजनीति सुरु गरेका र एउटै गाविसमा फरकफरक समयमा नेतृत्व सम्हालेका यी दुई जनाको भोटबैंक समान छ । दुवैजना आफू जित्नेमा ढुक्क देखिएका छन् । मैले वडाध्यक्ष, गाविस अध्यक्ष तथा जिविस सदस्य हुँदा गरेका कामका आधारमा महाकाली नगरपालिकाका बासिन्दा अझै मलाई काम गर्न अवसर दिन खोजिरहेका छन्, बेलबहादुरले भने, धेरै वर्षदेखि राजनीति गरेकाले यहाँका जनतासँग भिजेको छु र १० वर्ष स्थानीय निकायमा राम्रै काम गरेको छु । उनले महाकाली र जोगबुडाका कटान नियन्त्रणसँगै सुख्खा बन्दरगाह, महाकाली र जोगबुडामा पुल निर्माण, मझगाउँ विमानस्थल सञ्चालनलगायतका विषय आफ्नो प्रमुख चुनावी एजेन्डा रहेको बताए । दुई वर्ष मात्रै गाविस अध्यक्ष हुँदा पनि मैले धेरै काम गरेको छु, वाम गठबन्धनमा माओवादी केन्द्रका तर्फबाट उम्मेदवार सुनारले भने, त्यही काम हेरेर पनि यहाँका जनताले मलाई विश्वास गर्छन् । उनले २०५१ मा संसदीय निर्वाचन लड्नका लागि गाविस अध्यक्षको पदबाट राजीनामा दिएका थिए । त्यतिबेला कांग्रेसबाट टिकट नपाएपछि उनले स्वतन्त्र उम्मेदवारी दिएका थिए ।"
राज्यमन्त्रीको घरमा विस्फोट,"बागलुङ (कास) सहकारी तथा गरिबी निवारण राज्यमन्त्री चम्पादेवी खड्काको बागलुङ नगरपालिका२ लालीगुराँस चोकस्थित घरमा सोमबार मध्यराति बम विस्फोट भएको छ । भुइँतलामा भएको विस्फोटले मानवीय क्षति भने हुन पाएन । बम पड्केको थाहा पाउनासाथ सुरक्षाकर्मी र स्थानीय बासिन्दा खड्का निवास पुगेका थिए । पर्खालमा सामान्य क्षति पुगेको प्रहरीले जनाएको छ । घटनापछि प्रहरीले सुरक्षा तैनाथी बढाएको छ । बम कसले पड्कायो भन्ने यकिन नभएको प्रहरी उपरीक्षक चन्द्रकुवेर खापुङले बताए । राज्यमन्त्री खड्का प्रतिनिधिसभा सदस्यका लागि बागलुङ १ बाट कांग्रेस उम्मेदवार पनि हुन् । उनले प्रचार अभियान जारी राखेकी छन् । जनताको अधिकारका लागि निरन्तर लाग्दा बम पड्काएर तर्साउन खोज्नु कायरता हो, खड्काले भनिन् ।"
उम्मेदवारको मृत्युपछि नयाँ तालिका,"गुलरिया (कास) जिल्लाको क्षेत्र २ को प्रदेशसभा ख मा उम्मेदवारको मनोनयनपत्र दर्तादेखि निर्वाचनका सबै कार्यक्रम एकैदिन सक्ने गरी तालिका सार्वजनिक गरिएको छ । राप्रपा उम्मेदवार मणिराम विष्टको ह्दयाघातका कारण शनिबार मृत्यु भएपछि नयाँ तालिका सार्वजनिक गरिएको हो । बर्दिया क्षेत्र २ का निर्वाचन अधिकृत हिरण्यप्रसाद भण्डारीका अनुसार आयोगको निर्देशनअनुसार मंसिर ६ गते उम्मेदवारको मनोनयनपत्र दर्ता, नाम प्रकाशित, उजुरी दाबी, अन्तिम नामावली प्रकाशन र चुनाव चिह्न वितरण गरिने कार्यक्रम छ । राप्रपाबाहेक अरू दलले भने मनोनयनपत्र दर्ता गर्न पाउने छैनन् ।"
उत्तर कोरिया आतंकवादको प्रायोजक,"वासिङ्टन (बीबीसी) अमेरिकी राष्ट्रपति डोनाल्ड ट्रम्पले उत्तर कोरियालाई आतंकवाद प्रायोजन गर्ने देश को सूचीमा पुन: समावेश गरेको जनाएका छन् । अमेरिकाले ९ वर्षअघि उत्तर कोरियालाई उक्त सूचीबाट हटाएको थियो । मन्त्रिपरिषद् बैठकमा ट्रम्पले उक्त कदमले निकै ठूलो अतिरिक्त प्रतिबन्ध डोर्याउने जनाएका छन् । तर विदेशमन्त्री रेक्स टिलर्सनले त्यसको व्यावहारिक असर सीमित हुने स्वीकार गरे । ट्रम्पले परमाणु कार्यक्रमलाई यसका लागि प्रमुख कारक भएको बताउँदै उत्तर कोरियाले अन्तर्राष्ट्रिय आतंकवादी कार्य गरेको आरोप लगाए । ह्वाइटहाउसमा उक्त घोषणा गर्दै राष्ट्रपति ट्रम्पले भने, यो धेरै समय अगाडि हुनुपथ्र्यो । गत सेप्टेम्बरमा अमेरिकाले उत्तर कोरियामा तेलको आपूर्ति बन्द गर्ने तथा नेता किम जोङ उनको सम्पत्ति रोक्का गर्ने प्रतिबन्ध लगाउन संयुक्त राष्ट्रसंघमा प्रस्ताव गरेको थियो । त्यसको जवाफ स्वरूप उत्तर कोरियाले छैटौं परमाणु हतियार परीक्षण र पटकपटक क्षेप्यास्त्रको परीक्षण गरिसकेको छ । पछिल्लो अमेरिकी निर्णयसँगै आतंकवाद प्रयोजन गर्ने देश को सूचीमा अब इरान, सुडान र सिरियासँगै उत्तर कोरिया थपिएको छ । ती देशले अन्तर्राष्ट्रिय आतंकवादका क्रियाकलापका लागि लगातार सहयोग गर्दैै आएको अमेरिकाको दाबी छ ।"
चिनियाँ वकिललाई २ वर्ष जेल सजाय,"वेइजिङ (एजेन्सी) चीनमा एक चर्चित मानव अधिकारवादी वकिललाई दुई वर्षको जेल सजाय दिइएको छ । चीनमा अधिकारवादी माथिको यो पछिल्लो कारबाही हो । जियाङ तियेनयुङलाई राज्यशक्तिको अवज्ञा र चिनियाँ राजनीतिक प्रणालीलाई बदनाम गरेको आरोपमा जेल सजाय दिइएको हो । जियाङकी श्रीमतीले समाचार संस्था रोयटर्ससँग अदालतको आदेश अस्वीकार्य भएको बताइन् । चीन वियानलिङले आफ्ना पतिजस्ता अन्य वकिल तथा अधिकारकर्मीलाई निरुत्साहित गर्न र उनीहरूको आवाज दबाउन सजाय दिइएको बताइन् । अमेरिकाबाट कुरा गर्दै उनले भनिन्, म यो आदेश स्वीकार गर्दिनँ । चिनियाँ अधिकारीद्वारा नियन्त्रणमा लिइएका अर्का वकिल सी याङका परिवारलाई सन् २०१६ को नोभेम्बरमा भेट्न गएदेखि जियाङसँग सम्पर्क हुन नसकेको उनले बताइन् । अधिकारवादी संस्था एम्नेस्टी इन्टरनेसनलले जियाङविरुद्धको सुनुवाइलाई देखावटी भएको प्रतिक्रिया दिएको छ । अदालतले ४६ वर्षीय जियाङलाई सामाजिक सञ्जालको प्रयोग गरी चिनियाँ सरकारको विरोध गरेको जनाएको छ । उनीमाथि अन्य मानिसलाई पनि सार्वजनिक रूपमा प्रदर्शनका लागि उक्साएको भन्दै दोषी ठहर गरेको हो ।जियाङ चिनियाँ सरकारले आफ्ना विरोधीमाथि गर्ने कारबाहीको प्रखर आलोचक हुन् । त्यस्ता कतिपय विरोधीसँग सम्बन्धित मुद्दामा उनले वकालत पनि गर्दै आएका छन् । जियाङले मानव अधिकारवादी तथा वकिलका साथै फालुन गुङ आध्यात्मिक अभियानका समर्थक हुन् । उनले तिब्बती प्रदर्शनकारीको पक्षमा पनि वकालत गर्दै आएका थिए । चीनले ३ सयभन्दा बढी वकिल, कानुनी सहायक र अधिकारवादीलाई सोधपुछ गरेको छ ।"
आत्मघाती आक्रमणमा ५० मारिए,अबुजा (सीएनएन) उत्तरी नाइजेरियाको मस्जितमा मंगलबार भएको आत्मघाती आक्रमणमा कम्तीमा ५० जनाको मृत्यु भएको हो । प्रहरीले अदमवा राज्यको मुबीमा बिहानको प्रार्थनाका लागि भेला भएका सर्वसाधारण लक्षित आक्रमण भएको जनाएको छ । आक्रमणमा कैयौं मानिस घाइते भएका छन् । घाइतेहरूको उपचार भइरहेको छ । प्रहरी प्रवक्ता ओथम्यान अबुबकरले आक्रमणकारी एक १७ वर्षीया बालक रहेको बताए । उनले मृतकहरूको संख्या बढ्न सक्ने जनाए । अबुबकरले घटनाबारे थप अनुसन्धान भइरहेको जनाएका छन् । अधिकारीहरूले मंगलबारको आक्रमण केही वर्षयताकै ठूलो भएको जनाएका छन् । उनीहरूले आक्रमण आतंकवादी संगठन बोको हरामले गरेको आशंका गरेका छन् । यद्यपि उक्त संगठनले घटनाको जिम्मेवारी भने लिएको छैन । बोको हरामले अदमवाको छिमेकी राज्य बोर्नोमा केही वर्षयता क्रियाशील छ । अधिकारीका अनुसार उसले हालैका दिनमा बालबालिका तथा महिलालाई आत्मघाती आक्रमणका लागि प्रयोग गर्दै आएको छ । नाइजेरियाको एक दशक लामो द्वन्द्वका क्रममा २० हजारभन्दा बढी मारिएका छन् । सन् २०१६ राष्ट्रपति मुहम्मदु बुहारीले बोको हराम अतिवादी संगठन समाप्त भएको दाबी गरेका थिए । सन् २००२ मा गठन भएको बोको हराम संगठनले २००९ देखि इस्लामिक राज्यका लागि संघर्ष गर्दै आएको छ । पश्चिमी शिक्षा निषेध अर्थात् बोको हरामलाई अमेरिकाले २०१३ मा आतंककारी संगठन घोषणा गरेको थियो ।
पाँच तहमा तोकिन्छ तरकारीको मूल्य,"काठमाडौं कृषकबाट उपभोक्तासम्म आइपुग्दा तरकारीको मूल्य पाँच तहमा तोकिने गरेको भेटिएको छ । आपूर्ति व्यवस्थापन तथा उपभोक्ता हित संरक्षण विभागले तयार पारेको मूल्य विश्लेषण प्रतिवेदन मा यस्तो पाँच तह पहिल्याइएको हो । प्रतिवेदनअनुसार उत्पादक, स्थानीय मध्यस्थकर्ता, ठूला थोक बिक्रेता, साना थोक बिक्रेता र खुद्रा बिक्रेता गरी पाँच तहमा मूल्य निर्धारण हुँदै उपभोक्तासम्म तरकारी आउने गरेको छ । खुद्रा मूल्यमा अस्वाभाविक मूल्य वृद्धि र किसानले तरकारीको उचित मूल्य नपाएको गुनासो बढेपछि विभागका निर्देशक निरज पौडेलको संयोजकत्वमा गठित मूल्य विश्लेषण समितिले यस्तो ठहर गरेको हो । टोलीले पाँचखाल, धादिङ, नुवाकोट, मकवानपुरको स्थलगत भ्रमण र कालिमाटी तरकारी तथा फलफूल व्यवस्थापन समितिको थोक तथा खुद्रा मूल्य विश्लेषण गरी निष्कर्ष निकालेको हो । पाँच तहमा मूल्य निर्धारण हुँदा उपभोक्तालाई भार परेको छ ।स्थानीय कृषक तथा मध्यस्थकर्ता, व्यापारीसँग छलफल गर्दा तरकारीको मूल्य पाँच तहमा तोकिने गरेको फेला पर्यो, निर्देशक पौडेलले भने, मूल्य अस्वाभाविक रूपमा बढ्नुको मुख्य कारण यही नै हो । उनका अनुसार मूल्य निर्धारण गर्दा किसानमाथि व्यवसायीहरू हाबी हुने गरेका छन् । तरकारीको दैनिक मूल्य किसानलाई जानकारी नै हुँदैन । कालिमाटी तरकारी बजारका व्यवसायीले आफू अनुकूल मूल्य निर्धारण गर्दै आएको विभागको निष्कर्ष छ ।किसानसँग सोधपुछ गर्दा दैनिक मूल्य थाहा हुँदैन भन्ने जवाफ पायौं । संकलन केन्द्रमा पनि कालिमाटीका व्यापारीले यतिउति मूल्य चलेको छ भनेर जानकारी दिन्छ भन्ने जवाफ पायौं, उनले भने, यसले बिचौलियासँग मिलेर मूल्य निर्धारण हुने प्रस्ट देखिन्छ । संकलन केन्द्रबाट कालिमाटी बजारमा आएपछि ठूला थोक व्यापारीले साना थोकमा बिक्री गर्छन् । साना थोकबाट खुद्रा व्यवसायीहरूले खरिद गरेर बिक्री गर्दै आएको विभागको प्रतिवेदनमा छ ।प्रतिवेदनअनुसार कृषकदेखि थोक मूल्यमा आउन न्यूनतम १ देखि ३ तहसम्म पार गनुपर्ने उल्लेख छ । त्यसक्रममा प्रतिकिलो तरकारीको मूल्यमा १ सय ३ प्रतिशतसम्म वृद्धि हुने उल्लेख छ । प्रतिवेदनअनुसार कृषकदेखि थोक मूल्यसम्ममा आइपुग्दा काउलीको मूल्यमा ४५४५ प्रतिशत परिवर्तन हुन्छ । थोकदेखि खुद्रा मूल्यसम्म आइपुग्दा २५ प्रतिशत बढछ । समग्रमा कृषकदेखि उपभोक्तासम्म आइपुग्दा ८१८२ प्रतिशत बढ्ने देखिएको छ ।विभागले गत साता गरेको अध्ययन अनुसार कृषकदेखि थोक मूल्यमा गोलभेडा ६६६७ प्रतिशत, थोकदेखि खुद्रा मूल्यमा ३३३३ प्रतिशत र कृषकदेखि उपभोक्तासम्म आइपुग्दा १ सय २२२२ प्रतिशतले मूल्य बढेको प्रतिवेदनमा उल्लेख छ । प्रतिवेदनअनुसार काभ्रे र धादिङमा किसानले काउलीमा प्रतिकिलो औसत ५५ रुपैयाँ पाएका छन् । थोकमा औसत मूल्य ८० रुपैयाँ कायम भएको छ । खुद्रामा भने १ सय रुपैयाँदेखि १ सय ४० रुपैयाँसम्ममा बिक्री भएको छ । किसानले प्रतिकिलो गोलभेडाको मूल्य ४६ रुपैयाँ पाउँछन् । थोक मूल्य ७५ रुपैयाँ पर्छ । खुद्रामा १ सय रुपैयाँभन्दा बढी पर्ने प्रतिवेदनमा उल्लेख छ ।निर्देशक पौडेलका अनुसार कतिपय किसानलाई बीउ, मल, आर्थिक सहयोग बिचौलियाले उपलब्ध गराउँछन् । त्यसको फाइदा बिचौलियाले तरकारीमार्फत उठाउने गरेको उनले बताए । किसानले स्थानीय मध्यस्थकर्तालाई नै तरकारी बेच्नुपर्ने बाध्यता रहेको पनि देखियो, उनले भने । मूल्य वृद्धिमा कालिमाटी तरकारी बजार पनि उत्तिकै दोषी रहेको विभागको ठहर छ । मूल्य विश्लेषण प्रतिवेदनअनुसार कालिमाटी तरकारी बजार विकास समितिले उपलब्ध गराउने दैनिक मूल्य र वास्तविक मूल्यमा धेरै अन्तर छ । समितिले अनुगमन, निरीक्षण र कारबाही गरेको छैन । अध्ययनका क्रममा किसानले मूल्य निर्धारणमा सरकारले हस्तक्षेपकारी भूमिका खेल्नुपर्ने माग गरेको उनले बताए ।समितिको दैनिक मूल्यसूचीअनुसार नै त्यहाँका खुद्रा व्यापारीलाई तरकारी बेच्न बाध्यकारी अवस्था सिर्जना गर्नुपर्ने उनले बताए । कृषकदेखि उपभोक्तासम्म तरकारी आइपुग्दा पार गर्नुपर्ने चरणहरूलाई घटाउनुपर्ने प्रतिवेदनले सुझाव दिएको छ । प्रतिवेदनमा कृषकले आफ्नो उत्पादनको बजार व्यवस्थापन आफैंले गर्न पाउने अवस्था सिर्जना गर्न कृषक सहकारीहरूको आफ्नो स्टल तरकारी बिक्री केन्द्रमा रहने व्यवस्था मिलाउनुपर्ने जनाइएको छ । कृषकलाई स्थानीय व्यापारी तथा मध्यस्थकर्ताको चंगुलबाट स्वतन्त्र राख्नका लागि सहुलियत दरमा कृषि ऋण उपलब्ध गराउने तथा बीउबीजन, विषादीको सहज उपलब्ध हुने व्यवस्था मिलाउनुपर्ने उल्लेख छ । उक्त प्रतिवेदन प्रधानमन्त्री कार्यालयमा पेस गरेको विभागका महानिर्देशक कुमार दाहालले बताए । मूल्य वृद्धि हुनुमा आपूर्तिको समस्या नभई बिचौलिया रहेको उनले बताए । किसानलाई उत्पेरित र बिचौलियालाई अनुगमन गर्न सके मूल्य स्वत: घट्छ, उनले भने ।"
न्यूनतम तलब ९ सय रियाल नै,"काठमाडौं कतारले न्यूनतम तलब ७ सय ५० रियाल तोके पनि नेपाल सरकारले पुरानो निर्णयअनुसार ९ सय रियाललाई नै यथावत् राखेको छ ।साताअघि कतारको प्रशासनिक विकास, श्रम तथा सामाजिक मामिला मन्त्रालयले अस्थायी रूपमा विदेशी कामदारको न्यूनतम तलब ७ सय ५० रियाल (करिब २१ हजार रुपैयाँ) तोकेको थियो । यो नेपालले तोकेको भन्दा १ सय ५० रियाल अर्थात् १८ प्रतिशत कम हो ।कतारका लागि नेपाली राजदूत रमेशप्रसाद कोइरालाका अनुसार दूतावासले ९ सय रियाल दिन तयार भएका कम्पनीको मात्रै मागपत्र प्रमाणीकरण गर्दै आएको छ ।मैले कतारको श्रम मन्त्रालयसँग कामदारको न्यूनतम तलबको विषयमा कुरा राखेको छु । अझै केही कम्पनीले ६ सय रियाल, ५ सय रियाल दिइरहेको कतारी श्रममन्त्रीको भनाइ छ । त्यसलाई रोक्नका लागि कम्तीमा ७ सय ५० रियाल कायम गरिएको भन्ने भनाइ छ, कोइरालाले कान्तिपुरसँग भने, नेपालको भने पूर्ववत् निर्णय यथावत् छ ।कम्पनीले कामदारको रोजगार करारपत्र कतारको श्रम विभागबाट प्रमाणीकरण गरेपछि मात्रै कामदारलाई काममा लगाउन पाइन्छ । श्रम विभागले कम्पनी र कामदारको हस्ताक्षर भएको करारपत्रलाई प्रमाणीकरण गर्ने व्यवस्था छ । श्रम विभागले ७ सय ५० रियालभन्दा कम तलब दिने कम्पनीको रोजगार करारपत्र प्रमाणित रोकिएको कतारी श्रममन्त्री इसाविन साद अल जफैल अल नुएमी बताउँछन् ।राजदूत कोइरालाले निकै कम तलब दिने कम्पनीविरुद्ध रहेको कतारी नियम सकारात्मक रहेको बताए । नेपालले तोकेकोभन्दा कम तलबमा कामदार ल्याउन अनुमति दिनेछैन । हामी यो तलब अझै बढाउने पक्षमा छौं । अहिलेको महँगीअनुसारको कामदारलाई खानाका लागि मात्रै छुट्टै ५ सय रियाल पुर्याउनुपर्छ भनिरहेका छौं, उनले भने ।कतारी श्रममन्त्री नुएमीका अनुसार कामदारको बसोवास, खाना र स्वास्थ्य सेवा रोजगारदाताको दायित्वभित्र पर्छ । तर, सबैले कामदारलाई खाना उपलब्ध गराएका छैनन् । कामदार आपूर्ति गर्ने कम्पनीहरूले खानाबापत २ सय रियाल मात्रै दिने गरेका छन् ।सन् २०१३ मै नेपालले खानाबापत ३ सय रियाल दिनुपर्ने व्यवस्था गरेको थियो । खानाबापत ३ सय र न्यूनतम तलब ९ सय गरी १२ सय रियाल तलब दिन तयार हुने कम्पनीलाई मात्रै कामदार पठाउने गरिएको छ । तर, झन्डै ५० प्रतिशत कम्पनीले कामदारलाई खानाबापत २ सय र तलब ८ सय रियाल मात्रै दिने गरेको भेटिन्छ ।कामदारहरूका अनुसार नयाँ तलबमान कामदारको हितभन्दा कम्पनी र कतारलाई बढी फाइदा हुने गरी तोकिएको छ । स्थानीय सञ्चार माध्यमहरूका अनुसार फिफा वल्र्डकप फुटबलको तयारीका लागि बन्ने पूर्वाधारका लागि ५० करोड डलर खर्च गर्दै आइरहेको छ । गत जुनदेखि छिमेकी ३ देशबाट नाकाबन्दी खेपिरहेको कतारले आफ्नो आर्थिक अवस्था हेर्दै तत्कालीन कदमका रूपमा तलब थोरै मात्र बढाएको मन्त्री नुएमीले बताए । श्रममन्त्री नुएमी ७ सय ५० रियाल तलबको समीक्षा हुने बताउँछन् । श्रम मन्त्रालयले यो तलबको विषयमा समीक्षा गर्छ, उनले भने, सबै पक्षको विचार गरेर मात्रै थप तलब तोक्ने काम हुन्छ ।"
नयाँ राडारको निगरानीमा जहाज,"काठमाडौं नेपाली आकाशभित्र उड्ने विमान अबदेखि नयाँ पुस्ताको सुरक्षित र अत्याधुनिक राडारको निगरानीमा रहने भएका छन् । यो राडारको जडानले हवाई सुरक्षा र व्यवस्थापन अहिलेको तुलनामा चुस्त हुनेछ । नागरिक उड्डयन प्राधिकरणले १८ वर्षअघि जापान सरकारको सहयोगमा जडान गरेको ८० किलोमिटर वृत्त (रेडियस) मात्रै क्षमता भएको राडारलाई विस्थापित गरिएको हो । जडान गरिएको नयाँ राडारको क्षमता ४ सय ५० किलोमिटर रेडियस छ । नयाँ राडारको क्यालिब्रेसन (हवाई निरीक्षण) सोमबार सकिएको छ । जडित प्रविधिको अमेरिकी नागरिक उड्डयन संस्था (एफएए) बाट आएको विशेष जेट विमानको सहायताले सोमबार क्यालिब्रेसन क्षमता निरीक्षणको कार्य सम्पन्न गरेको हो । झन्डै ९४ करोड रुपैयाँ जापानी अनुदान तथा प्राधिकरणको १५ करोडमा नयाँ राडार जोडिएको प्राधिकरणका अधिकारीले जानकारी दिए । हामीले जडान गरेको उच्च प्रविधियुक्त मोनोप्लस सेकेन्डरी सर्भिलेन्स राडार मोड एसको क्यालिब्रेसन सकियो, मंगलबार जहाज अमेरिका फर्किइसक्यो, प्राधिकरणका उपमहानिर्देशक नरेन्द्रबहादुर थापाले कान्तिपुरसँग भने । जापानी सहयोग नियोग (जाइका) को सहयोगमा त्रिभुवन अन्तर्राष्ट्रिय विमानस्थल र भट्टेडाँडामा गरी दुइटा नयाँँ पुस्ताका राडार उपकरण राखिएका छन् । भट्टेडाँडामा राखिएको राडारले २ सय ५० नटिकलमाइल (४ सय ५० किलोमिटर) दूरीसम्मको रेडियसमा उडिरहेको विमानको गति, उचाइ र आईडी (परिचय) थाहा पाउँछ भने काठमाडौं विमानस्थलमा जडान गरिएको राडारले २ सय नटिकलमाइल (३ सय ६० किमि) सम्मको रेडियसमा उडिरहेको विमानको विस्तृत विवरण टावरमा रहेका एयर ट्राफिक कन्ट्रोलरले देखाउँछ । यसअघिको राडारले काठमाडौं विमानस्थलबाट ८० किलोमिटर हाराहारीको रेडिसयभित्र उडिरहेका विमानलाई निगरानी गथ्र्यो । पुरानो प्रविधिले जहाजलाई मात्रै देख्थ्यो ।प्राधिकरणको त्रिभुवन अन्तर्राष्ट्रिय विमानस्थल आधुनिकीकरण आयोजनाका प्रमुख इन्जिनियर सञ्जीवसिंह कठायतका अनुसार अमेरिकाबाट आयरल्यान्ड, जोर्डन, यूएई हुँदै मंसिर १ गते काठमाडौंमा अवतरण गरेको क्यालिब्रेसन निरीक्षण गर्ने विमानले शनिबार, आइतबार र सोमबार देशभरका विभिन्न भागमा करिब २० घण्टा उडान गरेको थियो । यसक्रममा उसले यो राडारको सर्भिलेन्स पूर्वी नाकासम्म र पश्चिममा सुर्खेतसम्म रहेको प्रमाणित गरिदिएको छ । अब यो राडारको मद्दतले काठमाडौंमा रहेका एयर ट्राफिक कन्ट्रोलर (एटीसी) ले नेपालको तराईमा भारतीय भूमिबाट आइरहेका विमानलाई पहिल्यै देख्न सक्नेछ । यसअघिको पुरानो राडारको सहयोगमा काठमाडौंमा रहेका एटीसीले पूर्वमा रामेछाप जिरी आसपास र पश्चिममा भरतपुरसम्मको आकाशमा उडिरहेका विमान मात्रै देख्थ्यो । अहिले जडान गरिएको राडारले अकाशमा उडिरहेका जडाजहरूको पोजिसनको अब एकदम सही जानकारी दिलाउनेछ, कठायतले भने ।त्यसैगरी खोज तथा उद्धारमा पनि यो प्रविधिले सघाउनेछ । पहिलेपहिले जहाज हराएपछि स्थान पत्ता लगाउनै कठिन हुन्थ्यो तर यो प्रविधिले खोज तथा उद्धारमा पनि मद्दत मिल्नेछ, कठायतले भने । त्यस्तै नेभिगेसन उपकरण बिफल भएर बाटो बिराउने विमानलाई एटीसीले दिशाबोध गराउँदै यसै राडारको सहयोगले अब उद्धार गर्न सक्नेछन् । २५ वर्षअघि ३ सय हाराहारी यात्रुको ज्यान जाने गरी भएका थाई र पाकिस्तानी ध्वजाबाहक विमानको दुर्घटनापछि नेपाल सरकारले पहिलोपटक राडार प्रणाली भित्र्याएको थियो ।"
विच्याट ले फेसबुकलाई उछिन्यो,काठमाडौं (एजेन्सीहरू) चीनको ठूलो सोसल मिडिया कम्पनी टेन्सेन्ट ले फेसबुकलाई सम्पत्तिमा उछिनेको छ । विच्याट सन्देश एप सञ्चालन गर्ने टेन्सेन्ट को सम्पत्ति ५ सय अर्ब डलर पुगेको छ । हङकङमा मंगलबार कम्पनीको सेयर मूल्य २ दशमलव ४ प्रतिशतले वृद्धि भएसँगै फेसबुकलाई उसले पछाडि पारेको हो । यो कम्पनी विश्वकै पाँचौं स्थानमा सूचीकृत भएको टेलिग्राफ अनलाइन संस्करणमा उल्लेख छ ।
डीएपी मल वीरगन्ज आयो,"पर्सा डीएपी मलको माग अत्यधिक बढेको बेला कृषि सामग्री कम्पनी र साल्ट ट्ेरडिङ कर्पोरेसनको मल वीरगन्ज आइपुगेको छ । कोलकाता बन्दरगाहबाट कम्पनी र कर्पोरेसनको गरी २ हजार ५ सय टन डीएपी मल बोकेर हिँडेको एउटा रेल्वे र्याक सोमबार यहाँस्थित सिर्सिया सुक्खा बन्दरगाह आइपुगेको हो ।कम्पनी क्षेत्रीय कार्यालय वीरगन्जका प्रमुख अजयकुमार श्रीवास्तवका अनुसार ग्लोबल टेन्डरमार्फत सिंगापुरको विल्सन इन्टरनेसनल कम्पनीले आपूर्तिको ठेक्का लिएको डीएपी मल चीनबाट खरिद गरी यहाँ ल्याएको हो । कम्पनी र कर्पोरेसन दुवैको ठेकेदार विल्सन नै भएकाले उसले एउटै रेल्वे र्याकमा दुवैको आधाआधा मल ल्याएको हो, उनले भने, कर्पोरेसनले सोमबारबाटै सुक्खा बन्दरगाहबाट मल ढुवानी गर्न थालेको छ, कम्पनीको मल बुधबारदेखि ढुवानी गरी कार्यालयको वीरगन्ज गोदाममा भण्डारण गर्नेछौं ।हाल काभ्रेमा आलु बालीका लागि डीएपी मलको अत्यधिक माग रहेको छ । यसबाहेक नुवाकोट, जनकपुरलगायतको क्षेत्रबाट पनि मलको माग आएकाले माग भएका सबै जिल्लामा मल परिचालन गरिने उनले बताए । गहुँ बालीका लागि तत्कालै मलको माग नरहेको र मंसिर अन्त्यतिर माग बढ्ने भएकाले त्यतिन्जेलसम्म कम्पनी र कर्पोरेसन दुवैको डीएपी मल नेपाल भित्रिसक्ने सम्भावना रहेको उनले दाबी गरे ।करिब दुई साताअघि नेपाल सरकारले भारत सरकारसँग सोझै खरिद गरेको डीएपी मलमध्ये २ हजार ५ सय टन मल वीरगन्ज आएकामा उक्त मल माग भएका जिल्लाहरूमा परिचालन गरेर सकिइसकेको थियो ।कोलकातामा अझै ३४ हजार टन मलकम्पनी र कर्पोरेसनको गरी कोलकाता बन्दरगाहमा अझै पनि करिब ३४ हजार टन डीएपी मल अडकिएकै छ । विल्सन इन्टरनेसनले चीनबाट ल्याएको उक्त मल त्यहाँबाट वीरगन्जस्थित सिर्सिया सुक्खा बन्दरगाहसम्म आउन सकेको छैन । भारतीय रेल्वेले नेपालतर्फ मल ढुवानीका लागि समयमै रेल्वे र्याक उपलब्ध नगराउँदा यति धेरै परिमाणमा मल त्यहाँ थन्किन पुगेको हो ।नेपालमा गहुँ बालीको सिजन संघारमै आइसक्दा पनि कोलकातामा विभिन्न बहानामा मल अडकिनुलाई शंकास्पद रूपमा लिइएको छ । यस अवधिमा भारतीय तथा नेपाली विभिन्न मल कम्पनीहरूले नेपालमा आफ्नो बजार विस्तारका लागि युरिया र डीएपी मलको विकल्प भन्दै विभिन्न मलको बिक्री वितरण तथा बजारीकरणको काम तीव्र बनाएका छन् ।करिब २ महिनाअघि विल्सन इन्टरनेसनलले चीनबाट ल्याएको मल कोलकाता बन्दरगाहमा भण्डारण गरिराखेको छ । कम्पनी र कर्पोरेसनको ठूलो रकम उक्त मलमा लगानी भएको छ । कोलकाताबाट वीरगन्जसम्म मल ल्याउन कोलकाता बन्दरगाहबाटै रेल उपलब्ध नभएपछि मल ढुवानी हुन नसकेको श्रीवास्तव बताउँछन् । खै यति लामो समय कोलकातामा मल थन्किँदा पनि त्यहाँ रेल उपलब्ध हुन नसक्नु आश्चर्यजनक छ, उनले भने, विल्सनका कर्मचारी तथा त्यहाँबाट वीरगन्जसम्म मल ढुवानी गर्ने अर्को ठेकेदारका कर्मचारी पनि लामो समयदेखि त्यहाँ अडकिएको मल ल्याउने प्रयासमा छन्, खै कहाँबाट के समस्या छ, मैले बुझ्न सकेको छैन ।कम्पनी र कर्पोरेसनले ग्लोबल टेन्डरबाट तेस्रो मुलुकबाट आयात गर्ने मल कोलकाता बन्दरगाहदेखि सिर्सिया सुक्खा बन्दरगाह वीरगन्जसम्म रेलमा मात्रै ढुवानी गर्ने भएकाले सडक मार्गबाट उक्त मल ढुवानी गरी ल्याउन नसकिएको हो ।"
हस्तकला व्यापार मेला सकियो,काठमाडौं (कास) राजधानीको भृकुटीमण्डपमा आयोजित १५ औं हस्तकला व्यापार मेला तथा १३ औं हस्तकला प्रतियोगिता मंगलबार सकिएको छ । नेपाल हस्तकला महासंघले सञ्चालन गरेको पाँचदिने उक्त मेलामा करिब ८ करोड ५० हजार बराबरको आर्थिक कारोबार भएको जारी विज्ञप्तिमा उल्लेख छ । आयोजकका अनुसार १ लाख ८ हजारले मेलाको अवलोकन गरेका थिए । यस्तै हस्तकला प्रतियोगितामा फेयर ट्रेड ग्रुप नेपाल उत्कृष्ट प्याभिलियन र फिंगर फ्रिन्ट आर्ट एन्ड क्राफ्ट उत्कृष्ट स्टल घोषित भएको विज्ञप्तिमा छ ।
वल्र्डलिंकको अफर,काठमाडौं (कास) वल्र्डलिंकले आफ्ना ग्राहकहरूका लागि एक कान दुई कान अफर ल्याएको छ । यो अफरअन्तर्गत ग्राहकले आफ्ना साथीभाइ या नातागोतालाई वल्र्डलिंकको इन्टरनेट जोड्ने सल्लाह दिएबापत तीन महिना नि:शुल्क इन्टरनेट र नेटटीभीबाटै टीभी हेर्न तथा स्मार्टफोनसमेत पाउने जारी विज्ञप्तिमा उल्लेख छ । कम्पनीका अनुसार यो अफरअन्तर्गत ग्राहकले एकजनालाई वल्र्डलिंकको सेवा जडान गराउन सफल भए दुवैजनाले एकएक महिना नि:शुल्क इन्टरनेट चलाउन पाउने छन् । त्यस्तै तीनजनालाई सेवा जडान गराउन सक्ने ग्राहकले तीन महिना नि:शुल्क इन्टरनेट चलाउन पाउने जारी विज्ञप्तिमा उल्लेख छ । चारजनालाई कम्पनीको सेवा जडान गराउन सक्ने ग्राहकले तीन महिना नि:शुल्क इन्टरनेट र नेट टीभी तथा स्मार्ट फोन उपहार प्राप्त गर्न सक्ने जनाएको छ । यी दुई योजनामा समावेश साथी या आफन्तले समेत एक महिना नि:शुल्क सेवा चलाउन पाउनेछन् ।
बंगलादेश बैंकको १२ प्रतिशत बोनस,"काठमाडौं (कास) नेपाल बंगलादेश बैंकको तेइसौं वार्षिक साधारणसभाले गत आर्थिक वर्ष ०७३७४ को मुनाफा तथा जगेडा कोषबाट सेयरधनीहरूलाई १२ प्रतिशत बोनस सेयर र ३ दशमलव ७९ प्रतिशत नगद लाभांश दिने प्रस्ताव स्वीकृत गरेको छ । यसैगरी साधारणसभाबाट संस्थापक सेयरधनीका तर्फबाट जलाल अहमद, मोहमद साह आलम सरवार र मनिरुल इस्लाम निर्विरोध निर्वचित भएको जारी विज्ञप्तिमा छ ।"
सबै कमोडिटी एक्सचेन्ज नयाँ प्रक्रियाबाट,"काठमाडौं पुराना कमोडिटी एक्सचेन्ज तथा ब्रोकर कम्पनीहरू पनि कारोबारका लागि धितोपत्र बोर्डमा दर्ता हुनुपर्ने भएको छ । वस्तु बजारसम्बन्धी ऐन तथा नियमावलीमा पुराना कम्पनीहरूबारे कुनै व्यवस्था नरहेकाले नयाँ दर्ता प्रक्रियामा जानुपर्ने भएको हो ।बोर्डले तयार पारेको वस्तु बजारसम्बन्धी नियमावली पनि पुराना कम्पनीका बारेमा मौन छ, स्रोतले भन्यो, वस्तु बजारसम्बन्धी ऐनको व्यवस्थाका आधारमा नियमावली बनाइने भएकाले उक्त विषय समावेश नभएको हो । ऐन तथा नियमावलीमा सबै कम्पनीका लागि आवश्यक मापदण्ड र दर्ता प्रक्रिया समान रहेकाले नयाँ पुराना भनेर विभेद नहुने बोर्डले जनाएको छ ।विगतमा कम्पनी रजिस्ट्रारको कार्यालयमा दर्ता भएर कमोडिटी एक्सचेन्ज सञ्चालनमा हुँदै आएका थिए । त्यसरकी कम्पनी सञ्चालनमा आएको ११ वर्षपछि गत भदौ ११ मा कमोडिटी बजारसम्बन्धी ऐन राष्ट्रपतिबाट प्रमाणीकरण भएको छ । त्यसपछि ऐनको प्रावधानअनुसार बोर्डले नियमावली तर्जुमा गरेको छ ।उक्त नियमावली स्वीकृतिका लागि बोर्डले मंगलबार अर्थ मन्त्रालय पठाएको छ । मंगलबार बिहान बसेको बोर्ड सञ्चालक समितिले उक्त नियमावली स्वीकृतिका लागि पठाउने निर्णय गरेको थियो । सञ्चालनमा रहेका पुराना एक्सचेन्ज कम्पनीहरूले दर्ता प्रक्रियामा आफूहरूलाई केही सुविधा दिन बोर्डसमक्ष आग्रह गरेका थिए । ऐनमा नभएको विषय राख्न नमिल्ने भन्दै बोर्डले नियमावलीमा समावेश नगरेको स्रोतले जानकारी दिएको छ ।वस्तु विनिमय (कमोडिटी) बजार सञ्चालन अनुमति पाएको पाँच वर्षसम्म कम्पनी बिक्री गर्न नपाइने व्यवस्था नियमावलीमा छ । पाँच वर्षपछि पनि कम्पनी बिक्री गर्दा बिक्रेता र क्रेता दुवैले नियामक निकाय धितोपत्र बोर्डबाट पूर्वस्वीकृति लिनुपर्ने व्यवस्था नियमावलीमा छ ।यसैगरी नियमावलीमा कमोडिटी ब्रोकरको चुक्ता पुँजी कम्तीमा ५० लाख रुपैयाँ तोकिएको छ । कमोडिटी एक्सचेन्ज कम्पनीको चुक्ता पुँजी भने ऐनमै तोकिएको छ । जसमध्ये कमोडिटी एक्सचेन्ज कम्पनीको चुक्ता पुँजी न्यूनमत ५० करोड रुपैयाँ हुनुपर्छ । कम्पनीको सञ्चालक तथा प्रमुख कार्यकारीलगायतको योग्यतासम्बन्धी विषय नियमावलीमा पनि समेटिएको छ । उक्त व्यवस्था ऐनमा भए पनि झनै प्रस्टयाउन नियमावलीमा समेटिएको बोर्डले जनाएको छ ।कमोडिटी एक्सचेन्ज पब्लिक लिमिटेड कम्पनी हुनुपर्ने व्यवस्था ऐनमा छ । स्वदेशी व्यक्ति तथा संस्थाले कमोडिटी एक्सचेन्ज कम्पनीमा ५ प्रतिशतभन्दा बढी सेयर किन्न नपाउने व्यवस्था गरिएको छ । यसले कमोडिटी एक्सचेन्ज ठूलो कम्पनीका रूपमा स्थापित हुनुपर्ने र कम्पनीमा कुनै एक व्यक्ति वा संस्थाको एकाधिकार हुनबाट रोक्ने जनाइएको छ । तर, विदेशी रणनीतिक साझेदारलाई भने चुक्ता पुँजीको ५१ प्रतिशतसम्म सेयर स्वामित्व लिन सक्ने छुट छ । विदेशी पुँजी, सीप तथा प्रविधिको प्रयोग गरी वस्तु विनिमय बजार सञ्चालन गर्ने प्रयोजनका लागि रणनीतिक साझेदारका रूपमा विदेशी लगानीकर्ताले त्यस्तो कम्पनीको चुक्ता पुँजीको बढीमा ५१ प्रतिशतसम्म सेयर लिन सक्नेछ, ऐनमा उल्लेख छ ।वस्तु बजारसम्बन्धी नियमनको पूर्ण अधिकार धितोपत्र बोर्डलाई दिएको छ । बजार नियमनका लागि नियामक निकायलाई सशक्तीकरण गर्न हदैसम्मको अधिकार बोर्डले पाएको छ । बोर्डले अनुमति प्राप्त संस्थालाई विभिन्न अवस्थामा भएको नोक्सान भराई ५० लाखसम्मको जरिवाना गर्न सक्नेछ । कम्पनीहरूले कानुनविपरीत काम गरेमा कसुर र सजायको हकमा पाँच वर्षसम्मको कैद, बिगो भराउने र १० लाख रुपैयाँसम्म जरिवाना हुने व्यवस्था ऐनमा छ ।औपचारिक रूपमा करिब ११ वर्षअघिदेखि नेपालमा कमोडिटी बजारको सुरुवात भएको हो । २०६३ मंसिर २८ गते कमोडिटी एन्ड मेटल एक्सचेन्ज नेपाल (कोमेन) ले पहिलोपटक कमोडिटी कारोबार सुरु गरेको थियो । त्यसपछि थप ८ वटा कम्पनी सञ्चालनमा आए । कानुनको अभावमा त्यतिबेला कमोडिटी बजारको नियमन तथा अनुगमन हुन सकेन । बजारमा विकृति बढेपछि अघिकांश कम्पनीहरू बन्द भए । हाल २३ वटा कम्पनी मात्र सञ्चालनमा छन् ।"
नेप्सेमा सामान्य सुधार,"काठमाडौं मंगलबार सेयर कारोबार मापक नेप्सेमा ३०८ अंकले सुधार भएको छ । अघिल्ला ४ कारोबार दिन लगातार रूपमा घटेको नेप्से मंगलबार सुधारिएको हो । अघिल्लो दिनको तुलनामा मंगलबार नेप्से करिब ०२१ प्रतिशतले बढेर १ हजार ४ सय ७२२४ विन्दुमा उक्लिएको हो । सुरुमा बजार खुल्दा ओरालो लागेको नेप्से मध्याह्नदेखि सुधारको बाटोमा देखिएको थियो ।कारोबारमा रहेकामध्ये विकास बैंक, वित्त कम्पनी, उत्पादन तथा प्रशोधन समूह र अन्य बाहेक बाँकी सबै समूहको परिसूचक बढेपछि समग्र नेप्सेको वृद्धिमा टेवा पुगेको हो । करिब ४ हजार ३ सय कारोबारबाट १ सय ५९ कम्पनीका ८ लाख ४२ हजार ६ सय ८२ कित्ता सेयर किनबेच भए । उक्त किनबेचबाट ३५ करोड रुपैयाँ बराबर सेयर कारोबार भएको छ । अघिल्लो दिनको तुलनामा कारोबार रकम कम हो । उक्त दिन कारोबारमा आएकामध्ये ८२ कम्पनीको सेयर मूल्य बढयो, ५६ कम्पनीको सेयर मूल्य घटयो भने बाँकी २१ कम्पनीको सेयर मूल्य स्थिर छ ।क वर्गका कम्पनीको सेयर कारोबार मापक सेन्सेटिभ परिसूचक ०३ प्रतिशत र कारोबारमा रहेका सबै कम्पनीको सेयर कारोबार मापक फ्लोट परिसूचक ०३५ प्रतिशतले सकारात्मक रहे । परिसूचक बढेपछि कुल बजार पुँजीकरण पनि सामान्य रूपमा बढेर १७ खर्ब ११ अर्ब रुपैयाँ कायम भएको छ ।मंगलबार व्यापार (ट्ेरडिङ) समूहको परिसूचक सबैभन्दा बढी ७६८ प्रतिशतले बढयो । यसैगरी बैंकिङ समूहको परिसूचक ०४४, होटलको ०४४, जलविद्युतको ०३६, बिमाको ०१९ र लघुवित्त समूहको ०१९ प्रतिशतले बढे । तर, अन्य समूहको परिसूचक ०६६, उत्पादन तथा प्रशोधनको ०६, वित्त कम्पनीको ०३१ र विकास बैंक समूहको ०१९ प्रतिशत ऋणात्मक रहे ।"
चुनावले आर्थिक कारोबार बढायो,"स्याङ्जा भीरकोट नगरपालिकाको बयरघारी बजारस्थित सिद्धार्थ पार्टी प्यालेसमा कामदारलाई यतिबेला भ्याइनभ्याई छ । बिहान उठेदेखि कामधन्दामा व्यस्त भएका कामदारहरू अवेरसम्म सुत्न पाउँदैनन् । कामदार मात्र होइन प्यालेस सञ्चालकलाई पनि दौडधुप छ ।हामीलाई पो लागेको छ चुनाव, सञ्चालक मीनप्रसाद कोइरालाले भने, आरामले खानेसुत्ने फुर्सदसमेत छैन । निर्वाचनले आफ्नो मात्रै नभई बयरघारी बजारकै आर्थिक कारोबार बढाएको उनले बताए । अर्का सञ्चालक अनील कार्की अरू बेला चल्नेभन्दा चुनाव लागेपछि व्यवसाय बढेको बताउँछन् । हल सधैं पार्टीहरूकै सभा, भेलाले बुक भइरहेको छ, उनले भने, चुनावले व्यस्त बनाएको छ ।पुतलीबजार ३ का तिलबहादुर श्रेष्ठ पनि चुनावी सरगर्मी बढेसँगै आफ्नो व्यवसाय बढेको बताउँछन् । एक दिनमा १७ हजार बचत भयो, उनले भने, खर्च कटाएर १७ हजार रुपैयाँ बचत हुनु भनेको मेरा लागि ठूलो कुरा हो । चिया, दुनोट, तरकारी र बिस्कुट मात्र लिएर बेच्न बसेका उनीकहाँ अघिपछि भने दिनको २ हजारको व्यापार हुन पनि गाह्रो हुन्छ । यहीँका मानिसभन्दा पनि बाहिरबाट आवतजावत गर्ने ग्राहकबाट आम्दानी हुने हो, उनले दोहोर्याए, चुनावको अवधिमा खर्च कटाएर एकडेढ लाख रुपैयाँ बचत गर्ने विचार गरेको छु । उनी यतिबेला आफ्नो सानो व्यवसाय भए पनि खुब उत्साहित छन् । हेर्दा पनि सानो र मान्छे गए बस्ने ठाउँसमेत नभएको उनकामा यति राम्रो कारोबार भएको छ भनेर कसैले अन्दाजसमेत गर्न सक्दैनन् । श्रेष्ठ भन्छन्, हामीलाई त दसैं पो आयो । यस्तैयस्तै समय आउँदा व्यवसाय गरेकामा गर्व लाग्छ ।खाजा पसलहरूमा मात्र होइन चुनावले पान पसलहरूमा पनि आर्थिक कारोबार उत्तिकै बढाएको छ । दु:ख गर्न सके आत्मसन्तुष्टि मिल्छ भन्ने उदाहरण यति बेला साना व्यवसायीले दिएका छन् । पानीपुरी, चटपट, चाटको व्यापार पनि उस्तै फस्टाएको छ । बजार क्षेत्र मात्र नभई ग्रामीण भेगका पसलका मालिकलाई बोल्ने फुर्सदसमेत छैन । व्यापारको चटारो छ, भीरकोट नगरपालिका ५ का गुप्तबहादुर थापा भन्छन्, बल्ल व्यापारीजस्तो भइएको छ । अन्तर्राष्ट्रिय प्याराग्लाइडिङ प्रतियोगिता हुँदा पनि राम्रै आम्दानी भयो । त्यसलगत्तै निर्वाचनले छोयो । अघिपछिको समय शून्य जस्तै हुने उनको पसलमा यति बेला निकै चहलपहल बढेको छ । भीड पनि उस्तै देखिन्छ । आउने ग्राहकलाई बसालेर खाजा खुवाउने ठाउँ छैन । सामान किन्न आउने पनि उठेर फर्किने हो ।"
५२ वर्षपछि बढ्यो तलब,"महुवन (पर्सा) सामान्यतया सरकारी कर्मचारीको तलब दुईचार वर्षभित्रै बढ्छ । यहाँस्थित गुठी संस्थान अधीनस्थ पारसनाथ महादेव मठका कर्मचारीको तलब भने संस्थानले ५२ वर्षपछि बढाएको छ । हाल सखुवाप्रसौनी गाउँपालिका ५ अन्तर्गत पर्ने यो मठका कर्मचारीले तलब वृद्धिको माग गरेपछि संस्थानले सुनुवाइ गरेको हो । बढेको तलबमान सुन्दा झनै पत्यार लाग्दैन । यसअघि पुजारी सुदामा मिश्रले मासिक ५ रुपैयाँ तलब थाप्दै आएकामा साउन महिनादेखि १ हजार रुपैयाँ पाउने भएका छन् । मठका भान्से बालकृष्ण मिश्र, टहलु अखिलेश पटेल र झाडुबडारु हुसेन्द्र डोमको तलब मासिक ५ रुपैयाँबाट बढेर जनही ४ सय १६ रुपैयाँ पुगेको छ ।पर्सा जिल्लाको नामकरण यसै महादेव मन्दिरको नामबाट भएको मानिन्छ । यसै मठअन्तर्गत करिब २० बिघा जग्गाको आयस्ता संस्थानले आफ्नो आम्दानीमा बाँध्दै आएको छ । तर, मठका कर्मचारीहरू भने अझै पनि पत्यारै नलाग्ने न्यूनतम तलब थाप्दै छन् ।मन्दिरमा नियमित पूजापाठदेखि यसको सम्पूर्ण जायजेथा रेखदेख र स्याहारसम्भारसम्मको सम्पूर्ण जिम्मेवारी सम्हालेका उनीहरूलाई संस्थानले ०२२ सालदेखिकै दरम तलब खुवाउँदै आएको थियो । ८० वर्षीय पुजारी सुदामा मिश्रले २०२२ माघ ४ देखि मन्दिरको पुजारीको जिम्मेवारी सम्हालेका हुन् । अन्य कर्मचारीहरू पनि निकै पुराना हुन् ।पुजारी मिश्रले आफ्नो जागिर जीवनमै पहिलो तलब वृद्धि भएकामा खुसी व्यक्त गरे । जागिर जीवनमै पहिलोपटक तलब वृद्धि भयो, म जवान हुँदा थाप्न थालेको तलब अहिले वृद्ध भएपछि बढेको छ, उनले भने, मासिक १ हजार तलब पाउँदै छु, आफैं मूल्यांकन गर्नुस् बढी हो कि कम ।भान्से बालकृष्णले ५ दशकपछि तलब बढे पनि महँगीअनुसार तलबमान अझै पनि अत्यन्त न्यून रहेको गुनासो गरे । खै के बढ्यो भनौं, उनले भने, कम्तीमा ५ हजारसम्म भए लौ बढयो भन्दा पनि खुसी लाग्थ्यो ।संस्थान वीरगन्ज शाखा कार्यालय प्रमुख रामेश्वर बिडारी महुवन मठका कर्मचारीको माग आएपछि आफूहरूले संस्थान केन्द्रीय कार्यालयमा तलब वृद्धिका लागि सिफारिस गरिदिएको बताए । उहाँहरूबाट माग आयो, हामीले तलब पुनर्मूल्यांकनका लागि केन्द्रलाई सिफारिस गर्यौं, स्वीकृति मिलेपछि नयाँ तलबमान लागू भएको हो, उनले भने, संस्थानको क्षमताले भ्याएसम्म सुविधा दिने हो ।मठका कर्मचारीले तलबबाहेक वार्षिक १३१३ मन धान जिन्सीसमेत पाउने गरेको उनले बताए । यसबाहेक कर्मचारीले मठको हन्डीमै खाने सुविधा पाएका छन् । संस्थानले नित्य पूजाको रकम १० रुपैयाँबाट ३ सय रुपैयाँ मासिक, संक्रान्ति पूजाको २५ रुपैयाँबाट ३ सय रुपैयाँ, शिवरात्रि पुजाको २ सय ५० बाट १ हजार रुपैयाँ पुर्याएको उनले बताए ।कार्यालय अधीनस्थ आधा दर्जनभन्दा बढी मठमन्दिरमध्ये सबैभन्दा कम तलब खाने पारसनाथ महादेव मठकै कर्मचारी थिए ।"
एजेन्डामा रसुवागढी नाका,"रसुवा प्रतिनिधि र प्रदेशसभाका उम्मेदवारले रसुवागढी नाकाको व्यवस्थापनलाई चुनावी एजेन्डा बनाएका छन् । पहिलो चरणअन्तर्गत हुने निर्वाचनमा चीनसँगको व्यापारिक नाकाको व्यवस्थापनलाई उनीहरूले मत तान्ने एजेन्डा बनाएका हुन् । भूकम्पले तातोपानी नाका बन्द भएपछि चीनसँगको व्यापार रसुवागढीबाट हुन थालेको हो । अन्तर्राष्ट्रिय व्यापारिक नाकाका रूपमा रूपान्तरण गरे पनि भौतिक विकासको अभावमा नाकाको अवस्था नाजुक छ । उम्मेदवारहरूले नाकाको व्यवस्थापन मिलाएर रोजगारी सिर्जना गराउने एजेन्डा अघि सारेका छन् । उम्मेदवारहरूले घरदैलोका क्रममा नाकाको विकासलाई जोड दिने गरेका छन् । प्रतिनिधिसभाका लागि वाम गठबन्धनका उम्मेदवार जनार्दन ढकालले समृद्ध जिल्ला निर्माण गर्ने आफ्नो प्रमुख मुद्दा रहेको बताए । मुख्य मुद्दा विकास हो, उनले भने, गल्छी, बेत्रावती, मैलुङ, स्याफ्रुबेंसी रसुवागढी सडक कालेपत्रे र एकीकृत भन्सार कार्यालय निर्माण योजना अघि सारेको छु । प्रतिनिधिसभाका लोकतान्त्रिक गठबन्धनका उम्मेदवार मोहन आचार्यले सीमा क्षेत्रको व्यवस्थापन र सुशासन आफ्नो प्राथमिकतामा रहेको बताए । जलविद्युत्को विकास र नाकाको व्यवस्थापनले जिल्लालाई समृद्ध बनाउन सघाउँछ, उनले भने । आचार्यले कृषिमा आधुनिकीकरण र बजार व्यवस्थापनको मुद्दालाई पनि अघि सारेका छन् । नाका सञ्चालन भए पनि सडक र सीमाको भौतिक अवस्था नाजुक छ । यसलाई उम्मेदवारहरूले साझा नाराका रूपमा उठाएका छन् । प्रदेशसभा क मा लोकतान्त्रिक गठबन्धनका उम्मेदवार नेपाली कांग्रेसका प्रभात तामाङले भने, रसुवागढीको व्यवस्थापनबाट रोजगारी सिर्जना सम्भव छ । नाकाले जिल्लाकै आर्थिक समृद्धिमा सघाउँछ । उनी मात्र होइन वाम गठबन्धन र नयाँ शक्तिका उम्मेदवारहरूको मुख्य एजेन्डा नाका नै भएको छ । प्रदेशसभा ख का माओवादी केन्द्रका उम्मेदवार इन्द्र गौतमले नाकाको व्यापार व्यवस्थित गर्ने र पर्यटक भित्र्याउने आफ्नो मुख्य एजेन्डा भएको बताए । प्रदेशसभा क का वाम गठबन्धनका उम्मेदवार कन्र्याल तामाङले पनि आफू निर्वाचित भएपछि जिल्लालाई धार्मिक तथा पर्यटकीय स्थलको मुख्य केन्द्र बनाउने बताए । त्यसका लागि रसुवागढी नाकाको व्यवस्थापन जरुरी छ ।"
उम्मेदवारलाई धपेडी,"तराईमा उस्तैसमथर भए पनि क्षेत्र ठूला भएका कारण नवलपरासी, रूपन्देही र कपिलवस्तुमा समेत यसपालि सघन घरदैलो सम्भव देखिएको छैन । यहाँ पहाडमा भन्दा यातायात सुविधा बढी भएकाले उम्मेदवारको मतदातामा पहुँच बढी छ । दलले यहाँका सानाठूला बजारमा सम्पर्क कार्यालय खोलेर भेटघाटको माध्यम बनाएका छन् । मतदाता कार्यालयमा आएर प्रचारको समीक्षा गर्छन् । यहाँ पनि उम्मेदवारले गाउँमा भेला गरेर सम्बोधन गर्दै आएका छन् । यी जिल्लाका क्षेत्र दक्षिण भारतीय सिमानादेखि उत्तर पहाडसम्म जोडिएका छन् ।निर्वाचन क्षेत्र ठूला भएकाले घरघरमा पुग्ने अवस्था छैन, लोकतान्त्रिक गठबन्धनबाट रूपन्देही ३ का उम्मेदवार दीपक बोहराले मंगलबार जिल्लाको सौं फर्साटिकरमा आयोजित आमसभामा भने, मतदाताले नै उम्मेदवारको सन्देश पुर्याइरहेका छन् । उनले चुनावको मितिसम्म गाउँमा मत सुरक्षाको जिम्मासमेत दलका स्थानीय समितिलाई दिएको जनाए । उनका प्रतिस्पर्धी वाम गठबन्धनका उम्मेदवार घनश्याम भुसाल पनि मंगलबार साँझ चिल्हिया नजिक कोणसभालाई सम्बोधन गरिरहेका थिए । उनले आफ्ना प्रतिबद्धता घरघरमा पुर्याउन मतदातासित आग्रह गरे । कपिलवस्तु १ बाट प्रतिनिधिसभाका लागि कांग्रेसका उम्मेदवार दीपकुमार उपाध्यायले पनि क्षेत्र ठूलो भएकाले सबै मतदातासित भेटघाट सम्भव नभएको बताए । उनको क्षेत्र दक्षिण सिमाना चाकडचौडादेखि उत्तरमा अर्घाखाँची सिमानासम्म फैलिएको छ । क्षेत्रमा रहेको जातीय र सांस्कृतिक विविधताका कारण पनि मतदाताको मन जित्न दैलोमा पुग्नैपर्ने बाध्यता छ । घरदैलो सम्भव नभएकाले गाउँदैलोमा जोड दिएका छौं, उनले भने, पार्टीका विभिन्न संरचना परिचालन गरेर आफ्ना कुरा पुर्याइरहेका छौं । यहाँ दलले मतदाताका गुनासा सुनुवाइ गर्न अगुवा कार्यकर्ता परिचालन गरेका छन् ।"
आर्मी र मनाङ भिड्ने,दमक मनाङ मस्र्याङ्दी क्लब झिलझिलेमा जारी दोस्रो सताक्षी गोल्डकप फुटबलको फाइनल पुगेको छ । मनाङले मंगलबार दोस्रो सेमिफाइनलमा आयोजक सतासीधाम स्पोर्टिङ क्लबलाई २१ ले हरायो । उपाधिका लागि मनाङले बिहीबार त्रिभुवन आर्मीसँग प्रतिस्पर्धा गर्नेछ । चौथो मिनेटमा विमल रानाले गोल गर्दै मनाङलाई अग्रता दिलाए । उनले विशाल राईको पासमा गोल गरेका थिए । २७ औं मिनेटमा सतासीधामका रेजिन सुब्बाले गोल गरेर खेल बराबरीमा ल्याए । सुनील बलको पासमा गोलकिपर दिनेश थापामगर अगाडि बढेको मौकामा रेजिनले भलीबाट बललाई पोस्टको दिशा दिएका थिए । खेलको ४२ औं मिनेटमा विशाल राईले गोल गरेपछि मनाङले खेलमा पुन: अग्रता बनायो । उनले रिबाउन्डबाट प्राप्त बलमा गोल गरेका थिए । त्यसपछि थप गोल हुन नसक्दा खेलमा मनाङले बाजी मारेको हो । खेलको १४ औं मिनेटमा विमल घर्तीमगरले पाएको अवसर सदुपयोग गर्न सकेनन् । उनको प्रहार फितलो गरे । त्यस्तै २४ औं मिनेटमा विमलको क्रसलाई सुमन लामाले सशक्त प्रहार गर्दा मनाङको बारमा लागेर फर्कियो । सोही बललाई पुन: सुनील बलले प्रहार गरे तर बल बाहिरियो । विशाल राईको फ्रिकिक आयोजकका गोलकिपर विशाल श्रेष्ठले पन्च गरेर जोगाए । ७८ औं मिनेटमा आयोजकका रेजिन सुब्बाको प्रहार मनाङको पोस्टको बायाँ साइडबाट बाहिरियो । ७९ औं मिनेटमा सुजल श्रेष्ठको पासमा विमल रानाको प्रहार आयोजकका गोलकिपर विशालले गोल हुन दिएनन् । म्यान अफ द म्याच मनाङका विशाल राई भए । उनले १० हजार रुपैयाँ पाए । यो सिजनमा उपाधिका लागि मनाङ र आर्मी दोस्रोपल्ट भिड्न लागेका हुन् । यसअघि सर्लाहीमा राजर्षि गोल्डकपमा मनाङले १० ले सफलता पायो ।
दृष्टिविहीन क्रिकेट,"काठमाडौं (कास) प्रथम प्रदेशस्तरीय दृष्टिविहीन महिला क्रिकेटमा मंगलबार ३ नम्बर प्रदेशले ५ नम्बरलाई ४४ रन तथा ४ र १ नम्बरको संयुक्त टिमले प्रदेश नम्बर ७ लाई ६ विकेटले हराए । पुल्चोक क्याम्पस मैदानमा टस हारेको प्रदेश ३ ले २० ओभरमा ५ विकेट गुमाई १ सय ७५ रन बनायो । आयुष्मा क्षेत्रीले ३७, मनकेशी चौधरीले ३३ र सुनीता घिमिरेले ३१ रन बनाए । ५ नम्बरकी भुमा खरेलले २ विकेट लिइन् । सीत दर्नालले २१ र गीता पौडेलले १९ रन बनाए पनि प्रदेश नम्बर ५ कुल १८३ ओभर खेली १ सय ३१ रनमा अलआउट भयो । आयुष्माले ३ र सुनीता नेपालीले २ विकेट लिए । अर्को खेलमा प्रदेश नम्बर ७ ले छाडेको १ सय ३२ रनको लक्ष्यलाई संयुक्त टिमले १३२ ओभरमा १ सय ३५ रन बनाउँदै खेल आफ्नो पक्षमा पार्यो ।"
सेमिफाइनल समीकरण पूरा,"काठमाडौं (कास) कोकाकोला अन्तरस्कुल राष्ट्रिय फुटबल प्रतियोगिताको छात्रातर्फको सेमिफाइनल समीकरण पूरा भएको छ । दुर्गा मावि रौतहटले ब्राइट फ्युचर स्कुललाई ७० ले पराजित गर्दै सेमिफाइनलमा स्थान पक्का गर्यो । उसको जितमा रश्मीकुमारी घिसिङ एक्लैले ५ गोल गरेकी थिइन् । थप दुई गोल निकिता थोकर र सविता रानामगरले गरे ।अन्य खेलमा सुनसरीको श्री आदर्शले छहारी शिक्षासदनलाई ६० ले पराजित गरे पनि गोलअन्तरमा पछाडि परेपछि दोस्रो चरणमा पुग्न सकेन । उसको जितमा सुजा मगरले दुई तथा करुणा राई, सुष्मा मगर, जिना विष्ट र मनीषा विष्टले ११ गोल गरे । अमर इंग्लिस स्कुलले नेपालयलाई ३१ ले हरायो । विजेता टोलीका रेनुका तामाङ, स्वीकृति अधिकारी र रश्मी श्रेष्ठले गोल गरे । छात्रा सेमिफाइनलमा दुर्गासँगै सेतीदेवी शारदा मावि (सिन्धुपाल्चोक), भुम्रे मावि (स्याङ्जा) र श्री शंकर सरस्वती (कैलाली) पुगेका छन् ।"
रोजबड बास्केटबल हुने,काठमाडौं (कास) कक्षा ११ र १२ पढ्ने विद्यार्थीलक्षित गर्दै राजधानीको रोजबड स्कुलले दोस्रो उपत्यकाव्यापी बास्केटबल प्रतियोगिता गर्ने भएको छ । मंसिर ७ देखि १७ सम्म चल्ने प्रतियोगितामा पुरुषतर्फ १६ र महिलातर्फ ६ टोलीको सहभागिता रहनेछ ।लिगकम नकआउटका आधारमा हुने प्रतियोगिताको ब्वाइजतर्फ सहभागी १६ टोलीलाई ४ समूहमा विभाजन गरिएको छ । प्रत्येक समूहका शीर्ष दुई टोलीले क्वाटरफाइनलमा स्थान बनाउने छन् । गल्र्सतर्फ ३३ टोलीको दुई समूह हुनेछ । शीर्ष दुई टोली सेमिफाइनल पुग्नेछन् । पछिल्लो संस्करणमा ब्वाइजको उपाधि सीसीआरसी कलेज र गल्र्सको जेभियर इन्टरनेसनलले जितेका थिए । स्पर्धाका सबै खेल बुद्धनगरस्थित रोजबड स्कुलकै कोर्टमा हुनेछ ।
दुई अपरिचित टिम एसेजमा भिड्दै,"ब्रिसवेन (एएफपी) नयाँ स्वरूपको अष्ट्रेलियालाई विश्वास छ, उसको पेस आक्रमणले इंग्ल्यान्डलाई फेरि एकपटक आतंकित पार्नेछ । जति बेला दुई अपरिचित टिम एसेज सिरिजको पहिलो टेस्टमा बिहीबार भिड्ने छन् । यो रहेको छ, टेस्ट क्रिकेटको सबैभन्दा पुरानो र प्रतिष्ठित उपाधिका लागि । अष्ट्रेलियाले पेस आक्रमणका लागि सबैलाई आश्चर्यमा पार्दै माइकल स्टार्क, जोस हेजलउड र प्याट कमिन्सलाई चयन गरेको छ । अस्ट्ेरलियालाई के पनि विश्वास छ भने सन् २०१३ मा गाबा मैदानमा जसरी माइकल जोन्सनले घातक बलिङ गरेका थिए, त्यस्तै प्रदर्शन यी तीन बलरले दोहार्याउन सक्नेछन् । समस्या इंग्ल्यान्डको पनि छ, किनभने उसको ब्याटिङक्रम अहिलेसम्म परीक्षाबाट गुज्रिएको छैन । त्यसमाथि सिरिज सुरु हुनुअगाडि नै इंग्ल्यान्डले बेन स्टोकका रूपमा ठूलो धक्का बेहोर्नुपरेको थियो । नाइट क्लब बाहिर झगडामा अल्झेका स्टोकमाथि छानबिन चलिरहेको छ । त्यसैले उनी निलम्बनमा छन् । यो सिरिजको चर्चा गर्दा १९ औं शताब्दी फर्किनुपर्छ । त्यति बेलादेखि नै यसमा चर्को प्रतिस्पर्धा चल्ने गरेको छ । प्रारम्भिक ब्याट्सम्यान डेविड वार्नरले इंग्ल्यान्डविरुद्धको सिरिजलाई युद्धको नाम दिएका छन् । अधिकांस अस्ट्ेरलियाली बलर चार वर्षअगाडि पाहुना टिमले गाबामा बेहोरेको हार सम्झन चाहन्छन् । बायाँहाते जोन्सनले त्यति बेला गावामा ९ विकेट लिएका थिए । इंग्ल्यान्ड ३ सय ८१ रनले पराजित रहेको थियो । त्यसयता इंग्ल्यान्डले सिरिज ५० ले गुमाएको थियो । स्टार्कको नेतृत्वमा रहेको तीन खेलाडीको बलिङ आक्रमणले अहिलेसम्म टेस्टमा एकैपल्ट बलिङ गरेका छैनन् । तर गावाको पिच उनीहरूलाई सुहाउने खालको हुने निश्चित छ । ब्रिसवेनमा अस्ट्ेरलियाको प्रदर्शनको इतिहास पनि गर्विलो छ, किनभने ३१ वर्षयता इंग्ल्यान्डले त्यहाँ जितेको छैन । अस्ट्ेरलिया भने सन् १९८८ यता गावामा हारेको छैन । अस्ट्ेरलियाको प्रदर्शन धेरै हदसम्म स्टार्कको प्रदर्शनमा निर्भर हुनेछ । पाँच टेस्टको सिरिजमा उनको उद्देश्य रहनेछ, दुई ब्याट्सम्यानलाई सिकार बनाउने, कप्तान जोए रुट र पूर्व कप्तान एलिस्टर कुकको विकेट लिने । पछिल्लो समय घरबाहिर र भित्र यी दुई ब्याट्सम्यानले धेरै राम्रो गरेका छन्, उनीहरूको प्रदर्शन पनि राम्रो छ । त्यसैले उनीहरूलाई सस्तोमा आउट पार्ने हाम्रो रणनीति हुनेछ । त्यसयता इंग्लिस ब्याटिङक्रम कम अनुभवी छ, स्टार्कले भनेका छन् । जोन्सनको चार वर्षअगाडिको प्रदर्शनले पनि आफू उत्प्रेरित रहेको भने ।"
दुई अपरिचित टिम एसेजमा भिड्दै,"ब्रिसवेन (एएफपी) नयाँ स्वरूपको अष्ट्रेलियालाई विश्वास छ, उसको पेस आक्रमणले इंग्ल्यान्डलाई फेरि एकपटक आतंकित पार्नेछ । जति बेला दुई अपरिचित टिम एसेज सिरिजको पहिलो टेस्टमा बिहीबार भिड्ने छन् । यो रहेको छ, टेस्ट क्रिकेटको सबैभन्दा पुरानो र प्रतिष्ठित उपाधिका लागि । अष्ट्रेलियाले पेस आक्रमणका लागि सबैलाई आश्चर्यमा पार्दै माइकल स्टार्क, जोस हेजलउड र प्याट कमिन्सलाई चयन गरेको छ । अस्ट्ेरलियालाई के पनि विश्वास छ भने सन् २०१३ मा गाबा मैदानमा जसरी माइकल जोन्सनले घातक बलिङ गरेका थिए, त्यस्तै प्रदर्शन यी तीन बलरले दोहार्याउन सक्नेछन् । समस्या इंग्ल्यान्डको पनि छ, किनभने उसको ब्याटिङक्रम अहिलेसम्म परीक्षाबाट गुज्रिएको छैन । त्यसमाथि सिरिज सुरु हुनुअगाडि नै इंग्ल्यान्डले बेन स्टोकका रूपमा ठूलो धक्का बेहोर्नुपरेको थियो । नाइट क्लब बाहिर झगडामा अल्झेका स्टोकमाथि छानबिन चलिरहेको छ । त्यसैले उनी निलम्बनमा छन् । यो सिरिजको चर्चा गर्दा १९ औं शताब्दी फर्किनुपर्छ । त्यति बेलादेखि नै यसमा चर्को प्रतिस्पर्धा चल्ने गरेको छ । प्रारम्भिक ब्याट्सम्यान डेविड वार्नरले इंग्ल्यान्डविरुद्धको सिरिजलाई युद्धको नाम दिएका छन् । अधिकांस अस्ट्ेरलियाली बलर चार वर्षअगाडि पाहुना टिमले गाबामा बेहोरेको हार सम्झन चाहन्छन् । बायाँहाते जोन्सनले त्यति बेला गावामा ९ विकेट लिएका थिए । इंग्ल्यान्ड ३ सय ८१ रनले पराजित रहेको थियो । त्यसयता इंग्ल्यान्डले सिरिज ५० ले गुमाएको थियो । स्टार्कको नेतृत्वमा रहेको तीन खेलाडीको बलिङ आक्रमणले अहिलेसम्म टेस्टमा एकैपल्ट बलिङ गरेका छैनन् । तर गावाको पिच उनीहरूलाई सुहाउने खालको हुने निश्चित छ । ब्रिसवेनमा अस्ट्ेरलियाको प्रदर्शनको इतिहास पनि गर्विलो छ, किनभने ३१ वर्षयता इंग्ल्यान्डले त्यहाँ जितेको छैन । अस्ट्ेरलिया भने सन् १९८८ यता गावामा हारेको छैन । अस्ट्ेरलियाको प्रदर्शन धेरै हदसम्म स्टार्कको प्रदर्शनमा निर्भर हुनेछ । पाँच टेस्टको सिरिजमा उनको उद्देश्य रहनेछ, दुई ब्याट्सम्यानलाई सिकार बनाउने, कप्तान जोए रुट र पूर्व कप्तान एलिस्टर कुकको विकेट लिने । पछिल्लो समय घरबाहिर र भित्र यी दुई ब्याट्सम्यानले धेरै राम्रो गरेका छन्, उनीहरूको प्रदर्शन पनि राम्रो छ । त्यसैले उनीहरूलाई सस्तोमा आउट पार्ने हाम्रो रणनीति हुनेछ । त्यसयता इंग्लिस ब्याटिङक्रम कम अनुभवी छ, स्टार्कले भनेका छन् । जोन्सनको चार वर्षअगाडिको प्रदर्शनले पनि आफू उत्प्रेरित रहेको भने ।"
एपीएफ र आर्मी फाइनलमा,"दोस्रो सेमिफाइनलमा एपीएफले पुलिसलाई टाइब्रेकरमा ४३ ले पाखा लगायो । निर्धारित समय २२ को बराबरी र थप ३० मिनेटमा गोल हुन नसक्दा खेलको नतिजा टाइब्रेकरबाट लिनुपरेको थियो । पहिलो हाफमा उत्कृष्ट आक्रामक खेलेको एपीएफले दोस्रो हाफमा भने लय गुमायो । खेलको नवौं मिनेटमा रेनुका नगरकोटेले पेनाल्टी क्षेत्र बाहिरबाट गरेको सशक्त प्रहार क्रसबारमा लागेर फर्किंदा एपीएफ अभागी साबित भयो । तर खेलको २५ औं मिनेटमा घिमकुमारी गुरुङले अनिता बस्नेतलाई पेनाल्टी क्षेत्रभित्र लडाएपछि एपीएफले पेनाल्टी पायो । सावित्रा भण्डारीले पेनाल्टीमा कुनै गल्ती नगरी एपीएफलाई सुरुआती अग्रता दिलाइन् । पहिलो हाफको इन्ज्युरी समयको अन्तिम मिनेटमा सावित्राले व्यक्तिगत दोस्रो गोल गरिन् । पुलिसका खेलाडीले गल्ती गरेपछि दोस्रोपल्ट लिएको फ्रिकिकमा सावित्राको प्रहार सोझै गोलमा परिणत भयो ।दोस्रो हाफमा एपीएफले लय गुमाउँदा पुलिसले आक्रामक खेल खेलेर दबाब कायम गर्यो । ५४ औं मिनेटमा निशा सुनारले गोल गर्दै पुलिसलाई खेलमा फर्काइन् । त्यसपछि गोलरक्षक र डिफेन्सको तालमेल नमिलेको फाइदा उठाउँदै निरु थापाले ७६ औं मिनेटमा खेल बराबरीमा ल्याइन् । निर्धारित समयमा थप गोल हुन नसकेपछि थप ३० मिनेटमा पनि दुवै तर्फबाट गोल हुन सकेन ।टाइब्रेकरमा दुवैतर्फबाट सुरुआती ३३ प्रहार गोलमा परिणत भयो । पुलिसका लागि क्रमश: यशोधा लामा, मेनुका गिरी र घिमकुमारीले गोल गर्दा एपीएफका सावित्रा, सजना राना र मनु दोङ पनि सफल भए । पुलिसबाट चौथो पेनाल्टी हानेकी निशाको प्रहार एपीएफकी गोलरक्षक एन्जिला सुब्बाको हातमा लाग्दै क्रसबारमा ठोक्कियर फर्कियो । लगत्तै एपीएफकी गीता रानाको प्रहार सोझै गोलरक्षक नमिता दलीको हातमा पुग्यो । त्यसपछि पुलिसकी निरु थापाको प्रहार गोलरक्षक एन्जिलाले बायाँतर्फ डाइभ गर्दै उत्कृष्ट ढंगले विफल पारिन् । एपीएफकी रेनुकाले टाइब्रेकरको अन्तिम प्रहार गोलमा परिणत गरेर एपीएफलाई फाइनल पुर्याइन् । दुई पेनाल्टी प्रहार बचाएकी एन्जिला प्लेयर अफ द म्याच भइन् ।प्रधानसेनापति कपको पछिल्लो दुई संस्करणको उपाधि जितेको एपीएफ यसपल्ट ह्याट्रिक गर्ने लक्ष्यमा रहेको प्रशिक्षक जनक सिंहले बताए । हामीले अपेक्षाअनुसार फाइनल यात्रा तय गरेका छौं र उपाधिमा ह्याट्रिक गर्ने लक्ष्य छ । आजको खेलमा पहिलो हाफ राम्रो भए पनि दोस्रो हाफमा खेलाडीले खेल्न सकेनन्, उनले थपे, प्रतियोगिताअघि भएको मैत्रीपूर्ण खेलमा हामी आर्मीसँग ३० ले पराजित भयौं । त्यसैले हामीले फाइनलमा उत्कृष्ट प्रदर्शन गर्नुको विकल्प छैन । प्रतियोगिताको पहिलो संस्करण पुलिस र दोस्रो आयोजक आर्मीले जितेका थिए । त्यसयता भने लगातार दुई संस्करण एपीएफले जितेको छ । जारी पाँचौ संस्करणको फाइनल खेल बिहीबार भद्रकालीस्थित आर्मी मुख्यालयको मैदानमा हुनेछ ।"
दुर्गा र रेशु च्याम्पियन,"नेपालगन्ज त्रिभुवन आर्मी र एपीएफ क्लबका धावकहरूलाई पछि पार्दै जुम्लाका दुर्गाबहादुर बुढाले तेस्रो नेपालगन्ज म्याराथनको उपाधि जितेका छन् । दुर्गाबहादुरले मंगलबार २ घण्टा २६ मिनेट ५८ सेकेन्डमा दूरी पार गर्दै उपाधिसँगै ५५ हजार रुपैयाँ पुरस्कार हात पारे । उनी विभागीय टोलीका खेलाडीलाई झन्डै २२ सेकेन्ड पछि पार्दै विजयी बने । अन्य शीर्ष आठभित्र विभागीय टिमका खेलाडीले सफलता पाए । दुर्गाबहादुरले दुई दिनअघि मात्र दिल्ली इन्टरनेसनल एयरटेल हाफ म्याराथन जितेका थिए । जहाँ उनले १ घण्टा ३ मिनेटमा दौड पूरा गरेर उत्कृष्ट समय निकालेका थिए ।महिला हाफ म्याराथनतर्फ आर्मी क्लबकी रेशु बस्नेत विजयी भइन् । उनले १ घण्टा २४ मिनेट ४५ सेकेन्डमा २१ किलोमिटर दूरी पार गरिन् । उनले ३० हजार पुरस्कार जितिन् । म्याराथनतर्फ आर्मीका खड्गबहादुर खड्का २ घण्टा २७ मिनेट २० सेकेन्डबाट दोस्रा र एपीएफका गणेशसिंह ठकुरीले २ घण्टा २८ मिनेट ३५ सेकेन्डबाट तेस्रो स्थान हात पारेका थिए । उनीहरूले क्रमश: २५ हजार र १५ हजार पुरस्कार पाए । एपीएफका किरण बोगटी चौथो, खिमबहादुर खत्री पाँचौं र आर्मीका मोहनदेव जोशी छैटांै भएका थिए । आर्मीका नवराज साउद र राजकुमार विष्ट सातौं र आठौं स्थानमा परे । शीर्ष आठ स्थानका विजेतालाई पुरस्कृत गरिएको थियो । हाफ म्याराथनमा आर्मीकी चन्द्रा राउतले १ घण्टा २८ मिनेट ६ सेकेन्डबाट दोस्रो र एपीएफकी कृष्णेश्वरी सिन्तकला १ घण्टा ३० मिनेट ७ सेकेन्डबाट तेस्रो भए । उनीहरूले १५ र १० हजार पुरस्कार पाए । सल्यानकी निर्मला ओली चौथो, दैलेखकी दीपाज्योति शाही पाँचौं र सल्यानकी निर्मला केसी छैटौं स्थानमा विजयी भए । शान्ति, सद्भाव र एकता, राष्ट्र निर्माणमा हाम्रो प्रतिवद्धता मूल नारासहित विस्तृत शान्तिसम्झौता भएको मिति (मंसिर ५) को सम्झनामा क्रियटिभ ह्यान्ड्स ग्रुपले विगत तीन वर्षदेखि प्रतियोगिता गर्दै आएको छ । नेपालगन्ज रंगशालादेखि सुरु भई कोहलपुर चौराहादेखि आठ सय मिटर उत्तरतर्फ पुगी सोही रुट हुँदै पुन: रंगशालामा आएर दौड सकिएको थियो । यसपालि गत बर्षका विजेताको रेकर्ड भने तोड्न सकेनन् । दोस्रो संस्करणमा आर्मीका कृष्ण बस्नेतले २ घण्टा २६ मिनेट ४० सेकेन्ड तथा महिला हाफ म्याराथनतर्फ एपीएफकी कान्छीमाया कोजूले १ घण्टा २३ मिनेट २४ सेकेन्डको टाइमिङ बनाएका थिए । ५ किमि छात्र दौडमा जुम्लाका नरेश बुढा विजयी भए । जुम्लाकै विवेक कठायत दोस्रो र बाँकेका अरबिन्द क्षेत्री तेस्रो भए । सोही दूरीमा छात्रातर्फ जुम्लाकी राममाया बुढा विजयी हुँदा जुम्लाकै अमृता भण्डारी दोस्रो र सल्यानकी चन्द्राकुमारी घर्ती तेस्रो भए । अपांगता भएका लागि आयोजित एक किलोमिटर ट्राइसाइकल दौडमा कमल बुढा पहिलो, नन्कु थारु दोस्रो र दीपक दराई तेस्रो भए । सबै इभेन्टमा गरी करिब ६ सय ५० भन्दा बढीको सहभागिता रहेको जनाइएको छ । प्रतियोगितालाई आगामी वर्षहरूमा थप परिस्कृत, व्यवस्थित र व्यावसायिक बनाउँदै लगिने आयोजक संस्थाका अध्यक्ष टीएस ठकुरीले बताए ।"
मायांका र अभिषेक विजेता,"काठमाडौं पश्चिमाञ्चलका अभिषेक बाँस्तोला र नेपाल पुलिस क्लबकी मायांका राणा अपराजित रहँदै १४ औं राष्ट्रिय लनटेनिस प्रतियोगिताको सिंगलमा च्याम्पियन बनेका छन् । सातदोबाटोस्थित टेनिस कोर्टमा आठ खेलाडी सहभागी राउन्ड रोविनको पुरुष सिंगलमा अभिषेकले ७ खेलमा जित हात पारे । उनले मंगलबार एपीएफका सन्तोष खत्रीलाई ६०, ६० र पश्चिमाञ्चलकै प्रदीप खड्कालाई ६२, ६० को सोझो सेटमा हराए ।राष्ट्रिय च्याम्पियन आर्मीका संरक्षकभूषण वज्राचार्य दोस्रो स्थान भए । उनले ६ मा जित र १ मा हार बेहोरे । आर्मीका प्रणव खनाल (५ जित र २ हार) तेस्रो र पुलिसका कमलबहादुर भण्डारी (४ जित र ३ हार) चौथो भए । एपीएफका श्रीराम मगरले पाँचौं, एपीएफकै सन्तोष खत्रीले छैटौं, प्रहरीका दावा शेर्पा सातौं र पश्चिमाञ्चलका प्रदीप आठौं स्थानमा रहे ।अखिल नेपाल लनटेनिस संघद्वारा आयोजित प्रतियोगिताको महिला सिंगलमा मायांकाले ६ वटै खेल आफ्नो पक्षमा पारिन् । राउन्ड रोविन लिगमा ७ खेलाडी प्रतिस्पर्धी थिए । चोटका कारण आर्मीकी इरा रावतले राउन्ड रोबिन त्यागेकी थिइन् । मंगलबार मायांकाले दुई जित पाइन् । उनले आर्मीकी अभिलाषा विष्टलाई ६३, ६० र एपीएफकी विजिशा श्रेष्ठलाई ६३, ६२ को सोझो सेटमा हराइन् । ४ जित र २ हार पाएकी मायांकाकी बहिनी माहिका दोस्रो भइन् । एपीएफकी एनी माथेमा, पश्चिमाञ्चलकी गंगा शर्मा, आर्मीकी अभिलाषा विष्ट, एपीएफकी विजिशा श्रेष्ठ र एपीएफकी भगवती बिक क्रमश: तेस्रोदेखि सातौं स्थानमा रहे ।"
नेसनल र जेभियर सफल,काठमाडौं (कास) एघारौं एलए कप खेलकुदमा नेसनल कलेज र जेभियर कलेज मंगलबार च्याम्पियन बनेका छन् । नेसनल ब्वाइज फुटबलमा पहिलो भयो । जेभियरले बास्केटबलको ब्वाइज र गल्र्स दुवैमा सफलता पायो ।फुटबल फाइनलमा नेसनलले नेपाल कमर्स क्याम्पसलाई २१ ले हरायो । नेसनलका विक्रान्त राणा उत्कृष्ट खेलाडी भए । गोलरक्षकमा नेसनलकै अतुलविक्रम थापा र डिफेन्समा एनसीसीका अर्बिन पौडेल उत्कृष्ट भए ।बास्केटबलतर्फ जेभियरले ब्वाइजमा इस्लिङटन र गल्र्समा केयूलाई हरायो । ब्वाइजमा अंकित कोइराला तथा गल्र्समा माया राई मोस्ट भ्यालुएबल प्लेयर चुनिए । दुवै जेभियरका हुन् ।
प्राइम कलेज विजयी,काठमाडौं (कास) प्राइम र सीसीआरसीले १६ औं ज्ञान निकेतन कप बास्केटबलको प्लस टु ब्वाइजतर्फ जित पाएका छन् । मंगलबार प्राइमले आयोजक ज्ञान निकेतनलाई ५०३० स्कोरले हरायो । प्राइमका प्रज्ज्वल महर्जनले २२ स्कोर गरे । आशिष बस्नेतको १४ स्कोरमा सीसीआरसीले रोजबडलाई ५४३२ ले हरायो । गोल्डेनगेटले ग्रिनफिल्डमाथि ३७३३ ले जित पायो । विजेताका अभिषेक सिंहले १७ स्कोर गरे । जुनियर ब्वाइजमा नेरिकले हिमालयन एकेडेमीलाई २४१९ ले हराउँदा भुवन थापाले १९ स्कोर गरे ।
