शीर्षक,विवरण
महिला निर्णायक,५९ हजार ५८ मतदाता रहेको जुम्लामा पुरुष ३० हजार ७ सय ५७ र महिला २८ हजार ३ सय १ छन् । तीमध्ये प्रदेश (ख) क्षेत्र सिंजामा १४ हजार ८९ पुरुष र १२ हजार ९ सय ६५ महिला मतदाता छन् । स्थानीय तहको निर्वाचनमा ५४ हजार ६ सय ७७ मतदाता रहेको जुम्लामा यसपटक ४ हजार ३ सय ८१ थपिएको निमित्त निर्वाचन प्रमुख अभिनन्द चौलागाईंले बताए ।
अड्किए हजार कन्टेनर,"बन्दरगाह सञ्चालक कोलकाता पोर्ट ट्रस्ट अफ इन्डिया र कन्करलेनेपाली सामानलाई प्राथमिकता नदिएको व्यवसायीको गुनासो छ ।सिपिङ कम्पनीहरूले कोलकाताबाट वीरगन्ज पुगेर उसको कन्टेनर बढीमा २१ दिनभित्र कोलकातामै फिर्ता गरिसक्नुपने प्रावधान राखेका छन् तर ती कम्पनीले समयमा ढुवानी नगर्दा विलम्ब शुल्क तिर्नुपरको हो। एसोसिएसनका पूर्वअध्यक्ष शर्माका अनुसार तोकिएको सीमा कटेपछि दिनको औसत एक सय डलर (करिब १० हजार रुपैयाँ) सिपिङ कम्पनीलाई बुझाउनुपर्छ । यसरी तिरिएको अतिरिक्त रकम व्यवसायीले उपभोक्ताबाट असुल्छन्। दुई महिनादेखि समस्या चुलिएपछि कन्करले अर्को एक ठाउँबाट सामान पठाउने व्यवस्था गरेको शर्मा बताउँछन्। तर त्यो अस्थायी प्रकृतिको हो, उनले भने, यसलेसामान आउन केही सहज भए पनि दीर्घकालीन समाधान भने दिन सक्दैन ।दुई साताअघि १५ सय कन्टेनर रोकिएकामा हाल हजारमा झरको उनले बताए । रेल ढुवानीका लागि करिब ७ सय कन्टेनर बुक (फर्वार्डिङ) गरिसक्दा पनि ठाउँ नपाएर कोलकातामै रोकिएका छन्। केडियाका अनुसार दुई दिनअघि बाटोबिग्रिएर सामान फेरि रोकिएकोछ । रोकियोकि शुल्क बढ्दै जान्छ, उनले भने । बढ्दो चाप व्यवस्थापन नहुँदा समस्या कायमै रहने अवस्था देखिएको केडिया बताउँछन्। उनका अनुसार रक्सौलमा जाम हुने र सडक पनि राम्रो नहुने कारण धेरै व्यवसायीले वीरगन्जको सुक्खा बन्दरगाहमा सामान ल्याउनेगरका े छन्। यो मुलुकको एक मात्र सुक्खा बन्दरगाह हो। सुक्खा बन्दरगाह व्यवस्थापन, कोलकाता पोर्ट ट्रस्ट, कन्कर र नेपाल सरकारसमेत मिलेर यो समस्या समाधान नहोस् भन्नेतर्फ लागेको देखिन्छ, ती व्यवसायीले भने, व्यवसायीलाई घाटाहँुदैन, उपभोक्ता मात्रैमारमा पर्ने भएकाले उनीहरूकोध्यान गएकोछैन । हेर्नुपर्ने सरकार पनि मूकदर्शक भएको छ ।वाणिज्य मन्त्रालयका सहसचिव रविशंकर सजै ुलेभारत सरकारसँग समस्या समाधानका लागि निरन्तर संवाद भइरहेको बताए । समस्या समाधानका लागि वाणिज्य र परराष्ट्र मन्त्रालयमार्फत पहल भइरहेकोछ, सैजुले भने, दुई सातायता कन्टेनर बढी आइरहेका छन्। समाधानका लागि कोलकाताबन्दरगाह, भारतीय रेलवे, वीरगन्जकोसुक्खा बन्दरगाह व्यवस्थापनसँग सरकारले वार्ता गर्नुपर्ने व्यवसायी बताउँछन्। सरकारले भारतसँगै वार्ता गररे कोलकातामा नेपाली सामान बोकेका कन्टेनरलाई प्राथमिकता दिने व्यवस्था गर्नुपर्ने र बिसाखापटनमबाट कारोबार गर्न प्रोत्साहित गर्नुपर्नेउनीहरूको माग छ । रेल संख्या थप्न वा व्यवस्थापनमा आवश्यक परेनेपालभारत रेलवे सम्झौता पुनरावलोकन गर्न सकिनेविज्ञ बताउँछन्।विश्वको सिपिङ म्यापमा वीरगन्ज बन्दरगाह अझै परेको छैन । त्यसलाई समावेश गर्नसके तेस्रो मुलुकबाट सिधै वीरगन्जका लागि सामान आयात गर्न सकिने, विलम्ब शुल्क पनि तिर्नु नपर्ने भएकाले दीर्घकालीन समाधान निस्कने उनीहरू बताउँछन्। सुक्खा बन्दरगाह विस्तार गर्न अझै ६३ बिघा जमिन अधिग्रहण गरेर राखिएको छ । सुरुको लगानीकर्ता विश्व बैंकलेविस्तार गरिदिनेबताए पनि सरकारले चासोदिएको छैन । यस्तै खालेबन्दरगाह र डिपो व्यवस्थापन गर्न भन्दै नेपाल इन्टरमोडल ट्रान्सपोर्ट नामक सरकारी निकाय स्थापना गरिए पनि निष्क्रिय जस्तै छ ।"
यस्तो हुनेछ मतपत्र,चुनावमा भाग लिन्छु भनेर निवेदन दिएका दलले बन्दसूची पेस नगर्दा समानुपातिकतर्फको मतपत्रमा प्रतिस्पर्धी नभएका दलको समेत चिह्न रहन गएको आयोगका प्रवक्ता सहसचिव नवराज ढकालले बताए । यो निर्वाचनमा मतदान गर्न मतदान केन्द्र पुगेका मतदाताले तीन थरी मतपत्र पाउनेछन् । ढकालका अनुसार मतदाताले सुरुमा सेतो कागजमा हरियो मसीले छापिएका चिह्न रहेको प्रतिनिधिसभाको र दोस्रोमा सेतो कागजमा कालो मसीले छापिएका चिह्न रहेको प्रदेशसभाको मतपत्र पाउनेछन् । तेस्रोमा सेतो कागजमा रातो मसीले चिह्न छापिएको समानुपातिक प्रणालीतर्फको मतपत्र पाउनेछन् ।
चुनावी घोषणापत्रमा विदेश नीतिदलले गरे आफूअनुकूलका व्याख्या,"काठमाडौं प्रतिनिधिसभा र प्रदेशसभाको चुनावी प्रतिस्पर्धामा रहेका राजनीतिक दलहरूले मुलुकको परिस्थितिलाई अन्तर्राष्ट्रिय सम्बन्धसँग दाँज्दै कूटनीति सञ्चालनमा आफूअनुकूल व्याख्या गरेका छन् । मुलुकको स्वाभिमान, स्वाधीनता, सम्मान र हितमा कसैसँग पनि कुनै किसिमको सम्झौता नहुने विषय घोषणापत्रमा रहे पनि सञ्चालन र विधिका विषयमा भने दलहरू चुकेका छन् । घोषणापत्रमा दलहरूको कूटनीति सञ्चालनको आधार उस्तै देखिए पनि प्राथमिकता फरक छ । नेपाली कांग्रेस, एमाले र माओवादी केन्द्रको वाम गठबन्धन, राप्रपा तथा अन्य प्रतिस्पर्धी दल सबैले नेपालले हाल अवलम्बन गर्दै आएको नीतिअनुसारै परराष्ट्र सम्बन्ध उल्लेख गरेका छन् तर त्यसमा दिएको प्राथमिकताले सञ्चालन विधि मात्र होइन, केही लक्ष्य नै फरक हुने देखिन्छ । नेपाली कांग्रेसले २०१५ सालमा लेखेको विदेश नीतिलाई अहिले पनि निरन्तरता दिएको छ । परिवेशअनुसार चलायमान रहेको भए पनि आधार त्यही छ । विदेश नीति सबै राष्ट्रसित समानताका आधारमा मित्रता गर्नु हुनेछ । नेपाली कांग्रेस कुनै पनि सामरिक गुटमा लाग्नेछैन, २०१५ सालमा जारी कांग्रेसको घोषणापत्रमा थियो, कांग्रेस आफ्ना महान् छिमेकी राष्ट्रहरूसित पूर्ण मित्रता राख्नेछ । त्यही आधारमा रहेर कांग्रेसले अहिले विदेश नीतिलाई व्याख्या गरेको छ । कांग्रेसले भनेको छ, अन्तर्राष्ट्रिय सम्बन्ध र विश्व राजनीति जटिल, संवेदनशील र तरल अवस्थामा छ । शीतयुद्धको समाप्तिसँगै एकतन्त्रीय र अधिनायकवादी साम्यवादी शासन पद्धतिको पतन हँुदै विश्वमा अप्रत्याशित, आमूल र दूरगामी परिवर्तन भइरहेका छन् । बढ्दो आतंकवाद र गैरराज्यशक्तिको उदयले अस्वस्थता, अशान्ति, उद्दण्डताको बीउ रोपेको छ । साम्प्रदायिकता, धर्मान्धता, झर्रो राष्ट्रवाद तथा हिंसात्मक गतिविधिले विखण्डनशील प्रवृत्तिलाई बढावा दिइरहनेछ । यो धारणालाई ख्याल गर्दै कांग्रेसले राष्ट्रिय सहमति निर्माण गरीे एउटै नीति, एउटै आवाज, एउटै व्यवहार तथा एउटै माध्यमको अवधारणाअनुरूप सबै सम्बद्ध निकाय र नेतृत्वबाट कूटनीतिक मर्यादाको पूर्ण पालना गराउने विषयमा जोड दिएको छ । वाम गठबन्धनको घोषणापत्रमा छिमेकी तथा बाह्य मुलुकसँग गरिएका सबै असमान र अपमानजनक सन्धिसम्झौतालाई राष्ट्रिय हितअनुरूप प्रतिस्थापित गर्ने नीति उल्लेख छ । यही काम यसअघि नै बनेको नेपाल र भारतको प्रबुद्ध व्यक्ति समूह (ईपीजी) ले गरिरहेको छ । यसको पाँचांै बैठकसमेत भइसकेको छ । ईपीजीमा दिएको सुझावका आधारमा हुने प्रतिस्थापनलाई ध्यान दिएर वाम गठबन्धनले यो धारणा राखेको अनुमान गरिएको छ । भारतसँग गरिएको सन् १९५० को सन्धिलगायत सबै असमान सन्धि र सम्झौता पुनरावलोकन गरी राष्ट्रिय हित र आवश्यकताअनुरूप प्रतिस्थापन गरिनेछ, गठबन्धनको घोषणापत्रमा छ, सीमा समस्याको समाधान र सीमा नाकाहरूको व्यवस्थापनका लागि कूटनीतिक पहल गरिनेछ । दुई देशको विकासबाट समृद्धिमा नेपाललाई फाइदा हुने नीतिमा जोड दिइनेछ । मुलुकको स्वाधीनता र विकासका आधारमा जोड दिँदै छिमेकसँगको सम्बन्ध सुधारमै घोषणापत्र केन्द्रित छ । समानता, पारस्परिक लाभ र सम्मानलगायत पञ्चशीलका सिद्धान्त, संयुक्त राष्ट्रसंघको बडापत्र र अन्तर्राष्ट्रिय कानुनका स्थापित मान्यताका आधारमा सबै देशसँग सुमधुर सम्बन्ध कायम गरिने विषयमा पनि उनीहरूले जोड दिएका छन् । घोषणापत्रमा भनिएको छ, राष्ट्रको स्वतन्त्रता, स्वाधीनता, सार्वभौमिकता, भौगोलिक अखण्डता र राष्ट्रिय एकतालाई सुदृढ गर्दै सहकारिता, समन्वय र सहअस्तित्वको सिद्धान्तका आधारमा संघीय लोकतान्त्रिक गणतन्त्रका संघ, प्रदेश र स्थानीय तहको सर्वाङ्गीण विकासको योजना कार्यान्वयन गरिनेछ । यस्तै, विश्वशान्ति, मानवता, सद्भाव र मैत्रीपूर्ण सम्बन्धलाई विस्तार गर्दै नेपालको विकास र नेपाली जनताको समृद्धिमा योगदान पुर्याउने गरी अन्तर्राष्ट्रिय सम्बन्ध र परराष्ट्र नीतिलाई व्यवस्थित गरिने पनि वाम गठबन्धनको घोषणापत्रमा उल्लेख छ । स्वतन्त्र परराष्ट्र नीति अवलम्बन गर्दै आन्तरिक मामिलामा बाह्य हस्तक्षेपलाई अस्वीकार गर्ने र हीनताबोध तथा आत्मसमर्पणवादी मान्यतालाई निरुत्साहित गरिनेमा पनि एमालेमाओवादी गठबन्धनको जोड छ । राष्ट्रिय प्रजातन्त्र पार्टीले घोषणापत्रमा विदेशी चलखेल र प्रभावमा वृद्धि भएको निष्कर्ष निकालेको छ । गत दुई दशकको राजनीतिक घटनाक्रमको विश्लेषण गर्दै राप्रपाले भनेको छ, नेपाललाई अस्थिर तुल्याई आफ्नो अभीष्ट पूरा गर्न चाहने राष्ट्रियअन्तर्राष्ट्रिय शक्तिको चलखेल, गठबन्धन र नियोजित षड्यन्त्र विभिन्न रूपमा प्रकट भइरहेका छन् । नेपालमा विदेशीको चलखेल, प्रभाव र हस्तक्षेप बढ्नुमा बाह्य शक्तिलाई मात्र दोषारोपण गर्नुको सट्टा हामीले आफ्नै कमजोरी र हीनताबोधलाई पनि जिम्मेवार ठान्नुपर्नेछ । राष्ट्रिय स्वार्थ र स्वभिमानको रक्षाका लागि असंलग्न परराष्ट्र नीति अवलम्बन गर्नुपर्ने देखिएको राप्रपाले उल्लेख गरेको छ । राप्रपाले नेपाललाई दक्षिण एसियाको जेठो मुलुकको संज्ञा दिँदै विदेशी शक्तिको अधीनमा नरहेको हेक्का राखेर अघि बढ्नुपर्ने उल्लेख गरेको छ । विगतमा अन्तर्राष्ट्रिय रंगमञ्चमा नेपालको विशिष्ट स्थान र गौरवपूर्ण पहिचान कायम रहेको भन्दै राप्रपाले त्यो गरिमा राख्न जोड दिनुपर्ने बताएको छ । अन्तर्राष्ट्रिय जगतमा नेपालको पहिचान कमजोर मात्र होइन, राष्ट्रिय स्वाभिमान र स्वार्थमा समेत प्रतिकूल प्रभाव परेको राप्रपाको दाबी छ । देशभित्र विकसित भएको आत्मसमर्पणवादी मानसिकताको परिणामस्वरूप बाह्य शक्तिको चलखेल बढ्न गएको निष्कर्ष उसको छ । त्यस्तै, अन्य मधेसवादी दल तथा साना दलले पनि नेपालको पछिल्लो असहज अवस्था र कूटनीति सञ्चालनमै जोड दिँदै असंलग्न कूटनीतिलाई बढावा दिनुपर्ने उल्लेख गरेका छन् । छिमेकीसँगको सम्बन्ध र सहकार्यलाई ख्याल गरेर अघि बढ्नुपर्नेमा उनीहरूको जोड छ । बदलिँदो विश्व परिवेशअनुसार कूटनीति सञ्चालन हुनुपर्छ भन्ने मान्यता ती दलको छ । यस्तै, विवेकशील साझा पार्टीले उत्तरदक्षिण नीति भन्दै पुरानै असंलग्न नीतिमा जोड दिएको छ । चीन र भारतबीच नेपाललाई विलीन हुनबाट बचाउने प्रकारको विदेश नीति अख्तियार गर्न आवश्यक भएको उक्त पार्टीले औंल्याएको छ । मुलुकलाई समृद्ध बनाउनकै लागि गरिने प्रयासलाई विदेश नीतिको आधार मान्दै विवेकशीलले नेपाललाई विश्वको केन्द्रविन्दुका रूपमा चिनाउने विषय उल्लेख गरेको छ । दुई देशको पुलको काम गर्ने विषयलाई विवेकशीलले उल्लेख गरेको छ । दलहरूले नेपालले उपलब्धि हासिल गरेको शान्ति प्रक्रियाको सकारात्मक पाटोलाई विश्व समुदायमा लैजाने विषय भने घोषणापत्रमा उल्लेख गरेका छैनन् ।"
साख जोगाउने प्रतिस्पर्धा,"नवलपरासी सुस्तापश्चिम नवलपरासी १ बाट प्रतिनिधिसभा सदस्यका प्रत्याशी हृदयेश त्रिपाठी र कांग्रेसका देवकरण जयसवाल (सन्तु) को जिल्लामा अलग्गै पहिचान छ । दुवैले लामो समयदेखि यस क्षेत्रलाई राजनीतिक गढ बनाउँदै आएका छन् । राष्ट्रिय राजनीतिमा लामो समयदेखि छाउँदै आएका बुद्धिजीवी नेता त्रिपाठी र किसान को अगुवाइ गर्दै केन्द्रीय राजनीतिमा पहुँच बनाएका जयसवालबीच यसपालि साख जोगाउन प्रतिस्पर्धा हुँदै छ । किनकि, यो उनीहरूबीच पहिलो होइन, तेस्रो प्रतिस्पर्धा हो । २०६४ सालको संविधानसभा निर्वाचनमा त्रिपाठीले जितको शृंखलालाई निरन्तरता दिँदा जयसवाल १ सय ६३ मतले पराजित भएका थिए । २०७० को भिडन्तमा जयसवालले त्रिपाठीलाई ६ हजार ३ सय मतले हराए । यसपटक राजनीतिक परिदृश्य बदलिएको छ । २०४८ देखि ०५६ सम्म तीनपटक सद्भावना र २०६४ मा तराई मधेस लोकतान्त्रिक पार्टीबाट सांसद भएका त्रिपाठी यस अवधिमा तीनपटक मन्त्री बने । यसपटक स्वतन्त्र राजनीतिक समूहबाट एमालेको सूृर्य चिह्न लिएर प्रतिस्पर्धा गर्दै छन् । आन्तरिक तालमेल कस्न र रणनीति बनाउन व्यस्त त्रिपाठी शुक्रबार सुस्ता गाउँपालिकाको छिवनीस्थित बालकुटी मन्दिरमा भेटिए । उनी त्यहाँ कार्यकर्तामाझ होइन, मन्दिरका मठाधीश र स्थानीयसित चिया पिउँदै थिए । विभिन्न मधेसवादी दल एकीकृत भएर राष्ट्रिय जनता पार्टी (राजपा) बन्यो । राजपा प्रदेश २ मा केन्द्रित भएपछि नारायणी पश्चिमका मधेसी नेताले स्वतन्त्र राजनीतिक समूह बनाएर एमालेसित गठबन्धन गरेको उनले बताए । जिल्ला विभाजन र क्षेत्र पुन:संरचानासँगै उनको चुनावी क्षेत्र फराकिलो बनेको छ । तालमेल कस्नमै धेरै समय बित्छ होला, उनले भने, पहिलेजस्तो घरदैलो सम्भव छैन, भेला आयोजना गरेर आफ्ना कुरा राख्ने योजना छ ।त्रिपाठीलाई स्थानीयहरू बाबा भनेर सम्बोधन गर्छन् । यो क्षेत्रका केही मतादाताको स्थायी दल छैन । जता बाबा, उतै जान्छन् । विगतमा एक्लै चुनाव लडदा पनि मुख्य प्रतिस्पर्धी कांग्रेस आफूसँग ४ पटक पराजित भएको उनले सुनाए । २०७० मा मधेसवादी दलकै खटपटले पराजित भइयो, उनले भने, यसपालि वाम गठबन्धनको पनि सहयोग छ । तालमेल शतप्रतिशत सफल बनाउन मिहिनेत गर्नुपर्ने उनले सुनाए । तालमेल गर्दा केही मतदाता प्रभावित हुन्छन्, उनले भने, त्यसैले रुष्टको चित्त बुझाउन समय लाग्छ । २०३४ सालमा वाम विद्यार्थी आन्दोलनमा सहभागी बनेका उनी २०४३ सालमा राष्ट्रिय पञ्चायत सदस्य चुनाव पनि लडेका थिए । किसान पृष्ठभूमिका जयसवाल स्थानीय रूपमा लोकप्रिय छन् । शुक्रबार सुस्ताकै ठाडीघाट मेलामा आयोजित दंगल (कुस्ती) उद्घाटन गर्न पुगेका उनले लामो राजनीतिक संघर्ष सुनाए । २०३६ सालको जनमतसंग्रहदेखि कांग्रेस राजनीतिमा सहभागी उनले २०४६ सालको जनआन्दोलनमा किसानको नेतृत्व गरेको सुनाए । २०४९ देखि ०५४ सम्म यहाँको साबिक गुठी प्रसौनी गाविस अध्यक्ष बने । त्यसपछि दुई कार्यकाल पिपरापाती प्रसौनी माइनर जलउपभोक्ता समितिको अध्यक्ष बने । पहिले यहाँ ५० हेक्टरमा सिंचाइ हुन्थ्यो, उनले भने, मैले जनसहभागितामा ५०० हेक्टरमा सिंचाइ पुर्याएँ । उनलाई स्थानीय अहिले पनि सन्तु प्रधान भन्छन् । मेरो अधिकांश समय जनताको घरदैलोमै बित्छ, उनले भने, यहाँका बासिन्दाको सुखदु:ख बुझेका कारण जित्न सजिलो छ । साझा मुद्दादुवै स्थानीयका समस्यासित जानकार छन् । यहाँका मुख्य समस्या शिक्षा, स्वास्थ्य, जग्गाधनी पुर्जा, नागरिकता र डुबान हुन् । दुवैले लामो पहल गरे पनि स्थानीयलाई उनीहरूले भोग गरेको जमिनको धनीपुर्जा दिन नसकेको सुनाए । त्रिपाठीका अनुसार यहाँका पक्लिहवा, नर्सही, दाउन्नेदेवी, जमुनियालगायत क्षेत्रको जमिन दर्ता छैन । सुकुम्बासी आउने, काम नगर्ने भयो, उनले भने, साबिक ४ गाविस केन्द्रित जग्गा दर्ता आयोग पनि बन्यो तर सम्भव भएन । उनका अनुसार यो सुकुम्बासी नभएर जमिन दर्ता नहुने समस्या हो । जयसवालले पनि लामो समयदेखि जग्गा दर्ता नहुँदा किसान मारमा परेको बताए । उनले नारायणी किनारका रुपौलिया, त्रिवेणी, गुठी प्रसौनीमा पनि समस्या रहेको बताए । अव्यवस्थित बसोबासको समस्या छ, उनले भने, त्यस्ताले जग्गाधनी पुर्जा र नागरिकता पाएका छैनन् । अर्को प्रमुख समस्या डुबान हो । वर्षामा नारायणीको सतह बढ्नासाथ बस्तीमा बाढी पस्छ । किनारका साबिक १ दजर्न गाविसका बासिन्दा विस्थापित हुन्छन् । खेतीपाती स्याहार्न पाउँदैनन् । गण्डक बाँधका कारण सिर्जित समस्या कूटनीतिक हुन्, त्रिपाठीले भने, भारतसित वार्ता गरेर समस्या स्थायी रूपमा हटाउन पहल गरिनुपर्छ । यहाँ रहेको लिंक रोड जीर्ण छ । बाढी रोक्न निर्माण गरिएका ठोकर भत्केका छन् । लिंक रोड थप २ मिटर अग्लो र ५ मिटर चौडा बनाउन सरकारसित १० करोड माग गरेको छु, जयसवालले भने । जिल्लाको १ नम्बर क्षेत्रमा बर्दघाट नगरपालिका, सुस्ता, प्रतापपुर गाउँपालिका पूरै र सरावल गाउँपालिकाका ४, ५, ६ र ७ नम्बर वडा पर्छन् । स्थानीय चुनावमा बर्दघाट र सुस्तामा एमाले र बाँकी ११ स्थानमा कांग्रेस र लोकतान्त्रिक फोरम विजयी भएका थिए । यस क्षेत्रमा १ लाख २३ हजार ६८ मतदाता छन् ।"
मेचीपारि सपनाको बाढी,"सीमा रक्षक२०२० सालताका मेची नदी बगेको स्थान अहिले भारतीय भूभागमा छ । ०२२ सालमा नदीले धार फेरेपछि त्यो ठाउँ भारतले कब्जा गरेको स्थानीयको भनाइ छ । नदीले धार बदले पनि आफू बसेको भूभाग नछाडेकाले बाँकी भूभाग बचेको उनीहरूको भनाइ छ । नदीले धार बदले पनि हाम्रा पुर्खाले जमिन छाडेनन्, जमिन छाडेको भए त्यो भारतले लग्थ्यो, अरुण राजवंशीले भने, यो क्षेत्र हाम्रा पुर्खाले बचाएका हुन् । हाल महेशपुर गाउँको पूर्व नेपालभारत सीमा स्तम्भ छन् । महेशपुरमा बस्ने धेरै नेपालीको नागरिकता छैन, संविधान जारी भए पनि नागरिकता पाएका छैनन्, उनले भने, हामी सीमाका रक्षक हौं । महेशपुर गाउँमा बसोबास नभएको भए भारतले मेची नदीलाई सिमाना मान्दै धेरै नेपाली जमिनमाथि कब्जा जमाइसक्ने उनीहरूको भनाइ छ ।"
काँठमा बढ्यो चुनावी रौनक,"काठमाडौं राष्ट्रिय राजनीतिमा काँठ सधैं पछि परेको र आफ्ना ठाउँका मानिसले अवसरै नपाएको गफ काँठका पसलहरूमा यतिबेला जतै सुन्न पाइन्छ । काँठ सधैंको बत्तीमुनिको अँध्यारो हो, सूर्यविनायक ४ भक्तपुरका कृष्णभक्त श्रेष्ठ भन्छन्, राजधानीलाई काँठले तरकारीदेखि दूधसम्म खुवाउँछ तर विचार भने सधैं सहरबाट काँठ छिर्छ ।राणा शासन अन्त्य भएपछिको झन्डै सात दशकको राष्ट्रिय राजनीतिमा काँठबाट जोगमेहर श्रेष्ठ, जगन्नाथ आचार्य र महेश बस्नेत मन्त्री बनेको सम्झँदा कृष्णभक्तको मन कटक्क खान्छ । काँठ अब बदलिनुपर्छ, उनी भन्छन्, आफ्नो नेतृत्व आफैं नगरे सधैं नै पछौटे भइरहनेछ । काँठका अधिकांश गाउँमा नियमित सार्वजनिक यातायात समेत छैनन् । बाटो बनाउने र गाडी चलाउनेलाई हो हाम्रो भोट, दधिकोटको तर्खगालस्थित चिया पसलका युवाहरू बिहीबार आपसमा गफिइरहेका थिए, विकास नगर्ने नेतालाई हामी अब मान्दैनौं ।पूरै मुलुक चुनावी उत्सवमा झुमिरहेका बेला राजधानी उपत्यकाको काँठ क्षेत्रमा भने चुनावी पारो उति साह्रो उक्लिएको छैन । न त प्रतिबद्धताको पोको बोकेर उम्मेदवार पुगेका छन् न मतदाता शिक्षा कार्यक्रम लिएर सरकारी कर्मचारीहरू नै । स्थानीयहरूले रेडियो, टीभी र पत्रपत्रिकाबाट चुनावको गर्मी महसुस गरेका छन् । सामाजिक सञ्जालहरूको भूमिका पनि उत्तिकै प्रभावकारी बनेको छ । उम्मेदवारको राजनीतिक पृष्ठभूमिभन्दा पनि उनीहरूले अघि सार्ने विकासका मुद्दा र नियतप्रति स्थानीयहरूको बढी चासो छ । राजधानी सहरबाट केही किलोमिटरको दूरीमा रहेर पनि काँठ क्षेत्रका बाटाघाटा दूरदराजका जस्ता लाग्छन् । भूकम्पपछि घरआँगनमै भएका पानी मूलहरू पनि सुकेका छन् । जसका कारण जीवन थप कष्टकर बन्दै गएको छ । विगतका चुनावमा उम्मेदवारहरूले बाटोघाटो र पानीको सुविधा पुर्याउने प्रतिबद्धता नगरेका होइनन् । तर, ती प्रतिबद्धता चुनावी कोलाहलमै हराउन पुगे । यसले स्थानीयहरूमा चुनावप्रति नै वितृष्णा जगाउने काम गरेको छ । तिनैमध्येकी हुन्, ललितपुर, लुभुकी करुणा घिमिरे । मलाई त भोट हाल्न जान पनि मन छैन । तर, अरूले कर गर्छन् । चुनावको बेला ठूलाठूला कुरा गर्छन् । पछि कसैले पनि ती कुरालाई चासो दिँदैन, घिमिरेले भनिन्, जसले जिते पनि हुनेवाला केही छैन । आफ्नो हकअधिकार हो भनेर मात्र भोट हाल्न जाने हो । मतदाता शिक्षा र चुनावको प्रचारप्रसारप्रति राज्यका निकायहरू उदासीन भए पनि कस्तो उम्मेदवारलाई मत दिने भन्नेमा भने मतदाता सजग देखिन्छन् । उनीहरूमा पार्टी विशेष र सिद्धान्तप्रति खासै चासो देखिँदैन । यसअघिका निर्वाचित प्रतिनिधिहरूले आफ्ना प्रतिबद्धता पूरा नगरेका कारण पूरै मतदान प्रक्रियाप्रति उदासीन रहे पनि सँगै गुलिया आश्वासनमा अलमलिन हुन्न भन्ने चेतना भने विकास भएको छ । जितेकाले केही गर्छन् भन्ने त बच्चादेखि बुढापाकासम्मले पत्याउँदैनन् । त्यसैले मात्र भोट हाल्न गयो अनि फर्कियो, घिमिरेले भनिन््, तर, मीठा कुरा गर्नेलाई भन्दा पनि जसले काम गर्छ जस्तो लाग्छ त्यसलाई नै भोट दिनुपर्ला ।खुमलटारस्थित पशु प्रजनन कार्यालयमा सुब्बाबाट सेवानिवृत्त थापागाउँ, गोदावरीका शिवराम केसी, ६४ को प्राथमिकतामा पनि विकास नै छ । बाटोघाटो, अस्पताल, पाटीपौवा, पानी, स्कुलको सुविधा, वृद्धहरूलाई सेवा जसले उपलब्ध गराउँछ त्यसैलाई छान्ने केसीले बताए । यी सबै काम स्थानीय तहले गर्ने भन्ने केसीलाई हेक्का छ । तर, माथिका सांसदहरूले पहल नगरिदिने हो भने स्थानीय तहबाट मात्र यी सबै काम हुन नसक्ने केसीको तर्क छ । बाउले नगरे छोराले गर्छ, बाउ आफैंले गरेपछि छोरालाई अह्राउन सक्ने हो, त्यसपछि छोराले नगरेर सुख ? केसीले भने, सांसदहरूले नै पहल गर्नुपर्छ विकासका लागि । यस भेगको सबैभन्दा ठूलो समस्या भनेकै बाटोघाटो, पानी र यातायात छ । सामुन्नेको धूलो सडक देखाउँदै केसीले आक्रोश पोखे, दसैंअगाडि नै पिच हुनुपर्ने सडक, अहिले पनि उस्तै छ । अस्पताल जाँदा बुढापाकाले लाइन बस्न नपर्ने व्यवस्था हुनुपर्ने केसीको तर्क छ । यी मुद्दा त सांसदले भन्दा पनि स्थानीय तहले पो सम्बोधन गर्छ भन्ने प्रश्न गर्दा, माथिबाट अनुगमन हुने हो भने यस्तो अचाक्ली भाउ नै हुँदैन, त्यो गराउने त सांसदले नै हो, केसीले जवाफ दिए, त्यसैले जसले काम गरेन त्यसलाई चुनावमा हुत्याउने हो । सिद्धान्त, पार्टी र झन्डा समात्ने दिन गए । विकाससँगै जनताको जीवन सहज बनाउन पनि सांसदहरूले भूमिका खेल्नुपर्ने केसीले बताए । गोलभेंडाको भाउ १ सय ४० रुपैयाँ पुगेको छ । तर, किसानले मोल पाएका छैनन्, केसीले भने ।गोदावरी नगरपालिकाअन्तर्गतको बडिखेल ४, घट्टेकुलोमा दस वर्षदेखि चिया पसल चलाउँदै आएका छन् कुमार तिमिल्सिनाले । उनको पसल त्यस भेगका लागि राजनीतिक चियोचर्चा गर्ने गतिलो अड्डाका रूपमा चिनिन्छ । स्थानीयबीचको भेटघाटदेखि राजनीतिक कार्यकर्ताहरूको जमघटको केन्द्र हो उनको पसल । उम्मेदवार चयनको विषयमा तिमिल्सिना प्रस्ट देखिन्छन् । न त खोक्रा आश्वासन न खसीकोको जस्तो मतको मोलमोलाइ, ती सबैका दिन गए, तिमिल्सिनाले भने, राजनीतिक नाराभन्दा पनि विकासकै मुद्दालाई जसले विश्वसनीय ढंगले अगाडि सार्छ, त्यही उम्मेदवार र पार्टी रोजाइमा पर्छ ।महालक्ष्मी नगरपालिका, लामाटारकी जमुना चौलागाईंलाई उम्मेदवार र तिनका घोषणापत्रका कुरा त पर जाओस् केको चुनाव भन्ने समेत पत्तो छैन । न त कोही बताउन नै आएको छ । मंसिर २१ मा भोट हाल्ने मात्र थाहा छ उनलाई । तर, चुनाव आएसँगै बाटोघाटो र खानेपानीको अवस्थामा केही सुधार आउँछ कि भन्ने झिनो आशा जमुनालाई पनि छ । उनको चासो अस्वाभाविक पनि होइन । ललितपुरको लुभु भेगका स्थानीयले विगत लामो समयदेखि खानेपानीको अभाव बेहोर्दै आएका छन् । राजधानीसँगै जोडिएको भए पनि दुर्गम जिल्लाका गाउँमा जस्तै पानीका लागि लामो पालो पर्खनुपर्ने बाध्यता छ । बाटो बनाउने र पानी ल्याउनेलाई भोट दिने हो । अरू के पो चाहिन्छ र हामीलाई ? जमुनाले सुनाइन् । बाटोघाटो र खानेपानीका मुद्दा प्रदेश र केन्द्रको भन्दा पनि स्थानीय तहका हुन् भन्ने गोदावरी नगरपालिका ४ का ६५ वर्षीय साधुराम आचार्यलाई राम्रैसँग हेक्का छ । तर, केन्द्रमा जाने सांसदहरूको निर्देशनकै भरमा स्थानीय तह चल्ने हुँदा आउने चुनावमा पनि विकासको एजेन्डालाई कसले गतिलोसँग उठाउँछ त्यसैलाई मत दिने केसीको तर्क छ । पञ्चायतकालदेखि नै मत खसाल्दै आएका आचार्यलाई पार्टी र तिनका नाराप्रति खासै चासो छैन । मुख्य कुरा कसले काम गर्ला जस्तो छ त्यसैलाई छान्ने हो । पार्टीभन्दा पनि व्यक्तिलाई छानिन्छ आचार्यले भने, बाटाघाटो बनाउने, पानीको व्यवस्था जसले सहज बनाउँछ उसैलाई मत दिने हो । आगामी चुनावमा मत पाउनेले प्रतिबद्धताअनुसार विकास नगरेको खण्डमा अर्को पटक कुनै हालतमा त्यो उम्मेदवारलाई मत नदिने भन्दै आचार्यले अडान सुनाए ।"
ज्येष्ठ नागरिकलाई दैलोमा सेवा,"काठमाडौं प्रतिनिधिसभा र प्रदेशसभा चुनावको मुखमा उम्मेदवार घरदैलो कार्यक्रममा व्यस्त हुँदा तारकेश्वर नगरपालिकामा भने डाक्टरहरू घरदैलो अभियानमा लागेका छन् । नगरका ज्येष्ठ नागरिकलाई स्वास्थ्य सेवा दिन उनीहरू घरसम्मै पुगेका हुन् । नगरपालिकाले नगरभित्रका ८० कटेका ज्येष्ठ नागरिकलाई घरमै गई स्वास्थ्य सेवा दिन सुरु गरेको हो । नगरप्रमुख रामेश्वर बोहराले बिहीबार वृद्धवृद्धालाई सम्मान, घरघरमा स्वास्थ्य सेवाको अभियान कार्यक्रमको उद्घाटन गरे । वडा नं १ साङ्लाबाट अभियान सुरु भएको छ । यसलाई नगरभरि नै विस्तार गरिने नगरपालिकाले जनाएको छ । प्रथम नगर परिषद्बाट परित बजेटको स्वास्थ्य नीति तथा कार्यक्रममा यो अभियानलाई समावेश गरिएको थियो । अभियानअन्तर्गत विभिन्न वडाका ज्येष्ठ नागरिकको घरसम्मै पुगेर ५ डाक्टर र अनमिहरूले स्वास्थ्य जाँच गरी आवश्यक औषधि दिनेछन् । रगत, दिसापिसाब, मधुमेह, रक्तचाप जाँच र ईसीजी सेवा दिएका छौं, डाक्टर पुष्पराज रिजालले भने । नगरपालिकाले यसका लागि स्वास्थ्य केन्द्रमा दरबन्दी भएका डाक्टरसहित एक डाक्टरलाई नियुक्त गरेको छ । तीन जनासँग दुई वर्षका लागि करार सम्झौता गरिएको नगरपालिकाले जनाएको छ । ५८ प्रकारका औषधि नि:शुल्क वितरण गरिनेछ, वडा नं १ का वडाध्यक्ष सापकोटाले भने, परीक्षण गरिएका सबै ज्येष्ठ नागरिकको स्वास्थ्यको रेकर्ड राखिनेछ । उक्त वडामा ८० भन्दा माथिका ६७ जना छन् । डाक्टर, अहेबसहित नगरको विकट स्थानमा जनप्रतिनिधि आफैं पनि खटिने सापकोटाले बताए । उनले यस कार्यक्रमका लागि वडाले एक लाख रुपैयाँ छुट्याएको बताए । यसको मुख्य उद्देश्य नागरिकलाई राज्यले अपनत्व अनुभव गराउनु रहेको कार्यकारी अधिकृत अग्निप्रसाद अधिकारीको भनाइ छ ।"
अनुसन्धान नसकिँदै बिक्री अनुमति,"ललितपुर आन्तरिक राजस्व कार्यालय हरिहरभवनले हरिसिद्धि इँटा तथा टायल कारखाना लिमिटेडको फाइल अनुसन्धान नै नसकी बीचैमा सञ्चालकलाई इँटा बिक्री गर्न अनुमति दिएको छ । राजस्वका कर्मचारीले गत मंगलबार हरिसिद्धिमा छापा मारी खातापाता र लेखा विभागको कम्प्युटर जफत गरेका थिए । उनीहरूले हालसम्म कम्प्युटर खोल्न सकेका छैनन् । कार्यालयलाई हरिसिद्धिका सञ्चालकले २०७२७३ र ०७३७४ को आयकर र उत्पादन विवरण पनि बुझाएका छैनन् ।राजस्व कार्यालयले भने हरिसिद्धिका सञ्चालकलाई जफत भ्याट बिल फिर्ता गरी बुधबार रोक्का खुल्ला गरिदिएको हो । यसको विरोधमा हरिसिद्धिका सेयरधनी, किसान, मजदुरले बिहीबार आन्तरिक राजस्व कार्यालय हरिहरभवनमा विरोध गरे । उनीहरूले कार्यालयले गरेको अनुसन्धान नै नसकी बीचैमा इँटा बिक्री गर्न फुकुवा गरेकोमा आपत्ति जनाए । यसमा हरिसिद्धिका सञ्चालक र राजस्व कार्यालयका कर्मचारीको मिलेमतो छ, एक सेयरधनीले चेतावनी दिए, कारखानाको इँटा बिक्री रोक्न तत्काल निर्देशन दिलाउन कडा रूपमा प्रस्तुत हुनेछौं । राजस्व कार्यालयले कात्तिक १४ गते कारखानाले अवैध रूपमा इँटा बिक्री गरी राजस्व छली गरेको उजुरीका आधारमा छापा मारेको थियो । आन्तरिक राजस्व कार्यालयका प्रमुख लालबहादुर खत्रीले भने हरिसिद्धिका सञ्चालकले कर तिर्ने प्रतिबद्धता जनाएकाले इँटा बिक्री गर्न खुल्ला गरिदिएको सुनाए । ३० लाख रुपैयाँ पनि कार्यालयमा बुझाइसकेको छ, उनले भने, सञ्चालकलाई तारेखमा राखेका छौं । उनले सेयरधनीले गरेको विरोध जायज भए तापनि इँटा बिक्री गर्न दिइसकेको निर्देशन तत्काल फिर्ता लिन नमिल्ने दाबी गरे । सेयरधनीका अनुसार हरिसिद्धिका सञ्चालकले कर र भ्याट छली गर्न पहिला दीपज्योति इन्टरप्राइजेजको नाममा बिल काट्ने र इन्टरप्राइजेजले सोही मूल्यमै उपभोक्तालाई बिक्री गरिएको छ । यसरी चलाखी गरेर कर र भ्याट छलीबारे राजस्व कार्यालयकै कर्मचारीले अनुसन्धान गर्न बाँकी रहेको भन्दाभन्दै इँटा बिक्री गर्न अनुमति दिएको सेयरधनीको आरोप छ । कारखानाले कार्यालयलाई २०५८५९ देखिको आयकर र भ्याट तिरेको छैन । कारखानाले आयकरतर्फ करिब ४ करोड र भ्याट २ करोड गरी ६ करोड रुपैयाँ तिर्न बाँकी छ ।कारखाना सञ्चालन गर्न हरसिद्धिका सञ्चालकले सञ्चालकको लगतबिना दीपज्योति इन्टरप्राइजेजका सञ्चालक दीपराम महर्जनलाई व्यवस्थापकको रूपमा नियुक्त गरेका थिए । त्यसपछि दीपज्योति इन्टरप्राइजेजका सञ्चालक महर्जन र हरिसिद्धिका सञ्चालकबीच इँटा उत्पादन गरी नाफाको ८० प्रतिशत हरिसिद्धि र २० प्रतिशत इन्टरप्राइजेजको खातामा जम्मा गर्ने गरी सम्झौता भएको थियो । सेयरधनीका अनुसार कारखानाबाट अवैध रूपमा २ नम्बर मेसिनबाट दैनिक १५२० हजार इँटा उत्पादन हुँदै आइरहेका थिए । कारखानामा करिब ६२ लाख इँटामध्ये ३२ लाख बिक्री गरिसकेका छन्, एक सेयरधनीले भने । इँटा बिक्री गरी आएको रकमसमेत हरिसिद्धिको नभई व्यक्तिगत खातामा जम्मा गरिएको छ । कार्यालयले २०६९ मा नेपाल राष्ट्र बैंकमार्फत हरिसिद्धिको जग्गा तथा खाता रोक्का गरिएको थियो । तर पनि गुडविल फाइनान्समा रहेको हरिसिद्धिको करोडौं रुपैयाँ निकालिसकेको छ, एक सेयरधनीले राजस्व कार्यालयका प्रमुखलाई भने, यो कसरी सम्भव भयो ? प्रतिउत्तरमा राजस्व कार्यालयका प्रमुख खत्रीले गुडविल फाइनान्समा रहेको हरिसिद्धिको खाता रोक्का गरिदिन पठाएको पत्र राष्ट्र बैंकले गुडविलमा नपठाएको दाबी गरे । हरिसिद्धिका सञ्चालकले हरिसिद्धिको नाममा बागी खाता खोलेर भए पनि रकम निकालेको हुन सक्छ, उनले भने, यस बारेमा अनुसन्धान थालिनेछ । उनले कार्यव्यस्तताका कारणले अनुसन्धान लम्बिएको दाबी गरे । कम्प्युटरमा पासवर्ड नभएकाले अझै खोल्न पाएका छैनौं, उनले भने, हरिसिद्धिका सञ्चालकसँग एक चरणको बयान लिने काम सकिसकेको छ । हरिसिद्धिले २०६०६१ देखि हालसम्म वार्षिक साधारण सभाको प्रतिवदेन कम्पनी रजिस्ट्रार कार्यालयमा पेस गरेको छैन । २०७३ मा बिनालगत गठित हरिसिद्धिका सञ्चालकले अध्यक्षमा राजेन्द्र राजभण्डारी, सदस्यहरूमा रोजकुमार श्रेष्ठ, दोर्जे गुरुङ, देवबहादुर श्रेष्ठ, वासुदेव पराजुली सदस्य रहने गरी सञ्चालक समिति गठन गरेको थियो । तर समितिलाई रजिस्ट्रार कार्यालयले प्रमाणित गरेको थिएन । त्यसपछि भण्डारीको अध्यक्षता रहेका सञ्चालकहरूले कारखानाको व्यवस्थापकमा दीपज्योति इन्टरप्राइजेजका सञ्चालक दीपराम महर्जनलाई छनोट गरेका थिए । दीपज्योति इन्टरप्राइजेजले कारखाना सञ्चालन गरेबापत हरिसिद्धिका सञ्चालकलाई दिएको २ करोड रुपैयाँ व्यक्तिगत खातामा जम्मा गरिएको आरोप छ । इन्टरप्राइजेजले करोडौं रुपैयाँ मूल्यको इँटा बिक्री गरिसकेको सेयरधनीको भनाइ छ ।"
आगलागीमा सञ्चालकको मृत्यु,"काठमाडौं (कास) चुरोट सल्काउने क्रममा त्रिपुरेश्वरको ज्योति पेट्रोलपम्पसँगैको ग्यारेजमा बिहीबार साँझ आगलागी हुँदा सञ्चालकको मृत्यु भएको छ भने दुई कामदार घाइते भएका छन् । प्रहरीका अनुसार ग्यारेज सञ्चालक बारा कलैया नगरपालिका३ का मुलायम अलीको मृत्यु भएको हो । घाइते दुवैको ट्रमा सेन्टरमा उपचार भइरहेको छ । कालिमाटी प्रहरी वृत्तका डीएसपी प्रदीप खत्रीका अनुसार ग्यारेजसँगै पेट्रोलपम्प जोडिएका कारण आगो फैलिने खतरा थियो । समयमै दमकल र प्रहरी परिचालनबाट आगो निभाउन सकियो, उनले भने ।"
झुन्डिएर आत्महत्या,भक्तपुर (कास) सूर्यविनायक नगरपालिका१ सृजनानगरस्थित ४८ वर्षीय राजकुमार जोशीले झुन्डिएर आत्महत्या गरेका छन् । मृतकको शव पोस्टमार्टमका लागि शिक्षण अस्पताल महाराजगन्ज पठाएको महानगरीय प्रहरी परिसर भक्तपुरका डीएसपी कृष्ण प्रसाईंले बताए ।
क्षेप्यास्त्र आक्रमणप्रति निन्दा,काठमाडौं (रासस) नेपाल सरकारले साउदी अरबको रियाद विमानस्थलमा बुधबार गरिएको क्षेप्यास्त्र आक्रमणबाट दु:खित भएको जनाउँदै त्यसलाई समवेदनाहीन भनेको छ । परराष्ट्र मन्त्रालयले बिहीबार विज्ञप्ति जारी गर्दै आक्रमणको निन्दा गरेको हो । विज्ञप्तिमा आतंकवाद र हिंसाका जुनसुकै रूप र प्रकटीकरणको नेपाल सधैं विरोध गर्छ भनिएको छ ।
किन प्रयोग भएन विद्युतीय मतदान मेसिन ?,"ईभीएम प्रयोगमा नआउनुमा राजनीतिक दलबीचको अविश्वासलाई पनि दोष दिन्छन् उप्रेती । दीर्घकालीन रणनीति बनाएर अघि बढ्नुपर्ने उनको भनाइ छ । यसअघि आयोगले तयार पारेको दोस्रो पञ्चवर्षीय योजनामा ईभीएमको प्रयोग सुरु गर्ने लक्ष्य थियो । जस्तोसुकै योजना र रणनीति बनाए पनि चुनाव प्रणालीमा राजनीतिक सहमति नहुँदासम्म विद्युतीय मेसिन लागू हुन नसक्ने प्रवक्ता ढकालको तर्क छ । राजनीतिक दलले निश्चित चुनाव पद्धतिमा सहमति जनाए मेसिन प्रयोगमा ल्याउन असम्भव छैन, उनले भने, त्यसैले सबैभन्दा पहिले चुनाव प्रणाली निश्चित हुनुपर्यो ।"
चुनावले बढाउँदै चिन्ते रोग,"काठमाडौं मुलुकमा भइरहेको निर्वाचन केही व्यक्तिका लागि मानसिक तनावचिन्ते रोग (एन्जाइटी) को कारण बनेको छ । यति मात्र नभएर उपचारपछि निको भएका तथा उपचाररतहरूमा पुन: मानसिक समस्या देखिने सम्भावना पनि विज्ञहरूले औंल्याएका छन् । यसले मानसिक समस्याका रोगीसमेत थपिन सक्ने जोखिम देखिएको छ । विशेषज्ञका अनुसार चुनावअघि, चुनावताका मात्र नभएर चुनावको परिणामपछि समेत निर्वाचनले गर्दा तनावमा अत्यधिक वृद्घि हुने गरेको छ । हालको चुनावी प्रक्रियामा संलग्न थुप्रै व्यक्तिले मानसिक तनावको सामना गरिरहनुपरेको छ । उम्मेदवार, निजका आफन्त, साथी, समर्थकलगायतमा निर्वाचन चिन्ते रोगको कारण बनिरहेको वरिष्ठ मानसिक रोग विशेषज्ञ प्राडा विद्यादेव शर्माले बताए । चुनावले मानसिक स्वास्थ्यमा पार्ने प्रभावबारे विकसित मुलुकमा अध्ययनहरू भए पनि नेपालमा हालसम्म यस्तो अध्ययन भएको छैन । अन्य मुलुकमा गरिएको अध्ययन र हाम्रो अनुभवका आधारमा भन्ने हो भने हालको निर्वाचनले मानसिक असन्तुलन बढाइरहेको छ, मानसिक रोग विशेषज्ञ डा निराकारमान श्रेष्ठले भने, मकहाँ समेत चुनावी तनावले गर्दा उपचारात्मक सल्लाह, सुझावका लागि नेताहरू आउने क्रम हाल बढेको छ । नेता मात्र नभएर कार्यकर्तामा समेत चुनावी माहोलले तनाव बढेको जनाउँदै उनले भने, कति जना त औषधिको मात्रा बढाउनका लागि समेत आउने गरेका छन् । हाल निर्वाचनमा होमिएका उम्मेदवार, पार्टीका नेता(कार्यकर्ताले दबाब र तनावका कारण पर्याप्त निद्रा लिन पाउँदैनन् । यस्तो अवस्थामा निद्राका लागि समेत मदिराको उपयोग हुन थाल्ने देखिएको छ । एक प्रमुख दलका नेताले कान्तिपुरसँग कुरा गर्दै चुनावी तनावलाई कम गर्न र निद्राका लागि राति सुत्ने बेलामा मदिरा सेवन गर्नुपर्ने अवस्था रहेको स्वीकार गरे । एकाबिहानैदेखि तारन्तार फोन आउने, सबैका कुरा सुन्नुपर्ने, जितका लागि रणनीति बनाउनुपर्ने र मथिंगल खियानुपर्ने बाध्यता छ । न खाने टुंगो छ, न सुत्ने, उनले भने, राति १२१ बजेसम्म फुर्सदै हुँदैन । उनले थपे, म मात्र होइन, हाल सबैजसो दलका नेताकार्यकर्ताको दिनचर्या यस्तै छ । विज्ञका अनुसार दिनहँु मदिरा सेवनले तनाव र डिप्रेसनको सम्भावना बढाउँछ । मदिरा सेवन गर्दाताका मानसिक रोगको औषधिले समेत काम गर्दैन । निर्वाचनमा प्रत्यक्ष रूपमा सरिक भएकामा न्यूनतम ६ घण्टाको निद्रा नपुग्नु र मदिरा सेवन बढ्नुले थप मानसिक समस्या निम्त्याइरहेको छ, डाशर्माले भने । उनका अनुसार चुनावी युद्घमा जितको सपना बोकेका उम्मेदवार र उनका समर्थकको उच्च आकांक्षासँगै तनावपूर्ण दिनचर्याले शारीरिक मात्र नभएर मानसिक प्रणालीसमेत गडबड हुने गरेको छ । विशेषज्ञका अनुसार तनावको प्रभाव व्यक्ति विशेषमा फरकफरक देखिन्छ । कोही सामान्य दबाबमा समेत धेरै तनाव लिने हुन्छन् । चुनावले गर्दा मानसिक तनाव बढ्ने गरेको अवस्थामा यसको सामना गर्न नसक्दा यसले रोगको स्वरूप लिन सक्ने औंल्याउँदै डा श्रेष्ठ भन्छन्, तनावको सामना गर्ने क्षमता हरेक व्यक्तिमा फरक(फरक हुन्छ, कोही सानो कुराले पनि विचलित हुन्छन् भने कसैले जस्तोसुकै ठूलो कुराको समेत सामना गर्छन् । निर्वाचनले पार्न सक्ने नकारात्मक मानसिक प्रभाव कम गर्न विज्ञहरूले चुनावलाई सहज रूपमा एउटा स्वस्थकर खेल जस्तै लिनुपर्ने बताएका छन् । आफूले सक्दो प्रयास गर्ने तर जस्तोसुकै परिणामलाई सहज रूपमा स्वीकार गर्न तयार भएर यो खेलमा उत्रिनुपर्ने उनीहरूको सुझाव छ । विज्ञहरूले चुनावी अभियानमा सरिक नेतादेखि कार्यकर्तासम्मलाई सकेसम्म मदिरा सेवन नगर्न, राति न्यूनतम ६ घण्टा सुत्न, ढिलो राति गरिने गतिविधि नगर्न, राति फोन आफू नजिक नराख्न, चुनावी अभियानमा हिँड्दा पनि पानीको बोतल साथै राख्न र पर्याप्त पानी पिउन, ठीक समयमा स्वस्थ खानाखाजा खान सुझाव दिएका छन् । बिहानबेलुका योग, ध्यान आदिले समेत मानसिक स्वास्थ्यलाई सबल बनाउने र चुनावी तनावलाई कम गर्ने विज्ञहरूको भनाइ छ ।"
भारु सटहीलाई प्राथमिकता देऊ,"एक वर्षयता भारु पाँच सय र हजारका नोट चलनचल्तीमा छैनन् । भारत सरकारले अप्रत्याशित रूपमा २०७३ कात्तिक २४ राति १२ बजेदेखि लागू हुने गरी ती नोटमा प्रतिबन्ध लगाएको थियो । लगत्तै ती नोट नेपालमा पनि प्रचलित छैनन् । भारत सरकारले आफ्ना नागरिकसँग रहेका करिब साढे ९९ प्रतिशत र भुटानले सबै प्रतिबन्धित नोट साटिसक्दा नेपालमा भने करोडौं रुपैयाँका नोट साट्न बाँकी छ । त्यही कारण नेपालीसँग रहेको भारु अब नसाटिने हो कि भन्ने चिन्ता बढेको छ । राष्ट्र बैंकका अनुसार नेपालमा करिब ७ करोड ८५ लाख भारु (करिब १३ करोड रुपैयाँ) बराबरका प्रतिबन्धित पाँच सय र हजारका नोट छन् । भुटानमा रहेको भारु पनि प्रतिव्यक्ति २५ हजारका दरले सटही भइसकेको छ । नेपालमा रहेको प्रतिबन्धित भारु सटहीका लागि भने भारतले चासो दिएको देखिँदैन । राष्ट्र बैंकका अनुसार केही महिनायता भारत सरकारले भारु सटहीका लागि नेपालबाट गरिएका आग्रह सुन्नै छाडेको छ । भारु सटहीका लागि नेपाल र भारत दुवै पक्षबाट प्रयास नभएका होइनन् । भारु सटहीका लागि आग्रह गर्न नेपाली एक टोली भारत गएको थियो भने वास्तविकता बुझ्न भारतीय टोली दुईपटक नेपाल आइसकेको छ । तत्कालीन प्रधानमन्त्री पुष्पकमल दाहाल, तत्कालीन अर्थमन्त्री कृष्णबहादुर महरा र गभर्नर चिरञ्जीवी नेपालले आफ्ना भारतीय सकमक्षीसँग छलफल गरी भारु साटिदिन आग्रह पनि गरेका थिए । सुरुमा भारतीय पक्षले केही चासो देखाए पनि केही महिनादेखि बेवास्ता गर्दै आएको हो । भारु नसाटिनुमा भारतीय पक्ष मात्र नभएर नेपाल सरकार र राष्ट्र बैंक पनि उत्तिकै दोषी छन् । सरकारले अडान लिन नसक्दा र निर्णय प्रक्रियामा ढिलाइले भारु नसाटिएको विज्ञहरूको तर्क छ । पछिल्लोपटक नेपाल आएको भारतीय टोलीले बैंकिङ प्रणालीमा रहेका सबै र प्रतिव्यक्ति साढे ४ हजारका दरले सर्वसाधारणसँग रहेको भारु साट्न सकिने प्रस्ताव गरेको थियो । सर्वसाधारणलाई प्रतिव्यक्ति भारु २५ हजारसम्म सटही सुविधा रहेकाले त्यति नै साटिदिनुपर्ने अडान त्यतिबेला राष्ट्र बैंकले राखेको थियो । तर भारतीय पक्ष त्यसमा मन्जुर भएन । त्यसपछि राष्ट्र बैंकले भारतको प्रस्तावबमोजिम नोट सटहीका लागि सरकारसँग अनुमति मागेको थियो तर भारतीय पक्षले जवाफ पठाउन दिएको मिति सकिएपछि मात्र सरकारले अनुमति दियो । समय सकिएपछि राष्ट्र बैंकले भारतीय पक्षलाई आफूहरू प्रतिव्यक्ति ४ हजार ५ सयका दरले भारु साट्न मन्जुर रहेको जानकारी दिए पनि भारतीय पक्षबाट जवाफ आएको छैन । भारतीय पक्षले नेपालसामु सुरुदेखि उठाउँदै आएको एउटा प्रमुख प्रश्न भारुको स्रोत पहिचानको विधि हो । नेपालमा रहेको भारु वैधानिक हो भनेर आश्वस्त पार्ने काम राष्ट्र बैंकको हो । नेपाली बजारमा ठूलो मात्रामा अवैधानिक भारु रहेको भारतीय पक्षको आशंका छ । यही आंशकाले भारतले नेपालमा रहेको भारु साट्न नमानेको हुन सक्छ । यसतर्फ पनि ध्यान दिनुपर्छ ।राष्ट्र बैंकले नेपालीलाई प्रतिव्यक्ति २५ हजारसम्म पाँच सय र हजार दरका नोट साटेर राख्न पाउने सुविधा दिएको थियो । यसकारण नेपालीसँग रहेको भारु साट्न पाउनु नेपालको अधिकार हो । तर सरकार र राष्ट्र बैंकले भारतीय पक्षसँग बलियो तर्क राख्न सकेको छैन । सरकार र राष्ट्र बैंकको कमजोरीका कारण नेपालीसँग रहेको करोडौं भारतीय मुद्रा कागजसरह बन्न लागेको छ । चलनचल्तीका लागि आफैं अनुमति दिने सरकार र राष्ट्र बैंकले अहिले भारतीय पक्षले महत्त्व दिएन भन्दै चुप लागेर बस्न मिल्दैन । नोट साट्न पाउने आफ्नो अधिकारका लागि सरकार र राष्ट्र बैंकले प्राथमिकतासाथ प्रभावकारी पहलकदमी चाल्न जरुरी छ । यसमा बढी जिम्मेवार राष्ट्र बैंक हुनुपर्छ । विकल्पमा कानुनी बाटो रोज्न पनि सकिन्छ । मुलुक चुनावमय भएका बेला सरकारी पक्षबाट नोट सटहीका लागि प्रभावकारी पहल नहुन सक्छ । त्यसैले पनि अहिले राष्ट्र बैंक थप जिम्मेवार बन्नुपर्छ ।"
चीन र दक्षिण एसियाको बदलिँदो परिवेश,"चिनियाँ कम्युनिस्ट पार्टीको १९ औं महाधिवेशनमा नयाँ नेतृत्वको चयनसितै सहभागीहरूले गरेका अन्य दुई महत्त्वपूर्ण निर्णय विश्व राजनीतिको शिखर चर्चामा रहे । ती निर्णयमध्ये पहिलो राष्ट्रपति सी चिनफिङको चिनियाँ विशेषतायुक्त समाजवादी विचारधारा र दोस्रो बेल्ट एन्ड रोड इनिसिएटिभ्स लाई कम्युनिस्ट पार्टीको संविधानमा समावेश हुन् । जसका कारण उनी माओपछिका सर्वाधिक शक्तिशाली नेताको रूपमा दरिएका छन् । नेतृत्व चयनको सन्दर्भमा पार्टीको आन्तरिक लोकतान्त्रिक अभ्यासको विलय हुनु राष्ट्रपति सीको शक्ति र सामथ्र्य अभिवृद्धिको परिचायक भएको छ । पार्टी महाधिवेशनबाट आफ्नो उत्तराधिकारी चयन गर्ने परम्परासमेत लत्याएकाले पनि उनी अब पाँचवर्षीय निर्धारित समय अवधिभन्दा पनि बढी सत्तामा टिक्ने अनुमान गरिँदैछ । चीनको पार्टी राजनीतिमा माओको पदचाप फेरि सुनिँदैछ ।चीनको कम्युनिस्ट पार्टी इतिहासमा आन्तरिक लोकतान्त्रिक अभ्यास वास्तवमा तेङ सियाओ पिङको निधनको एक दशकपछि शक्तिशाली नेताको अवधारणामा समयानुकूल परिवर्तन तथा सुधार गर्दै लैजान सन् २००७ को १७ औं पार्टी महाधिवेशन लगत्तै पार्टीको उच्चस्तरीय नीति निर्माणकर्ता २५ जना पोलिटब्युरो सदस्यको चयन आन्तरिक राजनीतिक सहमतिको आधारमा लोकतान्त्रिक निर्वाचन प्रक्रियाबाट थालनी गरिएको थियो । त्यसको ५ वर्षपछि १८ औं महाधिवेशनले २५ पोलिटब्युरो सदस्यका साथै सर्वाेच्च निर्णायक निकाय पोलिटब्युरो स्थायी समितिका सदस्यहरूसमेत निर्वाचित गर्न आन्तरिक लोकतान्त्रिक अभ्यास गरेको थियो । राष्ट्रपति सी चिनफिङ त्यही प्रक्रियाको उत्पादन हुन् । तर उनले १९ औं महाधिवेशनद्वारा सो निर्वाचन प्रथा खारेज गरेका छन् । यसको निम्ति उनले पार्टी र सेनाका प्रभावशाली व्यक्तिहरूसित सरसल्लाह गरेरै नयाँ नेतृत्व छनोटको निर्णय लिएका थिए । तैपनि पार्टीको आन्तरिक राजनीतिमा लोकतान्त्रिक अभ्यासले राजनीतिक उदारीकरणप्रति पाइला चाल्ने हो कि भन्ने अपेक्षाको सीले अन्त्येष्टि गरिदिएका छन् ।राष्ट्रपति सी आफ्ना समर्थक तथा निकट सहयोगीलाई पोलिटब्युरो र त्यसको स्थायी समितिमा छनोट गर्न सफल भएका छन् । पोलिटब्युरो स्थायी समितिको ७ सदस्यमध्ये एक पार्टीको प्रमुख आइडियोलग वाङ हुपिङ हुन्, जसले करिब १ अर्ब ४० करोड जनसंख्या भएको चीनमा शक्तिशाली केन्द्रीय नेतृत्व चाहिन्छ भनी धेरै अघिदेखि वकालत गर्दै आएका थिए । उनले अब लिउ युनसानको स्थान ओगट्नेछन् । स्थायी समितिमा छनोट भएका अर्का व्यक्ति ली चान्सु हुन्, जो राष्ट्रिय सुरक्षा नीति निर्माण क्षेत्रमा राष्ट्रपति र प्रधानमन्त्रीपछि तेस्रो महत्त्वपूर्ण क्रममा छन् । त्यस्तै २५ सदस्यीय पोलिटब्युरोमा १४ जना निकट सहयोगीको छनोटसितै चीनको राज्य सल्लाहकार तथा अन्तर्राष्ट्रिय कूटनीतिक क्षेत्रमा सुपरिचित व्यक्तित्व याङ जेइची परेका छन् । उनको विदेश सम्बन्ध नीति निर्माण कार्यमा महत्त्वपूर्ण भूमिका रहेको छ । मुलुकको सर्वाधिक शक्ति सम्पन्न नीति निर्माण संस्थामा याङको उपस्थिति चीनको विदेश नीति र सम्बन्धमा राष्ट्रपति सीको अत्यधिक लगाव र चासो रहेको संकेत हो । चीनको नयाँ युग मा प्रवेश गर्ने सपना साकार गर्न राष्ट्रिय नीतिलाई अघि बढाउन यो शक्तिपुञ्ज कत्तिको प्रभावकारी हुनेछ, त्यो भविष्यकै गर्भमा छ । त्यो भविष्यको सपना साकार गर्ने बाटो भने त्यति सहज छैन । राष्ट्रपति सीले आफ्नो महाधिवेशनको सम्बोधनमा यो पार्कमा डुलेजस्तो सजिलो छैन भनी स्वीकारेका छन् ।चीनको पुनरोदयको सपना साकार गर्ने बाटोको कार्यान्वयन पक्षसित राष्ट्रपति सीको पहलमा आकार लिँदै गरेको बेल्ट एन्ड रोड इनिसिएटिभ्स योजना जोडिएको छ । यो योजनाले स्थल र जलमार्ग जोडी युरेसियन क्षेत्रका राष्ट्रराष्ट्र बीचको सहभागिता र सहकार्यद्वारा पूर्वाधार निर्माणसाथै विकास कार्य अघि बढाएर विश्वव्यापी सम्पर्क र सम्बन्धको सञ्जाल कनेक्टिभिटीद्वारा समान अवसर उपयोग गर्ने विश्व समुदाय गठन गर्ने उद्देश्य राखेको छ । बीआरआई योजनाको अर्काे सकारात्मक पक्ष भनेको चीनले भूमण्डलीकरणलाई निरन्तरता दिनेछ । यसबाट चीनसितै अन्य मुलुकहरू लाभान्वित हुनेछन् । त्यसैले यस महत्त्वाकांक्षी योजनाको सफलताका निम्ति चीनले पूर्वाधार निर्माण लगानी बैंक (एआईआईबी) का साथै अन्य राष्ट्रिय बैंकहरूद्वारा एसिया, अफ्रिका र युरोपेली मुलुकहरूमा लगानी प्रबद्र्धन गरिरहेको छ । यसैसित चीनको विदेश र सामरिक नीति पनि क्रमश: परिवर्तित भएको छ । कूटनीतिक क्षेत्रमा चिनियाँ अग्रसरता, आक्रामकता तथा गतिशीलता बढ्नुसितै राष्ट्रिय स्वार्थ सम्बद्र्धनको पक्षमा सामरिक नीतिमा परिवर्तन आएको तथ्य चिनियाँ प्रतिरक्षा बजेटमा अभिवृद्धिबाटै पहिल्याउन सकिन्छ । राष्ट्रपति सीले १९ औं महाधिवेशनको आफ्नो सम्बोधनमा चीनलाई राजनीतिक, आर्थिक, सामरिक तथा वातावरणीय मुद्दाहरूमा विश्वलाई नै नेतृत्व दिनसक्ने शक्तिशाली राष्ट्रमा रूपान्तरण गर्ने समय आएको छ, अब यो युग चीन विश्वको केन्द्रमा रही मानव जातिको उत्थानको निम्ति ठूलो योगदान गर्ने मुलुक हुने भनेका छन् । यो महत्त्वाकांक्षा चीनको वैभवको कारणले प्रदर्शित भएको हुनसक्छ । तर यो तेङ सियाओ पिङले अवलम्बन गरेको शान्त कूटनीतिद्वारा चीनको शान्तिपूर्ण उदय को मार्ग भने होइन ।फलस्वरुप चीनको मुख्यतया अन्य शक्तिराष्ट्रहरू सितको सम्बन्ध अस्थिर, तनावपूर्ण हुनुसितै द्वन्द्वात्मक भएको छ । दक्षिण एसियाली क्षेत्रमा चीनको बढ्दो सक्रियता, लगानी र प्रभाव भारतको प्रमुख चिन्ताको विषय भएको छ । पाकिस्तान लगायत नेपाल, बंगलादेश, श्रीलंका र माल्दिभ्समा चिनियाँ लगानीको प्रादुर्भाव देखिँदैछ । साथै भारतको एक्ट इस्ट पोलिसी को मुख्य द्वार म्यानमार सहितको बीआरआईमा सहभागिताकै कारण भारतीय राष्ट्रिय सुरक्षा संवेदनशीलता झनै बढेको छ । चीनको आर्थिक सहयोग, सम्झौतामा पुगेका विकास निर्माण कार्यान्वयनप्रतिको प्रतिबद्धताले गर्दा दक्षिण एसियाली साना मुलुकहरू भारतभन्दा चिनियाँ सहयोग र सहकार्यप्रति आकर्षित हुनु स्वाभाविक भएको छ । यसले गर्दा भारतीय क्षेत्रीय नीति असफलकै संघारमा पुगेको छ । बिमस्टेकभन्दा बीआरआईप्रतिको आकर्षणले गर्दा भारतको निम्ति चिनियाँ योजना लगानी, पूर्वाधार निर्माण, व्यापार प्रबद्र्धनद्वारा सम्बद्र्धन गरिने कनेक्टिभिटी प्रोजेक्टमात्र नभई आफ्नै क्षेत्रभित्र भारतलाई एक्ल्याउने सामरिक रणनीति भएको छ । तसर्थ प्रतिक्रियात्मक तवरमा भए पनि चीनको सफलताप्रति भारतमा जुन छटपटी बढेको छ, त्यसको प्रभाव भारतीय सामरिक र विदेश नीतिमा टड्कारै परेको छ । भारत सरकार र त्यहाँका सुरक्षा विज्ञहरूले अमेरिकी विदेशमन्त्री रेक्स टिलरसनले वासिङटनस्थित सुरक्षा तथा अन्तर्राष्ट्रिय अध्ययन केन्द्रमा गरेको सम्बोधनमा भारतसितको सहकार्यद्वारा चीनको बीआरआईलाई रोक्ने, त्यसका लागि भारतलाई अत्याधुनिक अमेरिकी एफ१८ तथा एफ१६ लडाकु विमानले सुसज्जित गर्ने प्रस्ताव राखेकोमै सकारात्मक हुनु अपरिपक्वता मात्र नभई अति हास्यात्मक सन्दर्भ भएको छ । किनभने भारतसितको सहकार्य भारतीय स्वार्थभन्दा अमेरिकी स्वार्थमा बढी निर्धारित हुने तथ्यप्रति नयाँ दिल्लीले आँखा चिम्लिनु हुँदैन ।चीनको दक्षिण एसियामा बढ्दो प्रभाव र त्यसप्रति भारतको प्रतिक्रियास्वरुप नयाँ दिल्लीले आफ्नो परम्परागत स्वार्थ निहित क्षेत्रीय रणनीतिमै परिवर्तन गर्न खोजेका सूचकको रूपमा फिलिपिन्समा आयोजना हुने पूर्व एसियाली शिखर वार्ताको साइड लाइनमा बस्ने अमेरिका, जापान, भारत र अस्ट्ेरेलियाको सम्भावित चौपक्षीय (क्वाड्रिल्याटरल) बैठकमा उत्साहपूर्ण सहभागिताका लागि भारतीय प्रधानमन्त्री नरेन्द्र मोदी जाँदैछन् । यो चीनको बीआरआई साथै दक्षिण चीन सागरमा चीनको बढ्दो सैनिक गतिविधिविरुद्ध लक्षित प्रस्ताव हो । अमेरिकी रणनीतिज्ञहरूले एसिया प्रशान्त (एसियाप्यासिफिक) क्षेत्रको न्वारान गरी हिन्दप्रशान्त (इन्डोप्यासिफिक) क्षेत्र नामकरण गर्दै भारतलाई पनि पूर्वतिर तानेकामा भारतीय रणनीतिज्ञहरू पनि हर्षित छन् । किनभने अब हिन्द महासागरमा चीनको नौसेना र पनडुब्बीसित पांैठेजोरी गर्न भारत एक्लो राष्ट्र हुने छैन । भारतसित अमेरिका, जापान, अष्ट्रेलियाजस्ता अन्य शक्तिराष्ट्र पनि हुनेछन् । चौपक्षीय वार्ता सफल भई सम्झौता भए दक्षिण एसियामा भारत बाहेक अन्य शक्तिराष्ट्रहरूको पनि सुनियोजित र संयोजित उपस्थिति हुनेछ । यसको एकमात्र उद्देश्य चिनियाँ प्रभाव रोक्नु हुनेछ । यसको प्रतिफल भारतकै लागि भने सकारात्मक हुने छैन । किनभने यसले गर्दा दक्षिण एसियामा विदेशी शक्तिहरूलाई हस्तक्षेप गर्नबाट बञ्चित गर्ने परम्परागत भारतीय नीति निष्क्रिय हुनुसितै उसको प्रभावकारिता पनि खण्डित हुनेछ । अर्काे प्रतिफल, चीनसितको आर्थिक तथा सामरिक प्रतिस्पर्धामा आफ्ना साना छिमेकीहरू सामु भारत कमजोर राष्ट्र नै सावित हुनेछ । विकास र समुन्नतिका भोका ती राष्ट्रहरूको चीनप्रतिको आकर्षण झन् बढ्नेछ । चीनले पनि बीआरआईलाई रोक्ने चेष्टामा लागेका भारत, अमेरिका, जापान र अष्ट्ेरलियाको आर्थिक, सामरिक र कूटनीतिक चुनौतीहरू पन्छाउन सामथ्र्य विकसित गर्नुपर्नेछ ।क्षेत्रीय राजनीतिको सामरिक नीतिमा आएको यो अवाञ्छित उतारचढावको सन्दर्भमा नेपालले आफ्नो अवस्थिति र परिवेश कसरी सान्दर्भिक र संरक्षित गर्न सकिन्छ भनी सोच्ने बेला आएको छ । नेपालले आफ्ना दुई निकट छिमेकीहरूसितको कूटनीतिक सम्बन्धमा राष्ट्रिय स्वार्थलाई केन्द्रविन्दुमा राखी अघि बढ्न अत्यावश्यक भएको छ । छिमेकीहरूको नेपालसितको सम्बन्धमा देखिएको असहजताको मुख्य कारण हाम्रो नेतृत्वको विश्वसनीयताको कमी हो । यसको ज्वलन्त उदाहरण चीन प्रस्तावित बीआरआई योजनाप्रति नेपाल सरकारको व्यवहार भएको छ । संविधानसभाबाट संविधान जारी भएपछि गठन भएको गठबन्धन सरकारका प्रधानमन्त्री ओलीले चीनसित व्यापार तथा पारवहन सन्धिसम्झौतामा हस्ताक्षर गर्नु, अर्काे गठबन्धन सरकारको प्रधानमन्त्री प्रचण्डले सरकारको बीआरआई सम्मेलनमा सहभागितासितै सम्झौता पत्रमा हस्ताक्षरसहित स्वीकार्नु तर देउवा नेतृत्वको गठबन्धन सरकारले प्रतिबद्धताहरूको कार्यान्वयनप्रति अभिरुचि नलिनुले नै हुनसक्छ, चीनले नेपालसित सहकार्यको निम्ति योजनाहरूको माग राखी ताकेता गर्न थालेको छ ।नेपालका लागि चिनियाँ राजदुत यु होङले प्रधानमन्त्री देउवासित यसबारे चासो राखेको समाचार छ । तीन महिनाअघि नेपाल आएका अहिले पोलिटब्युरो स्थायी समितिको शक्तिशाली सदस्यसमेत रहेका वरिष्ठ उपप्रधानमन्त्री वाङ याङले बीआरआई अन्तर्गत द्विपक्षीय सहकार्य अघि बढ्ने अपेक्षा राखेका थिए । हाम्रो सरकार भने प्रतिबद्धता दोहोर्याउनमै सीमित छ । आवश्यक योजनाको मस्यौदासमेत सम्बन्धित निकायले तयार गर्नसकेको छैन । यसमा सरकारको कमजोरीमात्र नभई अकर्मण्यता नै स्पष्ट हुन्छ । जबकि नेपालमा पूर्वाधार निर्माण सम्बन्धमा रेलमार्गको सम्भावना अध्ययन गर्नसमेत चिनियाँ प्राविधिक टोली नेपाल आइसकेको छ । आवश्यक लगानी र प्राविधिक सहयोग बीआरआईकै खाकाभित्र हुनेछ । त्यसैले गत असोजमा प्रधानमन्त्री देउवाले आफ्नो कोलम्बिया विश्वविद्यालयको सम्बोधनमा चीनले पनि हाम्रो बाध्यता राम्ररी बुझेको छ भनेझैं सरकारको दायित्वबाट पन्छिन भने मिल्दैन ।बीआरआई राष्ट्रपति सी चिनफिङको अहम् र महत्त्वाकांक्षा जोडिएको चीनको विस्तृत योजना हो । यसको सफलता कार्यान्वयनसित चीनको समृद्धशाली भविष्यसमेत जोडिएको छ । तसर्थ चीनले आफ्नो राष्ट्रिय स्वार्थनिहित यस योजना साकार गर्ने सन्दर्भमा साना छिमेकी राष्ट्रहरूको विकास र उत्थानलाई प्राथमिकतामा राखेको छ । कुनै बेला चीनले एकल चीन नीतिको समर्थन, चीनसित कूटनीतिक तथा व्यापारिक सम्बन्ध र संयुक्त राष्ट्रसंघीय सुरक्षा परिषदमा ठूला ५ मध्ये एकमा चीनको हकदाबीको समर्थन र मान्यताको आधारमा चीनले अरू राष्ट्रहरूसितको सम्बन्ध मूल्यांकन गथ्र्याे । अहिले बीआरआई सम्बन्धको आत्मियता र सुदृढताको मापदण्ड भएको छ । चीनको नेपालसितको सम्बन्धको मापदण्ड बीआरआई योजनाको सम्झौता कार्यान्वयनमा नेपालको भूमिका रहने स्पष्ट छ ।"
सामाजिक सञ्जालको सदुपयोग होस्,"बिहीबार विविधा पृष्ठमा चुनावको प्रचारप्रसारमा सामाजिक सञ्जालको उपयोग सम्बन्धी लेख पढेपछि केही भन्न मन लाग्यो । पछिल्लो समय चुनाव प्रचारको सबैभन्दा सजिलो र प्रभावकारी माध्यम नै सामाजिक सञ्जाल भएको छ । विकसित देशहरूमा यसको उपयोग सायद पहिलेदेखि नै हुँदो हो । तर नेपालमा भने २०६४ सालको संविधानसभा निर्वाचनमा नगण्य रूपमा उपयोगमा आएको यसको अत्यधिक उपयोग विशेषत: २०७० को संविधानसभाको दोस्रो निर्वाचनबाट हुनथाल्यो । स्थानीय तह हुँदै वर्तमान सङ्घीय र प्रादेशिक तहको निर्वाचनसम्म आइपुग्दा यसको उपयोगिता ह्वात्तै बढेको छ । सहरी क्षेत्रमा यसको उपयोग आशातीत छ भने प्रत्यक्ष इन्टरनेट नपुगेको भए पनि नेपाल दूरसञ्चार, एनसेल लगायतले प्रदान गरेको इन्टरनेट सुविधाको उपयोगबाट ग्रामीण क्षेत्रमा पनि यसको उपयोग कम छैन ।वास्तवमा चुनावको ताजा सूचना सम्प्रेषण, नतिजाको सर्वेक्षण, पूर्वानुमान, दलहरूप्रति जनताको दृष्टिकोण, उम्मेदवारहरूको चुनावी प्रचार, ठाउँठाउँमा उनीहरूले गरेको भाषणको अभिलेख, त्यसमाथिको जनप्रतिक्रिया, कार्टुन, व्यङ्ग्य लगायतका सूचनामूलक सामग्री घर बसीबसी हेर्न पाउने सौभाग्य अहिले अधिकांश नेपालीले प्राप्त गरेका छन् । निश्चय नै यो सामाजिक सञ्जालको सकारात्मक पक्ष हो । तर यसको दुरुपयोग हुँदा केही विकृतिले पनि प्रश्रय पाइरहेका छन् । विपक्षीका उम्मेदवारहरूमाथि असह्य गालीगलौज गर्दै उनीहरूको चरित्रहत्या गर्नेसम्मका कृत्यले पनि यसभित्र स्थान पाइरहेका छन् । त्यस्तै विभिन्न अनलाइनका माध्यमबाट गलत सूचना प्रवाह, तथ्यहीन र कपोलकल्पित समाचार सम्प्रेषणबाट जनतालाई दिग्भ्रमित पार्ने कार्य पनि यसैका माध्यमबाट भइरहनु दु:खद छ । यसर्थ चुनावमा सामाजिक सञ्जालको उपयोग आफैँमा वरदानसिद्ध माध्यम भएर पनि दुरुपयोगले यसलाई बद्नाम तुल्याइदिएको छ । अत: सञ्जाल उपयोगका क्रममा यसको दुरुपयोगमाथि नियमन गर्ने संयन्त्र प्रभावकारी भइदिएमा सुनमा सुगन्ध हुने थियो कि ? सोनिया मेहताकाञ्जीरोवा नेसनल मावि, कोटेश्वर, काठमाडौँ"
उदाहरणीय राजनीति,"झापा क्षेत्र नं १ का कांग्रेस उम्मेदवार विश्वप्रकाश शर्मा र वाम गठबन्धनका तर्फबाट राम कार्कीले देखाएको उदाहरण प्रशंसनीय छ । यस्तो अभ्यास अरू धेरै पार्टी तथा नेताले अनुशरण गरेर सबैतिर बढाउँदै लानुपर्छ । यी दुवै नेताका लेख मैले प्राय: नछुटाइ पढ्ने गर्छु । दुवैमा साहित्यप्रधान विचार जोडिएका हुन्छन्, तर्कसंगत ढंगले लेखलाई लम्बाए पनि केही यथार्थपरक परिवेशलाई हाम्रो माटो सुहाउँदो ढाँचामा ढाल्न उत्प्रेरित गरेका हुन्छन् । टिभी अन्तर्वार्ता वा बहसमा पनि यी दुवैजना सालिन ढंगले प्रस्तुत हुन्छन् । शर्माले पहिले एकपटक हारेर पनि त्यहाँका जनताका लागि निरन्तर सहकार्य गरेका हुन् भने कार्कीले भूमिगत कालमा कार्यक्षेत्र उतै बनाएको दलिल पेस गरेका छन् । एकले अर्काको कमजोरी वा असफलतामा भन्दा सम्मान र मूल्यांकन गरेर अगाडि बढ्दा ती आफू मात्र नभई मतदाता पनि खुसी हुन्छन् । दुईमा एकले त अवश्य हारजित व्यहोर्नुपर्छ, तर जितेकाले हारेकाको राम्रो काम वा योजनालाई समेट्न पनि सक्नुपर्छ । अथवा कुनै विकास निर्माणका योजना पहिलेका कुनै उम्मेदवार वा दलले गरेको छ भने त्यसलाई निरन्तरता दिएर समयमै सक्ने अभ्यास होस् । दुर्भाग्य सरकार फेर्नसाथ वा दल फेरिनसाथ हाम्रा अधिकांश योजना अलपत्र पर्छन्, फेरि नयाँ ठाउँमा ठेक्का लाग्ने वा लगाउने प्रचलनजस्तो छ । त्यही भएर पनि हाम्रो विकास निर्माणले सही गति लिन नसकेको हो । विगतका धेरै समय हामीकहाँ चुनावी प्रसारप्रसारकै क्रममा कार्यकर्ता र उम्मेदवार फरक दलका प्रचारप्रसारमा अवरोध गर्ने, काटाकाट गर्नेदेखि निषेधको राजनीति गर्नेसम्म अभ्यास भए । त्यही आमसभा एकैठाउँमा गर्ने विषयले गएको स्थानीय चुनाव मुखमा सप्तरीमा हिंसात्मक रूप लिएर ४ जनाको ज्यान गयो । त्यस अघिका हरेकजसो चुनावमा ठाउँठाउँमा कार्यकर्ता तथा उम्मेदवार आफैंको हत्या भएका वा हत्या गरिएका धेरै नजिर छन् । यस्तो आपराधिक सोचलाई अन्त्य गराउँदै हामीले पनि विदेशी वा संसारको राम्रो कामको अनुकरण गर्न जानौं । तिनीहरू एउटै आमसभामा पालैपालो बोल्छन्, केही मतदाताको जिज्ञासा भए जवाफ दिने वा प्रश्नलाई शान्तपूर्वक जवाफ दिन्छन् । हामी त उम्मेवारलाई प्रचारप्रसार गर्ने ठाउँ दिन चाहँदैनौं, सकेसम्म पुरै बाटो छेक्न खोज्छौं । त्यत्तिले नपुगे उसको जीवनलीला नै समाप्त पारेर निर्विरोध वा एकलौटी विजय हुने बाटो रोज्छौं । छिमेकीले सुनेर आएका कुरा सुन्ने, त्यस्ता भाषणलाई स्थानीय रेडियो, टिभीले सम्भव भए लाइभ गर्ने, सामाजिक सञ्जालमा राखिदिने हो भने भड्किलो चुनाव खर्चमा पनि कमी आउँथ्यो, मतदाताले पनि एउटै समयमा सबैका कुरा सुनेर मत दिन विवेक पुर्याउन सक्थे । श्रीकृष्ण राजवंशीसुनकोसी३, सिन्धुली"
मल अभावमा किसान हैरान,"गहुँ लगाउने मौसम सुरु भए पनि कैलालीका किसानले पर्याप्त मल पाउनसकेका छैनन् । यसले गर्दा यो वर्ष गहँु उत्पादनमा कमी आउने आकलन गरिएको छ । गतवर्ष डिजल, पेट्रोल अभाव झेलेका किसानले यो वर्ष मलको समस्या खेपेका छन् । हरेक वर्ष कुनै न कुनै सामग्री अभाव खेप्न बाध्य यो वर्ष मलको समस्या झेल्न बाध्य भएका हुन् । प्रदेश नं७ का पहाडी जिल्लामा पनि कैलालीबाट खाद्यान्न पठाइने गरिन्छ । तर यो वर्ष किसानले समयमै मल लगायतका कृषि सामग्री नपाउँदा यहाँका पहाडी जिल्लामा खाद्यान्न संकट हुने स्थिति आउने देखिन्छ । किसानले दिनहुँ कृषि सामग्री लिमिटेडमा लाइन लाग्दा पनि मल पाइरहेका छैनन् । दिनभर लाइनमा लाग्दा साँझ रित्तो हात घर फर्किनुपर्ने अवस्था आएको छ । देश नै चुनावमय भएका बेला किसान भने मल नपाएर हैरानी खेप्न बाध्य छन् । खेतीपाती गर्ने मुख्य मौसममा कहिलेसम्म कृषि सामग्रीको अभाव खेपिरहने सरकार ? लोकेश धामीकैलाली"
अत्यधिक चुनावी खर्च,"आउँदो मंसिर १० र २१ गते हुन गइरहेको संसद र प्रदेशसभा निर्वाचनमा दलहरूले चाहिनेभन्दा बढी पैसा खर्च गरिरहेका छन् । यो लोकतन्त्रका लागि नै खतरा हो । भोलि पैसा हुनेले मात्र चुनावमा भाग लिन पाउने बेला आयो भने पैसा नहुनेले के गर्ने ? यसप्रति दलहरूले बेलैमा सोचुन् । पैसा तिरेर उम्मेदवारी र मत दुवै किन्ने काम भइरहेको छ । यसलाई कसरी रोक्न सकिएला भन्ने आम नागरिकलाई चिन्ता परेको छ । अब आउने दिनमा यही अवस्था रहिरहे पैसा नहुनेले राजनीति नगरे पनि हुन्छ । निर्वाचनको बेला पैसाको चलखेल भएपछि पैसा नहुनेले निर्वाचन कसरी उठ्ने ? यही अवस्था रहिरहने हो भने निष्ठावान राजनीतिज्ञ पाखा लाग्छन् । जोसंँग पैसा छ, उही उच्च नेता बन्न सफल हुन्छ । निर्वाचन आयोगले मापदण्ड तोकेको छ, पैसा खर्च गर्न, त्यो कसले सुन्ने ? निर्वाचन आयोगले आचारसंहिता बनाएको छ, त्यो कसले पालना गर्ने ? मनलागी देखिएका छन्, दलका नेताहरू । जनताको मन जितेर मत माग्ने चलन हराइसक्यो । अब त जोसँंग पैसा छ, उही योग्य उम्मेदवार बनेको छ । पुरुषोत्तम घिमिरेजोरपाटी, काठमाडांै"
तरकारीले ढाड सेक्यो,"काठमाडौंबासी अहिले तरकारीको अस्वाभाविक मूल्यबाट पीडित भएका छन् । सधैंजसो काठमाडौंमा तरकारीका बिचौलियाहरूले मेलामेसाको मौकामा कुम्ल्याउँदै आएका हुन् । अहिले राज्य चुनावमा रुमल्लिएको मौका पारेर लुट्ने क्रमलाई उनीहरूले चाडबाड सकिएपछि झन् दोब्बरतेब्बर पार्नतिर लागेका छन् । विगतमा जस्तै मूल्य घट्ने आसमा बसेका सर्वसाधारणमा चाडबाडपछि झनै मूल्य अकासिँदा आक्रोश पनि बढेको छ । राज्यविहीनता जस्तो भएको बेला सर्वसाधारणमाथि जे गरे पनि हुन्छ भन्ने उन्माद बिचौलियाहरूमा चढिरहेको देखिन्छ । यस्तो समयमा अतिले खति निम्त्याउँछ भन्ने कुरा यस्ता बिचौलियाहरूलाई बुझाउन जरुरी छ । कमसेकम ५० जना ठूला बिचौलिया छानेर छापा मार्दै खोरमा हाल्नेतर्फ राज्यले कदम चालोस् । यिनीहरूको कार्टेलिङ विरुद्घ जुध्न हामी सर्वसाधारण पनि तयार हुनेछौँ । शुलभ शंखमूल, काठमाडौंअहिले मुलुक चुनावमा रुमल्लिइरहेको मौकामा व्यापारीहरूले सर्वसाधारण जनताको ढाँडै भाँच्नेगरी दैनिक उपभोग्य वस्तुहरूको मूल्य बढाएका छन् । खासगरी तरकारीमा बढेको मूल्य अचाक्ली नै छ । नेताहरूले चुनाव खर्च तरकारी व्यापारीबाटै उठाएका हुन् कि ? किन व्यापारी यतिसारो छाडा भए ? तरकारीको यस्तो मूल्यवृद्घि नरोकिए त्यसले ज्याला मजदुरीको रकम वृद्घि गराउँदै क्रमश: अरू वस्तुको मूल्य बढाउन थाल्नेछ । तरकारीको मौसम आएको बेलामा गरिएको यो व्यापारीहरूको अत्याचार रोक्न सिंहदरबारमा बस्नेहरूले किन नसोचेका होलान् ? आवधिक सरकार र स्थायी सरकार भनेर चिनिने मन्त्रीहरू र प्रशासक तथा प्रहरी जनतालाई चरम अन्याय हुँदा यसरी निधाएर बस्न मिल्छ ? श्रुति अर्यालकाठमाडौं"
भारु साट्न नपाउँदा,"भारतले जतिसुकै छिमेकी मुलुक नेपाललाई अपार सहयोग गर्दै आएको भनेर देशविदेश तथा अन्तर्राष्टिय जगतमा प्रचारबाजी गरी राजनीतिक तवरमा समेत व्यापक चर्चापरिचचा गरे पनि अन्तत: नेपालभारत सम्बन्धको चुरो कति कमजोर रहेछ र नेपालको कूटनीतिक शैली कति टिठलाग्दो र निकम्मा रहेछ भन्ने विषय भारु ५००, १००० दरका नोटहरू प्रतिबन्ध भएको आज ठिक एक वर्ष बितिसक्दा पनि उक्त प्रतिबन्धित भारु नसाटिएको विषयले छर्लङ्ग भएको छ । नेपालका अधिकांश नेता दक्षिणको राजनीतिप्रति अपार श्रद्धा दर्शाउँछन् र उनीहरूप्रति चाहेर वा नचाहेर नतमस्तक पनि देखिन्छन् । कूटनीतिक भेटघाट हेर्दा पनि दुवै देशका राष्ट्राध्यक्ष तथा प्रधानमन्त्रीको तहसम्मका आतिथ्यता आदानप्रदान हुन्छ । भारतलाई ब्रिटिस साम्राज्यले उपनिवेश बनाएका बेला उसले चलाएको भारत छोडो, स्वतन्त्रता संग्राममा नेपालले गरेको सहयोग होस् वा २०४६ सालमा प्रजातन्त्रको पुनर्बहाली गर्न भारतीय पक्षले गरेको सहयोग होस्, इतिहासमा दुवै अतुलनीय छन् । तर यी दुई छिमेकी मुलुक मध्येको नेपालका बैंक तथा निजी क्षेत्रसँग रहेका भारतीय नोटहरू आजसम्म पनि साट्नबाट रोकेर जुन नियत भारतीय पक्षबाट दर्शाइयो, त्यो कुनै पनि अर्थमा राम्रो र आपसी मैत्रीभावको कसीमा जायज मान्न सकिँदैन । हुन त नेपाल राष्ट्र बैंक र सरकार स्वयम्बीच पनि नोट कति र कसरी साट्ने भन्नेमा द्विविधाग्रस्त दोहोरी नचलेको होइन । राष्ट्र बैंकले नोट साट्ने सीमा मागी सरकारसमक्ष अर्थात् अर्थ मन्त्रालयसँग पत्राचार गरे पनि भारतीय पक्षले दिएको डेडलाइनपछि मात्रै प्रतिव्यक्ति ४ हजार साट्न पाउने निर्णय गरी राष्ट्र बैंकलाई अर्थ मन्त्रालयले जवाफ पठायो । तर भारतीय पक्षले म्याद गुज्रेको भनी नोट साट्न ठाडै इन्कार गरिदियो । श्यामसुन्दर कुइँकेलहाँडीगाउँ, काठमाडौँ"
आधुनिक चिकित्साको आधारस्तम्भ,"बुधबार प्रकाशित प्राडा बेनु लोहनी र डा सुजीतकुमार झाको आकस्मिक उपचारमा रेडियोलोजी पढेंँ । रन्जनले १८९५ मा एक्सरेको अविष्कार गरेर विश्वमा तहल्का नै मचाए । यसको महत्त्व कति थियो भने आविष्कार गरेको एक महिनाभित्र नै यसको व्यावसायिक उपयोग हुनथाल्यो । ठाउँठाउँमा एक्सरे क्लिनिकहरू खुल्न थाले । तर एक्सरे शरीरको लागि हानिकारक भएर यसको विकल्प खोज्न वैज्ञानिकहरू व्यस्त भए । तर उपलव्धि हात लाग्न १०० वर्ष लाग्यो र अल्ट्रासाउन्ड र एमआरआईको आविष्कार भयो । अल्ट्रासाउन्डमा तीव्र गतिको ध्वनिको प्रयोग गरिन्छ भने एमआरआईमा चुम्बकीय तरंगको उपयोग गरिन्छ । यी दुवै शरीरका लागि हानिकारक छैनन् । एउटा साधारण एक्सरे गर्दा शरीरमा जति विकरण प्रवेश गर्छ, त्यसको सय गुणा बढी एउटा सिटिस्क्यानमा प्रवेश गर्छ । अत: सिटिस्क्यानको सट्टा एमआरआई गर्नु वेश हुन्छ । अत: सिटिस्क्यानको विकल्प एमआरआई हो । तर साधारण एक्सरेको विकल्प अल्ट्रासाउन्ड होइन । एक्सरेमा सफ्ट टिस्सु लिभर, फियो, किडनी, प्रोस्टेटहरू देखिँदैन । यी सबै अल्ट्रासाउन्डमा देखिन्छ । तर अल्ट्रासाउन्डमा हार्ड टिस्सु हाड र खोपडी देखिँदैन । यसरी अल्ट्रासाउन्ड एक्सरेको विकल्प होइन, तर एमआरआई सिटिस्क्यानको विकल्प हो । धेरै छिटो इन्टरभेन्सन रेडियोलोजीले साधारण सर्जरीलाई विस्थापित गर्नेछ । डा शिवशंकर यादवछपकैया, वीरगन्ज"
भोट कसलाई ?,"धेरै वर्ष शासन गरेर पनि देश विकास नगरेको कांग्रेसलाई, चिल्ला कुरा धेरै गर्ने एमालेलाई, विकासका ठूलठूला सपना बाँड्ने माओवादीलाई अथवा सबै खराबीको दोष पुरानालाई दिने विवेकशील साझालाई ? कुन पार्टी राम्रो वा नराम्रो भन्नेमा हामी सबैका आआफ्ना तर्क होलान्, तर के हामी पार्टीभन्दा माथि उठेर राम्रा नेतालाई भोट दिन सक्दैनौं ? लालबाबु पण्डित एमाले हुन्, गगन थापा कांग्रेस अनि जनार्दन शर्मा माओवादी, के हामी यी नेताहरू खराब छन्, यिनले राम्रो काम गरेनन् भन्न सक्छौं ? राम्रा नेताहरूलाई जिताउने हो भने यिनले मिलिजुली सरकार नै बनाए पनि राम्रै काम गर्नेछन् । त्यसैले अरूलाई गालीमात्र गर्न जानेका अनि धेरै चिल्ला गफ गरेर विदेशमा बस्ने र नेताको वरिपरि फन्को मार्नेलाई मात्र जनता भन्ठान्ने जमातको पछि नलागी स्थापित राम्रा नेताहरुलाई भोट हालौं । अर्पण कार्की चाबहिल, काठमाडौं"
नदुखेको घाउ,दलहरूको पारा देख्दा हाँसो उठ्छ साथीकसो गरी देशको शिर उठाउलान् माथि ?लाठीतिघ्रा देखाएर भोट माग्न आउँछन्गर्न खोज्ने इमानदारलाई लाखापाखा लाउँछन्काँक्रालाई थाँक्रो दियो थाँक्रै हुन्छ धनीपत्याउनै कठिन भयो गर्लान् यिनले भनीजनमतलाई नेताहरूले दुरुपयोग गरे रंगढंग यस्तै रहे जहाज डुब्छ भरे देशको घाउ यिनलाई अझ नदुखेको किन ?नेपालीको पीडालाई नबुझेको किन ? कृष्ण कुम्पुरेधादिङ
समृद्धिका लागि स्थिरता,"स्थिर सरकारको सम्भावनाके स्थिर सरकार सम्भव छ ? संविधानसभाका पछिल्ला दुइटा चुनावले खडा गरेको प्रश्न थियो यो । हाम्रो अहिलेको निर्वाचन प्रणाली अनुसार कुनै एक पार्टीले मात्र संसदमा प्रस्ट बहुमत पुर्याउन साँच्चै कठिन भएकाले यो प्रश्नमा दम थियो पनि । तर देशका दुई ठूला कम्युनिष्ट पार्टी नेकपा (एमाले) र नेकपा (माओवादी केन्द्र) को चुनावी गठबन्धन र निकट भविष्यमा पार्टी एकताकै संकल्पपछि राजनीतिक स्थिरता लगभग सुनिश्चित भएको छ । चुनाव अघि नै यो खालको सुनिश्चितता यसअघि विरलै देखिएको थियो । यो गठबन्धनलाई कांग्रेस विरुद्ध होइन, गरिबी र पछौटेपन विरुद्ध स्थिर सरकारका लागि प्रतिबद्ध प्रयासका रूपमा बुझ्नुपर्छ । तानाशाही र कम्युनिष्ट अधिनायकवादको गलत प्रचार गरेर अब केही हासिल हुँदैन ।बृहत्तर आर्थिक, सामाजिक र सांस्कृतिक विकासका लागि दृढ राजनीतिक इच्छाशक्ति, व्यापक प्रशासनिक सुधार, प्रविधिमैत्री वातावरण र नेतृत्व जरुरी छ । सरकार सधैं संख्याकै खेलको वरपर अल्मलिएसम्म यो सम्भव छैन । कम्तीमा पाँच वर्ष एउटै सरकार रहे तीव्र आर्थिक विकासमा सरकारको ध्यान केन्द्रित हुनेछ । हामी अब घस्रेर होइन, दौडेर मात्र विकासशील देशको सूचीमा पुग्न सक्छौं । देशमा अब विकास र समृद्धिको प्रतिस्पर्धा सुरु भएको छ । नेपाली कांग्रेस पनि यसको हिस्सेदार हुनुपर्छ ।"
सबल प्रधानमन्त्री कार्यालय आवश्यक,"अहिले हामी संविधान कार्यान्वयनको महत्त्वपूर्ण चरणमा छौं । संक्रमणकालीन व्यवस्थाको अन्तिम खुडकिलोको रूपमा संघीय संसद र प्रादेशिक संसदको चुनाव हुँदैछ । संविधानको परिकल्पना अनुसार यस चुनावपश्चात संक्रमणकालीन व्यवस्थाको अन्त्य हुने र मुलुक संघीयता व्यवस्थापनको अर्को खुडकिलोमा प्रवेश गर्नेछ । संघीयता व्यवस्थापनका सम्बन्धमा सरकारी स्तरबाट जेजति तयारी र कार्ययोजना अनुसार काम हुनुपर्ने थियो, त्यो भएको छैन । तत्कालीन प्रधानमन्त्री केपी शर्मा ओलीको अध्यक्षतामा ११ सदस्यीय उच्चस्तरीय सङ्घीयता कार्यान्वयन तथा प्रशासन पुन:संरचना निर्देशक समिति गठन भएको थियो । यस समितिको कार्यक्षेत्रमा संविधानले मार्गदर्शन गरे बमोजिमको संघीयता कार्यान्वयन र सार्वजनिक प्रशासनको पुन:संरचनाको ढाँचा, स्वरुप तथा प्रक्रिया निर्धारण गर्ने, संघीयता कार्यान्वयन र प्रशासन पुन:संरचना कार्यको निर्देशन र अनुगमन गर्ने, संघीयता कार्यान्वयन तथा प्रशासनिक पुन:संरचना कार्यान्वयनका चरणमा आइपर्न सक्ने समस्याको समाधान गर्ने, आवश्यक निर्देशन दिने र सरकारका तर्फबाट लिनुपर्ने निर्णयहरू लिने आदि थिए । मुख्य सचिवको अध्यक्षतामा संघीयता कार्यान्वयन तथा प्रशासन पुन:संरचना समन्वय समिति बनेको थियो । समिति अर्थ, सामान्य प्रशासन, स्थानीय, कानुन, गृह लगायतका मन्त्रालयका सचिवहरूसहित गरी ८ सदस्यीय थियो । समितिको प्रमुख काममा संघीयता कार्यान्वयन, संक्रमणकालको व्यवस्थापन तथा प्रशासनिक पुन:संरचनाको व्यवस्थापनमा संलग्न निकायहरूलाई आवश्यक मार्गदर्शन गर्ने र समन्वय गर्ने, संघ, प्रदेश र स्थानीय तहका बीचको अन्तरसम्बन्ध सम्बन्धी कार्यविधि तय गर्ने, संघीयता कार्यान्वयन तथा प्रशासन पुन:संरचनाको व्यवस्थापन गर्न आवश्यक नीति योजना कार्यक्रम तयार गरी उच्चस्तरीय संघीयता कार्यान्वयन तथा प्रशासनिक पुन:संरचना समितिमा समन्वय गर्ने, आवश्यक कानुनी संरचना तयार गर्ने आदि थिए । यति मात्र हैन, संघीयता सम्बन्धी काममा आवश्यक समन्वय तथा सहजीकरण लगायतका काम गर्न प्रधानमन्त्री कार्यालयमा शासकीय सुधार महाशाखाभित्र रहनेगरी प्रशासन पुन:संरचना संघीयता शाखा गठन गरिएको थियो । ओली सरकारको अन्त्यसंँगै संघीयता कार्यान्वयन सम्बन्धी यी सबै प्रयास भताभुङ्ग भए । मुलुकको शासन व्यवस्थाको सामान्य निर्देशन, नियन्त्रण र सञ्चालन मन्त्रिपरिषदमा निहित हुने र यसको नेतृत्व प्रधानमन्त्रीबाट हुने व्यवस्था छ । संविधानले पनि नेपालको संघीय कार्यकारिणी सम्बन्धी सम्पूर्ण काम नेपाल सरकारमा निहित हुने व्यस्था गरेको छ । यस्तो अवस्थामा संघीयता कार्यान्वयन सम्बन्धी प्राय: सबै कामको नेतृत्व र जिम्मेवारी प्रधानमन्त्री कार्यालयले लिनुपर्छ । विषयगत मन्त्रालयलाई जिम्मेवारी दिँदा समन्वयमा समस्या आउँछ । स्वार्थी तत्त्वहरू हावी हुन्छन् । विदेशी चलखेल बढ्छ । आफ्नो मन्त्रालय कहाँ रहन्छ र आफू कहाँ अटाउँछु भन्ने सोचमात्र हुन्छ । वास्तविक रूपमा सुधारले गति लिँदैन । अहिलेको व्यवहारले पनि त्यस्तै देखिएको छ । यस्तै अवस्थाको आँकलन गरी विशेषत: संघीयताका सम्बन्धमा प्रधानमन्त्री कार्यालयलाई बढी जिम्मेवार बनाउने प्रयास गरिएको थियो । अहिले प्रधानमन्त्री कार्यालय यति निरीह छ कि कुनै पनि सचिव त्यहाँ जान मान्दैनन् । संघीयता कार्यान्वयनको नेतृत्व लिनुपर्ने प्रधानमन्त्री कार्यालयको संघीयता हेर्ने सचिव नै वर्षमा चारवटा फेरिन्छन् ।नेपाल सरकार कार्यविभाजन नियमावली अनुसार संघीयता सम्बन्धी कामको प्रमुख जिम्मेवारी प्रधानमन्त्री कार्यालयको हो । अरू मन्त्रालयले यस सम्बन्धमा काम गर्दा यस कार्यालयसँग आपसी समन्वय र सहकार्य गरी गर्नुपर्ने हुन्छ । तर प्राय: धेरै विषयगत मन्त्रालयले यस कार्यालयलाई जानकारी नै नदिई काम गर्ने गरेका छन् । पछिल्लो समय संघीयता कार्यान्वयनमा जेजति समस्या र द्विविधा देखिएका छन्, ती प्रधानमन्त्री कार्यालय निरीह भएर नै हो । मुलुकको शासन व्यवस्थाको नेतृत्व गर्ने प्रधानमन्त्री कार्यालय संघीयताका सवालमा मात्र हैन, हरेक किसिमले सक्षम हुनु जरुरी छ । यस कार्यालयमा अरू मन्त्रालयबाट फालिएका र हेपिएका कर्मचारीहरूको डम्पिङ हैन, आफ्नो विषयवस्तुमा दक्ष एवं अनुभव प्राप्त र वरिष्ठ कर्मचारी राख्नुपर्छ । यति मात्र हैन, जलस्रोत, सुरक्षा, आर्थिक, परराष्ट्र, स्वास्थ्य, शिक्षा, पूर्वाधार लगायत क्षेत्रमा दख्खल राख्ने विज्ञसहितको सचिवालय हुनु पनि जरुरी छ । यस्तो व्यवस्था गर्नसकेमा प्रशासन संयन्त्र चुस्त र प्रभावकारी मात्र हैन, सरकारले गर्ने निर्णय राष्ट्र र जनताको पक्षमा हुन्छ । प्राय: विषयगत मन्त्रालयहरूबाट मन्त्रिपरिषदमा आउने प्रस्तावमा प्रत्यक्षअप्रत्यक्ष रूपमा कुनै नकुनै वर्ग तथा समूहको स्वार्थ लुकेको हुन्छ । यस्ता प्रस्तावलाई चिर्ने काम पनि विज्ञसहितको प्रधानमन्त्री कार्यालयको संयन्त्रले गर्न सक्छ । संघीयता कार्यान्वयन कछुवाको चालजस्तै भएको छ । अबको केही साताभित्र संघीय संसद र प्रादेशिक संसदका सदस्यहरू आउँछन् । संविधानत: अब संघमा प्रधानमन्त्रीसहित बढीमा २५ भन्दा बढी मन्त्री बनाउन पाइँदैन । केन्द्रमा रहने मन्त्रालयको संख्या र कार्यविभाजनको टुङ्गो अझै लाग्नसकेको छैन । विभाग, सचिवालय, प्रतिष्ठान, साविकका कानुनद्वारा निर्मित आयोगहरू आदि के कति रहने हुन् र तिनको संरचना कस्तो हुने हो भन्ने काम पनि बाँकी नै छ । विघटित संसदको राज्यव्यवस्था समितिले केन्द्रमा १५ र प्रदेशमा ७ वटा मन्त्रालय रहँदा उपयुक्त हुने सल्लाह दिएको थियो । समितिको निर्देशन अनुसार सामान्य प्रशासन मन्त्रालयले १५ वटा मन्त्रालयको खाका तयार गरेको थियो । खाका अनुसार संघमा रहने मन्त्रालयमा प्रधानमन्त्री तथा मन्त्रिपरिषदको कार्यालय, अर्थ तथा योजना मन्त्रालय, वन, विज्ञान तथा वातावरण मन्त्रालय, कानुन, न्याय तथा संसदीय मामिला मन्त्रालय, उद्योग, वाणिज्य श्रम तथा आपूर्ति मन्त्रालय, कृषि, सहकारी तथा भूमि व्यवस्था मन्त्रालय, गृह मन्त्रालय, जलस्रोत तथा ऊर्जा मन्त्रालय आदि लगायतका छन् । प्रस्तावित मन्त्रालयका सम्बन्धमा पछि निर्वाचित सरकारले तलमाथि गर्न सक्छ । तर तात्कालिक रूपमा यी मन्त्रालयको संरचनालाई मन्त्रिपरिषदले अनुमोदन गरेर अगाडि बढ्दा उपयुक्त नै हुन्छ । प्रदेश स्तरमा रहने मन्त्रालयको निक्र्योल हुन पनि जरुरी छ । मन्त्रालयकै खाका अनुसार प्रदेशमा मन्त्रिपरिषद तथा मुख्यमन्त्री कार्यालय, गृह मन्त्रालय, अर्थ मन्त्रालय, पूर्वाधार विकास मन्त्रालय आदि छन् । प्रदेशमा के कति र कस्ता मन्त्रालय बनाउने हो भन्ने अधिकार प्रादेशिक सरकारको हो । पछि प्रादेशिक सरकारले आफनो अनुकूल बनाउँछन् नै । तर पनि सरकारले आफ्नो दायित्व निर्वाह गर्नुपर्छ । संविधानत: प्रदेशमा मन्त्रिपरिषदको संख्या कुल प्रादेशिक सांसदको बढीमा २० प्रतिशतसम्म रहने व्यवस्था छ । सातवटै प्रदेश गरी कुल प्रादेशिक संसद ५५० सदस्यीय हुने संवैधानिक व्यवस्था छ । प्रादेशिक मन्त्रिपरिषद सबभन्दा धेरै तीन नम्बर प्रदेशमा २२ जना र सबभन्दा कम ६ नम्बरमा ८ जनासम्म हुन सक्छन् । २२ जनासम्म मन्त्रिपरिषद हुनसक्ने संवैधानिक व्यवस्थामा ७ वटा मन्त्रालयमा मात्र चित्त बुझाउलान् भनी कल्पना नगरौं । तर पनि प्रशासनिक खर्चको सीमालाई मध्यनजर गर्ने हो भने धेरै मन्त्रालय आवश्यक छैन भन्ने हो । मन्त्रालयको प्रस्ताव गर्दा कामको जिम्मेवारी पनि हेर्नुपर्ने हुन्छ । अहिले सरकारी तवरबाट प्रदेशका लागि गर्नुपर्ने सबभन्दा पहिलो काममा प्रदेशको अस्थायी राजधानी तोक्ने र प्रदेश प्रमुखको नियुक्ति हो । प्रदेश प्रमुख नेपाल सरकारको प्रतिनिधि हो । एक किसिमले यो प्रदेशको राष्ट्रपति पनि हो । प्रदेश प्रमुखले प्रदेशको मुख्यमन्त्री लगायत मन्त्रीहरूको नियुक्ति गर्ने र सपथ गराउने काम गर्छ । प्रदेश प्रमुखको नियुक्ति गर्दा यसले अन्य केही महत्त्वपूर्ण प्रादेशिक पूर्वाधार स्वस्फुर्त रूपमा माग गर्छ । जस्तो कर्मचारीका रूपमा सचिव, सहसचिवहरू, अन्य कर्मचारीहरू, सुरक्षा संयन्त्र, कार्यालय स्थान आदि । संविधान, कानुन, नियम आदिबारे पूर्ण जानकारी प्राप्त प्रदेश प्रमुख नियुक्ति गर्नसके उसले प्रदेश स्तरमा आवश्यक कार्यालय भवन, कर्मचारी, पूर्वाधार, सुरक्षा संयन्त्र आदि लगायतको व्यवस्थापनमा समेत सजिलै सहजीकरण गर्न सक्छ । प्रदेशका लागि अर्को खडकिने महत्त्वपूर्ण विषय कानुन नै हो । स्थानीय तहमा समयमा नै कानुन नबन्नाले लामो समय अन्योलग्रस्त जस्तो रह्यो । ६ महिनापछि मात्र स्थानीय सरकार सञ्चालन ऐन बन्यो । संविधानत: स्थानीय तहले पुरानो स्थानीय स्वायत्त शासन ऐनअनुसार पनि काम गर्नसक्ने अवस्था थियो । तर पनि नयाँ अधिकार प्रयोगका सवालमा द्विविधा रह्यो । संविधानले प्रदेशका लागि दिएका अधिकारको प्रयोगका लागि कानुन बनेको छैन । प्रदेशका अधिकार सञ्चालनका लागि सरकारले एउटा नमुना कानुन बनाइदिनुपर्छ । यति मात्र हैन, प्रदेश संसदको कार्यव्यवस्था नियमावली, प्रदेश मन्त्रिपरिषदको कार्यविभाजन, प्रदेशका मुख्यमन्त्री, सभामुख, सांसद आदिको सेवा र सुविधा सम्बन्धी कानुन आदिको नमुना कानुन पनि बनाउनुपर्ने हुन्छ । संघीयताको व्यवस्थामा पक्कै पनि विविध खालका समस्या रहन्छ नै । हिजोको समयमा पनि हामीले माओवादी द्वन्द्व, संविधानसभाको चुनाव र राजसंस्थाको अन्त्य, मधेस आन्दोलन, जातीय प्रदेशहरू, भारतीय नाकाबन्दी, संविधानको घोषणा, स्थानीय तहको पुन:संरचना र चुनाव, २४० बाट १६५ निर्वाचन क्षेत्रको निर्धारण आदिसँग सम्बन्धित ठूलठूला समस्याको समाधान गरेकै हो । तर पनि सम्भावित जोखिमको आँकलन गरी अहिलेदेखि नै सावधानी अपनाउनसके आगामी दिन सहज हुनसक्छ । संघीयता व्यवस्थापनमा प्रधानमन्त्री कार्यालय जिम्मेवार तथा सक्रिय हुन आवश्यक छ । हिजोका दिनमा जानेर वा अन्जानमा प्रधानमन्त्री कार्यालयलाई कमजोर बनाइयो । यस कार्यालय कमजोर हुनु भनेको मुलुकको राज्यप्रणाली नै कमजोर हुनु हो । भारतमा प्रधानमन्त्री कार्यालय यति बलियो र सशक्त छ कि कुनै पनि मन्त्रालयले मन्त्रिपरिषदमा लग्ने प्रस्ताव सबभन्दा पहिला प्रधानमन्त्री कार्यालयका पदाधिकारीहरूसँग घनिभूत छलफल गर्नुपर्छ । यति मात्र हैन, त्यहाँ मन्त्रालय र कर्मचारीबीच सन्तुलन र नियन्त्रणको व्यवस्था छ । खारिएका र अनुभव प्राप्त कर्मचारीमात्र प्रधानमन्त्री कार्यालयमा छन् । अबको मन्त्रालयगत सहितको प्रशासनिक संरचना गर्दा हामीले प्रधानमन्त्री कार्यालयलाई बलियो बनाउने विषयलाई प्राथमिकता दिनु जरुरी छ ।"
घोषणापत्रमा कृषि विकासको रंगीन सपना,"पार्टीहरूका घोषणापत्रमा लेखिएका कृषि विकासका रणनीति, योजना र कार्यक्रम पढिसक्दा लाग्यो, दलबदल, साँठगाँठ र तालमेलको नयाँ सिद्धान्त बनाएका नेता र पार्टीहरूले एउटै घोषणापत्र बनाएर चुनाव लडेको भए के फरक पथ्र्यो र वामपन्थी गठबन्धन, नेपाली कांग्रेस, नयाँ शक्ति र राप्रपाका घोषणापत्रमा रहेका कृषि विकासका अंशहरूमा घोत्लिँदा थाहा हुन्छ, पदका लागि चाकडी गर्ने विज्ञ नेताले औपचारिकताका लागिमात्र यी तयार पारिदिएका हुन् । घोषणापत्रमा पार्टीहरूले विकासको दृष्टिकोण बिनै रणनीति, योजना र कार्यक्रमको खिचडी सार्वजनिक गरेका छन् । मतदातालाई आफ्ना कुरा बुझाउने धेरै प्रयास पनि गरिएको छैन । घोषणापत्रमा कृषि विकास रणनीति, योजना र कार्यक्रम लेख्नेहरूले कृषि विकासको नेपाली परिवेश र आयामहरूको छेउटुपोको भेउ नै नपाएको देखिन्छ । कृषि विकासका प्रस्तावनामा कृषिको व्यवसायीकरण, आधुनिकीकरण र व्यापारीकरण गर्ने उद्घोष गरिएको छ । हनुमानले बोकेका पहाडजस्ता लाग्ने ठूलठूला कुरामात्र उल्लेख गरिएका घोषणापत्रभित्र सबै कुरा अटेका छन् । तर यसबाट कृषि क्षेत्रको विकास सम्भव छैन । त्यसो त घोषणापत्रमा लेखेर मात्र विकास हुने भए हामी यस्तो अवस्थामा रहने पनि थिएनौं । २७ वर्षदेखि शासनसत्तामा रहेका अहिलेका मुख्य पार्टीहरूका घोषणापत्रमा समेत नेपालको कृषि निरन्तर कमजोर भएको कतै स्वीकारसम्म गरिएको छैन । अझ उदेक लाग्ने कुरा त के छ भने कृषि सपार्ने जिम्मेवारी लिएको तर यसमा पूर्णरूपमा असफल कृषि मन्त्रालय र मातहतको संरचना पुनर्गठनको चर्चासम्म कतै छैन । घोषणापत्रले हराभरा खेतबारीमा रमाउन छाडेर रोजगारी र आम्दानीको खोजीमा दशकौंदेखि खाडी मुलुक भौंतारिन बाध्य युवा किसानको भविष्य सुरक्षित कसरी गर्न सकिन्छ भनेर कतै बोल्दैनन् । उल्टै हाम्रो देशमा किसान धेरै भए भन्दै संख्या घटाउने रणनीति बनाउने कुरा गरेर नेपाली कांग्रेसले किसानको अपमानसमेत गर्न भ्याएको छ । यसले किसानको संख्या घोषणापत्रमा लेखेर घट्दैन । आम्दानी र रोजगारीका अन्य क्षेत्र विस्तार भए यो संख्या स्वाभाविक रूपमा घट्छ ।सबै घोषणापत्रमा उल्लेख कृषिका प्रस्ताव कृषि विकास मन्त्रालयको योजना शाखाले प्रस्तुत गर्ने गरेको रणनीति, योजना र कार्यक्रमभन्दा कुनै पनि अर्थमा उन्नत र स्तरीय छैनन् । उदाहरणका लागि आफ्ना आसेपासे मात्र पोस्न सफल भएको प्रधानमन्त्री कृषि आधुनिकीकरण कार्यक्रम वाम गठबन्धनको मूल कार्ययोजनाका रूपमा प्रस्तुत छ । त्यसैगरी नेपाली कांग्रेसले गतवर्ष प्रस्तुत गरेको सरकारको कार्यक्रमलाई आफ्नो घोषणापत्रमा कतैकतै केरमेट गरी सारेको मात्र देखिन्छ । अहिले निरन्तर खाद्यान्न आयात बढिरहेको सन्दर्भमा, दुई वर्षमै यसमा आत्मनिर्भर र पाँच वर्षमा खाद्यान्न लगायतका कृषिउपज निर्यात गर्ने भन्ने ठूला पार्टीहरूको घोषणा संंयोगमात्र होइन होला । यो त निरन्तर आयात बढेकोमा बुझ पचाएका कृषि तथा पशु विकास मन्त्रालयका निर्लज्ज हाकिमहरूको मानो पचाउने सन्दर्भमा सहीछाप गरिएको घोषणा पनि हो । किनकि यस्तो घोषणा सरकारको वार्षिक योजनामा हरेक वर्ष गरिने गरेको छ । कुनै ठोस प्रस्ताव र कार्यक्रमबिना गरिएको यो प्रक्षेपणको स्रोत कागजमा मात्र कृषि क्षेत्रको उत्पादन बढाउने सरकारी अधिकारीहरूको तजबिज मात्र हो । किसानका आफ्नै प्रयत्न र परिश्रमले देखिएका आसलाग्दा उदाहरणहरूको कुरा भिन्नै हो ।अहिले कृषि विकासका धेरै कार्यभार स्थानीय सरकारको जिम्मामा लगाइएका छन् । एकातिर स्थानीय सरकारहरू आफ्नै महत्त्वाकांक्षी योजनाका कुरा गर्नमै अल्झेका छन् भने अर्कोतिर कृषि विकास कार्यालयहरूले सबै जिम्मा स्थानीय सरकारमा सारियो, अब सहयोग खोज्न उतै जानु भन्ने उर्दी गर्दै टक्टकिने गरेका छन् । स्थानीय सरकारमा खटाइएका कर्मचारीले सजाय पाएको गुनासो गर्ने गरेबाट पनि कृषि अझ बेवारिसे हुने लक्षण देखिँदैछ । यस्तो अवस्थाको भेउ नै नपाएको देखिन्छ । आगामी दस वर्षमा नेपाललाई प्रांगारिक मुलुक घोषणा गरिनेछ । वाम गठबन्धनको यो घोषणालाई नयाँ शक्तिले २० वर्षमा पूरा गर्ने लक्ष्य राखेको छ । सायद यो नयाँ शक्तिको आफ्नो कद अनुसारको घोषणा भनेर चित्त बुझाउनुपर्ला । नेपाली कांग्रेसले त यति भन्ने पनि आँट गरेको छैन । यसलाई वन, वातावरण र जडिबुटी व्यवस्थापनको बढी चिन्ता छ । साँच्ची नै नेपाललाई १० वर्षमा प्रांगारिक मुलुक बनाउने हो भने त्यसका पूर्वाधारमा आजैदेखि काम गर्नुपर्छ । नेपाललाई प्रांगारिक मुलुक बनाउने सुन्दा रोमाञ्चक लागे पनि यसका लागि कुनै आधार प्रस्ताव गरिएका छैनन् । त्यसैले यो ढाँटको मानो खाई पत्याउने भनेजस्तै हो ।गठबन्धनको घोषणापत्रमा रासायनिक, प्रांगारिक मल र जैविक विषादीका कारखाना खोल्ने कुरा गरिएको छ । मल र विषादीका कारखाना नभएर कृषि नसुध्रेको भन्ने कुरा त्रुटिपूर्ण मात्र छैन, यसले किसानलाई परनिर्भर बनाउने धेय राख्छ । यो नाफा कमाउने व्यापारिक कृषिप्रतिको मोह हो । यो त किसानले आफ्ना गोठ र भकारा सुधार गरेर, कम्पोष्ट र अन्य जैविक मल तयार गरेर मात्र सम्भव हुने कुरा हो । यस्ता कारखाना बनाउने नाममा विगतमा सरकारी अनुदानका रकम आफ्ना खास कार्यकर्तालाई बाँड्ने र मिलेमतोमा बाँडीचुँडी गरेका सयौं घटना छन् । यो घोषणा तिनै कृषि क्षेत्रका दलाललाई खुसी बनाउनका लागि हो भने बेग्लै कुरा, नत्र प्रांगारिक कृषि अभियान यस्ता बिचौलिया पोस्ने योजनाबाट सम्भव हुँदैन ।सबैका घोषणामा वैज्ञानिक भूमिसुधारले राम्रै ठाउँ ओगटेको छ । पाँच दशकसम्म हुन नसकेको भूमिसुधारको कुरा फेरि पनि सबै पार्टीले उठाएका छन् । विगतमा सुकुम्बासी, विपन्न र भूमिहीनको भोट तान्न प्रयोग गरिएको यो हतियार भुत्ते भएको थाहा नभएर या अझै पनि भोट किन्ने मानसिकताबाट ग्रसित छ, यो प्रस्ताव । त्यसैगरी बाँझो जमिन, सहकारी र सामुहिक खेती सबैका घोषणापत्रमा महत्त्वका साथ उठाइएका छन् । यी कुनै नयाँ प्रस्ताव हैनन् । जमिन बाँझो भएकै एक दशक भैसक्यो । यो निरन्तर बढिरहेको छ । आजसम्म कुनै ठोस योजना नबनाउने तिनै दल हुन् । कृषि विकास रणनीतिले २० वर्षमा पानी लाग्ने असी प्रतिशत ठाउँमा सिंचाइ पुर्याउने प्रस्ताव गरेकामा पार्टीहरूका घोषणाले पाँच वर्षमै पूरा गर्ने लक्ष्य लिएको छ । त्यतिमात्र हैन, एकीकृत नदी प्रणाली र डाइभर्सनका प्रस्ताव पनि छन् । यो घोषणाले कृषिभूमि सिंचाइको खिल्ली उडाएको छ । समग्रमा, यी घोषणाले नेपाली कृषिलाई व्यावसायिक बनाउने नाममा नाफामात्र कमाउने व्यापारिक कृषिको नीति, योजना र कार्यक्रम बनाउँदै सधैंका लागि असफल बनाउन मलजल गरिरहेको देखिन्छ । उच्च लगानीको रसायनमा आधारित कृषिको पक्षपोषण नेपाली कृषि सपार्ने सोचबाट नभई नाफामात्र कमाउने ठूला व्यापारी र तिनको स्वार्थबाट प्रेरित भएको देखिन्छ ।अर्को कुरा, कृषि क्षेत्रका चुनौतीहरू सामना गर्न तथा यसका समस्याहरूलाई व्यावहारिक रूपमा सम्बोधन गर्न स्थानीय तहमै कृषि तथा खाद्य प्रबद्र्धनको दूरदृष्टि र योजनाबिना सम्भव छैन । स्थानीय सरकारलाई यसतर्फ सचेततापूर्वक लाग्न सहयोग गर्नुको साटो गोलमटोल घोषणापत्र बनाएर पार्टीहरूले आफ्नो हैसियत देखाएका छन् । नेताहरूले भन्ने गरेको राष्ट्रवाद र समृद्धि कृषि क्षेत्रको विकास गरेर यो देशलाई खाद्यान्नमा आत्मनिर्भर बनाउन नसकेसम्म आउँदैन ।"
सधैंका प्रतिस्पर्धी,"विराटनगर अढाई दशकअघि घनश्याम खतिवडा र डिगबहादुर लिम्बूले मोरङको तत्कालीन लेटाङ गाविस अध्यक्षका लागि प्रतिस्पर्धा गरेका थिए । एमालेका खतिवडा र कांग्रेसका लिम्बू यसपटक फेरि आमनेसामने भएका छन् ।दोस्रो चरणमा हुने प्रतिनिधिसभा सदस्य पदको निर्वाचनमा मोरङ क्षेत्र १ का यी चिरपरिचित प्रतिस्पर्धी बीच भिडन्त हुन लागेको हो । समग्रमा यी दुई नेताबीचको प्रतिस्पर्धा यो तेस्रोपटक हो । पहिलोपटक स्थानीय निकाय, दोस्रोचोटि संविधानसभा निर्वाचन अनि यसपालि प्रतिनिधिसभा सदस्यका लागि उनीहरूबीच प्रतिस्पर्धा हुँदैछ । २०४९ को स्थानीय निकाय निर्वाचनमा लिम्बूलाई पराजित गर्दै खतिवडा गाविस अध्यक्ष बनेका थिए । त्यसपछि २०७० को संविधानसभा निर्वाचनमा लिम्बूले खतिवडालाई पराजित गरेका थिए । यसपालिको प्रतिस्पर्धामा कसले कसलाई पछि पार्ला ? मोरङ १ मा उत्तिकै लोकप्रिय यी दुई नेताबीचको प्रतिस्पर्धा निकै रोचक हुँदैछ । खतिवडा वाम गठबन्धनका तर्फबाट अघि सारिएका उम्मेदवार हुन् । मोरङ कांग्रेसका सभापति लिम्बू निवर्तमान सांसद हुन् । २०७० सालको संविधानसभामा लिम्बूले खतिवडालाई झन्डै १ हजार ५ सय मतले पराजित गरेका थिए । त्यसबेला माओवादीका नेता वर्षमान पुन पनि चुनावी मैदानमा थिए । उनले तेस्रो स्थानमा चित्त बुझाउनुपर्यो । तर २०६४ को पहिलो संविधानसभा निर्वाचनमा लिम्बू माओवादीका नगेन्द्रप्रसाद धिमालसँग पराजित भए । यो क्षेत्रका मुख्य प्रतिस्पर्धी लिम्बू र खतिवडा नै हुन् । फरक राजनीतिक धारका भए पनि उनीहरूबीच धेरै कुरामा समानता छ । दुवै लेटाङ नगरपालिकाका स्थायी बासिन्दा हुन् । दुवै पूर्वशिक्षक हुन् । २०४९ र २०५४ सालमा गरी दुईपटक लेटाङ गाविस अध्यक्षमा निर्वाचित खतिवडा जितका लागि आफूले गरेको विकास नै पहिलो आधार भएको बताउँछन् । लिम्बूको सामुदायिक वन उपभोक्ता महासंघतर्फ सक्रियता थियो भने खतिवडा सहकारी अभियन्ताका रूपमा समेत परिचित छन् । आदिवासी जनजातिको बाहुल्य रहेको क्षेत्र १ मा जिल्लाको पूर्वपश्चिम राजमार्गदेखि उत्तरमा रहेका ४ वटा स्थानीय तह पर्छन् । केराबारी, मिक्लाजुङ गाउँपालिका तथा लेटाङ र उर्लाबारी नगरपालिका समेटिएको यस क्षेत्रमा गत स्थानीय तह निर्वाचनमा कांग्रेसले उर्लाबारी, लेटाङ र केराबारीमा विजय हासिल गरेको थियो । एमाले मिक्लाजुङमा विजयी भएको थियो । स्थानीय तहमा कांग्रेसको जित र क्षेत्रगत विकासमा आफूले गरेको योगदान नै विजयी बन्नका लागि उपयुक्त आधार भएको लिम्बूको भनाइ छ । स्थानीय तहको निर्वाचनमा वडागत परिणामलाई हेर्ने हो भने क्षेत्र नं १ मा कांग्रेसभन्दा एमाले ५ सय ८२ मतले बढी देखिन्छ । ३७ वटा वडामा एमालेको कुल मत २४ हजार २ सय ८ छ भने कांग्रेसको २३ हजार ६ सय २६ छ । गठबन्धनको मत सुरक्षित रहे तेस्रो स्थानमा रहेको माओवादी केन्द्रको कुल ८ हजार ९ सय ६२ मत एमालेमा गाभिनेछ । यसरी कांग्रेसभन्दा वाम गठबन्धन झन्डै ९ हजार मतले अगाडि आउने आकलन गरिएको छ । सुरुमा यो क्षेत्र माओवादी केन्द्रको भागमा परेको थियो । तर अन्तिम समयमा आएर मोरङका ६ मध्ये ४ र ५ केन्द्रका भागमा परे । क्षेत्र १ प्रदेशसभा अन्तर्गत क मा एमालेका लोकप्रिय नेता मानबहादुर श्रेष्ठले टिकट नपाएकाले उनका समर्थक असन्तुष्ट छन् । वाम गठबन्धनभित्रका असन्तुष्टलाई समेटदै कांग्रेस चुनाव जित्ने दाउमा देखिन्छ । यो क्षेत्र विकासको हिसाबले निकै पछाडि परेको छ । विराटनगर सदरमुकामबाट सबैभन्दा टाढा रहेको यो क्षेत्रको सिमाना इलाम र धनकुटा जिल्लासँग जोडिन्छ । समकक्षी यी २ उम्मेदवारका चुनावी एजेण्डा र प्रतिबद्धता उस्तैउस्तै छन् । दुवै नेताले क्षेत्रभित्रको चुरे पहाडलाई पर्यटकीय स्थलका रूपमा विकास गर्न चाहेका छन् । क्षेत्रमा विकास भित्र्याउन वर्षांै लाग्न सक्ने भएकाले उनीहरू दुवैले त्यस क्षेत्रका लागि विकासको मेरुदण्ड बन्न सक्ने धरानचतरागाईघाटकटारीसिन्धुलीहेटौंडा सडकतर्फ आँखा लगाएका छन् ।यो सडकलाई धरानबाट पूर्व याङशिलाकेराबारीलेटाङटाँडीमधुमल्ला, झापाको दमकबाट बाहुनडाँगी हुँदै भारतसँग जोड्न सकियो भने उत्तरी मोरङको विकासमा कायापलट हुन्छ, उम्मेदवार लिम्बूले भने । उनले यसपटकको चुनावको प्रमुख एजेण्डा नै यो सडकलाई धरानबाट पूर्व ल्याउने रहेको बताए । वाम गठबन्धनअन्तर्गत माओवादीको साथ पाएका एमाले नेता खतिवडा यसपटक चुनाव जित्नेमा आशावादी देखिन्छन् ।अघिल्लो चुनावभन्दा अहिलेको अवस्था फरक छ, गठबन्धनको धेरै मत हुन्छ, खतिवडाले भने, त्यसैले यसपटक चुनाव हार्ने मैले सोचेको छैन । बक्राहा, तेली, चिसाङ र खदम खोला नियन्त्रण दुवै उम्मेदवारका प्रमुख चुनौती हुन् । नयाँपुराना जो भए पनि मतदाताले विकास र समृद्धि खोजेका छन् । त्यसमा मेरो पहिचान के हो उहाँहरूलाई थाहा भइसकेको छ, लिम्बूले भने, सांसदका रूपमा नेतृत्व गर्दै आएका विकास निर्माणका केही काम अधुरा रहेकाले तिनलाई पनि म पुरा गर्नेछु ।"
पँधेरामै उम्मेदवार,"खरी (धादिङ) कांग्रेसका तर्फबाट क्षेत्र २ को प्रदेश क का उम्मेदवार रमेश धमलालाई खरी, धुसेनीस्थित दलित बस्तीका महिलाले मूल सुकेको धारामै बोलाए । उम्मेदवारले आफ्नो परिचय दिन नपाउँदै महिलाले विषय प्रवेश गरे । भूकम्पपछि मूल सुकेर पानीको हाहाकार भएकाले अरू विकासभन्दा पहिले धारा निर्माण गर्न सुझाए । ठूलो बस्ती छ । एक घण्टा मात्रै पानी आउँछ । सुक्दै गएको त्यही धारा देखाउँदै उनीहरूले पानीकै व्यवस्था गर्न वाचाबन्धन गराए ।धादिङमा यति बेला कसैलाई फुर्सद छैन । भोट हाल्ने किसानलाई धानबाली र कोदो भित्र्याउने चटारो छ । उम्मेदवार घरदैलोमा पुगेर हात जोडदै मत माग्न व्यस्त छन् । प्रचारप्रसारको शैली फेरिएको छ । नेता आएपछि बाजागाजा बजाउने, फूलमाला लगाउने र खसीराँगा काट्ने चलन विस्तारै हट्दै छ ।जिल्लामा २ निर्वाचन क्षेत्र छन् । २ प्रतिनिधि र ४ प्रदेशसभाका लागि लोकतान्त्रिक र वाम गठबन्धनका गरी ३९ जनाले उम्मेदवारी दिएका छन् । ४ कार्यकाल सभासद भएका एमालेका राजेन्द्रप्रसाद पाण्डे, एक कार्यकालका शालिकराम जमरकट्टेल र निर्वाचन क्षेत्र २ का उम्मेदवार दिलमान पाख्रिनबाहेक अरू सबै नयाँ अनुहार चुनावी प्रतिस्पर्धामा छन् ।कांग्रेसका पूर्वसभासद रामनाथ अधिकारीले नाम सुने पनि सबै उम्मेदवारलाई मतादाताले नचिन्ने भएकाले पहिलो चरणमा घरघरमै पुगेर परिचय दिने र दोस्रो चरणमा कलाकारसहितको आमसभा गर्ने कार्यक्रम रहेको बताए । नयाँ उम्मेदवारले गाउँटोल, बस्ती चिनेका आफ्ना पुराना शीर्षनेतालाई पनि प्रचारमा सँगै लगेका छन् । अघिल्ला निर्वाचनमा जस्तो देखिने गुटबन्दी यसपालि छैन, पूर्वसभासद अधिकारीले भने, कांग्रेसको जीवनमरणको प्रश्न भएकाले सबै एकजुट भएका छन् । निर्वाचन क्षेत्र १ का प्रतिनिधिसभा उम्मेदवारसमेत रहेका वाम गठबन्धनका भूमि त्रिपाठीले मतदातालाई भाषण सुन्न बोलाउनुभन्दा उल्टै मतदाताको समय छोप्नुपर्ने अवस्था रहेको बताए । जिल्लाको दक्षिण भेगमा पनि भूकम्पपछि खानेपानीको समस्या चर्किएको बताउँदै उनले हरेक बस्तीमा पुग्दा मतदाताले यही माग दोहोर्याइरहेको बताए ।मतदातालाई घरमा फेला पार्न राति १० बजेपछि वा झिसमिसेमै जानुपर्ने बाध्यता छ । त्यसैले प्रचारको समय पनि बदलिएको छ । हाल बस्तीबस्तीमा पुगेर कोणसभा र घरदैलो गर्नुबाहेक जनाधार प्रदर्शन गर्न ठूला आमसभा आयोजना गर्न नसकिएको त्रिपाठीले बताए । किसान लाई खेतीपातीको चटारो परेका बेला भाषण सुन्न आमसभामा बोलाउन उपयुक्त नहुने भएकाले घरदैलोमै मत माग्नुपरेको क्षेत्र १ प्रदेश (ख) का उम्मेदवार तथा माओवादी नेता शालिकराम जमरकट्टेलले बताए । किसानलाई अन्नपात स्याहार्ने चटारो छ । तैपनि उम्मेदवार मतदाता जता छन्, उतै गएर मत माग्न थालेका छन् ।"
देउवाबिनै प्रचार,"डडेल्धुरा दोस्रो चरणमा हुने प्रतिनिधि तथा प्रदेशसभा चुनावका लागि कांग्रेस सभापति तथा प्रधानमन्त्री शेरबहादुर देउवा अझै गृहजिल्ला पुगेका छैनन् । उनी नआउँदा चुनावी माहोल उत्कर्षमा पुग्न सकेको छैन । उनको अनुपस्थितिमै जिल्लाका कांग्रेस नेता तथा कार्यकर्ता प्रचारका लागि गाउँ पसेका छन् । वाम गठबन्धन भने उम्मेदवारसहित चुनावी घरदैलो र अगुवा कार्यकर्ता भेलामा व्यस्त छ ।प्रतिनिधिसभा उम्मेदवार देउवाले मनोनयन पनि वारेसमार्फत दर्ता गराएका थिए । वाम गठबन्धनबाट प्रधानमन्त्री देउवासँग माओवादी केन्द्रका नेता खगराज भट्ट भिड्दै छन् । कांग्रेस डडेल्धुराले प्रधानमन्त्री देउवा आउनुअघि ठूला चुनावी सभा नगर्ने जनाएको छ । गाउँनगरस्तरीय चुनावी सभा भने सुरु गरिसकेको छ । कांग्रेसका प्रदेश (ख) का उम्मेदवार तथा पार्टी सभापति कर्णबहादुर मल्लले चुनावी अभियान तीव्र रूपमा अघि बढिसकेको बताए । वडा, गाउँ र नगर कमिटीस्तरीय कार्यकर्ता भेला गरिरहेका छौं । स्थानीयस्तरमा चुनावी रणनीति बनाइरहेका छौं, उनले भने । वाम गठबन्धनमा सामेल एमाले र माओवादी केन्द्रले चुनावी सभाका लागि संयुक्त कार्यतालिका बनाएर प्रचार थालेको माओवादी केन्द्रका संयोजक मानसिंह मालले बताए । एक मात्र निर्वाचन क्षेत्र रहेको डडेल्धुरामा कांग्रेस, वाम गठबन्धन, राष्ट्रिय जनमोर्चा, राष्ट्रिय दलित मुक्ति पार्टी र राष्ट्रिय मुक्ति आन्दोलन पार्टीले प्रतिनिधिसभामा उम्मेदवारी दिएका छन् ।देउवाको प्रतीक्षाअमरगढी नगरपालिकाका मनोहर पन्तले प्रधानमन्त्री देउवाले जिल्ला प्रवेश नगरेसम्म चुनावी माहोल कछुवा गतिमै चलिरहने बताए । देउवाको आगमनपछि विपक्षी दल पनि आक्रामक ढंगले प्रचारप्रसारमा जाने भएकाले रौनक छाउँछ, उनले भने । मनोनयन दर्तापछि गाउँघरमा उम्मेदवारको चर्चापरिचर्चा सुरु भएको छ ।"
जिल्लामा पुग्दै मतपत्र,"प्रतिनिधि र प्रदेशसभा चुनावका लागि प्रदेश ३ अन्तर्गतका रसुवा, नुवाकोट र रामेछाप जिल्लामा मतपत्र आइपुगेका छन् । पहिलो चरणमा मंसिर १० गते चुनाव हुने यी तीन जिल्लामा निर्वाचन आयोगले बुधबार साँझ मतपत्र पुर्याएको हो । बलराम घिमिरे, कृष्ण थापा र टीकाप्रसाद भट्टको रिपोर्ट :रसुवामा प्रत्यक्ष र समानुपातिक दुवैतर्फका मतपत्र बुधबार साँझ मुख्य निर्वाचन अधिकृतको कार्यालयमा आइपुगेको सहायक निर्वाचन अधिकृत ढाकाराम पौडेलले बताए । जिल्लामा प्राप्त मतपत्रलाई क्रम संख्याअनुसार रुजु गर्ने र मतदाता संख्याअनुसार ४५ वटा मतदान केन्द्रका लागि प्याकिङ गर्ने काम भइरहेको छ । एक प्रतिनिधिसभा र दुई प्रदेशसभा क्षेत्र रहेको रसुवामा ३२ हजार ३ सय २२ मतदाता छन् । जिल्लामा रहेका कुल मतदाता संख्यामा १० प्रतिशत थपिएर मतपत्र आएको जिल्ला निर्वाचन अधिकारी नवीन खालिङले जानकारी दिएका छन् । सेना र नेपाल प्रहरीको सुरक्षामा मतपत्र ल्याइएको हो ।नुवाकोटमा ७ लाख मतपत्र मुख्य निर्वाचन अधिकृतको कार्यालयका अनुसार जिल्लामा ७ लाख ५ हजार मतपत्र आइपुगेका छन् । समानुपातिकतर्फको २ लाख ३५ हजार र प्रतिनिधि तथा प्रदेशसभाका लागि ४ लाख ७० हजार मतपत्र आएका हुन् । जनक शिक्षा सामग्री केन्द्रले छपाइ गरेका ती मतपत्र कडा सुरक्षा व्यवस्थाबीच कन्टेनरमार्फत सदरमुकाम ल्याइएको हो । रङ नउड्ने मसी, स्ट्याम्प प्याड, सुरक्षा सिल, लाहाछाप र स्वस्तिक छापलगायत २५ थरीका सामग्री पनि ल्याइएको छ ।रामेछापका मुख्य निर्वाचन अधिकृत कृष्णप्रसाद पौडेलका अनुसार मतपेटिका, छेकावार, अनुसूचीहरू, स्टामछापलगायत सामग्री आइपुगेका छन् । यस्तै जिल्लामा कायम रहेका मतदान केन्द्रहरूको सुरक्षा र भौतिक पूर्वाधारको अवस्थाका लागि प्रमुख जिल्ला अधिकारी दिलीप लामिछानेले अनुगमन गर्न थालेका छन् । उनीसँगै निर्वाचन र सुरक्षासम्बन्धी अधिकारीहरू समेत सहभागी छन् ।"
नाकामा कडाइ,"कोसीटप्पु, सुनसरी (कास) प्रतिनिधि र प्रदेशसभा निर्वाचनलाई शान्तिपूर्ण रूपमा सम्पन्न गर्न भारतीय सुरक्षाकर्मीले सघाउने भएका छन् । सीमावर्ती क्षेत्रमा हुने आपराधिक घटना नियन्त्रणका लागि प्रभावकारी ढंगले गस्ती गर्ने र सूचना आदानप्रदान गर्ने सहमति भएको हो ।नेपाल र भारतका सुरक्षा अधिकारीको बैठकपछि सुपौलका जिल्ला अधिकारी (डीएम) बैजनाथ यादवले क्रस बोर्डर क्राइम नियन्त्रणका लागि सबै निकायलाई निर्देशन दिइएको र नाकामा थप कडाइ गरिने बताए । साना हतियारको ओसारपसार बढेको नेपाली पक्षको गुनासो प्रति गम्भीर हुँदै सबै किसिमका हतियार नियन्त्रण गर्ने प्रतिबद्धता व्यक्त गरे । सुनसरीका प्रमुख जिल्ला अधिकारी गोपालप्रसाद पराजुलीले मतदानको दिनभन्दा ७२ घण्टाअघिदेखि नाका सिल गर्ने सहमति भएको बताए । बैठकमा नेपालका तर्फबाट सुनसरी र सप्तरी जिल्लाका प्रजिअ, जिल्ला वन कार्यालयका प्रमुख, नेपाल प्रहरी, सशस्त्र प्रहरीलगायतको सहभागिता थियो ।"
सुकुम्बासी बस्तीमा डेंगु संक्रमण,"रौतहट (कास) चन्द्रपुर नगरपालिका १ पौराई टोलमा डेंगुको संक्रमण फैलिएको छ । उपचार क्रममा साताअघि ३१ वर्षीय मोतीलाल गोलेको मृत्यु भएको थियो । करिब ३ सय परिवार बस्दै आएको उक्त सुकुम्बासी बस्तीका ६० घरका अधिकांश सदस्य बिरामी भएको पौराई स्वास्थ्यचौकी प्रमुख पूजा श्रेष्ठले बताइन् । जसमध्ये ७ जनामा डेंगु पुष्टि भइसकेको छ । रामबाबु चौधरी, उनकी पत्नी र छोरामा डेंगु पुष्टि भएको हो । यस्तै मैया थापा र उनकी छोरीमा पनि डेंगु देखिएको छ ।अधिकांशलाई उच्च ज्वरो आउने, टाउको दुख्ने, वाकवाकी लाग्ने, मांसपेशी दुख्ने लगायतका लक्षण देखापरेको स्वास्थ्यकर्मीले बताए । बस्तीमा प्रकोप फैलिएपछि डेंगु फैलाउने लामखुट्टेको लार्भा नष्ट गर्न थालिएको जिल्ला स्वास्थ्य कार्यालय रौतहटका भेक्टर कन्ट्रोलर नन्देश्वर चौधरीले बताए । लार्भा नष्ट गर्न सबै स्वास्थ्यकर्मी खटिएका छौं, उनले भने । बिरामी जाँचको लागि १ सय थान डेंगु जाँच किट माग गरिएको छ । केन्द्रबाट विशेषज्ञ चिकित्सकसहितको टोली आएर जाँच गर्नुपर्ने स्थानीयले बताए ।यसैगरी धरानमा सातायता १५ जनामा डेंगु देखिएको छ । बीपी कोइराला स्वास्थ्य विज्ञान प्रतिष्ठान र निजी अस्पतालमा आएका बिरामीको रक्त परीक्षणबाट यस्तो संक्रमण देखिएको हो । उपमहानगरपालिकाले विभिन्न वडामा डेंगुका बिरामी देखिन थालेपछि सतर्कता अपनाउन सार्वजनिक सूचना गरेको अधिकृत सुनील नेपालले जानकारी दिए । पछिल्लो तथ्यांकअनुसार बीपी प्रतिष्ठान, विजयपुर अस्पताल, सप्तकोसी डाइग्नोस्टिक र बुढासुब्बा डाइग्नोस्टिकमा गरिएको जाँचपछि संक्रमित फेला परेको हुन् । प्रतिष्ठानका माइक्रोबायोलोजी विभागका एडिसनलन प्रोफेसर डा नारायण भट्टराइले डेंगु पत्ता लगाउने किट प्रतिष्ठानमा भएकाले उपचार पनि सहज भइरहेको जानकारी दिए । मौसम परिवर्तन हुँदा पनि डेंगु संक्रमण देखिन सक्ने उनको भनाइ छ ।"
शनिबार मुग्लिन सडक बन्द,"चितवन नारायणगढमुग्लिन सडक खण्ड शनिबार बन्द हुने भएको छ । सेती दोभान नजिकको ठूलो चट्टानसहितको ढिस्को झार्न सडक बन्द गर्न लागिएको हो । सडक आयोजना कार्यालयले सूचना जारी गर्दै बिहान १० देखि साँझ ५ बजेसम्म बन्द रहने जनाएको छ । आयोजना इन्जिनियर शिव खनालले सवारीसाधन रोकेर निर्माणको काम गरिने बताए । उनले आइतबार (कात्तिक २६ गते) देखि भने सवारी चाप हेरेर एकपटकमा एकदेखि डेढ घण्टासम्म सवारीसाधनलाई रोकेर काम हुने जानकारी दिए । बिहान ७ देखि दिउँसो ४ बजेसम्म सवारी चाप हेरेर रोक्दै काम गरिनेछ, उनले भने । जिल्ला प्रशासन कार्यालयमा भएको छलफलपछि उक्त निर्णय गरिएको हो । नजिकिँदै गरेको निर्वाचनलाई मध्यनजर गर्दै सहज आवागमन गराउने उद्देश्यले यस्तो निर्णय गरिएको हो, खनालले भने, काम छिटो सक्नु छ, सोह्र किलो, घुमाउने र चेपाङ डाँडाको पहाड काट्न बाँकी छ । पहाड कटिङ गर्ने समयमा सवारीसाधन खुला गर्दा दुर्घटनाको जोखिम बढी हुन्छ । प्रमुख जिल्ला अधिकारी नारायणप्रसाद भट्टले पनि २६ गतेदेखि पहाड कटिङ गर्ने ठाउँमा एकडेढ घण्टा सवारीसाधन रोक्ने निर्णय भए पनि अवस्था हेरेर एकतर्फी गाडी चल्ने बताए । अहिले सडक निर्माणको काम ५९ दशमलव ३ प्रतिशत भएको छ । आयोजनाका अनुसार करिब १० किमि सडक कालोपत्रे गरिएको छ । इन्जिनियर खनालका अनुसार रामनगर, गाईघाट र भालुढुंगामा कालोपत्रेको काम जारी छ । ३६ किमि सडकमध्ये स्तरोन्नति सुरु गरिएको ३३ दशमलव २ किमि हो । सडकको तीन खण्डमै कालोपत्रेको काम जारी छ । पहिलो चरणको काम सकिएपछि यात्रा सहज हुनेछ । खनालका अनुसार कालोपत्रे ३ तहमा गरिनेछ । जुन १६ सेमि मोटो हुनेछ । पहिलो तहमा ६, दोस्रोमा ६ र अन्तिममा उच्च गुणस्तरको ४ सेमिको कालोपत्रे भएपछि ३ तह पूरा हुनेछ । राजधानी मात्र नभई पूर्वपश्चिम जान यही सडकको प्रयोग हुन्छ । जिल्ला ट्राफिक प्रमुख प्रहरी निरीक्षक सन्तोष पन्तका अनुसार दैनिक ८ हजार सवारीसाधन उक्त सडकमा गुड्ने गरेका छन् । यात्रामा सहजता प्रदान गर्न मुलुकका विभिन्न ६ ठाउँमा डिजिटल रोड इन्फरमेसन बोर्ड राख्ने निर्णयअनुसार ४ ठाउँमा राखी सकिएको छ । यो सडकको स्तरोन्नतिको काम सन् २०१५ अप्रिलबाट भएको हो ।"
चेपाङ विकास कार्यक्रम अन्योलमा,"हेटौंडा स्थानीय निकायको पुन:संरचनापछि चार दशकदेखि सञ्चालित चेपाङ विकास कार्यक्रम अन्योलमा परेको छ । कार्यक्रम जिल्ला समन्वय समिति (जिसस) ले सञ्चालन गर्ने कि अन्य तहलाई दिने भन्ने नै टुंगो लागेको छैन । सरकार र स्थानीय तह दुवैले बजेट विनियोजन नगर्दा विद्यार्थी छात्रवृत्ति रकम र विद्यालय पोसाकबाट वञ्चित छन् ।जिल्लामा २०३५ देखि यो कार्यक्रम सञ्चालनमा छ । गत वर्षसम्म जिल्ला विकास समितिले चेपाङ समुदायका करिब २ हजार विद्यार्थीलाई छात्रवृत्ति र विद्यालय पोसाक उपलब्ध गराउँदै आएको थियो । विपन्न समुदायको आयआर्जन र खानेपानी योजनामा पनि रकम खर्च भइरहेको थियो ।गत आवमा सरकारले जिविसलाई ११ लाख २५ हजार रुपैयाँ उपलब्ध गराएको थियो । यो वर्ष अहिलेसम्म रकम निकासा नगरेको हो । लामो समयदेखि चेपाङ विकास कार्यक्रम सञ्चालन गर्दै आएका जिल्ला समन्वय समितिका नायब सुब्बा राजाराम थापाले कार्यक्रमका लागि रकम नै विनियोजित नभएको बताए ।सम्बन्धित गाउँपालिकामा पनि सरकारले रकम पठाएको छैन । गाउँपालिकाले आफैं पनि रकम छुट्याएको छैन । रकमको अभावले शैक्षिक सत्रको ७ महिना बित्न लागिसक्दा पनि चेपाङ विद्यार्थी पोसाक र छात्रवृत्ति पाउन वञ्चित छन् । राक्सिराङ गाउँपालिका५ चैनपुरमा रहेको चेपाङ समुदायको एक मात्र संग्रहालय सञ्चालन गर्दै आएका दुई महिलाले पनि चार महिनादेखि तलब पाउन सकेका छैनन् । चार महिना भयो तलब पाएका छैनौं, संग्रहालयकी प्रमुख विन्दु चेपाङले भनिन्, जिल्ला समन्वय समितिमा तलब माग्न गएकी थिए । माथिबाट बजेट नै आएको छैन, अब आउँदैन, गाउँपालिकासँग माग्नु भनेर रित्तो हात फर्काइदिए ।चेपाङ समुदायको बसोबास रहेको राक्सिराङ, कैलाश र मनहरी गाउँपालिकाले विकास कार्यक्रम र संग्रहालय सञ्चालन र प्रवद्र्धनका लागि बजेट नै विनियोजन गरेका छैनन् । राक्सिराङ गाउँपालिका अध्यक्ष राजकुमार मल्लले बजेट विनियोजन नगरेको स्वीकारे । सरकारले नै बजेट पठाउने होला भनेर हामीले छुट्याएनौं, उनले भने । जिल्लामा चेपाङको १९ हजार १ सय ५२ जनसंख्या छ । उनीहरूको उत्थान र विकासका लागि सरकारले शिक्षा, आयआर्जन र खानेपानीलगायत क्षेत्रमा लगानी गर्दै आएको छ । अहिले सरकार र स्थानीय तहले रकम विनियोजन नगरेकाले समस्या भएको चेपाङ संघ मकवानपुरका अध्यक्ष खेम चेपाङले बताए । चेपाङ विद्यार्थीले छात्रावृत्ति र पोसाक नपाएकाले पढ्न समस्या भएको छ, उनले भने ।"
वन्यजन्तुमैत्री भएनन् पुल,"चितवन (कास) राष्ट्रिय निकुञ्जमा वन्यजन्तु आहोरदोहोर गर्न निर्माण भएका अन्डर पासिङ पुल वन्यजन्तु मैत्री छैनन् । नारायणगढमुग्लिङ सडक खण्डमा ५ करोड खर्चेर बनाइएका ४ वटा पुल सुरुङमा परिणत भएका छन् ।यी पुलबाट ठूला वन्यजन्तु सुरक्षित तरिकाले ओहोरदोहोर गर्न सक्दैनन् । निकै साँघुरो भएकाले ठूलासाना वन्यजन्तु ओहोरदोहोर गर्न अप्ठ्यारो छ । यो खण्डमा विश्व बैंकको आर्थिक अनुदानमा सडक सुधार आयोजनाले अन्डर पासिङ पुल बनाएको थियो ।निकै गहिरा र साँघुरा पुलबाट वन्यजन्तु ओहोरदोहोर गर्न नसक्ने निकुञ्जका अधिकारीले बताए । आयोजनाको पहिलो खण्डमा पर्ने आँपटारी र रामनगरबीचको जंगलमा २ र जुगेडी नजिक जंगलमा २ वटा पुल बनाइएका छन् । निकुञ्जको सल्लाहामा डिजाइन गर्नुपर्नेमा आफूखुसी पुल निर्माण गरेकाले वन्यजन्तुमैत्री नभएको निकुञ्जका प्रमुख संरक्षण अधिकृत रामचन्द्र कँडेलले बताए । हात्ती छिर्नै सक्दैनन्, गैंडा आवतजावत गर्न पनि कठिनाइ हुने देखिएको छ, उनले भने, वन्यजन्तु छिर्ने पुल निकै साँघुरो भएकाले साना जनावरले पनि त्यसभित्रबाट बाटो काट्न सुरक्षित महसुस गर्दैनन् ।निकुञ्जका अनुसार अन्डरपासिङका लागि निर्माण गरिएका कल्भर्टको लम्बाइ र चौडाइ कम छ । गहिराइ भने जमिनको सतहभन्दा निकै तल छ । उचाइ बढाउने उद्देश्यले कल्भर्टको गहिराइ जंगलको सतहभन्दा तल पुर्याइएको छ । त्यसलाई मिलाउने काम भइरहेको नारायणगढमुग्लिन सडक आयोजनाका इन्जिनियर शिव खनालले बताए ।"
दुर्घटनास्थलमा दीप प्रज्वलन,"घाटबेंसी, धादिङ (कास) दुर्घटनामा मृत्यु भएकाहरूको आत्मशान्तिका लागि बिहीबार साँझ राजमार्गका युवाले घटनास्थलमै दीप प्रज्वलन र आत्मशान्तिका लागि मौनधारण गरेका छन् । तेह्रौं दिनको पुण्यतिथिका दिन घटनास्थलमा वटुकहरूद्वारा स्वस्तीवाचन, शान्तिहोम र मैनबत्ती बालेर एक मिनेट मौनधारण गरिएको थियो । गत ११ गते शनिबार बिहान साढे पाँच बजे सप्तरीको राजविराजबाट आएको बा६ख १४६७ नम्बरको सन्देश ट्राभल्सको यात्रुवाहक बस गजुरीस्थित घाटबेंसी बांगेमोडबाट त्रिशूलीमा खस्दा एकै परिवारका ८ जनासहित ३४ जनाको ज्यान गएको थियो भने १६ जनाको जीवितै उद्धार गरिएको थियो ।"
चालकविहीन बस पहिलो दिनै दुर्घटना,लस भेगास (बीबीसी) अमेरिकाको लस भेगसमा चालकविहीन यात्रु बस सेवा सुरु भएको पहिलो दिनमै दुर्घटनामा परेको छ । चालकबिना नै कैयौं यात्रुसहितको स्वचालित बस सुस्त गतिमा गुडिरहेको एउटा लरीसँग ठोक्किएको थियो । अधिकारीका अनुसार दुर्घटना लरीका चालकको गल्तीका कारण भएको हो । चालकलाई तत्कालै प्रहरीले रसिद दिएको थियो । दुर्घटनामा कसैलाई चोटपटक भने लागेको छैन । अमेरिकाको सार्वजनिक सडकमा पहिलो पटक चालकविहीन बस गुडाइएको हो । गुगलको मुख्य कम्पनी अल्फाबेटले एरिजोनाको फोनिक्समा स्वचालित ट्याक्सी सञ्चालनमा ल्याउने घोषणा गरेको एक दिनपछि दुर्घटना भएको हो । लस भेगासमा सञ्चालनमा ल्याइएको चालकविहीन बसले फ्रान्सको नाभ्या कम्पनीले विकास गरेको प्रविधिको प्रयोग गरिरहेको छ । उक्त प्रविधिको लन्डनमा समेत परीक्षण भइरहेको जनाइएको छ । ४५ किलोमिटर प्रतिघण्टाको अधिकतम गतिमा गुड्ने बसमा बढीमा १५ जना यात्रु चढ्न मिल्छ । लस भेगसका सार्वजनिक सूचना अधिकारी जेस रडेले बस र लरी सामान्य रूपमा ठोक्किएको र नियमित जाँचपछि बस पुन: सञ्चालनमा आउने बताए ।
बेलायती मन्त्रीले राजीनामा दिइन्,लन्डन (बीबीसी) अनधिकृत रूपमा इजरायली नेतालाई भेटेपछि विवादमा परेकी बेलायतकी अन्तर्राष्ट्रिय विकासमन्त्री प्रीति पटेलले राजीनामा दिएकी छन् । अफ्रिका भ्रमण छोट्टयाएर बुधबार फर्केकी पटेलले राति नै टेन डाउनिङ स्ट्रिट गएर प्रधानमन्त्री टेरेजा मे समक्ष राजीनामा बुझाएकी हुन् । प्रधानमन्त्रीले उनलाई बर्खास्त गर्ने अड्लबाजीबीच उनले राजीनामा दिएको बताइएको छ । उनले गत अगस्टमा इजरायलमा बिदा मनाउन गएको बेला इजरायली प्रधानमन्त्री बेन्जामिन नेतान्याहुलगायत वरिष्ठ अधिकारीलाई भेटेको खुलासा भएपछि उनले राजीनामा दिएकी हुन् । भेटका विषयमा उनले बेलायती विदेश मन्त्रालय वा प्रधानमन्त्री कार्यालयलाई जानकारी नगराएको भन्दै उनको आलोचना भएको हो । त्यसलगत्तै उनले आफूले गरेको व्यवहार पारदर्शी नभएको भन्दै क्षमायाचना गरेकी थिइन् । तर इजरायली अधिकारीसँग पटकपटक भेटेको खुलासा भएपछि उनले राजीनामा दिएकी हुन् । उनले ब्रेक्जिटको पक्षमा कडा अभियान चलाएकी थिइन् । ४५ वर्षीय पटेल सन् २०१० मा संसद् निर्वाचित भएकी थिइन् । उनी यसअघि वित्त तथा रोजगारी मन्त्रीसमेत भएकी थिइन् । पटेलका बाबुआमा भारतीय मूलका हुन् । बेलायतमा एक सातामा दुई मन्त्रीले राजीनामा दिएका छन् ।
२२ को मृत्यु,इस्लामाबाद (सिन्हवा) पाकिस्तानको एट्टोक जिल्लामा बुधबार राति भएको बस दुर्घटनामा कम्तीमा २२ जनाको मृत्यु भएको छ । दुर्घटनामा ५१ जना घाइते भएका छन् । पञ्जाव प्रान्तको एट्टोक जिल्लाअन्तर्गत पर्ने धोक पठान क्षेत्रमा भएको दुर्घटनामा १८ जनाको घटनास्थलमै मृत्यु भएको हो ।
स्पेनी संविधान संशोधन हुने,"म्याड्रिड (एजेन्सी) स्पेनका विदेशमन्त्री अल्फोन्सो डास्टिसले भविष्यमा स्पेनी क्षेत्रले स्वतन्त्रताका लागि जनमतसंग्रह गर्न पाउने गरी संविधानमा संशोधन गर्न लागिएको जनाएका छन् । उनका अनुसार संविधानमा हुने यस्तो परिवर्तनका लागि देशव्यापी जनमतसंग्रह गरिने बताए । हामीले क्याटलान जनताको आकांक्षालाई सम्बोधन हुने गरी संविधान संशोधनको सम्भावना अध्ययनका लागि संसद्मा समिति गठन गरेका छौं, डास्टिसले भने । उनले स्पेन सरकारले अनावश्यक बल प्रयोग नगरेको दाबी गर्दै गतमहिना भएको जनमतसंग्रहको खारेजीप्रति क्षमायाचना गरे । उनले यसअघि जनमतसंग्रहताका सार्वजनिक भएका हिंसाका तस्बिरहरू झूटा भएको दाबी गरेका थिए । क्याटालोनियाको क्षेत्रीय संसद्ले एकपक्षीय रूपमा स्वतन्त्र घोषणा गरेपछि केन्द्र सरकारले हस्तक्षेप गरेलगत्तै यस्तो निर्णय गर्न लागिएको हो । उक्त घटनापछि क्याटलान नेताविरुद्ध विद्रोह, देशद्रोह र सरकारी कोषको दुरुपयोगलगायत आरोपमा मुद्दा दायर गरिएको छ । क्याटालोनियाको राजधानी बार्सिलोनालगायत प्रमुख सहरमा क्याटलान नेताहरूको पक्राउविरुद्धका प्रदर्शन जारी छन् । स्वतन्त्रता समर्थक समूहहरूले गरेका प्रदर्शनका कारण मुख्य सडक र रेलसेवा हालसम्म पनि बन्द छ । कतिपय क्षेत्रमा प्रहरी र प्रदर्शनकारीबीच सामान्य झडप भएको जनाइएको छ । क्याटालोनियाको राष्ट्रपतीय भवन अगाडि हजारौंको संख्यामा प्रदर्शनकारीहरू भेला भएका थिए । उनीहरूले पक्राउ नेताको रिहाइका पक्षमा नाराबाजी गरेका थिए । स्पेनको संवैधानिक अदालतले भने स्वतन्त्रतालाई असंवैधानिक भन्दै बदर गरिसकेको छ । गत साता केन्द्र सरकारले ८ जना क्याटलान नेतालाई नियन्त्रणमा लिएको हो । प्रधानमन्त्री मारिआनो राखोयले संसद्मा बोल्दै आगामी डिसेम्बर २१ मा हुने निर्वाचनमार्फत स्पेनमा जारी संकट अन्त्य हुने दाबी गरेका छन् । बर्खास्त क्याटलान नेता कार्लस पुइग्डेमोन्ट र उनका चार पूर्वमन्त्री हाल बेल्जियमको राजधानी ब्रसेल्समा छन् । उनीहरूविरुद्ध स्पेनले युरोपेली पक्राउ आदेश जारी गरेपछि उनले बेल्जियम प्रहरीसमक्ष आत्मसमर्पण गरेका थिए । उनीहरूविरुद्ध मुद्दा हेरिरहेका बेल्जियमका न्यायाधीशले उनलाई सुपुर्दगी गर्ने वा नगर्ने विषयमा निर्णय गर्न बाँकी छ । धरौटीमा रिहा भएका पुइग्डेमोन्ट आगामी नोभेम्बर १७ मा अदालतमा उपस्थित हुँदै छन् ।"
बारपाकी भन्छन् विकास दिनेलाई भोट,"बारपाक (गोरखा) खुमबहादुर घले बिहानैदेखि घर बनाउने काममा जुटेका थिए । दुई वर्षअघिको भूकम्पको केन्द्रविन्दु बारपाकका घलेलाई छिटो काम सिध्याएर चुनावी कार्यक्रममा पुग्न हतार थियो ।उच्च पहाडी भूभागमा पर्ने सुलिकोट गाउँपालिकाको बारपाक गाउँलाई यतिबेला हिउँदको चिसोले छोपेको छ । तर, दिनदिनै उम्मेदवारका टोली आउने र भेला तथा घरदैलो गर्न थालेपछि चुनावी प्रतिस्पर्धाको गर्मागर्मीमा स्थानीय पनि रमाएका छन् । भूकम्पले भत्केका घर पुनर्निर्माण र हिउँदे बाली थन्क्याउने काम चलिरहेको थियो । त्यसैमा चुनावी चासो थपिएको छ । भाषण र कुरा गर्ने नेता धेरै आए, यसपालि विकासको प्रतिबद्धता गर्ने नेतालाई भोट दिने विचार छ, खुमबहादुरले घरको पर्खाल लगाउने काम एकछिन छाडेर भने, कुरा त सबै नेताको सुनियो । कसले विकास गर्न सक्छ सोच विचार गरेर मात्र भोट दिन्छौं । सदरमुकामबाट बारपाक जोड्ने कच्ची बाटो खुलेको छ । बाह्रै महिना गाडी गुड्न सक्ने गरी उक्त सडक कालोपत्रे हुनुपर्ने स्थानीयको माग छ । त्यो बाटो नखुलेको भए भूकम्पको बेला खान नपाएर भोकभोकै मर्ने थियांै, अर्का स्थानीय आशबहादुर गुरुङले भने । चुनाव जितेर जाने नेताले बर्खामा पनि गाडी चल्न सक्ने गरी बारपाक जोड्ने सडक कालोपत्रे गरिदिनुपर्ने उनले बताए । बर्खामा सडक अवरुद्ध हुँदा एम्बुलेन्स नचलेर उपचारका लागि हेलिकप्टर चार्टर गर्नुपर्ने बाध्यता छ । पैसा हुने हेलिकप्टर चार्टर गरेर उपचार गर्न जान्छन्, ७० वर्षीया बुधमाया गुरुङले भनिन्, पैसा नहुने धामीझाँक्री लगाउँदालगाउँदै घरमै मर्छन् । गाउँ जोड्ने सडक कालोपत्रे भइदिए, अस्पताल र बैंक गाउँमै खुले गाउँलेलाई बल्ल सजिलो हुने अगुवा कुमारराज घलेले बताए । भूकम्पले तहसनहस पारे पनि विस्तारै उठ्न थालेका छौं, उनले भने, अब हाम्रा लागि पक्की बाटो र अस्पताल नै खुसी हो । नेतासँग माग्ने शिक्षा, स्वास्थ्य, रोजगारीको ग्यारेन्टी त हो । सडक राम्रो भए विकासका अन्य पूर्वाधार निर्माण गर्न सहज हुने उनले बताए । बाटो राम्रो नहुँदा एक ट्रयाक्टर बालुवा ल्याएर घर बनाउन पनि समस्या छ । सरकारनेताले सबै कुरा दिन त सक्दैनन्, उनले भने, विकासको मुख्य पूर्वाधार दिए हामी पनि दु:ख गरेर हातमुख जोड्ने बाटो गथ्र्याैं । बाटो नहुँदा घरहरू, विद्यालय र स्वास्थ्यचौकीलगायत अन्य भौतिक संरचनाको पुनर्निर्माणमा ढिलाइ भएको स्थानीयको दुखेसो छ । घर बनाउन सरकारले दिएको अनुदानको किस्ता झिक्न सदरमुकाम जानुपर्ने बाध्यताको अन्त्य गर्न स्थानीयले बैंकको माग गरेका छन् । अधिकांश वैदेशिक रोजगारमा गएका र लाहुरेको बस्ती बारपाकमा स्थानीयले बैंक खुले आर्थिक कारोबार गर्न सजिलो हुने आशा गरेका हुन् ।बारपाककै पद्मा गुरुङलाई भने भोट हाल्न खासै उत्साह छैन । कुन नेतालाई भोट दिएर जिताएर के भो र ?, प्रश्न गरिन्, दु:ख परे आफैंले टार्नुपर्छ । गाउँका चलाखहरूले मात्र फाइदा लुट्छन् । उनलाई चुनावभन्दा पनि घर उभ्याउने चिन्ताले पिरोलेको छ । सरकारले दिएको ५० हजार टहरो बनाएर सकियो, उनले भनिन्, छोराहरू पढ्दै छन् । कुनै दिन कमाएर बनाउलान् । सरकारले दिने भनेको अनुदान एकमुष्ट दिए घर बनाउन सजिलो हुने उनले बताइन् । भूकम्पले घर भत्केका हामीजस्ता पीडितको घर बनाउन मद्धत गर्न सक्ने नेताले चुनाव जितुन्, उनले भनिन् । स्थानीय तह चुनावमा जितेका उम्मेदवारले पक्षपात गरेको समेत स्थानीयको गुनासो छ । आफ्ना मतदाताको घर मापदण्ड पूरा नगरेका भए पनि जनप्रतिनिधिले अनुदानका लागि सिफारिस दिएर भेदभाव गर्ने गरेको भूकम्पपीडितहरूको भनाइ छ ।स्थानीय रोलबहादुर घले पार्टीभन्दा पनि काम गर्ने नेता छानेर भोट दिनुपर्ने धारणा राख्छन् । उनले भने, जसले काम गर्छ उही नेतालाई भोट दिने हो । पार्टी हेर्नु हुँदैन, राम्रो मान्छे छान्नुपर्छ । जनताको रेखदेख गर्न सक्ने नेताले चुनाव जिते देशकै भलाइ हुने उनले बताए । चुनावको बेला म गर्छु भन्ने त सबै हुन्छन्, उनले भने, हामीजस्ता जनताले भाषणभन्दा पनि काम गर्न सक्ने नेता छान्न सक्नुपर्छ । भूकम्पपछिको पुनर्निर्माणमा ढिलाइ भएकाले यो कामलाई गति दिन सक्ने नेता रोज्नुपर्ने स्थानीयको तर्क छ । दुई वर्षअघि हाम्रो बारपाकमा बन्छ भनेर शिलान्यास गरेको भूकम्प स्मृति पार्क अहिलेसम्म बनाउन सुरु भएन, स्थानीय किसाराम घलेले भने, बारपाकलाई माया गरेर विकास निर्माणमा ध्यान दिने उम्मेदवारले जिते सबैको राम्रो हुन्छ । यसअघि क्षेत्र नम्बर ३ मा पर्ने बारपाक राज्य पुन:संरचनापछि क्षेत्र नम्बर २ मा गाभिएको छ । बाबुराम भट्टराई र नारायणकाजी श्रेष्ठ प्रतिस्पर्धी उम्मेदवार बनेका कारण दुईमध्ये कुन नेता उपयुक्त भनेर छान्न मतदाताको ध्यान खिचिएको छ । दुवै नेताले मतदाताको माग बुझेर विकासको एजेन्डासहित मत माग्दै हिँडेका छन् । भट्टराईले बारपाक पुगेर आफू अर्थमन्त्री र प्रधानमन्त्री हुँदा बारपाकको बाटो खोलेको भन्दै मतदाताको मन जित्न खोजे । कालोपत्रे गर्न पहल गर्नेसमेत बताए । श्रेष्ठले संवाददातासँग भट्टराईको भनाइको खण्डन गर्दै माओवादी नेतृत्वको सरकारले बाटो खोल्न बजेट छुट्याएको तर्क गरे । व्यक्तिले भन्दा पार्टीको सरकार बनेपछि विकासको पहल गर्ने भन्दै उनले पुन: वामपन्थी सरकार बनाएर मद्धत गर्ने बताए । उनी पनि छिट्टै चुनावी प्रचारमा बारपाक जाने तयारीमा छन् । क्षेत्र नम्बर २ को प्रदेश ख मा पर्ने बारपाकमा लोकतान्त्रिक र वाम गठबन्धनबाट प्रकाशचन्द्र दुवाडी र अमर तमु उम्मेदवार छन् । भट्टराई र श्रेष्ठसँगै मतदाता भेटेर उनीहरूले पनि विकासे एजेन्डा देखाएर मत मागिरहेका छन् ।"
ईपीजी बैठक सर्यो,"काठमाडौं (कास) नेपाल र भारतबीच रहेका सबैखाले सन्धि र सम्झौता पुनरावलोकनका लागि सुझाव दिन बनेको प्रबुद्ध व्यक्ति समूह (ईपीजी) को छैटांै बैठक केही समयका लागि सरेको छ । नेपाल र भारत दुवै पक्षको सहमतिमा बैठक सारिएको हो । पाँचौं बैठकसम्म भएका दुईपक्षीय सहकार्यलाई अन्तिम रूप दिने भन्दै दिल्लीमा शनिबार र आइतबार तय भएको छैटौं बैठक अन्तिम समयमा भारतले सार्न आग्रह गरेको हो । समूहका बैठक र छलफल निरन्तर भइरहे पनि सरकारलाई दिने सुझावलाई अन्तिम रूप दिन बाँकी छ । बैठकको अर्को मिति तय गरिएको छैन ।भारतका तर्फबाट सदस्य रहेका जयन्त प्रसाद बिरामी भएकाले अघिल्लो बैठकमा सहभागी थिएनन् । उनी सहभागी हुन नसक्ने भएकैले यो बैठक पनि सारिएको कूटनीतिक स्रोतले बतायो । नेपालमा हुन लागेको प्रतिनिधिसभा र प्रदेशसभा निर्वाचनलाई ध्यानमा राखेर पनि बैठक सारिएको अनुमान अधिकारीहरूको छ । नेपाल पक्षका संयोजक डा भेखबहादुर थापाले सबैको सहभागिता नहुने अवस्था र नेपालको निर्वाचनका कारण केही साता सार्नुपरेको बताए । आपसी सम्पर्क र छलफल निरन्तर भइरहेको छ । काम रोकिन्न, बैठक केही समय सरेको हो । हामी यसलाई अन्तिम रूप दिने गरी काम गरिरहेका छौं, थापाले भने । सन् १९५० को शान्ति तथा मैत्री सन्धिको विषयमा भएका राय र चासो तथा सीमा व्यवस्थापन, डुबानको विषय, व्यापार सम्झौतालगायतको विषयमा पत्राचार र टेलिफोन सम्पर्कमार्फत छलफल भइरहेको जानकारी एक सदस्यले दिए । ईपीजीका नेपाल पक्षका एक सदस्य राजन भट्टराई निर्वाचनमा व्यस्त रहनुलाई पनि बैठक सारिनुको एउटा कारण मानिएको छ ।"
बलिउडमा जो भए आफ्नै बलबुतामा स्थापित,"बलिउडलाई रहस्यमयी मानिन्छ । कतिपय यो दुनियाँमा छिर्न असाध्यै मुस्किल रहेको बताउँछन् । कोही चाहिँ आफूमा क्षमता छ भने बलिउड स्वागतका लागि तम्तयार रहेको सुनाउँछन् । यद्यपि, त्यहाँ नातावाद वा भाइभतिजावादको प्रसंग धेरै आउने गरेको छ । बिनाकुनै गडफादर वा नजिकका मान्छेबेगर बलिउडमा काम पाउन गाह्रो हुने कतिपय सेलेब्रिटी स्वयंले बताउने गरेका छन् । निर्मातानिर्देशकसँग गहिरो चिनजान वा नाता नभएसम्म ठूलो ब्यानरका फिल्मको त कल्पनै नगरे हुने तिनको अनुभव छ । तर, त्यस्तै जटिलतामा केही सेलेब्रिटी अपवाद छन् । कसैको हैँसेबिना नै तिनले आफूलाई स्टार बनाएको देख्न सकिन्छ । मसला डटकमले बलिउडका सेल्फमेड आर्टिस्टमा विद्या बालन, कंगना रनावत, नवाजुद्दिन सिद्धिकी, रणवीर सिंह र अनुष्का शर्मालाई उल्लेख गरेको छ । यी कलाकार आफ्नै क्षमताले माथि आएको उसको विश्लेषण छ । स्टार किडलाई पनि गाह्रै भयो होला, वेबसाइटमा भनिएको छ, तर, फिल्म ब्याकग्राउन्ड नभएकालाई भन्दा तिनलाई अवश्य सजिलो थियो ।पिंकभिल्ला म्यागजिनले चाहिँ सन् १९९० र २००० का स्टार किड र सेल्फमेड आर्टिस्टको सूची नै निकालेको छ । सूचीमा अनिल कपुर, गोविन्दा, सञ्जय दत्त, सलमान खान, सैफ अली खान, अजय देवगन, सनी देवल, रविना टण्डन, रानी मुखर्जी र काजोललाई ९० को दशकका स्टारकिड भनिएको छ । स्थापित कलाकारका छोराछोरी भएकाले तिनलाई फिल्म क्षेत्रमा प्रवेश गर्न धेरै सहज भएको थियो । त्यहीताका माधुरी दीक्षित, शाहरूख खान, अक्षय कुमार, जुही चावला र ऐश्वर्या रायलाई भने सेल्फमेडको उपमा दिइन्थ्यो ।सन् २००० को दशकमा प्रिटी जिन्टा, विपाशा वसु, प्रियंका चोपडा, कट्रिना कैफ, दीपिका पादुकोणलगायत सिनमा आए । एक्लो संघर्षले नै यिनलाई सेलेब्रिटी बनायो । अर्कातिर करिना कपुर, हृतिक रोशन, अभिषेक बच्चन, रनवीर कपुर, शाहिद कपुर, वरुण धवन, आलिया भट्ट, सोनाक्षी सिन्हा र सोनम कपुर आफ्ना अग्रजको पथ पछ्याउँदै फिल्म क्षेत्रमा आएका थिएछन् । मुम्बईमै जन्मेहुर्केकी भए पनि विद्या बालन फिल्मी दुनियाँबाट पर थिइन् । सोह्र वर्षको उमेरमा उनले पहिलो पटक एकता कपुरको सिटकम हम पाँच मा काम गरेकी थिइन् । त्यसपछि विभिन्न विज्ञापन र म्युजिक भिडियोमा अभिनय गर्दै उनले परिणीता फिल्मबाट बलिउडमा डेब्यु गरेकी थिइन् । पहिलो फिल्मबाटै राष्ट्रिय पुरस्कार पाएपछि उनको बाटो फराकिलो बनेको थियो । अहिलेका चर्चित अभिनेता रणवीर सिंहले बलिउड छिर्न खुबै कसरत गर्नुपर्यो । उनले थुप्रै फिल्मका लागि अडिसन दिए । तर, कतै छानिएनन् । सानातिना भूमिकाका लागि प्रस्ताव आउँथे । उनी दिक्क हुन्थे । धेरै फ्रस्ट्ेरसन हुन्थ्यो, रणवीर भन्छन्, म गलत क्षेत्रमा त आउँदै छैन भन्ने लाग्थ्यो । तर, बिस्तारै काम बन्दै गयो ।"
इन भोग,"काठमाडौं (कास) रात छिप्पिँदै थियो । चिसो बढ्दै थियो । एक हूल पुुरुष मोडल कम्मरमाथि चाहिँ कोट मात्रै लगाएर र्याम्पमा देखा परे । दर्शकलाई यो दृश्य कौतूहलपूर्ण लागेको उनीहरूको हाउभाउबाट बुझिन्थ्यो । दरबारमार्गस्थित अन्नपूर्ण होटलमा बुधबार हाउस अफ फेसनले इन भोग थिममा गरेको फेसन सोमा विभिन्न डिजाइनरका पहिरन प्रदर्शन गरिए । सोमा मिसेक लिम्बू, पूजा बगरिया, कैलाश कुँवर, मनिता थापा, दीपा केसी, उत्कृष्ट वीरविक्रम शाह, अनुुग्रह अधिकारी र होम अफ फेसनका डिजाइनर ड्रेस प्रदर्शन गरिए । हातले बुनेका वान पिस आकर्षक थिए । त्यस्तै, पार्टी वेयर र गाउन सदाबहारलगायतका पहिरन पनि देखाइए । पिंक, क्रिम, ब्ल्याक र मरुन रंगमा बनेका गाउनहरू पनि लोभलाग्दा देखिन्थे ।"
आकाशकी ड्रिमगर्ल बन्दै आश्मा,"काठमाडौं (कास) निर्देशक ऋषिराज आचार्यले आफ्नै पटकथा लेखनमा ड्रिमगर्ल बनाउने घोषणा गरेका छन् । बिहीबार एक कार्यक्रममा आचार्यले ड्रिमगर्लको रूपमा फिल्ममा आश्मा गिरीलाई अनुबन्ध गरेको जानकारी दिए ।देशव्यापी अडिसनपछि आश्मालाई छानिएको उनले बताए । फिल्ममा आश्मा म त तिम्रै हुँ नायक आकाश श्रेष्ठकी ड्रिमगर्ल बन्न लागेकी हुन् । आकाशले तिमीसँग र ब्ल्याक पछि चौथो फिल्मका रूपमा यसलाई रोजेका हुन् । दक्षिण भारतको रिल एन्ड रियल सिनेमा र निर्देशकको आरबी मुभिजको ब्यानरमा संयुक्त निर्माण हुन लागेको फिल्मको सुटिङ शुक्रबारदेखि सुरु हुनेछ । फिल्ममा सरोज खनाल, अर्जुन श्रेष्ठ, विल्सनविक्रम राई, रुपा सुवेदी, पूजा पराजुली, लक्ष्मी गिरी, सुरवीर पण्डितलगायतको पनि मुख्य भूमिका रहनेछ । बिहीबारै गरिएको मुहूर्तमा संविधानविद् डा भीमार्जुन आचार्य, फिल्म निर्देशक शम्भु प्रधान, स्क्रिप्ट राइटर नूतन प्रधान, कलाकार अशोक शर्मा, सञ्चारकर्मीफिल्म निर्देशक लक्ष्मण सुवेदी, अभिनेता अर्जुन श्रेष्ठले फिल्मको सफलताको शुभकामना दिए ।राजधानी, मुस्ताङ, रारा तालका साथै कतारका विभिन्न स्थानमा खिचिने फिल्ममा राहुल राईले क्यामेरा सम्हाल्नेछन् । गम्भीर विष्टको कोरियोग्राफी, सम्राट बस्नेतको द्वन्द्व निर्देशन र अर्जुन पोखरेलले संगीत रहने फिल्मको सम्पादन नवीन निरौलाले गर्नेछन् ।"
खगेन्द्रका कथा,"इटहरी (कास) आकस्मिक सुरुआत र अप्रत्याशित अन्त्य नै कथाको मूल रूप भए पनि त्यसैमा बाँधिरहनुपर्छ भन्ने छैन, प्राडा टंक न्यौपानेले खगेन्द्र थापाको नयाँ कथा संग्रह अतिक्रमण लोकार्पण गरिसकेपछि भने, कथाकारले कथामा घटनाभन्दा बढी चरित्रबाट कथालाई उजागर गरेका छन् ।जागिर लिलामको सूचना कथा पढेपछि अरू पाँचछ कथा आफूले खरर पढेको उनले बताए । कथाले तान्ने भएकाले नै कथाकार अतिक्रमण मा सफल रहेको टिप्पणी गरे ।अच्छा राई रसिक साहित्य प्रतिष्ठानद्वारा आयोजित कार्यक्रममा साहित्यकार वियोग सापकोटाको लिखित अभिव्यक्ति कवि टीका आत्रेयले वाचन गरिन् । संग्रह निकाल्नु आफैंमा चुनौती भएकाले पहिलो सफलता लेखकले पाएको सापकोटाको टिप्पणी थियो । कथाको उठान, पृष्ठभूमि र भाषा अत्यन्त राम्रो भए पनि केही कथा लामा भएको भन्दै उनले फेसबुक र ट्वीटरको जमाना युवापुस्तालाई आकर्षित गर्न कथा छोटो हुनुपर्नेमा जोड दिएका थिए ।१९ सिर्जना रहेको अतिक्रमण मा कथालाई क्लाइमेक्समा छाडिदिनाले पाठकहरू अलि अलमलिने रमेश घिमिरेले औँल्याए । शिक्षासेवी लेखनाथ न्यौपानेले केही कथा आत्मा छुने रहेको ठोकुवा गरे । एउटा निम्न तहको कर्मचारीको पीडा, जनयुद्धको चेपुवा, विदेश गएर ज्यालामजदुरी गर्ने तर नेपाल आएर फाइँफुट्टी लगाउने चरित्रलाई कथाकारले टिपेको कवि अनिल पौडेलले बताए ।धनकुटामा जन्मेका कथाकार थापा सेवानिवृत्त निजामती कर्मचारी हुन् । यसका उनका गीत संग्रह र एल्बम निस्किसकेका छन् ।"
चित्रकारले दिए सहयोग,"कास्की (कास) चित्रकारहरू चित्र प्रदर्शनीमा भएको बिक्रीबाट संकलित ६५ हजार रुपैयाँ बाढीपीडितका लागि प्रधानमन्त्री दैवीप्रकोप राहत कोषमा जम्मा गरेका छन् । सृजनशील कलाकार समूह कास्कीका संयोजक नगेनसिंह ठकुरीको नेतृत्वमा कलाकर्मीले रकम जम्मा गर्न विहीवार कास्कीका प्रजिअ तारानाथ अधिकारीलाई हस्तारण गरे । बाढीपीडितलाई सहयोग गर्ने उद्देश्यले गरिएको प्रदर्शनीमा २७ चित्र बिक्री भएका थिए । दुर्गा बराल, क्षेत्रलाल कायस्थ र संयोजक ठकुरीसँगै एक दर्जन कलाकर्मीका चित्र बिक्री भएको रकममध्ये ५० प्रतिशत समूहको कोषमा राखेर ५० प्रतिशत सरकारलाई हस्तान्तरण गरिएको समूहले जनाएको छ ।"
तामाकोसी ३ जलविद्युत् आयोजनाकार्यान्वयन नगर्न अन्तरिम आदेश,"काठमाडौं तामाकोसी तेस्रो जलविद्युत् आयोजनाको सर्वेक्षणका लागि टीबीआई होल्डिङसँग भएको सम्झौता कार्यान्वयन नगर्न सर्वोच्च अदालतले अल्पकालीन अन्तरिम आदेश जारी गरेको छ ।ऊर्जा मन्त्रालयले कानुनविपरीत टीबीआई होल्डिङलाई सर्वेक्षण लाइसेन्सको अनुमति दिएको भन्दै दुई दिनअघि सर्वोच्चमा रिट निवेदन परेको थियो । त्यसमाथि न्यायाधीश तेजबहादुर केसीको एकल इजलासले दुवै पक्षलाई छलफलमा बोलाउने निर्णय गर्दै उक्त सम्झौता तत्काल अघि नबढाउन बुधबार आदेश जारी गरेको हो । विषयवस्तुको गम्भीरतामा दुवै पक्ष राखी छलफल गर्नुपर्ने देखिएको उल्लेख गर्दै अदालतले आगामी २९ गते प्रमाण कागजातसहित उपस्थित हुन आदेश जारी गरेको छ । ऊर्जा मन्त्रालयले गत असोज २५ मा टीबीआईलाई सर्वेक्षण लाइसेन्सको अनुमति दिएको थियो । सर्वोच्चले प्रधानमन्त्री तथा मन्त्रिपरिषदको कार्यालय, ऊर्जा मन्त्रालयसहित सरोकारवाला पाँच निकायको नाममा अन्तरिम आदेश जारी गरेको हो । अधिवक्ता खडगबहादुर बुढाथोकीले सार्वजनिक खरिद ऐन २०६३, लगानी बोर्ड ऐन २०६८ र सुशासन ऐन २०६४ को व्यवस्था उल्लंघन गर्दै उक्त आयोजनाको सर्वेक्षण लाइसेन्सको अनुमति दिएको भन्दै खारेजको माग गरी रिट दर्ता गराएका हुन् । लगानी बोर्ड ऐनअनुसार लगानी बोर्डको क्षेत्राधिकार भएको, सर्वाजनिक खरिद ऐनअनुसार प्रतिस्पर्धा गराउनुपर्ने र सुशासन ऐनअनुसार सरोकारवाला निकायसँगको समन्वयमा मात्रै अनुमति दिनुपर्ने व्यवस्थाहरूको उल्लंघन गरेको जिकिर अधिवक्ता बुढाथोकीले गरेका छन् । अधिवक्ताहरू सुनीलकुमार पोखरेल, जगदीशचन्द्र आचार्य र बुढाथोकिसहितको बहसपछि तत्काल कार्यान्वयन नगर्नु भनी अन्तरिम आदेश जारी भएको हो । लगानी बोर्डले पनि अनुमति दिने ऊर्जा सचिव अनुपकुमार उपाध्याय, प्रधानमन्त्री शेरबहादुर देउवा, उपप्रधान तथा ऊर्जामन्त्री कमल थापा, अर्थमन्त्री ज्ञानेन्द्रबहादुर कार्की, मुख्य सचिव लोकदर्शन रेग्मी, प्रधानमन्त्री कार्यालयका पूर्वाधार हेर्ने सचिवलाई पत्राचार गरी टीबीआईलाई दिएको अनुमति रद्द गर्न माग गरिसकेको छ । पाँच सय मेगावाटभन्दा बढी क्षमताको जलविद्युत् आयोजनाको क्षेत्राधिकार बोर्डको रहेको, उक्त आयोजनालाई आवश्यक लगानीको स्रोत जुटाउन अन्तर्राष्ट्रियस्तरमा मार्केटिङ गरिरहेको, केही अन्तर्राष्ट्रिय कम्पनीहरूले लगानीका लागि आशयपत्र पेस गरिसकेको सन्दर्भमा विश्वसनीयतामाथि प्रश्न उठ्ने र लगानीको वातावरणमा समेत असर गर्ने भन्दै अनुमति रद्दको माग गरिएको हो । अनुमति रद्द गरेर आयोजना विकास मोडालिटीको विषयमा मन्त्रालयलाई राय उपलब्ध गराउनसमेत पत्राचार गरिएको छ ।ऊर्जा मन्त्रालयले ६ सय ५० मेगावाट क्षमताको उक्त आयोजनाको सर्वेक्षण लाइसेन्स कानुनविपरीत टीबीआई होल्डिङ कम्पनीलाई दिएको हो । ऊर्जा मन्त्रालयको कार्यभारबाट हटाएर बिनाविभागीय मन्त्री बनाइएका महेन्द्रबहादुर शाहीको दबाबमा ऊर्जा सचिव अनुपकुमार उपाध्यायले उक्त कम्पनीलाई सर्वेक्षण लाइसेन्स दिएका हुन् । लाइसेन्स अनुमति पाउने टीबीआई होल्डिङ कम्पनीका गैरआवासीय नेपाली संघ (एनआरएनए) का अध्यक्ष भवन भट्टको हो ।प्रधानमन्त्रीको अध्यक्षतामा बसेको लगानी बोर्ड बैठकले उक्त आयोजना बोर्डले पीपीपी मोडलमा बनाउने निर्णय गरिसकेको छ । ०७२ माघ १० गतेको प्रधानमन्त्रीको अध्यक्षतामा बसेको बोर्ड बैठकले उक्त आयोजना सार्वजनिक निजी साझेदारी (पीपीपी) मोडेलमा विकास निर्णय गरेको थियो । आयोजना विकास मोडालिटीबारे बोर्ड बैठकले ०७३ पुस २५ गते पाससमेत गरिसकेको छ । यस विषयमा सचिव उपाध्यायकै कार्यकक्षमा पटकपटक छलफल भएको तर त्यसलाई बेवास्ता गर्दै पछिल्लो समय भएको सम्झौताबारेमा बोर्डले पत्रमार्फत आपत्ति जनाएको छ । उद्योग मन्त्रालय तथा लगानी बोर्डले संयुक्त रूपमा २०७३ फागुनमा आयोजना गरेको लगानी सम्मेलनपश्चात् तामाकोसी तेस्रोमा लगानीकर्ताहरूबाट आशयपत्र पेस गरिसकेका छन् । सम्मेलनपश्चात् उपलब्ध गराइएको विवरणअनुसार छवटा चिनियाँ कम्पनी, दुईवटा जापानी र बेलायतको एक कम्पनीले तमाकोसी ३ आयोजनामा लगानीको आशयपत्र पेस गरेका हुन् । आशयपत्र पेस गर्ने र अन्य अन्तर्राष्ट्रिय कम्पनीहरूसमेतले सहभागी हुन पाउने गरी बोर्डले अन्तर्राष्ट्रिय प्रतिस्पर्धा गर्ने तयारी गरिरहेको जनाएको छ । ऊर्जा सचिव उपाध्यायले विद्युत् ऐन २०४९ को व्यवस्था प्रयोग गरी बिनाप्रतिस्पर्धा उक्त आयोजना टीबीआई कम्पनीलाई दिएका हुन् । उक्त ऐनभन्दा पछि बनेको लगानी बोर्ड ऐनले ५ सय मेगावाट वा त्यसभन्दा बढी क्षमताका आयोजनाको लाइसेन्स दिनेबारे विद्युत् ऐनको व्यवस्थालाई काटिसकेको छ । लगानी बोर्ड ऐनको दफा ९ मा प्रचलित कानुनमा जुनसुकै कुरा लेखिएको भए तापनि देहायको कुनै परियोजना कार्यान्वयन गर्न आवश्यक हुने लगानी यस ऐनबमोजिम कार्यान्वयन गरिने उल्लेख छ । सोही दफाको झ मा पाँच सय मेगावाट वा सोभन्दा बढी क्षमताको जलविद्युत् उत्पादन परियोजनामा हुने लगानीसम्बन्धी निर्णय लगानी बोर्डले गर्ने उल्लेख छ । यस व्यवस्थाको उल्लंघन गर्दै सचिव उपाध्यायले उक्त सम्झौतापूर्व लाइसेन्स नीति महाशाखाको रायसमेत नलिई अनुमति दिएका हुन् ।लगानी जुटाउने आधारसमेत टीबीआईले पेस गरेको छैन । उक्त आयोजनाको लागत करिब १ खर्ब ३० अर्ब रुपैयाँ लाग्ने अनुमान गरिएको छ । भट्ट एनआरएनएको सम्मेलनमा आएकै बेला उनको कम्पनीले लाइसेन्सका लागि आवेदन दिएको थियो । आवेदन दिएको एक साता नबित्दै सर्वेक्षण लाइसेन्स दिएको हो । यो आयोजनाबारे चर्चा सुरु भएको दशक बितिसक्यो । सन् २००७ मा नर्वेली कम्पनी स्टयाटक्राफ्टले तामाकोसी ३ को सर्वेक्षण लाइसेन्स लिई अध्ययन गरेको थियो । उक्त आयोजनाको विस्तृत इन्जिनियरिङ अध्ययनसमेत गरिसकेको छ । उक्त कम्पनीले विद्युत् भारतमा निर्यात गर्ने उद्देश्यले भारतीय साझेदारसमेत खोजेको थियो । भारतले चासो नदिएपछि लगानी जुटाउन नसकेको नर्वेली कम्पनीले ०७२ पुसमा भूकम्प, नेपालको पछिल्लो अवस्था र आफ्नै नीतिगत अवस्थाका कारण बाहिरिएको जानकारी बोर्डलाई दिँदै बाहिरिएको थियो ।"
पाइपलाइनलाई तीव्रता दिन भारतीय टोली आयो,"काठमाडौं रक्सौलअमलेखगन्ज पेट्रोलियम पाइपलाइन निर्माण प्रक्रिया अघि बढाउन भारतीय आयल कर्पोरेसन्स (आईओसी) को टोली नेपाल आएको छ । पाइप बिछयाउनका लागि नेपालतर्फबाट प्रक्रियागत रूपमा ढिला भएपछि आईओसीको टोली बिहीबार नेपाल आएको हो । आयल निगमका प्रवक्ता वीरेन्द्र गोइतका अनुसार आईओसीको तीन सदस्यीय टोली बिहीबार आइपुगेको हो । आईओसीको टोलीसँग समीक्षात्मक बैठक भयो, गोइतले भने, शुक्रबार र शनिबार रक्सौलअमलेखगन्जको स्थलगत अनुगमनअध्ययन गरेर निष्कर्षमा पुग्छौं । बिहीबार आईओसी र यहाँको प्रगतिबारे छलफल भएको उनले बताए । निगमका अनुसार पाइपलाइन बिछयाउन आईओसीले सम्पूर्ण प्रक्रिया पूरा गरिसकेको छ । पाइपका लागि टेन्डर आह्वान गरेर कम्पनी छनोट भइसकेको छ ।आईओसीले छिट्टै पाइप बिछयाउन चाहन्छ । उनीहरूले मंसिर दोस्रो साताबाट पाइप ढुवानी गर्ने जनाएका छन्, गोइतले भने । पाइप र फिटिङ सामग्री राख्नका लागि निगमले वीरगन्ज चिनी कारखानाको जग्गा दुई वर्षका लागि भाडामा लिएको छ । मासिक २ लाख रुपैयाँ तिर्ने सर्तमा दुई बिघा भाडामा लिइएको हो ।अमलेखगन्ज क्षेत्रीय कार्यालयका प्रमुख तथा पाइपलाइन प्रोजेक्टका म्यानेजर प्रदीप यादवका अनुसार पाइपलाइन निर्माणको सवालमा भारतीय पक्षले फास्टट्रयाकमा काम गरेका छन् । तर, नेपालका तर्फबाट प्राविधिक समस्याका कारण ढिलाइ भएको हो ।पाइप बिछयाउनका लागि करिब ३ सय घर टहरा र २ वटा मन्दिर भत्काउनुपर्ने भएकाले ढिलाइ भएको बताए । घरटहरा भत्काउन प्रहरी प्रशासनको सहयोग चाहिन्छ । तर, स्थानीय चुनावसँगै प्रदेशको चुनावले थप ढिलाइ भएको छ, उनले भने । घर टहरा भत्काउनका लागि प्रमुख जिल्ला अधिकारी र प्रहरीबीच समन्वयसमेत हुन सकेको छैन । डिटेल इन्जिनियरिङ प्रोजेक्ट अध्ययनअनुसार जमिनको माथिल्लो तहबाट २५ मिटरको गहिराइबाट पाइप ओछयाउने योजना छ । पाइपलाइन प्रयोगमा आएपछि प्रतिघण्टामा दुई लाख लिटर इन्धन अमलेखगन्जको डिपोमा खसाल्ने लक्ष्य राखिएको छ । दोस्रो चरणमा अमलेखगन्जको डिपोसँगै रहेको वन क्षेत्र अधिग्रहण गरी ३३६ हेक्टरमा अर्को भण्डारण गृह निर्माण गरिने यादवले बताए । आईओसीले अघि सारेको रक्सौलदेखि अमलेखगन्जको पाइपलाइनको योजना परिवर्तन गरी अब मोतीहारीरक्सौलअमलेखगन्जको रुट तय गरेको छ । रक्सौलमा भएको आईओसीको चारैतर्फ ठूलो मानव बस्ती विस्तार भइसकेको छ । मानव बस्तीले ठूलो परिमाणमा जनधनको क्षति व्यहोर्न सक्ने आकलन गर्दै रुट परिवर्तन गरी मोतीहारीसँग जोड्ने तयारी गरेको हो । मोतीहारीमा डिपो निर्माण गर्न आईओसीले जग्गासमेत खरिद गरिसकेको छ । यादवका अनुसार रेल मार्गले रक्सोलमा इन्धन भण्डारण गर्न कठिनाइ भएकाले पनि मोतीहारीबाट बनाउन लागेको हो । मोतीहारीदेखि अमलेखगन्जसम्मको ६८९६ किलोमिटर पाइपलाइन निर्माण क्षेत्र हो । यसअघि रक्सौलदेखि अमलेखगन्जसम्म ४१ किलोमिटर तय गरिएको थियो । पाइपलाइनको ३९ किलोमिटर हिस्सा नेपाली भूभाग र बाँकी २ किलोमिटर भारततर्फ पर्ने जनाइएको छ । नयाँ अध्ययनबाट अमलेखगन्जबाट सिमानासम्म ३६२८ र सीमाबाट मोतीहारीसम्म ३२६८ किलोमिटर हुने यादवले बताए ।प्रवक्ता गोइतका अनुसार पाइपलाइन निर्माणमा धेरै चुनौती छन् । नेपाली पक्ष अगाडि सडकको जग्गा व्यवस्थापन, विद्युत् र टेलिफोनको पोल सार्ने, वन क्षेत्र अधिग्रहण गर्ने र बस्ती उठाउने मुख्य चुनौती खडा भएको छ । यसमध्ये अहिलेसम्म सडकसम्बन्धी समस्या मात्रै समाधान भएको छ । सडक किनारबाट पाइप लाइन ओछयाउँदा भत्किने सडकको मर्मत सम्भारका लागि निगममार्फत सडक विभागलाई ८ करोड रुपैयाँ उपलब्ध गराउने निर्णय भइसकेको छ । तर, बस्ती, पोलहरू सार्नुपर्ने चुनौती छ, उनले भने । रक्सौल अमलेखगन्ज पेट्रोलियम पाइपलाइन निर्माण भए ग्याासबाहेकका अन्य पेट्रोलियम पदार्थ ल्याउन सकिन्छ । पाइपलाइनले पेट्रोलियम पदार्थको शुद्धता कायम राख्न र चुहावट नियन्त्रणमा पनि सहयोग पुग्नेछ । पाइपलाइनबाट आयात गर्दा प्राविधिक त्रुटि न्यून हुन्छ । भन्सार नाकामा हुने सवारी जाम र हडतालको मार पनि कम हुनेछ ।"
विद्युत् थपिँदा उद्योगीलाई राहत,"हेटौंडा (कास) हेटौंडा औद्योगिक क्षेत्रका उद्योगहरूले अब विद्युत्को समस्या भोग्न नपर्ने भएको छ । उद्योगहरूले तीन सिफ्ट उत्पादन गर्न सक्ने भएका छन् । विगतमा विद्युत् आपूर्तिको समस्याले गर्दा उद्योग मुस्किलले २ सिफ्ट सञ्चालन हुँदै आएका थिए ।गत आइतबारदेखि ५ मेगावाट विद्युत् थप भएपछि औद्योगिक क्षेत्रका उद्योगहरूले राहत महसुस गरेका छन् । विद्युत्को अभावमा सञ्चालन हुन नसकेका नयाँ उद्योगहरू पनि सञ्चालनमा आउने उद्योगीहरूले जनाएका छन् । औद्योगिक क्षेत्रका पुराना उद्योगहरू विद्युत्को अभावमा क्षमताअनुसार सञ्चालनमा आएका थिएनन् भने नयाँ उद्योगहरू विद्युत्को अभावले सुचारु नै हुन सकेका थिएनन् । औद्योगिक क्षेत्रमा ५ मेगावाट विद्युत् थप भएकाले उद्योगीहरूलाई थप राहत भएको छ, उद्योग संघ हेटौंडाका अध्यक्ष नवराज अर्यालले भने, विद्युत्को समस्याले गर्दा पुराना उद्योगहरू क्षमताका साथ चल्न सकेका थिएनन् भने नयाँ उद्योगहरूले उत्पादन नै सुरु गर्न सकेका थिएनन् ।हेटौंडा औद्योगिक क्षेत्रमा विद्युत् थप गर्नका लागि सरकारले हेटौंडा उपमहानगरपालिका ८ कमानेस्थित विद्युतको सबस्टेसनबाट विद्युत् आपूर्ति गर्न गत आवमा रकम विनियोजित गरेको थियो । विद्युत् प्राधिकरणले विगत वर्षदेखि कमानेको छुट्टै फिडरबाट ५ मेगावाट विद्युत् आपूर्ति गर्ने कार्य सुरु गरेको थियो । प्राधिकरणको सुस्तगतिका कारण औद्योगिक क्षेत्रमा विद्युत् आपूर्ति गर्न एक वर्ष लागेको हेटौंडा औद्योगिक क्षेत्र व्यवस्थापन लिमिटेडले जनाएको छ । ५ मेगावाट विद्युत् थप भएपछि अहिले हेटौंडा औद्योगिक क्षेत्रले १० मेगावाट विद्युत् उद्योगहरूलाई वितरण गर्न सक्छ, व्यवस्थापन लिमिटेडका इन्जिनियर निमेष अधिकारीले बताए । आवश्यक पर्दा थप २ मेगावाट अर्थात् १२ मेगावाटसम्म विद्युत् आपूर्ति गर्न सकिन्छ, उनले भने । औद्योगिक क्षेत्रभित्र प्राधिकरणले दैनिक २ घण्टा मात्र लोडसेडिङ गर्ने गरेको छ । त्यसलाई पनि हटाउने तयारीमा प्राधिकरण लागिरहेको छ । हेटौंडा कपडा उद्योगको २० बिघा जमिनमा स्थापना गरिएको नयाँ उद्योगहरू विद्युत्का कारणले सञ्चालनमा आएका थिएनन् । अब ती उद्योगहरूलाई विद्युत् तत्कालै उपलब्ध गराउँछौं, अधिकारीले भने । उद्योगीहरू विद्युतको नियमित लोडसेडिङले भन्दा पनि अघोषित लोडसेडिङको मारमा परेका थिए । दैनिक १५२० पटक ट्रिपिङ हुने गरेको थियो, जसले गर्दा उद्योगको मेसिन बिग्रने डर थियो, अर्यालले भने, अहिलेलाई यो समस्या पनि टरेको छ ।कमानेस्थित सबस्टेसनबाट ६ महिनाभित्रमा थप ५ मेगावाट विद्युत् औद्योगिक क्षेत्रमा ल्याउन सकिने व्यवस्थापन लिमिटेडले जनाएको छ । क्षेत्रमा अहिले दैनिक ८ देखि १० मेगावाट विद्युत् खपत हुने गर्छ । निर्माण भइसकेका नयाँ उद्योगहरूलाई उत्पादन सुरु गर्न व्यवस्थापन लिमिटेडले विद्युत् आपूर्ति गर्न सक्ने अवस्थामा रहेको छ । क्षेत्रभित्र ९४ वटा उद्योगहरू सञ्चालनमा छन् । २९ वटा उद्योगहरू निर्माणाधीन अवस्थामा छन् भने ९ वटा उद्योगहरू बन्द छन् । ६ वटा उद्योगले विद्युतको अभावमा उत्पादन सुरु गर्न सकेका छैनन् ।"
क्वारेन्टाइनमा आधुनिक प्रयोगशाला,"नेपालगन्ज क्षेत्रीय पशु क्वारेन्टाइन कार्यालयले भन्सारमा आधुनिक प्रयोगशाला स्थापना गरेको छ । क्वारेन्टाइनले नेपालगन्जस्थित चेकपोस्टमा मुलुकमै पहिलोपल्ट प्रयोगशाला सुरु गरेको हो । अब व्यवस्थित र आधुनिक तरिकाले परीक्षण गरेपछि मात्र स्वस्थ पशुजन्य उत्पादन नेपाल भित्रनेछन् । यसअघि प्रयोगशाला अभावमा प्राविधिकले सुँघेर, छामेर र हेरेर पशुजन्य सामग्री नेपाल भित्र्याउन अनुमति दिने गरेका थिए । प्रयोगशाला स्थापना भएपछि पशुहरूका रगत, माछाका नमुना, दूध, गोबरलगायत जाँच्न सकिनेछ । वरिष्ठ पशु चिकित्सक डा शंकर पाण्डेका अनुसार भवनसहित करिब २० लाख रुपैयाँको लगानीमा प्रयोगशाला स्थापना भएको हो । सोलारसमेत जडान गरिएकाले जुनसुकै समयमा पनि भारतबाट आउने पशुजन्य सामग्री नेपाल भित्र्याउन सकिने भएको छ । नेपालका अन्य क्वारेन्टाइनमा हालसम्म यस्तो सुविधा नभएको पाण्डेले बताए । कृषि मन्त्रालयअन्तर्गतको उच्च मूल्य कृषि आयोजनाको सहयोगमा भवनसहितको प्रयोगशाला स्थापना गरिएको चेकपोस्टले जनायो । चौमासिक लक्ष्यअनुसार नेपाल भित्रने पशुको नमुना सुर्खेतमा रहेको क्षेत्रीय ल्याबमा लगिन्थ्यो । हामीले नेपाल भित्रने पशुको अवस्था कस्तो छ भन्नेबारे परीक्षणका लागि चारचार महिनामा चेकजाँच गर्न सुर्खेत पठाउँथ्यौं, उनले भने, उताबाट रिपोर्ट आउन ढिलो हुने र यता व्यवसायीले नाकामा पशु होल्ड गर्न नमान्ने समस्या थियो । पाण्डेका अनुसार सुर्खेतबाट रिपोर्ट आउने समयमा त्यो वस्तु उपभोग भइसकेको हुन्थ्यो । जसका कारण स्वस्थ पशु मात्र नेपाल भित्र्याउन लामो समयदेखि समस्या थियो । दूध र माछामा मिसावट हुने तथा पीपीआर संक्रमित बाख्रा नेपाल भित्रने गरे पनि अब समस्याको समाधान हुने पाण्डेले बताए । उनका अनुसार पशुमा रोग भित्रिँदा मानिस र नेपालमा पालन गरिएका पशुमा सर्ने जोखिम कम गर्न प्रयोगशालाको स्थापना गरिएको हो ।गत वर्षसम्म भारतबाट सबैभन्दा बढी खसीबोका भित्रिने नाका रुपैडिया हो । क्वारेन्टाइनका अनुसार गत वर्षसम्म यो नाका हुँदै आएका खसीबोकाहरू काठमाडौं, पोखरा र पूर्वी सहर पुग्थे । भारतमा सबैभन्दा बढी झाँसी, कल्फी र कानपुरमा खसीबोकाको व्यापार हुन्छ । त्यहाँका व्यापारीले नेपाल भित्र्याउन रुपैडिया र कृष्णनगर नाका प्रयोग गर्दै आइरहेका छन् । गत वर्ष नेपालगन्ज नाका हुँदै २ लाख १० हजार ८ सय ६७ वटा खसीबोका नेपाल भित्रिएका थिए । अघिल्लो वर्ष १ लाख ६३ हजार ८ सय खसीबोका नेपाल ल्याइएका थिए । भन्सारका अनुसार माछा, दूधलगायतका पशुजन्य सामग्रीसमेत उल्लेख्य रूपमा यो नाकाबाट भित्रिरहेका छन् । चिकित्सक पाण्डेका अनुसार नेपालगन्ज नाकाबाट वार्षिक करिब २ अर्ब रुपैयाँ बढीका पशुजन्य सामग्री नेपाल भित्रने गरेका छन् । यहाँबाट भित्रिएका पशुजन्य सामग्री प्रदेश ५, ६ र ७ का विभिन्न जिल्ला हुँदै राजधानीसम्म पुग्ने गरेको क्वारेन्टाइन कार्यालयले जनायो । प्रयोगशाला स्थापनापछि क्वारेन्टाइनको कामकाज छिटो, सजिलो र भरपर्दो हुने भएको छ ।"
पुरानो व्यापारिक केन्द्र ओझेलमा,"दमक झापाको पुरानो बजारमध्येको एक भद्रपुर, एकताका पूर्वको नाकाकै रूपमा स्थापित थियो । धान, सनपाट र लकडीको व्यापारले पूर्वमा विराटनगरपछिको दोस्रो ठूलो बजारको रूपमा परिचित थियो ।तीन किलोमिटरको दूरीमा रहेको भारतको गलगलिया रेल्वे स्टेसनबाट धान, सनपाट र लकडी भारतको बंगाल, बिहार, केरला, कोचिन, कालिकटलगायतका स्थानमा सप्लाई हुन्थ्यो । २००४ सालदेखि ०१८ भित्रमा ठूलाठूला १४ वटा राइस मिल भद्रपुरमा स्थापना भए । हुलाकी मार्ग हुँदै विराटनगरसम्मको व्यापारले भद्रपुरलाई थप विस्तार गरेको थियो । जिल्लाका पुराना बजारहरू गौरीगन्ज, शनिश्चरे र धुलाबारीको सबै कारोबार भद्रपुरबाटै हुन्थ्यो । काँकडभिट्टा, बिर्तामोड, सुरुंगा, दमकको नामोनिसाना थिएन । अहिले यी बजारहरू पूर्वका प्रमुख सहरको सूचीमा पर्दै गएका छन् । भद्रपुर इतिहास बन्दै गइरहेको छ ।भद्रपुरलाई पुरानै अवस्थामा फर्काउन खासै समस्या नरहेको नगरका पुराना बासिन्दा नरेन्द्र बरालले बताए । उनले भने, अन्तिम अवस्थामा रहेको मेची पुलको निर्माण कार्य पूरा हुने हो र हुलाकी राजमार्ग बन्ने हो भने भद्रपुर फेरि ४० वर्षअघिकै जस्तो अवस्थामा फर्किनेछ । उनले भद्रपुरलाई पुनर्ताजगी दिन राजनीतिक नेतृत्वको सक्रियता प्रमुख आवश्यक देख्छन् ।सरकारले २००८ सालमा पहिलोपटक देशभरका १४ वटा सहरलाई नगरपालिका घोषणा गर्यो । जसमा पूर्वका विराटनगर र भद्रपुर परेका थिए । नगरपालिका भएपछि सहरमा थप लगानी भित्रिए । नगरका बाटाहरू ग्राभेल भए । २००४ सालमा जिल्लाकै पहिलो भद्रपुर हाई स्कुलको स्थापना भएको थियो । बिस्तारै बाल मन्दिर, महेन्द्र पार्क, मेची रंगशाला, मेची क्याम्पस, भन्सार कार्यालय, जिल्लास्तरीय सबै कार्यालयहरू स्थापना हुँदै गए । ३० को दशकमा भद्रपुर एउटा पूर्ण सहरका रूपमा विकास भइसकेको थियो ।०२६ पछि पूर्वपश्चिम राजमार्गको सर्भेसँगै भद्रपुरको भविष्यमाथि कालो बादल मडारिन सुरु भयो । सुरुमा भद्रपुरबाटै राजमार्ग निर्माण गर्ने गरी भएको सर्भेले यहाँका व्यापारी र स्थानीय उत्साही बने । पछि राजा महेन्द्रले काँकडभिट्टालाई नाका बनाउँदै राजमार्गलाई उत्तरतर्फ बनाउने निर्णय लिएपछि भद्रपुर थलियो । राजमार्ग निर्माणपछि यहाँका व्यापारीहरू धुलाबारी, विराटनगर र काठमाडौंतिर पलायन भए ।बिस्तारै राइस मिलहरू बन्द हुन थाले । एकाएक भद्रपुरमा सबैखाले विकासका गतिविधिहरू ठप्प हुन पुग्यो । राजमार्ग निर्माणपछि हुलाकी मार्ग ठप्प बन्यो । काँकडभिट्टाबाट भारतको पानीटयांकी जोड्ने गरी बनेको मेची पुलले भद्रपुरको चहलपहल शून्यमा झार्यो ।अहिले भद्रपुर एउटा पुरानो सहरको चिनारीका रूपमा मात्र रहेको छ । सामान्य व्यापारबाहेक ठूलाखाले कुनै व्यापार छैन । बाटाहरू दिउँदमा धुलाम्मे र वर्षामा हिलाम्मे भएर हिँडिसक्ने अवस्था हुँदैन । अञ्चल अस्पताल सुनसान देखिन्छ । मेची क्याम्पसमा विद्यार्थीको संख्या बर्सेनि घट्दो छ । नगरपालिकाभित्र भएका व्यापारीहरू लगानी थप गर्ने मनस्थितिमा छैनन् । भद्रपुरमा तीनपटक प्रधानपञ्च भएका पुराना उद्योगी ओमप्रकाश सरावगीले भने, त्यतिबेलै मेची पुल बनेको भए भद्रपुर यो अवस्था हुँदैन थियो । ४० वर्षअघि नै तयार भइसकेको एउटा सहरबाट राज्यले कुनै लाभ उठाउन सकेन । मेची पुल बनाउन ध्यान दिएन । उनका अनुसार ००९ सालमै मेची पुल निर्माण समिति गठन भएको थियो ।भद्रपुरमा विकासका सबै पूर्वाधारहरू छन् । जिल्लाका सबै प्रशासनिक कार्यालयहरू छन् । नगरभित्र एयरपोर्ट, रंगशाला, चिया फयाक्ट्री, सिमेन्ट उद्योग, ग्यास उद्योग, राइस प्लान्ट, दाना फयाक्ट्री, प्लाई उद्योग, अञ्चल अस्पताल, बहुमुखी क्याम्पस सञ्चालित छन् । सरावगी भन्छन्, यसपटकको चुनावबाट जितेर जाने नेताले मेची पुल र हुलाकी मार्ग निर्माणका लागि सक्रिय हुन जरुरी छ । साथै यहाँ शिक्षामूलक नयाँनयाँ विषयको अध्ययन, भद्रपुरबाट काँकडभिट्टा हुँदै इलाम जाने बाटो, भद्रपुरबाट हल्दिबारीगोलधाप हुँदै सुनसरीको दुहबी जोड्ने बाटो र रिङरोड निर्माण गर्न सकियो भने भद्रपुरको विकासले फेरि रफ्तार लिन्छ ।"
ग्लोबल आईएमईको १० प्रतिशत बोनस सेयर,"काठमाडौं (कास) ग्लोबल आईएमई बैंकले सेयर सदस्यलाई १०१० प्रतिशत बोनस सेयर र लाभांश वितरण गर्ने भएको छ । बैंकको बिहीबार सम्पन्न एघारौं वार्षिक साधारणसभाले पारित गरेको बोनस सेयरपछि चुक्ता पुँजी ८ अर्ब ८८ करोड रुपैयाँ पुग्ने विज्ञप्तिमा जनाइएको छ । बैंकको १०८ शाखाहरू, १४ राजस्व संकलन काउन्टर, १ सीडीएससी काउन्टर र १२५ एटीएमबाट बैंकिङ सेवा प्रदान गरिरहेको जनाइएको छ । त्यसैगरी बैंकले मलेसिया, दक्षिण कोरिया, कतार, यूएई, बहराइनलगायतका मुलुकबाट रेमिटयान्स सेवासमेत प्रदान गर्दै आइरहेको जारी विज्ञप्तिमा उल्लेख छ ।"
देव: विकास बैंकको एकीकृत कारोबार,काठमाडौं (कास) देव: विकास बैंकले युनियन फाइनान्स र साझा विकास बैंक प्राप्ति गरी एकीकृत कारोबार शुरु गरेको छ । बैंकको चुक्ता पुँजी १ अर्ब ६३ करोड रुपैयाँ पुगेको र अब ४० प्रतिशत हकप्रद सेयर जारी गरिनुको साथै बोनस सेयर वितरण गरिने विज्ञप्तिमा उल्लेख छ । बैंकको शाखा संख्या ४९ वटा पुगेको जनाइएको छ ।
बजाज आरई स्वरोजगार र्याली,काठमाडौं (कास) हुलासचन्द एन्ड कम्पनीद्वारा प्रायोजित बजाज आरई स्वरोजगार र्याली सम्पन्न भएको छ । डेढ लाखमै स्वरोजगार नाराका साथ आयोजना गरिएको र्यालीले २७ दिनको यात्रा पूरा गरेको जनाइएको छ । जारी विज्ञप्तिअनुसार र्यालीबाट बजाज आरईको बारेमा जनचेतना अभिवृद्धि गराउनु र यसमार्फत स्वरोजगार बनाउन अभिप्रेरित गर्नु हो ।
टोसिवाको मल्टिफङसन प्रिन्टर नेपाली बजारमा,"काठमाडौं (कास) वर्ड डिस्ट्रिबुसन नेपालले टोसिवा टेक कम्पनीद्वारा उत्पादित मल्टिफङसन हाइब्रिड प्रिन्टर सार्वजनिक गरेको छ । यस स्टुडिओ ४५०८ एलपी सेरिजको प्रिन्टरबाट कागजपत्र स्थायीको साथै पुन: प्रिन्ट गरी प्रयोग गर्न सकिने सुविधा रहेको विज्ञप्तिमा उल्लेख छ । उक्त प्रिन्टरबाट प्रुफरिडिङ, रुजु गर्ने जस्ता अस्थायी कागजपत्रहरू फेरि प्रिन्टमा प्रयोग गर्न सकिने जनाइएको छ ।"
महत्त्वाकांक्षी दोस्रो बहुक्षेत्रीय पोषण योजना पुसदेखि,"काठमाडौं सरकारले बालबालिकाको पोषण र महिलाहरूको स्वास्थ्यको स्थितिमा सुधार ल्याउँदै समग्र अर्थतन्त्रलाई गति दिने उद्देश्यसहित आउँदो १७ पुसदेखि दोस्रो बहुक्षेत्रीय पोषण योजना लागू गर्ने भएको छ । राष्ट्रिय योजना आयोगको हालैको बैठकले आगामी चार वर्ष (२०१८२०२२) का लागि पोषण योजनाको मस्यौदालाई पारित गरेको हो । मन्त्रिपरिषद्बाट स्वीकृत भएपछि योजना कार्यान्वयनमा जानेछ । यो कार्यक्रम मुलुकभरका ७ सय ५३ स्थानीय निकायमा विस्तार गरिने आयोगका सदस्य गीताभक्त जोशीले जानकारी दिए । योजना अवधिभित्र पाँच वर्षमुनिका बालबालिकाको पुडकोपन हालको ३६ प्रतिशतलाई २८ प्रतिशतमा झार्ने, जन्मँदा कम तौल हुने बच्चाको प्रतिशतलाई २४ प्रतिशतबाट दस प्रतिशतमा झार्ने लक्ष्य राखिएको छ । कार्यक्रममा स्वच्छ खानेपानी पिउने जनसंख्या २६६ प्रतिशतबाट बढाएर ५२५ प्रतिशत पुर्याउने, हाल ६९५ प्रतिशत बालबालिकाले आधारभूत शिक्षा पूरा गर्ने गरेकामा त्यसलाई बढाएर ८५ प्रतिशत पुर्याउनेलगायतका महत्त्वांकाक्षी लक्ष्यहरू राखिएका छन् । पोषणका कार्यक्रमले नवजात शिशुदेखि बालबालिकाको मस्तिष्कको सम्पूर्ण विकास हुने र स्वास्थ्य तथा सबल युवाजनशक्ति उत्पादन हुने अपेक्षा राखिएको छ । त्यसबाट हासिल हुने जनसांख्यिक लाभांशले मुलुकको समग्र आर्थिक समृद्धिमा योगदान दिने दाबी गरिएको छ । कृषि क्षेत्रको उत्पादकत्व बढ्ने, आधारभूत शिक्षादेखि खानेपानी तथा सरसफाइको अवस्थामा सुधार हुने लक्ष्य पनि राखिएको छ ।योजनाबाट पोषणसँग सम्बन्धित विशेष सेवाहरूमा सबैको समान पहुँच हुने र त्यसको उपभोगमा सुधार हुने, पोषण संवेदनशील सेवाहरूको पहुँच र उपभोगमा वृद्धि हुने अपेक्षा गरिएको छ, जोशीले भने, जनस्वास्थ्यसँग सम्बन्धित बानीव्यवहारमा सुधार हुने र पोषणको अवस्थामा सुधार ल्याउन समर्थ बनाउने वातावरणका लागि संघ, प्रदेश तथा स्थानीय तहको नीति, योजना र बहुक्षेत्रीय समन्वयमा सुधार हुुनेछ । योजनाको अनुमानित बजेट ४२ अर्ब २८ करोड रुपैयाँ छ । यसलाई राष्ट्रिय योजना आयोग र स्वास्थ्य, कृषि विकास तथा पशुपक्षी, खानेपानी तथा सरसफाइ, महिला, बालबालिका ताथ समाज कल्याण, शिक्षा, संघीय मामिला तथा स्थानीय विकास मन्त्रालयमा भाग लगाइएको छ । सबैभन्दा बढी बजेट स्वास्थ्य मन्त्रालयअन्तर्गतका कार्यक्रममा २९ प्रतिशत र शिक्षाका कार्यक्रमका लागि २५ प्रतिशत खर्च हुने अनुमान गरिएको छ । योजना कार्यान्वयनका क्रममा बजेट बढ्ने जोशीले जानकारी दिए । आवश्यक पर्ने रकममध्ये करिब दुईतिहाइ हिस्सा दातृ निकाय एवं विकास साझेदारबाट वैदेशिक सहयोगका रूपमा प्राप्त हुनेछ । योजनालाई युरोपेली संघ, युनिसेफ, यूएसएडलगायतका दातृ निकायले सहयोग गर्ने प्रतिबद्धता जनाएका छन् । यसअघि पहिलो बहुक्षेत्रीय पोषण योजना १ जनवरी २०१३ देखि २८ जिल्लामा लागू गरिएको थियो । सन् २००९ मा पश्चिम नेपालमा झाडापखालालगायतको महामारीबाट ३ सयभन्दा बढीको ज्यान गएपछि सरकारले पोषणका कार्यक्रमलाई स्वास्थ्य क्षेत्रमा मात्र सीमित नगरी बहुक्षेत्रीय बनाउने योजना अघि सारेको थियो । सरकारको निर्देशनअनुसार आयोगले स्वास्थ्य, खानेपानी तथा सरसफाइ, कृषि, पशुपक्षी, महिला तथा बालबालिका, संघीय मामिला तथा स्थानीय विकास र शिक्षा मन्त्रालयसँगको समन्वयमा बहुक्षेत्रीय पोषण योजनाको खाका तयार पारेको हो । २०१५ मा सहश्राब्दी लक्ष्यको पुरस्कार पाउनुमा पोषण कार्यक्रमको मुख्य योगदान रहयो, जोशीले भने, दोस्रो चरणको योजनाबाट चौधौं त्रिवर्षीय योजना र दिगो विकाससम्बन्धी लक्ष्यहरू हासिल गर्न सघाउ पुग्नेछ ।"
नेप्से १ हजार ४ सय ६० मा,"काठमाडौं (कास) करिब दुई सातादेखि निरन्तर रूपमा घटेको नेप्से बिहीबार १ हजार ४ सय ६० दशमलव ७३ विन्दुमा झरेको छ । पछिल्ला १२ कारोबार दिन यता नेप्से परिसूचक निरन्तर रूपमा ओरालो लागेको हो । बिहीबार अन्तिम समयमा नेप्से बढ्ने प्रयास गरे पनि अन्तत: करिब ९ अंकले ऋणात्मक अवस्थामा बन्द भएको हो । यस दिन कारोबारमा आएकामध्ये जलविद्युत् र अन्य बाहेक सबै समूहको परिसूचक घटेपछि समग्र नेप्सेमा दबाब परेको हो । तिहार बिदापछि खुलेको बजारमा एक दिनबाहेक सबै कारोबार दिन नेप्से घटेपछि लगानीकर्ता निरुत्साहित देखिएका छन् । उक्त अवधिमा नेप्से करिब एक सय अंकले घटिसकेको छ । यसकारण बजारमा बिक्रीको चाप बढिरहेको छ । खरिदको तुलनामा बिक्रीतर्फ चाप बढी भएकाले बजार निरन्तर रूपमा घटेको हो । बिहीबार नेप्से परिसूचक १ हजार ४ सय ६०७३ विन्दुमा बन्द भएको छ । अघिल्लो दिनको तुलनामा यो ०४० प्रतिशतले कम हो । अघिल्लो दिनको तुलनामा कारोबार रकममा भने सुधार भएको देखिन्छ । बुधबार ४२ करोड ४४ लाख रुपैयाँ बराबरको सेयर कारोबार भएको बजारमा बिहीबार ४६ करोड ८२ लाख रुपैयाँ बराबरको कारोबार भएको छ । सेयर बजारको आकार (कुल पुँजीकरण) भने घटेर १६ खर्ब ९५ अर्ब रुपैयाँ कायम भएको छ । करिब साढे ५ हजार कारोबारबाट १ सय ५४ कम्पनीका १० लाख ४६ हजार ४ सय २३ कित्ता सेयर किनबेच भए । कारोबारमा आएकामध्ये ५७ कम्पनीको सेयर मूल्य बढयो, ७७ कम्पनीको घटयो र २० कम्पनीको सेयर मूल्य स्थिर छ ।नेप्सेमा सूचीकृत क वर्गका कम्पनीको सेयर कारोबार मापक सेन्सेटिभ परिसूचक ०३९ र कारोबारमा रहेका सबै कम्पनीको सेयर कारोबार मापक फ्लोट परिसूचक ०३४ प्रतिशत घटयो ।"
ठूला टोलीको उपाधि आकांक्षा,"मलेसियाका कप्तान वीरनदीप सिंहका अनुसार घरेलु टोलीले नतिजाउन्मुख नभएर अनुभव प्राप्त गर्न खेल्ने बताए । एसीसीले हामीलाई राम्रो मौका दिएको छ । हामी अहिले नतिजाभन्दा पनि राम्रो प्रदर्शन गर्ने लक्ष्य लिएर अगाडि बढेका छौं । हाम्रा केही खेलाडी परीक्षाका कारण प्रतियोगितामा सहभागिता जनाउन सकेका छैनन् । हामी यस अवसरको भरपूर उपयोग गर्ने प्रयासमा हुनेछौं, उनले भने ।समूह बी मा पाकिस्तान, श्रीलंका, बंगलादेश र यूएई छन् । पाकिस्तानी कप्तान हसन खानले टोलीले राम्रो क्रिकेट खेलिरहेकाले उपाधि जित्ने लक्ष्य लिएको बताए । अघिल्लो संस्करणको फाइनलमा भारतसँग पराजित श्रीलंका पनि यसपल्ट त्यसलाई बिर्साउने लक्ष्यसाथ उत्रने कप्तान कमिन्दु मेन्डिसको भनाइ छ । अफगान कप्तान नवीन उलहक मुदिरले टेस्ट राष्ट्रको मान्यता पाएसँगै अझै राम्रो प्रदर्शन गर्नुपर्ने दबाब टोलीमा रहेको बताए । भर्खरै मलेसियामै वेस्टर्न रिजनको उपाधि जितेको यूएईका कप्तान फहाद नवाजअनुसार टोली अहिलेको लयलाई निरन्तरता दिने अभियानमा हुनेछ । अंकतालिकाको शीर्ष दुई स्थानमा रहे दोस्रो चरणमा पुग्ने प्रावधान छ ।प्रतियोगिताको पहिलो खेलमा शुक्रबार भारतले घरेलु टोली मलेसियाको सामना गर्नेछ । नेपालले भने शनिबारमात्र प्रतियोगिता सुरु गर्दै छ । बिहीबार नेपाली टोलीले पूर्ण प्रशिक्षणमा सहभागिता जनायो ।"
अस्ट्रेलियन राजदूतको गुगली,काठमाडौं (कास) कूटनीतिक व्यस्तता पन्छाउँदै नेपालका लागि अस्ट्रेलियाली राजदूत पिटर बुड बिहीबार रातोपुलस्थित भेलोसिटी एरिनाको इन्डोर क्रिकेट मैदानमा झुल्किए । उनी अस्ट्रेलियन दूतावासको प्रतिनिधित्व गर्दै दोस्रो कोकाकोला कर्पोरेट इन्डोर क्रिकेट कप खेल्न पुगेका थिए । उनको सुरुआत धमाकेदार रह्यो । बुडले दुई ओभरको स्पेलमा उत्कृष्ट बलिङ गर्दै नेपाल एसबीआई बैंकविरुद्ध २ विकेट लिए । उनले २ बल अन्तरमा २ विकेट लिनेक्रममा मोनिष श्रेष्ठ र मीन गुरुङको विकेट लिए । एक समय घरेलु क्रिकेटका स्थापित नाम कर्पोरेट क्रिकेटका जल्दाबल्दा खेलाडी हुन् । बुडले मोनिषलाई १० र मीनलाई शून्यमा आउट गरे । साकार श्रेष्ठले ३४ बलमा ५४ रन बनाएपछि एसबीआईले निर्धारित १० ओभरमा ५ विकेट गुमाई १ सय ५ रन बनायो । ब्याटिङमा बुडले १९ बलमा १ चौका प्रहार गरी १६ रन बनाए । सजिन न्यौपानेले २१ बलमा ४६ रन बनाएपछि अस्ट्रेलियन दूतावासले ९१ ओभरमा पूरा गरेर २ विकेटको जित हात पार्यो । अर्को खेलमा एनसेल बी सँग १ सय ७ रनले पराजित भएपछि अस्ट्रेलियन दूतावास समूह चरणबाटै बाहिरिएको छ । एनसेल बी ले अंकित श्रेष्ठ र प्रितम श्रेष्ठको समान ७३ रनमा विनाक्षति १ सय ५८ रन बनायो । अंकितले ३२ र प्रितमले २८ बल खेलेका थिए । अस्ट्रेलियन दूतावासले २ विकेट गुमाई ५१ रनमात्र बनाउन सक्यो । बुडले १८ बलमा १२ रन बनाए । एसबीआईले एनसेल बी लाई ६ विकेटले पराजित गरेपछि तीन टोलीको समान अंक भएको स्थितिमा अस्ट्रेलियन दूतावास रनरेटमा पछाडि पर्दै बाहिरिएको हो । एसबीआई र एनसेल बी प्रिक्वाटरफाइनल पुगेका छन् ।
आर्मी र पुलिस हाबी,कुमुतेको पुरुष ४५ केजीमा आर्मीका आकाश पाल विजेता भए । फाइनलमा उनले पश्चिमाञ्चलका बलराम अधिकारीलाई ११४ ले पराजित गरे । सुदूरपश्चिमका सागर विक र मध्यपश्चिमका सुरज नेपाली तेस्रो भए । ५० केजी तौलमा आर्मीकै मणिकुमार सुनुवारले फाइनलमा पुलिसका सोनाम लामालाई प्रतिस्पर्धात्मक खेलमा ९८ अंकले हराउँदै स्वर्ण जिते । एपीएफका लक्ष्मण तामाङ र पूर्वाञ्चलका विवेक थापा तेस्रो भए । ६० केजी तौलमा पुलिसका रवीन्द्र कार्कीले स्वर्ण जिते । उनले पूर्वाञ्चलका सन्तोष राईलाई १२५ को स्कोरमा हराए । सेनाका सनी चौलागाईं र सुदूरपश्चिमका दिनेश पनेरु तेस्रो भए ।दुईदिने प्रतियोगितामा ५ क्षेत्र र ३ विभागीय गरी ८ टोलीको सहभागिता छ । महिलामा ७ र पुरुषमा ८ तौल समूहमा प्रतिस्पर्धा भइरहेको छ । हरेक विधाका स्वर्ण विजेता राष्ट्रिय टिमका लागि छनोट हुनेछन् ।आयोजक नेपाल कराँते महासंघले प्रतियोगिता उद्घाटनका क्रममा राखेपमा ५८ वर्ष पूरा गरी अनिवार्य अवकाश पाएका कराँतेका पूर्व मुख्य प्रशिक्षक महेशकुमार श्रेष्ठ र पूर्व सहायक मुख्य प्रशिक्षक अकबर शाहलाई सम्मान गरेको थियो ।
एनएमबी र एनसीसी अन्तिम आठमा,"काठमाडौं (कास) एनएमबी र एनसीसी बैंक बिहीबार सेन्चुरी बैंक कर्पोरेट सुपर सिक्स क्रिकेट प्रतियोगिताको क्वाटरफाइनल पुगेका छन् । एसएस इभेन्ट्सको आयोजनामा त्रिवि मैदान कीर्तिपुरमा जारी प्रतियोगितामा एनएमबीले नबिल बैंकलाई १९ र एनसीसीले रमन जनरललाई १६ रनले हराए । मोहन केसीको नटआउट ३२ र वरुण घिमिरेको नटआउट ३६ रनमा एनएमबीले बिनाक्षति १ सय ३ रन बनाएकोमा नबिलले ५ विकेट गुमाई ८४ रनमात्र बनाउन सक्यो । नबिलबाट अमित पोखरेलले नटआउट ३४ रन बटुले । सचिन गुप्ताको नटआउट ३६ रनपछि एनसीसीले २ विकेट गुमाई ९१ रन बनायो । रमन जनरलले १ विकेट गुमाई ७५ रनमात्र जोड्न सक्यो । माछापुच्छ्रे बैंक, सिभिल बैंक, सिप्रदी र सूर्य नेपाल प्रिक्वाटरफाइनल पुगेका छन् । नितेश भट्टराईको ३५, शैलेश नेपालीको २६ र दिपेश श्रेष्ठको नटआउट १५ रनमा सिप्रदीले ५ ओभरमा बिनाक्षति ९८ रन बनायो । जवाफमा प्रभु बैंकले ३ विकेट गुमाई ५४ रनमात्र बनाउँदा सिप्रदीले ४४ रनको जित पायो । सूर्य नेपालले प्रभुलाई ५ विकेटले पराजित गरी समूह बी को उपविजेता बन्यो । अन्नपूर्ण मिडियालाई ४ विकेटले पराजित गरी माछापुच्छ्रे समूह डी को उपविजेता बन्दै नकआउट चरण पुग्यो । सिभिल बैंकले सांग्रिला स्पिरिट्सलाई ५ विकेटले पराजित गरी समूह जी को विजेता बन्यो । सुनबीले मेगा बैंकलाई ४३ रन र जनता बैंकले मेगा बैंकलाई ५ विकेटले पराजित गरी समूह एच को विजेता र उपविजेता हुँदै अर्को चरण सुरक्षित गरेका छन् ।"
करणलाई स्वर्ण,"काठमाडौं (कास) करण चौधरी चौथो राष्ट्रिय हर्स सो प्रतियोगिताको पुरुष हर्स सो जम्पमा विजेता भएका छन् । लालबहादुर कुँवर दोस्रो र राम दाहाल तेस्रो भए । नेपाल घोडचढी संघद्वारा आयोजित प्रतियोगिताको पुरुष टेन्ट पेगिङमा पर्शुराम बुढा मगर पहिलो, राजेन्द्र थापा दोस्रो र खतबहादुर कार्की तेस्रो भए । टुँडिखेलमा भएको प्रतियोगिताको पुरुष हाइजम्प विधामा रामचन्द्र कटवालले स्वर्ण र रामहरि खड्काले रजत जिते । करणले कांस्य जिते । करणबाहेक सबै पदक विजेता आर्मीका हुन् । महिला सिक्स बार जम्पमा आर्मीका हरिकुमारी गुरुङ, यामकुमारी राणा, शारदा केएम र कविता थापाले प्रदर्शनी खेल प्रस्तुत गरेका थिए ।"
विश्वकप छनोटको लक्ष्य,"प्रशिक्षक थापाको पनि यसमा खासै फरक मत छैन । हामीसँग समय थोरै भए पनि राम्रो प्रशिक्षण गर्यौं । अभ्यास खेल बढी खेल्यौं, यसले म्याच प्राक्टिस राम्रो भएको छ, यो पुग्ने त होइन । धेरै प्रशिक्षण गर्दा महिला क्रिकेटमा चोटको समस्या आउँछ, थापा भन्छन्, नेपालको पुरुष क्रिकेटले राम्रो गरिरहेको भएर महिलामा पनि जित्नुपर्छ भन्ने भावना छ । हामीमा प्रतियोगिता जित्नसक्ने खुबी छ ।छोटो समय प्रशिक्षण गरे पनि धेरै राम्रो गर्यौं भन्दै सहायक प्रशिक्षक किशन महत आफ्ना प्रशिक्षकको भनाइमा जोड दिन्छन् । नेपाल अहिलेसम्म विश्वकप छनोटमा पुग्न सकेको छैन । गत वर्ष हङकङमा भएको छनोट प्रतियोगितामा नेपाल दोस्रो भएको थियो । त्यहाँ निर्मला शाहीको ब्याटिङमा नेपालको क्रिकेट टिकेको थियो । भारतमा खेल्दै आएकी निर्मलाले त्यसयता नेपालबाट खेलेकी छैनन् । उनी नहँुदा नेपालले त्यसलगत्तै थाइल्यान्डमा भएको महिला एसिया कपमा भारतसँग २१ रनमै आउट भएर सबैभन्दा कम स्कोरको नकारात्मक कीर्तिमान बनाएको थियो । श्रीलंकासँग पनि नेपालले २३, बंगलादेशसँग ४१, पाकिस्तानसँग ४५ रनमात्र बनाउन सकेको थियो । थाइल्यान्डसँग नेपालले ६५ रन बनाएको थियो, तर त्यो जितलाई पर्याप्त थिएन । बैंककमा नेपालको प्रतिस्पर्धा मुख्यत: थाइल्यान्डसँग हुने प्रशिक्षक थापा बताउँछन् । पछिल्ला वर्षहरूमा नेपालले थाइल्यान्डलाई पराजित गर्न सकेको छैन । चीन र हङकङको स्तर पनि बढेर आइसकेको छ । चीन र हङकङसँगको महत्त्वपूर्ण जितले नेपाल गत वर्ष दोस्रो हुन सकेको थियो । थाइल्यान्डको तीन महिनादेखि यस प्रतियोगिताका लागि अभ्यास चलिरहेको छ । त्यसले असर त पर्छ नै । पहिलो खेल पनि थाइल्यान्डसँगै खेल्नुपर्ने भएकाले हामी गर् या मर्को स्थितिमा छौं, थापाले भने । उनी हङकङ र चीनलाई आफ्नै स्तरका टिममा राख्छन् । प्रशिक्षक थापा पाएको अवसर सदुपयोग गर्ने हो भने दुवै टोलीलाई खासै ठूलो प्रतिद्वन्द्वी मान्दैनन् । थाइल्यान्डसँग पहिलो खेलमा पराजित भए पनि त्यसपछिका बाँकी खेल जितेर फाइनल पुग्ने अवसर देख्छन् उनी । थापाको प्रशिक्षणमा नेपालले सन् २०१० मा सिंगापुरमा एसीसी यू१९ महिला च्याम्पियनसिप जितेर ह्याट्रिक गरेको थियो । २०१२ मा उनकै प्रशिक्षणमा चीनमा भएको एसिया कपमा भने श्रीलंका, बंगलादेश र चीनसँग नेपाल पराजित भएको थियो । कमजोर ब्याटिङका कारण अलराउन्डर थपेर ब्याटिङको गहिराइ बनाएको थापा बताउँछन् । फिटनेसलाई अलि समय खर्चेर ब्याटिङमा केन्द्रित गर्न पाएको भए अझ राम्रो हुन्थ्यो, तर हाम्रा खेलाडीको शारीरिक स्थिति राम्रो थिएन, उनले भने, फिटनेसको प्रशिक्षण गति बढायो भने खेलाडीलाई चोट लागिहाल्छ । त्यही भएर फिटनेसको हिसाबमा लय लिन सकेका छैनौं ।इटहरीमा भएको राष्ट्रिय प्रतियोगितालाई आधार मान्दै प्रारम्भिक चरणमा ४४ महिला खेलाडी छनोट गरिएको थियो । त्यसमा रश्मी चौलागाईं, कविता गौतमसहित गीता गोसाईं र अनिता चौधरी प्रशिक्षणमा उपलब्ध भएनन् । पूर्व कप्तान नीरा राजोपाध्यायले खेल्नै छाडिन् । बाँकी खेलाडीबीच १२ अभ्यास खेल खेलाएर २२ खेलाडी छानिएको थियो । पुराना खेलाडी नआएको अवस्थामा दाङकी लक्ष्मी चौधरी र झापाकी रोमा थापाले राष्ट्रिय टोलीमा पहिलोपल्ट अवसर पाएका छन् । रितु कनोजिया र सोनु खडाले राष्ट्रिय टोलीमा पुनरागमन गरेका छन् । रितु ७ वर्षपछि टोलीमा फर्किएकी हुन् । नेपालको तयारी जुन हिसाबले सुरु भएको थियो, त्यस हिसाबमा प्रशिक्षक थापाले थाइल्यान्ड, हङकङ, चीनभन्दा पछाडि राखेका थिए । महिला क्रिकेट नियमित नहुँदा धेरै समस्या देख्छन् उनी । चार टिम बनाएर खेलाउँदा खेलाडी दौड्न सक्छन् जस्तो पनि लागेको थिएन, क्याम्पमा आएपछि स्तर बढेको हो, पावर अझै देखिएको छैन, प्रशिक्षक थापाले भने, क्यान (नेपाल क्रिकेट संघ) निलम्बन भएको अवस्था र प्रतियोगिता नियमित नहुँदा महिला क्रिकेटमा मात्र नभई नेपालको क्रिकेटमै ठूलो समस्या देखिएको छ । नेपाली महिला टोली शुक्रबार अभ्यास खेल खेल्न बंगलादेश जाँदै छ । त्यहींबाट टोली थाइल्यान्ड लाग्नेछ । बंगलादेशमा नेपालले बीकेएसपी टोलीसँग चार अभ्यास खेल खेल्नेछ । त्यसमा बंगलादेशका राष्ट्रिय खेलाडीले पनि खेल्ने बताइएको छ । बीकेएसपी टोलीमा बंगलादेशका राष्ट्रिय खेलाडी छन् । अभ्यास खेल जित्नैका लागि भए पनि बंगलादेशमा सिक्न र नेपाली टिमलाई सेट बनाउन प्रयास रहने थापाको तयारी छ । सीता रानामगर राम्रो लयमा छिन् । गत महिना रुबिना र नेरीले बंगलादेश प्रिमियर लिग खेलेका थिए । बंगलादेशमा खेलेको भएर रुबिनाको ब्याटिङ धेरै राम्रो भएको छ । रुबिनाले डिफेन्डिङ च्याम्पियन रुपाली बैंक र नेरीले हिलोल क्बलबाट खेलेका थिए । यसले पनि रुबिना र नेपाली टोलीको आत्मविश्वास बढाएको छ ।"
शिवराम सहजै च्याम्पियन,"काठमाडौं नम्बर एक प्रो शिवराम श्रेष्ठले कुल २२ अन्डर २ सय ६६ स्कोर गर्दै बिहीबार सूर्य नेपाल सेन्ट्रल ओपन गल्फको उपाधि जितेका छन् । उनले पार ७२ को गोकर्ण गल्फ क्लबमा अन्तिम चरणमा १ अन्डर ७१ को कार्ड बनाए । त्यसैले उनी नेपालको व्यावसायिक गल्फकै कीर्तिमान स्कोर गर्नबाट चुके । भारतीय गल्फर समिम खानले सन् २००८ मा सूर्य नेपाल मास्टर्सको उपाधि जित्ने क्रममा गोकर्णमा २३ अन्डर २ सय ६५ खेलेका थिए । त्यो नै अहिलेसम्मको सबभन्दा राम्रो स्कोर हो ।पिन केही कठिन अवस्थामा राखिएको अन्तिम दिन उत्कृष्ट प्रदर्शन गर्न नसके पनि शिवरामलाई उपाधि जित्न गाह्रो भएन । पहिलो दिन ६ अन्डर ६६, दोस्रोमा करिअरकै उत्कृष्ट नौ अन्डर ६१ र तेस्रो चरणमा ६ अन्डर ६६ स्कोर गर्दै १५ स्ट्रोकको अग्रता लिएर उनले फाइनल चरणको खेल सुरु गरेका थिए ।उनले चौथो र छैटौं होलमा बर्डी गर्दै सुरुका नौ होल दुई अन्डर ३४ मा टुंग्याएका थिए । उनी ११ औं होलमा फेरि बर्डी गर्दै कुल स्कोर २४ अन्डर बनाएर समिम खानको कीर्तिमान तोड्ने अवस्थामा पुगेका थिए । तर १२ र १५ औं होलमा बोगीमा परेपछि उनले पछिल्ला नौ होल १ ओभर ३७ मा पूरा गरे र कीर्तिमानबाट चुकेका थिए ।पटिङ राम्रो भएन, १२ औं होलमा तीन फिटबाट पट गुमाएका शिवरामले भने, अन्त्यतिर खेल त्यति राम्रो भएन । प्रो करिअरको ३८ औं उपाधि जितेका उनले थपे, समग्रमा खेल निकै राम्रो भयो । आत्मविश्वासी भएको छु । फेरि उत्कृष्ट लयमा फर्केको छु । आउने प्रतियोगितामा पनि उत्कृष्ट प्रदर्शन गर्ने योजना छ ।ठूलो अन्तरसूर्य नेपाल गल्फ टुरमा एक सिजनमात्र शिवराम उपाधिविमुख भएका छन् । बाँकी सबैमा राज गर्दै उनले नम्बर एक वरीयतामा रहेर सिजन टुंग्याउँदै आएका छन् । सूर्य नेपाल गल्फ टुर २०१७१८ को दोस्रो प्रतियोगिताका रूपमा रहेको सेन्ट्रल ओपनको ट्रफी चुम्न उनलाई खासै गाह्रो भएन । उनको २० स्ट्रोक अन्तरको जितले पनि यसलाई साबित गर्छ ।सूर्यप्रसाद शर्मा र सन्जय लामा समान दुई अन्डर २ सय ८६ सहित संयुक्त दोस्रोमा रहे । अन्तिम चरणमा सूर्यले चार ओभर ७६ र सन्जयले इभन पार ७२ स्कोर गरेका थिए । कुल ६ लाख ३० हजार रुपैयाँ पुरस्कारको प्रतियोगितामा शिवरामले १ लाख १५ हजार पाए । सूर्य र सन्जयले जनही ६३ हजार ५ सय पाए ।एक अन्डर ७१ स्कोर गरेका रामे मगर समग्रमा दुई ओभर २ सय ९० सहित चौथो स्थानमा रहे । उनका दाइ दीपक मगर चार स्ट्रोक अन्तरमा रहँदै शीर्ष पाँचमा अटाए । दीपकले अन्तिम चरणमा तीन ओभर ७५ स्कोर गरे । भुवन गुरुङ र जयराम श्रेष्ठ समान आठ ओभर २ सय ९६ सँगै संयुक्त छैटौंमा रहे । अन्तिम दिन भुवनले आठ ओभर ८० र जयरामले ६ ओभर ७८ खेले । पाँच ओभर ७७ खेलेका धनबहादुर थापा कुल नौ ओभर २ सय ९७ सहित आठौं भए । ७७ स्ट्रोक खेलेका भूबहादुर गुरुङ (११ ओभर २ सय ९९) र ६ ओभर ७८ स्कोर गरेका पशुपति शर्मा (१२ ओभर ३ सय) शीर्ष दसमा रहे ।एमेच्योरतर्फ फुन्सोक लामा २५ ओभर ३ सय १३ सहित पहिलो भए । सुवास घिसिङ र सुनील केसी चार स्ट्रोक अन्तरमा रहे पनि काउन्ट ब्याक का आधारमा सुवास उपविजेता भए ।"
संकटालाई राइनो कप,नवलपरासी संरक्षणका लागि खेलकुद भन्ने नारासाथ आयोजित राइनो संरक्षण गोल्डकप फुटबलको ट्रफी संकटा क्लव काठमाडौंले जितेको छ । कोल्हुवामा बिहीबार फाइनलमा संकटाले विभागीय टोली एपीएफ क्लबलाई सडनडेथमा पराजित गरेको हो । निर्धारित समय ११ र पेनाल्टी सुटआउटमा ४४ गोल भई बराबरी भएपछि सडनडेथका आधारमा संकटाले उपाधि जितेको हो । ७१ औं मिनेटमा एपीएफका हरि कार्कीले गोल गरेका थिए । लगत्तै ७६ औं मिनटमा संकटाका अफ्रिकी खेलाडी मार्टिन अजाजले गोल गर्दै खेल बराबरीमा ल्याए । निर्धारित समय बराबर भएपछि खेल टाइब्रेकरमा धकेलियो । पेनाल्टी प्रहारमा ४४ गोल भएपछि सडनडेथमा एपीएफका टोप विष्टको प्रहार विपक्षी गोलरक्षक विनय श्रेष्ठले रोकेपछि संकटा च्याम्पियन बन्यो । संकटाले ५ लाख २५ हजार ५ सय ५५ रुपैयाँ पुरस्कार जित्यो । एपीएफले २ लाख ५० हजार ५ सय ५५ रुपैयाँ पायो । संकटाका निराजन खड्का उत्कृष्ट खेलाडी घोषित भए । सर्वाधिक गोलकर्तामा देशभक्त युवा क्लब नवलपरासीका विमल राना र म्यान अफ द म्याच संकटाका गोलरक्षक विनय श्रेष्ठ चुनिए । उत्कृष्ट सबैले १०१० हजार पाए । नन्दभाउजु मध्यवर्ती उपभोक्ता समितीको आयोजनामा भएको प्रतियोगितामा १० टिमले प्रतिस्पर्धा गरेका थिए । विजेतालाई वन मन्त्रालयका सचिब युवध्वज जिसीले पुरस्कृत गरे ।
चुल्होलाई उपाधि,चितवन (कास) माडीमा आयोजित दिवाकरतीर्थकुमारी खुला तथा भेट्रान भलिबलको उपाधि चुल्हो रेष्टुरेन्ट नारायणगढले जितेको छ । बिहीबार फाइनलमा चुल्होले मध्यविन्दु भलिबल एकेडेमी नवलपुरलाई ३१ सेटले हराएको थियो । चुल्होले ७५ हजार र मध्यविन्दुले ५० हजार पुरस्कार पाए । भेट्रानतर्फ माडी खेलकुद परिषद्ले भूपू सैनिक भरतपुरलाई ३२ को सेटमा हरायो ।
अभिलाषा उपाधितिर,काठमाडौं (कास) नेपालकी अभिलाषा विष्ट केसा एएनएलटीए एसियन यू१४ र्याङकिङ टेनिसमा सर्किट २ को फाइनल पुगेकी छन् । गल्र्स सिंगलको सेमिफाइनलमा प्रतिद्वन्द्वी भारतकी प्राची मन्त्रीले बीचमै खेल त्यागेपछि उनी सजिलै अगाडि बढिन् । उनले भारतकी वैश्णवी अड्करविरुद्ध फाइनल खेल्नेछिन् ।
एनभीए जापान गठन,काठमाडौं (कास) नेपाल भलिबल संघ (एनभीए) जापान सम्पर्क समिति अध्यक्षमा नवीन गुरुङ चुनिएका छन् । जापानमा रहेका पूर्वखेलाडी नवीनको अध्यक्षतामा १३ सदस्यीय सम्पर्क समिति गठन गरिएको हो । समितिका पदाधिकारीलाई संघका केन्द्रीय अध्यक्ष मनोरन्जन रमण शर्माले बिहीबार प्रमाणपत्र प्रदान गरे ।
महँगो तर अब्बल,"अमेरिकाको हावर्डबाट स्नातक र लन्डन स्कुल अफ इकोनोमिक्सबाट स्नातकोत्तर सकेपछि राष्ट्रिय योजना आयोगका उपाध्यक्ष डा स्वर्णिम वाग्लेका सामु दुइटा विकल्प थिए । पहिलो, जागिरतिर लाग्ने । दोस्रो चाँडोभन्दा चाँडो पीएचडी पूरा गर्ने अनि मात्र करिअर बनाउने । वाग्लेले दोस्रो विकल्प रोजे । हावर्डको स्नातकोत्तर डिग्रीले उनलाई विश्वका जुनसुकै विश्वविद्यालयबाट पीचएडी अध्ययनका लागि बाटो खोल्न सक्थ्यो । त्यही खोजीका क्रममा उनले अस्ट्रेलियन नेसनल युनिभर्सिटी (एएनयू) बाट पूर्ण छात्रवृत्ति हात पारे र, त्यहीँबाट उनले सन् २०११ मा अर्थशास्त्रमा पीएचडी सके । वाग्लेले अस्ट्रेलियन विश्वविद्यालय छनोट गर्नुका पछाडि केही बलिया आधार थिए । पहिलो त एएनयूमा उनले अमेरिकाकै जस्तो शैक्षिक गुणस्तर भेटे । मेरा लागि त पर्फेक्ट थियो, वाग्लेले भने, सुविधासम्पन्न विश्वविद्यालय र अमेरिकामा पढाइने शैक्षिक सामग्री भएपछि के चाहियो, बस्नकै लागि पनि आनन्द । विश्वका उत्कृष्ट विश्वविद्यालयको सूचीमा अस्ट्रेलियाका विश्वविद्यालय पनि पर्छन् भन्ने कमैलाई थाहा छ । जब कि टाइम्स पत्रिकाले हरेक वर्ष प्रकाशित गर्ने उच्च शिक्षासम्बन्धी विशेषांकमा विश्वका उत्कृष्ट विश्वविद्यालयहरूको सूचीमा अस्ट्रेलियाका ग्रुप अफ एट समूहका विश्वद्यालयहरूमध्येका अधिकांश पर्छन् । त्यसबाहेक अस्ट्रेलियन नेसनल युनिभर्सिटी त शीर्ष २० भित्रै पर्दै आएको छ । अस्ट्रेलियाका विश्वविद्यालय प्राय: सबै प्रान्तीय सरकारले हेर्छन् । एएनयूको केन्द्रीय संसद्बाटै कानुन पारित भएर स्थापना भएको हुँदा एएनयूले अध्ययन र अनुसन्धानदेखि कुनै पनि शैक्षिक कार्यक्रमका लागि स्रोत अभाव खेप्नुपर्दैन । प्रान्तीय कलेज र तिनका विश्वविद्यालय पनि राम्रा छन् । डा वाग्लेको भनाइमा अस्ट्रेलियाको शिक्षाको अर्को विशेषता शैक्षिक गुणस्तरमा धेरै विभेद नहुनु पनि हो । अमेरिकाको जस्तो अत्यन्त कमजोर र उत्कृष्टको जस्तो खाडल छैन, वाग्लेले भने, भूगोल ठूलो तर जनसंख्या निकै थोरै (नेपालको भन्दा कम) भएकाले कमजोरी पहिचान तत्काल हुन्छ र सरकारले कारबाही सुरु गरिहाल्छ ।स्तरीय शिक्षा मात्र होइन, सांस्कृतिक विविधता, सामाजिक सूचकांक र विकासका हिसाबले पनि अस्ट्रेलिया धेरैको रोजाइमा पर्ने गरेको छ । पुँजीवादी मुलुक भए पनि शिक्षा र स्वास्थ्यमा व्यापक लगानी गरिएको छ । सामाजिक सुरक्षाका कार्यक्रमका कारण जीवनयापन सहज छ । धनी र गरिबबीचको खाडल अन्य विकसित मुलुकको तुलनामा निकै कम गहिरो छ । स्तरीय सार्वजनिक शिक्षाले सुनमा सुगन्ध थपेको छ । यी सबै सूचकहरूकै कारण विश्वका उत्कृष्ट सहरहरूमा मेलर्बन, ब्रिसबेनलगायत अधिकांश अस्ट्रेलियाली सहर पर्छन् । यही आकर्षणले प्रतिभा सापकोटालाई पीएचडी अध्ययनका लागि अस्ट्रेलिया पुर्यायो । मेलवर्न विश्वविद्यालयबाट वन विज्ञान, सामाजिक विज्ञान र हयुमन जोग्राफीमा पीएचडी पूरा गरेकी सापकोटा शिक्षण विधिसँगै त्यहाँको सामाजिक परिवेशले पनि उत्तिकै प्रभावित पार्यो । संसारभरका विद्यार्थी जाने भएकाले कल्चरल सक को अनुभव हुँदैन, हाल रिम्स नेपालकी प्रोग्राम डेभलपमेन्ट अफिसर रहेकी सापकोटाले भनिन्, बहुसांस्कृतिक वातावरणलाई प्रोत्साहन गरिन्छ र समाज पनि उदार छ । सापकोटालाई त समाज र परिवेशसँगै त्यहाँको शिक्षण पद्धतिले पनि लोभ्यायो । शिक्षण पद्धति पूरै आईटी र अनुसन्धानमा आधारित छ । अस्ट्रेलियाको चिकित्सा क्षेत्रको अनुसन्धान त विश्वमै उत्कृष्ट मानिन्छ, उनले अनुभव सुनाइन्, अनुसन्धानमा प्रशस्त खर्च गरिन्छ । विदेशी विद्यार्थीलाई गर्ने व्यवहार पनि निकै राम्रो छ ।एएनयूबाटै सोसियल रिसर्चमा मास्टर्स गरेकी शुभेच्छा खड्का हाल मिलेनियम च्यालेन्ज कर्पोरेसनको नेपालस्थित कार्यालयमा सोसियल एन्ड जेन्डर स्पेसलिस्ट पदमा कार्यरत छिन् । अमेरिकाको कन्कर्ड विश्वविद्यालयबाट स्नातक अध्ययनका क्रममा तीव्र गतिमा दौडिरहेको अमेरिकी समाज, चर्को प्रतिस्पर्धा र बेलाबेला नजानिँदो ढंगले खेप्नुपर्ने विभेद सबैलाई उनले नजिकबाट नियालेकी थिइन् । मास्टर्सका लागि फेरि त्यही परिवेशको सामना गर्ने कि नगर्ने भन्ने अन्योलमा थिइन् । त्यसमाथि परिवारसँगै मास्टर्स गर्न त्यति सहज थिएन, त्यो पनि अमेरिकामा । यो चासो र चिन्ताले पनि शुभेच्छालाई थप अध्ययनका लागि अस्ट्रेलिया जान प्रेरित गर्यो । हुन त अस्ट्रेलियाको परिवेश उनका लागि बिल्कुलै भिन्न थियो । सुरुमा पढ्ने वातावरण र शिक्षण पद्धतिप्रति उनीभित्र पनि कैंयौ प्रश्न खेले । अमेरिकाका जस्तै चुनौती खेप्नुपर्ने हो कि भन्ने चिन्ता र चासो थियो उनमा । तर, अस्ट्रेलियाको बहुसांस्कृतिक, बहुभाषिक र उदार समाजसँग सरल र व्यावहारिक शिक्षण पद्धतिका कारण शुभेच्छाले कहिल्यै चिन्ता गर्नुपरेन । अस्ट्रेलियाको समाजसँग यहाँको पढाइ पनि निकै खुला र सहज लाग्यो, खड्काले भनिन्, अस्ट्रेलियामा व्यावहारिक ज्ञानमा बढी ध्यान दिइएको पाएँ ।प्राथमिकदेखि विश्वविद्यालय तहसम्म एउटै स्टयान्डर्ड रहनु अस्ट्रेलियाको शिक्षा प्रणालीको सबैभन्दा सबल पक्ष मानिन्छ । घण्टौंको अन्तरक्रिया, छलफल र विश्लेषणले अध्ययनको दायरा फराकिलो बनाउँछ । कलेज र विश्वविद्यालयले पनि त्यस्ता गतिविधिमा बढी ध्यान दिने गरेका छन् । विद्यार्थीलाई एक घण्टाको कक्षाका लागि चार घण्टाको पूर्वतयारी गर्नुपर्छ । त्यस्तो तयारी गर्ने विद्यार्थीले अस्ट्रेलियाबाटै विश्वस्तरीय शिक्षा हासिल गर्न सक्ने वाग्लेको अनुभव छ । पूर्वतयारीका लागि अग्रसरता लिने, स्वाध्ययनमा चासो देखाउने विद्यार्थीका लागि त अमेरिकाको शिक्षा अस्ट्रेलियामै उपलब्ध हुन सक्छ, वाग्लेले भने, मोटिभेटेड र स्मार्ट विद्यार्थीका लागि उच्च शिक्षा अध्ययनका लागि अस्ट्रेलिया उत्कृष्ट गन्तव्य नै भन्दा फरक पर्दैन । शिक्षाका लागि अस्ट्रेलिया जानुअघि विद्यार्थीले कलेजका बारेमा मात्र नभई व्यावहारिक पक्षसँग पनि परिचित हुनु आवश्यक छ ।"
रोजाइमा अस्ट्रेलिया,"नयाँ नीति अस्ट्रेलिया सरकारले विदेशी विद्यार्थीलाई पढाएर आफ्नो देशलाई शैक्षिक गन्तव्य बनाउने नीति नै लिएको स्पष्ट छ । अस्ट्ेरलियाले अघिल्लो आर्थिक वर्ष मात्र २८६ बिलियन अस्ट्रेलियन डलर विदेशी विद्यार्थीबाट आम्दानी गरेको थियो । उक्त रकम सन् २०१५१६ को भन्दा १७ प्रतिशतले बढी हो । यसले पनि अस्ट्रेलियन सरकारले विदेशी विद्यार्थीहरू पढाएर बढीभन्दा बढी आम्दानी गरिरहेको देखिन्छ । अस्ट्रेलियाले विदेशबाट जाने विद्यार्थीलाई भिसा दिन तीन वटा कुरामा प्राथमिकता दिएको पाइन्छ । पढाइमा अब्बल, अंग्रेजी भाषामा दख्खल, आर्थिक रूपमा सबल पक्षका आधारमा भिसा दिने गरेको छ । अस्ट्रेलियन सरकारले सधैं यी तीन कुरा पूरा भएका विद्यार्थीको खोजी गरिरहेको हुन्छ । विशेषगरी पहिलो श्रेणीमा उत्तीर्ण भएका विद्यार्थी उनीहरूको रोजाइमा परेको भिसा पाउनेको ट्ेरन्डले देखाउँछ । त्यसैगरी, आईएलटीएसमा ६० भन्दा माथि ल्याउने विद्यार्थीको भिसा लाग्ने गरेको देखिन्छ । नेपाली विद्यार्थीहरूले परिवारको आम्दानीको स्रोत, सम्पत्तिको मूल्यांकन र नेपालबाट अस्ट्रेलिया पढ्न, बस्न, खान र नेपाल आउनजान, मेडिकल इन्स्योरेन्सका लागि आवश्यक पर्ने नेपालका क वर्गका बैंकबाट शैक्षिक कर्जा वा बैंक ब्यालेन्स देखाएर आवेदन दिन सक्छन् । अस्ट्रेलिया अध्ययन गर्न एक वर्षको लागत जति हो, त्यो रकम कहाँबाट जुटाएको हो भन्ने पनि स्पष्ट खुलाउनुपर्ने हुन्छ । यसअघि एक वर्षको लागत ६ महिनादेखि बंैकमा हुनुपर्ने प्रावधान थियो । त्यसपछि तीन महिनामा झर्यो । पछिल्लो समय अध्ययन गर्न लाग्ने रकमको जोहो कहाँबाट गरिएको वा कुन स्रोतबाट जुटाइएको हो भन्ने खुलाए पुग्छ । स्रोत वैधानिक हुनुपर्ने नयाँ प्रावधान ल्याइएको छ । वैधानिक हो वा होइन भन्ने छानबिन हुने गरेको छ । हाल भिसा आवेदन दिनु केही दिनअघि रकम जम्मा गर्दा पनि हुन्छ । तर, वैधानिक स्रोत हुनु जरुरी छ । अध्ययन गर्न जान लागेको विद्यार्थीका परिवारबाहेक आफन्तले समेत स्पोन्सर गर्न सक्ने प्रावधान यथावत् नै छ । शैक्षिक कर्जा लिनेको हकमा भने एक वर्षको लागत भिसा आवेदनअघि नै बंैकबाट ऋण स्वीकृत गरेर निकासा लिइसकेको हुनुपर्छ । अस्ट्रेलियामा डिप्लोमा नर्सिङ अध्ययन गर्न जानेको संख्या पनि उत्तिकै छ । जुलाई १ तारिख २०१८ बाट डिप्लो पढ्न आईईएलटीएसका सबै विधामा ७० ल्याउनुपर्ने प्रावधान आएको छ । १२ कक्षाको पढाइ सकाएका विद्यार्थीले अस्ट्रेलियामा डिप्लोमा नर्सिङ अध्ययन गर्न पाउँछन् । हरेक वर्ष विदेश अध्ययन गर्न जानेको संख्या वृद्धिसँगै सरकार र सरोकारवालाको चासो पनि बढेको छ । नेपाली विद्यार्थी अध्ययन गर्न जाने क्रम कसरी रोक्ने भन्ने बहसको विषय बनेको छ । उनीहरू रोक्ने र विदेशी विद्यार्थी स्वदेश ल्याउने नीति बन्नु जरुरी भइसकेको छ । विदेशी विद्यार्थीको लगानी र व्यक्तिगत सुरक्षा ग्यारेन्टी गरेर उनीहरूलाई नेपाल ल्याउने नीति बनाउन ढिलो गर्नु हुँदैन । (अस्ट्रेलियन शिक्षाका जानकार पाण्डेसँग कुराकानीमा आधारित)"
"जान्छन्, फर्कंदैनन्","शिक्षा मन्त्रालयको गत वर्षको तथ्यांकअनुसार ५० हजार विद्यार्थीले विदेश अध्ययनको अनुमति लिए । यसमध्ये कति गए ? भन्ने यकिन तथ्यांक छैन । अध्ययन अनुमतिपत्र (एनओसी) लिनेको संख्या भने हरेक वर्ष बढ्दो छ । पाँच वर्षअघिको तुलनामा अनुमति लिनेको संख्या तीन गुणाले बढेको छ । ०६९७० मा एनओसी लिनेको संख्या १६ हजार ५ सय ४ थियो भने गत वर्ष यो संख्या ५० हजार ६ सय ५९ पुग्यो । यसमध्ये अस्ट्रेलिया अध्ययन गर्न अनुमति लिनेमा २४ हजार २ सय ३३ छन् । यसले पनि विदेश अध्ययन गर्न जाने नेपाली विद्यार्थीको पहिलो रोजाइ अस्ट्रेलिया हुने गरेको देखाएको छ । यस वर्ष पनि साउन यता मात्र १५ हजार ३ सय ५३ जनाले विदेश अध्ययन गर्न शिक्षा मन्त्रालयबाट अनुमति लिइसकेका छन् । यसमध्ये ४१ प्रतिशत अर्थात् ६ हजार ३ सय ११ जनाले अस्ट्रेलियाका लागि अध्ययन अनुमति लिएका छन् । अस्ट्रेलिया सरकारद्वारा सार्वजनिक गरिएको सूचनाअनुसार त्यहाँ पढ्ने अन्तर्राष्ट्रिय विद्यार्थीमा नेपाल तेस्रो स्थानमा पर्छ । अध्ययन गर्न विदेश गएका नेपाली विद्यार्थी देश नफर्कने समस्या पनि उत्तिकै छ । अस स्टडिज कन्सल्ट्यान्सीका प्रमुख विष्णु शाक्य विदेश अध्ययन गर्न गएका विद्यार्थी फर्काउन सके नेपालको विकासमा सहयोगी थपिने बताउँछन् । नेपाली विद्यार्थी विदेश गएपछि कतिपय फर्कन चाहन्छन्, आफ्नै मुलुकमा विकास गर्न चाहन्छन्, कतिपय भने उतै बस्न चाहन्छन्, उनी भन्छन्, अस्ट्रेलियामा पढेका विद्यार्थीहरू अन्यत्रको भन्दा बढी प्रतिस्पर्धी छन् । विश्वका जुनसुकै देशका जनशक्तिसँग पनि प्रतिस्पर्धा गर्न सक्षम हुन्छन् । उनले यस्ता मुलुकमा पढेकालाई स्वदेश फर्काउन ढिलो गर्न नहुने बताए । यसका लागि सरकार र राजनीतिक दलले फर्कने वातावरण बनाउनुपर्ने उनको जोड छ । अस्ट्रेलिया अध्ययन गर्न जानेमा चीनका विद्यार्थी पहिलो नम्बरमा छन्, तर पढाइ सकाएपछि उनीहरू धेरैजसो आफ्नै मुलुक कमै फर्कने गरेका छन् । सुरुमा चीनबाट जाने पनि उतै बस्थे । अहिले चीन सरकार र निजी क्षेत्रकै पहलमा फर्कने ट्ेरन्ड उच्च छ, द नेक्सट कन्सल्ट्यान्सीका सीईओ शालिकराम भण्डारी भन्छन्, नेपालमा पनि अवसर दिने हो भने आफूसँग भएको अनुभव लिएर आउन सक्छन् । यसका लागि राजनीतिक दलहरू प्नि जिम्मेवार हुनुपर्ने उनी बताउँछन् । विद्यार्थीहरू फर्कन चाहे पनि नेपाल आएर के गर्ने भने चिन्ता रहेको उनले बताए । विगतको तुलनामा स्वदेश फर्कनेको संख्या भने बढेको मर्सी एजुकेसन कन्सल्ट्यान्सीका एमडी राम टण्डनले सुनाए । नेपालको शैक्षिक स्तरमा समेत वृद्धि भएको उनको बुझाइ छ । विगतमा आईईएलटीएसमा ६ अंक ल्याउन पनि हम्मे पर्ने गरेकोमा अहिले राम्रो स्कोर ल्याउने गरेको उनले बताए । भारतको भन्दा राम्रो छ, टण्डन भन्छन्, स्वदेश फर्केर केही गरांै भन्ने सोच बढेको छ ।"
"के पढ्ने, कसरी जाने ?","कलेज छनोट गर्न अभिभावकले पनि सघाउनुपर्छ । किनभने खर्च गर्ने त अभिभावकले हो । छोराछोरीले अध्ययन गर्न चाहेको विषय पढ्न कति पैसा लाग्छ भन्ने अभिभावकले जान्न जरुरी छ । छोराछोरीले बाबुआमाको आर्थिक क्षमता कतिसम्म धान्न सक्ने छ भन्ने हेक्का राखेका हुँदैनन् । त्यसैले आमाबुबाले आर्थिक भारको सुरुमै जानकारी लिनु उपयुक्त हुन्छ । कतिपयले बच्चालाई विदेश पठाउँदा काम गर्दै कमाएर पढ्ने गरी पठाउने गरेका छन् । यसरी पठाउँदा विद्यार्थी पढ्नेभन्दा पनि काम गर्ने र कमाउने मनोविज्ञानबाट अभिप्रेरित हुन्छ । त्यस्ता विद्यार्थीले गुणस्तरीय शिक्षा हासिल गर्ने उद्देश्य लिएर गए पनि अपेक्षित परिणाम हासिल गर्न सक्दैनन् । त्यसैले अभिभावकले आफ्ना छोराछोरीलाई पढाइ अवधिभर काम गरेर कमाउनेभन्दा पनि पढ्न प्रोत्साहन गर्न जरुरी छ । देशअनुसार पढाइ सकिएपछि निश्चित समय काम गर्ने सुविधा दिएको हुन्छ । कतिपय मुलुकमा पढाइको अवधिमा निश्चित घण्टा काम गर्न पाउने र पढाइ सकाएपछि केही वर्ष काम गर्न पाउने प्रावधान हुन्छ । अस्ट्रेलियामा पढाइको अवधि सकाएपछि दुईदेखि चार वर्षसम्म पूरा समय काम गर्न सकिने कानुनी प्रावधान छ । पछिल्लो तीन वर्षयता अन्य मुलुकभन्दा अस्ट्रेलिया सबैको रोजाइको गन्तव्य बनेको छ । अस्ट्रेलिया जाने इच्छा सबैको भए पनि पूरा कमैको मात्रै हुन्छ । कुन विश्वविद्यालयमा पढ्ने हो, कुन विश्वविद्यालयको भर्नाको मापदण्ड के हो ? सम्बन्धित विश्वविद्यालयको वेबसाइटमा राखिएको हुन्छ । विश्वविद्यालयको आधिकारिक प्रतिनिधि नेपालमा छ भने ऊसँगै जानकारी लिन पनि सकिन्छ । विश्वविद्यालयले तोकेको न्यूनतम योग्यता पूरा गर्नुपर्ने हुन्छ । अस्ट्रेलिया पढ्न जाने टुंगो भएपछि अंग्रेजी भाषामा आफूलाई अझ पोख्त बनाउनु आवश्यक छ । त्यसका लागि इन्टरनेसनल इंग्लिस ल्यांग्वेज टेस्टिङ सिस्टम (आईईएलटीएस), टोफेलजस्ता परीक्षामा राम्रो स्कोर ल्याएको हुनुपर्छ । आईईएलटीएसमा न्यूनतम ५५ अंक हुनुपर्छ । ९ पूर्णांकको परीक्षामा परीक्षार्थीले धेरैजसो विश्वविद्यालयमा अध्ययनका लागि जान कम्तीमा ६५ अंक ल्याउनुपर्छ । केहीले ५५ अंक ल्याएका विद्यार्थीलाई पनि लिने गरेका छन् । कम अंक ल्याउने विद्यार्थीले अस्ट्र्रेलिया गएर भाषाको छट्टै कक्षा लिनुपर्ने हुन्छ । आईईएलटीएस उत्तीर्ण गरेपछि विद्यार्थीले आफूले पढ्ने विषय र कलेजको छनोट गर्न सक्छन् । कलेज छनोट गरेपछि विद्यार्थीले आफ्नो शैक्षिक योग्यताका प्रमाणपत्र, आवश्यक आर्थिक स्रोत खुल्ने कागजातसहित कलेजमा आवेदन पठाउनुपर्छ । अस्ट्रेलियामा चारवटा इन्टेक हुन्छन् । फ्रेबुअरी र जुलाईमा धेरै विषयमा भर्ना लिइन्छ । अप्रिल र अक्टोबरमा पनि भर्ना लिइन्छ तर यस सिजनमा थोरै मात्रै कोर्समा भर्ना लिइन्छ । विद्यार्थीले जुन इन्टेकमा भर्ना हुन चाहेको हो, कम्तीमा चार महिनाअघिदेखि विश्वविद्यालयका फर्म भर्नेलगायतको काम सुरु गरिसक्नुपर्छ । विद्यार्थी छनोट गर्न विश्वविद्यालयले अन्तरवार्तासमेत लिने गरेको छ । त्यसैले विद्यार्थी अस्ट्रेलिया, अध्ययन गर्न चाहेको विषय, विश्वविद्यायलबारे जानकार हुनुपर्छ । विद्यार्थीले एप्लाई गरेकाण् कागजपत्र विश्वविद्यालयले अध्ययन गरेपछि आवश्यक लागे थप कागजात झिकाउन सक्छ । उसले सम्बन्धित मुलुकमै उक्त विषयको पढाइ हुने भए किन अस्ट्रेलिया आउन खोजेको हो, त्यो विषय अध्ययन गर्ने उसको आर्थिक क्षमता छछैन, पढेर फर्केपछि आफ्नो मुलुकमा आफ्नो दक्षतालाई उपयोगमा ल्याउन सक्छ, सक्दैन, उसको आधारभूत विषयसँग उच्च शिक्षा मेल खान्छखाँदैनलगायत कुरामा अध्ययन गर्छ । नेपाल फर्केपछि कस्तो अवसर पाउँछ जस्ता विषयमा विश्वविद्यालयले जान्न खोजेको हुन्छ । विश्वविद्यालले विद्यार्थीलाई स्काइपमा अन्तरवार्ता लिने गर्छ । सबै कुरामा विश्वास दिलाउन सके विश्वविद्यालयले अध्ययन शुल्क बुझाउन विद्यार्थीलाई भन्छन् । शुल्क बुझाएपछि मात्र कलेजले कन्फर्मेसन अफ इन्रोलमेन्ट (अन्तिम भर्नापत्र) दिन्छ । कलेजमा भर्ना भएको पत्र आएपछि भिसाका लागि अस्ट्रेलियाली हाई कमिसनमा आवेदन गर्नुपर्छ । आवेदन गरेको १ देखि २ महिनामा सरकारले भिसा दिने वा नदिने निर्णय गर्छ । कलेजको प्रक्रिया पूरा गरेपछि अध्ययन गर्न लाग्ने खर्चको जोहो गर्नुपर्ने हुन्छ । विद्यार्थीले विश्वविद्यालयलाई अभिभावकको आयस्रोत, एक वर्षको टयुसन फी, खाने बस्ने खर्च, अध्ययन अवधिभरको बिमाको खर्च र आउनेजाने खर्चको हुन आउने रकमको वित्तीय स्रोत देखाउनुपर्ने हुन्छ । औसत खालको शैक्षिक संस्थामा वार्षिक १२ देखि १५ लाख रुपैयाँ टयुसन फी, बस्न र खानलाई १० लाख रुपैयाँ आवश्यक हुन्छ । अस्ट्रेलियन सरकारले विद्यार्थीहरूलाई सातामा २० घण्टा काम गर्न सुविधा दिएको छ । बिदा अवधिमा सातामा ४० घण्टा काम गर्ने छुट दिएको छ । पढ्दै काम गर्दा कमाएको पैसाले अधिकांश विद्यार्थीले खाने र बस्ने खर्च उठाउने गरेका छन् । त्यहाँ विद्यार्थीहरूले प्राय:जसो रेस्टुरेन्ट, कफीसप, खुद्रा पसलमा पार्ट टाइम काम पाउँछन् । त्यसैले नेपालबाट जानुअघि छोटो अवधिको तालिम लिँदा उपयुक्त हुन्छ । ड्राइभिङ जानेको भए अझ उत्तम हुन्छ । हस्पिटालिटीको सामान्य कोर्स लिएको, कफी बनाउने तालिम लिँदा उपयुक्त हुन्छ । सवारी चलाउन जान्नेलाई समयको व्यवस्थापन गर्न सजिलो हुन्छ । त्यसैले सवारी चलाउन यहीँ सिकेर लाइसेन्स लिएर जानु उपयुक्त हुन्छ । (अस्ट्रेलियन शिक्षाका जानकार बजाजसँग कुराकानीमा आधारित)"
चिसो मौसम तातो बारबिक्यु,तस्बिरहरू : कविन अधिकारी
निसान माइक्रा एक्टिभ,तीन वर्ष वा तीस हजार किमिसम्म वारेन्टी रहेको यस निसान माइक्राको हरेक सर्भिसिङ अवधि ५ हजार किमि वा ६ महिना रहेको छ । नेपाली अटो बजारमा निसान निकै लोकप्रिय ब्रान्ड भए पनि स्पेयर पार्ट्स सहज उपलब्ध नहुने र रिसेल भ्यालु तुलनात्मक रूपमा कम भएको ब्रान्डमा पर्छ । पायोनियर मोटो कर्प प्रालिका अनुसार नेपालमा निसान माइक्रा एक्टिभ ४६ वटा बिक्री भइसकेको छ ।
बी बोइङ ब्याटल,तस्बिरहरू : सन्देशजंग खत्री
सर्वाधिक ठूला ब्रान्ड,१० स्टेफेन क्युरीबास्केटबलअमेरिका१ करोड ३४ लाख डलर
युट्युब एपमा भिडियो क्वालिटी सीमित,युट्युबले आफ्नो मोबाइल एपमा हाई डाइनामिक रेन्ज (एचडीआर) लाई हटाएर १०८० पिक्सेलमा सीमित गर्ने भएको छ । १४४० पिक्सेलमा हुने एचडीआर क्वालिटीमा एपमा भिडियो प्ले गर्दा फ्रेमका समस्या देखिएपछि युट्युबले यस्तो निर्णय गरेको हो ।कम्पनीले यस्तो समस्या समाधान गर्न नसकेको र सबै स्मार्टफोनले यो क्वालिटीमा भिडियो प्ले गर्न नसक्ने भएकाले सीमित गर्ने निर्णय गरिएको सार्वजनिक रिपोर्टहरूमा भनिएको छ ।युट्युबले भर्खरै मात्र आफ्नो एपको पुन: डिजाइन गरी सफा बनाएको छ भने मोबाइल एपमा भिडियोको स्पिड घटाउन र बढाउन सकिने फिचर थपेको छ । नयाँ एपमा प्रयोगकर्ताले मोबाइल समातेको अवस्थाअनुसार स्वत: भिडियोको पोजिसन बदल्ने फिचरसमेत छ ।
स्मार्टफोनको बिक्री उच्च,"यो वर्षको अगस्टदेखि अक्टोबरको बीचमा स्मार्टफोनको बिक्री बढेको एक अनुसन्धानले देखाएको छ । बजार अनुसन्धान गर्ने कम्पनी काउन्टर प्वाइन्टको प्रतिवेदनमा यो तीन महिनाको अवधिमा मात्रै स्मार्टफोनको बिक्री ४० करोड पुगेको छ ।यो अन्य वर्षका यही अवधिको तुलनामा अत्यधिक भएको रिपोर्टमा उल्लेख छ । अनुसन्धानले पछिला वर्षमा स्मार्टफोनको बिक्री वार्षिक ५ प्रतिशतले बढेको जनाएको छ । यस्तै, बजारमा चिनियाँ कम्पनी ओप्पो, साओमी, भिभो र हवावेको वर्चस्व बढिरहेको पनि औंल्याइएको छ । यही अवधिमा सामसुङ, एप्पल र एलजीको बिक्री पनि थोरै बढेको प्रतिवेदनमा भनिएको छ ।स्मार्टफोनको ७५ प्रतिशत बजार १० कम्पनीको हातमा रहेको र बाँकी स्मार्टफोन ६ सय बढी कम्पनीमा बाँडिएको तथ्य प्रतिवेदनले उजागर गरेको छ ।"
बीटीएसको सनसनी,"बीटीएस प्रयोगवादी ब्यान्ड हो । कुनै बेला बटरफ्लाई जस्तो स्लोसेन्टिमेन्टल गीत निकालेको ब्यान्ड अहिले डीएनए मार्फत आफूलाई नयाँ धारमा प्रस्तुत गरिरहेको छ । इलेक्ट्रोर्याप शैलीको पछिल्लो गीत सुनेपछि संगीत विज्ञहरूले बीटीएसलाई क्यानडियन गायक सावन मेन्डेस र स्कटिस केल्भिन ह्यारीसँग दाँज्न थालेका छन् । केपपको विशेषता नै भनौं, डान्ससहितको आकर्षक म्युजिक भिडियोले पनि ब्यान्डको अनलाइन फेम मज्जाले बढाइदिएको छ ।टाइम म्यागजिनले इन्टरनेटका २५ प्रभावशाली व्यक्तिमध्ये बीटीएसलाई एक मानेको छ । फोब्र्सका अनुसार सन् २०१६ मा बीटीएस सबैभन्दा बढी रिट्वीट भएको आर्टिस्टब्यान्ड हो । ट्वीटरले ब्यान्डलाई समेटेर पहिलो पटक केपप इमोजी लन्च गर्यो । केही महिनाअघिको बिलबोर्ड म्युजिक अवार्डमा पनि ब्यान्डलाई नै टप सोसल आर्टिस्टको ट्रफी दिइएको थियो । उक्त विधामा जस्टिन बिबर, सेलेना गोमेज, एरियाना ग्राण्डीलगायत स्टारहरू मनोनीत थिए । एकपछि अर्को रेकर्ड कायम गरिरहेको ब्यान्डलाई पछिल्लो एल्बम लभ योरसेल्फ ले झनै फाइदा पुर्याइरहेको छ । करिब महिना दिनअघि रिलिज गरिएको उक्त एल्बम बिलबोर्डको उच्च स्थानमा पुग्ने केपप एल्बम बन्यो । अमेरिकी बजारमा बिक्री उच्च भइरहेका बेला आइट्युन्स एल्बमचार्टको नम्बर एक स्थानमा पनि यही एल्बम पुगेको छ । त्यसमै समाविष्ट डीएनए गीतको भिडियोले युट्युबमा अपलोड भएको २० घण्टामै २ करोड भ्युज पाएको थियो ।बीटीएस ब्यान्डमा चार पप गायक जिमिन, भी, जंगकुक, जीनसँगै तीन र्यापर (र्याप मोन्स्टर्स, सुगा र जेहोप) आबद्ध छन् । उनीहरू सबै दक्षिण कोरियाको राजधानी सोलमा बस्छन्, रुम मेट्स हुन् । चार वर्षको सहकार्यमा ब्यान्डले तीन वटा वल्र्ड टुर गरेको छ भने चार वटा स्टुडियो एल्बम र पाँच वटा इपी सार्वजनिक गरिसकेको छ । सबैभन्दा ठूलो कुराचाहिँ विश्वभरका लाखौं फ्यान यसले कमाएको छ ।अङ्ग्रेजी भाषामा एउटा पनि गीत ननिकाली र बिनाप्रचारप्रसार यति धेरै प्रसिद्ध हुन चानचुने कुरा होइन । त्यसमाथि अमेरिका र क्यानडामा दक्षिण कोरियाली आर्टिस्टको यस्तो लोकप्रियता देखेर कतिपयले आश्चर्य जनाएका छन् । अमेरिकी र क्यानडियन संगीत संसारमा कोरियन ब्यान्डले प्रवेश पाउनु गाह्रो कुरा हो, क्यानडाको सीटीभी न्युजले लेखेको छ, तर, बीटीएस समूह अपवाद बनिरहेको छ ।बीटीएसले १९ नोभेम्बरमा हुने अमेरिकन म्युजिक अवार्ड्स (एएमए) मा समेत प्रस्तुति दिने भएको छ । यसअघि बिलबोर्ड म्युजिक अवार्डमा पनि उनीहरूले कोरियन गीत सुनाएका थिए । ब्यान्डले एएमएमा भाग लिने खबर बाहिर आएसँगै ट्वीटरमा बीटीएस एक्स एएमए ट्ेरन्डिङमा छ । समारोहमा क्रिस्टिना एगुलेरा, सेलेना गोमेज, डायना रोजस्ता सेलिब्रिटीले पनि प्रस्तुति दिने छन् ।सन् २०१५ मा पहिलोपटक यूएस टुरमा जाँदासम्म बीटीएसले एउटा मात्रै पूर्ण एल्बम निकालेको थियो । तैपनि त्यसबेला एकै दिन सबै बिक्री भएको बिलबोर्ड म्यागजिनले उल्लेख गरेको छ । ब्यान्डको मार्केटिङ नीति बलियो छ, कोरियन पत्रकार ग्रेस जियोङलाई उद्धृत गर्दै बिलबोर्ड लेख्छ, कोरियन भाषा नबुझ्नेलाई पनि उनीहरूले आकर्षित गर्न जानेका छन् । तर, बीटीएसलाई अब एउटा भाइरल गीतको खाँचो छ । गङ्नम स्टाइल जस्तै । एजेन्सीको सहयोगमा"
