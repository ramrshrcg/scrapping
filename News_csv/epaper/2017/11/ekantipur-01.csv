शीर्षक,विवरण
ढुंगेल पक्राउ,"दुर्भाग्यपूर्ण : माओवादी केन्द्र माओवादी केन्द्रले ढुंगेल पक्राउको विरोध गर्दै तत्काल रिहाइ गर्न माग गरेको छ । पक्राउ बृहत् शान्ति सम्झौताविरुद्ध रहेको केन्द्रको दाबी छ । द्वन्द्वकालीन मुद्दा सत्य निरूपण तथा मेलमिलाप आयोगबाटै समाधान गरिने शान्ति सम्झौताको मर्मविपरीत ढुंगेललाई पक्रनु निन्दनीय छ, पार्टी प्रवक्ता पम्फा भुसालले भनिन्, यो दुर्भाग्यपूर्ण घटनाको निन्दा गर्छौंं । ढुंगेललाई पक्रनु चुनाव हुन नदिने षड्यन्त्र रहेको उनले बताइन् ।"
बाँडफाँडको टुंगो,"काठमाडौं एमाले र माओवादी केन्द्रले प्रतिनिधिसभा तथा प्रदेशसभा निर्वाचनका सबै क्षेत्र बाँडफाँड टुंग्याएका छन् । प्रत्यक्षतर्फ सिट टुंग्याउन सकस परेका झापा, चितवनसहितका जिल्लामा दुवै दलका शीर्ष नेतृत्वबीच सहमति जुटेसँगै बाँडफाँड टुंगिएको हो । सहमतिअनुसार प्रतिनिधिसभामा एमालेले ९७, माओवादी केन्द्रले ६१ र राष्ट्रिय जनमोर्चा, राष्ट्रिय प्रजातन्त्र पार्टीलगायतले ७ सिट पाउने भएका छन् । प्रतिनिधिसभामा सूर्य चिह्नबाट १ सय १ उम्मेदवारले चुनाव लड्ने भएका छन् । प्रदेशसभामा एमालेले १९८, माओवादी केन्द्रले १२८ र गठबन्धनको तालमेलमा सहभागी अन्यले ४ सिट पाउने टुंगो लागेको छ । हामीले सिट बाँडफाँड सक्यौं, उम्मेदवारको नाम तोक्ने काम पनि भोलिसम्ममा सक्छौं एमाले महासचिव तथा सिट बाँडफाँड कार्यदलका संयोजक ईश्वर पोखरेलले भने । बाँडफाँड टुंगिएपछि उम्मेदवारको नाम तय गर्न गठबन्धनको बैठक मंगलबार रातिसम्मै बसेको थियो । झापा, चितवन, दाङ, सल्यान, दैलेख र उदयपुरको सिट विभाजनमा समस्या देखिएको थियो । चितवन २ बाट एमालेका जिल्ला अध्यक्ष कृष्णभक्त पोखरेल उम्मेदवार हुने भएका छन् । सोही क्षेत्रमा दाबी गरेका माओवादी केन्द्रका नेता रामबहादुर थापालाई काठमाडौं१० बाट उठाउने सहमति भएको छ । उक्त क्षेत्रबाट यसअघि माओवादी अध्यक्ष पुष्पकमल दाहाल उठेका थिए । पहिलो संविधानसभा चुनावमा दाहालले उक्त क्षेत्रबाट जितेका थिए । पछिल्लो संविधानसभामा भने कांग्रेसका नेता राजन केसीसँग हारेका थिए । उक्त क्षेत्रमा एमालेबाट प्रस्तावित नेता सुरेन्द्र मानन्धरको नाम भने समानुपातिकमा परेको छ । उनी यसअघि पनि दाहालसँग प्रतिस्पर्धा गरेका थिए ।सल्यानमा पनि टुंगो लागेको छ । प्रतिनिधिसभामा एउटा निर्वाचन क्षेत्र भएको सल्यानमा दुवै दलले दाबी गरेका थिए । लामो बहस र छलफलपछि प्रतिनिधिसभामा माओवादी केन्द्र र प्रदेशका क र ख दुवैमा एमालेका उम्मेदवार उठ्ने भएका छन् । प्रतिनिधिसभामा माओवादी केन्द्रले मन्त्री टेकबहादुर बस्नेतलाई उठाउने भएको छ । प्रदेशमा एमाले नेता प्रकाश ज्वाला र गुलाबजंग शाह उठ्ने भएका छन् । एमालेले प्रदेश ६ को मुख्यमन्त्रीको प्रमुख दाबेदारका रूपमा ज्वालालाई प्रदेश लगेको हो । यसअघि सांसद, प्रधानमन्त्रीका प्रमुख राजनीतिक सल्लाहकार र संसदमा अर्थ समितिका सभापतिसमेत रहेका ज्वालालाई मुख्य मन्त्रीमा उठाउने एमालेको तयारी छ । दाङ २ मा एमाले स्थायी समिति सदस्य शंकर पोखरेल र माओवादी नेता कृष्णबहादुर महराबीच को उठ्ने भन्ने विवाद पनि दुवै दलका शीर्ष नेतृत्वले टुंग्याएका छन् । पोखरेललाई गठबन्धनका तर्फबाट प्रदेश ५ को मुख्यमन्त्री बनाउने समझदारीपछि उनी प्रदेशमा उठ्ने भएका छन् । मलाई मुख्यमन्त्रीको प्रस्ताव प्रचण्डजीले नै राख्नुभयो । मैले हाम्रो पार्टी अध्यक्षको मुहारमा हेरें । उहाँले पनि झन् बल गरी मुख्यमन्त्रीकै लागि आग्रह गर्नभयो, नेता पोखरेलले भने, मैले पनि शीर्ष नेतृत्वको आग्रह स्वीकार्दै प्रदेशमा जाने निधो गरें ।झापा माओवादीले आफ्ना स्थापित नेताका लागि सुनिश्चित हुनुपर्ने लबिइङ गर्दै आएको थियो । क्षेत्र नम्बर १ र ३ मा दुवै दलबीच विवाद थियो । मंगलबार झापाको पनि टुंगो लागेको एमाले स्थायी समिति सदस्य सुरेन्द्र पाण्डेले जानकारी दिए । उनका अनुसार झापा १ मा माओवादी तथा २, ४ र ५ एमालेले लिने सहमति भएको छ । ३ मा भने वाम गठबन्धन र राप्रपाबीच सहकार्य हुने भएको छ । क्षेत्र ३ बाट राप्रपाका महामन्त्री राजेन्द्र लिङदेनलाई वाम गठबन्धनले सघाउने छ । राप्रपालाई सुरुमा कांग्रेसले सघाउने भनिए पनि अन्तिममा उक्त क्षेत्रबाट कांग्रेसका नेता कृष्ण सिटौलाले उम्मेवारी दिने भएका छन् । क्षेत्र १ मा भने माओवादीका नेता एवं पूर्वसञ्चारमन्त्री राम कार्की उठ्ने छन् । क्षेत्र २ मा एमालेबाट पूर्वकानुनमन्त्री अग्नि खरेल वा पवित्रा खरेलमध्ये एक जनाले टिकट पाउने भएका छन् । क्षेत्र ४ बाट एमालेका एलपी साँवा र ५ बाट एमाले अध्यक्ष केपी ओलीको टुंगो लागिसकेको छ । सुर्खेतमा प्रतिनिधिसभाका दुवै क्षेत्रमा एमाले तथा प्रदेशमा माओवादीले पाउने गरी टुंगो लागेको छ । त्यस्तै, दैलेखमा प्रतिनिधिसभाका २ क्षेत्रमा एमालेका उम्मेदवार हुनेछन् । माओवादीले भने प्रदेशमा १ को कमा टिकट पाउने भएको छ । टुंगो लाग्न नसकेको उदयपुरका सम्बन्धमा भने मंगलबार रातिसम्म छलफल चलिरहेको नेताहरूले जानकारी दिएका छन् ।"
घम्साघम्सी बहालवाला र पूर्वमन्त्रीको,"सिन्धुपाल्चोक जिल्लाको १ नम्बर क्षेत्रमा प्रतिनिधिसभा प्रत्यक्षतर्फ वाम र लोकतान्त्रिक गठबन्धनबाट बहालवाला र पूर्वमन्त्री मुख्य प्रतिस्पर्धामा छन् । लोकतान्त्रिक गठबन्धनबाट कांग्रेस नेता एवं सञ्चारमन्त्री मोहनबहादुर बस्नेत र वाम गठबन्धनबाट पूर्वसञ्चारमन्त्री अग्नि सापकोटा मैदानमा छन् । दुवै नेता आआफ्ना पार्टीका केन्द्रीय नेता हुन् । दोस्रो संविधानसभामा बस्नेत क्षेत्र १ र सापकोटा २ बाट निर्वाचित थिए । संघीय संरचनामा जानुअघि तीन क्षेत्रमा विभाजित जिल्लामा अहिले दुई क्षेत्र छन् । दोस्रो संविधानसभा निर्वाचनमा सापकोटाले एमालेका सुभाष कर्माचार्यलाई ६५० मतले पराजित गरेका थिए भने बस्नेतले एमालेका अरुण नेपाललाई ३२ मतले । बस्नेतले यसअघि जितेको क्षेत्र १ मा माओवादीको भोट बैंक मानिने साबिकको कुभिन्डे क्षेत्र थपिएको छ । उक्त गाउँ सापकोटाको जन्मथलो हो । यो गाउँमा कांग्रेसको तुलनामा माओवादी मत बढी रहेको मानिन्छ । अहिलेको निर्वाचन क्षेत्र १ मा साबिकको जलवीरे, बराम्ची, गोल्चे, गुम्बा, फुलपिङकोट, पाङताङ र हगाम थपिएका छन् । उक्त क्षेत्रमा चौतारा २, ३, ४, ९ र १० वडा पनि समावेश छन् । स्थानीय निर्वाचनको मतका आधारमा थपिएका गापा र नगरपालिकामा कांग्रेसभन्दा एमाले र माओवादी गठबन्धन बलियो देखिन्छ । बस्नेतका लागि यो भेगमा ठूलो चुनौती छ । यो क्षेत्रमा स्थानीय निर्वाचनमा कांग्रेसले सुनकोसी गापामात्र जितेको थियो । १ लाख १४ हजार मतदाता रहेको यो क्षेत्रमा ४ दशकदेखि कम्युनिस्ट पार्टीमा क्रियाशील सापकोटा र लामै समय राजनीतिमा बिताएका बस्नेतबीचको प्रतिस्पर्धा रोचक छ । एमालेले स्थानीय निर्वाचनमा उक्त क्षेत्रमा २४ हजार १ ८८ मत प्राप्त गरेको थियो । कांग्रेसले २१ हजार ६ सय २९, माओवादीले १९ हजार ८ सय ८८ र राष्ट्रिय प्रजातन्त्र पार्टीले ४ हजार १ सय ३० मत प्राप्त गरेका थिए । उक्त मत जोडदा वाम गठबन्धनको ४४ हजार ७६ पुग्छ भने लोकतान्त्रिक गठबन्धनको भागमा २५ हजार ७ सय ५९ मात्र । यी दुई गठबन्धनको पूर्वमतको अन्तर १८ हजार ३ सय १७ रहेको देखिन्छ । समृद्ध गाउँनगर र पुनर्निर्माण मुख्य एजेन्डा लिएर चुनावी प्रचारमा लागेका छौं, मन्त्री बस्नेतले भने, जनताले भोगिरहेका समस्या समाधान गर्नु नै मुख्य जिम्मेवारी हो । माओवादी नेता प्रतिस्पर्धामा रहेकाले एमालेको असन्तुष्ट मत तानेर आफूले चुनाव जित्ने बस्नेतको दाबी छ । विकास र आर्थिक समृद्धि मेरो प्रमुख एजेन्डा हो, उनले आगामी ५ वर्षमा सबै बस्तीमा सडक र खानेपानी पुर्याउने मतदातासँग वाचा गरेको पनि सुनाए । वाम गठबन्धनले एकदलीय तानाशाही लाद्न खोजेकाले त्यसविरुद्ध मतदाताले लोकतन्त्रवादीलाई जिताउने उनको विश्वास छ । अन्य दल र उम्मेदवारको तुलनामा आफूले विकासका थुप्रै काम गरेको उनले बताए ।माओवादी नेता सापकोटाले पनि आफ्नो जित सुनिश्चित रहेको दाबी गरे । स्थानीय तहको मतकै आधारमा पनि जित पक्का छ, उनले ढुक्कसाथ भने । स्थायी सरकार र मुलुकको समृद्धि नै आफ्नो मूल एजेन्डा भएको सापकोटाको भनाइ थियो । मन्त्री बस्नेत २०४८ सालदेखि जिल्लामा चुनावी प्रतिस्पर्धा छन् । ०५१ बाहेक बहुदलपछिका सबै चुनावमा उनी उम्मेदवार भएका थिए । पहिलो संसदीय निर्वाचनमा एमालेका अमृतकुमार बोहोराबाट पराजित भएका उनी ०५६ को चुनावमा भने विजयी भएका थिए । त्यसैगरी ०६४ सालको संविधानसभा निर्वाचनमा माओवादीका राजकुमार श्रेष्ठबाट बस्नेत फराकिलो मतान्तरले पराजित भए । ०४८ को संसदीय निर्वाचनमा क्षेत्र नम्बर २ मा संयुक्त जनमोर्चाबाट उम्मेदवार बनेका पूर्वसञ्चारमन्त्री सापकोटा भने अहिले चौथो पटक चुनावी स्पर्धामा छन् । ०४८ को आमनिर्वाचनमा एमालेका कृष्णराज श्रेष्ठबाट पराजित भएका उनी ०६४ को संविधानसभा निर्वाचनमा भने नम्बर २ बाट ३१ हजार १ सय ३६ मत ल्याएर विजयी भएका थिए । तत्कालीन निर्वाचन क्षेत्र नम्बर १ मा रहेका साबिकका ३० गाविसका मतदाता सापकोटाका लागि नयाँ हुन् । यस्तै साबिक २ नम्बर क्षेत्रबाट गाभिएका भूभागका मतदाता मन्त्री बस्नेतका लागि नयाँ हुन् । तालमेलमा धोका नभए चुनाव सहजै जित्ने अंकगणितीय आधार वाम गठबन्धनको छ । ०६४ मा माओवादीका राजकुमारभन्दा १४ हजार मत कम ल्याएका बस्नेतले दोस्रो संविधानसभा निर्वाचनमा भने सोही क्षेत्रबाट जितेका थिए । त्यतिबेला माओवादी तेस्रो र एमाले दोस्रो भएको थियो । बस्नेतलाई जित्न स्थानीय निर्वाचनमा पार्टीले ल्याएको मतमा ९ हजारभन्दा बढी थप्नुपर्छ । सापकोटालाई भने जितका लागि वाम गठबन्धनको मत जोगाए मात्र पुग्छ । दुवै उम्मेदवारका लागि यो काम चुनौतीविहीन भने छैन ।"
देउवाद्वारा उद्योगीलाई लोकतान्त्रिक कित्तामा उभिन आह्वान,"काठमाडौं (कास) प्रधानमन्त्री तथा कांग्रेस सभापति शेरबहादुर देउवाले लोकतान्त्रिक शासन पद्धतिको विश्वव्यापी मान्यता एवं खुला बजार अर्थतन्त्र र सामाजिक न्यायको छाताबाहिर आर्थिक विकास सम्भव नहुने बताउँदै लोकतन्त्रवादी शक्ति एक हुन आह्वान गरेका छन् । संक्रमणकाल अन्त्यपछि अब नेपाललाई विकासको नयाँ युगमा प्रवेश गराउनुपर्ने चुनौती छ, उनले मंगलबार जारी गरेको विज्ञप्तिमा उल्लेख छ, आर्थिक समृद्धिलाई राष्ट्रिय एजेन्डा बनाएर मुलुकलाई केही वर्षमै आर्थिक विकासमा निर्णायक बाटोतर्फ उन्मुख गराउनु सबै लोकतन्त्रवादीको साझा ध्येय हो । देश प्रतिनिधिसभा र प्रदेशसभा निर्वाचनको उत्सवमा रहेको र मंसिर १० र २१ गते हुने निर्वाचनपछि संविधान कार्यान्वयनको राजनीतिक कार्यसूची पूरा हुने प्रधानमन्त्रीले उल्लेख गरेका छन् । लोकतान्त्रिक शासन पद्धतिको सुदृढीकरण र दु्रतगतिको आर्थिक विकास हाम्रो पहिलो प्राथमिकता भएकाले अब लोकतन्त्रवादी फेरि एक हुनुपर्ने समय आएको छ, उनले भनेका छन्, हामी नेपाली अर्थतन्त्रको निर्माणमा विशेष क्षमता प्रदर्शन गर्नुभएका व्यक्तिलाई आर्थिक विकास अभियानको नेतृत्वदायी भूमिकामा राख्न चाहन्छौं । देउवाले उच्च दरको आर्थिक वृद्धि, समावेशी विकास, पूर्वाधार निर्माण, गरिबी निवारण र रोजगारीमा प्रत्यक्ष योगदान पुर्याउने एवं विकास कार्यक्रम प्रभावकारी रूपमा सञ्चालन गर्ने कांग्रेसको बृहत्तर सोच र कार्यक्रम रहेकोमा जोड दिएका छन् । यसका लागि राष्ट्रिय र अन्तर्राष्ट्रिय लगानीकर्ताका लागि नेपाल विश्वमै लगानीमैत्री वातावरण भएको मुलुकका रूपमा स्थापित गर्नुपर्ने चुनौती हाम्रासामु छ, विज्ञप्तिमा उल्लेख छ, गैरआवासीय नेपालीले आर्जन गरेको पुँजी, सीप र क्षमता नेपालमा परिचालन गर्ने वातावरण तयार गरी सबैलाई आर्थिक समृद्धिको अभियानमा गोलबद्ध गर्नुपर्छ । प्रधानमन्त्रीले अर्थतन्त्रको समृद्धिमा विशिष्ट योगदान पुर्याउने उद्यमीहरू, नेपाल उद्योग वाणिज्य महासंघ, नेपाल चेम्बर अफ कमर्स र नेपाल उद्योग परिसंघका वर्तमान एवं पूर्वपदाधिकारी, विभिन्न पेसाव्यवसायीलाई राष्ट्रिय समृद्धिको अभियानमा नेतृत्वदायी भूमिका निर्वाह गर्न आग्रह गरेका छन् ।"
बागदरबार भत्काएर अत्याधुनिक भवन,"काठमाडौं बागदरबार ! यो शब्द उच्चारण गर्नासाथ काठमाडौं महानगरपालिकाका मेयर विद्यासुन्दर शाक्यले सच्याए, गल्ती पो लेखेछन्, बागदरबार होइन, हरिदरबार हो । बागदरबार भत्काउने कदमको सर्वत्र विरोध भएपछि मंगलबार काठमाडौं महानगरपालिकाका मेयर विद्यासुन्दर शाक्यले पत्रकार सम्मेलन आयोजना गरे । सम्मेलनमा बागदरबारलाई नाम फेरेर हरिदरबार भन्नमै समय खर्चिए । सम्मेलनमा बाँडिएको प्रेस विज्ञप्तिको दोस्रो बुँदामा बागदरबार भवन काठमाडौं महानगरपालिकाले प्राप्त गरेबापत रु १० करोड लागत बेहोरी हाल टंगालमा रहेको अख्तियार दुरुपयोग अनुसन्धान आयोगको भवन निर्माण गरी हस्तान्तरण गरिएको उल्लेख छ । पढ्ने क्रममा मेयर शाक्यले बागदरबार गल्तीवश लेखिएको पहिलो स्पष्टीकरण दिएका थिए । तेस्रो बुँदामा पनि बागदबार शब्द उल्लेख थियो । त्यसलाई पनि गल्ती भनेर हरिभवन भने । प्रत्येक बुँदामा बागदरबार लेखिएको थियो । त्यसलाई सच्याएर गल्ती भएछ भन्दै उनले हरिदरबार उल्लेख गरे । मेयर शाक्यले हरिदरबार भन्नुको मुख्य उद्देश्य यो दरबार १ सय वर्ष पुगेको छैन भन्नु हो । जसरी पनि भत्काउन रातारात नामै फेरेछन् मेयरले, फ्लोर ओपन भएपछि सञ्चारकर्मीले प्रतिक्रिया व्यक्त गरे, जसरी पनि मास्न अब सय वर्ष पुगेकै हैन भन्ने प्रमाणित गराउन खोज्दै छन् ।अमरसिंह थापाको पालामा बनेको बागदरबार मासिएको मेयर शाक्यले दाबी गरे । बागदरबार यहीं थियो, उनले भने, तर पछि बागदरबार मासेर जुद्धशमशेरका छोरा हरिशमशेरले नयाँ दरबार बनाए । त्यही भएर यो दरबार हरिदरबार हो । उनले यो दरबार १९९० सालको भुइँचालोपछि बनेको तथ्य पनि पेस गरे । हालको भवन १९९० सालको भूकम्पपश्चात् पुरानो दरबार भएको जगमा नभई नयाँ स्थानमा निर्माण भएको, यो परम्परागत बागदरबार नभई बागदरबारभित्र रहेको हरिभवन भएको र यो भवन ऐतिहासिक दरबार नभएको, मेयर शाक्यले सुनाए, यसमा प्रयोग भएका इँटाहरूमा श्री ३ जुद्ध १९९१, श्री ३ जुद्ध १९९० लेखिएकाले यो भवन १९९० पछि नै बनेको प्रमाण छ । परम्परागत दबार र हालको भवन एकै नभई फरकफरक भएको तथ्य झल्कने फोटाहरूसमेत परामर्शदाताले पेस गरेको प्रतिवेदनमा छ ।मेयर शाक्यले प्राचीन स्मारक संरक्षण ऐन २०१३ को दफा २ (क) मा प्राचीन स्मारकको परिभाषामा एक सय वर्ष नाघेको भवन उल्लेख भएकाले यो भवन पुरातात्त्विक वस्तुमा नसमेटिएको दाबी गरे । पुरातत्त्व विभागले भने सय वर्ष ननाघे पनि राष्ट्रिय र अन्तर्राष्ट्रिय महत्त्वको दरबार जोगाउनु पुरातत्त्व विभागको दायित्वभित्र पर्ने जनाउँदै आएको छ । मेयर शाक्यले स्थानीय व्यवस्थापिकाको रूपमा रहेको नगरसभाले र कार्यकारिणी अंग कार्यपालिकाले बागदरबार रहेको जीर्ण भवन भत्काई नयाँ भवन बनाउन सर्वसम्मत रूपले निर्णय गरी बजेट विनियोजनसमेत गरेको सम्झाए । बागदरबार भत्काएर बनाइने नयाँ भवनको डिजाइनसमेत सार्वजनिक गरे । नयाँ प्रस्तावित भवनको अगाडिको मूल स्वरूप परम्परागत र हालको दरबारकै शैलीमा र पछाडिको भाग परम्परागत नेवारी शैलीको बनाउने डिजाइनमाथि छलफल भइरहेको छ, उनले भने, काठमाडौं महानगरको नयाँ भवन सम्पदामैत्री हुनेछ ।"
चितवन २ को विवाद मिल्यो,"चितवन लामो रस्साकस्सीपछि चितवन क्षेत्र २ एमालेको पोल्टामा परेको छ । एमाले र माओवादी केन्द्रले दाबी नछाड्दा उम्मेदवारी टुंग्याउनै सकस थियो । अन्तत: माओवादी केन्द्रका रामबहादुर थापा बादल पछाडि हटेपछि एमाले जिल्ला अध्यक्ष कृष्णभक्त पोखरेलले क्षेत्र २ पाएका हुन् ।सहमतिअनुरूप क्षेत्र १ मा एमालेका स्थायी कमिटी सदस्य तथा पूर्वअर्थमन्त्री सुरेद्र पाण्डे, २ मा एमाले जिल्ला अध्यक्ष पोखरेल र ३ मा माओवादी केन्द्र अध्यक्ष पुष्पकमल दाहाल चुनावी प्रतिस्पर्धामा उत्रने पक्का भएको छ । २ नम्बर क्षेत्र एमालेको भागमा परेको छ, कार्यदल समिति सदस्य समेत रहेका पाण्डेले टेलिफोनमा भने, प्रदेशसभामा समेत २ पार्टीबीच भागबन्डा भएको छ । उनका अनुसार क्षेत्र नम्बर १ को (क) र (ख) दुवै एमालेको भागमा परेको छ । क्षेत्र २ को (क) माओवादी र (ख) एमालेले पाएको छ । क्षेत्र नम्बर ३ को (क) एमाले र (ख) माओवादीको भागमा परेको छ । प्रदेशमा भने माओवादी र एमालेले उम्मेदवार टुंगो लगाइसकेका छैनन् । क्षेत्र नम्बर २ एमालेलाई दिने निर्णय भएपछि उक्त क्षेत्रबाट उम्मेदवारको रूपमा सिफारिस भएका नेता रामबहादुर थापा काठमाडौं क्षेत्र १० बाट चुनाव लड्ने निर्णय भएको माओवादी केन्द्रका सचिवालय सदस्य नारायण दाहालले बताए । उनले एमाले र माओवादीबीच प्रदेशसभामा भने भागबन्डा मिलिनसकेको दाबी गरे । कांग्रेसमा अलमलजिल्लामा चुनावी माहोल सुरु भइसकेको छ । जताततै चुनावी चर्चा हुने गरेको छ । वाम गठबन्धनले प्रतिनिधिसभाको उम्मेदवार टुंगो लगाइसके पनि कांग्रेसमा अझै अलमल छ । प्रतिनिधि र प्रदेशसभाका लागि नाम सिफारिस गरिएकाहरू काठमाडौं धाउन व्यस्त छन् । मंगलबार साँझसम्म उम्मेदवार टुंग्याउने तयारी भएको छ, काठमाडौंमा रहेका कांग्रेस जिल्ला सभापति जितनारायण श्रेष्ठले भने, जिल्लामा वामझैं लोकतान्त्रिक गठबन्धनसँग चुनावी तालमेल गरेर अघि बढ्ने तयारीमा छौं । उनले क्षेत्र ३ बाट राप्रपा (लोकतान्त्रिक) का केन्द्रीय उपाध्यक्ष एवं वन तथा भूसंरक्षण मन्त्री विक्रम पाण्डेलाई अघि सार्ने सम्भावना बढी रहेको बताए । फेरियो माहोलस्थानीय तहको निर्वाचनमा कांग्रेससँग तालमेल गरेको माओवादी केन्द्र अहिले एमालेसँग मिलेको छ । तालमेल गरेर चुनावी प्रतिस्पर्धामा उत्रिएका छन्, दुवै दल । माओवादी अध्यक्ष पुष्पकमल दाहाल एक कार्यक्रममा सहभागी हुन सोमबार भरतपुर विमानस्थल पुग्दा एमालेका पूर्व जिल्ला अध्यक्ष जगन्नाथ थपलियासहितको टोली स्वागत गर्न पुग्यो । एमाले र माओवादी केन्द्र तीक्ततापूर्ण सम्बन्ध सुमधुर बनाउन जुटेका छन् । एमालेले २ नम्बर क्षेत्रको अडान दोहोर्याउँदै आएको थियो । २ नम्बर क्षेत्र पाएमा कांग्रेसको पकेट क्षेत्र मानिने ३ मा अध्यक्ष दाहाललाई जिताउन सजिलो हुने एमालेको बुझाइ थियो । कांग्रेस चितवनले समानुपातिक र प्रत्यक्षतर्फ गरी २ सय ७४ जनाको नाम केन्द्रमा सिफारिस गरेको भए पनि अझै उम्मेदार टुंगो लाग्न सकेको छैन । एमालेले समानुपातिक, प्रदेश र प्रतिनिधिसभामा गरी ९० जनाको नाम सिफारिस गरेको थियो ।"
सडक सुरक्षामा हेलचेक्र्याइँ,"नियमनअनुगमनमा सम्बन्धित निकायहरू उदासीन हुने गरेका कारण सडकहरू निर्माण सकिएको छोटो समयमै क्षतिग्रस्त हुने गरेका छन् । सडक क्षति भइसकेपछि पनि मर्मतसम्भारमा तदारुकता नदेखाउने अर्को प्रवृत्ति पनि छ । सडकको सुरक्षामा ध्यान नदिँदा एकातिर राज्यकोषमा आर्थिक भार बढिरहेको छ भने अर्कोतिर आवागमन जोखिमपूर्ण बनेको छ । यो समस्या वर्षौंदेखि कायमै रहँदा र असुरक्षित सडककै कारण दुर्घटना भइरहे पनि सडक नियमन प्रभावकारी नबनाइनु उदेकलाग्दो छ । निर्माण कम्पनीको बढी नाफा कमाउने ध्येय, कमिसन बाँडफाँटलगायतका कारण अधिकांश सडक नै गुणस्तरीय बनेका हुँदैनन् । बनेका सडकले केकस्ता सवारी साधनलाई थेग्न सक्छन् भन्ने पनि ध्यान दिइँदैन । ठूल्ठूला गाडीलाई निर्वाध चल्न दिँदा सडक कति चाँडै जीर्ण अवस्थामा पुग्छन् भन्ने ज्वलन्त उदाहरण बीपी राजमार्ग हो । जापान सरकारले बनाएर दुई वर्षअघि नेपाललाई हस्तान्तरण गरेको बीपी राजमार्गको धुलिखेलभकुन्डेबेंसी खण्ड छोटो समयमै कुरूप बनेको छ । काठमाडौंलाई सिन्धुली हुँदै तराई जोड्ने छोटो दूरीको यो राजमार्ग गिट्टी, ढुंगा, बालुवा बोक्ने टिपर र अन्य ठूला गाडी निर्वाध रूपमा सञ्चालन हुनाले जीर्ण बन्दै गएको हो । टिपरले भकुन्डे, कटुन्जे, नेपालथोकलगायतका स्थानमा रहेका क्रसर उद्योगमा निर्वाध रूपमा सामान ओसारिरहेका हुन्छन् । १० टन भारवहन क्षमताको सडकमा गुड्ने टिपरले १३ देखि १८ टनसम्म सामान बोकेका हुन्छन्, जसका कारण सडकमा तीव्र गतिले क्षति भइरहेको छ । सडक सञ्चालन आएलगत्तै यो समस्या सुरु भए पनि नियमन ध्यान नदिइनु विडम्बनापूर्ण छ ।बीपी राजमार्गमा जस्तै समस्या मुलुकका प्राय: सबै सडकमा देखिन्छ । क्षमताले धान्नेभन्दा ठूला गाडी चलिरहेका हुन्छन् । कतिपय गाडी त पानी चुहाउँदै गुडिरहेका हुन्छन्, जसले सडक क्षति हुने दर बढाइदिन्छ । चुरे तथा तराईका थुप्रै ठाउँमा सडकलाई नै असर पर्ने गरी क्रसर उद्योग निर्वाध सञ्चालन गरिए पनि नियन्त्रणका लागि सरकारले गम्भीरतापूर्वक पहल लिएको देखिँदैन । सडक जीर्ण हुनु भनेको यातायात जोखिमपूर्ण हुनु हो । जीर्ण सडककै कारण सवारी दुर्घटना भएका थुप्रै उदाहरण छन् । त्यसैले सडक निर्माणकै क्रममा लापरबाही गर्नगराउनबाट रोक्न सक्नुपर्छ । अधिकांश सडकमा निर्माण सकिएको केही महिनामै भत्किने, कालोपत्र उप्किने समस्या देखिन्छन् । मापदण्डअनुसार काम नगरे र समयमा नसके कानुनी कारबाही गर्ने थिति मात्र बस्न सके गुणस्तरीय सडक बन्न थाल्छन् । सडक बनिसकेपछि त्यसले थेग्ने क्षमताभन्दा बढीका सवारी साधन सञ्चालनमा रोक लगाउनैपर्छ । बीपी राजमार्गमा १० टन मात्रै भारवहन क्षमता भएकाले ठूला गाडी चल्न नियममा रोक लगाइएको छ । तर नियमनकारी निकायले बेवास्ताका कारण ठूला गाडी निर्वाध चलिरहेका भेटिन्छन् । अन्य सडकको पनि भारवहन क्षमता निक्र्योल गरेर थेग्न नसक्ने गाडी चल्न कडाइ गरिनुपर्छ अनि मात्रै सडक टिकाउ बन्छ । राजमार्गलाई क्षति पुर्याउने गरी ढुंगा खानी, क्रसर उद्योग तथा उद्योगव्यवसाय सञ्चालन तथा संरचना निर्माणमा पनि रोक लगाउन जरुरी छ । सडकमा क्षति पुगेपछि मर्मतसम्भारमा तदारुकता चाहिन्छ । सडकको मर्मतसम्भार गराउने जिम्मेवारी सडक बोर्डलाई छ । सडक उपभोग गरेबापत लाग्ने दस्तुर लिने तथा जरिवाना असुल गर्ने, मापदण्डविपरीत सवारी साधन चलाएबापत लिइने थप दस्तुर र जरिवाना निर्धारण गर्ने जस्ता अधिकार बोर्डकै हो । सवारी साधनबाट उठाइने करको मात्रै सदुपयोग गर्ने हो भने पनि सडक बनाउन र मर्मत गर्न बजेटको समस्या हुँदैन । तर बोर्ड आफ्नो जिम्मेवारी निर्वाहमा प्रभावकारी देखिएको छैन । सडकलाई सुरक्षित बनाउन अब स्थानीय सरकारले पनि उल्लेख्य भूमिका निर्वाह गर्न सक्नुपर्छ । सडकको सुरक्षा व्यक्तिको जीवनको सुरक्षासँग जोडिएको छ । त्यसैले सडक विभाग, यातायात व्यवस्था विभाग, ट्राफिक प्रहरी, स्थानीय सरकार लगायतका सम्बन्धित निकायले सडकलाई सुरक्षित बनाउन समन्वयकारी ढंगले काम गर्न जरुरी छ ।"
आर्थिक वृद्धिको बाधक मौद्रिक नीति,"आर्थिक वर्षको सुरुको महिनामा अर्थतन्त्रका अधिकांश सूचांक सकारात्मक देखिएका छैनन् । नेपाल राष्ट्र बैंकको पछिल्लो तथ्यांकअनुसार कुल वस्तु निर्यात ३९ प्रतिशतले घटेको छ । कुल वस्तु व्यापार घाटा १०७ प्रतिशतले बढेको छ । चालु खाता र शोधनान्तर स्थिति दुवै ऋणात्मक छन् । बैंक तथा वित्तीय संस्थाहरूको निक्षेप १३ प्रतिशतले बढेको छ । कुल आन्तरिक कर्जा २६ प्रतिशतले घटेको छ । सरकारी राजस्व लक्ष्यभन्दा कम संकलन भएको छ । तर वार्षिक विन्दुगत उपभोक्ता मूल्यवृद्धि २३ प्रतिशत रहेको छ । जुन सकारात्मक छ । यसै बीच एसियाली विकास बैंकले यस आर्थिक वर्षको आर्थिक वृद्धि ४७ प्रतिशत हुने अनुमान गरेको छ । विश्व बैंकले ४५ प्रतिशतले आर्थिक वृद्धि हुने अनुमान गरेको छ । तर नेपाल सरकारले ७२ प्रतिशत आर्थिक वृद्धि हुने अनुमान गरेको छ । विगत एकडेढ दशकको तथ्यांक हेर्दा नेपालको आर्थिक वृद्धिदर औसतमा ४ प्रतिशतकै हाराहारीमा रहने गरेको छ । उक्त औसत आर्थिक वृद्धिमा पनि उतारचढाव प्रशस्त छन् । महाभूकम्पको असर र आर्थिक नाकाबन्दीले आर्थिक वर्ष २०७२७३ मा ०४ प्रतिशतले आर्थिक वृद्धि भयो । आव २०७२७३ मा कृषि क्षेत्र र औद्योगिक क्षेत्रको वृद्धिदर (क्रमश: ००१ प्रतिशत र ६४५ प्रतिशत) ऋणात्मक थियो । आर्थिक वर्ष २०७३७४ मा कृषि र उद्योग उत्पादनमा केही सुधार देखिँदा प्रतिशतमा वृद्धि क्रमश: ५३२ प्रतिशत र १०९७ प्रतिशत देखियो । समग्र अर्थतन्त्रमा ६९४ प्रतिशतले आर्थिक वृद्धि भयो । मूलत: आर्थिक वृद्धिको आधार तल (०४ प्रतिशत) भएको कारणले प्रतिशतमा मापन गर्दा आर्थिक वृद्धि बढी देखिएको हो । वास्तवमा अर्थतन्त्र नाकाबन्दीपछि पहिलेको लयमा फर्किएको हो । उत्पादकत्वमा परिवर्तन हुनेगरी, लगानीमा ठूलो आकर्षण हुनेगरी, रोजगारीमा थप सिर्जना हुनेगरी, प्रतिव्यक्ति आम्दानीमा ठूलो परिवर्तन हुनेगरी, अर्थतन्त्रको आधारमै छलाङ मार्नेगरी आर्थिक वृद्धि भएको होइन । आर्थिक नीतिको प्रभाव आर्थिक वृद्धिमा पर्छ । आर्थिक वृद्धिमा सकारात्मक प्रभाव पार्नकै लागि आर्थिक नीतिहरू तर्जुमा गरिएका हुन्छन् । कहिलेकाहीँ आर्थिक नीतिहरूबाट वाञ्छित मात्र होइन, अवाञ्छित प्रभावहरू पनि देखापर्छन् । ग्रे जोमा तर्जुमा गरिएका नीतिहरूले सामान्यतया वाञ्छितभन्दा अवाञ्छित प्रभावहरू बढी देखाउँछन् । नीति आफैले जटिलता निम्त्याउँछ । आर्थिक वृद्धिको बाधक हुन जान्छ । अर्थतन्त्रमा २०७३ बैसाखदेखि यता केही उतारचढाव हुँदै तरलताको अभावको समस्या देखिँदै आएको छ । २०७३ बैसाखदेखि अघिको तीन वर्ष तरलताको अभावको खासै समस्या देखिएको थिएन । २०७३ को माघमा तरलताको अभावको समस्या चरम सीमामा नै पुग्यो । कर्जा निक्षेप अनुपात लगभग ८० प्रतिशत पुग्यो । ६ वटा बैंकको अनुपात ८० प्रतिशतभन्दा बढी पनि देखियो । वित्तीय संस्था एवं बैंकहरूबीच निक्षेपलाई दोहोरो गणना गरेको पनि पाइयो । उक्त तरलताको अभावलाई समाधान गर्न २०७३ माघको पहिलो हप्तातिर तरलता प्रवाह गरियो । तर उक्त तरलता प्रवाहलाई धेरै वित्तीय संस्था एवं बैंकहरूले चासो दिएनन् । एकातिर तरलताको अभाव छ, अर्कोतिर लक्षित बैंकहरूले तरलता प्रवाहलाई चासो नदिनु विरोधाभाषपूर्ण स्थिति देखियो । वास्तवमा लक्षित नगरिएका केही बैंकहरूले तरलता प्रवाहबाट सुविधा लिए । कर्जा निक्षेप अनुपातको ८० प्रतिशतको अनिवार्य प्रावधानलाई कडाइ गर्ने निर्देशन जारी गरियो । बैंक तथा वित्तीय संस्थाहरूले थप निक्षेप आकर्षण गर्नका लागि प्रतिस्पर्धात्मक रूपमा व्याजदरको वृद्धि गरे । त्यसै समयमा अमेरिकी डलर लगायतका विदेशी मुद्राको अभाव हुनगयो । बैंकहरू मार्फत विदेशी मुद्राको तरलता प्रवाह गरियो ।आव २०७२७३ को मौद्रिक नीतिले बैंक तथा वित्तीय संस्थाहरूलाई चुक्ता पुँजी वृद्धि गर्नुपर्ने दबाब दियो । यसले जसरी पनि नाफा आर्जन गर्ने र बोनस एवं हकप्रदत्त सेयर प्रदान गर्ने कार्य गर्न प्रेरित गर्यो । प्रोत्साहन दियो । बैंक तथा वित्तीय संस्थाहरूको पुँजीगत आकार वृद्धि गर्दै जाँदा आर्जन गर्न नाफाको आधार पनि वृद्धि गर्दै जानुपर्ने अर्को दबाब थपियो । हकप्रदत र बोनस सेयरको मात्रा बढाउनुपर्ने निरन्तर दबाब त छँदैछ । फलत: बैंकिङ तथा वित्तीय प्रणालीमा जबर्जस्त रूपमा असंगति र विसंगति देखापर्न थाले । कर्जा निक्षेप अनुपातको गणना, प्रतिसेयर आम्दानीको गणना, नाफा आर्जनको गणनामा म्यानुपुलेसन देखिन थाल्यो । निक्षेप बढी भएको बैंक राम्रो भन्ने जनमानसको मान्यता अनुसार उच्च व्याजदरमै भए पनि निक्षेप संकलन गर्ने । अर्कोतर्फ सेयर बजारको लगानीको प्रतिफलले ग्राहकको लगानी आकर्षित गर्दै जाँदा बैंकको निक्षेप कमी आउला भन्ने त्रासले उच्च व्याजदर राख्नुपर्ने दबाब सिर्जना भयो । निक्षेप उच्च व्याजदर भएको कारणले न्यून व्याज दरमा कर्जा प्रवाह गर्न सकिएन । फलत: तरलताको प्रचुरतामा वृद्धि भयो । यसले गर्दा बैंक तथा वित्तीय संस्थाहरूलाई जोखिम तथा अनुत्पादक क्षेत्रमा लगानी गर्न बाध्य बनायो । प्रत्यक्ष रूपमा बैंक वा वित्तीय संस्थाहरूबाट कर्जा लिएर सेयरमा लगानी गर्न पाइँदैन । तर अर्कै प्रयोजनको लागि लिइएको कर्जा सेयरमा लगानी गर्न लागियो । उत्पादनशील क्षेत्रमा क्रियाशील कम्पनीहरू पनि ठूलो परिमाणमा बैंक तथा वित्तीय संस्थाका एफपीओ एवं बोलकबोल माध्यमबाट सेयर किन्न थाले । बैंकहरूले विमा संस्थाहरूको एफपीओ सेयर किने । पुँजी बजार उत्पादनशील क्षेत्रमा दीर्घकालीन लगानीको लागि भरपर्दो माध्यम हो । तर कम्पनी, बैंक तथा वित्तीय संस्थाहरूले ठूला लगानीकर्ताको रूपमा बजारमा आफ्नो क्रयशक्ति प्रयोग गर्दै वा बजार आफ्नो कब्जामा लिई अल्पकालीन फाइदा आर्जन गर्ने अवसर निर्माण गरे । निक्षेपमा स्रोत खुलाउनुपर्ने तर कर्जा भुक्तानीमा यस्तो व्यवस्था नभएकोले जोखिम वा कमजोर क्षेत्रको लागि कर्जा लिई अन्तै कतैबाट प्राप्त वा गैरकानुनी क्रियाकलापबाट प्राप्त रकम कर्जा भुक्तानीमा प्रयोग हुनथाल्यो । बैंकिङ क्षेत्र इन्नोभेसन, प्रतिस्पर्धा एवं दक्षताबाट नाफा आर्जन गर्नेभन्दा सट्टेबाजी, म्यानुपुलेसन, छलछामबाट नाफा आर्जन गर्ने कार्यतर्फ प्रेरित हुनथाल्यो । आर्थिक वृद्धिदरको लक्ष्यलाई पूरा गर्न विद्यमान मौद्रिक औजारबाटै सम्भव बनाउन सकिन्थ्यो । जस्तो कर्जा निक्षेप अनुपात गणना गर्दा उत्पादनशील क्षेत्रलाई बढी भार दिई गणना गर्न सकिन्थ्यो, तर त्यसो गरिएन । मूल्य वृद्धिको अवस्था स्वीकारयोग्य रहेको बेला आर्थिक वृद्धिलाई केन्द्रित गरी मौद्रिक नीति तर्जुमा गर्न सकिन्थ्यो, तर त्यसो गरिएन । त्यसैगरी पुँजी पर्याप्तता अनुपात, कर्जा निक्षेप अनुपात, अनिवार्य रूपमा निश्चित नगद मौज्दात औजारहरूलाई उपयुक्त तरिकाले सदुपयोग गर्न सकिन्थ्यो । प्राथमिकता प्राप्त क्षेत्र अथवा उत्पादनशील क्षेत्रमा निश्चित प्रतिशत कर्जा प्रवाह गर्नु पर्ने व्यवस्था भए पनि अन्य प्रावधानको दबाबले प्रभावकारी कार्यान्वयन नहुने निश्चित देखिन्छ । ७ प्रतिशत सिलिङ र ३ प्रतिशत फ्लोर दर सहितको व्याजदर करिडोर अवलम्बन गरियो । तर के उक्त व्याजदर आर्थिक वृद्धिको लागि अप्टिमल दर हो ? के आधारमा उच्च दरको करिडोर अवलम्बन गरियो ? यस अध्ययनका प्रमाण के छन् ? भन्ने प्रश्नहरू उठिरहेका छन् । चुक्ता पुँजी वृद्धि गर्नुपर्ने नीतिमा प्रश्नहरू उठेका थिए । वाणिज्य बैंकहरूले आठ अर्ब र विकास बैंकहरूले २ अर्ब ५० करोडजस्ता चुक्ता पुँजीको अनिवार्यता कसरी निर्धारण गरियो ? के ती रकम अप्टिमम विन्दु हुन् ? अर्कोतर्फ दुई वर्षको समयसीमा किन ? ३ वर्ष किन हुँदैन थियो ? पुँजी पर्याप्तता अनुपातको औजारबाटै क्रमश: पुँजी बढाउँदै लगेको भए के हुन्थ्यो ? यी यावत प्रश्नको उत्तर नखोजी वा अनुसन्धन नगरी कार्यान्वयनमा ल्याइएको मौद्रिक नीतिले अर्थतन्त्रमा असन्तुलन खडा गर्यो । अवाञ्छित क्रियाकलाप देखापरे । उत्पादनशील क्षेत्रमा लगानी गर्ने वातावरणलाई निरुत्साहित गर्यो । हो, वित्तीय बजारको विकास र विस्तारले आर्थिक वृद्धिलाई टेवा पुग्छ । तर अकुशल र असंगतियुक्त वित्तीय बजारले आर्थिक वृद्धिलाई सहयोग गर्दैन । नीतिगत अस्थिरता पनि प्रशस्त छन् । तरलता अभाव भएपछि कर्जा निक्षेप अनुपात गणनामा छुट दिएको छ । अन्तर बैंक निक्षेपलाई पनि कर्जा निक्षेप अनुपातमा गणना गर्न पाइने भएको छ । चुक्ता पुँजी वृद्धिको समयसीमा गत असारमै सकियो । तर त्यसको मूल्याङ्कन पनि भएको छैन । उपलब्धि पनि बताइएको छैन । बैंक तथा वित्तीय संस्थाहरूको संख्या परिवर्तन आफैमा उपलब्धि होइन । यसको अर्थतन्त्रमा देखिने सकारात्मक प्रभाव उपलब्धि हो । अस्थिर नीतिगत निर्णयले नियमन र अनुगमन पनि प्रभावहीन बनायो । बाह्य क्षेत्रको स्थायित्वमा पनि समस्या देखिएको छ । आर्थिक वृद्धिको दरभन्दा बढी दरले आयातको वृद्धि भएको छ । निरन्तर आयातको वृद्धिले अर्थतन्त्रमा चक्रिय समस्या र आम्दानी वृद्धिमा अवरोध ल्याउने देखिन्छ ।देशको साधनस्रोतलाई दक्षतापूर्वक उत्पादन क्षेत्रमा परिचालन गर्नसक्ने मौद्रिक नीतिलाई सफल नीतिको रूपमा मूल्याङ्कन गरिन्छ । तर ग्रे जोनमा नीति बनाउने अभ्यास विगतको नीतिको वाञ्छित वा अवाञ्छित प्रभावको मूल्याङ्कनविना नै अर्को नीति बनाउने प्रचलन, नीतिहरूमा अस्पष्टता र अस्थिरता, प्रभावहीन अनुगमन प्रणाली आदि कारणले कमजोर, विसंगति र अकुशल वित्तीय बजारको विकास र विस्तार गर्न मौद्रिक नीति सफल रह्यो । अन्तत: विद्यमान मौद्रिक नीतिले आर्थिक वृद्धिको सम्भावनालाई बाधकको रूपमा कार्य गरिरहेको छ । यथार्थमा ७२ प्रतिशत आर्थिक वृद्धिदर हासिल गर्ने लक्ष्यमा विद्यमान मौद्रिक नीतिले अवरोध खडा गरेको छ ।अधिकारी अर्थशास्त्रका सहप्राध्यापक हुन् ।"
महानगरपालिकालाई काम गर्न दिऊँ,"बागदरबार सम्बन्धी समाचारमा केही टिप्पणी गर्छु । स्थानीय तह चुनावपछि स्वायत्त र अधिकार सम्पन्न स्थानीय तह गठन भएपछि केन्द्रीय निकायको हस्तक्षेप कहिलेसम्म जायज होला ? कुनै काम गर्न खोजे हस्तक्षेप हुने रोकावट हुने अनि मेयरले काम गरेन मात्र भन्नु कति जायज होला ? महानगरपालिका आफै पनि एउटा जनताप्रति जिम्मेवार संगठन हो । त्यसैले उसले पनि ऐन, कानुनको परिधिमै रहेर काम गर्छ र गर्नुपर्छ । पुरातत्त्व विभागको हस्तक्षेप र अकर्मण्यताको कारण काठमाडौंका सम्पदाहरू ध्वस्त हुन लागिसकेको तथ्य किन नदेख्ने ? रानीपोखरी, हनुमानढोका दरबारका अनेकौं मन्दिर ध्वस्त भए पनि पुरातत्त्व विभागको कारण सम्पदा धराशायी भएको छ । महानगरपालिकाले पुनर्निर्माण गर्न खोजे पुरातत्त्वले रोक्ने र भूकम्पको ३ वर्ष बित्दा पनि पुनर्निर्माण किन भएन भन्दा महानगरपालिकालाई दोष दिनु जायज छ र ? भक्तपुर र ललितपुरमा सबै पुनर्निर्माण भइसक्दा काठमाडौंका सम्पदाहरूमा कमिसनको लोभको प्रतिस्पर्धाले गर्दा पर्यटकसमेत घट्दो अवस्थामा रहेको छ । रानीपोखरी यो वर्ष छठ र भाइटिकाविहीन सकियो र हनुमानढोकाका कैयौं मन्दिर फेदमै पूजा गर्दै सकियो । तर केन्द्रीय निकाय पुरातत्त्व विभाग मौन छ । रेट्रोफिटिङको नाममा कमिसन दह्रो पचाउने र आउने भूकम्पलाई स्वागत गर्ने प्रपञ्च मात्र हो । बागदरबार त अझ पूर्ण क्षति घोषणासमेत भएको अवस्थामा रेट्रोफिटिङ गर्ने कुरो कति जायज होला ? फेरि भत्काएर निर्माण नै नगर्ने पनि कामपाले भनेको त छैन । स्थानीय तहको अधिकार प्रयोग गर्न दिनुस् । पुरातत्त्व विभागको अकर्मण्यता र कमिसनको लोभ अन्त्य होस् । जनताको प्रत्यक्ष सहभागितामा पुनर्निर्माण होस् । काठमाडौंको सम्पदा बचाऊ, मिडिया जिम्मेवार बन । श्यामदास श्रेष्ठ कामपा२३"
प्रतिवेदन कहाँबाट पाउने ?,"२०७४ कात्तिक ८ गते बुधबार राष्ट्रिय दलित आयोग जाउलाखेलमा नेपालमा दलितहरूको अवस्था र दलित आयोगले जातीय छुवाछूत अन्त्यका लागि गरेको कामको विषयमा बुझ्न गएको थिएँ । म त्रिभुवन विश्वविद्यालयमा स्नातकोत्तर दोस्रो वर्षमा अध्ययनरत छु । मेरो थेसिसको केही तथ्याङ्कको लागि आयोगको कार्यालयमा बिहान ठिक १०४५ बजे पुगेको थिएँ । कार्यालयमा पुग्दा तथ्याङ्क शाखाका एकजना कर्मचारी सेवाग्राहीलाई जातीय प्रमाणपत्र बनाउँदै थिए । दर्ता शाखामा केही सेवाग्राही थिए, म सिधै प्रशासन शाखामा आयोगको गतिविधि र वार्षिक प्रतिवेदनको लागि पुगँें । उक्त शाखाका प्रमुख रामबहादुर विश्वकर्मा उपसचिवको कार्यकक्षमा गएपछि म सिधै पुस्तकालयमा केही सामग्रीको लागि गएँ । तर उक्त शाखामा पुग्दा एउटासम्म पनि प्रतिवेदन पाउन सकिन । मलाई गत आर्थिक वर्षको वार्षिक प्रतिवेदन र चालु चौमासिक प्रगति चाहिएको थियो, तर कुनै पाउन सकिन । उक्त शाखामा कार्यरत कर्मचारीले २०७२७३ को केहीमात्र प्रकाशित भएको र केही गल्ती भएको बताउँदै थिए । तर मैले २०७३७४ को वार्षिक प्रतिवेदन मागेँ । अहिलेसम्म त्यो प्रकाशन नभएको र केही जानकारी पनि नभएको कर्मचारीले बताए । मैले थप जानकारीको लागि आयोगको साइट हेरेंँ, त्यहाँ पनि कुनै जानकारीमूलक सूचना थिएन । म दलित आयोगलाई प्रश्न गर्न चाहन्छु, आयोगले गरेको प्रगति हामीले कहाँबाट पाउने ? कविन ढकालभरतपुर महानगरपालिका१२, चितवन"
वाम गठबन्धनको त्रास !,"कात्तिक १२ गते प्रकाशित भयमुक्त शासनका लागि कांग्रेस समाचार देख्दा आश्चर्यचकित भई केही नलेखी सकिन । किनभने प्रधानमन्त्री देउवाले पोखराको एक कार्यक्रममा आगामी निर्वाचनमा भयमुक्त शासनका लागि कांग्रेसलाई जिताउनुपर्ने भाषण गरेछन् । एमाले र माओवादी केन्द्रको वाम गठबन्धनले एकदलीय व्यवस्था ल्याउने डर, त्रास उत्पन्न गरेको भन्दै भयमुक्त शासन व्यवस्थाका लागि वाम गठबन्धनलाई डटेर हराउनैपर्ने भनेको खबर आउनुका साथै कांग्रेसकै उपसभापति रामचन्द्र पौडेलले समेत कन्युनिष्टहरू लोकतन्त्रको भर्याङ चढेर अधिनायकवादको शिखरमा पुग्ने डर भएको भनेका छन् भने अर्का उपसभापति विमलेन्द्र निधिले त वाम गठबन्धन भन्नु हँुदैन, कम्युनिष्ट गठबन्धन भन्नुपर्छ भनेको खबर आए । मैले बुझ्न नसकेको कुरा के छ भने वाम गठबन्धनसित कांग्रेस किन यसरी डराइरहेको छ ? वाम गठबन्धनले निर्वाचन जिते लोकतन्त्रको हार कसरी हुन्छ ? कांग्रेसको गठबन्धन हुनसक्ने, तर वाम गठबन्धन हुन नसक्ने ? लोकतन्त्र ल्याउन, संविधानको तयारी तथा घोषणा कांग्रेसले मात्र गर्यो कि नेपालका कम्युनिष्ट पार्टी समेतको गठबन्धनमा भयो ? वाम दल लोकतन्त्रका बाधक नै भए स्थानीय तहको निर्वाचनको नतिजा हेरे भएन र ? यतिमात्र होइन, आगामी निर्वाचनमा पनि कांग्रेस गठबन्धनभन्दा वाम गठबन्धनका बढी सिट आउनेछन् । त्यसकारण कांग्रेसको यो चित्कार यत्तिमै सीमित रहने पक्कापक्की जस्तै छ । यदि शक्ति छ भने सौहार्दपूर्ण, न्यायपूर्ण र धाँधलीरहित निर्वाचन गरेर वाम गठबन्धनलाई हराए भएन र ? बरु वाम गठबन्धनको बहुमत आए शासन व्यवस्था भयमुक्त मात्र होइन, न्यायपूर्ण र समृद्घ हुनसक्ला । गंगाराज अर्यालपाँणिनी८, पाली, अर्घाखाँची"
कांंग्रेस आत्तिँदा,"नालापानीको युद्धमा कप्तान बलभद्र कुँवरले ब्रिटिस इस्ट इन्डिया कम्पनीसामु देखाएको साहसीको कदर गर्दै युद्धपश्चात नेपालीको पराक्रम र बहादुरीको प्रशंसा गर्दै अङ्ग्रेजहरूले एक युद्ध स्मारकमा हाम्रा वीर शत्रु बलभद्र र उनका वीर गोर्खालीहरूको स्मृतिमा सम्मानोपहार शब्द शिलालेखमा लेखाएका छन् । तर नेपाली राजनीतिमा यसको परिभाषा फरक बन्दै गइरहेको छ । देशमा अनेकौं राजनीतिक दल अस्तित्वमा भए पनि विकास ठप्प थियो । राजनीतिक दलमै लुछाचुँडीले गर्दा देश कहिल्यै उँभो लाग्न सकेन । यतिखेर दलको एकीकरणको हावा चल्दा वाम गठबन्धन विस्तारै एकीकरणको सेतुमा उभिँदा नेपाली कांग्रेस आत्तिनुपर्ने ठाउँ थिएन । तर वाम गठबन्धनप्रति आक्रामक रूपमा प्रस्तुत हँुदा कांग्रेसको चरित्रप्रति शंकाको दृष्टिले हेर्नथालेका छन् । कम राजनीतिक दल अस्तित्वमा आउँदा प्रतिस्पर्धा गर्न सजिलो तथा विकास छिटै हुनेहँुदा नेपाली कांग्रेसले राम्ररी बुझ्नुपर्ने हो । तर वाम गठबन्धनलाई शत्रु ठान्दा चौतर्फी आलोचित भएका छन् । त्यसकारण प्रतिस्पर्धी दललाई शत्रुको सट्टा मित्र ठान्नु नै राजनीतिको मुख्य मन्त्र हो । घोषणापत्रमा वाम गठबन्धनको कमीकमजोरी देखाउनुको सट्टा कांग्रेस नै विकासको गोरेटो हो भन्ने विश्वास जनतालाई दिलाएमा उचित हुने जनविश्वास छ । प्रमोद पौडेलश्रीपुर११, वीरगन्ज"
दाहालका लेखको खोट,"लेखक तथा विचारक केशव दाहालको कात्तिक १४ गते प्रकाशित इतिहास नदोहोरियोस् इटहरीमा साँझ चियापसलमा भेटिएका एक हीनताग्रस्त सभासदको विसङ्गत विरक्त अनुभवमा आधारित रहेछ । लेखकले नेपालका सबै दल र नेताहरूलाई एउटै डालोमा हालेर खसीबाख्री एउटै धोक्री गरेको पाइयो । यस खालका चरम निराशा छर्नु र यस खालका अयथार्थ लेखनले मुलुकको भलो गर्दैन । रह्यो, सभासदले हामी नेताका गुलाम भयौँ भनेर गरेको मनोगत फलाको किमार्थ सत्य होइन । नेता पनि हेर्नाका हुन्छन्, लोकतन्त्रका लागि एक दशकभन्दा बढी जेलनेल, निर्वासन व्यहोरेर पनि मुलुक र मुलुकवासीको हित, उत्थान, संरक्षण सम्बद्र्धनमा अनवरत क्रियाशील नेता पनि छन् । सबै जोगी कान चिरेका भन्ने आशयको भँडास भट्टी पसलमा पोख्ने सभासदले आफूले यत्तिको जुन हैसियत पाएका छन्, त्यो तिनै त्यागी नेताका बलिदानी संघर्षकै परिणाम हो । नत्र यस्ता सभासद हिजो जुन ठाउँमा थिए, त्यहीँ रहने थिए अर्थात् हिजो चैते, बैसाखे र मण्डले थिए भने त्यहीँ तिनको जुनी बित्ने थियो । दोहर्याइतेहोर्याइ सभासद र मन्त्री हुन नपाएर यस्तो गुनासो गरेको हो । के पार्टीका अरू नेता र कार्यकर्ता तिनका भरियामात्रै हुन् ? डा बद्रीविशाल पोखरेल"
संवैधानिक निकाय बीचको विवाद,"आदेश अनुसार अलग मतपत्र छाप्दैछौं सहर्ष स्वीकारोक्ति सहितको कारबाहीबाट बचाइ पाउन आग्रहसाथ एउटा संवैधानिक निकायले अर्को संवैधानिक निकायलाई चढाएको निवेदनको वाक्य हो यो । के यी दुई संवैधानिक निकायबीच राज्यका आआफ्ना जिम्मेवारी भित्रका कामका बीचमा तादात्म्यता वा आपसी समझदारी भन्ने कुनै हार्दिकताका स्थान नै छैनन् ? के यी दुवै निकाय संसदका पक्ष र प्रतिपक्षको भूमिकामा रम्ने राजनीतिक खेलाडी हुन् ? एउटा निकायले सार्वजनिक रूपमा कारबाही किन नगर्ने भनी पत्राचार गर्ने र अर्को निकाय रुझेको बिरालोझैँ थुरथुर काँप्दै अनुनयविनयसाथ आदेशको सामु नतमस्तक भई हात जोड्दै खडा हुनुपर्ने ? अन्यथा नसोचोैँ, सम्मानित सर्वोच्च अदालतको आदेशको पालना निसर्त रूपमा गर्नुपर्छ, स्तम्भकारको आशय पनि फरक छैन । तर यो तहसम्म आइपुग्नुमा दोष सरकारको हो कि निर्वाचन आयोगको हो भन्नेमात्रै हो । मतपत्रका विषयमा व्यापक तर्कवितर्क भए आफ्नो कामको रफ्तारमा जोडतोडले लागेको आयोगले बझाङ र बाजुराका मतपत्र छपाइको कार्यसमेत सकेकोमा सर्वोच्चको आदेश पनि आयोग एक कदम पछि हटी छुट्टाछुट्टै मतपत्र छाप्नका लागि जनक शिक्षाबाट सुरु गरिसकेको व्यहोराको स्पष्टीकरण सहितको पत्र सम्मानित सर्वोच्चमा पठाइसक्यो । व्यक्तिगत वा संस्थागत कसैले कानुनी राय, सल्लाह, आदेश वा परमादेश माग गरी जाहेरी दिँदा जाहेरीको आशय औचित्य कानुनी मर्म बुुझेर स्थगन निरन्तरता आदेश वा अन्तरिम राय दिने एकाधिकार सम्मानित सर्वोच्च अदालतलाई छ । यो उसको एकल संवैधानिक अधिकार हो । तर एउटा विशुद्ध राजनीतिक प्रेरकको भूमिकाबाट प्रेरित भई सनकका भरमा कोही एक व्यक्तिले गुनासो गर्दै एउटा चिर्केटो रिट हाल्यो भन्दैमा जल्दोबल्दो विषयको गाम्र्भीयताभन्दा फरक र सकेसम्म चुनाव नै नभए हुन्थ्यो भन्ने अभिप्रायनिहित आवेदनप्रति बढी सहानुभूति प्रस्टिने मनसायमा आफ्नै पूर्व निर्णयलाई बेवास्ता गरी निर्वाचन आयोगको रफ्तारपूर्ण कार्यलाई ब्रेक लगाएर उसको काममा थप पहाडको बोझ नबोकाइदिएको भए छापिसकिएका मतपत्रहरू सिसडोलको डम्पिङ साइडमा लानु पर्दैनथ्यो र राज्यको करोडौं स्वाहा हुनबाट जोगिन्थ्यो कि भन्नेमात्र हो । श्यामसुन्दर कुइँकेलहाँडीगाउँ, काठमाडौँ"
असुरक्षित बन्दै सार्वजनिक यात्रा,"यात्रा दिनप्रतिदिन असुरक्षित बन्दै गइरहेको छ । सवारी चालकको लापरबाही र सवारी साधनको मर्मतसम्भारको समुचित व्यवस्थापन हुन नसक्दा दैनिक ७ जना नेपालीले यात्राकै क्रममा ज्यान गुमाउनुपरेको तथ्याङ्क आउनु अत्यन्तै कहालीलाग्दो अवस्था हो । यस्तोमा सवारी साधन सञ्चालनकर्ता मात्रै होइन, सरकार र सार्वजनिक यातायात व्यवस्थाप्रतिको उपहास हो । विश्वका जोकोही मानिस सजिलै नेपालका सवारी साधन चढ्नुभन्दा अघि एकपटक विचार गर्नुपर्ने पृष्ठभूमिको सिर्जना भइसकेको छ । यस्तोमा सरकार ४० हजार सवारी चालक अपुग भएको तथ्याङ्क सार्वजनिक गरिरहेको छ । सीमित र साँघुरो सडकमा तीव्र वेगसाथ हुइँकिने सार्वजनिक सवारी साधन मृत्युका कारण बनिरहेका छन् । वर्षेनि हजारौंको संख्यामा नेपालीले अकाल मृत्युवरण गर्नुपरेको र कैयौं अपाङ्ग भई बाँच्नुपरेको अवस्था भयावह रूपमा देखिँंदैछ । यस्तोमा सवारी चालक, सवारी धनी, सम्बन्धित मन्त्रालय र सरकारले विशेष सतर्कता अपनाउन जरुरी छ । अनाहकमा नागरिकले मृत्युवरण गर्नुपरेका त्रासदीपूर्ण घटनाको अन्त्य गर्न सर्वसाधारणले पनि आआफ्नो स्थानबाट भूमिका निर्वाह गर्न सक्नुपर्छ । सुतेर बसेका सरोकारवाला निकायहरूको ध्यान भङ्ग गरी सुरक्षित र भरपर्दो यात्राको लागि विशेष ध्यान दिनुपर्ने भएको छ । गोविन्द रिमालगैंडाकोट नगरपालिका५, नवलपरासीअनेक कारणले गर्दा दुर्घटना हुन्छ । सडकको अवस्था, गाडीको कन्डिसन, चालकको लापरबाही, यात्रुको व्यवहार आदि सबै पक्ष दुर्घटना हुनुमा जिम्मेवार छन् । साँघुरो सडक, खाल्डाखुल्डी, साँघुरा घुम्तीका कारणले पनि दुर्घटना हुने गरेका छन् । यस्ता सडकहरूको मर्मत गरेर मात्र सवारी चलाउने व्यवस्था सरकारले मिलाउनुपर्ने हो । यात्रुलाई गन्तव्य स्थलसम्म पुर्याउन सवारी साधनको कन्डिसन ठिक हालतमा हुनुपर्छ । यसमा चालकले विशेष सावधानी अपनाउनुपर्छ । किनभने सम्पूर्ण यात्रुलाई गन्तव्यसम्म पुर्याउने अभिभारा चालकले लिएको हुन्छ । इजाजत नलिएको व्यक्तिले गाडी चलाउनु, लामो दूरी चल्ने सवारीमा एकजना मात्र चालक हुनु, मादक पदार्थ सेवन गरी सवारी चलाउनु, तीव्र गतिमा सवारी चलाउनु, सडक अनुशासनको पालना नगर्नु पनि दुर्घटना निम्तिनुको कारण हो । चालकसँग टाँसिएर बस्नु, चालकसँग कुराकानी गर्नु तथा रमाइलारमाइला कथाकहानी चालकलाई सुनाउनाले पनि सवारीको गति अनियन्त्रित हुनसक्छ । यो मामिलामा ध्यान नपुर्याउनुमा भने यात्रुको कमजोरी हुन्छ । तसर्थ सम्बन्धित सबै पक्षले ध्यान पुर्याउने हो भने अवश्य पनि दुर्घटना कम गर्न सकिन्छ । पुरुषोत्तम घोरासैनी बालाजु१६, काठमाडौं"
रानीपोखरीको बिजोग,"राजधानीको बीचमा रहेको पुर्खाहरूले बनाएको ऐतिहासिक धरोहर रानीपोखरीको हिजोआज सामाजिक सञ्जाल र मिडियामा अलि धेरै चर्चा सुनिन्छ । त्यो चर्चा अरू केही नभएर महाभूकम्प गएको पुगनपुग तीन वर्ष पुग्न लागिसकेको यस अवधिमा भुइँचालोले क्षतविक्षत बनाएको रानीपोखरी पुनर्निर्माणमा सरकारले देखाएको उदासीनता, लापरबाही, मौनता र अकर्मण्यता विरुद्धको आक्रोश हो । हिजोआज भुइँचालो जानुभन्दा अघि रानीपोखरीको सुन्दरतम दृश्य दिमागमा कैद गरेको जोकसैलाई आजको त्यो विकराल, दयनीय र क्षतविक्षत, उजाड बेरूप र निरीह दृश्य देख्दा छट्पटी हुन्छ, आँखाबाट आँसु चुहिन्छ ।इतिहास अनुसार आजभन्दा साढे तीन सय वर्षअघि ५ वर्षमै निर्माण भएको थियो, रानीपोखरी । तर विडम्बना के छ भने आजभन्दा त्यति धेरै अघि निर्माण भएको मन्दिर आजको यो समयमा भुइँचालो गएको लगभग ३ वर्ष भयसक्दा पनि पुनर्निर्माण नहुनुलाई कसको कमजोरी भन्ने ? अचम्म के छ भने भुइँचालो गएको यो अवधिमा राष्ट्रिय पुनर्निर्माण प्राधिकरणले ४ जना प्रमुख कार्यकारी पाइसकेको छ । तर रानीपोखरी लगायत सम्पदाहरूको यो विजोग छ । सम्पदाको विजोग त छँदैछ, भुइँचालो पीडित जनताले नत अहिलेसम्म पुनर्निर्माणको लागि सरकाले तोकेको रकम पाएका छन्, न ओत । सन्तोष सिम्खडाभीमसेन गाउँपालिका२, गोर्खा"
समाजमा बढ्दो अपराध र भ्रष्टाचार,"समाजमा भइरहेको अपराध र भ्रष्टाचारले गर्दा मेरो मन थाम्न सकेन । म एउटा मध्यम वर्गीय परिवारबाट आएको हुँ र मैले भर्खरै सम्पन्न भएको प्लस टु परीक्षा विज्ञान विषयमा राम्रो अंक ल्याएर उत्तीर्ण गरेंँ । त्यसपछि जब मैले एमबीबीएस पढ्न खोजेंँ, त्यसपछि मेरो मन र खुट्टाले भुइँ छोड्न खोज्यो । कारण भ्रष्टाचार । सानो छँदा डाक्टर बन्ने रहर थियो । कुनै पनि छोराछोरीको शैक्षिक भविष्य उनीहरूको आमाबुबाको आर्थिक अवस्थामा भर पर्छ । सानो कक्षामा आफ्नो मन्तव्य राख्दा कुनै प्रतियोगितामा म भविष्यमा डाक्टर भएपछि समाजमा भएका बिरामीलाई नि:शुल्क उपचार र सेवा गर्छु र निम्न वर्गीय परिवारलाई निशुल्क सेवा गर्छु भन्नेजस्ता कुरा गरिन्थ्यो । जब उमेर बढ्दै गयो, विस्तारै शिक्षा पनि विलिन हँुदै जान थाल्यो । कारण थियो, महँगो शुल्क अथवा चर्को शुल्क । म जस्ता धेरै विद्यार्थीको सपना, सपनाझैँ हुनपुग्यो । अब कमजोर आर्थिक स्थिति भएकाहरूका सन्ततिले न डाक्टर बन्न सक्छन्, नत इन्जिनियर । यो अब माफिया, भ्रष्टाचारी, जमिनदार, भूमाफियाका सन्ततिका लागिमात्र हो । म र म जस्ताका लागि हुन सक्दैन । यदि हामीले शिक्षा र स्वास्थ्य क्षेत्रमा मात्र भ्रष्टाचारको अन्त्य गर्न सक्यौं भने समाजमा भइराखेका भ्रष्टाचार आफै निर्मूल हुँदै जान्छन् । पृथ्वीराज कुँवरअछाम, साँफेबगरं"
किन विद्युतीय सवारी साधन ?,"विगत केही वर्षदेखि काठमाडौंका सडक लगायतका संरचनाको धमाधम निर्माण र विस्तार भइरहँदा सम्पूर्ण उपत्यका नै धुलाम्य बनेको छ । केही समयमा सडक बन्ला, धुलोबाट मुक्त पनि भइएला । यसले तत्कालका लागि हामीलाई केही सहज बनाउला । तर के त्यसपछि हामीले सोचेजस्तो फराकिलो सडकमा कुनै रोकटोक विना हाम्रा गाडी गुड्न सक्लान् त ? जुन गतिमा नयाँ निजी तथा साना सार्वजनिक सवारी साधनको वृद्धि भइरहेको छ, हामीले जति नै प्रयास गरे पनि त्यही रफ्तारमा सडक फराकिलो हुन सम्भव छैन । सडक जति फराकिलो बनाउँदै गए पनि सवारी साधन बढ्दै जान्छ, सवारी साधनको वृद्धिले झन् प्रोत्साहन पाउँछ र सडक फेरि साँघुरो हुँदै जान्छ । अर्कोतर्फ मानौं काठमाडौंका सडक विस्तारको काम द्रुततर गतिमा सकियो र धुलोको समस्या पनि केही हदसम्म समाधान भयो भने पनि प्रदूषणको समस्या समाधन हुँदैन । किनकि धुलोभन्दा ठूलो र मुख्य समस्या गाडीको धुवाँको हो । आजैको अवस्थामा पनि काठमाडौंको वायुमण्डलीय प्रदूषणमा करिब ६० प्रतिशत हिस्सा गाडीको धुवाँ रहेको अनुमान छ । हामी काठमाडौंवासी केही समयमा धुलोबाट त मुक्त हुनेछौं, तर धुवाँको कुइरीमण्डलबाट कसरी जोगिने ?प्रदूषण र जनस्वास्थ्यवातावरणीय तथा वायुमण्डलीय प्रदूषणको प्रमुख कारण पेट्रोलियम पदार्थबाट चल्ने सवारी साधनबाट हुने कार्बन उत्सर्जन हो । नेपाल भित्रने अधिकतम साना तथा मझौला सवारी साधनहरू काठमाडौं उपत्यकामा चल्छन् । त्यसकारण सवारी साधनजन्य प्रदूषणको सबैभन्दा ठूलो असर पनि काठमाडौं उपत्यका तथा उपत्यकाबासीलाई परिरहेको छ । काठमाडौं उपत्यकाको विशिष्ट भौगोलिक अवस्था र स्वरुपले गर्दा यहाँको वायुमण्डलको प्रदूषण भार बहन गर्नसक्ने क्षमता अत्यन्त न्यून रहेको छ । यस्तोमा प्रदूषणका स्रोत र प्रदूषणको मात्रा कम गरेर उपत्यकाको प्राकृतिक अवस्था अनुकूलको व्यवहार गर्नुपर्नेमा उपलब्ध तथ्याङ्कले स्थिति झन् भयावह बनेको पुष्टि हुन्छ । यहाँको वायुमा श्वासनलीमार्फत फोक्सोमा पुग्नसक्ने २५ माइक्रोनभन्दा मसिना कणको परिमाण विश्व स्वास्थ्य संगठनले निर्धारण गरेको मापदण्डभन्दा ५ गुणा बढी पाइएको छ । प्रदूषणको यो मात्रा द्रुततर गतिमा बढिरहेको छ । सन् २०१६ को विश्व स्वास्थ्य संगठनको प्रतिवेदनले यसलाई जनस्वास्थ्य संकटकालको रूपमा लिएको छ । यो अवस्थालाई तुरुन्तै नरोक्ने हो भने काठमाडौं उपत्यकावासीले झनै अकल्पनीय अवस्थाको सामना गर्नु पर्नेछ । वायु प्रदूषणको असर हामीले बुझेजस्तो समान्य टाउको दुख्ने, आँखा, नाक, घाँटी र श्वासप्रश्वास प्रणालीमा मात्र छैन । यसले मुटु रोग, मस्तिष्कघात, फोक्सोको क्यान्सर, दमका साथै प्रजनन प्रणालीमा समेत गम्भीर नकारात्मक असर गर्छ । काठमाडौंले भोगिरहेको यस विकराल समस्याले विस्तारै विराटनगर, पोखरा, वीरगन्ज, नेपालगन्ज, धनगढी लगायत सहरमा पनि आफ्नो उपस्थिति देखाउन थालेको छ । त्यसो भए काठमाडौंलाई धुवाँको सहर हुनबाट बचाउन के गर्ने ? मास ट्रान्जिट, पैदल यात्रु र साइकल यात्रुको सहरजस्ता थुप्रै समाधान छन् । तर यीमध्ये सबैभन्दा महत्त्वपूर्ण विद्युतीय सवारीको प्रयोग नै हो । यदि पेट्रोलियम पदार्थबाट चल्ने सवारी साधन नहुने हो भने धेरै हदसम्म यसबाट हामी मुक्त हुनसक्छौं । यस्तो अवस्था बनाउन सम्भव छ । यस समस्यालाई प्रभावकारी रूपमा सम्बोधन गर्नसमेत पेट्रोलियम पदार्थबाट चल्ने सवारी साधनलाई निश्चित समयपश्चात निषेध गर्नुको विकल्प छैन । जलवायु परिवर्तनको असर विशिष्ट भौगर्भिक स्थितिले गर्दा नेपाल जलवायु परिवर्तनको दृष्टिले विश्वकै उच्च जोखिमपूर्ण राष्ट्र मध्येको एक रहेको छ । बदलिँदो अन्तर्राष्ट्रिय परिवेश र नेपालको विशिष्ट भूराजनीतिक स्थितिको सन्दर्भमा जलवायु परिवर्तन र त्यसको असरले सिर्जना गर्नसक्ने अवस्थालाई राष्ट्रिय सुरक्षाको चुनौतीको रूपमा समेत हेर्नुपर्ने हुन्छ । नेपाल कार्बन उत्सर्जन गर्ने मुलुकमा न्यून योगदानकर्ता भए पनि जलवायु परिवर्तनको असरबाट भने मुक्त छैन । अत: यातायातको साधनलाई पेट्रोलियम पदार्थबाट नवीकरणीय ऊर्जाजस्तो विद्युतमा विस्थापित गर्नसके यसले जलवायु परिवर्तन तथा विश्वव्यापी उष्णताको दरलाई घटाउन सानोमात्र योगदान गर्ने भए पनि नेपालले गर्ने यो निर्णयले जलवायु परिवर्तन र यसले पार्ने प्रभाव र असरलाई सामना गर्ने सन्दर्भमा अन्तर्राष्ट्रिय रूपमा नेपालले नेतृत्वदायी अग्रसरता लिन र दबाब सिर्जना गर्न नैतिक हैसियत प्रदान गर्नेछ ।प्राविधिक सम्भाव्यता वायु प्रदूषण र जलवायु परिवर्तनका कारण संसारभरि नै विद्युतीय सवारी साधनको प्रयोगको लहर सुरु भइसकेको छ । भारत, बेलायत, नर्वे लगायत लगभग एक दर्जन मुलुकले निश्चित समयसीमा नै तोकेर पेट्रोलियम पदार्थबाट चल्ने सवारीलाई पूर्णरूपमा विस्थापित गर्ने घोषणा गरिसकेका छन् । टेस्ला, किया, निशान, स्यभरो, फक्सभेगन, फोर्ड, रिनो, बीवाईडी आदि विश्व प्रसिद्ध सवारी साधन उत्पादन कम्पनीहरूले विद्युतीय सवारी साधनको सफल रूपमा व्यावसायिक उत्पादन गरिसकेको अवस्था छ । केही मोटर कम्पनीले त भविष्यमा पेट्रोलियम पदार्थबाट चल्ने कुनै पनि नयाँ मोडलको साना तथा मझौला सवारी साधन नबनाउने सार्वजनिक घोषणा गरिसकेका छन् । त्यसैले विश्व परिवेशमा विद्युतीय सवारी साधनको सम्भाव्यता र प्रयोगमा अब कुनै विवाद छैन । नेपालमै पनि महिन्द्रा एन्ड महिन्द्राको रेवा र कियाको सोल विद्युतीय सवारी साधनको सबैभन्दा लोकप्रिय मोडलका रूपमा चल्तीमा छन् । साथै केही चिनियाँ विद्युतीय सवारी साधनसमेत काठमाडौंमा गुडिरहेका देखिन्छन् । सरकार र निजी क्षेत्र दुवैले उचित ध्यान दिने हो भने विश्व बजारमा उपलब्ध अन्य मोडलका विद्युतीय गाडीहरूसमेत नेपालमा सहज रूपमा उपलब्ध हुनेछन् ।साथै अहिले उपयोग भइरहेका पेट्रोलियम पदार्थबाट चल्ने सवारी साधनलाई समेत विद्युतीय वा हाइब्रिड प्रणालीमा रूपान्तरण गर्न सकिन्छ । यस खालको प्रयोग भारतमा समेत सुरु भइसकेको छ । भारत सरकारले केही समय पहिलेमात्र सवारी ऐन तथा नियममा संशोधन गरी निश्चित मापदण्ड भएका पेट्रोलियम पदार्थबाट चल्ने सवारी साधनलाई नियम अनुसार विद्युतीय प्रणालीमा रूपान्तरण गर्न कानुनी बाटो खुला गरेको छ । राजनीतिक इच्छाशक्ति भएमा हामीले पनि केही कानुन र नियमलाई परिमार्जन गरी पेट्रोलियम इन्जिन भएका साना सवारी साधनलाई विद्युतीय इन्जिनमा परिवर्तन गर्न सकिने कानुनी तथा प्राविधिक वातावरण सहजै बनाउन सकिन्छ । नेपाल सरकारको सहयोग र निजी क्षेत्रको सहकार्यमा आम नागारिकले उपयोग गरिरहेका निजी सवारी साधनलाई विद्युतीय माध्यममा रूपान्तरण गर्न प्रोत्साहन दिने सहज वित्तीय कार्यक्रम बनाउन सकिन्छ । अन्तर्राष्ट्रिय ऊर्जा नियोगको एक प्रतिवेदन अनुसार सन् २०१६ मा मात्र विश्वभर ७ लाख ५० हजार विद्युतीय सवारी साधन बिक्री भएका छन् र तीमध्ये ४० प्रतिशतभन्दा बढी सवारी साधन चीनमा मात्र बिक्री भएको देखिन्छ । यसको अर्थ चीन वैकल्पिक ऊर्जाको क्षेत्रमा ग्लोबल लिडर हुँदैछ । विद्युतीय सवारी साधनको आयात तथा नेपालमै अत्याधुनिक एसेम्बल प्लान्ट बनाउने विषयमा नेपाल चीनको यो जागरणबाट लाभान्वित हुनसक्ने अवस्था छ । छिमेकी राष्ट्र भारतले समेत २०३० सम्म आफ्नो बजारमा बिक्री हुने सम्पूर्ण साना सवारी साधन विद्युतीय हुने घोषणा गरिसकेको अवस्थामा नेपालले बढीमा २०३१ सम्म नेपालभित्र बिक्री हुने सम्पूर्ण साना तथा मझौला साधनहरू विद्युतीय हुने भनी प्रतिबद्धता गर्न प्राविधिक रूपमा सम्भव छ । काठमाडौं उपत्यकाको हकमा भने विद्युतीय सवारी साधन प्रयोगार्थ चाहिने पूर्वाधारको निर्माण छिट्टै गर्न सकिने र यहाँको आवश्यकतालाई ध्यानमा राखी २०२७ सम्मको समयसीमा राख्दा उपयुक्त हुने देखिन्छ । वित्तीय प्रणालीमा पार्ने प्रभाव कर प्रणालीमार्फत सवारी साधनको भन्सार शुल्क तथा अन्त:शुल्क अन्तर्गत वार्षिक रूपमा अर्बौं रुपैयाँ बराबरको राजस्व सरकारी कोषमा जम्मा भइरहेको छ । यसरी झट्ट हेर्दा विद्युतीय सवारी साधन मात्रको आयातमा जोड दिँदा राजस्व केही घट्ने देखिन्छ । तर विद्युतीय सवारी साधनको प्रयोगबाट हुने स्वदेशी बिजुलीको खपतले पेट्रोलियम पदार्थको आयातमा वर्षेनि विदेशिने अर्बौंको रकम रोकिनेछ । सवारी साधनको इन्धनका रूपमा प्रयोग हुने बिजुलीलाई राजस्व प्रणालीमा केही सामान्य परिवर्तन गरी समाहित गर्दा संकलन हुने राजस्वलाई यथास्थितिमा सवारी साधनबाट उठ्ने भन्सार र अन्त:शुल्कबाट उठ्ने राजस्वको अनुपातमा लान सकिन्छ ।अहिले विद्युतीय सवारी साधनमा कायम रहेको कम दरको भन्सार तथा अन्त:शुल्कको प्रमुख प्रयोजन भनेको विद्युतीय सवारी साधनप्रति नागरिक तथा उपभोक्तालाई प्रोत्साहन गर्नु हो । निश्चित समयपश्चात यस्तो प्रोत्साहनको आवश्यकता नपर्ने हुँदा फेरि करका दरलाई आफू अनुकूल परिवर्तन तथा परिमार्जन गर्ने सुविधा रहने नै छ । आजैदेखि योजनाबद्ध ढङ्गले काम गर्ने हो भने राजस्व प्रणालीमा विद्युतीय सवारी साधनका कारण तत्काल पर्ने प्रभाव नगन्यमा झार्न सकिन्छ ।सवारीका लागि आवश्यक विद्युत्निकट भविष्यमा नेपालभित्र उत्पादन हुने विद्युतीय ऊर्जा हाम्रो यथास्थितिको मागभन्दा बढी हुने निश्चित छ । यसरी अतिरिक्त रूपमा उत्पादन हुने विद्युतीय ऊर्जालाई साना तथा मझौला सवारी साधनमा इन्धनको रूपमा प्रयोग गर्न सकिन्छ । यस्तो प्रयोगले वातावरणलाई मात्र नभई सम्पूर्ण अर्थतन्त्रलाई नेपालको ऊर्जा केन्द्रित परनिर्भरताबाट केही वर्षकै अन्तरालमा ठूलो मात्रामा उकास्न सक्छ । त्यसैगरी यसले दीर्घकालीन रूपमा हरित अर्थतन्त्रको प्रबद्र्धनमा समेत ठूलो भूमिका खेल्नेछ । साथै एक निश्चित समय तोकी पेट्रोलियम पदार्थबाट चल्ने सवारी साधनलाई विस्थापित गर्ने भनी घोषणा गर्दा नेपालको ऊर्जा क्षेत्रमा नयाँ लगानी तथा विकास गर्न लगानीकर्ताहरूलाई थप प्रोत्साहन मिल्नेछ । यसले पेट्रोलियम पदार्थबाट बाहिरिने अर्बौं रुपैयाँ बचाउने त छ नै, हरित अर्थतन्त्रलाई बढावा दिइरहँदा हुने रोजगारीको वृद्धि र पुँजीको निर्माणले समग्र अर्थतन्त्रलाई नै आमूल परिवर्तन गराउन सक्छ ।काठमाडौंमा सबैभन्दा बढी सवारी साधनको माग रहेको छ र यो माग बढ्ने क्रम छ । काठमाडौंमा अबको १० वर्षभित्र सम्पूर्ण सवारी साधन विद्युतीय हुने हो भने यहाँको विद्युतको माग पनि बढ्नेछ । यसरी बढेको मागको व्यवस्थापन उपत्यकाबासी र स्थानीय सरकारका लागि आर्थिक अवसरको रूपमा लिन सकिन्छ । प्रदेश नं ३ वा काठमाडौं उपत्यकाबाट नजिक रहने कुनै जलविद्युत आयोजना पहिचान गरी त्यसको निर्माण सार्वजनिक निजी साझेदारीको मोडलमा उपत्यकाबासी र स्थानीय सरकारको लगानीमा गर्नेगरी सो आयोजनाबाट उपलब्ध हुने ऊर्जाले काठमाडौंको सवारी साधनमा मात्र प्रयोग गर्नेगरी व्यवस्था गर्न सकिन्छ । यसले उपत्यकाभित्र रहेका सवारी साधनले उपयोग गर्ने ऊर्जा बापतको रकम उपत्यकाभित्रै रहनेछ । सम्पूर्ण काठमाडौं उपत्यकाको बृहत्तर तथा दिगो आर्थिक विकासमा यो मोडल कोशेढुङ्गा हुनेछ । साथै राष्ट्रिय तथा अन्तर्राष्ट्रिय रूपमा यो एक बेस्ट प्राक्टिस तथा हरित फाइनान्सिङको नमुना हुनेछ ।अन्त्यमा, नेपालको संविधानले जनस्वास्थ्यको विषयलाई मौलिक अधिकारको रूपमा लिएको अवस्थामा वायु प्रदूषणबाट मुक्ति पाउनु सम्पूर्ण काठमाडौंबासीको न्यूनतम अधिकारको विषय हो । यस समस्यालाई प्रभावकारी रूपमा सम्बोधन गर्नसमेत पेट्रोलियम पदार्थबाट चल्ने सवारी साधनलाई उपत्यकामा निश्चित समयपश्चात निषेध गर्नुको विकल्प छैन । प्रदूषण र काठमाडौंको यातायत सम्बन्धी विषयमा आमूल परिवर्तन गर्ने सुनौलो अवसर हामीले अहिले पाएका छौं । साथै जलवायु परिवर्तनको प्रभाव र असरको आधारमा हाम्रो देश फष्ट भिक्टिम हुने देखिन्छ । तसर्थ जलवायु परिवर्तनको सामना गर्ने सन्दर्भमा नेपालका सरकार र नागरिकको दायित्व पनि अरू राष्ट्रभन्दा बढी हुन जरुरी छ । अहिले अन्तर्राष्ट्रिय रूपमा केही शक्तिशाली राष्ट्रले यसै किसिमको घोषणा गरिसकेको अवस्थामा नेपाल समेतले त्यस्तो प्रतिबद्धता गर्दा जलवायु परिवर्तनको विषयमा नेपालको अडान र गाम्भीर्यता अन्तर्राष्ट्रिय रूपमा प्रस्ट हुनेसँगै जलवायु परिवर्तनको सामनाको सन्दर्भमा भइरहेको अन्तर्राष्ट्रिय कूटनीतिक प्रयास तथा अभ्यासमा नेपाललाई महत्त्वपूर्ण भूमिका दिलाउनसमेत मद्दत पुग्नेछ । जनस्वास्थ्य, जलवायु परिवर्तन, सहरी विकासजस्ता सार्वजनिक तथा राष्ट्रिय सरोकारका विषयलाई मध्यनजर गरेर काठमाडौं उपत्यकाको वायु प्रदूषणको प्रमुख कारणको रूपमा रहेको पेट्रोलियम पदार्थबाट चल्ने सवारी साधनलाई प्रतिस्थापन गरी आगामी १० वर्षभित्र (सन् २०२७ सम्म) काठमाडौं उपत्यका र सन् २०३१ सम्म नेपालभर नै पेट्रोलियम पदार्थबाट चल्ने सम्पूर्ण सवारी साधनको बिक्री तथा वितरणमा पूर्णरूपमा रोक लगाई विद्युतीय सवारी साधनको मात्र प्रयोग गर्नेगराउने घोषणा र संकल्पसहित सरकारलाई आवश्यक निर्देशन दिन माग गर्दै मैले संसदमा दर्ता भएको प्रस्ताव कार्यसूचीमा परेर पनि टुङ्गो लाग्न सकेन । यद्यपि बहसको प्रारम्भ भएको छ । आउँदो दिनमा यो विषयमा लगातार छलफल गर्दै टुङ्गोमा पुर्याउनु पर्नेछ । फराकिलो सडक हुनासाथ सवारी साधनको मोबिलिटी सहज हुन्छ भन्ने हाम्रो सोच आफैमा गलत छ । अत: सडकमा पहिलो प्राथमिकता हिँड्नेलाई, अनि साइकल यात्रीलाई अनि ठूला सार्वजनिक यातायातलाई छुट्टाएर सकेसम्म सहरवासीलाई निजी सवारी साधन प्रयोग गर्न नपर्ने अवस्था बनाउने र जति सवारी साधन हुन्छन्, ती सबै अनिवार्य रूपमा विद्युतीय हुनुपर्ने बाटो नै सही हो । यसले काठमाडौंलाई प्रदूषणमुक्त सहरमात्र होइन, साइकलमैत्री र पैदलयात्रीको सहरको रूपमा समेत स्थापित गराउनेछ । नेपालको ऊर्जा क्षेत्रमा नयाँ लगानी तथा विकास गर्न थप प्रोत्साहन मिल्नेछ र पेट्रोलियम पदार्थबाट बाहिरिने अर्बौं रुपैयाँसमेत बच्नेछ । त्यसैगरी हरित अर्थतन्त्रलाई बढावा दिइरहँदा रोजगारीको वृद्धि, पुँजीको निर्माण हुनेहँुंदा व्यावसायिक क्षेत्र, पर्यटकीय क्षेत्र र समग्रमा अर्थतन्त्रमा नै सकारात्मक परिवर्तन हुनसक्छ ।"
नयाँ जारको उदय !,"एक पूर्वजार जस्तै पुटिन पनि पिटर दि ग्रेट पछिका रूसी शासक अलेक्जेन्डर तेस्रो र निकोलस द्वितीयले विद्रोहका समयमा सामना गरे जस्तै प्रश्नबाट त्रसित छन् ।वि श्वले अक्टोबर क्रान्तिको वर्षगाँठ मनाइरहँदा रूस पुन: एकपटक जारको शासनकालमा पुगेको छ । प्रथम पटक राष्ट्रपति भएको १७ वर्षपश्चात पनि भ्लादिमिर पुटिनको पकड रसियामा अहिलेसम्मकै उच्च मानिएको छ । पश्चिमाहरू रूसलाई सोभियत संघको अवयवका रूपमा हेर्छन् भने राष्ट्रपति पुटिनलाई स्टालिन पछिको सबैभन्दा शक्तिशाली शासकको रूपमा लिन्छन् । इतिहासका पुराना दिनहरू सम्झिन थालेका रसियन जनताको जमात बढ्दै जाँदा उदार सुधारवादी र पुरातनवादी मानिसले राष्ट्रपति पुटिनलाई एक्काइसौं शताब्दीको जारको रूपमा चित्रण गर्न थालेका छन् । सन् १९९० को दशकमा रसियनले भोगेको अराजकताबाट उनीहरूलाई निकालेर पुन: विश्व शक्तिका रूपमा स्थापित गर्नसकेकाले मात्र पुटिनले यो उपाधि पाएका हुन् । यद्यपि अक्टोबर क्रान्तिको सत्वार्षिकी नजिकिँदै जाँदा जारका कमजोरीहरू पुटिनमा समेत रहेको असहज अनुभूति पाउन सकिन्छ । तत्कालीन सोभियत संघमा व्याप्त भएको रंग क्रान्तिप्रति पुटिनको चिन्ता रहे पनि तत्काल कुनै जनविद्रोहको खतरा छैन भने बोल्सेविकको पुनर्जागरणको सम्भावना झन् क्षीण रहेको छ । आगामी निर्वाचनमा निश्चित रूपमा विजय पाएर जब सन् २०१८ को बसन्तपछि पुटिनले आफ्नो अन्तिम संवैधानिक ६ वर्षे कार्यकाल सुरु गर्नेछन्, त्यसपछि के भन्ने सवाल टड्कारो देखिन्छ । अन्य जारले जस्तै कतै भ्लादिमिर पुटिनले पनि आफ्नो बहिर्गमनसँगै देशलाई अस्थिरता र उथलपुथलको भुमरीमा त छाड्ने होइनन् भन्ने डर बढ्दो देखिन्छ । दृढ शासनपुटिन सम्भवत: विश्वकै एकमात्र शक्तिशाली तानाशाह हुन् । विगत १५ वर्षको अवधिमा धेरैजसो पुटिनका कारण छलकपटपूर्ण कमजोर आधारमा निर्माण भएको व्यक्तिवादी अधिनायकवादी शासन विश्वभर नै फैलिइसकेको छ । त्यस्ता शासनका विजेताले सम्पूर्ण प्रजातन्त्रमाथि कब्जामा लिएका छन् । जुन सोभियत संघको विघटन गर्न मुख्य भूमिका निर्वाह गरेका उदारवादी विजेताका लागि गहिरो असहमतिका रूपमा रहेको छ । टर्कीका रेसेप तैइप एर्दोगान, भेनेजुयलाका ह्युगो चाभेज र भारतीय प्रधानमन्त्री नरेन्द्र मोदी लगायतका नेताले पनि आफूहरूले जनतामा लोकप्रिय चाहनाअनुसार विशेष अधिकार उपभोग गरको व्यवहार देखाउने गरेका छन् । चिनियाँ राष्ट्रपति सी चिनफिङले पनि गतसाता कम्युनिष्ट पार्टीमा आफ्नो पूर्ण नियन्त्रण रहेको औपचारिक घोषणा गरे । पुटिन ब्रान्डको अधिनायवादले पछाडि धकेल्ने निश्चित छ । यसले रूसी साम्राज्यको इतिहासलाई स्मरण गराउँदै शक्तिले कसरी काम गर्छ र त्यो कसरी गलत हुनसक्छ भन्ने प्रस्ट तस्बीर प्रस्तुत गर्छ । एक जारको रूपमा पुटिन संरक्षणावादी पिरामिडको केन्द्रमा उभिएका छन् । सन् २००१ मा सञ्चार माध्यम, तेल र ग्यास दिग्गजमाथि नियन्त्रण गर्दै कुलिनतन्त्रको विरोधमा उत्रेसँगै पुटिनसँग शक्ति र पैसा सबैमा पहुँच भएको छ । हालैका दिनमा २१ औं शताब्दीको जार बन्ने रोलक्रमका व्यक्ति पुटिनलाई खुसी पार्न खटिरहेका देखिन्छन् । पुटिनले आफ्नो शक्तिलाई कानुनी प्रक्रियाको खोल ओढाइदिन्छन् । तर सबैलाई थाहा छ, अभियुक्त र अदालतले उनलाई जवाफ दिन्छन् । उनले आफ्नो रेटिङ ८० प्रतिशतभन्दा माथि पुर्याएका छन्, किनकि उनी सहयोगीले भन्ने गरेजस्तै रूसी जनतालाई पुटिन नभए रूस नरहनेमा आश्वस्त पार्न सफल भएका छन् । एक पूर्व जारजस्तै पुटिन पनि पिटर दि ग्रेट पछिका रूसी शासक अलेक्जेन्डर तेस्रो र निकोलस द्वितीयले विद्रोहका समयमा सामना गरेजस्तै प्रश्नबाट त्रसित छन् । के रूसले नागरिक अधिकार र प्रतिनिधि सरकार निर्माण गर्दै पश्चिमा देशको बाटो पछ्याउनुपर्छ वा त्यसविरुद्ध तुरुन्त स्थायी बन्देज लगाउनुपर्छ ? पुटिनको भनाइमा उदारवादी सोचको प्रविधितन्त्र र राजनीतिलाई अर्थतन्त्र जिम्मा लगाउनु भनेको केजीबी (राज्य सुरक्षा समिति) का पूर्व अधिकारीलाई विश्वास गर्नुसरह हो । वास्तवमा राजनीतिले अर्थतन्त्रमाथि प्रभाव जमाएको छ र रूसले मूल्य तिरिरहेको छ । यद्यपि प्रतिबन्ध र रूसी मुद्रामा आएको अवमूल्यनका समयमा भएको राम्रो व्यवस्थापनले अथतन्त्र अझै प्राकृतिक स्रोतले थेगेको छ । यसले सन् २००० देखि २००८ सम्मको भन्दा निकै कम लगभग २ प्रतिशतको वार्षिक कुल गार्हस्थ उत्पादनको विकासलाई व्यवस्थित गर्न सक्छ । लामो समयसम्म यसले रूसको महत्त्वाकांक्षालाई पराजित गर्नेछ । पुटिनले पनि दमन र सैनिक द्वन्द्वमार्फत आफ्नो शक्ति सुदृढ गर्दै गएका हुन् । रूसमा उनले राजनीतिक प्रतिपक्ष, सामाजिक उदारवादी, महिलावादी, समलिंगी र गैरसरकारी संस्था लगायतलाई स्थायित्व, परम्परा र कर धर्मका नाममा दमन गर्दै आएका छन् । बाह्य विश्वमा क्रिमियासँगको सम्बन्ध तथा सिरिया र युक्रेनमा जारी अभियानबारे नियन्त्रित सञ्चार माध्यमका समाचारमा गुणगान हुने गर्छ । यद्यपि १९९० को अपमान र पश्चिमा देशको अत्याचार विरुद्ध रूसलाई शक्तिशाली बनाएकामा जनतामा पुटिनप्रति गहिरो छाप छ । यो उत्तरआधुनिक जारको विश्वका लागि के अर्थ हुन्छ ? एक : रूस एक त्रासका रूपमा रहनेछ । युक्रेनमा भएको हस्तक्षेपपछि अन्यत्र (खासगरी बाल्टिक क्षेत्रमा) हुनसक्ने बदलापूर्ण रूसी नीतिप्रति पश्चिमा देशले चिन्ता व्यक्त गरेका छन् । तर पुटिनले १९०४ ताकाको रूसजापान युद्ध र प्रथम विश्वयुद्धमा निकोलस द्वितीयले जस्तो जोखिम लिन सक्दैनन् । किनकि अहिलेका जारलाई विश्वको इतिहास राम्रैसँग थाहा छ । उनले वास्तविक भिडन्त नभई मुक्कामुक्कीको प्रतिविम्बमार्फत बाह्य विश्वमा सम्भाव्य अवसर लिनेछन् । तर देशभित्र भने अवस्था भिन्न छ । सत्तामा रहँदा पुटिनले कडा दमनप्रति केही रुचि देखाएका थिए । तर भयानक पीडाका तथ्यांक र कारबाहीप्रतिको ढिलासुस्तीले शासक वर्गको वैधानिकता कमजोर हँुदै गएको छ । यसले गर्दा कम्तीमा एकपटक ठूलो दमनको सम्भावना छ । रूसी जनता अझै यो त्रासबाट मुक्त छैनन् । रूसी आमाका सन्तानअर्को शिक्षा उत्तराधिकारी सम्बन्धी हो । अक्टोबर क्रान्ति विपद्का समयमा शासकशासकबीच हुने शक्ति सञ्चालनको चरम नमुना हो । पुटिनले आफ्नो उत्तराधिकारी रगत नाताले अथवा कम्युनिस्ट पार्टीको साधनबाट तय गर्न सक्ने छैनन् । उनलाई यस्तो उत्तराधिकारी चाहिएको छ, आफूले नियन्त्रणमा राख्न सक्नेगरी आफूभन्दा कमजोर रहोस् र साथै आफ्ना दुश्मनलाई तह लगाउने क्षमतासमेत राखोस्, जुन आफैमा एउटा असम्भव मेल हो । सम्भवत: उनी सत्ताशक्तिकै वरिपरि रहने प्रयास गर्नेछन्, जसरी पर्दा पछाडि रहेर देङ सियाओ पिङले चाइना ब्रिज एसोसिएसनको प्रमुखका रूपमा गरेका छन् र सीले जस्तै हप्तौंको पार्टी कंग्रेसको बैठक बसेर पनि उत्तराधिकारी चयन गर्नबाट पछि हटे । यदि पुटिन रूसी जुडो महासंघमा इमेन्स ग्रिज नै भए भने पनि त्यो एउटा घातक क्षणलाई केही समय ढिलाइ गर्नेभन्दा बाहेक अरू हुनै सक्दैन । वास्तविक प्रजातान्त्रिक संयन्त्रद्वारा नयाँ आधिकारिक उत्तराधिकारी चयन नहुने हो भने शक्ति संघर्षबाट अर्को शासकको उदय हुन सक्नेछ, जसले रसियालाई पुन: विभाजनतर्फ लैजाने निश्चित छ । आणविक हतियार सम्पन्न देशमा त्यो खतरा टड्कारो देखिन्छ ।आज पुटिन जति शक्तिशाली छन्, त्यति नै उनलाई आफ्नो उत्तराधिकारी खोज्नुमा हुनेछ । विश्वले यो विरोधाभाषलाई आत्मसात गर्दैगर्दा कुनै पनि कुरा पत्थरमै लेखिएर आएको हुन्न भन्ने पनि बिर्सिनु हुन्न । एक शताब्दी अघिको बोल्सेविक क्रान्ति माक्र्सको दृढतावादको सिद्धान्त स्थापित गर्न भएको ठानिए पनि कालान्तरमा यसले केही पनि कुरा निश्चित नभएको र त्यो इतिहासको सधैं एउटा वियोगान्त व्यंग्य हुने प्रमाणित भइसकेको छ । अक्टोबर २६, २०१७, द इकोनोमिस्टबाट अनुवादित"
ग्रामीण सडक निर्माणमा होसियारी,"वर्षाको समाप्तिसंँगै दसैंतिहारजस्ता महत्त्वपूर्ण चाडपर्व पनि मनाइसकेपछि अब गाउँघरमा स्वाभाविक रूपमा सडक निर्माणको कुरा चल्छ, काम अघि सुरु हुन्छ । तर कतिपय ठाउँमा गाउँलेहरूले प्राविधिज्ञको सल्लाह नै नलिइकन डोजर चलाएर बाटो खन्न थाल्नेछन् भने कतिपय ठाउँमा सरकारी संयन्त्र नै प्रयोग गरेर बाटो खन्ने काम सुरु हुनेछ । गाउँघरमा बाटो बनाउनु आवश्यक पनि छ । तर दीर्घकालीन आवश्यकता र औचित्य हेरेर र आवश्यक पूर्वसावधानी अपनाएर मात्र बाटो खन्न थाल्नुपर्छ । नत्र सुविधा भित्र्याउन खनेको बाटोबाट सजिलै विपद् भित्रिन्छ । माटो जनजीविकाको प्रमुख आधार हो । हजारौं वर्ष लगाएर चट्टान टुक्रिँदै गएपछि बल्ल माटोका कणहरू बन्छन् । यसको अर्थ खेतबारी, वनपाखा, डाँडाकाँडामा भएको माटो बन्न करोडांै वर्ष लागेको छ । माटो भएकैले रुखबिरुवा अस्तित्वमा छन् भने हाम्रा पितापुर्खाले पनि खेतीपाती एवं पशुपालनको माध्यमले मानव सभ्यतालाई यहाँसम्म ल्याएका हुन् । यति महत्त्वपूर्ण माटोलाई बाटो बनाउने क्रममा सम्भव भएसम्म एकदमै थोरै काट्नुपर्छ र काटिएको माटोलाई यात बाटो बनाउने काममै प्रयोग गर्नुपर्छ, या कुनै सुरक्षित ठाउँमा व्यवस्थित तरिकाले राख्नुपर्छ । अव्यवस्थित तरिकाले माटो फालियो भने त्यसले पहिरोको जोखिम बढाउने, खाने पानीका स्रोतमा प्रदूषण गर्ने जस्ता समस्या उब्जिन्छन् । ठूला विपद् पनि निम्तिन सक्छन् । उदाहरणका लागि, फालिएको माटोलाई झरीको बेला भलपानीले बगाउँदै लगेर नजिकैको नदीमा पुर्याउँछ, फलस्वरूप नदीको पानीमा माटोका कणहरू सोचेभन्दा धेरै गुणाले बढ्छन् । तल्लो तटीय क्षेत्रमा विद्युत उत्पादनगृह रहेछ भने त्यहाँको टर्बाइन चाँडै खिइन्छ । ग्रामीण भेगमा खनिएका अव्यवस्थित सडकका कारण हाम्रो देशका कैयौं विद्युतगृह यो समस्याबाट ग्रसित छन् । वर्षाको बेला भलपानी बाटोमा भेला हुन्छ र खोलो बगेजस्तै बग्न थाल्छ र जतिजति भलपानी बाटोको पुछारतिर बग्दै जान्छ, उतिउति नै पानीको मात्रा पनि बढ्दै जान्छ । यो पानीलाई नसम्हाल्ने हो भने धेरै क्षति पुग्छ । भल पानीलाई व्यवस्थित रूपले बगाउन बाटोको भित्तापट्टि प्राविधिकले सल्लाह दिए मुताविक फराकिलो र गहिरो एउटा कुलेसो बनाई नजिकैको प्राकृतिक खोल्सोमा मिसाउनुपर्छ । बाटो किनारको कुलेसो सदा सफा हुनुपर्छ । ढुंगामाटो खसेर पुरिनु हँुदैन । कुलेसो र बाटो रेखदेख गर्न एकजना पूर्णकालीन कामदार व्यवस्था गर्नुपर्छ ।सडकको ट्रयाक खोल्दा भिरालोपन मिलाइएको छैन भने पछि झनै ठूलो समस्या पर्छ । ट्रयाक खोल्दा नै सडकको भिरालोपन (ग्रेडिएन्ट) लाई सकभर १२ प्रतिशतभन्दा बढी बनाउनु हुँदैन । दुईवटा गाडी ओहोरदोहोर गर्न मिल्नेगरी सडक फराकिलो बनाउनुपर्छ । त्यस्तै घुम्ने ठाउँ, गाडी रोक्ने ठाउँ (बसस्टप), स्कुल, स्वास्थ्य चौकी, सार्वजनिक चासोका कार्यालयहरूको छेउमा बाटो निकै फराकिलो हुनुपर्छ । बाहै्र महिना बेरोकटोक चल्नका लागि बाटोलाई पहिरोबाट बचाउनुपर्छ । माटो भएको ठाउँमा बाटो बनाउँदा भित्ता (मास्तिर) पट्टि ३० डिग्रीभन्दा धेर भिरालो हुनेगरी काट्नु हँुदैन र तुरुन्तै घाँस उमारेर भूस्खलनलाई रोक्नुपर्छ । त्यसैगरी बाटाको बाहिर (तल्तिर) पट्टिको भिरालो जमिनमा काटिएको माटो थुपारिएको छ भने त्यसलाई पनि मिलाएर लगभग २५ डिग्रीभन्दा बढी भिरालो बनाउनु हँुदैन । घाँस, रुखबिरुवा रोपेर भलपानी माटोभित्र धेर छिर्न पनि नसक्ने र माटोलाई बगाउन पनि नसक्नेगरी जमिनलाई गह्रा बनाएर व्यवस्थापन गर्नुपर्छ । त्यो बाहेक बाटोको मास्तिर र तल्तिरको केही जमिन बाटोका लागि भनेर छुट्याउनुपर्छ र त्यो भूधरातलको संरक्षण पनि गर्नुपर्छ र त्यहाँ रुख काट्ने, ढुंगामाटोको खानी खन्ने, पोखरी खन्ने, पानी जमाउने, गाईवस्तु चराउने जस्ता काम गर्नु हुँदैन । त्यहाँ घाँस र रुखका बिरुवा हुर्काउनुपर्छ र भलपानीलाई पनि व्यवस्थित गरेर नजिकैको खोलामा पुर्याउनुपर्छ । चट्टान भएको ठाउँमा बाटो खन्नुपर्यो भने त झनै ध्यान पुर्याउनुपर्छ । किनभने चट्टानमा थुप्रै चिरा हुन्छन् । बाटो खन्दाखन्दै मास्तिरको चट्टानी भूभाग तिनै चिराबाट सर्लक्कै चिप्लिएर खस्न सक्छ, जसले बाटो भत्काउन र कामदारको जीउज्यान नै पनि लिन सक्छ । चट्टानी पाखोमा बाटो बनाउँदा अनिवार्य रूपमा भूगर्भशास्त्रीसँंग परामर्श लिनुपर्छ । साधारणतया ३५ डिग्रीभन्दा बढी भिरालो जमिन, पानी रसाइरहेको तथा बारम्बार पहिरो गइरहने ठाउँ, पुरानो पहिरोले थुपारेको माटो, वन पँडानी भैइरहेको ठाउँ, नदी किनार र सिंचाइ सुविधा भएको खेतीयोग्य जमिनमा बाटो बनाउँदा भूगर्भशास्त्रीको रेखदेख आवश्यक मानिन्छ । कहिलेकाहीं बाटो खन्ने क्रममा भूमिगत जलको बाटो मिचिन्छ या काटिन्छ । फलस्वरूप पानीका मुहान सुक्छन् या पानीको मात्रा निक्कै घट्छ । यस्तो परिस्थितिले स्थानीय बासिन्दासंँग द्वन्द्व बढाउँछ, यात बसाइँसराइको सुरुवात गराउँछ । त्यसैले बाटो खन्न सुरु गर्नु अगाडि बाटो खन्ने निकायलाई स्थानीय जननिर्वाचित प्रतिनिधिहरूले पानीका मुहानहरूको सुरक्षा गर्न के कस्ता उपाय अवलम्बन हुँदैछन् भन्ने कुराको जानकारी माग्नुपर्छ । प्रस्तावित उपायहरू भरपर्दा लागेनन् भने नेपाल सरकारको भूमिगत जल विकास समितिका प्राविधिकसंँग सल्लाह लिनुपर्छ । बाटो बनाउने क्रममा ठूला खोलाहरूका साथै सानातिना खोल्सालाई पनि तरेर जानुपर्ने हुन्छ । ठूला खोलामा त पुल हाल्नुपर्छ । साना खोल्सामा पनि निक्कै ध्यान पुर्याउनुपर्छ । सानो छ भनेर खोल्सालाई छेकिनेगरी बाँध बाँधेजस्तो गरेर बाटो कुनै हालतमा पनि बनाउनु हुँदैन । खोल्साहरूमा कल्भर्ट या अरू कुनै संरचना पनि ठूलो झरी परेको बेला त्यो ठाउँमा बग्ने पानी र यसले बगाएर ल्याउने झारपात, रुख, ढुंगामाटो सजिलैसंँग बग्न मिल्नेगरी बनाउनुपर्छ । कम्तीमा पनि गाउँका बुढापाकाले विगतमा भोगेको जत्रो ठूलो झरी फेरि पनि आउन सक्छ भन्ने कुरा बिर्सनु हुँदैन । कल्भर्टको मुखलाई झारपात या ढुंगामाटोले थुनिनदिनु हँुदैन । सधंै सफा, खुला राख्नुपर्छ । सम्म ठाउँमा बाटो बनाउँदा साधारणतया बाटोलाई वर्षाको बेलामा पनि चालु राख्न अग्लो पारिन्छ र तर यसो गर्दा वर्षाको पानी बग्ने प्राकृतिक बाटो छेकिन्छ र पानीले यात हामीले बनाएको बाटोलाई भत्काइदिन्छ, या गाउँबस्तीलाई नै डुबाइदिन्छ र त्यसैले सम्म ठाउँमा जमिनको सतहमा माटो थुपारेर अग्लो बाटो बनाउँदा वर्षाको भेलपानीलाई बग्ने ठाउँको यथेष्ट प्रबन्ध गर्नुपर्छ । त्यसका लागि १०० वर्षमा एकचोटी आउन सक्ने सबैभन्दा भीषण वर्षाको आंँकलन गर्न सक्नुपर्छ । यस्तो तथ्यांक नेपाल सरकारको जल तथा जलवायु विज्ञान विभागबाट पनि लिन सकिन्छ ।पृथ्वीको सतह प्राकृतिक शाक्तिहरूको सन्तुलनको नतिजा हो र अर्थात् हामीले जथाभावी मनखुसी बाटो खन्नु भनेको प्राकृतिक शक्ति सन्तुलनलाई बिगार्नु हो, जसले भूक्षय, पहिरो र बाढीजस्ता विपद् निम्त्याउँछ । त्यसैले बाटो खन्न सुरु गर्नु अगाडि स्थानीय मानिस, जनप्रतिनिधि र प्राविधिज्ञ (भूगर्भशास्त्री, भूप्रविधि इन्जिनियर र जलशास्त्री) को बीचमा विस्तृत छलफल गरी सम्भावित विपद्को व्यवस्थापन पनि गर्ने योजना बनाउनुपर्छ । सडक बनाउने तरिका विज्ञान र प्रविधिका सूत्रहरूमा आधारित हुन्छ । त्यसैले एउटा सधैंभरि प्रयोग गर्न मिल्ने भरपर्दो ग्रामीण सडक हचुवाको भरमा नभएर सुहाउँदो प्रविधि, गुणस्तरीय निर्माण सामग्री र तालिम प्राप्त कामदार प्रयोग गरेर इन्जिनियरको सल्लाह मुताविक मात्र बनाउनुपर्छ । अहिले भएका ग्रामीण सडकहरूमा जतासुकै पहिरोको प्रकोप बढ्नुको मुख्य कारणहरूमध्ये एउटा जथाभावी डोजर प्रयोग हो । नेपाल सरकारको नियम हेर्ने हो भने वातावरणीय प्रभाव मूल्यांकन वातावरण विभागबाट स्वीकृत गरिसकेपछि मात्र ग्रामीण सडक खन्न थाल्नुपर्छ । वातावरणीय प्रभाव मूल्यांकन नगरी खन्न थालिएका ग्रामीण सडकहरूको स्तर उन्नति गर्न वा बाँकी भाग बनाउन सरकारले बजेट दिन कानुनी कारणले पनि मिल्दैन । वातावरणीय प्रभाव मूल्यांकन नै नगरी डोजर प्रयोग गरेर ट्रयाक खोल्ने, अर्को साल बजेटले भ्याएसम्म मात्र कतैकतै कुलेसो र कल्भर्ट बनाउने, अझ आउने सालहरूमा बाँकी काम गर्दै लाने परिपाटी कानुनी र प्राविधिक दुवै दृष्टिकोणले त्रुटिपूर्ण छन् । यस्तो प्रवृत्तिले धेरै ठाउँमा व्यापक पहिरो, भूस्खलन र बाढीको समस्या सिर्जना भएका छन् । धेरै मानिसको उठिबास नै पनि भएको छ । त्यसैले बजेटले जति भ्याउँछ, त्यति नै मात्र बाटोको लम्बाइ पूर्णरूपले बनाउनुपर्छ । कुनै पनि काम अर्को साललाई बाँकी नराखी बनाउनुपर्छ । बाटो बनिसकेपछि पनि रेखदेख, मर्मतसम्हार निरन्तर रूपमा गरिरहनुपर्छ । संविधानले ग्रामीण सडक बनाउने कुरा गाउँपालिका र नगरपालिकाको क्षेत्राधिकारभित्र पारेको छ । स्थानीय तहका पदाधिकारीले माथि उल्लिखित कुरालाई मनन गर्दै कानुनसम्मत र प्राविधिक दृष्टिकोणले खोटरहित हुनेगरी सडक निर्माण अघि बढाउनुपर्छ । भट्टराई त्रिचन्द्र क्याम्पसमा कार्यरत भूगर्भशास्त्र विषयका प्राध्यापक हुन् ।"
कांग्रेस किन आक्रामक ?,"काठमाडौं प्रतिनिधिसभा र प्रदेशसभा निर्वाचनको मुखमा दुई ठूला दलको नेतृत्वमा गठित राजनीतिक गठबन्धनले वैचारिक रूपमै राजनीतिक ध्रुवीकरण बढाउने देखिएको छ । कांग्रेसले मंगलबार जारी गरेको चुनावी घोषणापत्रमा एमाले र माओवादी केन्द्रको गठबन्धनलाई चुनावी तालमेलका रूपमा मात्रै सीमित राखिएको छैन, एकदलीय साम्यवादी कम्युनिस्ट शासन स्थापना गर्ने लक्ष्यसाथ यस्तो गठबन्धन गरिएको निष्कर्ष निकाल्दै त्यसविरुद्ध एक ठाउँमा उभिन आम लोकतन्त्रवादीलाई आहवान गरिएको छ । यसले दुई गठबन्धन शक्तिबीच वैचारिक ध्रुवीकरण तीव्र हुने संकेत गरेको छ । घोषणापत्र निर्माण समितिका संयोजक नेता महेश आचार्यले कम्युनिस्ट गठबन्धनकै कारण मुलुकमा सैद्धान्तिक र दार्शनिक ध्रुवीकरण बढ्ने खतरा देखिएको बताए । उनले दुई विशाल छिमेकी भारत र चीनबीच रहेको मुलुकमा गैरकम्युनिस्ट, प्रगतिशील, राष्ट्रवादी शक्तिहरू र कठोर साम्यवादी दर्शन लिएका शक्तिको टक्करले नेपाली राजनीति फेरि विवादको भुमरीमा फस्ने चिन्ता देखिएको बताए । आफ्नै नेतृत्वको सरकारको मुख्य सत्ता साझेदार माओवादी केन्द्रको एमालेसँगको एकता साम्यवादी शासन स्थापना गर्ने लक्ष्यसाथ नै भएको ठम्याइ कांग्रेसको छ । एमाले र माओवादी केन्द्रबीच पार्टी एकतासम्म पुग्ने गरी चुनावी गठबन्धन बनेयता नेताहरूका अभिव्यक्तिलाई लिएर कांग्रेस यस्तो निक्र्याेलमा पुगेको हो । एमाले र माओवादी केन्द्रका नेताहरूले वामपन्थी गठबन्धनद्वारा दुई तिहाइ ल्याई संविधान संशोधनमार्फत राजनीतिलाई स्थायित्व दिन राष्ट्रपतीय प्रणालीमा जानुपर्ने अभिव्यक्ति दिँदै आएका छन् । यसबाट कांग्रेस झस्किएको मात्र छैन, यसैलाई चुनावको मुख्य मुद्दा बनाउने निष्कर्षमा पुगेको छ । कांग्रेसले आफ्नो घोषणापत्रमै कम्युनिस्ट गठबन्धनका नेता र योजनाकारहरूले संविधानका आधारभूत लोकतान्त्रिक मूल्य पद्धति र शासन प्रणालीलाई संशोधन गर्दै प्रत्यक्ष राष्ट्रपतीय प्रणालीका माध्यमबाट एकदलीय कम्युनिस्ट पार्टीद्वारा सत्ता नियन्त्रण गर्ने र साम्यवाद स्थापना गर्ने उद्देश्य राखेको उल्लेख गरेको छ ।राजधानीमा मंगलबार आयोजित घोषणापत्र सार्वजनिक कार्यक्रममा पार्टी सभापतिसमेत रहेका प्रधानमन्त्री शेरबहादुर देउवाले कम्युनिस्ट गठबन्धनलाई लोकतन्त्रविरोधी शक्तिहरूको गठजोडका रूपमा व्याख्या गरे । यो गठबन्धनले मुलुकलाई अधिनायकवादतिर लैजाने प्रयास गरेको छ, देउवाको भनाइ थियो, कम्युनिस्ट शासन आयो भने डर र त्रासको शासन चल्ने छ । साँच्चै न्याय पाइएन भनेर रुन पनि पाइने छैन । कम्युनिस्ट गठबन्धन निर्माण भइसकेपछि कांग्रेसले ध्रुवीकरणतिर जाँदा विश्वको ध्यान तान्न सकिने र त्यसले लोकतान्त्रिक शक्तिको मत आकर्षित गर्न सकिने आकलन गरेको छ । कांग्रेसलाई मन नपराउने तर आफूलाई लोकतान्त्रिक भन्नेहरूको ठूलै जमात मुलुकभर छरिएको छ । जसलाई आकर्षित गर्न कांग्रेसले कम्युनिस्ट गठबन्धनविरुद्ध वैचारिक रूपमै आक्रामक हुने रणनीति लिएको हो । अर्को पक्ष कम्युनिस्ट गठबन्धनले कांग्रेसलाई एकजुट बनाएको छ । पार्टीभित्र आधा दर्जन बढी गुटउपगुटमा विभक्त कांग्रेस यतिबेला एकताबद्ध रूपमा अघि बढेको छ । यो एकतालाई कार्यकर्ता पंक्तिसम्म पुर्याउन सफल भए धेरै उपलब्धि हासिल गर्न सकिने आसमा कांग्रेस छ । घोषणापत्रमा भने कांग्रेसले सबै राजनीतिक दललाई सहमति, मेलमिलाप र सहकार्यको बाटोबाट हिँडाउन कांग्रेस मध्यमार्गी पार्टीका रूपमा रहने उल्लेख गरेको छ । कसैलाई कांग्रेस मन परोस् या नपरोस्, देशका लागि कांग्रेसको आवश्यकता भइसक्यो, देउवाले भने, मानव अधिकार, स्वतन्त्र प्रेस, स्वाभिमान बचाउनका लागि सबै लोकतन्त्रवादीलाई आउन म अपिल गर्छु । राणा शासन, पञ्चायती व्यवस्था र राजा ज्ञानेन्द्रको निरंकुश शासन फाल्ने नेतृत्व गरेको कांग्रेसले कम्युनिस्टको एकदलीय साम्यवादी शासन लाद्न नदिने उद्घोष गर्दै देउवाले भने, लोकतन्त्र र अहिलेका उपलब्धिको रक्षा गर्ने शक्ति कांग्रेसबाहेक अर्को छैन । उनले नेपाल राष्ट्रलाई जोड्ने काम पनि कांग्रेसले गर्ने बताए । वरिष्ठ नेता रामचन्द्र पौडेलले पनि कम्युनिस्ट गठबन्धनले व्यवस्था नै परिवर्तन गर्न खोजेको बताए । हिजो संविधान जलाउने दलहरूले बरु संविधानको मौलिक विषयमा प्रश्न उठाएका थिएनन् तर संविधान जारी गरेका एमाले र माओवादी केन्द्रले संविधानको मौलिक पक्ष नै बदलेर साम्यवाद स्थापना गर्ने उद्घोष गरेका छन्, उनले भने, साम्यवाद ल्याउन नदिन हामीले त्यसविरुद्ध डटेर सामना गर्नुपर्छ । कम्युनिस्ट गठबन्धनले दुई तिहाइ ल्याए एकदलीय शासन सुरु हुने बताउँदै पौडेलले थपे, टुंगो लागिसकेको राजनीतिक व्यवस्थामा खलल पुर्याएर नेपाललाई सधंै अस्थिर बनाउने काम कम्युनिस्टहरूले गर्न खोज्दै छन् । अब कुनै पनि आवरणमा ल्याउन खोजिएको तानाशाहलाई सफल हुन दिनेछैनौं । महामन्त्री शशांक कोइरालाले पनि कम्युनिस्टहरू एकैठाउँमा उभिनुलाई षड्यन्त्रका रूपमा लिए । यो गठबन्धनले ठूलो चुनौती ल्याएको छ, उनले भने, यसलाई कांग्रेस एक भएर सामना गर्नुपर्छ । घोषणापत्र निर्माण समितिका संयोजक आचार्यले २००७ सालको क्रान्तिदेखि संविधान जारी गर्दासम्मको ऐतिहासिक पृष्ठभूमि र कांग्रेस नेतृत्वको सरकारले ल्याएका उपलब्धिहरूको लामो व्याख्या गरेका थिए । उनले पनि कम्युनिस्ट गठबन्धन समावेशी र लोकतान्त्रिक प्रतिस्पर्धाभन्दा पनि साम्यवाद ल्याउने बाटोतिर उन्मुख देखिएकाले कांग्रेसले चिन्ता लिएको बताए । कम्युनिस्टहरूले लिएको बाटो गलत छ, आचार्यले भने, विश्वले फालिसकेको साम्यवादी शासनलाई नेपालमा प्रयोग गर्न खोज्नु नै उनीहरूको ठूलो भूल हो ।"
गरिब परिचयपत्र आउँदो सातादेखि,"काठमाडौं सरकारले आगामी सातादेखि गरिब घरपरिवार परिचयपत्र वितरण थाल्ने तयारी गरेको छ । सहकारी तथा गरिबी निवारण मन्त्री अम्बिका बस्नेतको अध्यक्षतामा १३ कात्तिकमा बसेको गरिब घरपरिवार सहयोग समन्वय बोर्डले यससम्बन्धी कार्यविधि पारित गरेपछि परिचयपत्र वितरणको बाटो खुलेको हो । कार्यविधिले परिचयपत्र वितरण प्रक्रिया र विधि प्रस्ट पारेको छ । कार्यविधि छाप्ने काम सुरु भइसकेको छ, परिचयपत्र वितरण गर्न आवश्यक तयारी थालिएको छ, मन्त्रालयका सचिव गोपीनाथ मैनालीले भने, आगामी सातादेखि नै वितरण सुरु हुनेछ । यसअघि १२ साउन २०७४ मा बसेको मन्त्रिपरिषद् बैठकले गरिब परिचयपत्र बाँड्ने निर्णय गरेको थियो । तर, यससम्बन्धी नीतिगत व्यवस्था नहुँदा कसरी र कहाँबाट वितरण सुरु गर्ने अन्योल थियो । कार्यविधिले परिचयपत्र वितरणसम्बन्धी निर्णयको अधिकार स्थानीय तहलाई दिएको छ । मन्त्रालयले पहिलो चरणमा गरिब घरपरिवार पहिचान गरिएका २५ जिल्लाका २ सय ४१ स्थानीय तहमा क्रमश: परिचयपत्र वितरणको प्रक्रिया अघि बढाएको छ । त्यसको सुरुआत बाजुरा, कैलाली, बागलुङ, सिरहा, सिन्धुलीबाट गरिँदै छ । त्यसका लागि आवश्यक पर्ने परिचयपत्र कार्ड छपाइ पनि सुरु भइसकेको जानकारी सचिव मैनालीले दिए । गरिब घरपरिवार समन्वय बोर्डले विभिन्न २५ जिल्लाको जनसांख्यिक तथा मानवीय अवस्था, घरको अवस्था, घरको सुविधा, घरको सम्पत्ति, भौगोलिक स्थिति र जातजातिगत गरिबीको अवस्थालगायत विभिन्न १८ सूचक र उपसूचकहरूका आधारमा १२ लाख २४ हजार ४ सय १७ परिवारमध्ये ३ लाख ९१ हजार ९ सय ३१ घरपरिवारलाई गरिब पहिचान गरेको थियो । त्यसरी पहिचान गरिएका गरिब परिवारलाई अति, मध्यम र सीमान्तकृत तीन समूहमा वर्गीकरण गरिएको छ । जसमध्ये १ लाख ८८ हजार २ सय ३५ अति गरिब, १ लाख १९ हजार ७ सय ४८ मध्यम गरिब र ८३ हजार ८ सय ४८ परिवार सीमान्तकृत गरिब रहेका छन् । गरिबीको सघनताका आधारमा वितरण गरिने परिचयपत्र रातो, पहेँलो र नीलो रङमा छुट्याइएको छ । सर्वेक्षण गरिएका २५ जिल्लामध्ये सबभन्दा बढी गरिब बाजुरामा छन् । बाँकी ५० जिल्लामा कहिलेदेखि वितरण हुने भन्ने अन्योल कायमै छ । जनशक्ति अभावका कारण बाँकी जिल्लामा तत्काल सर्वेक्षण सुरु गर्न नसकिने उल्लेख गर्दै सचिव मैनालीले भने, मुख्य समस्या जनशक्ति अभाव देखिएको छ । तर, त्यसका बाबजुद आवश्यक प्रक्रिया अघि बढाइएको छ । बाँकी ५० जिल्लामा गरिब घरपरिवार पहिचान र परिचयपत्र वितरणको काम आगामी संघीय तथा प्रादेशिक चुनावपछि सहरी तथा गरिबी निवारणको भविष्य के हुने भन्नेमा पनि निर्भर हुनेछ । तर, सचिव मैनाली दिगो विकास लक्ष्यका १७ सूचकमध्ये १२ वटा गरिबी निवारणसँग जोडिएकाले मन्त्रालयलाई अन्यत्र गाभ्नेभन्दा पनि यसलाई थप बलियो बनाउनुपर्ने बताउँछन् । विपन्न र गरिबको पहिचान यकिन नहुँदा विपन्न लक्षित कार्यक्रम प्रभावकारी हुन सकेका छैनन् ।"
हिमपातले छेक्यो उम्मेदवारको बाटो,"मुस्ताङ मनाङ, मुस्ताङ र गोरखाका उच्च पहाडी क्षेत्रमा हिमपात सुरु भएपछि चुनाव प्रचार प्रभावित भएको छ । हिमपातसँगै एक्कासि चिसो बढेको छ । उपल्लो मुस्ताङ र उत्तरदक्षिणका उच्च भूभाग सेताम्मे भएका छन् । हिँडडुल पातलिएको छ । उम्मेदवार पनि बाहिर निस्कन नसक्दा चुनावी प्रचारमा बाधा पुगेको छ । चिसो सहन नसकेपछि उपल्लो मुस्ताङका बासिन्दा जोमसोम र मार्फातिर झरेका छन् । कतिपय मंसिर १० को चुनावमा भोट हाल्न फर्कने गरी पोखरालगायतका ठाउँहरूमा पुगेका छन् । मौसमकै कारण दलहरूले चुनाव प्रचारलाई तीव्रता दिन नसकेका जनाएका छन् । मुस्ताङमा आइतबारदेखि नै हिउँ पर्न थालेको हो ।सदरमुकाम जोमसोम र आसपास क्षेत्रका गाउँहरूमा चिसो बढेपछि जनजीवन प्रभावित छ । उपल्लो मुस्ताङका गाउँमा चुनाव प्रचार रोकिएको छ । स्थानीय जाडोबाट बच्न घर छाडेर तलतिर झर्न थालेका छन् । चिसो निकै बढेकाले दैनिक जीवनयापनमा समस्या परेको छोन्हुप गाउँका कर्मा सन्तुक गुरुङले बताए । डाँडामा हिउँ देखिन थाल्यो, उनले भने । केही दिनभित्रै छोन्हुप, छोसेर र लोमान्थाङ गाउँमा हिउँ पर्न सक्ने उनले बताए । जाडो बढेका कारण मुक्तिनाथ मन्दिरमा आउने दर्शनार्थी पनि घटेका छन् । एक सातादेखि दर्शनार्थीको चाप निकै कम भएको हो । चिसोकै कारण पर्यटक आउजाउ ठप्प जस्तै भएको मुक्तिनाथका पर्यटन व्यवसायी सुरज गुरुङले बताए । आइतबार र सोमबार हिउँ पर्यो, उनले भने, हिउँ परेपछि चिसो निकै बढेको छ । उडान प्रभावितप्रतिकूल मौसमका कारण जोमसोमपोखरा हवाई उडान पनि केही दिनयता प्रभावित छ । सोमबार खराब मौसमका कारण कुनै पनि उडान नभएको जोमसोम विमानस्थल प्रमुख विष्णुप्रसाद अधिकारीले बताए । आज (मंगलबार) भने मुस्किलले उडान भए, उनले भने ।सदरमुकाम जोमसोमको न्यूनतम तापक्रम १ डिग्री सेन्टिग्रेडमा झरेको छ । नीलगिरि हिमालको आधार शिविर, धौलागिरि हिमालको आसपास र थोराङला पास क्षेत्र लगायतका उच्च भूभागमा परेको हिउँले तल्लो मुस्ताङ क्षेत्रमा निकै जाडो बढाएको छ । हिउँ पर्न थालेपछि कृषकले लेकबाट भेडा र याकका गोठलाई तल सार्न थालेका छन् ।चिसिएको मनाङमा चुनावको तातोलमजुङ संवाददाताका अनुसार हिमाली जिल्ला मनाङमा पनि चिसो ह्वात्तै बढेको छ । बस्ती माथिका डाँडामा हिमपात भइरहेको स्थानीयले बताए । माथिल्लो मनाङमा मंगलबार मौसम सफा रहे पनि सदरमुकाम चामे र आसपासका क्षेत्रको माथिल्लो डाँडामा प्राय: दिनैभरि हिमपात भएको छ । पिसाङका याङडुङ गुरुङका अनुसार केही दिनअघि माथिल्लो क्षेत्रमा हिमपात भएको थियो । मंगलबार यहाँ हिमपात नभए पनि चिसो भने बढ्दै गएको छ । अहिले एमाले र स्वतन्त्र उम्मेदवार भोट माग्न गाउँगाउँ पुगेका छन् । कांग्रेस उम्मेदवार भने केही दिनअघि राजधानी गएका छन् । मनाङ प्रदेश (ख) का स्वतन्त्र उम्मेदवार दीपक मनाङे भनेर चिनिने राजीव गुरुङले चुनाव प्रचारका क्रममा अन्नपूर्ण बेसक्याम्प पुगेको र चिसो निकै बढेको बताए ।चिसो बढेको छ । चुनावको प्रचारले भने माहोल तातेकै छ, उनले भने, चिसो बढे पनि चुनाव प्रचारप्रसारमा खटिरहेको छु । उनले आफ्नो क्षेत्रको नेस्याङ गाउँपालिकाका हरेक वडा र नारफू गाउँपालिकाको नार र फू गाउँमा एकचरण चुनाव प्रचारप्रसार सक्काएको बताए । प्रतिनिधिसभाका उम्मेदवार एमाले अध्यक्ष पोल्देन छोपाङ गुरुङ चुनाव प्रचारप्रसारमा भ्राताङ क्षेत्रमा छन् । प्रदेशसभा (क) का उम्मेदवार दोर्जे डन्डुल गुरुङले नासोङ गाउँपालिकामा प्रचारप्रसार गरिरहेका छन् । बढदो चिसोले केही दिनयता सोचे अनुरूप टोलटोलमा पुग्न नसकिएको उनले बताए ।नेस्याङ गाउँपालिका अध्यक्ष कान्छा घलेले केही दिनअघि हिउँ परे पनि अहिले रोकिएको र चिसो भने बढिरहेको बताए । सहायक प्रमुख जिल्ला अधिकारी धीरेन्द्रराज पन्तले भने, हिटर बालेर काम गर्नुपर्ने अवस्था छ । पोहोरपरार भन्दा यसपटक जाडो चाँडै बढ्यो । यहाँ मंगलबार बिहान ७ बजेको तापक्रम शून्य डिग्री सेल्सियस थियो । साँझ ५ बजेको तापक्रम ५ डिग्री सेल्सियस थियो । दिउँसो भने १९ डिग्रए सेल्सियस सम्म पुगेको थियो । अन्नपूर्ण संरक्षण क्षेत्र आयोजना मनाङका प्रमुख बाबुलाल तिरुवाले हिमपात हुने सम्भावनालाई मध्यनजर राखेर पर्यटकलाई मौसमसम्बन्धी जानकारी दिएर मात्रै गन्तव्यमा जान आग्रह गरिएको बताए । केही दिनयता मौसम बदली छ । माथिल्लो क्षेत्रमा हिउँ परिरहेको छ । पर्यटकलाई जानकारी गराएर मात्रै गन्तव्यमा जान भनेका छौं, उनले भने ।चिसियो उत्तरी गोरखा गोरखाको हिमाली क्षेत्रमा सोमबार साँझदेखि सुरु भएको हिमपातले जनजीवन प्रभावित भएको छ । हिउँद लागेपछि पहिलोपटक हिउँ पर्न सुरु भएको स्थानीयवासीले बताए । तीन हजार मिटर उचाइभन्दा माथिका अधिकांश स्थानमा हिउँ परेको छ । हिमपातपछि चुनावी गतिविधिसमेत प्रभावित भएका छन् । हिमालपारिका सामागाउँ, साम्दो, ल्हो, प्रोक, छेकम्पारका बस्तीसम्मै हिउँ जमेको हो । हिउँले बस्ती पूरै ढाकेको छ, चुमनुव्री गाउँपालिकाका वडा सचिव वेदप्रकाश ढकालले भने, चिसो बढेका कारण चुनावी कार्यक्रम पनि प्रभावित हुन सक्छन् । हिउँ जमिराखे चुनाव गराउन समस्या हुने उनको भनाइ छ । चुनावका कारण जाडो छल्न अन्यत्र नगएर गाउँमै बसेका स्थानीय प्रभावित भएका छन् । बस्तीमै आधा फिटसम्म हिउँ जमेको छ ।"
दोस्रो पुस्तामा नेतृत्व,"भोजपुर प्रतिनिधि र प्रदेश सभाको आसन्न निर्वाचनका लागि उम्मेदवारी दिएका मध्ये अधिकांश दोस्रो पुस्ताका नेता छन् । एक निर्वाचन क्षेत्र रहेको भोजपुरमा प्रमुख दल कांग्रेस, एमाले, माओवादी केन्द्र र संघीय समाजवादी फोरम नेपालबाट चुनावी मैदानमा उत्रिएका उम्मेदवारमध्ये धेरै युवा छन् । कांग्रेसको नेतृत्वमा संघीय समाजवादी र राप्रपाबीच तालमेल गरेर लोकतान्त्रिक गठबन्धन चुनावी मैदानमा छ । एमाले र माओवादी बामगठबन्धन गरी उत्रिएका छन् ।लोकतान्त्रिक गठबन्धनबाट प्रतिनिधिसभा सदस्यका लागि मनोनयन दर्ता गरेका कांग्रेसका उमेशजंग रायमाझी युवा हुन् । प्रदेश सभा (क) मा संघीय समाजवादीका अजम्बर राई काङमाङ र (ख) बाट कांग्रेसका गोविन्द कार्कीलाई चुनावी मैदानमा उतारिएको छ । उनीहरू पनि दोस्रो पुस्ताका हुन् । बाम गठबन्धनले प्रतिनिधि सभाका लागि चुनावी मैदानमा उतारेका माओवादी केन्द्रका सुदन राई पनि युवा नेता हुन् । एमालेले प्रदेश (क) बाट राजेन्द्र राई र (ख) बाट शेरधन राईलाई मैदानमा उतारेको छ । राजेन्द्र दोस्रो पुस्ताका नेता हुन भने शेरधन केन्द्रमा समेत राम्रो प्रभाव परेका युवा नेता हुन् ।अघिल्ला निर्वाचनमा कांग्रेसले ज्ञानेन्द्रबहादुर कार्की, धर्मराज राई टिकट दिएको थियो । रायमाझी ५० वर्ष पुग्दै छन् । पञ्चायती शासनविरुद्ध लड्दा थुपै्रपल्ट जेल जीवन भोगेका पाका र आँटिला युवा नेता भए पनि निर्वाचनमा लड्ने अवसर पाएका थिएनन् । उनी नेपाल विद्यार्थी संघको पूर्वमहामन्त्री हुन् । गोविन्द ५२ वर्षका भए । उनी २००७ का क्रान्ति योद्धा दानबहादुर कार्कीका भाइ हुन् । विद्यार्थीकालदेखि राजनीतिमा होमिएका उनी महासमिति सदस्य हुन् । स्थानीय निकायको २०४९ को निर्वाचनबाट तत्कालीन टक्सार गाविसको जनप्रतिनिधि भएको बाहेक केन्द्रीय चुनावमा लडेको अनुभव छैन । यसैगरी बाम गठबन्धनतर्फ प्रदेश (क) का उम्मेदवार राजेन्द्र पनि पहिलोपटक चुनावमा लड्न लागेका युवा नेता हुन् । उनी लामो समयदेखि राजनीतिमा सक्रिय एमालेका केन्द्रीय सदस्य हुन् । उनी पनि पञ्चायती शासनविरुद्ध लड्दा पटकपटक जेलजीवन भोगेका नेताभित्र पर्छन् । विद्यार्थी राजनीतिबाट सक्रिय राई अनेरास्ववियुको २ पल्ट अध्यक्ष भएका थिए । ४७ वर्षीय उनी युवा उम्मेदवार हुन् । प्रदेश (ख) का उम्मेदवार यसअघि पटकपटक अवसर पाएका युवा उम्मेदवार हुन् । विद्यार्थी राजनीति हँुदै जनमतसंग्रहकै पालादेखि एमाले राजनीतिमा होमिएका उनी हाल ४५ वर्ष लागे । यसपल्टको उम्मेदवारी उनको चौथो हो । हाल एमाले पोलिटब्युरो सदस्य छन् । प्रतिनिधिसभाका उम्मेदवार माओवादीका सुदन ६ जनामध्येका कान्छा उम्मेदवारभित्र पर्छन् । खम्बुवान पार्टीमा आबद्ध भएर राजनीतिमा लागेका उनी द्वन्द्वकालताका ०५८ सालमा माओवादी राजनीतिमा लागेका हुन् । उनी पूर्वसभासद तथा माओवादीको पोलिटब्युरो सदस्य हुन् । लोकतान्त्रिक गठबन्धन प्रदेश (क) का उम्मेदवार संघीयका अजम्बर लामो समय एमालेमा राजनीति गरेका व्यक्तित्व हुन् । संविधानसभाको दोस्रो निर्वाचनका ताका एमालेले पहिचानको मुद्दालाई नस्विकारेको भन्दै पार्टी परित्याग गरी संघीयमा लागेका थिए । ५० वर्षका उनी संघीयका केन्द्रीय पार्टी सचिव हुन् ।जिल्लामा गठबन्धनका यी ६ युवा उम्मेदवारबीच तीव्र प्रतिस्पर्धा हुने देखिएको छ । वाम गठबन्धनलाई विगतको साख जोगाउने र लोकतान्त्रिक गठबन्धनलाई इतिहास फर्काउने चुनौती छ । २०१५ सालको निर्वाचन यता बहुदलीय व्यवस्थापछि एकछत्र वामपन्थीले जित्दै आएको यहाँ यसपल्ट प्रतिष्ठा जोगाउनुपर्ने चुनौती छ । ०४८, ०५१, ०५६ र ०७० को निर्वाचनमा एमालेले र ०६४ मा माओवादी विजयी भएका थिए ।उम्मेदवारहरू साख जोगाउन तथा फर्काउनका लागि प्रतिस्पर्धात्मक एजेन्डा लिएर चुनावी प्रचारमा जुटेका छन् । लोकतान्त्रिक गठबन्धनका प्रतिनिधिसभा उम्मेदवार रायमाझीको ५ वर्षभित्रमा जिल्लाभरका सडक कालोपत्रे गर्ने, कम्तीमा सय मेगावाट विद्युत् उत्पादन गर्ने, ९ वटै स्थानीय तहमा अस्पताल तथा सदरमुकाममा टिचिङ अस्पताल निर्माण गर्ने एजेन्डा छन् । हामीसँग दूधकोसी र अरुण नदी छन्, छिमेकी जिल्लासँग साझेदारी भएर उच्चतम फाइदा लिनसक्ने व्यवस्था गर्छु, उनले भने । करिब ३ दशकसम्म वामपन्थीकै हातमा जिल्ला रहेकाले विभिन्न विकृति पैदा भएको तथा विकासमा अधोगति भएको बताउँदै तीव्र प्रगतिका लागि आफूले जनतामुखी एजेन्डा ल्याएको गोविन्दले भने । पहिचानको मुद्दाका लागि विगतका वर्षदेखि लडिरहेका अजम्बरले संघीयता, गणतन्त्र, धर्मनिरपेक्षतासहितको समानुपातिक व्यवस्थालाई संस्थागत गर्ने मुख्य एजेन्डा बनाएका छन् । संविधानको विभेदपूर्ण नीतिलाई संशोधन गरेर हटाउने तथा मानव भूगोलअनुसार प्रदेश नं को नामांकन तथा सीमांकन गर्ने एजेन्डा छ, उनले भने ।वाम गठबन्धनबाट प्रदेश क का राजेन्द्रले वाम एकता गरी राष्ट्रियताको लडाइँलाई बलियो बनाउने, स्थायी सरकार निर्माण तथा आर्थिक समृद्धिको विकास गराउने एजेन्डा ल्याएर प्रचारमा जुटेका छन् । संघीय प्रणालीलाई संस्थागत र जिल्लाको विकासमा सडकको पहिलो भूमिका हुने हुँदा त्यसैमा पहिलो प्राथमिकता दिने बताए । ख का शेरधनले नयाँ भौतिक संरचनाका निर्माण र भएकालाई स्थायित्व दिने बताए ।"
सुनसरी १ बाट अशोक राई,"धरान (कास) संघीय समाजवादी फोरमका नेता अशोक राई प्रतिनिधिसभा सदस्य चुनावमा सुनसरी १ बाट उम्मेदवार बन्ने भएका छन् । उनी कांग्रेससँगको तालमेलबाट उम्मेदवार बन्ने कुराले यहाँको राजनीतिक वृत्तमा चर्चा पनि बढेको छ । तर, मंसिर २१ मा हुने चुनावका लागि उम्मेदवारी मनोनयनपत्र दाखिला गर्न अझै २ दिन बाँकी छ ।पार्टी केन्द्रीय सदस्य तथा संगठन विभाग सचिव ध्यानबहादुर राईले मंगलबार आयोजित पार्टी प्रवेश कार्यक्रममा राई सुनसरी १ बाट उम्मेदावर बन्ने पुष्टी गरे । उनले भने हाम्रो पार्टी नेता अशोक राई सुनसरी १ बाट प्रतिनिधिसभाको उम्मेदवार हुने ९९ प्रतिशत सम्भावना छ, पार्टीले आधिकारिक घोषणा नगरेकाले सय प्रतिशत भने भन्न मिलेन । उनले कांग्रेससँगको चुनावी तालमेलमा भोजपुरमा पनि पार्टीका सचिव अजम्मर काङमाङ राई उम्मेदवार भएको बताए । राईका अनुसार समाजवादी फोरमले कांग्रेससँग गठबन्धन गरेको नभई चुनावी तालमेल गरेको बताउँदै भने, अहिलेसम्म भोजपुर र सुनसरी १ मा मात्र नेपाली कांग्रेससँग यस्तो तालमेल भएको छ । कांग्रेसका केन्द्रीय सदस्य तथा वर्तमान अर्थमन्त्री ज्ञानेन्द्रबहादुर कार्कीलाई सुनसरी ४ मा समाजवादी फोरमले समर्थन गर्ने तालमेलका आधारमा राईलाई सुनसरी १ मा कांग्रेसले समर्थन गर्ने तालमेल भएको हो ।"
ऐश्वर्य को स्पेसल सो,"काठमाडौं अभिनेता रमेश उप्रेतीले आफ्नै निर्माणमा खेलेको फिल्म ऐश्वर्य ले हलमा दर्शक बटुलिरहेका बेला निर्माण युनिटले फिल्म क्षेत्रका हेभिवेटलाई स्पेसल सोमा आमन्त्रण गरी फिल्म देखाएको छ । दिवाकर भट्टराईको लेखन तथा निर्देशन रहेको फिल्मको मंगलबार सुनधारास्थित सिने डी सेफ मल्टिप्लेक्समा स्पेसल सो गरिएको थियो । जसमा भुवन केसी, विराज भट्ट, राजेन्द्र खड्गी, रवीन्द्र खड्का, आकाश अधिकारी, साम्राज्ञी राज्यलक्ष्मी शाह, मरिस्का पोखरेल, मुस्कान ढकाल, रूपा रानालगायतका कलाकार तथा निर्देशकहरू थिए ।सो सकिएपछि ऐश्वर्य का कलाकार रमेश, दीपिका प्रसार्इं, प्रशान्त ताम्राकार, निर्मल शर्मालगायतले आगन्तुकका प्रतिक्रिया लिएका थिए । अधिकांशले फिल्मलाई आमदर्शक लक्षित रमाइलो फिल्म भनी अभिमत दिएका थिए । वर्षौं अमेरिका बसेर स्वदेश फिरेपछि रमेशले ब्रासलेट खेले पनि खास कमब्याक ऐश्वर्य मार्फत गरेको बताएका थिए । हलमा दर्शकको उत्साहप्रद उपस्थिति र फिल्मकर्मीबाट बटुलेको सुखद प्रतिक्रियाले पुल्कित बनेका रमेशले भने, बल्ल मेरो कमब्याक सार्थक भएको महसुस गरेको छु । यस्तो सुखद प्रतिक्रियाले मलाई आगामी फिल्म खेल्न झनै उर्जा मिलेको छ ।डेब्यु फिल्म भए पनि दीपिकाले निकै तारिफ पाइरहेकी थिइन् । स्पेसल सोमा फिल्मकी अर्की नायिका केकी अधिकारी भने उपस्थित थिइनन् ।अर्जुन श्रेष्ठ र किरण राणा उप्रेती निर्माताका रूपमा रहेको फिल्ममा दीर्घ खड्काको सम्पादन र सुदीप बरालको सिनेमाटोग्राफी रहेको छ । संगीत अर्जुन पोखरेलले दिएका हुन् भने कोरियोग्राफी तेन्जु योञ्जन र एन्जिला खत्रीको रहेको छ ।"
पूर्वको मनकामनामा कन्सर्ट,"संखुवासभा (कास) ठूलो एकादशीका अवसरमा पूर्वको मनकामनामा सांस्कृतिक कार्यक्रम गरिएको छ । तुम्लिङटार स्पोर्टिङ क्लबद्वारा एकादशी बजारमा आयोजित कन्सर्टमा गायिका इन्दिरा जोशी र द स्मृति ब्यान्डले सांगीतिक मनोरञ्जन दिए ।इन्दिरा उध्रेको चोली बाट सुरु भइन् । एकादशी बजारमा मेला भर्न आएकाहरू करिब १० हजार जना थिए । भोजपुर, धनकुटा र तेह्रथुमबाट समेत भक्तजनहरू आएका थिए । युवा पुस्ता संगीतमा रमाइरहेको देखिन्थ्यो । इन्दिराले सानुमाया, घुम्नलाई जाउँ कान्छी, आई लभ यु, म त मर्छु कि क्या हो ठूली लगायत सुनाइन् । दिवंगत गायक खेमराज गुरुङको गीत (वारि जमुना पारि जमुना) बाट चर्चित स्थानमा आएर गाउन पाउँदा खुसी लागेको उनले बताइन् । द स्मृति ब्यान्डका कलाकारले छेक्यो छेक्यो देउराली डाँडा, गुराँसै फूल्यो जस्ता गीत प्रस्तुत गरे ।"
मोफसलबाट अहंकारको पर्खाल,"काठमाडौं अहंकारको पर्खालले व्यक्ति आफैंलाई पछाडि धकेलिदिन्छ भन्नेमा रंगकर्मी भरत गुरागाईं सहमत छन् । यही विचार अभिव्यक्त गर्न उनले नाटक पर्खाल नै लेखे । यो नाटक केही महिनाअघि उनले मोरङको झोराहाट थिएटरमा नियमित मञ्चन नै गरे । यही नाटक लिएर यति बेला उनी राजधानी आइपुगेका छन् । प्रयाग न्यौपानेको निर्देशन रहेको नाटक मंगलबार जमलस्थित राष्ट्रिय नाचघर देखाइयो । झोराहाट नाट्य समूहको प्रस्तुति रहेको नाटकमा अहं, ईष्र्या र घमण्डले मानिसलाई कुन हदसम्म आपराधिक मानसिकताको बनाउँछ र समाजमा त्यसले कस्तो नकारात्मक भावना पैदा गराउँछ भन्ने देखाइएको छ । एक घण्टा लामो नाटकमा नकारात्मक भावना त्यागेर सरल र सकारात्मक जीवन जिउन अपिलसमेत गरिएको छ ।विषयवस्तुको हिसाबले नाटक सन्देशमूलक भए पनि प्रस्तुतिचाहिँ निकै परम्परागत र सामान्य लाग्छ । परम्परागत र यथार्थपरक मञ्च सजावटमा कलाकारहरूले आफूलाई प्रस्तुत गर्छन् । अभिनयमा निखार नहुँदा विषयवस्तुको वजन नै लुप्त भएको महसुस हुन्छ । दाजुभाइबीचको सामान्य पारिवारिक मनमुटावलाई नाटकले विम्बात्मक रूपमा प्रस्तुत गरेको छ । लहैलहैमा नै अपराधको चंगुलमा फस्न बाध्य युवाहरूको अवस्थाको चित्रण पनि नाटकमा देख्न सकिन्छ । सौतेनी आमाका कारण सन्तानले भोग्नुपरेको पीडा, नशामा तल्लीन बुबाका कारण परिवारमा आइपर्ने समस्या, सन्तानको मनमुटावमा वृद्धा आमाले सहनुपर्ने पीडाजस्ता विषय पनि नाटकमा छन् । तर, नाटकमा बन्चरोले पर्खाल भत्काउने र खटप्वालबाट एक अर्काले खानेकुरा खुवाउनेजस्ता गतिविधि निकै हास्यास्पद लाग्छन् । यसमा निर्देशक र लेखक दुवैले सिर्जनात्मकता प्रस्तुत गर्न सकेको छैन र यो निकै पुरानो र आदर्शवादी तरिका लाग्छ । लेखक गुरागाइँ र निर्देशक न्यौपाने दुवैले नाटकमा अभिनय गरेका छन् । मोफसलबाट राजधानीसम्म नाटक मञ्चन गर्न आफूहरूले निकै संघर्ष गर्नुपरेको अनुभव नाटककार गुरागार्इँले सुनाए । नाटकमा ध्वनि संयोजनमा फिल्मीपन बढी महसुस हुन्थ्यो । प्रकाश संयोजन भने पात्र र परिवेशअनुकूल नै थियो । परिघटना जोड्ने सूत्रधार राखिए पनि त्यसको खासै आवश्यकता नाटकमा झल्किँदैन थियो । खुशी शर्मा, गजेन्द्र पृथक, ओमप्रकाश निरौला, सुनीता कट्टेल, मनीषा बराल, अनु श्रेष्ठ, सविन कोइराला, प्रज्ज्वल काफ्ले, अनिल सरदार, सुदीप कार्की, प्रदीप सरदार, मनोज निरौलालगायतको अभिनय रहेको नाटक बुधबार पनि नाचघरमा मञ्चन हुनेछ ।"
चीनले चालकरहित उच्च गतिको रेल ल्याउने,"बेइजिङ चीनले सन् २०२२ मा आयोजना हुने बेइजिङ हिउँदे ओलम्पिकसम्ममा चालकरहित उच्च गतिको रेल सञ्चालनमा ल्याउने भएको छ । चाइना डेलीले चाइना रेलवे कर्पोरेसनका महाप्रबन्धकका विशेष प्राविधिक सल्लाहकार ह हावुलाई उद्धृत गर्दै ५ वर्षभित्र चालकरहित उच्च गतिको रेल सञ्चलान हुने उल्लेख गरेको छ । अनुसन्धानकर्ताले अहिले बेइजिङदेखि हपेई प्रान्तको चाङचियाखौसम्म चालकबिना उच्च गतिको रेल गुडाउने कार्यको परीक्षण गरिरहेका छन् । सन् २०२२ मा बेइजिङ र चाङचियाखौ सहरले संयुक्त रूपमा हिउँदे ओलम्पिकको आयोजना गर्दै छन् । चीनमा अहिले गुडिरहेका उच्च गतिको रेल सेवाको तुलनामा चालकरहित उच्च गतिको रेल बढी सुरक्षित र समयपालक हुने ह हावुले बताएका छन् । उनले भने, चीनले चिनियाँ नमुनामा तीव्र विकास गरेको छ । सांघाईको तोङ्गी विश्वविद्यालयअन्तर्गत रेलवे तथा सहरी रेल ट्रान्जिट इन्स्टिच्युटका प्राध्यापक सुन चाङले रेलमा जडान गरिएको सेन्सर र भूउपग्रह प्रणालीले नियन्त्रण कक्षलाई बढी भरपर्दो र सुरक्षित बनाउने बताए । चालकरहित रेलको गति प्रतिघण्टा ३ सय ५० किलोमिटर वा त्योभन्दा बढी हुने उनले बताए ।चीनले पहिलो पटक २००८ मा उच्च गतिको रेल सेवा सञ्चालन गरेको हो । चालकसहितको उच्च गतिको रेल ३ सय ५० किलोमिटर प्रतिघण्टाको गतिमा गुड्छ । चीनमा २२ हजार किलोमिटर उच्च गतिको रेल सञ्जाल छ । उच्च गतिको रेल सञ्जालका लागि विश्वको पहिलो स्थानमा रहेको चीनमा हरेक दिन ४ हजार २ सयभन्दा बढी उच्च गतिका रेल गुड्ने गर्छन् । ती रेलमा चीनमा दैनिक ४५ लाखभन्दा बढीले यात्रा गर्छन् । चीनले सन् २०१६ मा रेलवे सञ्जालमा निर्माणमा मात्र ८ खर्ब चिनियाँ युआन खर्च गरेको छ ।"
दलहरू भेला र बैठकमा,"काभ्रे (कास) प्रतिनिधि र प्रदेशसभा चुनाव दोस्रो चरण हुने भए पनि जिल्लामा दलहरूले आन्तरिक तयारी तीव्र पारेका छन् । उनीहरू कार्यकर्ता भेला र बैठकमा जुटेका छन् । मनोनयनको २ दिन मात्रै बाँकी भए पनि उम्मेदवार भने अझै टुंगिएका छैनन् । सर्वसम्मत भएका उम्मेदवारले पनि प्रचारप्रसार थालेका छैनन् ।एमालेमाओवादीको वामगठबन्धनले जिल्ला कमिटीको संयुक्त बैठक बसेर पार्टी एकता संयोजन समिति, चुनाव परिचालन कमिटी गठन गरेको छ । वडास्तरसम्म एकता संयोजन र परिचालन कमिटी गठन भएको एमाले जिल्ला अध्यक्ष टोकबहादुर वाइबाले जानकारी दिए । सबै स्थानीय तहमा संयुक्त भेला र परिचालन कमिटीको कार्यालय स्थापना गर्ने मितिसमेत संयुक्त बैठकले तय गरेको छ । दुवै पार्टीका जनवर्गीय संगठनको भेला गरिएको छ । वाइबाले संयुक्त उम्मेदवार मनोनयनकै दिन फाइनल हुने जानकारी दिए ।कांग्रेसले पनि भेला, छलफल र बैठकलाई तीव्र बनाएको छ । कांग्रेसले महिला र दलितको छुट्टाछुट्टै प्रशिक्षण गरेको छ । पार्टीका सबै भ्रातृ तथा शुभेच्छुक संस्थासँग चुनावी तयारीबारे छलफल गरेको जिल्ला सचिव दिनेश लामाले जानकारी दिए । राप्रपा, संघीय समाजवादी फोरम नेपाल, राजपालगायत साना दल पनि चुनावी तयारीमा जुटेका छन् ।खर्च जुटाउन म्यादी प्रहरीसिन्धुपाल्चोक त्रिपुरासुन्दरी, पिस्करका सरोज थामी म्यादी प्रहरीमा छनोट भएपछि निकै खुसी देखिए । उनी भन्छन्, बेरोजगारीले निराश भएका बेला घर खर्च जुटाउन ठूलो सहयोग मिल्यो । घर खर्च जुटाउन ११ पढ्दै गरेकी अमृता तामाङ पनि म्यादी प्रहरीमा भर्ना भइन् । जिल्लाका धेरै किशोरकिशोरी खर्च जुटाउनै यसतर्फ आकर्षित भएको जिल्ला प्रहरी प्रमुख मोहनप्रसाद पोखरेल बताउँछन् । भन्छन्, १ हजार ४० जना चाहिएकोमा १९ सय १२ को आवेदन पर्यो ।"
गाउँघरमा चुनावी रौनक,"धान थन्क्याउने चटारोसिन्धुपाल्चोक (कास) मनोनयन दर्तालगत्तै आन्तरिक गृहकार्यमा लागेका प्रदेश र प्रतिनिधिसभाका उम्मेदवार मंगलबारबाट चुनावी प्रचारको अभियानमा जुटेका छन् । यद्यपि मतदाता भने धान, कोदो थन्क्याउन व्यस्त छन् । बाली थन्क्याउने चटारोले गाउँका मतदातामा चुनावको उत्साह देखिएको छैन । मंसिरको चटारो छ हजुर, चुनावमा चासो लिने फुर्सद छैन, त्रिपुरासुन्दरी गाउँपालिका धुस्कुनका देविजंग थामीले भने, पराल, धान थन्काउन भ्याइनभ्याइ छ । शनिबार आएको असिनापानीले त्रिपुरासुन्दरी गाउँपालिकामा ठूलो परिमाणमा धान खेती नष्ट भएको छ । वर्षको कमाइ नोक्सान भएपछि उनीहरू निरास भएका छन् । चुनावले भन्दा कमाइले पिरोलेको चौतारा साँगाचोकगढी नगरपालिका कुबिन्डेकी सानकुमारी घलेले भनिन्, चुनावभन्दा अन्न भित्र्याउने हतार छ । खै चुनाव आयो भन्छन्, आफूलाई खेतबाटै फुर्सद छैन, उनले भनिन् ।मनोनयन दर्तापछि दलहरू गाउँ पस्ने क्रम सुरु भएको छ । चुनाव प्रचार अभियान तीव्र बनाएको वाम गठबन्धन प्रचार समन्वय समितिका इन्चार्ज अमानसिंह तामाङले बताए । गठबन्धनसम्बन्धी विशेष भेला, वडास्तरीय प्रचार समिति गठनपछि चुनावी प्रचारमा गाउँमा पुग्ने अभियान सुरु गरिएको छ, लोकतान्त्रिक गठबन्धन क्षेत्र नम्बर १ प्रचार समितिका संयोजक बलदेव तिमल्सिनाले भने ।"
न प्रचार न मतदाता शिक्षा,"कञ्चनपुर दोस्रो चरणको प्रतिनिधि र प्रदेशसभा चुनावको प्रक्रिया सुरु हुन २ दिन मात्रै बाँकी छ । जिल्लामा भने अझै चुनावी माहोल तात्न सकेको छैन । टिकटको दौडमा नेताहरू राजधानीमै व्यस्त हुँदा माहोल नबनेको हो । न राजनीतिक दलका नेताहरू खुलेरै प्रचारप्रसारमा लागेका छन् । न निर्वाचन कार्यालयले नै मतदाता शिक्षा सुरु गर्न सकेको छ । यस्तोमा मतदाता रनभुल्लमा परेका छन् ।दलहरूले अन्तिम सयमसम्म पनि उम्मेदवारको टुंगो नलगाउँदा बस्तीमा चुनावी रौनक नदेखिएको हो । दलका नेताहरू टिकटकै लागि राजधानी केन्द्रित भएपछि पार्टीका जिल्ला कार्यालय र वडाहरू सुनसानप्राय: छन् । चिया पसल र चौतारामा हुने गफबाहेक चुनावी चहलपहल भने सुरु भएको छैन । अझै चुनावी माहोल तातेको छैन, नेताकार्यकर्ताहरू गाउँ पसेका छैनन्, भीमदत्त नगरपालिका१० का दीपक जोशीले भने, स्थानीय तह चुनावका बेला त २३ महिनाअघिदेखि नै गाउँमा चुनावको रौनक थियो तर अहिले त्यस्तो छैन ।टिकट निश्चित भएका नेताहरू आन्तरिक प्रचार प्रसारमा हिँडे पनि कतिपय अझै राजधानीमै शक्तिकेन्द्र धाइरहेका छन् । टिकट नटुंगिएकै कारण गाउँमा चहलपहल नबढेको हो, भीमदत्त९ ब्रह्मदेवका कांग्रेस कार्यकर्ता भवानी जोशीले भने, केहीको टिकटको टुंगो लागे पनि सबैको अझै लाग्न सकेको छैन । लोकतान्त्रिक गठबन्धन र वाम गठबन्धनले प्रतिनिधिसभाका लागि उम्मेदवारको टुंगो लगाए पनि प्रदेशसभाका लागि अझै टुंगो लाग्न सकेको छैन । प्रदेशमा कुन सिट कुन दलले पाउने भन्ने विषयमा अझै छलफल जारी रहेको नेताहरू बताउँछन् । मतदाता शिक्षामा पनि अन्योल चुनावी प्रचारप्रसार मात्रै होइन, जिल्लामा मतदाता शिक्षाको कर्यक्रम पनि सुरु भएको छैन । मतपत्र छपाइको अन्योलसँगै मतदाता शिक्षा सामग्री नपुगेका हुन् । मतपत्र छपाइको अन्योलसँगै मतदाता शिक्षा तालिम रोकिएको निर्वाचन अधिकारी केशव भण्डारीले जानकारी दिए । मतपत्रको अन्योल नहटेसम्म तालिम नगराउनू भन्ने निर्देशन आएको छ, उनले भने, सम्भवत: एकदुई दिनभित्रै तालिम सुरु भएर अर्काे सातादेखि मतदाता शिक्षा सुरु हुन्छ । उनले मतपत्रको ढाँचा आएपछि त्यही अनुसार प्रशिक्षण दिइने बताए । प्रतिनिधिसभामा ३ र प्रदेशमा ६ क्षेत्र रहेको कञ्चनपुरमा मतदाता संख्या २ लाख ६५ हजार छ ।"
बल्ल सरकारको अनुभूति भयो,"पैयुँ (पर्वत) त्रिवेणीको अर्थुनका ओमप्रकाश न्यौपानेले उपभोक्ता समितिमार्फत स्थानीय टकलाकटार कुलो निर्माणको केही काम सके । क्रमागत आयोजनाअन्तर्गत विगतका वर्षमा एकदुई लाखका दरले आउने रकम सम्झौता गर्न सदरमुकाम आउजाउ गर्दा हैरान उनलाई यसपालि त्यस्तो समस्या परेन । बिहान खाना खाएर गाउँपालिका पुगेका उनी दिउँसो २ बजेसम्म सम्झौताबापतको रकम बुझेर घरै फर्किए । गोठ भत्किएर ब्याडे राँगो मरेपछि सोही गाउँपालिका७ का बाघबहादुर मल्लले पनि गाउँपालिका पुगेर १० हजार राहत रकम बुझे ।स्थानीय तह कार्यान्वयनपछि गाउँवासीले पाएका सहुलियतका केही उदाहरण हुन् यी घटना । गाउँमै जनप्रतिनिधि हुनु, मुलुकको पुन:संरचनापछि गाउँ रनगरपालिकामा आर्थिक अधिकार प्रत्यायोजन हुनुले ग्रामीण क्षेत्रमा ससाना विकास गतिविधि, नागरिकलाई राहत, वृद्धवृद्धा र विपन्नलाई सामाजिक सुरक्षा भत्ता लिन सहज भएको छ । गाउँवासीलाई सरकारी सुविधा लिन सदरमुकाम नै पुग्नुपर्ने बाध्यता मात्रै होइन, कठिन यात्रा र खर्चिलो झन्झट पनि हटेको छ । यही कुलाको बजेटको पैसो लिन सदरमुकाम आउजाउ गर्दा २० हजारजति खर्च हुन्थ्यो, न्यौपानेले भने, रकम थोरै भए पनि तीन पटकसम्म सदरमुकाम नपुगी हुँदैनथ्यो । योजनाको रकम बाटो खर्चमा प्रयोग गर्न पाइँदैनथ्यो । समितिमा बसेर काम गर्न समस्या थियो । अहिले धेरै सजिलो भएको छ । योजनामा विनियोजित रकमले अपेक्षाभन्दा बढी काम भएको उनले बताए ।गाउँमा हुने विकास निर्माणका मसिना काम गर्न सदरमुकामको भर पर्नुपर्ने बाध्यता हटेकामा पैयुँ ७ भोर्लेका खगेश्वर बस्याल पनि दंग छन् । सामाजिक अगुवा बस्याल विद्यालयका समस्या, विपन्न परिवारलाई राहत, एकल महिला, गाउँमा सिँचाइ, खानेपानी र सडक मर्मतलगायत काम लिएर सदरमुकाम पुग्दा मासिक १० हजारभन्दा बढी खर्च हुन्थ्यो । गाउँमा बल्ल सरकारको अनुभूति भएको छ, उनले भने, पाँच हजार राहत लिन सदरमुकाम पुग्दा १० हजार खर्च हुन्थ्यो । हिजोआज गाउँका प्रतिनिधिलाई फोन गरेपछि तुरुन्तै घरमै आउँछन् । ससाना योजना अघि बढाउन गाउँमै भेलाबैठक बसेर वडा कार्यालय हुँदै गाउँपालिकामा पेस गरेपछि तुरुन्तै काम भएको उनले बताए ।विगतका वर्ष बर्खामा बिग्रिएका सडक पुससम्म पनि मर्मत नहुने गरेकामा यसपालि दसैंअघि नै मर्मत भइसकेको हुवासका लालबहादुर प्रधानले बताए । ससाना विकास निर्माणमा निकै सास्ती थियो, उनले भने, अहिले ढुक्क भएको छ । एक कल फोनका भरमै समस्या सुल्झिँदा युगै फेरिएको भान भएको छ । ससाना काम र गुनासा बोकेर सदरमुकाम पुग्दा पनि सम्बन्धित कार्यालयका कर्मचारी, जनप्रतिनिधि नभेटिएर निराश हुँदै फर्किनुपर्ने अवस्थाको अन्त्य हुँदा दक्षिण पर्वतवासी प्रफुल्ल छन् । जनप्रतिनिधिहरू पनि स्थानीयका समस्या समाधानलाई प्राथमिकता दिएको बताउँछन् । हामी सकेसम्म समस्यामा परेकालाई घरमै पुगेर सहयोग गर्छौं, पैयुँ ७ का वडाध्यक्ष भीमबहादुर मल्लले भने, घरमै पुगेर सहयोग गर्न पाउँदा हामीलाई पनि छुट्टै आनन्द हुन्छ । विकास निर्माणका खुद्रे योजनाका काम अघि बढाउन पनि स्थानीय तह कार्यान्वयनपछि सहज भएको उनले बताए ।"
२२ केजी चरेससहित पक्राउ,बागलुङ (कास) २२ केजी १ सय ग्राम चरेससहित प्रहरीले एक जनालाई पक्राउ गरेको छ । गलकोट गाउँपालिका१० पाण्डवखानीका ४६ वर्षीय धनबहादुर बुढालाई बडिगाड१ खरबाङ बजार नजिकैबाट पक्राउ गरेको हो । बुढासँगै आएका टेकबहादुर बुढा भने फरार भएको जिल्ला प्रहरी कार्यालयले जनाएको छ । शंकास्पद अवस्थामा देखेपछि पछ्याउँदै गएको प्रहरीले मुसिकोट७ स्थित गंगा होटलमा पसेका बुढालाई पक्राउ गरेको थियो । पक्राउ परेका बुढाले ५ हजार दिन्छु भन्दै अपरिचित व्यक्तिले झोला बोकाएको बयान दिएका छन् । बरामद चरेससहित बुढालाई इलाका प्रहरी कार्यालय हरिचौरमार्फत थप कारबाहीका लागि मंगलबार जिल्ला प्रहरी कार्यालयमा पठाइएको प्रहरी निरीक्षक अर्जुनध्वज अधिकारीले बताए ।
बस दुर्घटनाका बेपत्ता भेटिएनन्,"धादिङ पृथ्वी राजमार्गको घाटबेंसीमा ६ दिनअघि भएको बस दुर्घटनामा बेपत्ता ३ जना यात्रु अझै फेला परेका छैनन् । घाइते भनिएका चालक सन्तोष चौधरी पनि सम्पर्कमा नआएको प्रहरीले जनाएको छ । उद्धारटोलीले बस डुबेको २५ फिट गहिरो तलाउ र वरपर खोजी गरिरहेको गजुरीस्थित प्रहरी निरीक्षक वरुणबहादुर सिंहले बताए । टाउकामा चोट लागेको अवस्थामा चालक चौधरी भाग्दै गरेको देखेको यात्रुहरूले बताएका छन् । सप्तरीका ३० वर्षीय अभिनन्द चौधरी, १६ वर्षीया पूजा झा र ३० वर्षीय प्रतीक झा बेपत्ता छन् ।नागढुंगामा जाम हुने भन्दै चालकले नारायणगढबाट बस तीव्र गतिमा कुदाएका थिए । मलगायत धेरै यात्रुले गति घटाउन आग्रह गर्दा पनि मानेनन्, जाम हुनुअगावै पुग्नुपर्छ भन्दै बेस्सरी दौडाए, घाइते मनोज ठाकुरले बताए । चालक चौधरीको नाम घाइते र मृतक दुवैको सूचीमा नभएपछि दुर्घटनापछि फरार भएको प्रहरीको अनुमान छ । बस्ने सिट नपाएपछि राजविराजबाट चालकसँगैको क्याबिनमा बसेर आएका श्रवण ठाकुरले आफू अगाडिको सिसा फुटेपछि बाहिर उछिट्टिएर पानीमा डुबेको बताए । उनले भने, चालकको टाउकोमा चोट थियो, भाग्दै गरेको देखें । दुर्घटनामा मृत्यु भएका ३१ मध्ये २९ जनाको मात्र परिचय खुलेको छ । परिचय नखुलेका २ यात्रुलाई गजुरीस्थित प्राथमिक स्वास्थ्य केन्द्रकै शवगृहमा राखिएको छ । पृथ्वी राजमार्गको ८६ किमि खण्डमा साँघुरा मोडहरू छन् । सवारीसाधनको गति जाँच गर्ने र चालकले मदिरा सेवन गरेनगरेको नियमन गर्ने निकाय नहुँदा यसले दुर्घटनामा बढोत्तरी भएको स्थानीयको गुनासो छ । गत साउनयता मात्रै जिल्लामा ३८ दुर्घटनामा ५४ जनाको मृत्यु भएको छ । दुर्घटनामा १ सय ५० जना घाइते भएको प्रहरी उपरीक्षक धु्रवराज राउतले जानकारी दिए ।"
जो बुट्यानमा अल्झेर बाँचिन्,"उदयपुर (कास) सिद्धिचरण राजमार्गको कटारी११ ठाँटी भन्ज्याङमा सोमबार ना१ज ३४०४ नम्बरको जिप खस्दा ९ जनाले ज्यान गुमाए । त्यही जिपमा रहेकी ३ वर्षीया कृष्टिना राई भीरको लहरोमा अल्झिएर बाँचेकी छन् । उनकी आमाको भने ज्यान गयो ।उकालो चढ्न नसकेर पछाडि सरेपछि ब्रेक नलाग्दा जिप करिब ७ सय मिटर तल मयंखुखोलामा खसेको थियो । जिपमा चालकसहित ११ यात्रु सवार थिए । चिसंखुगढी गाउँपालिका७ ओखलढुंगाकी कृष्टिना तिहारमा आमा अञ्जनासँगै मामाघरबाट फर्कंदै थिइन् । घटनास्थलमै आमासहित ९ जनाको मृत्यु भए पनि कृष्टिना भीरको एउटा सानो बुट्यानमा अल्झेर बाँच्न सफल भएको इलाका प्रहरी कार्यालय कटारीका प्रहरी नायब उपरीक्षक महेन्द्र श्रेष्ठले बताए । बालिका पहाडको बीचमा रहेको सानो बुट्यानमा अडकिएकी थिइन्, उनले भने, बालिकाजस्तो देखिएको तर उनी भएको स्थानमा सामान्य अवस्थामा जान सकिँदैनथ्यो । डोरीकै सहायताले उनलाई उद्धार गरियो ।कृष्टिना अहिले बाबुसँगै रहेको कटारी११ का वडाध्यक्ष दीपक बुढाक्षत्रीले बताए । सुरक्षाकर्मीले उद्धार गरी ल्याउँदा बालिका आमाआमा भन्दै थिइन्, उनले भने, उपचारका लागि कटारी अस्पताल लगियो, डाक्टरले बालिकालाई खासै असर नपरेको बताए ।"
अलैंचीको मूल्य घट्यो,"तेह्रथुम अलैंचीको मूल्य घट्न थालेपछि किसान र व्यवसायी चिन्तित भएका छन् । अलैंची टिप्ने र बजारमा बिक्री गर्ने सिजनमा मूल्य ओरालो लागेपछि उनीहरू निराश भएका हुन् ।निरन्तर मूल्य ओरालो लागेपछि किसानलाई बिक्री नहोला कि भन्ने चिन्ताले सताएको छ । गत वर्ष प्रतिकिलो २ हजार ७ सय ५० रुपैयाँका दरले ८ मन (४० किलो) अलैंची बिक्री गरेका मेन्छयायाम गाउँपालिका श्रीजुङका किसान मित्रलाल दाहाल यस वर्ष निराश छन् । गत वर्ष नसोचेको मूल्य पाएपछि अन्न फल्ने खेतबारी मासेर अलैंची बगान लगाएका दाहालजस्ता धेरै किसान अलैंची बिक्री नहोला कि भन्ने भयमा छन् । मूल्य बढदै जाँदा किसानले अलैंचीलाई खोल्साको सुन, कालो सुन पहाडको सुन लगायतका उपनाम दिने गरेका थिए । अलैंचीको उत्पादन राम्रो भए पनि अघिल्ला वर्षहरूमा जस्तो मूल्य नपाउँदा किसान निराश बनेका वरिष्ठ कृषि विकास अधिकृत रोहिणीराज घिमिरेले बताए । म्याङलुङ नगरपालिका जिरीखिम्तीका अलैंची किसान हरि अधिकारी ३० रोपनी बढी जमिनमा लगाएको अलैंची बगान अर्कैलाई रेखदेखको जिम्मा लगाएर सुनसरीको इटहरीतर्फ झरे । अलैंचीको मूल्य घटेपछि फाइदा नहुने सोचेर खेती छोडेको उनले सुनाए । किसानका लागि यो समय अलैंची टिप्ने र बजारमा बिक्री गर्ने मुख्य सिजन हो । तर, किनबेच ठप्प छ । हाल अलैंचीको मूल्य घटेर प्रतिकेजी ७ सय ५० रुपैयाँमा झरेको छ । व्यापारीले समेत अलैंची खरिदका लागि चासो देखाएका छैनन् । अघिल्ला वर्षहरूमा घरबाट एक बोरा अलैंची लिएर निस्किएका किसान १ लाख रुपैयाँभन्दा बढी रकम लिएर फर्कन्थे, अलैंची व्यवसायी संघका उपाध्यक्ष पेम्बा भेटियाले भने, हाल त्यस्तो अवस्था छैन, बिक्री नै हुन्छ भन्ने पनि रहेन । मूल्य बढ्ने आशामा अघिल्ला वर्षहरूमा किसानसँग खरिद गरिराखेको ५० बोरा बढी अलैंची हालसम्म स्टक रहेको वसन्तपुरका अलैंची व्यापारी गोपाल भुजेलले बताए । बिक्री गरौं लागत मूल्य पनि उठदैनन्, भुजेलले भने, मूल्य वढ्ने आशाले किनियो, अहिले त बिक्री नै नहुने अवस्था छ । पौंठाकको ग्रामीण क्षेत्रमा बसेर सामान्य व्यापार गर्दै आएका श्रीजुङका व्यापारी गोपाल भट्टराई गत वर्ष अलैंची सिजनमा १ करोड रुपैयाँ बढीको अलैंची खरिद बिक्री गरेको बताउँछन् । तर, यो वर्ष अलैंची व्यापारमा गरिएको लगानी नै डुबेको उनले सुनाए । भदौ पहिलो साताबाट यहाँका स्थानीय बजारमा अलैंचीको कारोबार सुरु हुन्थ्यो । तर, अहिलेसम्म मूल्य बढ्ने आशामा धेरै किसानले अलैंची बिक्री गरेका छैनन् । मूल्य घटेका कारण पूर्वी पहाडका तेह्रथुमसहित ताप्लेजुङ, पाँचथर, इलाम र संखुवासभा, भोजपुरलगायतका अधिकांश किसानले अलैंची बिक्री गर्न नल्याएको नेपाल अलैंची व्यवसायी महासंघका पूर्वअध्यक्ष राजेन्द्र घिमिरेले बताए ।गत वर्ष तेह्रथुमबाट ४१ करोड रुपैयाँको अलैंची निर्यात भएको तथ्यांक छ । कृषि तथा सहकारी मन्त्रालयको एक तथ्यांकअनुसार नेपालमा १४ हजार २ सय ६ हेक्टर क्षेत्रफलमा अलैंची खेती हुने गरेको छ । त्यसमा नेपालको कुल अलैंची उत्पादन र निर्यातको ९५ प्रतिशत हिस्सा पूर्वाञ्चल क्षेत्रले ओगटेको छ ।"
सीजीका विभिन्न उत्पादन बजारमा,"काठमाडौं (कास) सिजी ब्रान्डले जाडोमा उपयोग हुने विभिन्न घरायसी सामग्रीहरू बजारमा ल्याएको छ । कम्पनीले विभिन्न मोडलका ग्यास गिजर, रुम हिटर, हट पोट, इलेक्ट्रिक केटली, वाटर हिटर, वाटर डिस्पेन्स र फ्यान हिटरलगायतका उत्पादन बजारमा ल्याएको जारी विज्ञप्तिमा उल्लेख छ ।"
जेएएएफएससीको महासचिवमा भुसाल,"काठमाडौं (कास) सार्क क्षेत्रका देशहरूको आर्थिक तथा सामाजिक विकासमा जोड दिने निर्णय गर्दै जाइका अलमनाई एसोसियसन फोरम अफ सार्क कन्ट्रिज (जेएएएफएससी) को तीनदिने सम्मेलन बंगलादेशको ढाकामा सम्पन्न भएको छ । सम्मेलनले जेएएएफएससीको अध्यक्षमा डामोहमद मोजामेल हक खान (बंगलादेश) र महासचिवमा डा रामचन्द्र भुसाल (नेपाल) लाई निर्विरोध निर्वाचित गरेको छ । त्यस्तै, यसअघि ढाकामा रहेको यो संस्थाको सचिवालय नेपालमा राख्ने निर्णयसमेत भएको छ । सम्मेलनमा सार्क क्षेत्रका भुटान, बंगलादेश, भारत, माल्दिभ्स, पाकिस्तान र श्रीलंकाका जाइका अल्मनाईहरूको सहभागिता रहेको थियो ।"
माछापुच्छ्रेको शाखा स्थानान्तरण,"काठमाडौं (कास) माछापुच्छ्रे बैंक लिमिटेडले तानसेन ३ स्थित पाल्पा शाखालाई शिल्खानटोल तानसेन ४ मा स्थानान्तरण गरेको छ । उक्तशाखाको उद्घाटन पाल्पाका मेयर अशोककुमार शाहीले गरेको जारी विज्ञप्तिमा उल्लेख छ । थप सुविधाजनक स्थानबाट सञ्चालनमा आएको यस शाखाबाट बैंकले ग्राहकलाई कर्जा, निक्षेपलगायतका सम्पूर्ण बैंकिङ सुविधा उपलब्ध गराएको जनाएको छ ।"
एक्सप्रेस मार्टको विजेता घोषणा,"काठमाडौं (कास) एक्सप्रेस मार्टले दसैंतिहार र छठको अवसरमा सार्वजनिक गरेको उपहार योजनाको दुई विजेता घोषणा गरेको छ । पेप्सीकोलाका रिबास जीसीले १ लाख रुपैयाँ बराबरको ५५ इन्चको स्मार्ट टीभी र सुसेनी रैनले करिब ३८ हजार रुपैयाँको सामसङ फ्रिज उपहार प्राप्त गरेको विज्ञप्तिमार्फत जनाएको छ । मार्टले पेप्सीकोला, पुरानो वानेश्वर तथा हात्तीवनमा शाखा सञ्चालन गरेको जनाएको छ ।"
प्रोस्टाइल म्यानहन्ट हुने,"काठमाडौं (कास) प्रोस्टाइल र ग्रुपअफ इभेन्ट एन्टरटेनरर्स (जीईई) बीच प्रोस्टाइल म्यानहन्ट इन्टरनेसनल नेपाल २०१७ आयोजना गर्ने समझदारी भएको छ । प्रोस्टाइल र जीईईले आगामी प्रोस्टाइल म्यानहन्ट इन्टरनेसनल नेपाल २०१७ को घोषणाका साथै यो प्रतियोगिताका लागि आवेदन खुला गरेको जारी विज्ञप्तिमा उल्लेख छ । कार्यक्रममा भाग लिन इच्छुक पुरुषहरूले म्यानहन्ट नेपालको फेसबुक पेजबाट थप जानकारी लिन सक्ने आयोजकले जनाएको छ । यो प्रतियोगिताको ग्रान्ड फिनाले १४ पुस २०७४ मा राजधानीमा हुनेछ । उत्तरदायित्व कार्यक्रमअन्तर्गत कालिमाटी सोल्टीमोडस्थित आमा घरका ३० जना वृद्धवृद्धालाई खाद्यान्न सामग्री, ग्यास वितरण तथा भोजन गराएको जारी विज्ञप्तिमा छ ।"
कांग्रेसबाट भएको आह्वानले उत्साही छु : चौधरी,"काठमाडौं नेपाली कांग्रेस प्रवेश गरेका अर्बपति विनोद चौधरीले पार्टी सभापति तथा प्रधानमन्त्री शेरबहादुर देउवाबाट गरिएको आह्वानले उत्साही भएको बताउँदै खुला बजार अर्थतन्त्रमा योगदान गर्ने प्रतिबद्धता जनाएका छन् । पार्टी प्रवेशपछि मंगलबार एक प्रेस विज्ञप्ति जारी गरी उनले लोकतान्त्रिक शासन पद्धति र खुला बजार अर्थतन्त्रमा योगदान गर्ने बताएका हुन् । अब आर्थिक विकासको इन्जिन निजी क्षेत्र नै हो भन्ने सोचलाई व्यवहारमा कार्यान्वयन गर्न योगदान गर्ने प्रतिबद्धतासमेत जनाएका छन् । नेपाली कांग्रेस पार्टीबाट सार्वजनिक गरिएको सो आह्वान तथा पहलबाट म झनै उत्साहित भएको छु, उनले भनेका छन्, आजको विश्वमा लोकतान्त्रिक शासन पद्धति र खुलाबजार अर्थतन्त्र विवादरहित विषय हुन् । यही बाटोमार्फत विश्वले आर्थिक समृद्धि हासिल गर्न सम्भव भएको छ भने नेपाल अपवाद बन्न सक्दैन । यस बृहत्तर सोचको एक सहयोगी बन्ने अवसर प्रदान गर्नुभएकामा म प्रधानमन्त्रीज्यू र नेपाली कांग्रेसको नेतृत्वप्रति आभार व्यक्त गर्दछु । उनले २०४६ सालको राजनीतिक परिवर्तनमा तत्कालीन कांग्रेस नेतृत्वको चर्चा गरेका छन् । २०४६ सालको राजनीतिक परिवर्तनपछि नेपालको दीर्घकालीन आर्थिक रूपान्तरणको प्रारम्भिक चरणमा मैले नेपाल उद्योग वाणिज्य महासंघको उपाध्यक्ष एवं अध्यक्षका हैसियतले तत्कालीन प्रधानमन्त्रीद्वय स्व कृष्णप्रसाद भट्टराई र स्व गिरिजाप्रसाद कोइरालासँग काम गर्ने गरेको स्मरण गर्न चाहन्छु, चौधरीले भनेका छन्, त्यतिबेला चालिएको आर्थिक सुधारको परिणामस्वरूप उच्च आर्थिक वृद्धिदर, निर्यात व्यापार, राजस्व संकलन, विदेशी लगानीलगायतमा ऐतिहासिक उपलब्धि हासिल भएको थियो ।कांग्रेस सभापति तथा प्रधानमन्त्री देउवाले मिति २०७४ कात्तिक १३ गते चौधरीलाई पार्टी प्रवेशको पत्राचार गरेका थिए । यसबाट मलाई नेपालको नयाँ उचाइको आर्थिक विकासमा आफ्नो क्षमताले भ्याएसम्म योगदान गर्न हौसला मिलेको छ । यो हौसला एवं सद्भाव व्यक्तिगत रूपमा मात्रै नभई उद्यम, व्यवसायको माध्यमद्वारा राष्ट्रको आर्थिक विकासमा योगदान पुर्याइरहनुभएका सम्पूर्ण महानुभावप्रति समर्पित छ भन्ने मैले बुझेको छु, उनको विज्ञप्तिमा भनिएको छ, आर्थिक विकासका लागि निजी क्षेत्रको भूमिका सहायक हैन, अग्रणी हुनुपर्छ भन्ने मेरो धारणा सधैं नै रहयो । अर्थतन्त्रको फराकिलो एवं उच्च वृद्धिका लागि निजी क्षेत्रलाई निर्णायक भूमिका दिइनुपर्छ भन्ने मान्यता स्थापित गर्न म संघर्षरत रहँदै आएको छु । आर्थिक विकासको इन्जिन निजी क्षेत्र नै हो भन्ने सोचलाई व्यवहारमा कार्यान्वयन गर्न मैले सक्दो योगदान पुर्याउनेछु ।पहिलो संविधानसभामा प्रतिनिधित्व गर्दा समृद्ध नेपाल निर्माणका लागि उदार अर्थव्यवस्था एवं गतिशील निजी क्षेत्रको पक्षमा सदनभित्र र सार्वजनिक रूपमा पनि संघर्ष गरेको उनले जनाएका छन् । फरकफरक पृष्ठभूमिबाट आएका सभासदहरूको उपस्थिति रहेको उक्त संविधानसभामा मेरा सम्पूर्ण प्रयास भावी संविधानमा आर्थिक विकासमा नकारात्मक प्रभाव पर्ने गरी कुनै बुँदा नलेखियोस् भन्नेतर्फ केन्द्रित थियो, उनले भनेका छन्, मैले राष्ट्रिय एवं अन्तर्राष्ट्रिय मञ्चहरूमार्फत राष्ट्रको प्रतिष्ठा अभिवृद्धि र लगानी प्रवद्र्धनलाई आफ्नो प्रमुख एजेन्डा बनाउँदै आएको छु । यस्ता मञ्चहरूमा मेरो जोड नेपाल र नेपालीको स्वाभिमान एवं समुन्नत नेपाली अर्थतन्त्रको विकासमा केन्द्रित रहने गर्दछ ।"
माछापालनमा १८ करोडको परियोजना,"विराटनगर मोरङलाई माछामा आत्मनिर्भर बनाउन सरकारले १० वर्षे माछा जोन परियोजना सञ्चालन गरेको छ । यसमा १७ करोड ६८ लाख रुपैयाँ खर्चे थप ५ सय हेक्टरमा किसानलाई व्यावसायिक माछा पालनमा लगाइने भएको हो ।किसानलाई व्यावसायिक माछापालनमा आर्कषण गर्न प्रति एक हेक्टरमा पोखरी खन्न सरकारले ३ लाख रुपैयाँ अनुदान दिएको छ । यसले पोखरी खन्नलाई किसान आकर्षित भएका छन्, परियोजनाका सूचना अधिकृत हुकुमलाल सिंहले भने, पोखरी खन्नका लागि मात्र सरकारले मोरङमा किसानलाई १७ करोड रुपैयाँभन्दा बढी अनुदान दिने तयारी गरेको छ । परियोजनाले मोरङको कटहरी र धनपालथान गाउँपालिका र रंगेली नगरपालिकालाई माछा विकास क्षेत्र घोषणा गरेर परियोजना सञ्चालनमा ल्याएको छ । परियोजनाअन्तर्गत गत वर्ष ५१ किसानले ४० हेक्टरमा १ सय ४७ नयाँ पोखरी खनेर व्यावसायिक माछापालन सुरु गरेका छन् । त्यसका लागि परियोजनाले १ करोड २० लाख रुपैयाँ किसानलाई अनुदान दिएको थियो । सूचना अधिकृत सिंहका अनुसार यस वर्ष करिब डेढ सय हेक्टरमा नयाँ पोखरी खन्ने योजना छ । दस वर्षमा ५ सय हेक्टरमा नयाँ पोखरी खनेर व्यावसायिक रूपमा माछापालन सुरु भएपछि मोरङ माछामा आत्मनिर्भर हुने परियोजनाको दाबी छ । मोरङमा हाल प्रतिहेक्टर सरदर ४ टनका दरले माछा उत्पादन हुँदै आएको छ । परियोजनाले यसमा सुधार गरेर प्रतिहेक्टर ६ टनसम्म पुर्याउने लक्ष्य राखेको छ । मोरङमा हाल १ हजार ६ सय ५० किसानले ६ सय ४१ हेक्टरमा माछापालन गर्दै आएका जिल्ला कृषि कार्यालयको तथ्यांक छ । गत वर्ष मोरङमा करिब ३ हजार टन माछा उत्पादन भएको थियो । यस वर्ष करिब ५ हजार टन उत्पादनको लक्ष्य छ । परियोजनाअन्र्तगत थप ५ सय हेक्टरमा पोखरी खन्दा वार्षिक करिब ७ हजार टन माछा उत्पादन हुने लक्ष्य सम्बन्धित निकायको छ ।"
सामसङमा तीन नयाँ सहसीईओ,"सोल विश्वकै सर्वाधिक स्मार्टफोन उत्पादन गर्ने कम्पनी सामसङले आफ्ना प्राविधिक प्रमुखमध्येका तीन अध्यक्षहरूलाई सहमुख्य कार्यकारी अधिकृत (सहसीईओ) का रूपमा बढुवा गरेको छ । कम्पनीका प्रमुख जे वाईली भ्रष्टाचार र घूसकाण्डमा मुछिएपछि सामसङको यो महत्त्वपूर्ण निर्णय हो । सामसङ समूहका प्रमुख लीविरुद्ध भ्रष्टाचार र घूसखोरी आरोपमा गत अगस्टमा पाँच वर्षको जेल सजाय सुनाइएपछि कम्पनी नेतृत्वविहीनकै अवस्थामा थियो । भ्रष्टाचार काण्ड नमच्चिएको भए सामसङले नयाँ कार्यकारी नेतृत्व प्राप्त गर्ने अवस्था थिएन । उसले नयाँ नेतृत्वमा आफ्नै कर्मचारीलाई छनोट गरेको हो । कम्पनीले सोमबार अबेर राति सहसीईओको भूमिकामा तीन अध्यक्षहरू किम कीनाम, किम हयनसुक र कोह डोङजिनलाई पदोन्नति गरेको जनाएको हो । पदोन्नति गरिएका तीनैजना क्रमश: कम्पनीमा उपकरणहरूको समस्या समाधान, उपभोक्ता इलेक्ट्रोनिक्स क्षेत्र, आईटी र मोबाइल विभागका प्रमुखका रूपमा काम गर्नेछन् । यो निर्णय सामसङलाई पहिले झैं बलियो अवस्थामा पुर्याउनका लागि गरिएको कम्पनीका अधिकारीहरूलाई उद्धृत गर्दै सञ्चार माध्यमहरूले जनाएका छन् । हालैका वर्षहरूमा ग्यालेक्सी नोट ७ को अति महँगो र लाज्जास्पद अवस्थाबाट माथि उकास्नका लागि यो निर्णय गरिएको कम्पनीको दाबी छ । पछिल्लो पदोन्नतिले कम्पनीको स्मार्टफोन बजारलाई थप सुदृढ गर्न बल पुग्ने विश्वास पनि कम्पनीको रहेको छ । पछिल्लो व्यवस्थापन परिवर्तनको घोषणा हुनु केही घण्टाअघि सामसङले आफ्नो सबैभन्दा ठूलो अपरेटिङ प्रोफिटबारे एउटा रिपोर्ट सार्वजनिक गरेको थियो । यो लाभ उसले स्मार्टफोनको बिक्रीबाट नभई कम्पनीको मेमोरी चिप र अन्य घटकहरूको बजारमा बढदो मागको लाभबाट भएको सिनेट डटकमले जनाएको छ । विवादमा मुछिएयता सामसङ स्मार्टफोनको तुलनामा आफ्ना बलिया अन्य घटकहरूको कारोबारबाट लाभ उठाइरहेको छ । स्मार्टफोनको बजारबारे विश्लेषण गर्नेहरूका अनुसार कृत्रिम बुद्धि र संवद्र्धित वास्तविकताजस्ता नयाँ प्रविधिहरू अनुकूल हुनका लागि सामसङ केही पछाडि नै परेको छ । कम्पनीले प्रिमियम मोबाइल उपकरणहरूका लागि बजारमा एप्पलसँग समेत मुस्किलले प्रतिस्पर्धाको सामना गरिरहेको छ, उनीहरू भन्छन् । चिनियाँ कम्पनी हुवेईका अवकाशप्राप्त उपाध्यक्ष चेयरमेन क्वोनको भनाइ अलिक फरक छ । उनी भन्छन्, नेतृत्वका लागि अगामी पिँढीहरूले नवआचणलाई गति दिन सक्ने हुनुपर्छ । उपभोक्ताहरूको माग पूरा गर्नर्े अनुकूल स्वभावको नेतृत्व नै अहिले सक्षम र सफल बन्न सक्छ । सामसङको पछिल्ला निर्णयबार उनी भन्छन्, सामसङमा हालै सहसीईओ बनेकाहरूले आफ्नो क्षेत्रमा व्यापक अनुभव र उत्कृष्ट विशेषज्ञताका साथ टयाक रेकर्ड प्रमाणित गरिसकेका छन् । को को हुन् नयाँ सहसीईओ सामसङमाथि मिहीन दृष्टि राख्ने एक परिचित अनुहार हुन्, कोह डोङजिन । विगत दुई वर्षदेखि उनी आफ्नो व्यावसायिक भूमिका राम्ररी निर्वाह गर्नेमध्येका पनि एक हुन् । उनले दैनिक रूपमा आफ्नो जिम्मेवारी प्रभावकारी ढंगले निर्वाह गरिसकेको अनुभव पनि छ । कोहले ग्यालेक्सी एस ७ सार्वजनिक गरेका थिए, जसमा सामसङका तत्कालीन संघर्षशील मोबाइल व्यवसायलाई फेरिदेखि सुरु गर्न सहयोग गरेको थियो । उपभोक्ता इलेक्ट्रानक्स विभागका नयाँ प्रमुख किम हयुनसुकले डिसेम्बर २०११ पछि सामसङको प्रदर्शनको व्यावसायिक रेखदेख गरेका थिए । सन् १९९२ मा उनी कम्पनीमा प्रवेश गरेका हुन् । विगतका दशकमा सामसङको प्रमुख टीभी लाइनअपको विकासमा उनको योगदानको खुबै चर्चा हुने गरेको छ । उनको कार्यकालमा एलईडी टीभी, स्मार्ट टीभी, यूएचडी टीभी, पोर्टबल टीभी र क्यूएलडी टीभी शृंखलाहरू जोड्न कम्पनी सफल भएको थियो । त्यस्तै किम कीनामले जुन २०१४ देखि सामसङको अर्धचालक व्यवसाय (सेमी कन्डक्टर बिजनेस) का अध्यक्षका रूपमा सेवा गरिसकेका छन् । सन १९८१ मा उनी कम्पनीमा जोडिएका थिए । उनले डीआरएएम र एनएडी फ्ल्यास उत्पादनहरूका लागि नयाँ र मानसपटलमा सम्झन सक्ने प्रविधिहरूको विकासमा महत्त्वपूर्ण भूमिका निर्वाह गरेका छन् । दक्षिण कोरियाली सामसङ समूहका प्रमुख जे वाईलीले कर छलेको र कम्पनीमाथि आफ्नो पकड बलियो बनाउन सन् २०१५ मा तत्कालीन राष्ट्रपति पार्क ग्वेनलाई घूस दिएको आरोप लागेपछि पदमुक्त गरिएको थियो । लीको परिवारको सामसङ समूहको दक्षिण कोरियाली अर्थव्यवस्थामा वर्चस्व रहँदै आएको छ ।"
नेपालको समूहमा भारत र बंगलादेश,"काठमाडौं (कास) नेपालले मलेसियामा हुन लागेको एसीसी यू१९ एसिया कपमा बंगलादेशसँग पहिलो खेल खेल्ने भएको छ । नोभेम्बर ११ देखि १९ सम्म हुने प्रतियोगितामा समूह ए मा नेपाल र बंगलादेशसँगै डिफेन्डिङ च्याम्पियन भारत र आयोजक मलेसिया छन् । नेपालले नोभेम्बर ११ मा बंगलादेशसँग किन्नारामा खेलेर प्रतियोगिता सुरु गर्नेछ । त्यसपछि १२ मा भारत र १४ मा मलेसियासँग बायुमासमा खेलेर समूह चरण टुंग्याउने छ । अर्को समूहमा पाकिस्तान, श्रीलंका, अफगानिस्तान छन् । अर्को एक टोली जारी वेस्टर्न रिजनको विजेता बनेर आउने छ । समूहका शीर्ष दुई टोली सेमिफाइनल पुग्ने छन् । प्रतियोगिता तयारीका लागि दीपेन्द्रसिंह ऐरीको कप्तानीमा रहेको नेपाली यू१९ टोली बंगलादेशमा छ । नेपालले बंगलादेशसँग नोभेम्बर २, ४ र ५ मा गरी तीन अभ्यास खेल खेल्दै छ । नेपाली टोली नोभेम्बर ६ मा ढाकाबाट काठमाडौं आइपुग्नेछ र त्यसको भोलिपल्टै मलेसिया लाग्नेछ । सन् २०१२ मा सुरु एसीसी यू१९ एसिया कपको यो चौथो संस्करण हो । दसैंअघि मलेसियामै भएको इस्टर्न रिजनको विजेता बन्दै नेपाल एसिया कपलाई छनोट भएको हो । यसअघिका तीन प्रतियोगितामा नेपाल समूह चरणबाट माथि जान सकेको थिएन ।"
आर्यन र अदित सेमिफाइनलमा,"काठमाडौं (कास) सातदाबाटोस्थित टेनिस कोर्टमा जारी एनएलटिए एसियन यू१४ र्याङकिङ टेनिसको ब्वाइज सिंगलमा नेपालका आर्यन गिरी र अदित सुवेदी सेमिफाइनल पुगेका छन् । मंगलबार आर्यनले छिरिङ तिमल्सिनालाई ६०, ६० ले हराए भने अदितले आरभ हाडाविरुद्ध ६४, २६, ६० को कठिन जित पाए । सोही इभेन्टमा भारतका गर्भ बहल र ऋषिकेश सुन्कारा सेमिफाइनल पुगेका छन् । गल्र्सतर्फ नेपालका प्रेरणा कोइराला, सलोनी तामाङ, रायना शाह र भारतकी रिया माथरु पुगेका छन् । प्रेरणाले इशाश्री शाहलाई ६१, ६० ले, सलोनीले सर्भानीलाई ६१, ४६, ६४ ले, रायनाले लुमुत्सो लामालाई ६०, ६१ ले र रियाले नेपालकी स्नेहा यादवलाई ६०, ६१ ले हराएका थिए ।"
वेस्ट इन्डिजको अग्रता,बुलावायो (एएफपी) जिम्बावेविरुद्ध दोस्रो टेस्टको तेस्रो दिन वेस्ट इन्डिजले राम्रो ब्याटिङ गरेको छ । अघिल्लो दिन ७८१ को स्थितिमा रहेको वेस्ट इन्डिजले दिनको खेल सकिँदा ३७४७ को स्कोर खडा गर्यो । टोलीले समग्रमा ४८ रनको अग्रता लिएको छ । ओपनर किरन पावेलले ९० रन जोडे । तल्लो क्रमका ब्याट्सम्यान सेन डर्विच ७५ र कप्तान जेसन होल्डर ७१ रन बनाएर क्रिजमा छन् । उनीहरूले आठौं विकेटमा नटआउट १ सय ४४ रनको साझेदारी गरिसके । जिम्बावेका सिकन्दर राजाले ५ विकेट लिए । पहिलो इनिङ्समा जिम्बावेले ३ सय २६ रन बनाएको थियो ।
मिनी पिचको शिलान्यास,काठमाडौं (कास) एसियाली फुटबल महासंघ (एएफसी) अध्यक्ष सलमान विन इब्राहिम अल खलिफाको सहयोग र अखिल नेपाल फुटबल संघ (एन्फा) को समन्वयमा बालाजुस्थित स्याक्रेड हार्ट उच्च मावि हातामा मिनी पिच बन्ने भएको छ । मंगलबार एन्फा अध्यक्ष नरेन्द्र श्रेष्ठ र राखेप सदस्यसचिव केशवकुमार विष्टले पिच शिलान्यास गरे । एएफसीले ४० गुणा २० मिटरको क्षेत्रफल ओगट्ने तीनवटा मिनी पिचका लागि तीन लाख अमेरिकी डलर खर्च गर्नेछ । अन्य दुई पिच भने मकवानपुर र नवलपरासीमा बनाइने एन्फाले जनायो ।
पाल्पामा खुला क्रिकेट,"पाल्पा (कास) जिल्ला क्रिकेट संघ पाल्पाको नवनिर्वाचित कमिटीको आयोजनामा बुधबारदेखि ट्वान्टीट्वान्टी खुला क्रिकेट प्रतियोगिता हुने भएको छ । तानसेन टुँडिखेल मैदानमा हुने प्रतियोगितामा १६ टोलीले भाग लिने अध्यक्ष राजेश श्रेष्ठले बताए । उनका अनुसार सम्पूर्ण तयारी पूरा भएको छ । पाल्पाबाहेक रूपन्देही, कपिलवस्तु, नवलपरासी, दाङ, अर्घाखाँची, स्याङ्जा, गुल्मी जिल्लाका टिमले भाग लिने छन् । विजेताले १ लाख र उपविजेताले ५० हजार रुपैयाँ पुरस्कार पाउने छन् । आयोजकका अनुसार चन्दा संकलन गरेर प्रतियोगिता गर्न लागेको हो । सरकारी तथा सरोकारवाला निकायले क्रिकेट स्पर्धालाई सहयोग नगरेको अध्यक्ष श्रेष्ठले बताए । जिल्ला क्रिकेटमा यो सर्वाधिक पुरस्कार राशिको प्रतियोगिता हो, उनले भने, खेलको माध्यमबाट खेलाडीको मनोबल उच्च पार्ने हाम्रो ध्येय छ ।"
