शीर्षक,विवरण
चुनावी मुद्दा बनेन हुम्लीको चामल दु:ख,"दु:ख सम्झँदा भोटै नहालौं जस्तोमुख्य प्रतिस्पर्धी दल र उम्मेदवारले यस पटकको चुनावमा चामलको कोटा वृद्धिलाई मुख्य नारा नबनाएर चामलको राजनीति अन्त्य गर्न खोजेका छन् । उनीहरूले मोटरबाटो, पर्यटन तथा रोजगारीलाई मुख्य मुद्दा बनाएका छन् । तर हुम्ली सर्वसाधारणको चामलदु:ख भने ज्युँका त्युँ छ । हुम्ली मतदातालाई नेताका यस्ता आश्वासन ढाँट, छल र झूट लाग्ने गरेको कङ्ग्री लामाले बताए । नेता इमानदार भइदिएको भए हिल्सासिमकोट सडक उहिल्यै बनेर मोटर चल्ने थियो, ३५ वर्षीय उनले भने, यो दु:ख सम्झिँदा त कहिल्यै भोट नहालौं जस्तो हुन्छ । तर, यसले नगरे उसले गर्छ कि भनेर भोट दिइरहेका छांै ।चामल ओसार्नका लागि कुम्लाको सर्केघाटबाट मुगुको गमगढी आइपुग्न पाँच दिन लाग्छ, फर्किन ६ दिन । विश्व खाद्य कार्यक्रमले कामका लागि खाद्यान्न परियोजनाअन्तर्गत सिमकोटहिल्सा बाटो खन्न सुरु गरेपछि धेरैलाई छिट्टै मोटरबाटो आउने आशा जागेको थियो । तर खर्चअनुसार उपलब्धि भएन । चामल बिछ्याएरै बाटो बनाएको भए पनि बन्थ्यो होला, तर काम भएन, सर्केघाट ६ बराईका २७ वर्षीय जयलाल ऐडीले भने, विश्व कहाँ पुग्यो । हामी भने दुई कट्टा चामलका लागि ११ दिन पैदल हिँड्न बाध्य छौं । हाम्रो जिल्ला र सिंगो कर्णालीमै राष्ट्रिय राजनीतिमा प्रभाव पार्न र निर्णय लिन सक्ने योग्य नेता नजन्मिएकाले दु:ख पायौं, उनले गुनासो गरे, नेताहरू सबै चुनावका बेला बिरालो भएर आउने र चुनाव जितेपछि बाघ बनेर बस्ने मात्र छन् ।"
सादगीपूर्ण प्रस्थान,"विष्टको फाइल तस्बिर । नेपाली भूभागभित्र रहेका भारतीय सैन्य डफ्फालाई ०२७ सालमा स्वदेश फिर्ता पठाउने निर्णय उनले महेन्द्रकै आडमा लिएका थिए । चीनको निगरानी गर्न राखिएका ती विदेशी सैनिकलाई झन्डै दुई दशकपछि हटाउने कार्य विष्टको पहिलो प्रधानमन्त्रीत्वकालमा सम्भव भएको थियो । भारतीय चेकपोस्ट हटाउने प्रस्ताव राष्ट्रिय पञ्चायत र मन्त्रिपरिषद् बैठकमा पेस नगरी सीधै राजाबाट अनुमोदन गराएको भनेर उनको पञ्चायतभित्रै पनि आलोचना भएको थियो । यस सन्दर्भमा जिज्ञासा राख्दा विष्टले भनेका थिए, ज्यादै संवेदनशील र बाहय दबाबका कारण किनारा लाग्न नसकेको भारतीय मिलिटरी मिसन र चेकपोस्ट हटाउने कुरा मन्त्रिपरिषद्बाट निर्णय गराएर टुंग्याउन सकिने विषय थिएन । हल्लाखल्ला र प्रचारबाजी गरेर यो समाधान हुने विषय नै होइन । त्यसो गर्यो भने त उल्टै दबाब पथ्र्यो र हुने काम पनि नहुन सक्थ्यो । विष्ट नैतिकवान् नेता थिए । उनले ०३० सालमा सिंहदरबारमा आगलागी हुँदा नैतिकताका आधारमा प्रधानमन्त्री पदबाट राजीनामा दिएका थिए । आफूलाई लागेका कुरा प्रस्टसँग भन्न सक्ने कमै राजनीतिक नेतामा विष्टको नाम आउने पुराना राजनीतिज्ञ विश्वबन्धु थापाले टिप्पणी गरे । उहाँ एक असल प्रजातन्त्रवादी नेताका साथसाथै राष्ट्रवादी नेता पनि हो, उनले भने, मुलुकले एउटा हक्की एवं देशभक्त नेता गुमाएको छ ।"
ओलीले देखेनन् प्रतिस्पर्धी,"दमक (झापा) प्रतिनिधिसभाको मंसिर २१ मा हुने निर्वाचनमा पूर्वप्रधानमन्त्री एवं एमाले अध्यक्ष केपी ओलीको प्रतिस्पर्धीका रूपमा उभिएका छन्, वन्यजन्तु विषयमा विद्यावारिधि गरेका उपप्राध्यापक खगेन्द्र अधिकारी । अधिकारी १७ वर्षे अध्यापन पेसा छाडेर झापा ५ मा ओलीसँग प्रतिस्पर्धामा उत्रिएका हुन् । कांग्रेस महासमिति सदस्य रहेका उनी हेभिवेट सँग किन भिड्न आए ? भन्छन्, म बौद्धिक व्यक्ति हुँ, राजनीतिमा लागेर धेरै गर्न सकिन्छ भनेर एमाले अध्यक्ष ओलीसँग प्रतिस्पर्धा गर्न आएको हुँ । उता ओलीले निर्वाचनमा सहभागी हुँदैमा प्रतिस्पर्धी नहुने तर्क गरे । चुनावमा सहभागी हुँदैमा कोही प्रतिस्पर्धी हुँदैन, उनले शुक्रबार दमकस्थित आफ्नो निवासमा कान्तिपुरसँग भने, चुनावमा सहभागी हुनुभयो, स्वागत छ तर मेरो प्रतिस्पर्धी कोही छैन । उनले कांग्रेस उम्मेदवारलाई आफूले नचिन्ने भन्दै एक जना माडसाप चुनावमा आएको आफूले सुनेको बताए । कांग्रेस उम्मेदवार अधिकारीले भने ओलीसँग प्रतिस्पर्धा गर्न कुनै अप्ठ्यारो महसुस नगरेको बताए । ओलीसँग डराउनुपर्ने कारण के छ ? उनले भने, मलाई जनताको डर छ, कुरा बुझाउन सक्छु कि सक्दिनँ भन्ने । उनले यस क्षेत्रलाई अघि बढाउने क्षमता आफूमा रहेको दाबीसमेत गरे । २०७० को संविधानसभा निर्वाचनमा माओवादी नेता गोपाल किरातीलाई पराजित गरेका ओली यसपटक आफैंमा बलिया उम्मेदवार हुन् । उनलाई माओवादी र राप्रपाले समर्थन गरेको छ । लामो समय प्राध्यापन पेसामा रहेका अधिकारी एक्लै चुनावी मैदानमा छन् । ओली कहिलकाहीं आफ्नो निर्वाचन क्षेत्रमा आउँछन् । नेता, कार्यकर्ता, मतदाता उनलाई भेट्न उनको निवास जान्छन् । अधिकारीचाहिँ अहिलेदेखि नै घरदैलो गरिरहेका छन्, प्रचारप्रसार बढाएका छन् । अग्रगमनका लागि गठबन्धनशुक्रबार बेलुका ओली निवासमा नेता तथा कार्यकर्ताको भीडबीच उनले कान्तिपुरसँग निर्वाचन तालमेलबारे भने, राष्ट्रिय एकता, अग्रगमन, शान्ति र आर्थिक समृद्धिका लागि गठबन्धन बनाएका हौं । उनले विगतका आधारमा माओवादीसँग तालमेल नगरेको उल्लेख गर्दै वर्तमान र भविष्यका लागि तालमेल गरेको बताए । आज र भोलिका लागि भएको सहमति हो, ओलीको भनाइ छ, विगतमा प्रचण्डजी अर्कै सोच र नीतिमा हुनुहुन्थ्यो ।वामपन्थी तालमेलबारे केही शंका भएपनि एमाले र माओवादीबीच पार्टी एकता भइसकेपछि ती मेटिने दाबी ओलीले गरे । तपार्इंप्रचण्डबीच पद बाँडफाँटबारे गोप्य सहमति भएको हो भन्ने प्रश्न उनले अस्वीकार गरे, केपी ओलीले पद र जिम्मेवारी लेनदेन गर्दैन । देशलाई कसरी अघि बढाउने, स्थिरता कसरी बढाउने कुरा गर्छ । प्रचण्ड र मेराबीच सहमति भएको छैन । देशका लागि म चकटी, भुइँमा बस्न तयार छु । वैधानिक सत्ता कब्जा हो ?एमाले र माओवादी गठबन्धनले निर्वाचनबाट बहुमत ल्याएर सत्ता कब्जा गरे त्यो लोकतन्त्र हुने दाबी ओलीले गरे । माओवादी एक्लैले पनि जनताको विश्वास जितेर दुई तिहाइ ल्यायो भने त्यो लोकतन्त्र हो, उनले भने, कांग्रेस समाप्त भयो भने पनि त्यो लोकतन्त्र हो । एमालेले भोट पाएन भने पनि त्यो लोकतन्त्र हो । कब्जा गरेर होइन, लुटेर होइन, किनेर होइन । जनताको अभिमत जितेर हुने हो ।उनले एमालेमाओवादी मिलेर अधिनायकवादी व्यवस्था ल्याउन लागेको भन्ने कांग्रेसको आरोपको खण्डन गरे । हामीले नेपालमा आवश्यकताअनुसार संसदीय व्यवस्था ल्याएका हौं । हामी संविधान कार्यान्वयनमा लागेका छौं, उनले भने, मैले राष्ट्रपतीय प्रणालीमा जान्छ भनें, त्यो लोकतान्त्रिक प्रणाली हुँदैन भन्दिनँ । अमेरिकामा राष्ट्रपतीय प्रणाली हो । प्रणाली आआफ्ना हुन्छन् । हाल हामीले देश र जनताका लागि प्रणाली अपनाएका हौं । उनले संविधान सबै मिलेर लेखेको हुनाले अधिनायकवादीको आरोप खण्डन गरे । लोकतान्त्रिक प्रणाली हामीले ल्याएको हो । कपाल यत्तिकै फुलेको होइन । यो संविधान हामीले लेखेको हो, उनको आक्रोश थियो, कुनै प्रतिक्रियावादी, दक्षिणपन्थी जनविरोधी शक्तिले लेखेको होइन । कुनै दक्षिणपन्थी शक्ति न्यायाधीश होइन, अरूले बयान लिने, मैले बयान दिने, उसले प्रश्न गर्ने, मैले सफाइ दिनुपर्ने ? प्रधानमन्त्री हुन सक्छुओलीले घुमाउरो भाषामा निर्वाचनपछि प्रधानमन्त्रीको उम्मेदवार हुनसक्ने संकेत गरे । जनता के भन्छन्, त्यही काम गर्छु । म निर्वाचनमा उम्मेदवार भएको छु, उनले भने, मैले गृहमन्त्री, परराष्ट्रमन्त्री भएर देखाएको छु, प्रधानमन्त्री भएर काम गरेर देखाएको छु । मैले के गर्नुपर्छ मेरो कुरा हो । पार्टीको कुरा हो । यो तालमेलसँग सम्बन्धित पक्ष हो । उनले निर्वाचनपछि वाम गठबन्धनको सरकार बन्ने दाबी गरे । सरकार निर्माणमा कसैको शंका छ र अब ? राम्रो मत, राम्रो सिट आउँछ, उनले भने ।दाहालप्रति विश्वासहाल एमालेसँग गठबन्धन गरेका माओवादी अध्यक्ष पुष्पकमल दाहालसँग सहकार्य कति लामो जाला भन्ने प्रश्नमा उनले दाहालप्रति विश्वास बढेको बताए । उहाँ (दाहाल) को विश्वास, अनुभव र परिस्थितिको आवश्यकताबाट पैदा भएको मेरो विश्वास हो । उहाँले अनुभवबाट परिणाम हेर्नुभएको छ, उनले घुमाउरो भाषामा सच्चिएको बताए, जनताका मनोभावना सुन्नुभएको छ, देख्नुभएको छ । उहाँका अनुभव परिस्थितिको आवश्यकता हो तालमेल र विश्वास ।कांग्रेससँग सहकार्य हुन सक्छओलीले कांग्रेसले गलत आरोप लगाएको भन्दै आक्रोश मात्र पोखेनन्, भावी नीति र कार्यक्रमबारे प्रधानमन्त्री शेरबहादुर देउवासँग बहस गर्न तयार रहेको चुनौती दिए । म प्रधानमन्त्रीसँग आगामी दिनका नीति निर्माणबारे बहस गर्न तयार छु, उनले भने, राजनीतिक अस्थिरताको अन्त्य गर्न चाहन्छु । त्यसका लागि मेरो संघर्ष हो ।उनले कांग्रेससित सहकार्य गर्ने चाहना भए पनि व्यवहार गलत भएको आरोप लगाए । कांग्रेससित सहकार्य भए हुन्थ्यो, सहकार्य गर्न पाए हुन्थ्यो, उनले भने, आधारभूत रूपमा सहकार्य गरेका छौं, एउटै प्रणालीमा निर्वाचनमा भाग लिइरहेका छौं । प्रतिस्पर्धा छ । निर्वाचनमा कांग्रेससँग केही स्थानमा मात्र प्रतिस्पर्धा भएको भन्दै कमजोर भएको बताए ।"
राणा र सिलवालको कडा टक्कर,"ललितपुर ललितपुर प्रतिनिधिसभा क्षेत्र नं १ को चुनावी भिडन्त रोचक बन्दै गएको छ । चुनाव नजिकिँदै जाँदा मुख्य प्रतिस्पर्धी कांग्रेसका उदयशमशेर राणा र एमालेका नवराज सिलवालले प्रचारप्रसारलाई तीव्र बनाउँदै लगेका छन् । उनीहरूको दैनिकी घरदैलोदेखि चुनावी र्यालीमा बितेको छ । दुवै उम्मेदवारबीच मतदातालाई आफ्नो पक्षमा पार्न प्रतिबद्धताको पोको फुकाउने प्रतिस्पर्धा पनि उत्तिकै छ । विद्यार्थी कालदेखि नै राजनीतिमा होमिएका अर्थ राज्यमन्त्री राणा र पूर्वप्रहरी अधिकृत सिलवालबीचको भिडन्त राजधानीकै हाइप्रोफाइल प्रतिस्पर्धाका रूपमा देखिएको छ । दुवै उम्मेदवारले आफ्ना एजेन्डासँगै प्रतिस्पर्धीका विभिन्न कमजोरीका कारण पनि आफूले जित्ने दाबीसमेत गर्दै आएका छन् । चुनाव प्रचारप्रसारकै क्रममा शुक्रबार दिउँसो वाग्मती गाउँपालिका वडा नं ७ दुर्गम गिम्दीगाउँमा रहेका राणाले मतदातासँगको पुरानो सम्बन्ध र क्षेत्रको विकासमा आफूले पुर्याएको योगदान नै आफ्नो जितको प्रमुख आधार रहेको दाबी गरे । काठमाडौंलाई तराईसम्म जोड्ने कान्तिपथमा पर्याप्त बजेट उपलब्ध गराउनु, दर्जनौं सडकहरूको स्तरोन्नति, पक्की पुलहरूको निर्माण, विभिन्न सिँचाइ आयोजनाहरूको काम सुरु हुनुमा आफ्नो पहल रहेको राणाको दाबी छ । उनले चापागाउँमा प्रस्तावित रंगशालालाई बजेट विनियोजन गराउनु, दर्जनौं स्कुल तथा सामुदायिक भवनहरूको निर्माण तथा मर्मतसम्भार लगायतका कामहरू आफ्नो विशेष पहलमै भएको बताए । निर्वाचन क्षेत्र विकास कार्यक्रममार्फत पनि दर्जनौं पूर्वाधारका काम सम्पन्न भएका छन्, राणाले भने, शिक्षा, स्वास्थ्य, पूर्वाधार विकास, सामाजिक सुरक्षा, समावेशी विकास, पर्यटन, सिँचाइका क्षेत्रहरूमा आगामी दिनमा थप कार्यक्रमहरू सञ्चालन गरिनेछ । सिलवालले पनि चुनावी दौडलाई तीव्र पार्दै जित्ने दाबी गरेका छन् । विगतमा गरिएका पानी, बिजुली, सडक, पुललगायतका चुनावी आश्वासनहरू केही पूरा भएका छैनन् त्यसले पुराना प्रतिनिधिप्रति जनताको विश्वास कमजोर छ, सिलवालले थपे, मैले ठूला केही आश्वासन दिएको छैन, आफ्नो क्षेत्रलाई कसरी समृद्ध बनाउन सकिन्छ भन्नेमा मात्र मेरो ध्यान केन्द्रित छ । कृषिमा उन्नत प्रविधि भित्र्याउने, महिलाहरूका लागि रोजगारीका अवसर सिर्जना गर्ने, शिक्षा, स्वास्थ्यलगायतका क्षेत्रमा विशेष जोड दिने, एकीकृत बस्ती विकासजस्ता कार्यक्रमहरू जनताको मत पाउन पर्याप्त भएको सिलवालको दाबी छ । राणा भने आफ्नो निष्कलंक छवि र पुरानो राजनीतिक कार्यकर्ताका हिसाबले गाउँठाउँ बुझेको र जनतामाझ भिजेको हुँदा सहजै चुनाव जित्ने कुरामा कुनै दुविधा नभएको बताउँछन् । मैले त आफ्नो जीवन नै राजनीतिमा होमेको छु, प्रतिस्पर्धी (नवराज) त भर्खरै आउनुभएको त्यसमा पनि उहाँको पृष्ठभूमि नै निकै विवादास्पद छ । तर, सिलवाल भने राजनीति पेसा नभएर विशुद्ध सेवा भएकाले कसले कति समय बितायो भन्ने कुराको कुनै अर्थ नहुने तर्क गर्छन् । म राजनीतिलाई उद्योगधन्दा बनाउन आएको होइन । न कि यो जीवनयापन गर्ने पेसा नै हो सिलवालले बताए । ललितपुर १ नं क्षेत्रअन्तर्गत गोदावरी नगरपालिका, महाकांल गाउँपालिका, बागमती गाउँपालिका र कोन्ज्योसोम गाउँपालिका पर्छन् । निर्वाचन आयोगले सार्वजनिक गरेको पछिल्लो तथ्यांकअनुसार यस क्षेत्रको कुल मतदाता संख्या ७६ हजार ५६७ छ । गत स्थानीय निर्वाचनमा गोदावरी नगरपालिका र वाग्मती गाउँपालिकामा कांग्रेस, कोन्ज्योसोम गाउँपालिकामा माओवादी केन्द्र र महांकाल गाउँपालिकामा एमाले विजयी भएको थियो । स्थानीयमा नगर प्रमुख र गाउँपालिका अध्यक्षले प्राप्त मतलाई आधार बनाउँदा ललितपुरको प्रतिनिधिसभा क्षेत्र नं १ मा कांग्रेसले २० हजार ६६२, एमालेले १६ हजार ८९७ र माओवादीले १० हजार ३८ मत प्राप्त गरेका थिए । त्यसैगरी राप्रपाले करिब ४ हजार मत पाएको थियो ।"
८० प्रतिशत औषधि मुलुकमै,काठमाडौं (कास) सरकारले औषधि उत्पादनप्रति सकारात्मक नीति अख्तियार गरे ८० प्रतिशत औषधि मुलुकमै उत्पादन गर्न सकिने नेपाली उत्पादकहरूले बताएका छन् । नेपाल औषधि उत्पादक संघको २३ औं वार्षिक साधारण सभामा शनिबार उनीहरूले बताएका थिए । हाल कुल खपतको करिब ४५ प्रतिशत औषधि मुलुकभित्रै उत्पादन हुने गरेको छ । मुलुकलाई औषधिमा आत्मनिर्भर बनाउने कुरा करिब अढाइ दशकदेखि स्वास्थ्य नीतिमा उल्लेख रहेको भए पनि यसलाई व्यवहारमा परिणत गर्न राज्यको निकायले कुनै सकारात्मक पहल नगरेको गुनासो समेत औषधि उत्पादकहरूले गरेका छन् । मुलुकमा औषधिको बजार करिब २० अर्ब रुपैयाँ रहेको जनाउँदै संघका नवनिर्वाचित अध्यक्ष दीपक दाहालले आगामी तीन वर्षभित्र औषधिको बजार एक सय अर्बको हुने दाबी गरे ।
५४२ को स्वास्थ्य परीक्षण,"भक्तपुर (कास) १२ औं महानगरीय प्रहरी दिवसमा शनिबार भक्तपुर नगरपालिका७ महेश्वरी खेल मैदानमा आयोजित स्वास्थ्य शिविरमा ५ सय ४२ जनाको नि:शुल्क स्वास्थ्य परीक्षण गरिएको छ । शिविरमा २ सय ५२ महिला र २ सय ९० पुरुषले स्वास्थ्य परीक्षण गराएका थिए । शिविरमा फिजिसियन, स्त्रीरोग, हाडजोर्नी, बाल रोग, नाक, कान, घाँटी, आँखा, दाँत, छाला,मानसिक परामर्श गरिएको प्रहरी प्रमुख एसपी किरण राणाले बताइन् ।"
योग साधक सम्मानित,"भक्तपुर (कास) बालकुमारी योग साधना केन्द्रको तेस्रो स्थापना दिवसमा शनिबार ९ साधकहरूलाई सम्मान गरेको छ । मध्यपुर योग साधना केन्द्रका साधकहरूलाई थिमिमा पहिलोपटक योग भित्र्याएको भन्दै सम्मान गरिएको थियो । सम्मानित हुनेहरूमा न्हुँछेरत्न मानन्धर, सुरेन्द्र श्रेष्ठ, गंगाराम मानन्धर, हरिसुन्दर श्रेष्ठ, सिद्धिचरण श्रेष्ठ, चन्द्रभक्त श्रेष्ठ, गौरीशरण श्रेष्ठ, रत्नप्रसाद मानन्धर र विशेश्वर श्रेष्ठ छन् । यस्तै मध्यपुर थिमिमा सुरुदेखि योग जागरणमा सक्रिय गोविन्द श्रेष्ठलाई पनि सम्मान गरिएको थियो । स्थापना दिवसमा तुल्सीकृष्ण श्रेष्ठको संयोजकत्वमा नयाँ कार्यसमिति समेत चयन गरिएको छ ।"
"चालक थुनामा, आरोपी रिहा",काठमाडौं (कास) जिल्ला अदालत काठमाडौंले ८८ केजी सुन तस्करी प्रकरणका मुख्य आरोपीलाई चार लाख धरौटीमा रिहा गर्न आदेश दिएको छ । तस्करीमा प्रयोग भएको गाडीका चालकलाई भने थुनामा राख्न आदेश दिएको छ । प्रहरीले ४६ करोड बिगो मागदाबी गरेको मुद्दामा जिल्ला अदालतले २ जना आरोपीलाई चारचार लाख र अन्य दुईलाई २ लाख रुपैयाँका दरले धरौटीमा छाड्न आदेश दिएको हो ।
ठाकुर र महतोले किन जिल्ला छाडे ?,"सर्लाही राष्ट्रिय जनता पार्टी (राजपा) अध्यक्ष मण्डलका ६ मध्ये ३ जना सर्लाहीकै छन् । पहिलाका अलगअलग दलका यी प्रमुखहरू यही जिल्लाबाट चुनाव लड्थे । पार्टी एकीकरणपछिको पहिलो चुनावमा दुई नेता महन्थ ठाकुर र राजेन्द्र महतो भने जिल्ला छाडेर अन्यत्रै गएका छन् । किन ?यो मधेस आन्दोलनको माग हो, धनुषा ३ बाट उठेका महतोले भने, मधेस आन्दोलन कुनै एक जिल्लामा होइन, सिंगै मधेसमा फैलिएको छ । त्यसैले आन्दोलनको प्रभावकारिताका लागि कार्यकर्ताको मागअनुसार हामी दुई जना अन्य जिल्लामा गएका हौं । मेरो भागमा धनुषा पर्यो, ठाकुरजीको महोत्तरी । जिल्लाका राजनीतिक विश्लेषकहरू भने सर्लाहीको राजनीतिक अवस्था अलि असहज भएपछि उनीहरूले जिल्ला छाड्नुपरेको टिप्पणी गर्छन् । ठाकुर २०६४ र ०७० का संविधानसभा चुनावमा सर्लाहीको तत्कालीन ६ नम्बर क्षेत्रबाट उठेर पराजित भएका थिए । पहिलोपल्ट तत्कालीन मधेसी जनअधिकार फोरमका शिवपूजन रायले र दोस्रोपल्ट कांग्रेसका अमेरशकुमार सिंहले उनलाई हराएका थिए । उनलाई पालैपालो हराउने शिवपूजन र अमरेश दुवै सर्लाही ४ बाट क्रमश: माओवादी केन्द्र र कांग्रेसका उम्मेदवार छन् । सर्लाहीलाई ६ बाट ४ क्षेत्रमा खुम्च्याइएको छ । उनको क्षेत्र ४ नम्बरमा आइपुगेको छ । शिवपूजन फोरमबाट राजपा हुँदै माओवादीमा पुगेका छन् । मधेसी दलको पृष्ठभूमि र वाम गठबन्धनको वर्तमान मतका कारण उनी ठाकुरका लागि चुनौतीपूर्ण थिए । अर्कातिर अघिल्लोपालि जितेका अमरेश पनि कमजोर मानिँदैनन् । दुवैको चेपुवामा मधेसवादी भद्र नेता ठाकुर पर्ने डर थियो । जिल्लाका अन्य ३ क्षेत्र उनका लागि बाह्य जिल्लाजत्तिकै नयाँ मानिन्छन् । उनको बहिर्गमनको प्रमुख कारण यसैलाई मानिएको छ । राजपाका संयोजक, मधेस आन्दोलनका नेतृत्वकर्ता, प्रतिष्ठित राजनीतिकर्मी, स्वच्छ छविका व्यक्तित्व, राजनीतिक निष्ठावान नेता भएकाले पनि संसद्मा पुर्याउने आवश्यकता महसुस गरी सुरक्षित थलो खोजिएको विश्लेषण गर्ने पनि छन् । बहुदल आएपछि २०४८ को चुनावमा तत्कालीन क्षेत्र ५ बाट पहिलो चुनावमै ठाकुरले जिते । २०५१ को मध्यावधि र २०५६ को आम निर्वाचनमा पनि लगातार जितेका ठाकुर त्यस बेलासम्म कांग्रेसमा थिए ।०६४ को पहिलो संविधानसभा चुनावअघि उनले आफ्नै अध्यक्षतामा कांग्रेस छाडेर तराई मधेस लोकतान्त्रिक पार्टी गठन गरे । सोही पार्टीबाट चौथो पटक चुनाव लडेका उनी पराजित भए । ०७० को चुनाव पनि हारे । त्यसमा कांग्रेसका सिंहले जिते भने शिवपूजन निकटतम प्रतिस्पर्धी बने । ठाकुर तेस्रो स्थानमा झरे । यसपालि ठाकुर महोत्तरी ३ मा चुनाव लड्न गएपछि राजपाले सर्लाही ४ मा राकेश मिश्रलाई टिकट दिएको छ ।महतोले भने सर्लाही ४ बाट उठ्ने अन्तिम घडीसम्म पहल नगरेका होइनन् । कांग्रेस र राजपाफोरम तालमेलको वार्ताका क्रममा उनले उक्त क्षेत्र आफूले पाउनुपर्ने अडान राखेका थिए । कांग्रेसका सिंहले छाड्न नमानेपछि राजपा छाडेर माओवादी गएका शिवपूजनलाई मिलाउने प्रयाससमेत गरे । महतोले आफू क्षेत्र ४ बाट प्रतिनिधिसभा उठ्ने भन्दै मलाई राजपामै फर्किएर प्रदेशमा उठ्न आग्रह गर्नुभयो । मैले मानिनँ । भर्खर माओवादी प्रवेश गरेको र सोही दलबाट प्रतिनिधिसभामा उठ्छु भनें, शिवपुजनले सुनाए, तपाईंलाई सबैखाले सहयोग हुन्छसम्म भन्नुभएको थियो । मैले मानेको भए सायद उहाँ यहींबाट उठ्नु हुन्थ्यो । दुवै अस्त्र असफल भएपछि महतो मनोनयनको अघिल्लो साँझ धनुषामा गई कांग्रेस नेता निधिसँग भिड्ने निर्णयमा पुगेका थिए । र, मनोनयन दर्ता गर्न रातारात गाडीमा जनकपुरतर्फ लागेका थिए । ०४८ मा गजेन्द्रनारायण सिंहसँग प्रभावित भई महतो मधेसको राजनीतिमा आएका थिए । ०५६ को चुनावमा तत्कालीन क्षेत्र २ बाट चुनाव जितेपछि उनको राजनीतिक उचाइ सुरु भयो । त्यसयता उनी राष्ट्रिय राजनीतिमा चर्चित छन् । पार्टी फुटाएर सद्भावना पार्टी गठन गरी आफैं अध्यक्ष बने । पहिलो संविधानसभा चुनावमा तत्कालीन क्षेत्र ४ बाट चुनाव जितेका महतो मधेसको पक्षमा कडा रूपमा प्रस्तुत हुने नेताका रूपमा चिनिए । संयुक्त सरकारमा आपूर्ति तथा वाणिज्य र स्वास्थ्यमन्त्री बनिसकेका उनी ०७० को चुनावमा भने हाल राजपा अध्यक्ष मण्डलकै अर्का नेता महेन्द्रराय यादवसँग चुनाव हारे । यसपालि राय सर्लाही २ मा राजपाबाट उम्मेदवार छन् । महतोको घर हालको क्षेत्र १ मा पर्छ । बाक्लै पहाडी मतदाता भएको उक्त क्षेत्रको प्रदेश (क) बाट उनका भतिजा उपेन्द्र उम्मेदवार छन् । उनका दाजु महेन्द्र पनि सोही क्षेत्रमा पर्ने चन्द्रनगर गाउँपालिकाका अध्यक्ष छन् । एकै परिवारका धेरै सदस्य एकै ठाउँबाट अलग पदमा अघि सर्दा नकारात्मक प्रभाव पर्न सक्छ भन्ने डर थियो । क्षेत्र २ राजपा अध्यक्ष मण्डलका यादवको भागमा पर्छ । क्षेत्र ३ गठबन्धनमा फोरमको भागमा पर्यो । क्षेत्र ४ मा राजनीतिक गणित मिलाउन सकेनन् । त्यही भएर जिल्लै छाडेको पार्टीकै नेताहरू बताउँछन् । महतोले भने तीन जना अध्यक्ष सर्लाहीमा मात्र लडदा कार्यकर्तामा गलत सन्देश जाने र मधेस आन्दोलनको मर्म खुम्चिने डर हुने भएकाले पार्टीले दुई नेताको जिल्ला सारेको सुनाए । तीन अध्यक्ष लस्करै उम्मेदवार हुँदा पक्कै सन्देश राम्रो जाँदैन, उनले भने, मधेसको रक्षा, सुरक्षा, विकास, शासन, प्रशासन सबै अब मधेसी दलको हातमा आउनेवाला छ । त्यसका लागि यो एउटा रणनीतिक फड्कोसमेत हो । आफू धनुषा जानुको कारण भने त्यति मात्र नरहेको उनले बताए । मधेस प्रदेशको राजधानी जनकपुर हुँदैछ । मधेस आन्दोलनको केन्द्र पनि यही हो । त्यसैले यसलाई हामीले उच्च प्राथमिकतामा राखेका छौं, उनको भनाइ छ, राजधानी मधेसवादी दलले नै जित्नुपर्छ भनेर म यता आएको हुँ । उनले संविधान संशोधनसम्म कांग्रेस आइपुगे पनि उसकै गल्तीले मधेसी जनताले नरुचाउने संविधान बनेको आरोप लगाए । कांग्रेसका मधेसका नेता (विमलेन्द्र निधि, जसको महतोसँग प्रतिस्पर्धा छ) कै कारण गलत संविधान बनेको हो, उनले टिप्पणी गरे, संशोधन गर्न तयार हुनु नै रहेछ, पहिल्यै यत्तिको बनाएको भए भइहाल्थ्यो नि । उनले निधिलाई हराउनसमेत आफू धनुषा जानु परेको आशय व्यक्त गरे । राजपा सर्लाहीका संयोजक कौशलकिशोर यादवले पनि अध्यक्ष मण्डलका केन्द्रीय नेता एउटै जिल्लाबाट उठदा राम्रो सन्देश नजाने भएकाले दुई जना अन्यत्र गएको बताए । महोत्तरी र धनुषाका जनताले माग गरेर ठाकुर र महतो जानुभएको हो, उनले भने, चुनाव नजित्ने अवस्था आएपछि अन्यत्र गएको भन्ने कुरा झूटा हो । सर्लाहीका नागरिक अगुवा उग्रकान्त झाको अनुमानमा ठाकुरको घर महोत्तरी भएकाले उनी गृहजिल्ला फर्किएका हुन सक्छन् । ठाकुरकै क्षेत्रमा कांग्रेसका अमरेश सिंह उठेका र दुवैले चुनाव जित्नुपर्ने भएकाले ठाकुर महोत्तरी गएको उनको ठम्याइ छ । महतो आफूलाई मधेसको नेता ठान्छन्, जहाँ गएर पनि चुनाव लड्न सक्छु भनेर धनुषा गए । स्थानीय चुनावमा धनुषामा ल्याएको मतले पनि चुनाव जित्ने सम्भावना देखेर गएका हुन सक्छन्, उनले भने, विमलेन्द्र निधिसँग प्रतिस्पर्धा गर्नुचाहिँ उनको गल्ती हो । निधि र महतो दुवै जित्नुपर्ने व्यक्ति हुन् ।"
प्रधानमन्त्री सपना,"तनहुँ दमौली बजारको केन्द्रमा चार तलाको घर छ । त्यही घरको छतमा शनिबार बिहान कांग्रेस वरिष्ठ नेता रामचन्द्र पौडेल चुनावी प्रचारमा निस्कने हतारोमा थिए । प्रधानमन्त्री शेरबहादुर देउवाले शनिबार ताप्लेजुङको चुनावी सभामा जान पौडेललाई आग्रह गरेका थिए । तर, आफ्नो क्षेत्रको कार्यक्रम छुटाउन सक्दिनँ भन्दै उनले देउवाको अनुरोध अस्वीकार गरे । र, व्यास नगरपालिकामा मत माग्न हिँडे । पौडेलमाथि मुलुकभर कांग्रेसलाई जिताउने जिम्मेवारी पनि छ । तर, आफ्नै निर्वाचन क्षेत्रमा थपिएको चुनौतीले उनलाई गाँजेको छ । एकातिर वामपन्थी गठबन्धन, अर्कोतर्फ आफ्नै दलका नेता गोविन्दराज जोशी पक्षको असहयोग । त्यसमाथि पटकपटक एउटै व्यक्ति उम्मेदवार किन ? भन्ने प्रश्न पनि झेल्नुपरेको छ । पाँचपटक तनहुँबाट सांसद भइसकेका पौडेल यी चुनौतीका बीच छैटांैपल्ट किन उम्मेदवार बनेका छन् त ? प्रश्नको जवाफ उनले घुमाउरो शैलीमा दिए । जवाफभित्र उनको स्पष्ट संकेत थियो प्रधानमन्त्री बन्ने चाहना । मेरो केही मिसन छ, त्यो पूरा भएको छैन, उनले कान्तिपुरसंँग भने, प्रधानमन्त्री मैले आफंै भन्ने कुरा होइन, तर मेरा केही भिजन छन्, आर्थिक योजना छन्, त्यसलाई कार्यान्वयन गर्न मैले पाउनुपर्छ भन्ने मेरो दाबी छ । आफूले कांग्रेसमा इमानको राजनीति गरेको र आफ्ना कारण दलको इज्जत र सम्मान बढेको उनको दाबी छ । त्यसैले चुनावपछि दलसँग त्यसको हिसाब माग्ने तयारीमा पौडेल छन् । मैले जिम्मेवारी पाएँ भने पार्टीको प्रतिष्ठा र सम्मान झन् बढ्छ, पार्टी सम्मानित हुन चाहन्छ भने मेरो कदर हुनुपर्छ, उनले भने, जसरी पनि जोडघटाउ गरेर आफैंले मात्र सत्ता अँठ्याएर राख्दा पार्टीको विकास कसरी हुन्छ भन्नेतर्फ नेताहरूले अब सोच्न जरुरी छ ।०४८ सालमा तनहुँ १ बाट चुनाव जितेका पौडेल त्यसयताका चारवटा निर्वाचनमा तनहुँ २ बाट सांसद निर्वाचित भए । निर्वाचन क्षेत्र पुन:संरचनापछि तनहुँका ३ निर्वाचन क्षेत्र घटेर २ वटा भए । यसपटक उनी तनहुँ १ बाट उम्मेदवार छन् । यसपालि निर्वाचित भए आफ्नो मिसन पूरा गर्न सफल हुने ठानेका छन् उनले । त्यसैले युवा पुस्तालाई अवसर नदिएको भन्ने आक्रोशलाई उनले भावी अवसर को आश्वासन दिँदै थुमथुम्याइरहेका छन् । राजनीतिमा संन्यास भन्ने हँुदैन तर एकदुई वर्ष समय पाएँ भने मेरो उद्देश्य पूरा हुन्छ, नेता पौडेलले भने, त्यसपछि नयाँ व्यक्तिहरूका लागि अवसर आइहाल्छ, अहिले पनि म उहाँहरूकै प्रतिनिधिका रूपमा उभिएको छु ।भावी प्रधानमन्त्रीकै रूपमा कार्यकर्ताले पौडेलको प्रचार गरिरहेका छन् । लोकतन्त्र र शान्तिका लागि उहाँ वर्षौंदेखि लड्नुभयो, जे जिम्मेवारी दिइएको छ, त्यो पूरा गर्नुभयो, शनिबारको एउटा चुनावी जमघटमा कांग्रेसका जिल्ला सभापति वैकुण्ठ न्यौपानेले भने, अब प्रधानमन्त्री पनि हामीले पाउने अवस्था छ, त्यसैले उहाँलाई जिताउनुपर्छ । पौडेलमाथि पहिलो तगारो पार्टीभित्रैबाट तेर्सिएको छ । सुरुमा उनलाई उम्मेदवार नै बन्न नदिन पूर्वसहमहामन्त्री गोविन्दराज जोशीले जुलुसै निकाले । त्यसरी रोक्न नसकेपछि स्वतन्त्र उम्मेदवारी दिए । जोशीको उम्मेदवारी निर्वाचन आयोगले खारेज गरेपछि पौडेललाई केही सहज त भयो तर आयोगको निर्णय पौडेलकै दबाबमा भएको भन्दै जोशी पक्ष आक्रोशित छ । उम्मेदवारी नै खारेज भएपछि जोशीले खुला रूपमा त केही भनेका छैनन् । तर, जोशीप्रति सहानुभूति राख्नेहरू अझै पौडेलको पक्षमा उभिएका छैनन् ।झन्डै ३० वर्षदेखि उहाँले तनहुँमा एकछत्र शासन गर्दै आउनुभएको छ, २४ जनाको घेरामा मात्र बस्नुभएको छ,, शनिबार पौडेलकै चुनावी कार्यक्रमनजिक भेटिएका जोशी पक्षका अगुवा कार्यकर्ता नरनाथ काफ्लेले भने, सबैलाई समेट्ने प्रयास गर्नुभएन भने अहिले उहाँले राम्रो पाठ सिक्नुहुनेछ । राष्ट्रिय नेता भए पनि पौडेलले जिल्लामा केही गर्न नसकेको र पार्टीभित्रको सबै पक्षलाई नमिलाएको आक्रोश जोशी पक्षको छ । मतदानको दिन नजिकिँदै गर्दा पौडेलले जोशी पक्षका कार्यकर्तालाई सन्तुष्ट पारेर आफ्नो पक्षमा ल्याउनुपर्ने चुनौती छ । जोशी पक्षको असन्तुष्टि पौडेलले राम्ररी बुझेका छन् । जोशीको असन्तुष्टिले कति असर गर्छ त ? उम्मेदवारी रद्द भएको छ अबै केही मिलाउनुपर्ने कुरा छन् भने त्यसका लागि मैले पहल गरिरहेको छु, पौडेलले भने । पौडेल उपप्रधानमन्त्री, सभामुख, गृह, सञ्चार, कृषि, शान्ति तथा पुनर्निर्माणमन्त्री भइसकेका छन् । पार्टीभित्र संसदीय दलका नेता र उपसभापति पनि भइसकेका हुन् । उनले प्रधानमन्त्री र पार्टी सभापति पदमा भने पराजय बेहोरेका छन् ।कांग्रेसभित्रको यो असन्तुष्टिले वाम गठबन्धनलाई भने उत्साहित पारेको छ । गठबन्धनका तर्फबाट एमालेका कृष्णकुमार श्रेष्ठ उम्मेदवार छन् । अघिल्लो चुनावमा पौडेलसँगै पराजित श्रेष्ठले यसपटक जितको मूल आधार नै गठबन्धनको मत र कांग्रेसको असन्तुष्टिलाई ठानेका छन् । जोशीको उम्मेवारी रद्द गर्ने निर्णयबाट उनी आक्रोशित छन् । २०६४ सालमा पनि मुद्दा यही हैसियतमा थियो तर जोशी उम्मेदवार बन्नुभएको थियो । अहिले पनि मुद्दा त्यही हालतमा छ तर, षड्यन्त्रपूर्वक उहाँको उम्मेदवारी रद्द गरियो, श्रेष्ठले भने । उनले जोशी पक्षका कांग्रेस कार्यकर्ताको सहानुभूति आफूप्रति रहेको सुनाए । जोशी आफैंले सहयोगको वचन त दिएका छैनन् तर उनको पक्षको मत आफूलाई आउनेमा श्रेष्ठ ढुक्क छन् । झन्डै ३० वर्षदेखि एउटै व्यक्ति हुनुहन्छ, कहिले प्रधानमन्त्री त कहिले अन्य केके आश्वासन दिँदै चुनाव जित्नुभएको छ तर जितेर गएपछि केही गर्न सक्नुभएको छैन, श्रेष्ठले भने, त्यसैले यसपटक जनताले परिवर्तन खोजेका छन् । कांग्रेसकै मतदाता पनि वाक्क छन् । गत स्थानीय तहको चुनावमा एमाले र माओवादी केन्द्रको मत जोड्दा कांग्रेसको भन्दा १ हजार ७ सयले बढी छ । यसपटक पौडेलको किल्ला तोड्न सकिने विश्वास वामपन्थी गठबन्धनमा छ । तनहुँ १ मा भानु, आँबुखैरेनी, देवघाट र व्यास नगरपालिकाका १२ वटा वडा पर्छन् । स्थानीय तह निर्वाचनमा बन्दीपुर माओवादी केन्द्रले जित्दा कांग्रेस कार्यकर्ताभित्रैको असन्तुष्टिले उम्मेदवारलाई सहयोग भएको सार्वजनिक भएको थियो । देवघाटमा निकै थोरै मतान्तरले प्रमुख एमाले र उपप्रमुख कांग्रेसले जितेको थियो । सदरमुकाम दमौली रहेको व्यास नगरको एउटाबाहेक सबै वडा कांग्रेसले जितेको थियो । निर्वाचन क्षेत्र पुन:संरचनापछि पहिलेकै आकारभन्दा १ र २ नम्बर क्षेत्रका ठाउँ फरक र केही विस्तारित भएका छन् । कांग्रेस कमजोर नभए पनि पार्टीभित्रैको असन्तुष्टि पौडेलका लागि ठूलो चुनौती देखिएको छ ।"
मतदाता शिक्षा कमजोर,"काठमाडौं (कास) स्थानीय तहको निर्वाचन पर्यवेक्षण गरेको डेमोक्रेसी रिसोर्स सेन्टरले स्वयंसेवक बढाएर मतदाता शिक्षा प्रभावकारी बनाउनुपर्ने जनाएको छ । स्थानीय तह निर्वाचनमा मतदाता शिक्षा पर्याप्त र प्रभावकारी नभएको सेन्टरको विश्लेषण छ । तीनै तहको निर्वाचन पर्यवेक्षणको अन्तिम प्रतिवेदन सार्वजनिक गर्दै संस्थाका निर्देशक सुदीप पोखरेलले अनुगमन गरिएका हरेक जिल्लामा मतदाता शिक्षाबारे गुनासो भेटिएको बताए । स्थानीय तह निर्वाचनमा मतदाता शिक्षा अत्यन्तै कमजोर देखियो, त्यसले निरक्षर मतदातालाई अप्ठ्यारो बनाएको देखियो, उनले भने, आयोगले पदअनुसारको बदर मत प्रतिशत सार्वजनिक त गरेको छैन तर बदर मत प्रतिशत धेरै रहेको हाम्रो बुझाइ छ ।"
दलहरूका चुनावी सपना र यथार्थ,"अहिले देश चुनावमय छ । उम्मेदवार मनोनयनको काम सकेपछि दलहरूले धमाधम चुनावी घोषणापत्रप्रतिबद्धतापत्र सार्वजनिक गर्न थालेका छन् । यतिखेर सञ्चार माध्यममा घोषणापत्रकै चर्चा व्यापक छ । यो स्वाभाविक पनि हो । सबै घोषणापत्रमा समुन्नति र समृद्धि साझा विषयका रूपमा उठेको छ । प्रस्तुतिका शैली र स्वर फरक होलान्, केही गणितीय अंक तलमाथि होलान्, कांग्रेस, एमाले, माओवादी, नयाँ शक्तिलगायत प्राय: सबैको घोषणामा गरिबीको अन्त्य, लाखौंलाई रोजगारी, सामाजिक सुरक्षाभत्ता वृद्धि, आर्थिक विकासको दर दुई अंकमा पुग्ने, विद्युत् उत्पादन १५ हजार मेगावाट पुग्ने, राजधानीलगायत प्रमुख सहरलाई सीमावर्ती क्षेत्रसँग विद्युतीय रेलले जोड्ने, पाँचसातवटा अन्तर्राष्ट्रिय विमानस्थल बन्ने, आदिइत्यादि कुरा १ देखि १० वर्षमा हासिल गरिसक्ने वाचा व्यक्त गरिएका छन् । २०९९ साल अर्थात् आगामी २५ वर्षमा नेपाल एउटा पूर्ण विकसित देशका रूपमा विश्व समुदायमा देखिने वाचा गरिएको छ । सँगसँगै यी घोषणा चुनावका बेला गरिने महत्त्वाकांक्षी वाचा मात्र हुन्, उनीहरूले भनेको समय न पर्याप्त छ, न त्यसका लागि स्रोतसाधनको तयारी र उपलब्धता नै छ भन्ने टिप्पणी पनि उत्तिकै आएका छन् । मैले यहाँ अलिकति फरक ढंगले यसको चर्चा गर्न खोजिरहेछु ।संविधान घोषणापछि एमाले र प्रचण्ड नेतृत्वको माओवादीले नेपालमा राजनीतिक चरित्रको क्रान्ति पूरा भएको र अबको उद्देश्य आर्थिक समृद्धि र समाजवाद प्राप्ति हो भन्दै आएका छन् । समाजवाद आर्थिक, सामाजिक नीति र कार्यक्रमबाट सम्भव छ । त्यसका लागि राजनीतिक प्रणालीमै परिवर्तन चाहिँदैन भन्ने सन्देश दिन खोजिएको छ । यो कुरा एमालेमाओवादीको संयुक्त चुनावी घोषणापत्रमा पनि व्यक्त भएको छ । केही अपवाद छाडेर लोकतन्त्र, संविधानप्रतिको निष्ठा र संवैधानिक प्रणालीको सुदृढीकरण सबै पार्टीको प्रतिबद्धतामा परेको छ । २००७ सालदेखि यहाँसम्म आइपुग्दा यसलाई प्रमुख राजनीतिक उपलब्धि नै मान्न सकिन्छ । तर माओवादीका विविध धार बाँकी नै छन् । वैद्य माओवादी चुनावमा सामेल भएको छ, चुनावी घोषणापत्र पनि सार्वजनिक गरेको छ । उसको उद्देश्य यो संविधान भएन, यसलाई फेर्नुपर्छ, फ्याँक्नुपर्छ भन्ने छ, अर्थात् उनीहरूका लागि राजनीतिक परिवर्तन पूरा भएको छैन । यस्तै, विप्लव नेतृत्वको माओवादी चुनाव बिथोल्न लागिपरेको छ । उसका लागि माओवादी क्रान्तिका राजनीतिक एजेन्डा नै प्रमुख छन् । यस्ता राजनीतिक सोच चलिरहन्छन् । आम जनतालाई चालु राजनीतिकसंवैधानिक प्रक्रियाले प्रभावकारी रूपमा समेट्न सक्यो भने यस्ता कुरा कुनै चुनौती होइनन् र अवरोध पनि मान्नु पर्दैन । जनता त्यसमा अल्मलिँदैनन् पनि ।चुनावका बेला दलहरूका घोषणापत्र आउनु र हाम्रोजस्तो अल्पविकासको अवस्थामा विकासका सपना बाँड्नु अस्वाभाविक होइन । यो सबै ठाउँमा हुन्छ नै । घोषणापत्रमा धेरै राम्रा र आवश्यक कुरा पनि छन् । यहाँ मैले चर्चा गर्न खोजेका मुख्य दुईतीनवटा कुरा छन् । पहिलो हो, चुनावी घोषणापत्र मतदातामुखी हुने कि पार्टीमुखी ? दोस्रो, घोषणापत्र र नेताको सम्बन्ध के छ ? र अन्त्यमा, हाम्रो राजनीति र चुनावले जनतामतदातालाई बलियो बनाउने हो कि नेता र पार्टीलाई ?घोषणापत्रमात्र होइन, हाम्रो समग्र चुनाव अभियान र व्यवस्थापन नै मतदातामुखी छैन । पार्टी र नेताको जे मनोगत बुझाइ छ, त्यही नै मतदाता चाहन्छन् भन्ने मानसिकता छ । घोषणापत्र यसैका आधारमा बन्छन् । तसर्थ घोषणापत्रका कुरा नेतापार्टीका लहड र रहरका कुरा हुन् । मतदाताको के चाहना छ, त्यसको अध्ययन कुनै पार्टी वा उम्मेदवारले गर्ने चलन पनि छैन । हामी अल्पविकासको अवस्थामा छौं । शिक्षा, स्वास्थ्य, बाटो, बिजुली, गाँसबासकपास अझै हाम्रा अधारभूत आवश्यकता हुन् । तसर्थ घोषणापत्रका विकाससम्बन्धी यावत् कुरा साझा हुन् । यो एउटाले गर्ने अर्कोले नगर्ने भन्ने कुरै आउँदैन । यसैका आधारमा यो पार्टी रोज्ने, अर्को नरोज्ने भन्ने कुरा पनि हुँदैन । केवल मेरै मात्र कुरा हो, मैले मात्रै गर्न सक्छु भन्ने धक्कुको पछि लाग्नु कुनै अर्थ छैन । हो, पार्टी र नेतृत्वले फरकपन दिन सक्थे, किन हाम्रा आयोजना असफल हुन्छन् ? किन समयमा पूरा हँुदैनन् ? समयमा पूरा नभएका ठेक्कापट्टा किन रद्द गरिन्नन् र त्यसको क्षतिपूर्ति ठेकदारबाट किन गराउन सकिन्न ? उल्टै उनैलाई थप सुविधा र खर्च सरकारले किन बेहोर्छ ? यस्ता प्रश्नका उत्तर र त्यसको विकल्पका उपाय घोषणापत्रमा अपेक्षित थिए । यसको स्पष्ट अर्थ हुन्थ्यो । चुनावका बेला हामीले खास गरेर कांग्रेस, कम्युनिस्टलगायत पटकपटक सरकारमा बसेका नेता र पार्टीबाट विकासका बारेमा खोजेका कुरा यिनै हुन् । पुस्तकको ठेलीमा कपीपेस्ट गरेका चालु सरकारी नीति, योजना, कार्यक्रमको ढड्डुलाई घोषणापत्र भन्नु पर्दैनथ्यो । प्रश्न उठ्छ, यी घोषणापत्र कसले लेख्छन् ? कसले पढ्छन् ? कसले बुझ्छन् ? चुनावको मुद्दा र अभियानलाई पार्टीको नेताले ड्राइभ दिने हो, अर्थात् हाँक्ने हो । नेपालका सन्दर्भमा म त्यो देख्दिन । घोषणापत्र लेख्ने काम वर्षौंदेखि पार्टीभित्रका केही लेखन्दास समूहले गर्दै आएको छ भन्नु अत्युक्ति नहोला । कहिलेकहीं पार्टी ब्राइन्डिङ का विज्ञहरू पनि जोडिन्छन् । चुनाव अभियान, उम्मेदवारले मतदातासँग गर्ने अनौपचारिक तर यथार्थ कुराकानीमा यसको कुनै साइनो हँुदैन । नेताको बोली र घोषणापत्रको बुँदामा खासै सम्बन्ध पनि देखिन्न । जसले लेखे पनि घोषणापत्रको सूत्र नेताबाट आउनुपर्ने हो । त्यसैले चुनावमा हासिल गरेको परिणामको जिम्मेवारी नेतृत्व गर्नेले लिने परम्परा युरोप, अमेरिकामा बसेको छ । तर हाम्रो नेतृत्व संंरचनासँग चुनावी जनमतको कुनै अर्थ छैन, असनको साँढेजस्तो गजधम्म बसेको छ । पार्टी अधिवेशनका बेला केही हलचल देखिन्छ, त्यो पनि आफ्ना मतियार र मठाधीशको उपयोगका लागि । २०४८ सालदेखि आजसम्मका कुनै पनि चुनावमा अभिव्यक्त जनमतलाई आदर गर्ने गरी पार्टी नेतृत्व बनेको छैन ।जहाँसम्म घोषणापत्र कसका लागि भन्ने प्रश्न छ, यो मतदाताका लागि होइन, त्यहाँसम्म पुग्दा पनि पुग्दैन । उम्मेदवार र उसका प्रचारकहरूले त्यहाँ गर्ने कुरा र चलखेलसँग घोषणापत्रको कुनै सम्बन्ध हँुदैन । पार्टीको चुनावी अहंकार तुष्टिभन्दा अरू यसको कुनै प्रयोजन पनि देखिन्न । अहिले सञ्चार माध्यम कल्पनै गर्न नसकिने गरी विस्तार भएको छ । सञ्चारकर्मीलाई मसला मिल्छ, एकदुई दिन त्यहाँ चर्चा हुन्छ । काठमाडौंस्थित राजदूतावासहरूमा त्यसको राजनीतिक सन्देश र अर्थ के लाग्छ भनी ब्रिफिङ रिपोर्ट बनाउन उपयोग हुन्छ । विकासका नाममा विदेशी सहयोग आश्रित केही प्रोजेक्टमा नयाँ प्रस्ताव र बनाउन दाता फकाउन त्यसको उपयोग होला । मजस्ता अध्ययन, अन्वेषण र लेखनमा लाग्नेका लागि सन्दर्भ सामग्री बन्ला । यसको सबैभन्दा बढी उपयोगिता त सरकारी जागिर खान लोकसेवा आयोगमा जाँचको तयारी गरिरहेका परीक्षार्थीका लागि हुन सक्छ्, मतदाताका लागि होइन । यसपालि खासगरी एमालेमाओवादी केन्द्रको संयुक्त घोषणापत्रले चुनावी माहोललाई अलि भिन्न तरिकाले तताउन खोजेको देखिन्छ । चुनावपछि एकीकृत कम्युनिस्ट पार्टीको निर्माण र रसुवागढीकाठमाडौंपोखरालुम्बिनी विद्युतीय रेल चलाउने कुरा रणनीतिक आकर्षणका रूपमा आएका छन् । नेपालका कम्युनिस्ट पार्टीहरूमा एउटा विचित्रको लगाव छ, एकीकृत भन्ने । एमालेको ए अझै पनि एकीकृत शब्दको संक्षेप नै हो । अहिले पनि यो पार्टी एकीकृत माक्र्सवादीलेनिनवादी नै छ । २०६५ सालमा तत्कालीन जनमोर्चा नेपाल समाहित भएपछि माओवादी पनि एकीकृत नै भएको थियो । केन्द्र बन्नुअघिसम्म यो एनेकपा भनेरै चिनिन्थ्यो । अब कस्तो एकीकृत बन्ने ? कार्यकर्तामा ऊर्जाहीन रापतापको खेलभन्दा बढी के नै होला र ? बहुदलीय प्रतिस्पर्धामा एउटै कम्युनिस्ट पार्टी सम्भव छैन । कथं बनेछ भने पनि केही महिनामै टुक्रिन्छ ।रसुवागढीकाठमाडौंपोखरालुम्बिनी विद्युतीय रेल धेरैका लागि आकर्षणको विषय हो । संविधान घोषणाप्रति असन्तोष जनाउँदै भारतले लगाएको नाकाबन्दीका सन्दर्भमा यसले बढी चर्चा पाएको छ । गएको साता मात्र चिनियाँ सरकारी टोलीले केरुङकाठमाडौं र काठमाडौंपोखरालुम्बिनी रेल सम्भावनाको एउटा स्थलगत भ्रमण पनि गर्यो र भन्यो, भौगोलिक कठिनाइ भए पनि यो रुटमा रेल चलाउन सम्भव छ । अहिलेको प्रविधि युगमा विकासका असम्भव कुरा केही पनि छैनन् । तर यत्तिकैमा हाम्रा पार्टी र नेताहरूले हल्ला गरेजस्तो सबै ठाउँमा सपनामा पनि रेल दौडेको देख्न सकिने हुन्न । यसको त्यहीअनुसार योजना, प्रविधि र स्रोत पनि जुटाउनुपर्ने हुन्छ । अहिले चिनियाँ टोलीको यो प्रारम्भिक अनुमान मात्र हो, सम्भाव्यता अध्ययन होइन । पाँच दिनको सरकारी भ्रमणमा त्यस्तो अध्ययन गरिसकिने कुरा पनि होइन । एमाले माओवादीले भनेजस्तो पाँच वर्षमा रेल गुडाउने कुरा त छाडौं, गम्भीर ढंगले प्रारम्भिक परियोजनाको प्रारूपसहित सम्भाव्यता अध्ययन मात्र पूरा गर्नसके धेरै हुन्छ । एमालेमाओवादी घोषणापत्रले यसपटक फेरि भारतसँग भएको १९५० लगायत असमान सन्धिहरूको खारेजीको कुरा उठाएको छ । तिनलाई समयानुकूल प्रतिस्थापन गर्ने भनिएको छ । सन् १९५० को सन्धि त अहिले नेपालभारत प्रबुद्ध समूहले समीक्षा गरिरहेकै छ । त्यसको काम जारी छ । अरु असमान सन्धि कुन कुन हुन्, स्पष्ट छैन ? विगतमा कम्युनिस्टहरूले सगोलमा १९५० को सन्धि, गोर्खा भर्ती, कोसीगण्डक सम्झौता खारेजीको नारा दिन्थे तर सत्ता सयरमा लागेपछि यी कुरा हराए । अहिले फेरि त्यसको चर्चा छाएको छ । यो पुराना प्रचारबाजीको पुनरावृत्ति मात्र हो वा केही अर्थ पनि छ, बुझिन्न ।द्विपक्षीय सन्धि, सम्झौता मात्र होइन, विकास निर्माणका धेरै परियोजना पनि हाम्रो सन्दर्भमा कच्चा कूटनीतिको सिकार बन्दै आएका छन् । २०५१ सालको मध्यावधि चुनावका बेला एमालेले अरुण परियोजनाका सन्दर्भमा गरेको कच्चा कूटनीति एउटा दृष्टान्त हो । एमालेमाओवादी गठबन्धन राजनीति भावनाको तरंगमा मात्र दौडिन थाल्यो भने विकासका काम अरु पछि पर्ने सम्भावना बढ्छ । तसर्थ घोषणापत्रका कुरा कागजी नारा हुन् भन्दाभन्दै पनि त्यसले वातावरण संवेदनशील बनाउन सक्छ र अपेक्षित लक्ष्य हासिल गर्न कठिन हुन्छ । सरकोकार राख्नेहरूले यस्तै कुरालाई बढाइचढाइ गरेर हेर्ने गर्छन् ।यो चुनावपछि मुलुकको राजनीतिक दिशा कस्तो होला, केही आकलन गर्न सकिन्छ । स्थानीय चुनावको परिणामलाई मात्र हेर्ने हो भने एमालेमाओवादी गठबन्धनले प्रदेश२ बाहेक सबै प्रदेश र केन्द्रमा बहुमत प्राप्त गर्ने प्रस्ट देखिन्छ । तर परिणाम त्यसैमा सीमित हुन्छ भन्न सकिन्न । गठबन्धनका नेताले गरेको निर्वाचन क्षेत्र भागबन्डामा भित्रकै मानिस सहमत छैनन् । त्यसमाथि, कतिपय ठाउँमा पार्टीका नियमित मतदाताले पनि असन्तोष व्यक्त गरेका दृष्टान्त सार्वजनिक रूपमै आएका छन् । यसले चुनावपूर्वका अनुमानलाई बदल्न सक्छ । मतदातामा कम्युनिस्टकरणको भय पनि छ । यसले परिणाममा प्रभाव नपार्ला भन्न सकिन्न । परिणाम जे जस्तो भए पनि र जसका पक्षमा गए पनि चुनावले मतदाताको रोजाइ बलियो होस् भन्ने मेरो अपेक्षा हो । आसे र आश्रित मतदाताको जत्था बढाएर चुनावपछि न सरकार बलियो हुन्छ न नेतृत्व नै । हामीसँग औषधोपचारका लागि घरिघरि विदेश दौडिरहन परे पनि बलिया नेताको कमी छैन । हाम्रो चुनावी रस्साकसीको मुख्य विशेषता भनेकै जसले सबैभन्दा बढी मतदातालाई आफूसँग आश्रित बनाउन सक्छ, उसैको विजय सुनिश्चित हुने हो । यी घोषणापत्रले पनि मतदातालाई राष्ट्रिय यथार्थता र अवस्थाको प्रस्ट जानकारी दिन चाहेका छैनन् । तसर्थ घोषणापत्रहरूको प्रयोजन निरर्थक नभए पनि अत्यन्तै न्यून र सीमित छ भन्न सकिन्छ ।"
खर्चको स्रोत के हो ?,"निर्वाचन आयोगले तोकेको उम्मेदवारको चुनाव खर्च देखेरै आफ्नो त आङै सिरिंग भयो, कति धेरै खर्च गर्न दिएको हो, त्यतिका पैसा कहाँबाट ल्याउने होला, किन खर्च गर्नुपरेको होला भनेर । म भए त भोट दिए दिऊन् नदिए नदिऊन्, त्यति पैसा खर्च गर्ने थिइनँ । पच्चीस लाखले त जिन्दगीभर पालिन सकिन्छ । भूकम्पपीडितका क्षेत्रमा भए ५, ७ वटा घर बन्छन् । के त्यो पैसा लगानी गरेर आम्दानी बढाउन, विकास गर्न सकिन्न ? अझ एउटा उम्मेदवारले करोड, ५ करोडसम्म खर्च गर्ने रे ? एक महिनाभित्र त्यतिका धनराशि स्वाहा पारेर कंगाल बन्ने हो कि जितेपछि राज्यबाट अनेक गरी असुलउपर गर्ने हो ? त्यसो गरे पनि जित्ने त एउटा हुन्छ, हार्नेको जान्छ । होइन भने उम्मेदवारहरूको पैसा बढी भएकै मान्नुपर्छ । नेपाल गरिब भए पनि नेता बन्ने जनता धनी भएछन् भन्ने बुझिन्छ । निर्वाचन सम्पन्न गर्न निर्वाचन आयोगले राज्य कोषबाट अर्बौं रुपैयाँ खर्च गरिरहेको छ । उम्मेदवारहरूले सीमाभित्र र बाहिर गर्ने खर्च जोड्ने हो भने खर्ब पुग्न सक्छ । दलहरूले जनतालाई उत्साहित गर्न घोषणापत्रहरूमा प्रतिस्पर्धात्मक ढंगले ठूलाठूला योजना ल्याएका छन् । जनताको आय र समृद्धिका लागि खरबौंको बजेट प्रस्ताव गरेका छन् । आँट मात्र गरेर हँुदैन, सम्भावना पनि हुनुपर्छ । कहाँ छ त्यत्रो ढुकुटी ? आफ्नो आम्दानी छैन, विदेशीहरूसँग मागेकाले पुग्दैन । निर्वाचनसँगै धेरै तलबभत्ता खानेहरूको संख्या ह्वात्त बढ्दै छ देशमा । त्यसकारण पैसा बचाऔं चुनाव भन्दैमा अन्धाधुन्ध पैसाको खोलो नबगाऔँ त्यो पैसा गरिब जनताका हितमा उत्पादन र विकास निर्माणमा लगाऔं खर्च गरेर चुनावमा होम्मिने र विकृति बढाउने काम नगरौं ! खर्च कम हुने उपाय अपनाऔं । आफूलाई मन परेको उम्मेदवारलाई मतदाताले अवश्य भोट दिनेछन् । डा टीपी बराकोटीकौशलटार, भक्तपुर"
पर्यटन प्रवद्र्धनमा ध्यान जाओस्,"प्रकृतिले सम्पन्न नेपालमा पर्यटन प्रवद्र्धनजस्तो अति आवश्यक कामका विषयमा कुनै पनि दलले चुनावी घोषणापत्रमा प्राथमिकतासाथ उल्लेख नगरेको देख्दा साहै्र नमज्जा लाग्यो । हामीसँग धेरै प्राकृतिक सम्पत्ति छन् । केही वर्षअगाडिको मरुभूमि, अहिलेको यूएई आज विकसित राष्ट्रको सूचीमा अगाडि बढिरहेको छ । पर्यटनलाई मुख्य आम्दानीको स्रोत मान्ने कतिपय मुलुकमा सरकारले नै तारे होटल र पर्यटन प्रवद्र्धनसम्बन्धी संरचनामा लगानी गर्छ । हाम्रो नेपालमा धनीहरूले पाँचतारे होटलमा लगानी गर्छन् र उनीहरू नै झन् धनी हुन्छन् । नेपालमा पनि सरकारको लगानीमा पर्यटकीय ठाउँमा होटल, पार्क इत्यादि खोल्नसके बीएचएम, टुर एन्ड ट्राभल पढेका ९० प्रतिशत विद्यार्थी नेपालमा स्कोप छैन भन्दै बाहिर जानु पर्दैनथ्यो । पर्यटन प्रवद्र्धनले एकातिर युवाका लागि देशमै रोजगारी सिर्जना गर्छ, अर्कोतर्फ देशको आम्दानीको स्रोत पनि वृद्धि हुन्छ । त्यसैले यसमा सरकारको ध्यानाकर्षण हुन जरुरी छ । आकाश घिमिरेभरतपुर१०, चितवन"
भारु सटहीको समस्या,"कात्तिक २३ गते कान्तिपुर दैनिकको प्रथम पृष्ठमा साटिएन भारु शीर्षक समाचार पढेपछि नेपाल सरकार तथा नेपाल राष्ट्र बैंकसमेतको ध्यानाकर्षण गराउन खोजेको छु । खुला सिमाना भएको र छिमेकी मित्रराष्ट्र भारतले आजभन्दा ठीक एक वर्ष पहिले अचानक भारु ५०० र १००० का नोटको अवमूल्यन गर्यो, जुन भारत सरकारको अधिकारभित्र पर्छ । तर आफ्नो अधिकार प्रयोग गर्दा छिमेकीको अधिकार हनन गर्न मिल्छ र ? भारतले नै हरेक नेपालीले भारु २५ हजारसम्म राख्न र चलनचल्ती गर्न पाउने प्रावधान राख्यो । तर नोटबन्दी गरेको एक वर्ष बितिसक्दा पनि आजसम्म कुनै निकास दिएको छैन । केही पहिले भारत र नेपालबीच वार्ता हुँदा भारु ४५०० मात्र सटही गर्न सकिनेजस्तो गैरजिम्मेवारीपूर्ण तथा हेपाहा प्रस्ताव राख्दा पनि हाम्रो सरकारले केही भन्न नसक्नु न्यायपूर्ण हो ? के नेपालीसँग भएका भारु नोटलाई खोटा नोट बनाउन मिल्छ ? वैधानिक किसिमले नेपालमा राखिएका नोट साट्न पाइनुपर्ने होइन र ? यथाशीघ्र नियमानुसार नोट सटही हुने व्यवस्था गर्ने दायित्व सरकारले लिनुपर्ने होइन र ? गंगाराज अर्यालपाणिनी८, अर्घाखाँची"
मतदाता शिक्षाको चुनौती,"प्रतिनिधिसभा तथा प्रदेशसभा सदस्यको निर्वाचन नजिकिँदै छ । निर्वाचन आयोग मतपत्र छाप्ने, मतदान केन्द्रसम्म निर्वाचन सामग्री ढुवानी गर्नेलगायत काममा व्यस्त छ । राजनीतिक दल र उम्मेदवारहरू चुनावी प्रचारप्रसारका लागि जनताको घरआँगन चहार्दै छन्, सामाजिक सञ्जाल र अनलाइन मिडियामा चुनावी प्रचारप्रसार उत्तिकै तीव्र गतिमा भइरहेको छ । निर्वाचन आयोगले केही ठाउँमा नमुना मतदान कार्यक्रम पनि सञ्चालन गरेकै छ । गाउँगाउँमा मतदाता शिक्षा कार्यक्रमका लागि स्वयंसेवक पनि उत्तिकै खटिएका छन् । समय अत्यन्तै कम छ । खटिएका स्वयंसेवकले मात्र कत्तिको प्रभावकारी रूपमा मतदान गर्न सिकाउँछन्, यो पनि विचारणीय छ । भर्खरै सकिएको स्थानीय तह निर्वाचनका क्रममा कतिपय ठाउँमा मतदाता शिक्षाका लागि खटिएका स्वयंसेवकले सार्वजानिक स्थलमा पोस्टर टाँसेर झारा टारेका घटना पनि ताजै छन् ।राष्ट्रपति चयनको मतदानमा जान्नेबुझ्ने कहलिएका व्यवस्थापिका संसद्का सदस्यहरूले नै मत बदर गरेको दृष्टान्त रहेको अवस्थामा सबै मतदाताले सही तरिकाले मतदान गर्लान् भने ढुक्क हुने अवस्था छैन । अझ अहिले त प्रदेशसभा सदस्य र प्रतिनिधिसभा सदस्यहरूको निर्वाचन एकै पटक हुँदै छ । प्रतिनिधिसभा प्रत्यक्ष, प्रदेशसभा प्रत्यक्ष र समानुपातिक निर्वाचन प्रणाली (प्रतिनिधिसभा, प्रदेशसभा) मा गरी तीन थरी मतपत्रमा चार चिह्नमा मत दिनुपर्ने व्यवस्था निर्वाचन आयोगले गरेको छ । यस्तो अवस्थामा पटक पटक मतदान गरिसकेका जानेबुझेकाहरू नै अलमलिन सक्छन् । मतदान गर्ने भन्नेबित्तिकै बुढीऔंलो चोप्न हतार गर्ने वृद्धवृद्धा र पहिलोपटक मतदान गर्न गइरहेकाहरूलाई व्यापक रूपमा सिकाउनुपर्ने देखिन्छ । निर्वाचन आयोग, मतदाता शिक्षामा खटिएका स्वयंसेवक, राजनीतिक दल, उम्मेदवार र कार्यकर्ता, स्थानीय विद्यालयका शिक्षक, कर्मचारी, बुद्धिजीवीले समयमै आआफ्नो क्षेत्रबाट मतदाता शिक्षा कार्यक्रमलाई विशेष जोड दिई अमूल्य मत बदर हुनबाट जोगाऔं । खेमराज पाण्डेसिरानचोक ७, गोरखा"
काँठमा चुनावी रौनक,"उपत्यकाको सन्दर्भमा निर्वाचन कुनै ठाउँलाई लाग्छ भने त्यो काँठलाई नै लाग्ने हो । सहरको अस्तव्यस्त बस्ती र समाजमा चुनावको त्यति चर्चा प्रचार गरिँदैन, जति काँठले मन फुकाएर गरिन्छ । उपत्यकालाई काँठले चारैतिरबाट चक्रजस्तै बनाएर घेरेको सबैलाई अवगत पनि छ । उपत्यकाको उत्तरी क्षेत्र गागलफेदी, सुन्दरीजल, बूढानीलकण्ठदेखि दक्षिणमा मच्छेगाउँ चोभार, चापागाउँ र पश्चिममा जितपुरफेदी, रामकोट, वाँडभञ्ज्याङ, थानकोटदेखि पूर्वमा भक्तपुर चाँगु साँखुको सेरोफेरोभित्र बसेको काँठमा चुनाव बेजोडले लाग्छ । कार्यकर्ता कुनै पनि दलका किन नहुन् आफूले मत दिने दलको झन्डा महिना दिन अघिदेखि घरमा ल्याएर फर्फराएर राख्न यो काँठले राम्ररी जानेको छ । यही सेरोफेरोमा बस्ने ठूलो युवापंक्तिले निर्वाचन आयोगले मतदाता शिक्षा अभियान चलाउनुभन्दा अगाडि नै आफ्नो सर्कललाई मतदान गर्ने विधिबारे पोख्त र चनाखो पारिसकेको हुन्छ । आफैं अन्न उपार्जन गर्दै दु:खजिलोसाथ उपलब्ध पिउने पानी, ताजा तरकारी, दहीदूधमा रमाउँदै काँठ एक हदसम्म सर्वसम्पन्न भएर बसेको छ तर त्यहाँ यावत् समस्या नभएका पनि कहाँ हुन् र ? ०५१ सालमा मनमोहन अधिकारी प्रधानमन्त्री भएपछि आफ्नो गाउँ आफंै बनाऔँ को बजेटले गावैंपिच्छे खनिएका र बनाइएका सडकमा ग्राभेलिङ तथा कालोपत्रे वा ढलान ज्यादै जरुरत देखिन्छ । भूकम्पले ध्वस्त घर पुनर्निर्माणको तीव्र पर्खाइमा छन् । पहिरो र कटानको उस्तै मार छ । आकासे खेतीलाई सिंचाइको खाँचो उत्तिकै छ । वागमती, विष्णुमती मनहरा, हनुमन्तेजस्ता बर्खे खोलामा पुल चाहिएको छ तर काठका आम जनता भने वाम गठबन्धन र कांग्रेसी गठबन्धनका घोषणपत्रबमोजिम काम गराएरै छाड्न चुनावको दिन व्यग्रतापूर्वक प्रतीक्षा गरिरहेका छन् । श्यामसुन्दर कुइँकेलहाँडीगाउँ, काठमाडौं"
डा केसीले जितेको दिन,"डा गोविन्द केसी नेपालको स्वास्थ्य क्षेत्र सुधारका लागि अथक संघर्षशील र जनप्रेमी योद्धाका रूपमा परिचित नाम हो । स्वास्थ्यक्षेत्रको विकृति हटाउन उनले गरेका प्रयास स्तुत्य छन् । १३ पटकसम्मको अनशनपछि बाध्य भएर सरकारले संसद्को अन्तिम बैठकसम्म गरेको चिकित्सा शिक्षा विधेयक पास गर्ने प्रयास एमाले र माओवादीको अवरोधका कारण सफल भएन । तर डा केसीको गति रोकिएन र निरन्तरको दबाबपछि सरकारले अध्यादेशमार्फत उनका माग सम्बोधन गरेको छ । केही दिनको अलमलपछि राष्ट्रपतिबाट अध्यादेश शुक्रबार अनुमोदन भएको छ । यस दिनलाई डा केसीको जितको दिन मान्न सकिन्छ । यसको कार्यान्वयनपछि स्वास्थ्य क्षेत्रमा आमूल परिवर्तन हुन सक्छ, सार्वजनिक र सरकारि मेडिकल कलेजमा ७५ प्रतिशत छात्रवृत्तिको व्यवस्था हुनेछ भने उपत्यकामा १० वर्षसम्म नयाँ मेडिकल कलेज खुल्नेछैनन् । तोकिएभन्दा बढी शुल्क लिए सम्बन्धन खारेज हुन सक्नेछ ।अध्यादेश जारी हुनु अत्यन्त सकारात्मक भए पनि यो नयाँ संसद्ले बैठक बसेको ६० दिनभित्र पास गर्नुपर्ने हुन्छ । अन्यथा स्वत: खारेज हुने संवैधानिक व्यवस्था छ । यसले गर्दा केही संशय रहे पनि तत्काललाई डा केसीको लामो संघर्ष सफल भएको छ । आशा गरौं फेरि चलखेल हुनेछैन र डा केसीले फेरि अनशन बस्नुपर्नेछैन । शिवप्रसाद घिमिरे नेपाल वेदविद्याश्रम, वनकाली गौशाला, काठमाडौं"
घोषणापत्रका भ्रम र यथार्थ,"शनिबार विचारविविधा पृष्ठमा प्रकाशित जनकराज सापकोटाको घोषणापत्रमा स्वप्निल संसार पढेपछि नेपालका राजनीतिक दलहरूको घोषणापत्रका बारेमा केही कुरा नथपिरहन सकिएन । हाल चुनावी मैदानमा उत्रिएका प्रत्येक दलका घोषणापत्र आहा भन्ने स्तरकै छन् । भाषाशैली, प्रस्तुति र क्रमांकगत पृथक्ता रहे पनि प्राय: दलका घोषणापत्रमा उठाइएका मुद्दामा वास्तविक कम र स्वैरकाल्पनिक कुरा बढी छन् । मूलत: वामपन्थी र लोकतान्त्रिक ध्रुवमा ध्रुवीकृत चुनावी माहोलका बीचमा आएको घोषणापत्रमा यदाकदा प्रतिशोधपूर्ण दृष्टिको गन्ध पनि पाइन्छ । नेपालको अर्थतन्त्र र भूराजनीतिक अवस्थाका कारण तत्काल सम्बोधन गर्न नसकिने मुद्दालाई दलहरूले बडो महत्त्वका साथ प्राथमिकता सूचीमा सूचीबद्ध गरेका छन् । चुनावमा विजयी भएर आएका दलहरूका विगतका क्रियाकलापलाई दृष्टिगत गर्दा उनीहरूको कथनी र करणीमा तादात्म्य पाइँदैन । घोषणापत्रमा उल्लेख गरिएकामध्ये झन्डै साठी प्रतिशत कुरा मात्रै कार्यान्वयनको धरातलमा आएको भए पनि देशको कायाकल्पै भइसक्थ्यो । वास्तवमा मतदाताको मन खिचेर आफ्नो पक्षमा मत पार्ने नाममा हतारहतार घोषणापत्र सार्वजनिक गर्नुले सामान्य दलीय औपचारिकताबाहेक निर्वाचनमा त्यसले अन्य खासै तात्त्विक अर्थ राख्दैन । किनकि नेपालमा घोषणापत्रको गम्भीर अध्ययन गरी त्यसको गुणदोष पक्षलाई खुट्याएर विवेकपूर्ण मताधिकार प्रयोग गर्ने स्तरका मतदाता अत्यन्त न्यून छन् । परम्परागत रूपमा कुनै दल विशेषप्रति झुकाव राख्ने प्रतिबद्ध मतदाताको आधिक्य देशमा अझै कायम छ । एकाध अपवादलाई छाड्ने हो भने देशैभरि बाजेले रोपेको दलीय आस्थाको बिरुवामा नाति पुस्ताले आजपर्यन्त पानी हालिरहेकै छन् । बरु विपन्न वर्गका मतदाता प्राय: चलायमान भइरहन्छन् तर घोषणापत्रमा लेखिएका कुराबाट प्रभावित भएर चाहिँ होइन । न्यूनतम आवश्यकता परिपूर्ति हुने क्षणिक प्रलोभनले उनीहरूलाई चुनावका बेला चलायमान बनाइरहन्छ । अलिअलि रकम, रासनपानी तथा सामान्य व्यक्तिगत र घरायसी समस्या समाधान गरिदिने दलले उनीहरूबाट सहजै मत प्राप्त गर्न सक्छन् । आफ्नो राजनीतिक दलमा युवावर्गको आकर्षण बढाउन होटल र रेस्टुरेन्टहरूमा आयोजना गरिने भोजभतेर र मदिरापानको व्यवस्थाले पनि चुनावलाई प्रभावित पारिरहेको दृष्टान्त पनि हाम्रै समाजको वास्तविकता हो । उत्कृष्ट घोषणापत्र भएको दललाई भन्दा पनि जनपरिचालनका माध्यमबाट आर्थिक, सामाजिक र सुविधागत प्रलोभनमा पार्न सक्ने क्षमता भएको दलकै निर्वाचनमा पल्लाभारी हुने विडम्बनाबाट हाम्रो चुनावी प्रक्रिया अझै मुक्त हुन सकेको छैन । कमल कोइरालाभिरकोट१, स्याङ्जा"
विकासमा जागेको आशा,"मंसिरमा हुने निर्वाचनका लागि नेताले बोल्दै आएका मुख्य एजेण्डा विकास हो तर नेताले बोले पनि नबोले पनि जनताले नै विकासका कुरा गर्न थालेका छन् । पुलपुलेसा, सडक विस्तार, हुलाकी राजमार्ग चिनियाँ रेल तथा समाजमा प्रथाको रूपमा विकसित हुँदै गइरहेको विभिन्न समाजिक कुरीति हटाउनका लागि दलका नेतालाई भन्न थालेका छन्, दबाब दिन थालेका छन् । यो सकारात्मक कदम हो । नेताको भरोसामा बसेका जनता यतिखेर नेतासँग हाकाहाकी बोल्दा अब देशमा विकास हुने निश्चित देखिन्छ । अर्को पक्ष भनेको, छिमेकीले नेपाललाई हेर्ने दृष्टिमा फरक हुँदा नेपाल उँभो लाग्न नसकेको हो ।चिनको रेल केरुङकाठमाडौ, काठमाडांैपोखरासम्म पुर्याउने चीनको लक्ष्य हँुदा पनि नेपालका तर्फबाट खासै चासो नदिँदा चिनियाँ प्राविधिक टोली नेपाल आई घचघच्याउन थालेको छ । उता भारतले पनि मोतीहारीरक्सौलअमलेखगन्ज पाइपलाइन तीव्रता दिन भारतीय टोली नेपाल आएका छन् र मंसिरको दोस्रो सातादेखि पाइपको ढुवानी तीव्र गतिमा गर्ने जनाएका छन् । यो अत्यन्त राम्रो पक्ष मानिन्छ । चिनियाँ रेल नेपालको भूमिमा गुड्नु र भारतीय पेट्रोल पाइपलाइनबाट अमलेखगन्जको डिपोमा झर्नु दुवैतर्फबाट नेपाललाई नै फाइदा देखिन्छ । दुई शक्तिशाली राष्ट्रबाट नेपाललाई विकसित राष्ट्रको पंक्तिमा ल्याउन गरेको होडबाजी हामीले सकारात्मक रूपमा लिनुपर्छ । नेपाल सरकारले केवल हित हेर्दै सम्झौता अघि बढाउनु तथा विकासका सन्दर्भहरूमा रुचि देखाउनु मात्र आवश्यक छ । प्रमोद पौडेलवीरगन्ज, पर्सा"
परिवर्तन राजनीतिबाट मात्र सम्भव छ,"एमालेबाट सांसद भइसकेको मान्छे, अहिले किन कांग्रेसमा लाग्नुभयो ?म एमाले पार्टी छोडेर यता आएको भन्ने होइन । म सांसद हुँदाको समय २०७० सालमै सकियो । म त्यो पार्टी (एमाले) को सदस्य नै थिइन । हो, मलाई २०७० सालको निर्वाचनमा नवलपरासीमा शशांक कोइरालासँग चुनाव लड्नुस् भनेर एमालेले प्रस्ताव गरेको हो । तर मैले बीपीका छोरा, कांग्रेसका अहिलेका महामन्त्रीलाई हाँक दिन जानुपर्ने कुनै कारण थिएन । मैले अर्को क्षेत्र दिनुस् भनें, उहाँहरूले दिनुभएन । त्यसपछि म सक्रिय राजनीतिबाट बाहिर रहें । तर एक्सरसाइज भने छोडिनँ । मैले आफैंले नयाँ पार्टी खोल्नेदेखि नयाँ खुलेका पार्टीसँग सम्पर्क गर्नेसम्मका कामहरू गरें । म के निर्णयमा पुगें भने मसँग जति समय बाँकी छ, नयाँ पार्टी खोलेर जाने धैर्य छैन । त्यो अवस्थामा प्रजातन्त्रका लागि लडेको मुलुकको पुरानो पार्टीमै लागेर जाने निर्णयमा पुगें । कांग्रेस मेरा लागि नयाँ होइन । कृष्णप्रसाद भट्टराई, महेन्द्रनारायण निधि र गिरिजाप्रसाद कोइरालासँग बसेर मैले विगतमा काम गरेकै हुँ । मलाई गर्व लाग्छ, यो देशको पहिलो चरणको (२०४८४९ को) उदारीकरणमा मैले योगदान दिने मौका पाएँ । त्यसको प्रतिफल अहिलेसम्म हामीले पाइरहेका छौं । आजको सन्दर्भमा मैले किन कांग्रेस प्रवेश गरें भन्दा त्यसको सिधा जवाफ छ पार्टी सभापति एवं प्रधानमन्त्री शेरबहादुर देउवाले सार्वजनिक रूपमा आग्रह गर्नुभयो । म सधंै प्रस्ट थिएँ कि म अब शोपिस बन्नचाहिं संसदमा जान्न । सांसद हुनेमात्रै चाहना भएको भए २०७० मै हुन सक्थें ।कांग्रेसको समानुपातिक सूचीमा तपाईंको नाम आएपछि आलोचना पनि भयो । जस्तो कि एकजना पूर्वसम्पादक कसमस विश्वकर्माले ट्वीटरमा लेख्नुभयो, मधेसी कोटामा खर्बपति विनोद चौधरी हरे ! यसैका लागि थियो समानुपातिक निर्वाचन ? यसप्रति तपाईंको के भनाइ छ ?त्यो किसिमको टिप्पणी गर्ने उहाँहरूको स्वतन्त्रता हो । समानुपातिक सूचीमा मेरो नाम आएर केही गलत भएजस्तो मलाई लाग्दैन । मलाई भन्नुहुन्छ भने प्रत्यक्ष र समानुपातिक सूचीमा कुनै भेदभाव गर्नुपर्ने आवश्यकता छैन । भारतमा मनमोहनसिंह प्रधानमन्त्री हुँदा १० वर्ष नै राज्यसभा सदस्य भए । अहिलेको तेस्रो शक्तिशाली मन्त्री अरुण जेट्ली पनि राज्यसभा सदस्य नै छन् । त्यसैले यस्ता टिप्पणीमा धेरै समय खर्च गर्ने आवश्यकता छैन । मैले त पढेको पनि थिइनँ । मेरो टिमले पनि यस्ता चिज मलाई देखाउँदैन । तपाईंले कुनै बेला थाइल्यान्डमा थाक्सिन सिनावात्रा प्रधानमन्त्री हुन सक्छन् भने म पनि हुन सक्छु भन्नुभएको थियो । अहिलेको सक्रिय राजनीति त्यही महत्त्वाकांक्षाबाट प्रेरित हो ?मेरा कुनै त्यस्ता पूर्वसर्त छैनन् । म मेरो एजेन्डाको लबी गर्न आएको हुँ । मलाई विश्वास छ, राजनीतिक दलको प्लेटफर्ममा उभिएर ती एजेन्डालाई अगाडि बढाउन सक्छु । त्यसका लागि कुन भूमिकामा हुनुपर्छ भन्ने कुरा समय र पार्टीले निर्धारण गर्नेछ । तर यति भनिरहँदा मैले कुनै दिन यो देशको प्रधानमन्त्री हुन्न भन्छु भने म झूटो बोलिरहेको हुनेछु । तर, त्यसको अर्थ मेरो कांग्रेस प्रवेश गर्नुको आजको मिसन र उद्देश्य त्यही हो भन्ने होइन । तपाईंले आफ्नो आत्मकथामा ज्ञानेन्द्र जसरी व्यापारमा सफल भए, त्यसरी नै राजनीतिमा सफल हुन सक्छन् भन्नुभएको थियो । त्यसपछि तपाईंले मोडल मानेकाहरूमा नरेन्द्र मोदी, ली क्वान यू, महाथिर मोहम्मदहरू देखिन्छन् । उनीहरू एक हिसाबले सफल त छन्, तर सँगै अधिनायकवादी शैलीका छन् । तपाईंका रोल मोडल यिनै हुन् त ?हो । मेरा रोल मोडल यिनीहरू हुन् । उनीहरू सबै लोकतान्त्रिक हुन् । लोकतन्त्र भनेको भीडतन्त्र, हाटहुट, लाटलुटतन्त्र, अस्तव्यस्तता सिर्जना गर्ने तर म देशको सबभन्दा ठूलो लोकतान्त्रिक व्यक्ति हुँ भन्ने होइन । बेलायत जहाँ लिखित संविधान छैन, त्यहाँ पनि अनुशासन छ । त्यहाँ पनि विधिको शासन छ । म एउटा अनुशासित र तोकिएको पारदर्शितामा काम गर्ने, हाइरार्कीमा विश्वास राख्ने मान्छे हुँ । त्यसैले मैले यो संस्था (सीजी कम्पनी) बनाएको हँु । राष्ट्र पनि त्यसरी नै चल्नुपर्छ भन्ने मेरो मान्यता हो । त्यो चलाउने क्रममा यदि जनताको कल्याणका लागि सर्वसाधारणलाई नेताले वाचा गरेको चिज दिन ऊ बढी डिटरमिन्ड छ भने त्यसलाई नरुचाउने मान्छेले डिक्टेटर भन्लान्, अथोरिटेरिएन पनि भन्लान् तर, आज मलेसियामा मान्छेहरू महाथिरलाई खोजिरहेका छन् । महाथिरले छोडेपछि त्यहाँको अर्थतन्त्र तल गयो । भारतीय उपमहाद्वीपमा मोदी एकाएक कहाँबाट आए, कसैलाई थाहा छैन । उनी गुजरातमा गरेको कामका आधारमा अगाडि आएका हुन् । मेरो विचारमा सुशासन कसरी राख्ने भन्ने यी एकदमै राम्रा उदाहरण हुन् । मलाई यसमा विश्वास छ र म उनीहरूलाई गैरलोकतान्त्रिक हुन भन्दिनँ ।तपाईंले सूर्यबहादुर थापादेखि गिरिजाप्रसाद कोइरालासम्म थुप्रै राजनीतिज्ञसँग सामीप्यको कुरा पनि आत्मकथामा उल्लेख गर्नुभएको छ । राजदरबारसँग पनि तपार्इंको सम्पर्क थियो । तपार्इंको व्यापार मौलाउनमा राजनीतिक शक्तिहरूसँगको संगतले पनि काम गरेको हो भन्ने गरिन्छ । कुनै टिप्पणी ?हेर्नुस्, आजको दिनमा व्यापार भनेको के हो भने अहिले म नेपाली कांग्रेसको राजनीतिमा सक्रिय रूपमा प्रवेश गरेको सन्दर्भमा पनि सीजीका अध्यक्ष, प्रबन्धक, महाप्रबन्धकहरूले एमाले, माओवादी, कांग्रेस, राप्रपा सबैसँग त्यत्तिकै नजिकको सम्बन्ध राखेर हिंड्नुपर्छ । मैले हिजोको दिनमा त्यही गरें । आफ्नो संस्थाको प्रमुखको हैसियतमा मैले सबै राजनीतिक दलसँग राम्रो सम्बन्ध राखें वा राख्ने प्रयास गरें । मैले उद्यमीको आँखामा अर्थतन्त्र भन्ने किताब सार्वजनिक गर्दा सबै दलका मुख्य नेता उपस्थित थिए । नौजना पूर्व र वर्तमान अर्थमन्त्री थिए । कुनै पनि व्यवसायीको धर्म हो कि, सरकारमा रहेका मान्छेहरूसँग नजिकमा बसेर काम गर्नु । त्यसको अर्थ यो होइन कि त्यहाँ अनैतिक सामीप्य हुनुपर्छ । तपाईं सही काम गर्नुहुन्छ भने गलत साझेदारीको आवश्यकता नै छैन । हामी मूलत: पारदर्शी कर्पोरेट बनाउनुपर्छ भनेर लागेका मान्छे हौं । हामीलाई सबैको सहयोग आवश्यक थियो । त्यसमध्ये कति भयोभएन, लेखाजोखा गर्ने ठाउँ बाँकी नै छ होला ।तपाईं फोब्र्स सूचीमा रहेको एक मात्र नेपाली अर्बपति हुनुहुन्छ । यस्तो सफलता कसरी हासिल हुँदोरहेछ ?सबभन्दा पहिला त सपना देख्न सक्नुपर्यो । गर्न सक्छु भन्ने हुनुपर्यो । नियमित प्रयास गर्नुभयो भने असम्भव कुरा पनि सम्भव हुन्छ । म केमा विश्वास गर्छु भने यो संसारमा केही विशेष र पृथक् काम गर्नेहरू सबै सपना देख्नेहरू हुन् । दोस्रो कुरा, आफ्नो लक्ष्यप्रति प्रतिबद्ध हुनुपर्छ । कुनै पनि चिजले त्यसलाई यताउति गर्न नसकोस् । तेस्रो कुरा, तपार्इंमा कुनै पनि किसिमको हीनताबोध हुनु भएन । म त सानो देशबाट आएको, बेहाल छ, विभिन्न किसिमका अवरोध छन् भनेर सोच्नु भएन । हरेक समस्याका समाधान छन् । मैले किताबमा पनि लेखेको छु कि मैले आँटेको कुरामा कसैले तगारो लगाउँछ भने हटाउने प्रयास गर्छु, हैन भने नाघेर जान्छु । निहित स्वार्थका लागि मेरो यात्रा रोक्ने कसैलाई अधिकार छैन । यदि मेरो बाटो र लक्ष्य नै ठीक छैन भने त प्रकृतिले नै मलाई त्यहाँ पुग्न दिँदैन । आजसम्म कुन व्यवसाय वा कर्पोरेट हाउस चिट गरेर सफल भएको छ ? कोही केही समयका लागि आउलान्, तर दिगो हँुदैन । विश्वको कर्पोरेट इतिहास हेर्ने हो भने आफूले गरेको कामप्रति प्रतिबद्ध र पारदर्शी हुनुभयो भने मात्रै अन्य सरोकारवालाको विश्वास जितेर अगाडि बढ्न सक्नुहुन्छ । तपार्इंले चाउचाउको प्लान्ट भर्खरै युरोपमा पनि खोल्नुभयो । तपाईंको विदेशव्यापार अन्य क्षेत्रमा पनि रहेको देखिन्छ । आफ्नै प्राथमिकताचाहिं कुन क्षेत्रमा हो ?अन्तर्राष्ट्रियस्तरमा वाईवाई हो । योसँग जोडिएका व्यवसाय छन् । अहिले वाईवाई सिटी भन्ने छ । भारतमा धेरै ठाउँमा खुलेको छ । मध्यपूर्वमा पनि खुलेको छ । मेरो सपना भनेको नेपाली ब्रान्ड विदेशमा सबैले चिन्नुपर्छ भन्ने हो । म त्यसमा अगाडि बढिरहेको छु । सर्वियाको प्लान्टले युरोपमा आपूर्ति गर्छ । बंगलादेश र इजिप्टमा पनि खोल्दै छौं । दोस्रो भनेको होटल हो । आफ्नै र साझेदारीको ब्रान्डमा होटल विस्तार गर्दै जाने हो । सिमेन्टजस्ता कम्पनी पनि छन् । हामी ताज होटलको सबभन्दा ठूलो साझेदार हांै । विशेष आर्थिक क्षेत्र हाम्रो विशेषताको विषय हो । रियल इस्टेट हाम्रो अर्को प्राथमिकता हो । यिनै हुन् । नेपालमा हामी १६ क्षेत्रमा छौं । नेपालको कानुनले विदेशमा लगानी गर्न निषेध गरेको छ । तपार्इंले चाहिं कसरी छुट पाउनुभयो ?यसबारे किताबमै पूरा कुरा लेख्या छु । गैरआवासीय नेपाली (एनआरएन) वा अस्थायी बासिन्दाका रूपमा (लगानी गरेको) हो । जुन बेला एनआरएनको कानुन थिएन, त्यतिबेला पनि अस्थायी बासिन्दाको परिभाषाका मानिसलाई कहीं अप्ठेरो थिएन । त्यहीअनुसार म पनि अस्थायी बासिन्दा नै हुन पुगें त्यो बेला । अहिले पनि म हप्तादस दिनभन्दा बढी यहाँ बिताउन सक्दिनँ । अहिले त मेरा दुईजना छोरा गैरआवासीय नेपाली छन् । उनीहरूले गरिरहेका छन् । तर मेरो प्रश्न छ गैरआवासीयको ट्याग लगाउनेबित्तिकै तपाईंले यहाँ पनि, त्यहाँ पनि जे पनि गर्न पाउनुपर्छ भन्ने कुराको कुनै जस्टिफिकेसन छ ? आज नेपाली कम्पनीले कर तिरेको, यहाँ कमाएको रकम बाहिर लगानी गर्न पाइँदैन भन्ने कुराको कुनै जस्टिफिकेसन छ ? यी सबै मानसिक समस्या हुन्, कानुनी समस्या होइन । कानुनी कुरा गर्नुहुन्छ भने हामीले गरेका सबै काम शतप्रतिशत कानुनी छन् । यदि तपाईं सैद्धान्तिक कुरा गर्नुहुन्छ भने त्यो प्रकारको व्यवस्था रहनु नै दुर्भाग्यपूर्ण हो । डा रामशरण महत एकजना मात्रै व्यक्ति हुनुहुन्छ, जसले यो विषय उठाउनुभएको छ । राष्ट्र बैंकका मौद्रिक नीतिमा यो कुरा धेरै पटक आइसक्यो । विनोदजी, तपार्इंको नबिल बैंकमा रहेको लगानी एनबी इन्टरनेसनल भन्ने विदेशी कम्पनीमार्फत छ, जसको लाभांश तपाईंलाई नै आउँछ होला । त्यो प्रतिफललाई कसरी व्यवस्थापन गर्नुभएको छ ? सँगै एनआरएनबाट लगानी गर्ने छिद्र छ भनेर तपाईंले नै भन्नुभयो । अब संसदमा गएपछि विदेशमा लगानी गर्न पाउने ऐन ल्याउने प्रयास पनि गर्नुहोला, जसलाई कन्फ्लिक्ट अफ इन्ट्रेस्ट का रुपमा किन नहेर्ने ?एनबी इन्टरनेसनल यस्तो कम्पनी हो, जसमा हाम्रो विदेशी निकाय (आम्र्स) साझेदार छ । त्यसमा राष्ट्र बैंकदेखि अन्य धेरै निकायले दुई दशकसम्म सोधीखोजी गरिसकेका हुन् । साझेदारका रुपमा उनीहरूले पाउने आफ्नो पैसा हो र आफ्नो प्राथमिकताअनुसार लगानी गर्छन् । म अब सांसद भएँ भन्दैमा बीसौं वर्षदेखि उद्योगवाणिज्य महासंघ, उद्योग परिसंघको अध्यक्ष, साधारण नागरिक उद्यमीका रुपमा उठाउँदै आएको विषय संसदमा उल्टो घुमाउनुपर्छ भन्ने हुँदैन । किनभने म हिजो पनि त्यसमा (विदेशमा लगानी खुला गर्नुपर्ने) लागेको थिएँ र आज पनि लाग्छु । त्यसमा आफ्नो हितअनुसार काम गराउन खोज्छु कि भन्नुहुन्छ भने संसदमा त्यो सम्भवै छैन । अर्बपतिको सूचीमा परे पनि तपाईं नेपालमा सबभन्दा धेरै कर तिर्नेमा पर्नुहुन्न । यत्रो पैसावाल मान्छे, किन सबभन्दा ठूलो करदाता नभएको भनेर आलोचना पनि हुने गरेको छ, के भन्नुहुन्छ ? मलाई लाग्छ, यदि हाम्रा सबै संस्थाको योगदान जोड्ने हो भने हामी सबैभन्दा ठूलो करदाता हौं । एउटा कम्पनीका हिसाबले नबिल बैंक दोस्रो वा तेस्रो धेरै कर बुझाउने कम्पनी हो । विदेशका धेरै अर्बपतिले फाउन्डेसन वा ट्रस्ट बनाएर कल्याणकारी कार्य गर्ने गरेका छन् । तपाईंको कुनै योजना छ ?ममा यो सोचाइ छ । अहिले पनि हामी यहाँ धेरै नै सम्मान पाएको फाउन्डेसन चलाइरहेका छांै । हामीले भूकम्पको बेलामा निकै काम गर्यौं । तपाईं कमाइको कति प्रतिशत रकम यी काममा लगाउनुहुन्छ त ?त्यो प्रतिशतमै त हामी राख्दैनौं । फाउन्डेसन पनि व्यावसायिक रूपमा चलाउने टिम छ । परियोजनाहरू छन् । सामाजिक उद्यमशीलता हाम्रो एउटा ठूलो परियोजना हो । हामीले मोडल भिलेज बनाइरहेका छौं पाँचखालमा । भूकम्पको बेला बनाइएका अस्थायी घरटहरालाई अब स्थायी बनाउनुपर्नेछ । जति रकम आवश्यक पर्छ, हामी गर्छौं । फाउन्डेसनको विस्तारमा पैसा बाधक बन्नेछैन । फेरि पैसा दिँदैमा प्रभावकारी हुने भए कत्राकत्रा यूएनडीपीदेखि यूएसएआईडीसम्मले यहाँ अर्बौं डलर खन्याइसके, तर कहाँके परिवर्तन आएको छ त ? त्यसैले काम गर्न सक्ने प्रभावकारी प्रणाली बनाउन जरुरी छ । हामी आफ्नो फाउन्डेसनलाई दस गुणा विस्तार गर्न चाहन्छौं । अहिलेको दुनियाँमा समाजलाई दिने भन्ने कुरा दानसँग मात्रै जोडिँदैन, यो त सरोकारवालासँग जोडिइराख्न पनि कर्पोरेटहरूलाई आवश्यक छ ।"
बढ्दो हिंसा र मानसिक स्वास्थ्य,"शान्ति र अहिंसाको मार्गनिर्देशक भएका कारण बुद्ध, गान्धी, मन्डेला, मार्टिन लुथर किङ, मदर टेरेसा विश्वभरि नै पूजित छन्, वन्दित छन् । तर पनि किन हिंसा बढिरहेछ हाम्रो समाजमा ? किन सर्वस्वीकार्य शान्ति र अहिंसा कायम रहन सकेको छैन यो विश्वमा ? विश्वका सबै देशका इतिहा रक्तरञ्जित नै छन्, सिमाना छुट्याइएका छन्, घरहरू टुक्रिएका छन्, जाति र धर्मका नाममा लडाइँ जारी नै छन् । जब कि अहिंसा परमो धर्म: भनेर विश्वका प्राय: सबै धर्मले लिपिबद्ध गरेका छन् । धेरै टाढा जानै पर्दैन, एकदुई महिनायताका छापामा छाएका समाचार अध्ययन गरे पुग्छ । हाम्रै मुलुकभित्र कहीँ बम पड्क्यो, कहीँ हत्या त कतै अपहरणका घटना भए । एक युवतीले हिरासतमै आत्महत्या गरिन्, अस्पताल तोडफोडका घटना भए । विश्व परिवेशमा पनि, सिरियामा तनाव कायमै छ, मध्यपूर्वको इजरायलप्यालेस्टाइनको समस्या वर्षांैदेखि हामी सुन्दै आइरहेछौं, युरोपेली तथा अमेरिकी देशहरूमा एउटा युवकको उत्तेजनाले अनेक जनता मृत्युका सिकार हुनपुगेका समाचार आइरहेका छन् । डार्बिनको क्रमविकासको सिद्धान्त र त्यसपछि विकसित हँुदै आइरहेका सिद्धान्तअनुसार प्रत्येक प्राणी आफ्नै सीमारक्षाका लागि तत्पर रहन्छन्, चाहे ती जलचर माछा हुन् या उभयचर भ्यागुता वा स्थलचर पशुपन्छी नै किन नहुन् । जंगलमा बस्ने बाघ भनौं या रूखमा गुँड लगाउने पन्छीहरू, त्यस्तै गल्लीका कुकुर हुन् या मन्दिरमा रहेका बाँदर । मानिस पनि क्रमविकासको सिद्धान्तअनुसार प्राणी समुदायकै विकसित रुप भएकाले आफ्नो सीमारक्षाका लागि उद्यत नहुने प्रश्न नै आउँदैन । जंगली अवस्थाबाट विकसित भएर सहरी सभ्यतामा आइपुग्दा समेत सीमारक्षामा दत्तचित्त रहने उसका उत्प्रेरणा अनि आफ्नो किल्ला, टोल, समाज अनि परिवारप्रतिको चेतनाले गर्दा समूहको संरक्षणका लागि हिंसामै जाइलाग्न पनि पछि नपर्ने प्रवृत्ति आएको हो कि ? विश्व इतिहास अनि हाम्रै मुलुकको पनि प्राचीन इतिहासले त्यही देखाएको छैन र ? तर चेतनशील भएको नाताले उमेरको वृद्धि सँगसँगै सायद उसका सीमाबन्धन भने साँघुरिँदै जान थाल्छन् । विश्वबाट राष्ट्र, राष्ट्रबाट समाज, त्यसपछि परिवारमा पनि संयुक्तबाट एकल, अनि छोराछोरी, लोग्नेस्वास्नी हुँदै आफूमा आएर टुंगिन्छन् उसका सीमा अनि प्राथमिकता । अन्तत: व्यक्तिवादी र स्वार्थी बन्न पुग्छ मान्छे । आफ्नो अस्तित्व रक्षाका लागि छोराछोरी, श्रीमान्श्रीमती, आमाबुबा, साथीसहकर्मी बाधक हुन आए भन्ने ठान्छ अनि त्यसप्रति हिंसाको भाव जाग्न पुग्छ ।मानव शरीरमा रहेका हर्मोनहरू (मुख्यतया: पुरुषहरूमा अत्यधिक मात्रामा पाइने एन्ड्रोजनटेस्टोस्टेरोन), अन्य न्युरोट्रान्स्मिटर रसायनहरू (सेरेटोनिन, क्याटेकोलामिन आदि) अनि निद्रा, भोक, यौन सन्तुष्टिजस्ता आधारभूत क्रियामा हुने उतारचढावले व्यक्तिको मनस्थिति निर्धारित गरिरहेको हुन्छ । एन्ड्रोजनको वृद्धि, सेरेटोनिनको कमी अनि माथि उल्लिखित आधारभूत क्रियाको नियमिततामा खलल हँुदा मानिस बढी उत्तेजित हुने र हिंस्रक बन्ने हुन जान्छ । दुर्घटनामा परेर मस्तिष्कमा आघात परेका बिरामी र उन्माद या अवसादजस्ता मानसिक रोग लागेकाहरूमा हिंसाप्रतिहिंसाका (आत्महत्या या अन्य व्यक्तिप्रति हिंसा)े लक्षण बढी देखिनुको कारण पनि यही नै हो ।मनोवैज्ञानिक कोणबाट विश्लेषण गर्दा आफू शिशु अवस्थामा हुर्केको घरपरिवारको वातावरण, समाजको प्रभाव, साथीसंगत, लागू पदार्थको कुलत, आर्थिक अवस्था आदिले एउटा व्यक्तिको व्यक्तित्व निर्माणविनिर्माणमा प्रभाव पारेको हुन्छ । एन्टिसोसियल, प्यारान्वाइड, हिस्ट्रियोनिक अनि बोर्डरलाइनइम्पल्सिभ प्रकारका व्यक्तित्व हुनेहरूमा हिंसामा फस्ने सम्भावना बढी नै देखिन्छ । त्यस्तै फ्रायडको दर्शनअनुसार मानिसको अन्तस्करणमा हरदम चलिरहने जिउने चाहना या जीजिविषा एवं मर्ने चाहना बीचको द्वन्द्वमा जब विभिन्न कारणबाट मर्ने चाहना हावी हुन थाल्छ, तब प्राणी हत्या, हिंसा, विध्वंसप्रति उत्सुक हुन पुग्छ अनि यस्ता घटना घट्न पुग्छन् ।हिंसाको वृद्धिविकास अनि संवाहनमा सामाजिक अवयवले तत्कालीन या दीर्घकालीन प्रभाव पार्छ । गरिबी, बेरोजगारी, दण्डहीनता आदि कारक तत्त्वले हिंसाको सुरुवात गर्न मात्र हैन, त्यसलाई भड्काउन पनि उत्ति नै सघाउ पुर्याएको हुन्छ । शून्य दिमाग, सैतानको घर भनेझैं बेरोजगारीले युवालाई दिशाहीन बनाउने, लागू पदार्थ आदिको कुलतमा फसाउने अनि भीडको पछाडि, राजनीतिक तवरमा फैलने प्रोपोगान्डामा सहभागी गराउने र हिंसातिर डोर्याउने सम्भावनामा वृद्धि गराउँछ । सामाजिक कारणमा मिडियाको प्रभावलाई पनि नजरअन्दाज गर्न सकिँदैन । हिंसाप्रतिहिंसाका समाचार कसरी सनसनीपूर्ण तवरले टीभीमा देखाइन्छन्, पत्रपत्रिकामा कोरिन्छन्, त्यसले सबैभन्दा हानिकारक असर बालमस्तिष्कमा गहिरो रुपले पर्ने कुरा युरोपेली मुलुकमा गरिएका अध्ययनहरूले देखाएका छन् । मिडिया सतर्क भएर यस्ता समाचारको प्रसारण गर्ने हो भने हिंसामा कमी आउँछ र समाजमा हिंसाविरोधी जनमत पनि तयार हुन्छ । हिंसालाई एउटा समाचारका रुपमा मात्र खुम्चन नदिई बिहंगम दृष्टिले अध्ययनअनुसन्धान गरिनुपर्ने देखिन्छ । हिंसाले कहिल्यै पनि हिंसालाई जित्न सकिँदैन । बरु अहिंसाले नै सक्छ । महात्मा गान्धीको सत्याग्रहले बृटिस साम्राज्यको अवसान गराइदिएको इतिहास साक्षी नै छ । बुद्धले अंगुलीमालको गर्जनलाई हाँसीहाँसी निस्तेज गरिदिएको यथार्थलाई पनि सम्झन आवश्यक छ । धुलिखेल अस्पतालमा कार्यरत डा रिसाल मानसिक रोगविशेषज्ञ हुन् ।"
उम्मेदवार लक्षित गरेर धराप,"रोल्पा पूर्वअर्थमन्त्री वर्षमान पुन सवार गाडीलाई लक्षित गरेर शनिबार एम्बुस विस्फोट गराइएको छ । प्रतिनिधिसभा सदस्यका उम्मेदवारसमेत रहेका पुन सवार बा१५च ८६२८ नम्बरको स्कार्पियो जिप लक्षित गरेर मध्याह्न माडी गाउँपालिका १ भिताबाङ नजिक पेदीखोलामा एम्बुस विस्फोट गराइएको हो ।घटनास्थलमा थप सुरक्षाकर्मी परिचालित भएका छन् । प्रहरीले पुनलाई लक्षित गरेर एम्बुस थापेको अनुमान गरेको छ । माडी गाउँपालिकाको केन्द्र घर्तीगाउँदेखि करिब २ किलोमिटर पश्चिम ओतमा घटना भएको हो । संयुक्त वाम गठबन्धनका तर्फबाट अघिल्लो दिन सुकीदह गाउँपालिकाको जिनाबाङमा चुनावी सभा सकेर राङ्सी जाने क्रममा घर्तीगाउँतिर फर्किरहेका बेला अज्ञात समूहले पुन सवार गाडीलाई लक्षित गरेर एम्बुसमा पारेको प्रहरीले जनाएको छ । घटनास्थल रोल्पा सदरमुकाम लिबाङबाट करिब ३० किमि पश्चिममा पर्छ । घटनास्थल पुगेका प्रहरी प्रमुख डीएसपी ज्ञानेन्द्रप्रसाद फुयालले घटनाबारे अनुसन्धान थालिएको र थप सुरक्षाकर्मी परिचालित गरिएको बताए । घटनापछि प्रमुख जिल्ला अधिकारी डा डिजन भट्टराई पनि सदरमुकाम लिबाङबाट घर्तीगाउँ पुगेका छन् । उम्मेदवार पुनको टोलीको सुरक्षा गर्न नेपाल तथा सशस्त्र प्रहरीलाई खटाइएको छ । पुनसँगै प्रदेशसभाका उम्मेदवार दीपेन्द्रकुमार पुनसहित समानुपातिक उम्मेदवार जयपुरी घर्तीमगर, हरिसरा घर्तीमगर, एमालेका समानुपातिक उम्मेदवारद्वय कुमार दशौदी र ईश्वरी घर्तीमगरसमेत छन् । टोलीमा एमाले पोलिटब्युरो सदस्य गोकुल घर्ती, एमाले अध्यक्ष हरिप्रसाद घर्तीमगर र माओवादी केन्द्रका अध्यक्ष सुरेन्द्र घर्तीसमेत छन् । पुन सवार गाडीलाई बीचमा पारेर प्रहरीले स्कर्टिङ गरिरहेको थियो । घटनापछि स्थिति तनावपूर्ण बनेको स्थानीयवासीले बताएका छन् । घटनामा मानवीय क्षति नभए पनि जिपमा सामान्य क्षति पुगेको प्रहरीले जनाएको छ । घटनालगत्तै प्रहरीले दर्जन पटकभन्दा बढी गोली चलाएको थियो । एम्बुस राख्नेको खोजी जारी राखिएको डीएसपी फुयालले बताए ।अभियान रोकिंदैनसंयुक्त वाम गठबन्धन टोली नियमित अभियानअन्तर्गत राङ्सी गाउँमा पुगेको छ । राङ्सीमा शनिबार सभा आयोजना गरियो । संयुक्त निर्वाचन प्रचारप्रसार समिति संयोजक एमाले पोलिटब्युरो सदस्य तथा पूर्वसांसद गोकुलप्रसाद घर्तीमगरले एम्बुस विस्फोटपछि पनि चुनावी गतिविधि जारी राखिएको बताए । हामीलाई तर्साउने उद्देश्यले गरिएको विस्फोटबाट आत्तिएका छैनौं । अभियान रोकिंदैन, उनले भने । यसअघि नै तय भएका कार्यक्रम सम्पन्न गर्ने योजना नफेरिएको उनले बताए । गठबन्धनले आइतबार दुईखोली गाउँपालिकाको इरिबाङ बागमारामा चुनावी सभा आयोजना गर्ने जनाएको छ ।"
विस्फोटक फेला,"सुर्खेत (कास) प्रहरीले ठूलो परिमाणमा बम बनाउन प्रयोग गरिने विस्फोटक सामग्री बरामद गरेको छ । पश्चिम सुर्खेतको पञ्चपुरी नगरपालिका ११ ढुङ्गेबजारबाट शुक्रबार बम बनाउन प्रयोग हुने डेटोनेटर, जिलेटिन, फ्युजवायर र तारलगायत बरामद गरेको हो । प्रहरीले सामग्रीसँगै भारतीय र नेपाली सीम कार्डसहितको मोबाइल पनि बरामद गरेको छ । विशेष सुराकीका आधारमा ध१ज १०६ नम्बरको जिप जाँच गर्दा ६० थान डेटोनेटर, पाँच सय ५५ थान जिलेटिन र २२ मिटर फ्युजवायरका साथै मोबाइल बरामद गर्न सफल भयौं, जिल्ला प्रहरी प्रमुख एसपी मोहनकुमार आचार्यले भने, विस्फोटक सामग्री ल्याउने व्यक्तिको खोजी गरिरहेका छौं । प्रहरीले विस्फोटक सामग्री भारतबाट कैलाली हुँदै ल्याएको जनायो । निर्वाचनलाई प्रभाव पार्न निर्वाचनविरोधी समूहले विस्फोटक सामग्री भारतबाट भित्र्याएको हुन सक्छ, उनले भने । सिमसहितको मोबाइल बरामद भएकाले अनुसन्धानमा सहज हुने बताए ।"
मत माग्न खेतबारीमै,"पर्वत प्रतिनिधिसभाका उम्मेदवार अर्जुन जोशी मतदाता भेट्न खेतमै पुगे । धान काट्दै गरेकाहरूले उम्मेदवार भेट्न खेतमै आउँदा रमाइलो माने । पैयुं गाउँपालिकाको हुवासमा सभा गरेपछि उम्मेदवार खेतमा पुगेका थिए । जिल्लाकै विकट टकलाक, बेउलीबास र भोर्लेलगायत गाउँका खेतबारीमा धान काट्दै गरेका मतदातालाई भेट्न उम्मेदवार पुगेका थिए । यता प्रदेशसभा क का उम्मेदवार नेत्रनाथ अधिकारी गत सोमबारदेखि जिल्लाको उत्तरी भेग जलजला गाउँपालिकाको शालिजा, धाइरिङ र नाङ्लीवाङलगायतका किसानको खेतखेत चहारिरहेका छन् । धान काटेर हिउँदे बाली लगाउन व्यस्त किसानका खेतबारीमै पुगेका अधिकारी आफैंले हलो समातेर आफू पनि किसानकै छोरा भएको सन्देश दिए । चुनावमा मत माग्न खेतमै उम्मेदवार आएको कहिल्यै जानेको थिइनँ, नाङ्लीबाङका रामु क्षेत्रीले भने, अहिले मेलामै उम्मेदवार आएर मलाई भोट दिनुस् है भनिरहेका छन् । चुनावका बेला खेतमै नमस्कार गर्दै आउने उम्मेदवारलाई जितेपछि गाउँ नबिर्सन मतदाताले सुझाएका छन् ।यातायातको पहुँच सहज नहुँदा सदरमुकाम पुग्न तीन जिल्ला घुम्नुपर्ने बाध्यताको दक्षिण बस्तीका बासिन्दाले कृषिभन्दा विद्युत्, सडक, स्वास्थ्य र शिक्षामा जोड दिन उम्मेदवारलाई सुझाएका छन् । वर्षाका ६ महिना सडक ठप्पै हुन्छ । हामीले पर्वतमा भएको अनुभूति गर्नै पाएका छैनौं, टकलाकका भोजबहादुर रानाले भने, अब जित्ने उम्मेदवारलाई सदरमुकामसम्मको कालोपत्रे बाटो हाम्रो मुख्य माग हो । दक्षिणका मतदाताले सडकसँगै गाउँमा स्नातकसम्मको क्याम्पस, २५ शय्याको अस्पताल, कृषिमा आधुनिकीकरण, जलविद्युत् र शालिग्राम शिलाको प्रचारलाई चुनावी एजेण्डा बनाएका छन् । उनीसँगै थिए, प्रदेशसभा ख का राजेन्द्र तिवारी । घरदैलोमा व्यस्त उम्मेदवारले विगतजस्तो केन्द्रीकृत विकास नभई अब गाउँबाटै योजना बाँडफाँट र विकास बजेट ल्याउन सकिने भएकाले ढुक्क हुन मतदातालाई आग्रह गरेका छन् ।घरदैलोमा पौडेलतनहुँ २०४८ देखि लगातार जित्दै आएका कांग्रेस वरिष्ठ नेता रामचन्द्र पौडेललाई आसन्न चुनावमा वाम गठबन्धनका उम्मेदवारको चुनौती छ । तर, घरदैलोमा हिँडिरहेका उनी आत्तिएका भने देखिँदैनन् । उनले पुरानो विरासत कसरी धान्लान् आफ्नै पार्टीका अगुवा कार्यकर्तालाई पनि चासो छ । क्षेत्र १ बाट प्रतिनिधिसभा सदस्यमा उनको प्रतिस्पर्धा यसपटक गठबन्धनबाट उठेका एमालेका कृष्णकुमार श्रेष्ठसँग छ । स्थानीय तह निर्वाचनको नतिजाअनुसार पौडेलको क्षेत्रमा कांग्रेसको भन्दा वाम गठबन्धनको मत करिब १ हजार ५ सय बढी छ । २८ वर्ष लगातार जिल्लाबाट नेतृत्व गरेका पौडेलले विकासको नाउँमा केही गर्न नसकेको श्रेष्ठले आरोप लगाउने गरेका छन् । पौडेलको नेतृत्वबाट जनताले के पाए ? श्रेष्ठले भने, अब जनताले परिवर्तन खोजेका छन् । हामी उनको विकल्प देखाउन चाहन्छौं । श्रेष्ठ अघिल्लोपटक पनि पौडेलसँग संविधानसभा निर्वाचनमा पराजित भएका थिए । घरदैलोमा रहेका पौडेललाई व्यास१ का बाबुराम भट्टले सडक, खानेपानी र धार्मिक पर्यटनको विकास गर्नेलाई भोट दिने बताएपछि उनले माग पूरा गर्ने दाबी गरे । घरघर जाँदा मतदाता पौडेलप्रति पूरै निराशा नभए पनि अपेक्षित काम गर्न नसकेको र सधैं मध्यमार्गी धारमा बसेर नेतृत्व लिन नसकेको गुनासो गर्छन् । जवाफमा पौडेल यो पटक जितेर गएमा नेतृत्व लिने र विकासमा कायापलट गर्न चाहेको दाबी गर्छन् ।केही दिनदेखि गाउँ पसेका पौडेलले घाँसीकुवाको कमलबारी, बन्दीपुरको रामकोट, शेरा र व्यासको बैरेनी, रानीगाउँ र कलेस्तीमा घरदैलो गरेका छन् । गाउँमा खानेपानी समस्या छ, सडक धूलाम्मे छ भन्ने मतदाताको मागपछि पौडेलले सबै समस्या समाधानमा गम्भीर भएको प्रतिक्रिया दिने गरेका छन् । सडक बनाइदेउमुस्ताङ कोरला भन्सार कार्यालय सधैंजसो सुनसान देखिन्छ । वर्षको दुईपटक व्यापारिक मेलामा मात्र चहलपहल हुने यो कार्यालय कोरला जाने बाटोमै जोडिएको छ । कर्मचारी आउँदा र उनीहरूले काम गरेको देख्दा स्थानीय हर्षित हुने गर्छन् । कोरला नाका जोड्ने सडक बन्न लागेको दुई वर्ष भइसक्यो । जोमसोमबाट कोरलासम्म आउने एकतर्फी कच्ची सडकले स्थानीयलाई निकै दिक्दारी दिएको छ । अधकल्चो सडकले न हिंड्न मिल्छ न सुविस्ताले मोटर आउन सक्छ । यही सडक सम्झेर यहाँका मतदाता स्थानीय निकायको चुनावदेखि अहिले हुन लागेको प्रतिनिधि र प्रदेशसभाको चुनावमा सडककै माग उठाउँछन् । जुन उम्मेदवार भोट माग्न आए पनि सबैको एउटै स्वर छ कोरला आउने सडक ढिला नगरी बनाइदेउ ।उम्मेदवारसँग के आस गर्नुहुन्छ भन्ने प्रश्नमा सबैजसो मतदाता सडक बनाइदिए उपल्लो मुस्ताङ विश्वकै महत्त्वपूर्ण ठाउँ हुने सुनाउँछन् । सडक राम्रो नहँुदा भन्सार कार्यालयमा कर्मचारी नबसेको यिनीहरूको बुझाइ छ । कर्मचारीको आउजाउ मात्र होइन सधैं यहीँ बसेर काम गरिदिए हुन्थ्यो भन्ने स्थानीयको आशा छ । सडक नबनेकाले नाका खुलेन र भन्सार कार्यालय पनि चलेन भन्ने यहाँका बासिन्दालाई लागेको छ ।"
कम्युनिस्टले जिते तानाशाही,"ताप्लेजुङ (कास) प्रधानमन्त्री तथा कांग्रेस सभापति शेरबहादुर देउवाले वाम गठबन्धन लोकतन्त्रविरोधी रहेको बताएका छन् । सदरमुकाम फुङलिङमा शनिबार चुनावी सभालाई सम्बोधन गर्दै उनले कम्युनिस्ट सिद्धान्तमा लोकतन्त्र नभई एकदलीय तानाशाही हुने दाबी गरे । एकदलीय तानाशाही शासनमा बोल्न पाइँदैन, लेख्न पाइँदैन, डरत्रासले कुण्ठित शासन हुन्छ, उनले भने, त्यसैले कम्युनिस्ट भनेकै प्रजातन्त्रविरोधी हो, लोकतन्त्रविरोधी हो । प्रजातन्त्र कमजोर गर्ने षड्यन्त्र भइरहेकाले देश महत्त्वपूर्ण घडीमा आइपुगेको भन्दै उनले कांग्रेसले मात्रै प्रजातन्त्र सुदृढ गर्न सक्ने बताए । लामो लडाइँ, जनधन क्षतिपछि आएको प्रजातन्त्र कुनै हालतमा खोसिन सक्दैन । नेपाललाई डरत्रास मुक्त बनाउन जनता सचेत हुनुपर्छ, उनले भने, यो देश आदिवासी जनजाति, दलित, महिला, मधेसी सबैको हो, सबैलाई मिलाएर लान्छु ।"
विकासका मुद्दा ओझेल,"रामेछाप प्रतिनिधि तथा प्रदेशसभा चुनावमा विकासका मुद्दा ओझेलमा परेका छन् । निर्वाचन प्रचारमा गाउँ पुगेका उम्मेदवार एकअर्काको विरोध गर्दै निर्वाचनलाई मुलुकको भविष्यसँग जोड्दै भोट माग्न व्यस्त छन् । यसअघिका चुनावमा पानी, बिजुली र सडकका मुद्दा प्रमुखतासाथ उठाउने गरिन्थ्यो । अहिले घरदैलोमा व्यस्त रहेका वाम र लोकतान्त्रिक गठबन्धनका उम्मेदवार लोकतन्त्र र समाजवादकै मुद्दामा बढी जोड दिइरहेका छन् ।कांग्रेसका उम्मेदवार कम्युनिस्ट गठबन्धनले जित्यो भने मुलुक अन्धकारतर्फ धकेलिने दाबी गर्छन् । मुलुकलाई साम्यवादतर्फ लैजानबाट जोगाउन कांग्रेसलाई भोट दिन आग्रह गरिरहेका छन् । वाम गठबन्धनले जित्दा मौलिक हकसमेत गुम्ने खतरा रहेको भन्दै कांग्रेस उम्मेदवार मतदाताको घरघर पुगिरहेका छन् ।वाम गठबन्धनका उम्मेदवार समाजवादका लागि आफ्ना पक्षमा मतदान गर्न आग्रह गरिरहेका छन् । उनीहरू कांग्रेसले भनेको प्रजातान्त्रिक समाजवादभन्दा कम्युनिस्टहरूको समाजवाद उत्तम रहेको दाबी गर्छन् । स्थानीय तहमा कम्युनिस्टहरूको बाहुल्य रहेकाले पनि सत्ता सञ्चालनका लागि वाम गठबन्धनलाई नै भोट हाल्नुपर्ने जिकिर उनीहरूको छ । केन्द्र, प्रदेश र स्थानीय तीनै तहका सरकारमा कम्युनिस्ट पुग्दा मुलुकको संविधान कार्यान्वयनका लागि सहज हुने माओवादीका नेता तारानारायण श्रेष्ठले बताए । नेतृत्व तलमाथि भयो भने संविधान कार्यान्वयनमा समस्या आउन सक्छ, उनले भने । अघिल्ला निर्वाचनमा मुख्य चुनावी नारा कांग्रेस र कम्युनिस्ट बन्दैनथ्यो । निर्वाचनमा होमिने उम्मेदवार विकासका मुद्दामा मात्रै केन्द्रित हुन्थे, गुम्देलका नुर्बु शेर्पाले भने, यो पटक विकासका कुरा ओझेलमा परे, कतै सुनिएन । सामान्य मतदाताले नबुझ्ने खालको राजनीतिक भाषण गरेर निर्वाचन प्रचार गरिँदै छ ।चुनावको मुख्य एजेन्डा बन्नुपर्ने विकास निर्माण यो पटक मलीन रूपमा प्रस्तुत हुन थालेकाले मतदाता निराश छन् । प्रतिनिधिसभाका उम्मेदवारको तुलनामा बरु प्रदेशसभा उम्मेदवारले केही मात्रामा भए पनि विकासका कुरा बढी गर्न थालेका छन् । कांग्रेसका उम्मेदवार रत्न कार्कीले भूगोल सुहाउँदो विकासमा जोड दिए । उनका प्रतिस्पर्धी वाम गठबन्धनतर्फबाट एमाले उम्मेदवार शान्तिप्रसाद पौडेलले भने आधुनिक विकासको कुरा अघि सारेका छन् ।नाका खोल्नेलाई भोटसिन्धुपाल्चोक पाङ्सेर्पु पहाड भासिएर आएको पहिरोले लार्चा मोटरवेल पुल भासिएपछि सीमा तातोपानीका बासिन्दा मारमा छन् । भूकम्पपछि बन्द रहेको तातोपानी नाका अझै खुल्न सकेको छैन । यहाँका स्थानीयले आसन्न प्रतिनिधि तथा प्रदेशसभा चुनावमा नाका खोल्नेलाई मात्रै भोट दिने अठोट गरेका छन् । बाढीले घर बगाएपछि तातोपानीको चौकीडाँडामा बसिरहेकी भोटेकोसी गाउँपालिका लिपिङ बजारकी सुनमाया शेर्पाले भनिन्, तातोपानी नाका खोल्नेलाई भोट दिने हो । अरूलाई केही गर्न सक्दैनौं ।"
मैदानमा पूर्वराजदूत र कमान्डर,कपिलवस्तु कपिलवस्तु १ मा फरक राजनीतिका दुई अनुभवीबीच प्रतिस्पर्धा हुँदैछ । भारतका लागि निवर्तमान राजदूत तथा पूर्वमन्त्री दीपकुमार उपाध्याय र तत्कालीन माओवादी सेनाका डेपुटी कमान्डर चक्रपाणि खनाल (बलदेव) बीच ब्यालेट को प्रतिस्पर्धा हुँदैछ ।उनीहरूबीच दोस्रोपटक टक्कर हुन लागेको हो । कांग्रेसमा शालीन र नेतृत्वमा रहन सफल उपाध्याय पञ्चायतकालदेखि यहाँको राजनीतिमा लगातार छाइरहेका व्यक्ति हुन् । उनलाई स्थानीय दीपक बाबु भनेर सम्बोधन गर्छन् । विद्यालय उमेरमै राजाको विरोध गरेर चर्चा बटुलेका खनाल तत्कालीन माओवादी (जनमुक्ति) सेनाका डिजाइनरदेखि प्रमुख कमान्डरमध्येका हुन् । उनी सेना समायोजनको समन्वयकारी भूमिकामा र पूर्वप्रधानमन्त्री पुष्पकमल दाहालका राजनीतिक सल्लाहकार थिए ।जनताको तल्लो तहसम्म परिचित उपाध्याय अहिले मतदातासित आफूलाई नवीकरण गर्न व्यस्त छन् । खनाल जनताको अधिकार प्राप्तिका लागि विभिन्न भूमिकामा रहनुपरेकाले सधैं साक्षात्कार हुन नसके पनि यसपटक काम गर्ने अवसर दिन मतदातासित अनुरोध गरिरहेका छन् । २०७० को संविधानसभा निर्वाचनमा दुवै यही क्षेत्रमा प्रतिस्पर्धामा थिए । दुवैलाई पराजित गर्दै एमालेका बलराम अधिकारी अगाडि आए ।उम्मेदवारको लोकप्रियतासँगै जातीय मतले भूमिका खेल्ने भएपछि दुवै अहिले मन जित्ने रणनीति बनाउँदै प्रचारमा छन् । थारू मतदातालाई आकर्षित गर्न कांग्रेसले निर्वाचन क्षेत्र प्रदेशसभा क मा पूर्णप्रसाद चौधरी (पुरन) लाई उम्मेदवार बनाएको छ । चौधरीसँग वाम गठबन्धनबाट विष्णु पन्थी प्रतिस्पर्धामा उत्रिएका छन् ।क्षेत्रअन्तर्गत प्रदेशसभा ख मा मुस्लिमको भोट आकर्षित वाम गठबन्धनले युवा क्रिकेटर फजरुल रहमानलाई उम्मेदवार बनाएको छ । यो प्रदेशमा कांग्रेसले २०७० क्षेत्र नं २ बाट पराजित राजेश आचार्यलाई उम्मेदवार बनाएको छ । उक्त निर्वाचनमा स्वतन्त्र जितेका कांग्रेसका अतहर कमाललाई निर्वाचन परिचालनको जिम्मा दिइएको छ । पूर्वमन्त्री दानबहादुर चौधरी नयाँ शक्तिबाट यही क्षेत्रमा प्रतिनिधिसभाका उम्मेदवार छन् । चौधरी ०६४ मा तराई मधेस लोकतान्त्रिक पार्टीबाट क्षेत्र नं १ मा र २०५६ मा एमालेबाट क्षेत्र नं २ मा चुनाव जितेर मन्त्री बनिसकेका व्यक्ति हुन् । दक्षिणका बासिन्दा र स्थानीयसित परिचित नेता भएकाले चौधरी दुवैका लागि चुनौती बन्ने सक्ने यहाँका बासिन्दा बताउँछन् ।
काम गर्नेलाई भोट,"अर्घाखाँची (कास) भ्रतापुरका ८४ वर्षीय तिलवीर गाहालाई गाउँमा मोटर गुडेको देख्ने रहर छ । मोटर चढेर सदरमुकाम पुग्ने उनको धोको अझै छ । उमेर ढल्किसके पनि गाउँमा विकास होस् भन्ने चाहेका छन् । त्यसैले उनी भाषणमा होइन । काम गर्ने उम्मेदवारलाई भोट दिन चाहन्छन् ।जिल्लाका सबै बस्तीमा यातायातको सुविधा पुग्दा यहाँ अहिलेसम्म सडक निर्माणको सुरसार छैन । गाउँमा बिजुली पुगेको छैन । खानेपानीका लागि कुवा धाउनुपर्छ । त्यसैले उनी यसपालिको चुनावमा विकास गर्नेलाई जिताउन चाहन्छन् । पाणिनि गाउँपालिका५ मा रहेको भ्रतापुरमा २ सय २५ घरपरिवार छन् । यहाँ झन्डै १२ सय जनसंख्या छ । ९७ प्रतिशत जनजातिको बसोबास छ । भोट दिएर जिताउनुहोस् बाटो ल्याइदिन्छु, बिजुली ल्याइदिन्छु र खानेपानी योजना पारिदिन्छु, उम्मेदवारको आश्वासन यस्तै छ, भ्रतापुरकी ममता खाम्चाकीले भनिन्, जितेपछि कामै गर्दैनन् । यहाँ मोटर र बिजुली केही छैन । गाउँको विकास गरिदिन्छौं भनेर नेताले भाषण मात्रै गरेको उनले सुनाइन् । यसपालिको चुनावमा गाउँको विकास गर्नेलाई मात्रै भोट दिने उनले सुनाइन् । भन्छिन्, हामीलाई पनि मोटर चढने रहर छ, बिजुली बत्ती बाल्ने चाहना छ ।वर्षाका बेला अझै दु:ख हुन्छ । म गर्भवती हुँदा अस्पताल जानुपर्यो, उनले भनिन्, डोलीमा बोकेर लैजाने मान्छे नपाएर आपतै भयो । खानेपानी कुवामा पुगेर ल्याउनुपर्छ । गरिब परिवार साँझमा दियालो र टुकीको भरमा छन् । पाल्पाको सत्यवतीबाट भ्रतापुर १० किमिको दूरीमा छ । पोल गाडिएर पनि तार तानिएन, लालबहादुर सारूले सुनाए, कहिले बत्ती बल्ला भन्ने आस गरेको वर्षौं भइसक्यो ।"
बाबुछोरा नै उम्मेदवार,"टीकापुर (कास) कैलाली क्षेत्र १ मा बाबुछोरा नै फरकफरक दलबाट चुनावी प्रतिस्पर्धामा छन् । रेशमलाल चौधरी राष्ट्रिय जनता पार्टीका तर्फबाट प्रतिनिधिसभातर्फ उम्मेदवार बनेका छन् । उनका बुवा लालवीर एमालेबाट क्षेत्र १ कै प्रदेश क बाट चुनावी मैदानमा उत्रेका हुन् ।टीकापुरमा सुरक्षाकर्मी र सर्वसाधारण मारिएको घटनाका मुख्य आरोपी रेशमले धनगढीस्थित कारागारबाटै वारेसमार्फत उम्मेदवारी दर्ता गराएका थिए । उनका बुवा लालवीर भने प्रचार गर्न र घरदैलोमै पुगिरहेका छन् । छोरा रेशमको अझै पनि उमेर छ । उसले फेरि पनि चुनाव लड्ने मौका पाउँछ तर मेरो पहिलो र अन्तिम भएकाले पाएको मौका नछाडांै भनेर चुनावमा आएको हुँ, उनले भने ।"
चुनावी सभामा महिला बढी,"दोलखा (कास) दलहरूका अधिकांश चुनावी कार्यक्रममा पुरुषभन्दा महिला सहभागिता बढी देखिन्छ । दर्शकदीर्घामा महिला सहभागिता अधिक देखिए पनि अतिथिदीर्घामा बस्ने र भाषण गर्ने अवसरमा भने उनीहरू चुकेका छन् । गाउँका अधिकांश युवा वैदेशिक रोजगारीमा गएकाले चुनावी सभामा महिला बढी देखिएको नेताहरूको आकलन छ ।प्रदेशसभातर्फ दोलखाको २ नम्बर क्षेत्रका एमाले उम्मेदवार पशुपति चौलागाईंले आफ्नो चुनावी कार्यक्रमबारे फेसबुकमा पोस्ट गरेको तस्बिरमा महिला बढी देखिन्छन् । दोलखाको प्रतिनिधिसभाका कांग्रेस उम्मेदवार रुद्रबहादुर खड्का र एमालेका उम्मेदवार पार्वत गुरुङ पनि धेरैजसो कार्यक्रममा महिला सहभागिता बढी हुने गरेको बताउँछन् ।पछिल्लोपटक लिइएको आधिकारिक सर्वेक्षणअनुसार २० लाख ८० हजार दोलखाको जनसंख्यामध्ये आधा पुरुष, आधा महिलाको छ । मतदाता नामावलीमा पनि करिब आधाआधाकै हाराहारीमा महिला पुरुषको संख्या छ । तर, कार्यक्रमस्थलमा किशोरी, वयस्कदेखि ज्येष्ठ नागरिक महिलाको उपस्थिति पुरुषको भन्दा निकै बाक्लो देखिन्छ ।चुनावी कार्यक्रममा उम्मेदवारसँग निरन्तर हिँडिरहेकी कालिञ्चोक गाउँपालिका उपाध्यक्ष कालिका पाठकका अनुसार मागापौवा गाउँमा भएको एउटा चुनावी छलफलमा ६० जना महिलाको उपस्थिति हुँदा ३५ जना मात्रै पुरुष थिए । तर पाहुना बनेर मञ्चमा बस्ने, भाषण गर्नेहरू भने अधिकांश पुरुष मात्रै हुने गरेको दु:खेसो उनले गरिन् । उनले भनिन्, विचार राख्नबाट वञ्चित गराइए पनि पाहुनालाई स्वागत सत्कार गर्नेदेखि सहभागीलाई पानी बाँड्नेसम्मको काम भने महिलाले गर्नुपर्छ, पाठकले भनिन् ।दोलखामा प्रत्यक्षतर्फ विभिन्न पदमा ४० जनाले उम्मेदवारी दिँदा एकजना महिलाले मात्रै उम्मेदवारी हाल्ने आँट गरेकी छन् । यस जिल्लामा ठूला राजनीतिक दल कसैले पनि प्रत्यक्षतर्फ महिलालाई टिकट दिएका छैनन् । मेलुङ गाउँपालिकास्थित भेड्पुकी ४० वर्षीया बृहस्पति गोलेले स्वतन्त्र उम्मेदवारी दिए पनि उनको कुनै चर्चा छैन । ठूला दलले महिलालाई उपेक्षा गरेकाले आफूले उम्मेदवारी हालेको उनले बताइन् ।भीमेश्वर नगरपालिकाकी उपमेयर कमला बस्नेतले चुनावी अभियानमा हिँड्दा प्राय: गाउँमा जागिरदार, बुढापाका र केटाकेटी उमेरका पुरुष मात्रै भेटिने बताइन् । जागिरेहरू राजनीतिक कार्यक्रममा सहभागी हुँदैनन् । केही युवा, बूढापाका मात्र कार्यक्रममा आउँदा महिला भने उल्लेख्य आउने गरेको पनि उनले अनुभव सुनाइन् ।"
प्रभास पथमा अनुष्का,"बक्स अफिसमा तहल्का मच्चाएको बाहुबली फिल्मका कलाकारद्वय प्रभास र अनुष्का सेट्टी बलिउड प्रवेश गर्ने हल्ला मिथ्या सावित भइरहेको छ । केही दिनअघि मात्रै प्रभासले फिल्ममेकर करण जोहरको प्रस्ताव अस्विकार गरेको खबर सुन्नमा आएको थियो । अहिले अनुष्काले पनि करणलाई नो भनिदिएकी छन् । वास्तवमा प्रभासभन्दा अघि नै अनुष्कालाई बलिउड भित्र्याउन पहल भएको थियो । करण नै यो काममा सक्रिय थिए । तर, प्रस्तावित फिल्मको भूमिका चित्त नबुझेपछि अनुष्काले करणलाई खिन्न बनाउनुपरेको भारतीय सञ्चारमाध्यमले जनाएका छन् । यी अभिनेत्रीलाई रणवीर कपुर र दीपिका पादुकोणले खेलेको तमासा फिल्मका लागि अफर गरिए पनि उनले मानिनन् । सिंघम र गोलमाल शृंखला पनि अनुष्काले काम गर्न नचाहेका फिल्म हुन् ।बलिउडको प्रस्ताव रिजेक्ट गरेर अनुष्काले प्रभासको बाटो समाउन खोजेको अनुमान गरिएको छ । अथवा, प्रभास नै यसको कारण हो कि भन्नेसम्मका चर्चा चलेका छन् । जे होस्, करणसँगको कुराकानीपछि अनुष्काले प्रभाससँग सल्लाह लिएको चाहिँ सत्य भएको आजतकको दाबी छ । प्रभासले करणको फिल्मका लागि २० करोड भारु मागेपछि कुरा टुंगिएको थियो । अनुष्काले पनि मोटो रकम मागेको हुन सक्ने अनुमान गरिएको छ । उनीहरू दुई करिबी रिलेसनसिप मा रहेको हल्ला छ । यद्यपि, दुईले आफूहरू राम्रा साथी मात्र भएको बताउँदै आएका छन् ।"
अमेरिकामा अडिएन मन,"काठमाडौं १९ औं शताब्दीतिर विश्व कला जगत्मा क्लासिकल रियालिज्म सुरु भएको थियो । जे देखिन्छ त्यो नलुकाई यथार्थमा देखाउने कला धार । कलामा पारदर्शिता ल्याउँदा क्लासिकल रियाजिज्मले ठूलो तहल्का मिच्चाएको थियो, त्यो बेला । पाश्चात्य कला बजारमा यर्थाथवादलाई सहज रूपमा लिन थालिएको भए पनि यसको अभ्यास पूर्वीय कला क्षेत्रमा केही चुनौतीपूर्ण छ । सांस्कृतिक र धार्मिक प्रभावले त्यस्ता कलामा केही दुविधा देखिने कलाकारहरू बताउँछन् । यति बेला मन गुरुङ भने चुनौती नै मोलेर क्लासिकल रियालिज्मको आर्ट फर्ममा काम गरेका छन् ।बबरमलस्थित सिद्धार्थ आर्ट ग्यालरीमा मनले तयार पारेका ११ सिर्जना छन् । तीमध्ये धेरैजसो न्युड आर्ट छन् । चित्रकार मनचाहिँ न्युड कला भन्न रुचाउँदैनन् । प्राकृतिक यथार्थ भन्नु उचित जस्तो लाग्छ उनलाई । मान्छेको वास्तविक स्वरूप नि:वस्त्र नै हो, उनी भन्छन्, प्राकृतिक कुरालाई स्वीकार्नु रियालिज्म (यथार्थवाद) हो । गोर्खाको निम्नमध्यम वर्गीय परिवारमा हुर्केका मनको यस्तो फराकिलो सोँच धेरैपछि आएको हो । इन्डियन आर्मीको बाहुल्य रहेको उनको परिवारमा उनी मात्रै चित्रकलामा लागे । एसएलसी सकिएपछि चित्र पढ्नकै लागि उनी काठमाडौं आए । ललितकला कलेज भर्ना हुने चाहना राखे । तर, कक्षा १२ मा भने उनी उत्तीर्ण हुन सकेनन् । तैपनि उनले हरेस खाएनन् । अध्ययनमा निरन्तर मिहिनेत गरेर उनी बीएफए (स्नातक) मा कलेज टप नै भए । त्यसपछि कला सिर्जनामा मनका धेरै सम्भावना खुले । अमेरिकामा फुल स्कलरसिप पाए । उनी शिक्षा लिन अमेरिका लाग्दा धेरैले उतै बस्ने सल्लाह दिएका थिए । कतिले फर्किंदैन भन्थे पनि । उनको मन अमेरिकामा भने अडिएन । विदेशमा भन्दा नेपालमा कला र कलाकारको महत्त्व रहेको मनको दाबी छ । हामी पाश्चात्य कलाभन्दा धेरै सिर्जनशील छौं, उनले भने, यहाँ कलाकारको भ्यालु छ, त्यसैले स्वदेश फर्किएँ । उनी क्लासिकल रियालिज्ममा चार वर्षको अध्ययनपछि नेपाल आएका हुन् । पावर पोलिटिक्स एन्ड वार थिममा उनले क्लासिकल रियालिज्म शैली आफ्नो कलामा झल्काएका छन् । किताबी सिद्धान्तमा समसामयिक अभ्यास मिसाएर न्यु टेस्ट निकाल्न मनलाई विशेष रुचि लाग्छ । प्राचीन सभ्यता महसुस हुने रंग संयोजनमा उनले समसामयिक विषय उठान गरेर चित्र बनाएका छन् । स्टेट अफ माइन्ड, हयुमानिटिज, म्यान काइन्ड र पावर, पोलिटिक्स एन्ड वार गरी चार थिममा उनका सिर्जना नियाल्न सकिन्छ । उनका धेरै चित्रमा बन्दुकका आकृति छन् । कतै केन्द्र त कतै पृष्ठभूमिमा बन्दुकसँगै अर्थनग्न मान्छेका आकृति पनि छन् । मान्छेले मान्छेनै बचाउन बन्दुक जस्तो हिंसात्मक हतियार प्रयोग गर्नुपर्ने अवस्थाविरुद्ध मनका चित्रहरू बोलिरहेका छन् । केही चित्रमा उनले कपडा कोलाज गरेर बेग्लै टेक्स्चर निकालेका छन् । स्टेट अफ माइन्ड शीर्षकको चित्रमा सुन्दर युवतीको फिगर देख्न सकिन्छ । खुसी हौसिएकी ती युवतीको पेटको भागमा भने बोराको घेरा कोलाज गरिएको छ । मन भन्छन्, सफल व्यक्तिको कुण्ठित मनोभाव दर्साउन खोजेको हुँ । न्युड फिगरमा काम गर्दा उनले टेक्नोलजी अपनाएको बताउँछन् । प्रत्यक्ष मोडल राखेर सिर्जना कोर्ने वातावरणअनुकूल नभएपछि उनले फोटोग्राफी र इन्टरनेटको धेरै हदसम्म सहारा लिनुपरेको बताए । तर, रियालिज्ममा फिलिङस् ल्याउन वस्तुगत अध्ययन हुनै पर्छ । मनले केही मोडल प्रत्यक्ष निगरानीमा तयार पारेका चित्रसमेत प्रदर्शनी झल्काएका छन् । मंसिर ११ गतेसम्म जारी रहने प्रदर्शनीमा २० हजार रुपैयाँदेखि १ लाख ९५ हजार रुपैयाँ मूल्य पर्ने चित्र राखिएका छन् ।"
पपबाट फिल्ममा सरेकी शशी,"काठमाडौं संगीतमा कालीप्रसाद बाँस्कोटा अहिले चर्चित छन् । उनलाई यो स्तरको ख्याति कमाउन धेरै वर्ष कुर्नुपर्यो । तर, कालीकै संगीत र अरेन्जमेन्ट रहेको गीत गाएकी शशी रावल पहिलो प्रयासमै हिट भएकी थिइन् । अहिलेका कालीप्रसाद जत्तिको हिट नभए पनि शशीको गाना चाहना सकियो, बहाना सकियो त्यो बेला धेरै सुनिएको थियो । मलाई अहिलेसम्म त्यही गीतले चिनाइरहेको छ, शशी भन्छिन्, मेरो मनले खाएको गीत थियो । कालीप्रसाद दाइले सुनाउनेबित्तिकै मन परेर गाएकी थिएँ । सन् २००७ को कुरा । आफ्नो पहिलो एल्बम इन्ट्रान्स का लागि शशी गीत जम्मा पार्दै थिइन् । जमलको डोरेमी म्युजिक स्कुलमा संगीत सिक्थिन् । काली त्यहाँ बाक्लै आउँथे । त्यही क्रममा शशीले उनीसँग गीत मागेकी थिइन् ।सुरुमा उहाँले अर्कै गीत दिनुभाथ्यो, शशी सम्झन्छिन्, त्यो अलि चित्त बुझिरहेको थिएन । चाहना सकियोचाहिँ मन परिहाल्यो । रेश्मा सुनुवारको मै ठूली भइछु रे र शशीको चाहना सकियो एकैसाथ बजारमा आए । दुवै पप गीत मज्जाले चले पनि । शशीलाई फरक भोकल टोन वा बोल्ड भ्वाइस भएकी गायिकाका रूपमा लिन थालियो । क्यासेट बिक्री हुने जमाना थियो । स्टेज सो पाउन थालिन् । म्युजिक अवार्डहरू पनि जितिन् ।दोस्रो एल्बमको गीत तिम्रो हात समाई बाट पनि उनले आफूप्रतिको श्रोताको विश्वास कायमै राखिन् । यसमा उनी स्वयंको शब्द र संगीत थियो । स्लो बिटको उक्त गीत राम्रै चल्यो । तेस्रो एल्बम ताली बजाइदेऊ चाहिँ शशीशैलीको थिएन । त्यो एल्बम ममीको लागि निकालेकी थिएँ, नत्थीवाली गायिकाले भनिन्, उहाँ मलाई तीज गाऊ भनिरहनुहुन्थ्यो । इच्छा पूरा गरिदिएँ । उनको तीज गीत लोक र आधुनिकको फयुजन जस्तो सुनियो ।झन्डै चार वर्ष भइसक्यो, शशीले नयाँ एल्बम निकालेकी छैनन् । बरु यही अन्तरालमा १२१५ वटा फिल्मका गीत गाइसकेकी छन् । उनका फयानलाई यो कुरा थाहा छ । शशीको स्वर चिन्न नसक्नेहरूलाई भने उनी कहाँ हराइन् भन्ने लाग्ला । फिल्ममा गाउँदाको दु:ख यही हो, उनले हाँस्दै भनिन्, भिडियोमा गायकको नाम आउँदैन, कसले गायो कसले भनिदिइहालौं, लुटेरा फिल्मको ब्लास्ट हुनेवाला छ मेरो जवानी, रातो घर को झक्कास झापाली जस्ता गीतमा शशीको आवाज छ । यी गीत चर्चित भएयता उनलाई डान्सिङ नम्बरका गीतको प्रस्ताव आइरहेका छन् । नेपाली फिल्मका गीतहरू अहिले बलिउडकै लेभलको बन्न थालेका छन्, उनले भनिन्, पार्टीहरूमा नेपाली गीत बजाउन थालिएको छ । यसलाई पनि हाम्रो प्रगति मान्नुपर्छ ।म्युजिकको मार्केट डामाडोल भएकोमा उनी खिन्न छिन् । तर, एकातिरको बाटो बन्द भए पनि अर्कोतिर खुल्ला भएको भन्दै उनले नयाँ प्लेटफर्महरूको प्रसंग निकालिन् । शशीका अनुसार युटयुब, आइटयुन्स आदिबाट थोरबहुत आम्दानी हुनुका साथै स्टेज सोहरूबाट संगीतकर्मीले आफूलाई मज्जैले धान्न सक्छन् । म्युजिकमा स्कोप छैन भन्ने कुरा गलत हो, समाजसेवामा सक्रिय शशीले भनिन्, डेडिकेटेड भएर लाग्यो भने प्रगति हुन्छ ।"
चकटी बहसमा भुइँया,"काठमाडौं (कास) बुकाहोलिक्स चकटी बहस को ४५ औं शृंखलामा यज्ञश लिखित भुइँया पुस्तकमाथि विमर्श गरिएको छ । विमर्शमा लेखक रिता शाह र अभियन्ता शिवहरि ज्ञवाली वक्ताको रूपमा थिए । पिँधमा रहेका महिलाको संघर्ष कथाहरू पुरुषको आँखाबाट महिलावादी दृष्टिकोणबाट पुस्तकमा लेखिएको शाहले बताइन् । पुस्तकमा समावेशी तरिकाले पात्रहरू र भूगोलको छनोट गरेको छ, उनले भने, पात्रहरू विद्रोह गरेर आएको छ । उनीहरूको संघर्ष कथा मात्रै नभई सामाजिक, आर्थिक र शैक्षिक पक्षहरू उठाएको छ । पुस्तकमा गोद्ना (टयाटु) बारेमा गहन रूपमा लेखिएको र यसबारे अन्यले पनि थप अध्ययन गर्नुपर्नेमा उनले जोड दिइन् । ज्ञवालीले भुइँयालाई नेपाली समाजको पिँधमा रहेको मानिसले गरेको दु:ख र सामान्य प्रतिरोधको कथासंग्रह व्याख्या गरे । नेपालको समाज र मानव अधिकारको विषयमा बुझ्नका लागि भुइँया पढ्नुपर्ने उनले सुनाए । पुस्तकमा पात्रहरू भूमिहीनहरू कसरी बनाइए भन्ने कुराहरू पनि समेटिएको भए राम्रो हुने उनले बताए । आन्दोलनको बारेमा लेखिँदा समुदायलाई प्रवद्र्धन गर्नुको सट्टा झनै आत्मसम्मानमा ठेस पुग्छ कि भन्नेमा लेखक सचेत हुनुपर्ने उनले सुनाए । बहसको सञ्चारकर्मी प्रभाकर गौतमले सहजीकरण गरेका थिए ।"
कायस्थको सुन त मुन्द्रे,"काठमाडौं (कास) लेखक मोहनबहादुर कायस्थ सुन त मुन्द्रे कथा संग्रहसहित आएका छन् । पेसाले इन्जिनियर भए पनि कविता, गीत, उपन्यास, संस्मरण, हाइकु, तांकालगायत साहित्यका विभिन्न विधामा कलम चलाएका कायस्थ लिखित कथा संग्रहको बिहीबार लघुकथा समाजका अध्यक्ष श्रीओम श्रेष्ठ, साहित्यकार धु्रव मधिकर्मी र डापुष्करराज भट्टले राजधानीमा लोकार्पण गरे । कार्यक्रममा डाभट्टले पछिल्लो समय लेखिँदै आएको लघुकथामाथि विमर्श गरे । लघुकथामै विद्यावारिधि गरेका उनले भने, अहिलेका लघुकथामा नेपाली समाजको समकालीन यथार्थ, व्यंग्य र विद्रोहको चेतना, विज्ञान, वाणिज्य, इतिहास, राजनीतिलगायत समेटेर लेखिएको हुन्छ । शिल्प र प्रस्तुतिका दृष्टिले लघुकथा पनि समृद्ध हुँदै आएको छ । संग्रहमा ३ सय २४ वटा कथा समावेश छन् । कृतिमा समावेश कथाहरूको प्रकृति लघुकथाको जस्तो रहेको मधिकर्मीले टिप्पणी गरे । यसअघि कायस्थका सञ्जाल उपन्यास र गोरेकी आमा, भावना कथा संग्रहलगायत ६४ वटा कृति प्रकाशित भइसकेका छन् ।"
दुई कृति लोकार्पण,"काठमाडौं (कास) अमेरिका बस्दै आएका लेखकद्वय हरिओम प्रधान र मीना शाक्य कविता कृतिसहित आएका छन् । हरिओमलिखित फाटेको टोपी र मीनालिखित गठेमङ्गल को शुक्रबार राजधानीमा नेपाल प्रज्ञा प्रतिष्ठानका उपकुलपति विष्णुविभु घिमिरेलगायतले लोकार्पण गरे । कृतिमा समावेश कविताको भाषा सरल लागेको घिमिरेले बताए । नेपाली भाषामा कविता लेखेर अमेरिकामा समेत नेपाली संस्कृतिलाई विस्तार गरेकोमा घिमिरेले सुनाए । दुबै कृतिको टिप्पणी गर्दै लेखक धर्मराज बरालले कवितामा राष्ट्रिय स्वाभिमान, मौलिकता, सामाजिक यथार्थको भाव पाइने बताए ।"
आईएसविरुद्ध ट्रम्प र पुटिन,"डानाङ (एजेन्सी) अमेरिका र रूस इस्लामिक स्टेटलाई परास्त गर्न मिलेर अगाडि बढ्ने भएका छन् । भियतनामा डा नाङ सहरमा भएको एशिया प्रशान्त आर्थिक सहयोग (एपेक) को सम्मेलनका क्रममा अमेरिकी राष्ट्रपति डोनाल्ड ट्रम्प र उनका रूसी समकक्षी भ्लादिमिर पुटिनबीच भएका वार्तापछि उनीहरू आईएसविरुद्ध एक भएर लड्न सहमत भएका हुन् । उनीहरूले २४ घण्टामा तीनपटक भेटवार्ता गरेका थिए । अन्तर्राष्ट्रिय सञ्चारमाध्यमका अनुसार उनीहरूबीचको भेटपछि विज्ञहरूले आईएसविरुद्धको लडाइँसम्बन्धी दस्तावेज तयार पारेका थिए । उनीहरूबीचको संवादका क्रममा पुटिनले सन् २०१६ मा अमेरिकामा भएको राष्ट्रपतीय निर्वाचनमा आफ्नो संलग्नता अस्वीकार गरेको ट्रम्पले बताए । मैले पुटिनलाई पटकपटक सोधँे । उनले मलाई हेरे र आफूले चुनावमा कुनै हस्तक्षेप नगरेको बताए । ट्रम्पले भने, र मैले विश्वास गरँे । सीएनएनका अनुसार ट्रम्पले अमेरिकी राष्ट्रपतीय निर्वाचनमा रूसी हस्तक्षेप डेमोक्रयाटिक पार्टीको षड्यन्त्र भएको बताए । उनले भने, त्यो सम्पूर्ण कार्य डेमोक्रयाटिकद्वारा स्थापित थियो । चुनावका क्रममा ट्रम्पले मस्कोसँग साँठगाँठ गरेको आरोप हालैका दिनमा अमेरिकी राजनीतिक वृतमा चर्चामा छ । रोबर्ट मुलर नेतृत्वको विशेष छानबिन टोलीले ट्रम्पका पूर्वसहयोगीलाई उक्त विषयमा अनुसन्धान गरिरहेको छ । यसअघि ट्रम्प र पुटिनबीच एपेक सम्मेलनका बीच औपचारिक द्विपक्षीय वार्ता हुने बताइए पनि पुटिनले पूर्व निर्धारित कार्यक्रम नभएको बताएका थिए । उनीहरूबीच गत जुलाईमा जर्मनीमा जी२० सम्मेलनका क्रममा पहिलो पटक भेटेका थिए । क्रेमलिनले शनिबार जनाएअनुसार दुई नेताहरू सैनिक समाधानले सिरियाली द्वन्द्व अन्त्य नहुने मा सहमत भएका थिए । उनीहरूले इस्लामिक स्टेटलाई परास्त गर्ने र सम्बद्ध सबै पक्षलाई जेनेभा शान्ति प्रक्रियामा समावेश हुन आग्रह गर्ने प्रतिबद्धता जनाए । रूसी समाचार संस्था इन्टरफयाक्सक अनुसार उनीहरूबीच इस्लामिक स्टेटविरुद्ध लड्न रूसअमेरिका सञ्चारमाध्यमलाई थप सशक्त पार्ने सहमति भएको छ । सन् २०१० देखि जारी गृहयुद्धविरुद्ध लड्न रूसले सिरियालाई सहयोग गर्दै आएको छ । तर सुरुमा सिरियाली अरब र कुर्दिस विद्रोहीलाई समर्थन गरेको अमेरिकाले २०१४ पछि इस्लामिक स्टेट लक्षित हवाई आक्रमण गर्दै आएको छ । हालैका दिनमा सिरियाली सेना र कुर्दिसअरब गठबन्धनले गरेका आक्रमणपछि जिहादी समूह मुख्य सहरका पकड क्षेत्रबाट भागेका छन् । गत महिना अमेरिकी समर्थनको सिरियाली प्रजातान्त्रिक फौज (एसडीएफ) ले गरेको आक्रमणपछि विद्रोहीले रक्का सहरमा नियन्त्रण गुमाएका थिए । भेटका क्रममा ट्रम्प र पुटिनले एकै प्रकारको कमिज लगाएर फोटो सेसन गराएका थिए । सम्मेलनका क्रममा रूसी विदेशमन्त्री सर्गेई ल्याभरोभ र उनका अमेरिकी समकक्षी रेक्स टिलरसनबीच पनि भेटवार्ता भएको थियो ।"
आर्थिक क्षतिपूर्ति माग,"बोन (जर्मनी) राष्ट्रसंघीय जलवायु परिवर्तनसम्बन्धी सम्मेलनमा अति कम विकसित मुलुकहरूले जलवायु परिवर्तनले पारेको असरको आर्थिक क्षतिपूर्ति माग गरेका छन् । जर्मनीको बोनमा जारी संयुक्त राष्ट्रसंघीय जलवायु परिवर्तनसम्बन्धी खाका महासन्धि (यूएनएफसीसीसी) को २३ औं सम्मेलन (कोप२३) मा उनीहरूले अति विकसित मुलुकहरूसँग यस्तो माग राखेका हुन् । सम्मेलनमा नेपालसहित अतिकम विकसित मुलुकले जलवायु परिवर्तनका कारण जारी बाढीपहिरो, हिमपहिरो, अनावृष्टि, अतिवृष्टिलगायत समस्याको सामना गर्नुपरेको भन्दै क्षतिपूर्ति दिन कन्जुस्याइँ नगर्न जोड दिएका हुन् । अति कम विकसित मुलुकहरूको समूह (एलडीसी) मा नेपालसहित ४७ मुलुक छन् । सम्मेलनमा भएका वार्तामा सहभागी मञ्जित ढकालका अनुसार कम विकसित मुलुकले लस एन्ड डयामेज मा आर्थिक सहयोगका मुद्दालाई बढी जोड दिएका छन् । वार्तामा लस एन्ड डयामेज मुद्दाले प्रवेश पाएको छ । स्वच्छ उर्जा नेपालले गरेको कार्यक्रममा ढकालले भने, आर्थिक सहयोगबारे कम विकसित मुलुकको आवाजले मूर्तरूप लिनुपर्छ । जलवायु परिवर्तनका कारण निम्तिएका लस एन्ड डयामेजको मुद्दामा कोप बैठकमा आएर मात्र छलफल हुने भएकाले अरू मुद्दाले जस्तो यसले प्राथमिकता नपाएको ढकालले उल्लेख गरे । उनले भने, अब एक्सनमै जानुपर्छ भन्नेमा सबैको जोड छ । सम्मेलनको पहिलो सत्रमा अति कम विकसित मुलुक (एलडीसी) ले आर्थिक सहयोगका मुद्दालाई जोड दिएका छन् । एलडीसीको नेतृत्व गरिरहेका इथियोपियाका गेब्रु जेम्बरले पेरिस सम्झौताअनुसार सहयोग गर्न विकसित मुलुकका लागि यो उपयुक्त समय भएको बताए । जलवायु परिवर्तनसम्बन्धी आर्थिक सहयोगलाई प्रभावकारी कार्यान्वयनमा ल्याउने यो सम्मेलन उपयुक्त अवसर हो, गेब्रुले भने, यसलाई गम्भीर ढंगले हेर्नुपर्छ भन्ने हाम्रो मान्यता हो । पेरिस सम्झौताको धारा ९ मा विकसित मुलुकहरूले विद्यमान दायित्वलाई निरन्तरता दिँदै विकासोन्मुख मुलुकलाई न्यूनीकरण र अनुकूलन दुवैका लागि आर्थिक सहयोग उपलब्ध गराउने उल्लेख छ । कोप २३ पेरिस सम्झौता कार्यान्वयन गराउने सम्मेलन पनि हो । सम्झौतामा विकसित मुलुकहरूले विकासोन्मुख मुलुकलाई प्राथमिकतामा राख्दै बृहत् स्रोत, संयन्त्र र माध्यमबाट जलवायु लगानी परिचालनमा नेतृत्वदायी भूमिका खेल्ने पनि उल्लेख छ । कोप २३ सुरु हुनुअघि नै एलडीसीको नेतृत्व गरेका गेब्रुले अति कम विकसित मुलुकका तर्फबाट सम्मेलनमा उठाउने साझा मुद्दा तय गर्न ४७ वटै देशका वातावरण मन्त्रीलाई इथियोपिया डाकेका थिए । त्यसमा वातावरण मन्त्री मिथिला चौधरी सहभागी भएर पर्वतीय र हिमाली क्षेत्रमा परेको असरबारे आवाज उठाएकी थिइन् । वातावरण मन्त्रालयका सचिव डाविश्वनाथ ओलीले सम्मेलनले कोपका लागि अति कम विकसित मुलुकले भोगेका १० समस्या पहिचान गरेको जनाए । मन्त्रालयको जलवायु परिवर्तन महाशाखाका प्रमुख डारामप्रसाद लम्सालले सम्मेलनको दोस्रो चरण उपलपब्धिमुलक हुने अपेक्षा गरे ।"
शंकाको घेरामा मन्त्रीदेखि काउन्सिल सदस्यसम्म,"काठमाडौं विवादास्पद काठमाडौं नेसनल मेडिकल कलेजको सम्बन्धन चलखेलमा शिक्षा मन्त्रालयदेखि नेपाल मेडिकल काउन्सिलसम्म चलखेल भएको भेटिएको छ । त्रिभुवन विश्वविद्यालयबाट प्रक्रिया नै सुरु नहुँदै शिक्षामन्त्री गोपालमान श्रेष्ठले सिट निर्धारणका लागि नेपाल मेडिकल काउन्सिललाई दबाब दिएका छन् भने काउन्सिलका एक सदस्य मेडिकल कलेजमै फर्जी कागजात मिलाउँदै गर्दा रंगेहात फेला परेका छन् । मन्त्री श्रेष्ठले स्वार्थका कारण नेपाल मेडिकल काउन्सिललाई सिट संख्या निर्धारण गर्न पत्र लेख्न लगाए । मन्त्रालयलाई समेत विपक्षी बनाई दर्ता गरिएको रिट निवेदनको लिखित जवाफ पठाउनुअघि नै उनले नेसनलको सिट निर्धारण गर्न पत्राचार गरे । उहाँ जसरी पनि हतारहतार सम्बन्धन प्रक्रिया अघि बढोस् र सिट निर्धारण होस् भन्ने योजनामा हुनुहुन्थ्यो, मन्त्रालय स्रोतले भन्यो । मन्त्रीको दबाब थेग्न नसकी सिट निर्धारणका लागि काउन्सिलमा पत्राचार गरेका शिक्षा सचिव मधु रेग्मीले सर्वोच्च अदालतमा लिखित जवाफ पठाउने क्रममा भने रिट खारेज गर्न आग्रह गरे । एकातिर सिट संख्या निर्धारण गर्न पनि दबाब दिनु र अर्कोतर्फ रिट खारेजीको जवाफ दिनु विरोधाभास र द्वैध चरित्र हुने मन्त्रालयका कर्मचारीहरू बताउँछन् । डा गोविन्द केसीसँगको छलफलमा प्रधानमन्त्री शेरबहादुर देउवाले बर्खास्त गर्ने चेतावनी दिएपछि मात्रै मन्त्री श्रेष्ठले सिट निर्धारणका लागि पठाइएको पत्र फिर्ता लिने प्रक्रिया थालेका थिए । सर्वोच्चले ८ कात्तिकमा दिएको अन्तरिम आदेश खारेजको माग राखी शिक्षा मन्त्रालयले २१ गते महान्यायाधिवक्ता कार्यालयमार्फत निवेदन दर्ता गराएको छ । तर त्यसअघि नै कात्तिक १५ गते शिक्षाले काउन्सिललाई पत्र लेखी काठमाडौं नेसनललाई सिट निर्धारण गरिदिन आग्रह गरेको थियो । प्रधानमन्त्रीको चेतावनीपछि मन्त्रालयले शुक्रबार काउन्सिललाई पठाएको पत्र फिर्ता गरिदिन अर्को पत्र पठाएको छ । मन्त्रालयले काउन्सिललाई लेखेको पत्रमा भनिएको छ, अन्तरिम आदेश खारेजका लागि यस मन्त्रालयले अदालतसमक्ष निवेदन दर्ता गरिसकेको हुँदा त्यहाँ प्रेषित पत्र फिर्ता पठाइदिने व्यवस्था गरिदिने व्यवस्था हुन अनुरोध छ । पूर्वाधार नपुगेको र फर्जी प्रतिवेदनका आधारमा सम्बन्धनको प्रयास गरिरहेको काठमाडौं नेसनल मेडिकल कलेजलाई त्रिवि कार्यकारी परिषद्ले गत १२ साउनमा सम्बन्धन दिने निर्णय गरेको थियो । चौतर्फी आलोचना र दबाबपछि भदौ २१ मा अस्थायी सम्बन्धनको निर्णय फिर्ता लियो । त्रिविले अस्पताल सञ्चालन अनुमति नै नलिएको पाइएको भन्दै सम्बन्धन खारेजको निर्णय गरेको थियो । त्यसविरुद्ध काठमाडौं नेसनलका सञ्चालकले दायर गरेको रिटमा सर्वोच्चका न्यायाधीश डम्बरबहादुर शाहीले स्पष्टीकरणको मौका दिएको नदेखिएको भन्दै सम्बन्धन खारेजको निर्णय कार्यान्वयन नगर्न अन्तरिम आदेश दिएका थिए । सम्बन्धन यथावत् रहेको भन्दै मन्त्रालयले सिट निर्धारण गर्न काउन्सिललाई पत्राचार गरेको हो ।शिक्षामन्त्रीको निर्देशन र दबाबअनुसार सिट निर्धारण गर्न पत्राचार गरिएको एक कर्मचारीले बताए । सिट निर्धारण गर्ने पत्र पठाउन पनि मन्त्रीले दबाब दिए । अहिले फेरि काउन्सिलमा पठाएको पत्र तुरुन्त माग्नु भनेर आदेश आएपछि पत्र फिर्ता माग्नुपरेको हो, ती कर्मचारीले भने । यसअघिको सम्बन्धन चलखेलमा शिक्षामन्त्री श्रेष्ठका साथै तत्कालीन सचिव शान्तबहादुर श्रेष्ठसमेत प्रत्यक्ष जोडिएकै कारण त्रिविले सम्बन्धन दिएको थियो । त्रिविले निर्णयमा नै मन्त्रालयले पटकपटक दबाब दिएकै कारण नेसनललाई सम्बन्धन दिइएको उल्लेख गरेको छ । शिक्षा सचिव मधुप्रसाद रेग्मीले निर्णय खारेजीमा मन्त्रालयको कुनै भूमिका नभएको भनी विवादास्पद प्रत्युत्तर पठाएका थिए । मन्त्रालयलाई विपक्षी बनाउनुको कुनै स्पष्ट कारण उल्लेख भएको देखिएन, शिक्षा मन्त्रालय स्रोतबाट प्राप्त पत्रमा भनिएको छ, मन्त्रालयको कुनै पनि निर्णयबाट कलेज सञ्चालकको हक अधिकार हनन भएको देखिँदैन । पाँच वाक्यको प्रतिरक्षाका क्रममा मन्त्रालयले कतै पनि सम्बन्धन खारेज उचित भनेको छैन र त्यसको कारण र आधारको औचित्य पुष्टि गर्न खोजेको छैन ।काउन्सिलमा समेत मिलेमतो चिकित्सा शिक्षासम्बन्धी जाँचबुझ आयोगका अध्यक्ष गौरीबहादुर कार्की र सदस्य प्राडा उपेन्द्र देवकोटासहितको टोली आकस्मिक रूपमा काठमाडौं घट्टेकुलोस्थित काठमाडौं नेसनल मेडिकल कलेज पुग्दा मेडिकल काउन्सिलका सदस्य डा अंकुर साह त्यहाँका कागजात मिलाउँदै गरेको अवस्थामा भेटिए । प्रस्तावित कलेजका अध्यक्ष जैनुद्दिन अन्सारीको कार्यकक्षमा काउन्सिल सदस्य डा साहले कलेजको फाइल र कागजात मिलाइरहेका थिए । चिकित्सा क्षेत्र र चिकित्सकको नियामक निकायका सदस्य आफैं मेडिकल कलेजको फाइल र कागजात मिलाउनु आचारसंहिताविपरीत त हो नै, भ्रष्टाचारजन्य कामसमेत हो । त्यसपछि आयोगका पदाधिकारीहरू र असामान्य अवस्थामा फेला परेका डा साहबीचको संवाद अझै रोचक छ ।आयोगका सदस्य डा देवकोटाले उहाँ को हो नि ? भनी सोधे । कलेजका अध्यक्ष अन्सारीले मेडिकल काउन्सिलबाट आएर हाम्रो कागजात हेर्दै हुनुहुन्छ भनी जवाफ दिए । अफिसियल्ली हो ? भनी डा देवकोटाले सोधेपछि डा जैनुद्दिनले अफिसियल्ली होइन, यहीँ पर बस्ने भएकाले आएर हेर्नुभएको भनी प्रतिरक्षा गरे । घटनापछि आयोगले साहलाई झिकाएर बयान लिएको छ । काउन्सिल सदस्य डा साहले जैनुद्दिन अन्सारी आफ्ना बुबाको साथी भएको र आफू नेसनल कलेज वीरगन्जको भिजिटिङ फ्याकल्टी भएको बताए । साहका बाबु डा हुकुमदेव साहसमेत वीरगन्जको नेसनल मेडिकल कलेजमा कार्यरत रहेको उनले बयान दिएका छन् । आयोगले विवादमा आएको प्रस्तावित कलेज र अस्पतालमा साहको अनधिकृत उपस्थितिपछि कारबाही गर्न काउन्सिल र स्वास्थ्य मन्त्रालयलाई पत्र लेख्ने निर्णय गरेको छ । दुई वर्षअघि वीरगन्जको नेसनल मेडिकल कलेज प्रशासनले पत्रबिना निरीक्षणमा आएको भन्दै मेडिकल काउन्सिलको टोलीलाई मेडिकल कलेजमा प्रवेश नै गर्न नदिई फिर्ता पठाएको थियो । तिनै सञ्चालकले स्थापना गरेको विवादास्पद मेडिकल कलेजमा भने काउन्सिल सदस्य डा साहले अनधिकृत रूपमा मेडिकल कलेजको कागजात मिलाइरहेको भेटिएको हो ।"
राष्ट्रपति किन जाँदैछिन् यूएई ?,"काठमाडौं राष्ट्रपति विद्यादेवी भण्डारी युनाइटेड अरब इमिरेट्स (यूएई) भ्रमणमा जाने भएकी छन् । निवार्चनको एक साताअघि जम्बो टोलीका साथ उनी चारदिने भ्रमणमा जान लागेकी हुन् । टोलीमा राष्ट्रपति कार्यालयका १८ र परराष्ट्र मन्त्रालयका ७ गरी २५ जना हुनेछन् । संविधान जारी भएपछि देशमा हुन लागेको संसदको पहिलो निर्वाचनकै बेला राष्ट्रपति विदेश जान हतार गर्नुको कारणबारे राष्ट्रपति कार्यालय भने मौन छ । निर्वाचनपछि बन्ने संसदले नयाँ राष्ट्रपति चयन गर्दैछ । वर्तमान र अघिल्लो सरकारले दूतावास रहेका सबै मुलुकमा राजदूत नियुक्त गरे पनि यूएईमा लामो समयदेखि राजदूत छैनन् । कृष्णबहादुर महरा बिनाविभागीय भएपछि अहिले परराष्ट्रमन्त्रीसमेत छैनन् । यसको कार्यभार प्रधानमन्त्री शेरबहादुर देउवाले नै लिएका छन् । राजदूत र परराष्ट्रमन्त्री दुवै नभएका बेला राष्ट्रपतिको भ्रमण गराउन खोजिनुलाई परराष्ट्र मामिलाका जानकारहरूले आश्चर्यका रूपमा हेरेका छन् । खाडी मुलुकबीच आपसमा कूटनीतिक द्वन्द्व र धु्रवीकरण भइरहेका बेला देशकै अभिभावकको भ्रमणले मुलुककै पक्षधरतासमेत झल्किने उनीहरूको भनाइ छ । यूएई, साउदी अरेबिया र इजिप्ट लगायतका मुलुकले कतारमाथि नाकाबन्दी लगाएपछि खाडीमा ठूलो धु्रवीकरण छ । नाकाबन्दीविरुद्ध कतारले र पक्षमा अन्य मुलुकले लबिइङ गर्दै आएका छन् । कतारका प्रतिनिधिले नेपालमै आएर नाकाबन्दीविरुद्ध उभिन आग्रह गरेका थिए । यस्तो बेला त्यहींको कुनै एक देशमा राष्ट्रप्रमुख जानुलाई अर्थपूर्ण रूपमा लिइने जोखिम पनि रहन्छ । यो क्षेत्रमा नेपालीको संख्या निकै ठूलो छ, राष्ट्रपति एउटा मात्रै देशमा गइदिँदा त्यसैको पक्ष लिएको जस्तो पनि देखिन सक्छ, यसमा राष्ट्रपति कार्यालय र परराष्ट्र मन्त्रालय चुकेको देखिन्छ, एक विज्ञले भने ।परराष्ट्रका एक अधिकारीले मन्त्रालयबाट यो कूटनीतिक परिदृश्य स्पष्ट रूपमा राखिएको बताए । हामीले यो अवस्थाबारे राष्ट्रपति कार्यालयलाई जानकारी गराएका छौं, उनले भने, यस्तो परिदृश्यमा राष्ट्रप्रमुखबाट भ्रमण हुनुले अर्कै प्रकारको कूटनीतिक संकेत गर्छ । सद्भावनाऔपचारिक जे भनिए पनि यूएईका युवराजको निमन्त्रणामा उनी त्यसतर्फ जान लागेकी हुन् । राष्ट्रपति भण्डारीले अगाडिदेखि नै यूएई जाने तयारी गरेकी भए पनि उनलाई औपचारिक निमन्त्रणा मंगलबार मात्र प्राप्त भएको हो । नेपालका लागि यूएईका राजदूत सैयद हम्दान नक्पितले राष्ट्रपतिलाई शीतलनिवासमा भेटेर अबुधाबीका राजकुमार तथा यूएईका उपप्रमुख मोहम्मद विन अल जाहेद नाहिदको निमन्त्रणा हस्तान्तरण गरेका हुन् । त्यसपछि भ्रमणको अन्य तयारी अघि बढेको परराष्ट्रको भनाइ छ । राष्ट्रपतिले आफ्नो कार्यकालको अन्तिम समयमा विदेश भ्रमणको इच्छा देखाएकाले सरकारले उनको इच्छाको सम्मान गरेको बाहेक यो भ्रमणको अर्को पाटो नरहेको प्रधानमन्त्री कार्यालयका अधिकारीले बताए । राष्ट्रपति सोमबार त्यसतर्फ जाने र बिहीबार फर्कने कार्यक्रम तय भएको राष्ट्रपति कार्यालयका सचिव भूपेन्द्र पौडेलले बताए । यूएईका राजकुमारको निम्तामा राष्ट्रपति त्यसतर्फ जान लाग्नुभएको हो । यो भ्रमणले दुईपक्षीय सम्बन्धलाई राम्रो बनाउन र लगानी भित्र्याउन उपयोगी हुने हाम्रो निष्कर्ष हो, उनले भने, हामीले त्यहाँको कूटनीतिक अवस्थाभन्दा पनि नेपाल र यूएईको सम्बन्धलाई मात्र केन्द्रमा राखेर हेरेका हौं । अन्य मूल्यांकन परराष्ट्रले गर्ला, सरकारबाट निर्णय भइसकेकाले पनि यसको नतिजा नराम्रो पक्कै आउँदैन । परराष्ट्रका एक वरिष्ठ अधिकारीले भने अहिलेको भ्रमणले सम्बन्धमा नकारात्मक सम्बन्ध पार्न सक्ने भन्दै राजदूत नियुक्तिपछि मात्र जान सुझाव दिएको बताए । राष्ट्रपतिका प्रेस सल्लाहकार माधव शर्मा यो भ्रमण उपयुक्त देखेरै सरकारले निर्णय गरेको हुनुपर्ने बताउँछन् । राष्ट्रपति आफैं नभई सरकारबाट निर्णय भएर आएपछि मात्र भ्रमणमा जाने उनले उल्लेख गरे । परराष्ट्र प्रवक्ता भरतराज पौड्यालले यसमा कुनै धारणा राख्न चाहेनन् । भ्रमण हुने विषयमा कुराकानी भएको र उपयुक्त समयमा सबै जानकारी दिने उनले बताए ।"
दलित युवाको आपत्ति,काठमाडौं (कास) दलित युवाले समानुपातिकको बन्दसूचीमा दलहरूले दलित कोटामा गैरदलितको नाम पठाएको भन्दै निर्वाचन आयोगको ध्यानाकर्षण गराएका छन् । दलित युथ एलाइन्स र दलित सरोकर मञ्चको अगुवाइमा आयोग पुगेका दलित युवाले त्यस्ता त्रुटि सच्याउन आग्रह गरेका हुन् । आयोगका सचिव बेगेन्द्रराज शर्मा पौडेललाई बुझाइएको ज्ञापनपत्रमा कानुनमा उल्लिखित प्रतिशतभन्दा कम दलितको नाम दलहरूले बन्दसूचीमा राखेको उल्लेख छ । दलित अधिकारकर्मी भोला पासवानले संविधानले सुरक्षित गरेको अधिकारअनुसार दलितको न्यायोचित प्रतिनिधित्व हुनुपर्ने आफूहरूको माग रहेको बताए ।
कसले जोगाउला साख ?,"जाजरकोट वाम गठबन्धनका शक्तिबहादुर बस्नेत र कांग्रेसका राजीवविक्रम शाहको उम्मेदवारीसँगै जिल्लामा चुनावी चर्चा तीव्र छ । २०७० मा फरकफरक क्षेत्रबाट चुनाव जितेका उनीहरू अहिले एउटै क्षेत्रमा प्रतिस्पर्धी छन् । दुवैलाई आआफ्नो साख कसरी जोगाउने भन्ने चिन्ता छ ।वाम गठबन्धनपछि मतदाता संख्या बलियो देखिएका बस्नेतका अगाडि शाहलाई जित दोहोर्याउनुपर्ने चुनौती छ । २०७० मा बस्नेत क्षेत्र १ र शाह क्षेत्र २ बाट निर्वाचित भएका थिए । लोकप्रिय नेता तथा समाजसेवीको पहिचान बोकेका शाह र पूर्वगृहमन्त्री एवं माओवादी पार्टीका दोस्रो पुस्ताका नेता बस्नेतबीच रोचक प्रतिस्पर्धा हुने पक्का छ । अहिले बस्नेत कुशे गाउँपालिकाको चुनावी घरदैलोमा व्यस्त छन् भने शाह भेरी नगरपालिकामा । २०७० को संविधानसभा र स्थानीय तह चुनावमा दलहरूले प्राप्त मतका आधारमा वाम गठबन्धनका उम्मेदवारको पल्ला भारी देखिन्छ । तर, लोकप्रियताका हिसाबले कांग्रेस उम्मेदवार पनि कमजोर देखिँदैनन् । शाह र बस्नेतबीच तीव्र प्रतिस्पर्धा हुने नागरिक अगुवा केशवजंग शाह बताउँछन् । वाम गठबन्धन र बस्नेतले जिल्लाको विकासका लागि पुर्याएको योगदानका आधारमा उनको पल्ला भारी देखिएको छ भने समाजसेवी एवं लोकप्रिय नेता शाहले पनि जाजरकोटको विकास तथा दु:ख र पीडामा पुर्याएको योगदानका कारण मतदाताले उनलाई बढ्ता रुचाउने सम्भावना छ । चुनावी कार्यक्रममा बस्नेतले भेरी करिडोर, नलगाड हाइड्रोपावर, जटीबुटी उद्योगलगायत निर्माणमा जोड दिने बताउँदै आएका छन् । शाहले भने जिल्लाभर सडक सञ्जाल जोड्ने, युवा बेरोजगारी समस्या समाधान गर्ने, गरिबी घटाउने, प्राविधिक शिक्षा, जलविद्युत् उत्पादन, खनिज उद्योग, पर्यटन प्रवद्र्धनलगायत कार्यमा जोड दिने मुख्य कार्यभार रहेको बताएका छन् । २०७० को चुनावमा कांग्रेस उम्मेदवारहरूले १७ हजार र वाम गठबन्धनका उम्मेदवारले ३१ हजार ७ मत पाएका थिए । स्थानीय चुनावमा वाम गठबन्धनको ३८ हजार र कांग्रेसको १९ हजार मत थियो । अघिल्ला चुनावको मतअनुसार वाम गठबन्धनका बस्नेतको भोट कांग्रेसका शाहभन्दा दोब्बर छ । विगतको मतलाई आधार मानेर परिणाम अनुमान गर्न नहुने कांग्रेस जिल्ला सचिव खड्ग बीसी बताउँछन् । जिल्लामा प्रतिनिधिसभा १ र प्रदेशसभाका २ क्षेत्र छन् ।"
४ युवतीको उद्धार,"महोत्तरी (कास) समसी नाकाबाट भारत लैजाँदै गरिएका ४ युवतीको उद्धार गरिएको छ । महिला बेचबिखनमा सक्रिय गिरोहका एकजना सदस्य पनि पक्राउ परेका छन् ।२० देखि २२ वर्ष उमेर समूहका युवती सिन्धुपाल्चोक र सिन्धुलीका हुन् । सीमा नजिक भेटिएका युवतीसँग सोधपुछ गर्दा फरकफरक बयान दिएपछि समसीस्थित सशस्त्र प्रहरीको बोर्डर आउट पोस्ट (बीओपी) ले शनिबार उनीहरूलाई नियन्त्रणमा लिएको हो । उद्धार गरिएकामा सिन्धुपाल्चोक हेलम्बु गाउँपालिका ५ की २० वर्षीया उषा तामाङ, फूलमाया तामाङ र पाँचपोखरी गाउँपालिका ८ की रञ्जना तामाङ छन् । यस्तै सोही समूहमा रहेकी सिन्धुलीको मरिन गाउँपालिका ५ की २२ वर्षीया कान्छीमाया लो छिन् । उनीहरूलाई लगिरहेका सर्लाही हरिवन नगरपालिका ८ का ३६ वर्षे टेकबहादुर कालिकोटेलाई पनि सशस्त्र प्रहरीले नियन्त्रणमा लिएर नेपाल प्रहरीलाई बुझाएको छ । कालिकोटेले युवतीलाई दिल्ली विमानस्थलमा पासपोर्ट र भिसा दिएर कुबेत पठाइदिन लागेको बताएका छन् । वैदेशिक रोजगारीमा लगाइदिने भन्दै भारत लैजाने गिरोहका केही व्यक्ति दिल्लीमा रहेको बयान उनले दिएका छन् । सशस्त्र प्रहरी निरीक्षक विदुर ढकालका अनुसार थप अनुसन्धान र कारबाहीका लागि जलेश्वरस्थित जिल्ला प्रहरीमा बुझाइएको छ । जिल्ला प्रहरी अपराध अनुसन्धान शाखाका निरीक्षक केदार खड्काले उद्धार गरिएका युवतीलाई जिम्मा लगाउन अभिभावकलाई खबर गरिसकेको बताए ।युवतीहरूसँग तेस्रो मुलुक जाने कुनै कागजात नभएको र कालिकोटेको शंकास्पद बयानका आधारमा उनीहरूलाई गलत नियतले भारततर्फ लैजान लागेको हुन सक्ने खड्काको भनाइ छ । प्रहरीसमक्ष कालिकोटेले आफू पनि कुवेत जान लागेको र युवतीहरूलाई दिल्लीसम्म पुर्याइदिए उनको खर्च नलाग्ने आश्वासन एजेन्टले दिएपछि लैजान लागेको बयान दिएका छन् ।"
निर्वाचनको मुखमा बजार भाउ अकासियो,"काठमाडौं निर्वाचनको मुखमा खाद्यान्न र तरकारीको भाउ अत्यधिक बढेको छ । तरकारीमा बढेको बिचौलिया धन्दा र राजनीतिक दलले सहयोगको नाममा व्यवसायीसँग चन्दा असुल्न थालेपछि उक्त रकम पनि जोडेर व्यवसायीले सामान बेच्न थालेका छन् । बिचौलियाका कारण एकातर्फ उत्पादकले मूल्य पाएका छैनन् भने उपभोक्ता चर्को भाउमा किन्न बाध्य छन् । यही बेला निर्वाचन र चन्दा व्यवसायीलाई कालोबजारी गर्ने माध्यम बनेको छ । राजनीतिक दललाई सहयोग गरेबापत उक्त रकम असुलउपर गर्न वस्तुको मूल्य बढाएर बिक्री गर्न बाध्य हुन्छौं, एक व्यवसायीले भने । कालिमाटी फलफूल तथा तरकारी बजार विकास समिति र खुद्रा व्यापार संघको तथ्यांक हेर्दा तरकारी तथा चामलको मूल्य अस्वाभाविक रूपमा बढेको छ । एक महिनाको अवधिमा केही तरकारीको मूल्य दोब्बर बढेको छ । चामल र खानेतेलको भाउ पनि अत्यधिक बढेको व्यवसायी बताउँछन् । संघका महासचिव राजकुमार श्रेष्ठका अनुसार अगुरी, लोकल मन्सुली र जिरामसिनो चामलको मूल्य बढेको हो । चामल प्रतिबोरा (२५ किलो) मा सय रुपैयाँसम्म बढेको छ । प्रतिलिटर २ सय रुपैयाँ पाइने धारा अहिले बढेर २ सय १५ रुपैयाँ पुगेको श्रेष्ठले बताए । प्रतिबोरा १६ सय ५० रुपैयाँ पर्ने अगुरी चामल १७ सय ५०, १४ सय ५० रुपैयाँ पर्ने जिरा मसिनोमा १५ सय ५० रुपैयाँ पुगेको छ, उनले भने । केही महिनाअघि वर्षाका कारण व्यवसायीको खाद्यान्न नष्ट भएकाले मूल्य बढेको उनले बताए । नयाँ धान बजारमा आउने क्रममा रहेकाले मूल्य घट्न केही समय लाग्ने संघले जनाएको छ । तरकारीको हकमा भने बिचौलियाले गर्दा उपभोक्ता र किसान मर्कामा परेको उनले बताए । लोकल उत्पादन सुरु भएको छ । आपूर्तिमा कुनै समस्या छैन, श्रेष्ठले भने, तर, असिनाको बहानामा उपभोक्तालाई मार परेको छ । तरकारीको मूल्य बढे पनि वास्तविक किसानले भने मूल्य नपाएको उनले बताए । कालिमाटी तरकारी तथा फलफूल बजार विकास समितिका सदस्यसचिव तेजप्रसाद पौडेलले उत्पादनमा कमीले बजार महँगिएको बताए । उपत्यकासँगै बाहिरी सहरहरूमा पनि मूल्य बढेको उनले बताए । यसअघि दैनिक ७ सय साढे ७ सय टन तरकारी आउँथ्यो, उनले भने, अहिले ४ देखि साढे ४ सयमा सीमित भएको छ । समितिको तथ्यांकअनुसार एक महिनाको अवधिमा हरियो तरकारीको भाउ २ सय ९० रुपैयाँसम्म बढेको छ । कालिमाटी बजारमै मूल्य बढ्दा खुद्रा मूल्य अत्यधिक बढेको छ । फलफूल तथा तरकारी व्यवसायी महासंघका महासचिव भरत खतिवडाले तराई क्षेत्रमा उत्पादन नहुँदा तरकारी महँगिएको बताए । उपत्यकाको माग धान्न भारतबाट पनि तरकारी आयात हुन्छ । हाल भारतमा पनि महँगिएकाले यहाँ असर परेको उनले बताए । कालिमाटी बजारमा तराईसँगै धादिङ, नौबिसेबाट पनि भित्रिन्छ, उनले भने, तर, धादिङ र नौबिसेमा तरकारी खेतीभन्दा इँटाभट्टा र सिमेन्ट उद्योग सञ्चालन भएको छ । काठमाडौं र भक्तपुरमा पनि उत्पादन कम भएको उनले बताए । उपत्यकामा मुख्यत: धादिङ, नुवाकोट, काभ्रे, चितवन, मकवानपुरलगायत तराईका जिल्लाबाट तरकारी भित्रिन्छ । अहिले स्थानीय उत्पादनले मात्रै बजारको माग धानिरहेको छ । समितिका अनुसार कालिमाटी तरकारी बजारले उपत्यकाको ७० प्रतिशत माग धान्छ । समितिको तथ्यांकअनुसार गोलभेंडा, आलु, प्याज, गाजर, बन्दा, काउली, बोडी, मटरकोसा, लौका, परवरलगायत सबै तरकारीको भाउ बढेको छ । असोज २४ गते ७५ रुपैया पर्ने गोलभेडा बढेर १ सय १० रुपैया पुगेको छ । किलोको ४५ रुपैयाँ पर्ने आलु ६५ रुपैयाँ पुगेको छ । प्रतिकिलो ७५ रुपैयाँ पर्ने सुकेको प्याज बढेर ८५ रुपैयाँ पुगेको समितिको तथ्यांकमा छ ।यस्तै, ५५ पर्ने बन्दा ८५ रुपैयाँ, ६५ पर्ने काउली स्थानीय ९५ रुपैयाँ पुगेको छ । प्रतिकिलो ५५ पर्ने भन्टा ७५ रुपैयाँ, १ सय ५ को बोडी १ सय २५ रुपैयाँ, ६५ रुपैयाँको मटरकोसा १ सय २५ रुपैयाँ पुगेको तथ्यांकमा छ । समितिका सूचना अधिकृत विनय श्रेष्ठले आपूर्ति नै कम हुँदा बजारमा समस्या देखिएको बताए । तराईमा बाढी, पहाडमा पहिरोका कारण तरकारी बाली क्षति भएको छ, उनले भने, भारतबाट आउने तरकारी पनि महँगो हुँदा थप समस्या भयो । समितिका अनुसार प्रतिकिलो १ सय ५ रुपैयाँ पर्ने हरियो धनियाँ ३ सय ९५, १ सय ४५ रुपैयाँ पर्ने च्याउ १ सय ९० रुपैयाँ पुगेको छ ।"
मेसिनबाट धान कटाइ,"गौतमपुर (सुनसरी) दोस्रो चरणको चुनाव नजिकिँदो छ । गाउँमा उति चुनावी रन्कोले नछोए पनि नेताहरूको झन्डावाला गाडी गुड्न थालिसके । किसानलाई पनि समयमै पाकेको धान थन्काएर चुनावी कुम्भमा होमिनु छ । सुनसरीको दक्षिणी क्षेत्रका किसानले धान काट्ने मेसिन हार्बेस्टरको माग अनलाइनमा गरिसकेका छन् । किसानका खेतखेतमा मेसिन पठाउने कम्पनीले तालिका बनाइसकेको छ । माग गर्नेको लिस्ट निकै लामो भइसक्यो । मंगलबार हरिनगरा गाउँपालिका६ गौतमपुरमा शिवनारायण साहको एक बिघा खेत एक घण्टामै काट्यो । एक बिघा खेतको धान काट्न, खमारमा लगेर झार्न र घरमा थन्क्याउन १० दिन लाग्थ्यो । मान्छे पनि त्यत्तिकै लाग्थे । खर्च पनि १२ हजारभन्दा माथि हुन्थ्यो । तर ६ हजारमा आरामले उनले एकै घण्टामा धान आँगनमा सुकाउन पाए । त्यो पनि बिनाझन्झट । उनले एक सातापछि काट्नुपर्ने धान अलि अगाडि नै काटे । अगाडि नै धान काट्नुपर्ने कारणबारे उनले भने, चुनाव लागि सक्यो, पार्टीको प्रचारमा जानु छ । फेरि पछि मेसिनको पालो आउँछ कि आउँदैन ठेगान छैन, त्यसैले चाँडै काट्नुपरेको उनले बताए । उनी मात्र होइन गौतमपुरका सुरेश मेहता, विजय मेहता र रूपनारायण साहले मेसिनले धान काटेर सुकाएर बोरा र भकारीमा थन्क्याइसकेका छन् । सुरेशले पनि आफ्नो एक बिघा खेतको धान मेसिनले नै काटे । गाउँमा धान काट्ने मानिस पनि नहुनु र मेसिनबाट सजिलो र ९० प्रतिशत समयको बचत हुने भएकाले किसानहरूमा मेसिनप्रति मोह जाग्न थालेको उनले बताए । योपटक खेतमै धान खुरिन नदिन नजिकिँदै गरेको चुनावलाई पनि समय निकाल्न किसानहरूले मानिसभन्दा पनि मेसिन लगाउन थालेको उनले बताए । मानिस लगाउँदा १० दिन लाग्ने, एक बिघा खेतको धान कटाउँदा र दाउनी गर्दा १२ हजार खर्च हुने । त्यसमा पनि २० प्रतिशत धान खेतमा नै नष्ट हुने भएकाले आम किसानहरू धान काट्न हार्बेस्टर रोज्न थालेको मेहताले बताए । जिल्लाका दक्षिणी क्षेत्रका ६० प्रतिशत किसान अहिले मेसिनबाट खेती गर्न थालेका छन् । उनीहरू धान र गहँु दुवै बाली पूर्ण रूपमा मेसिनबाट लगाउने, गोड्ने र मेसिनबाटै काटेर थन्क्याउन थालेका छन् । खेतीलाई प्रविधियुक्त बनाउन ४ वर्षदेखि मोरङ र सुनसरीमा नेपाल कृषि कम्पनीले काम गरिरहेको छ । किसानलाई सहकारीमार्फत एकजुट बनाउने र उनीहरूलाई चाहिएको औजार ल्याउन सहयोग गर्ने काम यो कम्पनीले गर्दै आएको कार्यक्रम प्रबन्धक डाविवेकानन्द झाले बताए । कृषि कम्पनीले बढी अनाज फलाउने बिउ र कम दाममा कसरी मेसिनको प्रयोग प्रभावकारी गर्न सकिन्छ भनेर अध्ययनसमेत गर्दै आएको छ । कृषि कम्पनीका फर्म म्यानेजर दिलीप चौधरी मेसिनबाट धान काट्नका लागि करिब २५ जनाभन्दा बढी किसान नाम लेखाएर प्रतीक्षामा बसेका छन् । सुनसरी जिल्लामा कृषि कम्पनीबाहेक पनि करिब सात हार्बेस्टर छन् । केही हार्बेस्टर झापाबाट भाडामा समेत आउने गर्छन् । फुर्सदमा पहिले आफैंले बिस्तारै धान कटाइ गरे पनि योपटक चुनावले गर्दा मेसिनबाट धान काटेर थन्काएर ढुक्क भएर चुनावमा हिँड्ने चाहना किसानमा पलाएकाले हार्बेस्टरको माग गत वर्षभन्दा दोब्बर भएको चौधरीले बताए । जिल्ला कृषि विकास कार्यालयका बाली विकास अधिकृत दीपेन्द्र पोखरेलका अनुसार यो वर्ष ५१ हजार हेक्टरमा धानबाली लगाइएको थियो । यो वर्ष एक लाख ७० हजार ८ सय ५० मेट्रिक टन धान फलेको छ । गत वर्षभन्दा एक हजार हेक्टर क्षेत्रफल घटे पनि उत्पादकत्व बढेकाले गत वर्षभन्दा यो वर्ष ७ प्रतिशतले धानको उत्पादन बढेको छ ।"
अकबरेबाट आम्दानी बढाउँदै कृषक,"इलाम गत साता इलाम घुम्ने मौसम अनुकूल नहुँदानहुँदै पनि गुल्मीबाट आएको अध्ययन टोली सदरमुकामबाट २० किलोमिटर टाढाको माइजोगमाई गाउँपालिकाको सोयाङमा पुग्यो । अचानक भएको भारी वर्षाबीच पनि चिप्लिँदै कृषकका बगान चहारेका टोली सदस्यको उद्देश्य थियो अकबरे खोर्सानी खरिद गर्नु ।गुल्मीमा अकबरे खेती विस्तारका लागि अब्बल निरोगी बिउ खोज्दै उनीहरू त्यहाँ पुगेका थिए । इलामको अकबरे राम्रो हुन्छ भन्ने सुनेका थियौं, गुल्मी पत्रकार महासंघका अध्यक्ष नवराज भुसालले भने, अकबरे खोज्दै उन्नत बगान भएका स्थानसम्म पुगेका हौं । उनीहरूले बिउका लागि उपयुक्त २० किलो अकबरे खरिद गरे ।यो गाउँमा अकबरे खोज्दै आउने यो टोली मात्र भने होइन । जिल्लाका र बाहिरबाट पनि यहाँको अकबरेलिन कृषकदेखि व्यपारीसम्म पुग्ने गरेका छन् । दुई वर्षदेखि व्यावसायिक रूपमा अकबरे खेती थालेका कृषकले उल्लेख्य कमाइ गरेका छन् । अकबरे बिक्री गरेर वार्षिक ५ लाखभन्दा धेरै कमाउने कृषक धेरै छन् ।अन्य खेती छाडेरै भएभरको बारीमा अकबरे लगाएको छु, सातामा ७० किलोसम्म अकबरे बेच्दै आएका श्यामप्रसाद न्यौपानेले भने, वार्षिक कमाइ तीन लाखको हाराहारीमा हुन्छ । निम्न आयस्तर भएको उनको परिवारलाई यो खेती थालेपछि घर खर्च चलाउन उति कठिन छैन । दुई रोपनीदेखि २० रोपनी क्षेत्रफलसम्म अकबरे खेती विस्तार गरेर यहाँका कृषकले आम्दानी गर्ने गरेका हुन् । खाँदा स्वादिलो हुने र असर कम गर्ने भन्दै राजधानीसम्म अकबरेको माग बढदै गएको छ । जिल्लाका हरेक गाउँमा यसको व्यावसायिक खेती गर्ने कृषकको संख्या थपिँदो छ ।यहाँको अकबरेको बिउ खोज्दै पश्चिमी जिल्लाका कृषक पनि आउने क्रम बढेको छ । चियाबारीको हरियालीसँगै कृषिको अध्ययनमा आउने टोलीले अकबरेको बगान घुम्न छुटाउँदैनन् । प्याकिङ गरेर लामो समयसम्म राख्ने भएकाले यहाँ आउने आन्तरिक र बाह्य पर्यटकले पनि कोसेलीको रूपमा लैजाने गरेकाले अकबरेको बिक्री बढदै गएको छ ।कृषकबाट खरिद गरेर प्याकिङ गर्दै बजारसम्म पुर्याउनेलाई पनि रोजगारीको अवसर सिर्जना भएको छ । अकबरेकै प्याकिङ गरेर जिल्ला र बाहिरका बजारसम्म पुर्याउन भ्याइनभ्याई छ, इलाम सदरमुकाममा उद्योग नै सञ्चालन गरेर कारोबार गर्दै आएकी उषा निरौलाले भनिन्, माग बढदै गएकाले व्यस्तता पनि उत्तिकै छ ।इलाममा ६ सय १० टन अकबरे उत्पादनबाट वार्षिक १३ करोड ७५ लाख रुपैयाँ भित्रिने जिल्ला कृषि विकास कार्यालयको तथ्यांक छ ।"
लोपोन्मुख पुतको प्रजाति मौरी संरक्षण,"नेपालगन्ज बाँकेको कोहलपुर नगरपालिकाका पुरमल बस्नेत विश्वमै लोपउन्मुख पुतको प्रजातिको मौरी संरक्षणमा लागेका छन् । उनले चपरगौडी नजिकैको सामुदायिक वनमा उक्त प्रजातिको मौरी पाँच वर्षदेखि पालन गरी संरक्षणमा जुटेका हुन् । विश्वबाटै लोप हुन थालेको मौरी संरक्षणका लागि सरकारी प्रयास नभएपछि आफ्नै लगानीमा व्यक्तिगत रूपमा लागेको उनले बताए । उक्त मौरीको वैज्ञानिक नाम मेलिपोना भएको बस्नेत बताउँछन् । थारू भाषामा मगरासा भनिन्छ । यसको मह औषधिका रूपमा प्रयोग हुने गरेको जानकार बताउँछन् । उनले संरक्षणका लागि सरकारको ध्यानाकर्षण गराउने प्रयास गर्दै आएका छन् । पुतको मौरीको संरक्षणका लागि कृषिलगायतका सरोकारवालाहरूसँग आग्रह गरिरहेको छु । तर कतैबाट प्रयास हुन सकेको छैन, उनले भने, त्यसैले आफंै लागेको हुँ । मौरी संरक्षणमा लागेका बस्नेत अवकाश प्राप्त नेपाली सेना हुन् । बस्नेतले उक्त प्रजातिको मौरी कोहलपुर जंगलमा निकै सानो संख्यामा फेला पारेपछि संरक्षणका लागि पालेका छन् । त्यो मौरी भएको क्षेत्र सम्पूर्ण प्राणीका लागि वातावरणीय दृष्टिले निकै उपयुक्त मानिने उनको तर्क छ । त्यसैले उक्त मौरी वातावरण स्वच्छताको मापक मानिन्छ । पुतको मौरी पाइने वन क्षेत्रमा दुर्लभ बन्यजन्तुको बास हुन्छ । बाघ र सर्प पनि पाइन्छ । यसले जीवन उपयोगी र महत्त्वपूर्ण संकेत दिन्छ, उनी भन्छन्, यसको संरक्षण हुन सके मासिँदै गएको प्राकृतिक जीवनचक्र संरक्षणमा सघाउ पुग्न सक्छ । समुद्र सतहदेखि एक हजार फिटसम्मको उचाइका रूखका टोड्कामा घार बनाएर पुतको प्रजातिको मौरी बस्न मन पराउँछ । वातावरण र जैविक विविधताको विनाश हुँदै गएपछि उक्त मौरी संकटमा परेको हो । तर बाँके र बर्दिया राष्ट्रिय निकुञ्जमा पुतको मौरी रहेको उनले बताए । निकुञ्जमा हुने आगलागीका कारणले पनि मौरी संकटमा परेको हो । जैविक विविधता र पूर्ण रूपमा वातावरणअनुकूल क्षेत्रमा मात्रै बस्न मन पराउँछ । जिल्ला कृषि विकास कार्यालयका शकिल अहमदले विश्वमै लोपोन्मुख मानिने पुतको मौरीको संरक्षणका लागि सरकारी प्रयास हुन नसकेको बताए । अहिलेसम्म मौरी संरक्षणका लागि नीतिगत पहल भएको छैन ।"
बिउदेखि भकारीसम्ममा अनुदान,"पर्वत पर्वतको फलेबास नगरपालिकाका ६ वटा वडाका किसानका लागि करिब सवा दुई करोड बजेट विनियोजन भएको छ । प्रधानमन्त्री कृषि आधुनिकीकरण परियोजनाअन्तर्गत परम्परागत खेती प्रणालीबाट किसानलाई व्यावसायिक बनाउने योजनाका लागि उक्त बजेट विनियोजन भएको हो । चालु वर्ष विभिन्न अनुदानमा मात्रै करिब डेढ करोड रकम खर्च गरिने परियोजनाको जोन एकाइ कार्यालयले जनाएको छ । फलेबास४ मुडिकुवामा चालु वर्षका कार्यक्रम सार्वजनिक गर्दै वरिष्ठ कृषि अधिकृत वसन्तकुमार श्रेष्ठले मकै बिउमा अनुदानदेखि भण्डारणका लागि मेटलविनमा समेत अनुदानको कार्यक्रम ल्याइएको बताए ।भिरालो जमिन खनजोतका लागि मिनी पावरटेलर, मकै चुट्ने र प्रशोधन गर्ने मेसिन, कुटानीपिसानी मिल, भकारो सुधार, साना तथा मझौला सिँचाइ, माटो परीक्षण, कृषि चुन र रासायनिक मललगायतमा पनि अनुदानको कार्यक्रम छ । किसान समूह तथा सहकारीहरूलाई मागका आधारमा थप अनुदानका कार्यक्रम दिन सकिने जानकारी उनले दिए । छलफल गरेर मागका आधारमा अरू अनुदानका कार्यक्रम ल्याउन सकिन्छ, उनले भने, त्यसका लागि नगरपालिका र सम्बन्धित वडास्तरसम्म छलफल गर्छौं । साविकका थापाठाना, शंकरपोखरी, मुडिकुवा, खानीगाउँ, लिमिठाना र ठानामौलाका किसानलाई अनुदान वितरण गरिने उनले बताए ।चालु वर्षदेखि बजेट विकेन्द्रित भएपछि अधिकांश स्थानीय तहले कृषिको बजेट शीर्षकान्तर गरेका बेला फलेबासवासी किसान भने कृषिमा अनुदानैअनुदान पाउने भएपछि हौसिएका छन् । कृषिमा धेरै बजेट कटौती भएको सुन्दा दु:ख लागेको थियो, फलेबासकी गीतादेवी भुसालले भनिन्, हामीलाई बिउदेखि औजारसम्मको अनुदान छ । यो सुविधाले पनि व्यावसायिक बन्न नसके हाम्रो जीविका कहिल्यै सुध्रिन्न ।साविकका ६ गाविसको ५०० हेक्टर मकै खेतीयोग्य जमिन समेटेर गत वर्षदेखि सञ्चालित मकै जोन कार्यक्रम १० वर्षे परियोजना हो । फलेबास नगरपालिकाका प्रमुख पदमपाणि शर्माले अब जोनलाई सुपरजोनमा स्तर वृद्धि गर्ने तयारी भइरहेको बताए । फलेबासका बाँकी ५ वडालाई समेटेर सुपरजोनमा स्तर वृिद्ध गर्ने हो, शर्माले भने, आवश्यक प्रक्रिया अघि बढिसकेको छ । नगरवासी सबै किसानलाई व्यावसायिक बनाउन बजेट अभाव भए हामी थप्छौं । वरिष्ठ कृषि विकास अधिकृत वासुदेव रेग्मीले ससाना प्याकेजका कार्यक्रमले निर्वाहमुखी कृषि माथि उठ्न नसकेको औंल्याए । अब प्याकेजका कार्यक्रम हटाएर माटो र भूगोल सुहाउँदो प्रविधिको खेती आवश्यक छ । त्यसका लागि स्थानीय तहले दक्ष प्राविधिक खटाउनुपर्छ, रेग्मीले भने ।जोन एकाइ कार्यालयले चालु वर्ष सञ्चालन गर्ने अधिकांश अनुदानका कार्यक्रम वितरणको प्रक्रियामा गइसकेको कार्यालयका कृषि अधिकृत एवं सूचना अधिकारी हेम शर्मा तिवारीले बताए । स्थानीय तहको बजेट कार्यान्वयनलगायत केही प्राविधिक कारणले कार्यक्रम सार्वजनिक गर्न ढिलाइ भयो, तिवारीले भने, यो महिनादेखि सबैजसो कार्यक्रम वितरणको पाइपलाइनमै छन् । एक छाक तरकारीको बिउ लिनसमेत सदरमुकाम पुग्नुपर्ने बाध्यताका किसानालाई गाउँमै कार्यालय सञ्चालन भएपछि हरेक कुरामा सहज भएको छ । स्थानीय किसानहरूले घरदैलोमै प्राविधिक सेवा मात्रै नभएर कृषिका हरेक चरणमा अनुदान पाउँदा दंग छन् ।"
तेल पाइपलाइन अर्को महिनादेखि,"काठमाडौं (रासस) बहुप्रतीक्षित अमलेखगन्जरक्सौल पेट्रोलियम पाइपलाइन परियोजना अर्को महिनादेखि निर्माण थालिने भएको छ । नेपाल र भारतका सम्बन्धित अधिकारीले परियोजनाको शनिबार स्थलगत निरीक्षण गरेका छन् । परियोजनाको निरीक्षणका लागि बिहीबार काठमाडौं आइपुगेको तीन सदस्यीय भारतीय टोली आज नेपाली अधिकारीका साथ वीरगन्ज गएको नेपाल आयल निगमका प्रवक्ता वीरेन्द्र गोइतले जानकारी दिए । संयुक्त टोलीले निरीक्षणका क्रममा पाइपलाइनस्थल र पाइपलाइन विस्तार कसरी अघि बढाउने सम्बन्धमा निरीक्षण गरेको उनले बताए । अमलेखगन्जदेखि रक्सौलसम्मको निरीक्षण क्रममा संयुक्त टोलीले त्यस क्षेत्रमा भइरहेको सडक विस्तार पाइपलाइन बिछयाउन सहज हुने भए पनि कतिपय स्थानमा घरटहरा र विद्युत् खम्बा तथा ट्रान्सफर्मर हटाउनुपर्ने निष्कर्ष निकालेको छ । प्रवक्ता गोइतले भने,पाइपलाइन जाने बाटो सबै निश्चित भइसकेको छ, मुख्य कुरा सडकको किनार भएर पाइपलाइन जाने भएकाले जमिनको खासै समस्या छैन, अन्य समस्याका बारेमा स्थानीय प्रशासनसँग छलफल गरी शीघ्र काम अघि बढाउनेछौं । तीनदिने भ्रमणमा नेपाल आएको भारतीय टोलीले निगमका उच्च अधिकारीसँग राजधानीमा परियोजनाका विविध पक्षका बारेमा छलफल गरेको छ । अमलेखगन्जदेखि रक्सौलसम्मको ३८ किमि लम्बाइ पाइपलाइन बिछयाउन बोलपत्र हुनाका साथै आगामी डिसेम्बरसम्म सम्पूर्ण आवश्यक सामग्री आइसक्ने जानकारी गोइतले दिए ।"
सञ्चालक घटाउने निर्णयले बैंकहरूमा विवाद,"काठमाडौं सञ्चालक घटाउने राष्ट्र बैंकको निर्देशनपछि बैंक तथा वित्तीय संस्थामा विवाद देखिन थालेको छ । राष्ट्र बैंकको निर्देशनअनुसार बैंक तथा वित्तीय संस्थामा ७ जनाभन्दा बढी सञ्चालक बस्न पाइँदैन । संशोधित बैंक तथा वित्तीय संस्थासम्बन्धी ऐन (बाफिया) को व्यवस्थामा टेकेर राष्ट्र बैंकले केही महिनाअघि यस्तो निर्देशन दिएको थियो । यसअघि ५ देखि ९ जनासम्म बस्न पाउने व्यवस्था थियो । नयाँ व्यवस्थाअनुसार हरेक संस्थामा २ जना सञ्चालकले पद छोड्नुपर्ने हुन्छ । यसकारण को बाहिरिने भन्नेबारेमा सहमति हुन नसक्दा बैंक तथा वित्तीय संस्थामा विवाद बढ्न थालेको हो । केही बैंकमा विवाद नभए पनि बहुसंख्यकमा विवाद छ, सबै संस्थाको कुरा बाहिर नआएको मात्र हो, एक बैंकरले भने, खाइपाइ आएको पद तथा सुविधा छोड्न सबैलाई गाह्रो हुन्छ ।पछिल्लो विवाद हिमालयन बैंकमा देखिएको छ । केही महिनायता सञ्चालक राख्ने र हटाउने विषयमा बैंकका लगानीकर्ताहरूबीच विवाद बढ्दै गएको छ । बैंकका संस्थापक सञ्चालकहरूबीच कुरो नमिल्दा विवाद बढेको हो । यो बैंकमा ८ जना सञ्चालक रहँदै आएका थिए । जसमध्ये संस्थापक समूहबाट ४ जनाले तथा कर्मचारी सञ्चय कोष, पाकिस्तानको हबिब बैंक, विज्ञ र सर्वसाधारणबाट एकएक जनाको प्रतिनिधित्व रहँदै आएको थियो । बैंकका अध्यक्ष मनोजबहादुर श्रेष्ठले नरसिंहबहादुर श्रेष्ठको प्रतिनिधित्व गर्दै आएका छन् । बैंकमा श्रेष्ठ समूहको करिब २० प्रतिशत सेयर छ । यो समूहबाट दुई जनाले बोर्डमा प्रतिनिधित्व गर्दै आएका छन् । प्रमुख कार्यकारी अधिकृत अशोक राणाले बैंकका संस्थापक अध्यक्ष हिमालयनशमशेर जबराको प्रतिनिधित्व गर्छन । यसैगरी, मोहनगोपाल खेतानको प्रतिनिधिका रूपमा प्रेमप्रकाश खेतान छन् । राणा र खेतान समूहबाट बोर्डमा ११ जनाको प्रतिनिधित्व रहँदै आएको थियो । बैंकमा राणा र खेतान समूहको १२१२ प्रतिशत सेयर छ । पछिल्ला ३४ महिनायता बैंकमा खेतान समूहबाट सञ्चालक छैनन् । यसअघि बोर्डमा प्रतिनिधित्व गरिरहेका अरुण केसीले उक्त पद छोडेपछि खेतान समूहको सञ्चालक नभएको हो । केसीले छोडेपछि यो समूहले (गत असोज २ गते) प्रसाद ज्ञवालीलाई सञ्चालक नियुक्त गरी बैंकमा पठाएको थियो । अन्य दुई संस्थापक श्रेष्ठ र राणा समूहले ज्ञवालीलाई नियुक्त गर्न नमानेको खेतान समूहको गुनासो छ । राष्ट्र बैंकको निर्देशन सञ्चालक घटाउनुपर्ने भएकाले साधारणसभासम्म नयाँ नियुक्त गर्न नसकिने तर्क राख्दै राणा र श्रेष्ठ समूहले सञ्चालक थप्न नमानेको स्रोतको भनाइ छ । लगानीकर्ताको तर्फबाट सञ्चालक नै राख्न नपाउनु बलमिच्याइँ हो, खेतान समूह स्रोतले भन्यो, राणा र श्रेष्ठ समूहले आफ्नो प्रतिनिधित्व हुन नदिएर कर्मचारी नियुक्तिसमेत एकलौटी गर्नुका साथै बैंक डुबाउने काम गरिरहेको छ । खेतान समूहले विशेष साधारणसभा बोलाउन आग्रह गरिरहेको छ । तर डेढ महिनामा वार्षिक साधारणसभा गर्नुपर्ने भन्दै हालको सञ्चालक समितिले विशेष साधारणसभा गर्न मानेका छैनन् । राष्ट्र बैंकको निर्देशनअनुसार एक जना सञ्चालक घटाउनुपर्ने भएकाले त्यो मिलाउन केही समय लागेको बैंकका प्रमुख कार्यकारी अधिकृत राणाको भनाइ छ । यसअघि संस्थापक सञ्चालकहरू सहमतिमा चुनिँदै आए पनि अब चुनावमा जानुपर्ने अवस्था आएको उनले बताए । मंसिरमा हुने वार्षिक साधारणसभाले नयाँ सञ्चालकहरू चयन हुन्छ, राणाले भने, त्यसपछि सबै कुरा मिलिहाल्छ । यस्ता समस्या अन्य बैंक तथा वित्तीय संस्थामा पनि छन् । विवादले उग्र रूप नलिँदासम्म कुरा बाहिर नआउने भएकाले सबै विवाद बाहिर नआएको एक बैंकरले बताए । राष्ट्र बैंकले वास्तविकता अध्ययन नगरी संख्या घटाउन निर्देशन दिएकाले बैंकहरूमा विवाद बढेको ती अधिकारीको भनाइ छ । राष्ट्र बैंकको निर्देशनअनुसार स्वतन्त्र र सर्वसाधारण समूहबाट पनि सञ्चालक राख्नैपर्छ, यसकारण धेरै समूहको लगानी रहेको वित्तीय संस्थामा सञ्चालक घटाउन अप्ठेरो परेको हो, ती अधिकारीले भने । राष्ट्र बैंकको निर्देशनपछि सबै बैंक तथा वित्तीय संस्थामा गरी करिब २ सय सञ्चालकले छोड्नुपर्ने हुन्छ ।"
एनआईसीको ऋणपत्र,काठमाडौं (कास) एनआईसी एसिया बैंकले तीन अर्ब रुपैयाँ बराबरको एनआईसी एसिया ऋणपत्र २०८१८२ जारी गर्ने भएको छ । यसका लागि बैंकले निमित्त नबिल इन्भेस्टमेन्ट बैंकिङलाई धितोपत्र निष्कासन तथा बिक्री प्रबन्धक नियुक्त गरेको छ । यससम्बन्धी सम्झौतापत्रमा बैंकका तर्फबाट प्रमुख कार्यकारी अधिकृत लक्ष्मण रिसाल र बिक्री प्रबन्धकका तर्फबाट प्रमुख कार्यकारी अधिकृत प्रवीणरमण पराजुलीले शुक्रबार हस्ताक्षर गरेका छन् । तीन अर्बको ऋणपत्रमध्ये ८० प्रतिशत व्यक्तिगत र २० प्रतिशत सर्वसाधारणहरूका लागि नेपाल धितोपत्र बोर्डको स्वीकृति पश्चात् निष्कासन तथा बिक्री खुला गरिने विज्ञप्तिमा छ । प्रस्तावित ९ प्रतिशत वार्षिक ब्याजदरले अर्धवार्षिक रूपमा ब्याज झुक्तानी गर्ने गरी ७ वर्ष अवधिका लागि ऋणपत्र निष्कासन गर्न लागिएको छ ।
बाह्रबिसे डोजाङ विजेता,सिन्धुपाल्चोक (कास) चौतारा साँगाचोकगढी नगरपालिकाको सुकुटेमा भएको तेस्रो जिल्लास्तरीय तेक्वान्दो प्रतियोगितामा बाह्रबिसे डोजाङ च्याम्पियन भएको छ । सुकुटे डोजाङले आयोजना गरेको प्रतियोगितामा यमुनाडाँडा दोस्रो र पिपलडाँडा तेस्रो भए । बाह्रबिसेका वरदान तामाङ र महिलामा खाडीचौरकी सुजाता पौडेल उत्कृष्ट खेलाडी भए । कप्पर टाइगरले उत्कृष्ट डोमेस्ट्रेसन देखायो ।
मूलपानीमा क्रिकेट सुरु,"काठमाडौं (कास) सदस्यसचिव ११ र भेट्रान्स ११ बीच प्रदर्शनी म्याच खेल्दै शनिबार मूलपानी क्रिकेट मैदानको सुरुआत गरिएको छ । बजेट अभावमा १३ वर्षपछि आएर मूलपानी क्रिकेट मैदान खेल्न योग्य बनेको हो । ३ सय ६५ रोपनी पर्ति जग्गा स्थानीयले क्रिकेटका लागि भनेर २०६१ सालमा सरकारमार्फत राष्ट्रिय खेलकुद परिषद्लाई भोगाधिकार गर्न दिएको थियो । त्यो अतिक्रमणमा पर्दा अहिले झन्डै २ सय ९६ रोपनीमा झरेको छ । राष्ट्रिय क्रिकेट प्रशिक्षक जगत टमाटाको कप्तानीमा रहेको सदस्यसचिव ११ ले राष्ट्रिय टोलीका पूर्वकप्तान पवन अग्रवालको नेतृत्वमा रहेको भेट्रान्स ११ लाई ८७ रनले पराजित गर्यो । सुनील धमलाले ३४ बलमा ४२, दीपेन्द्र चौधरीले १४ बलमा ३०, आमिर अख्तरले १०, टमाटाले २, राजु बस्न्यातले ८, विनोद भण्डारीले १८ बलमा ३९, कुशल भुर्तेलले १२, विक्रम सोबले ११, आरिफ शेखले २ रन बनाएपछि सदस्यसचिव टोलीले निर्धारित २० ओभरमा ९ विकेट गुमाई १ सय ९६ रन बनायो । वसन्त रेग्मी १२ बलमा १९ र सुसन भारी ६ बलमा ९ रन बनाई नटआउट रहे । भेट्रान्सका पवनले ३, परेश लोहनी र सन्दीप श्रेष्ठले २२ तथा प्रफुल्ल वैद्य र महेश क्षेत्रीले ११ विकेट लिए । सन्दीप, प्रफुल्ल, दिलीप नाथ र सौरभ खनाललाई शून्यमा गुमाएको भेट्रान्स १४५ ओभरमा १ सय ९ रनमा अलआउट भयो । मन्जित श्रेष्ठले २३ बलमा ५२, पवनले ३१ बलमा ३३, शक्ति गौचनले १२ बलमा १२, परेश लोहनीले ४, हासिम अन्सारीले २ र करण केसीले १ रन बनाए । सदस्य सचिव ११ का राजुले ३५ ओभरमा ३६ रन खर्चेर ५, दीपेन्द्रले २ तथा आमिर, जगत र शरद भेषावकरले ११ विकेट लिए । यसअघि खेलको उद्घाटन राष्ट्रिय खेलकुद परिषद्का सदस्यसचिव केशवकुमार विष्टले गरेका थिए ।"
काँकडभिट्टा गोल्डकपमा १० टोली,"काँकडभिट्टा (कास) मोफसलकै सर्वाधिक राशिको मेची नेत्रालय काँकडभिट्टा गोल्डकप फुटबलको तेस्रो संस्करणमा आयोजकसहित १० टोलीले भाग लिने भएका छन् । मंसिर ६ देखि १६ सम्म स्थानीय काँकडभिट्टा माविको मैदानमा हुने प्रतियोगितामा एक भारतीय टोलीले समेत भाग लिने पत्रकार सम्मेलनमा बताइयो । कोलकाताको सुवासचन्द्र ब्वाइज क्लबसहित झापा ११, रूपन्देही ११, मनाङ मस्र्याङ्दी, एपीएफ, त्रिभुवन आर्मी, नेपाल पुलिस, हिमालयन शेर्पा र संकटा क्लबले भाग लिने निश्चित भएको आयोजक काँकडभिट्टा फुटबल ट्रेनिङ सेन्टरका अध्यक्ष मीन बस्नेतले जनाए । पहिलो संस्करण विजेताले १ लाख पुरस्कार पाएका थिए । गत वर्ष राशिमा तेब्बर वृद्धि गरी ४ लाख बनाइएकोमा यो वर्ष दोब्बर वृद्धि गरी ८ लाख वनाइएको छ । पुरस्कार राशि बर्सेनि वृद्धि गर्दै लैजाने हाम्रो लक्ष्य हो, आर्थिक समिति संयोजक गंगालाल गुरुङले भने । प्रतियोगिता सम्पन्न गर्न करिब ७० लाख रुपैयाँ आवश्यक पर्ने आयोजकको भनाइ छ । त्यसमध्ये ५ लाख रुपैयाँ संकलन भइसकेको छ । प्रतियोगिताको मुख्य प्रायोजक मेची नेत्रालयले ८ लाख, समाजसेवी नरेन्द्र मेचे गछामले ४ लाख, मेची बस व्यवसायी संघले ३ लाख, अठोट नेपालले १ लाख ५० हजार रुपैयाँ प्रदान गरेका छन् ।"
सेन्चुरीमा सिभिल बैंक च्याम्पियन,"काठमाडौं (कास) सिभिल बैंकले चौथो सेन्चुरी बैंक कर्पोरेट सुपर सिक्स क्रिकेट प्रतियोगिता जितेको छ । एसएस इभेन्ट्सको आयोजनामा त्रिवि मैदान कीर्तिपुरमा भएको प्रतियोगिताको शनिबार फाइनलमा सिभिलले आईसीएफसी फाइनान्सलाई ३ रनले हरायो । टस जितेको सिभिलले निर्धारित ५ ओभरमा ३ विकेट गुमाई ८० रन बनायो । टोलीका भोला विष्टले १६ बलमा १ चौका र २ छक्का प्रहार गरी २३, मनीष सिंहले १९ र निशेष केसीले १४ रन बनाए । आईसीएफसी पूरा ओभर खेली ७७ रनमा अलआउट भयो । सागरनिधि तिवारीले २५, अरबिन राणाले २१ र समिर थापाले १५ रन बनाए । सिभिलका निशेष र भोलाले २२ तथा राजन खड्गीले १ विकेट लिए । सिभिलले सेमिफाइनलमा डिफेन्डिङ च्याम्पियन सेन्चुरीलाई ८ रन र आईसीएफसीले एनआईसी एसिया बैंकलाई ३४ रनले हराएका थिए । शनिबारै एनआईसीले क्वाटरफाइनलमा एनएमबी बैंकलाई ५ विकेट र सिभिलले एनसीसी बैंकलाई ५२ रनले पराजित गरेका थिए । सेन्चुरीका सुरज तिमल्सिना म्यान अफ द सिरिजमा चुनिए । उनले नै प्रतियोगितामा सर्वाधिक छक्का प्रहार गरेका थिए । आईसीएफसीका अरबिन राणा उत्कृष्ट ब्याट्सम्यान, सिभिलका भोला विष्ट उत्कृष्ट बलर र सेन्चुरीका सुवास शर्मा उत्कृष्ट विकेटकिपर चुनिए ।"
बंगलादेशसँग नमीठो हार,"टोलीलाई जिताएपछि भावुक बनेका बंगलादेशी खेलाडी । तस्बिर : सुबासकान्तिपुरजवाफी ब्याटिङमा बंगलादेशले डकवर्थ लुइस पद्दतिका आधारमा ४० ओभरमा १ सय ८१ रनको लक्ष्य पायो । दुवै बायाँहाते ब्याट्सम्यान पठाएको उसले १२ ओभरमा ४७ रन जोड्दै सम्हालिएको सुरुआत गर्यो । मध्यक्रममा लय गुमाएको बंगलादेशका ओपनर पिनाक घोषले २४ र अर्का ओपनर नहिम शेखले ५२ रन बनाए । नेपालले स्पिन मदतले रन रोके पनि मध्यक्रममा अफिफ र महिदुलले छैटौं विकेटमा ४८ रन जोडेपछि बंगलादेश खेलको अन्त्यसम्म दावेदारी राख्न सफल रह्यो । बाउन्ड्रीमा रन नजोडे पनि सिंगलबाट लगातार स्कोरलाई अगाडि बढाउन बंगलादेश सफल रह्यो । अन्त्यतिर नेपालले लगातार तीन विकेट लिँदै खेलमा फर्कने आस देखाए पनि अन्तिम ओभरमा सम्हालिन नसक्दा नतिजा गुमाउन पुग्यो । नेपालका सन्दीम लामिछाने र कमलले २२ तथा दीपेन्द्र, अनिल र किशोर महतोले ११ विकेट लिए ।पर्फेक्ट क्रिकेट खेलबंगलादेशका प्रशिक्षक ड्यामियन राइटले बंगलादेश र नेपालबीचको प्रदर्शनलाई पर्फेक्ट क्रिकेट खेल को संज्ञा दिए । खेलपछि उनले दुवै टोलीले आफ्नो सक्दो प्रयास गरेको बताए । बंगलादेशका लागि निकै महत्त्वपूर्ण जित हो । यस प्रतियोगितामा सबै खेल प्रतिस्पर्धात्मक हुनेछ । नेपाल निकै राम्रो टोली हो र आजको खेलले पनि त्यसलाई सिद्ध पारेको छ, उनले भने, मलेसियाविरुद्ध पनि खेल कठिन नै हुनेछ । हामीले आजको जितबाट धेरै कुरा सिकेका छौं ।बंगलादेशका कप्तान मोहमद सेफले यस जितले टोलीको मनोबल उच्च रहने बताए । यो निकै महत्त्वपूर्ण जित थियो । हामीले यसअघि पनि नेपालसँग खेलेका थियौं र खेल सहज थिएन । आज हाम्रा समर्थकले पूरा खेलभर टोलीलाई समय खर्चिएकाले हामीले केही दिनुपर्छ भन्ने थियो । यस जितले सबै खुसी छौं ।नेपालका प्रशिक्षक विनोद दासले जित नजिक पुगेर हारे पनि प्रदर्शनबाट सकारात्मक रहेको बताए । हामीले ब्याटिङ र बलिङ दुवैमा राम्रो प्रदर्शन गर्यौं । नतिजा आफ्नो पक्षमा नआए पनि हामीले टेस्ट खेल्ने राष्ट्रलाई कडा चुनौती दियौं । फिल्डिङ पनि हाम्रो प्रदर्शन सदाझैं राम्रो रह्यो, उनले भने । प्रशिक्षक दासले खेलको अन्त्यतिर लगातार वर्षाका कारण खेलमा केही कठिनाइ आएको सुनाए । खेलको अन्त्यतिर हल्का वर्षाका कारण बल नियन्त्रण गर्न गाह्रो भइरह्यो । तैपनि टोलीले खेललाई अन्त्यसम्म लगेर रोमान्चक बनाउन सक्यौं । नतिजा हार भए पनि यस खेलबाट हामीले धेरै सिक्न पाएका छौं । भारतविरुद्धको खेलमा फेरि सुरुदेखि आफ्नो उत्कृष्ट प्रदर्शन गर्ने प्रयास गर्नेछौं, उनले टुंग्याए । नेपालले आइतबार भारतसँग खेल्नेछ ।"
योङ स्टारलाई क्रिकेट उपाधि,लेखनाथ (कास) आयोजक योङ स्टार युथ क्लबले लेखनाथ खुला ट्वान्टी२० क्रिकेट च्याम्पियनसिपको उपाधि जितेको छ । योङ स्टारले अर्काे आयोजक राइजिङ पोखरा क्रिकेट एकेडेमीलाई ६ विकेटले हराएको थियो ।शनिबार फाइनलमा टस हारेर ब्याटिङ गरेको राइजिङले २० ओभरमा ९ विकेट गुमाई ७६ रन बनायो । पोखरा रंगशालामा आलम खानले २७ र अनिल गुरुङले १३ रनबाहेक अन्यले गतिलो योगदान दिन सकेनन् । कसिलो बलिङ गरेका योङ स्टारका इन्द्र सारुमगरले ४ ओभरमा ८ रन दिई ३ विकेट लिए । सनी सेनले २ र कप्तान नन्दराज शर्माले १ विकेट लिए । ७७ रनको लक्ष्य योङ स्टारले १५२ बलमा नै भेट्टाउन सफल भयो । योङ स्टारका दीपक राजले २७ बलमा ४४ रन बटुले । उनले ४ चौका र २ छक्का हाने । राइजिङका कप्तान दिपेश खत्रीले २ विकेट लिए । शीतलदेवीका विधान श्रेष्ठ र अर्जुन बुढाथोकी उत्कृष्ट ब्याट्सम्यान र बलर भए । म्यान अफ द सिरिज योङ स्टारका नन्दराज शर्मा चुनिए ।
चन्द्रागिरि गोल्डकप कात्तिक २८ देखि,"काठमाडौं ए डिभिजनस्तरीय फुटबल प्रतियोगिता चन्द्रागिरि गोल्डकपको पहिलो संस्करण कात्तिक २८ गतेदेखि राजधानीमा हुने भएको छ ।नैकाप मैदानमा हुने प्रतियोगितामा सात ए डिभिजन क्लब र आयोजक गरी ८ टिमले प्रतिस्पर्धा गर्ने शनिबार पत्रकार सम्मेलनमा जानकारी गराइयो । आयोजक ब्राइट युथ क्लबका अध्यक्ष रमेश बुढाथोकीले तीन विभागीय टोली त्रिभुवन आर्मी, नेपाल पुलिस र नेपाल एपीएफ क्लबसहित संकटा, हिमालयन शेर्पा, फ्रेन्ड्स, जावलाखेल युथ र आयोजकको एक टोलीले प्रतियोगितामा भाग लिने बताए । बुढाथोकी पूर्वराष्ट्रिय खेलाडी हुन् । उनले लामो समय नेपाल पुलिस क्लबबाट खेलेका थिए । अध्यक्ष बुढाथोकीले राजधानीमा निजी स्तरको क्लबले गर्न लागेको ए डिभिजन स्तरको सम्भवत पहिलो नकआउट प्रतियोगिता भएको दाबी गरे । चन्द्रगिरि गोल्डकप विजेताले ५ लाख र उपविजेताले २ लाख ५० हजार रुपैयाँ नगद पुरस्कार जित्ने क्लबका उपाध्यक्ष कृष्ण बस्यालले जानकारी गराए । उनका अनुसार उत्कृष्ट खेलाडी र सर्वाधिक गोलकर्ताले जनही ३० हजार पाउने छन् । हरेक खेलका म्यान अफ द म्याचलाई ३ हजार प्रदान गरिनेछ । साथै सहभागी क्लबलाई हरेक खेल खेलेवापत ३० हजार म्याचमनी दिइने अध्यक्ष बुढाथोकीले बताए । उनले चन्द्रागिरिको ऐतिहासिक महत्त्वलाई उजागर गर्नुका साथै राजधानीमा निजी क्षेत्रबाट स्तरीय प्रतियोगिता होस् भन्ने उद्देश्यमा चन्द्रागिरि गोल्डकप सुरुआत गरिएको बताए । उनका अनुसार आयोजक टिम भने चन्द्रागिरि नगरपालिकाभित्रका र बाहिरका केही खेलाडी समेटेर बनाइएको छ । करिब ५५ लाख बजेट रहेको प्रतियोगिताको मुख्य प्रायोजकमा नेपाल जनरल मार्केटिङको हिरो मोटरसाइकल रहेको छ । त्यस्तै चन्द्रगिरि नगरपालिका, ब्राइट फ्युचर स्कुल, युनाइटेड सिमेन्टलगायत विभिन्न संघसंस्था, व्यक्तिको सहयोग रहने क्लबका प्रवक्ता देवेन्द्र प्रधानले बताए । जनरल मार्केटिङकी शीतल दाहालले आगामी वर्षहरूमा प्रतियोगिताको प्रायोजन दायरालाई फराकिलो पार्दै लैजाने बताइन् । यसपल्टको प्रायोजनसम्झौता भने आयोजकले खुलाउन चाहेन । सहभागी टोलीले दुई समूहमा रहेर नकआउटका आधारमा प्रतिस्पर्धा गर्नेछन् । समूह ए मा आयोजक ब्राइट युथ, फ्रेन्ड्स, नेपाल पुलिस र संकटा क्लब छन् । आर्मी, एपीएफ, जावलाखेल र हिमालयन शेर्पा समूह बी मा छन् । कात्तिक २८ मा आयोजकले फ्रेन्ड्ससँग खेल्नेछ । कात्तिक २९ मा आर्मी र जावलाखेल, कात्तिक ३० मा पुलिस र संकटा ताथ मंसिर १ मा हिमालयन र एपीएफले आफ्नो पहिलो खेल खेल्नेछन् । विजेता टोली सेमिफाइनल पुग्नेछ ।"
इटाली संकटमा,"स्टकहोम (एएफपी) स्विडेनले विश्वकप फुटबल छनोट प्लेअफको पहिलो लेगमा १० को विजय हात पारेपछि इटाली संकटमा परेको छ । यसले चारपल्टको विजेता इटाली ६० वर्षमा यसपालि विश्वकप छनोट नहुने खतरामा पुगेको छ । बैकल्पिक ज्याकोब जोहन्सनले ६१ औं मिनेटमा गरेको गोल निर्णायक बनेको थियो । सोमबार मिलानको सान सिरोमा हुने दोस्रो लेगमा जिएन पिइरो भेन्टुराको इटालीले विश्वकपमा पुग्न यस नतिजालाई उल्टाउनुपर्ने हुन्छ । इटाली पछिल्लोपल्ट सन् १९५८ मा स्विडेनमै भएको विश्वकपमा पुग्न असफल भएको थियो । अर्को वर्ष रुसमा हुने विश्वकपका लागि छनोटमा इटालीको यात्रा गतिलो हुन सकेको थिएन । समूह जी मा स्पेनसँग ३० ले पराजित इटाली घरेलु मैदानमा म्यासेडोनियासँग ११ को बराबरीमा रोकिएको थियो । यता, अस्ट्रेलियाले होन्डुरसलाई गोलरहित बराबरीमा रोकेर विश्वकपमा पुग्ने सम्भावना बलियो बनाएको छ । एसियाकन्काकाफ प्लेअफमा अस्ट्रेलियाका स्ट्राइकर टोमी जुरिकले दुवै हाफमा गोल गर्ने राम्रो अवसर गुमाए । दोस्रो लेग सिड्नीमा बुधबार हुनेछ । दक्षिण अमेरिकाओसियाना क्षेत्रको प्लेअफमा पेरुले विश्वकपमा पुग्ने सम्भावना बलियो बनाएको छ । वेलिङटनमा शनिबारको प्लेअफ पहिलो लेगमा न्युजिल्यान्ड र पेरुबीचको खेल गोलरहित बराबरीमा टुंगियो ।"
फाइनलमा नेपाली जोडी,"काठमाडौं (कास) पाकिस्तान इन्टरनेसनल सिरिजको मिक्स डबल्समा नेपाली ब्याडमिन्टन खेलाडी शनिबार फाइनल पुगेका छन् । इस्लामाबादमा जारी नेपालका तामाङ दिदीभाइ रत्नजित र नङसल तामाङ तथा नेपालकै दिपेश धामी र शोभा गौचनको जोडी फाइनल पुगेका हुन् । सेमिफाइनलमा दिदीभाइको जोडीले नेपालका विष्णु कटाल र सुनैना मुखियालाई २११६, २११७ को सोझो सेटमा हरायो । रत्न र नङसलको जोडी गत वर्षका स्वर्ण विजेता हुन् । दिपेश र शोभाले पाकिस्तानीलाई २११६, २२२० को सेटमा हराए ।"
इनोभेटिभ विजयी,"काठमाडौं (कास) इनोभेटिभले २४ औं ज्ञान कार्निभलको गल्र्स बास्केटबलमा सफलता पाएको छ । इनोभेटिभले काभ्यालाई २८८ ले रोजिना गिरीको १४ स्कोर गरिन् । मल्पीले सुदेशालाई ४२२ ले र रिलायन्सले श्रीदिवालाई ३३१३ ले हराए । मल्पीकी इशिका ढकालले १२ र रिलायन्सकी रिना भण्डारीले १३ स्कोर गरे । आयोजक ज्ञानोदय पनि विजयी भयो । ब्वाइजतर्फ इनोभेटिभले मल्पीलाई ७३५१, डेनेबले भानुभक्तलाई ४८१९ र ज्ञान निकेतनले अवेरनेस एकेडेमीलाई ५८४२ स्कोरले हराए । त्यस्तै ब्वाइज फुटबलमा पुष्पसदनले ज्ञान निकेतनलाई ६०, सुदेशाले शुभतारालाई २०, मल्पीले एलएलाई २० र श्रीकुलले इनोभेटिभलाई १० गोलले हराए ।"
निखिल च्याम्पियन,"हेटौंडा (कास) साथी बोस स्मृति विद्यालयस्तरीय ब्याडमिन्टनको ट्रफी सिद्धार्थ शिशुसदनका निखिल अर्यालले जितेका छन् । हेटौंडा औद्योगिक क्षेत्रको कभर्डहलमा शनिबार सम्पन्न फाइनलमा उनले नवोदयका रोहन चौधरीलाई २१८, २११२ को सोझो सेटमा हराए । उनले ३ हजार नगद, र्याकेट र अंग्रेजी शब्दकोष जितेका छन् । रोहनले २ हजार र र्याकेट जिते । नवोदयकै सुदीप ठाकुर तेस्रो भए । उनले एक हजार र र्याकेट पाए । छात्रातर्फ सिद्धार्थ शिशुसदनकी दीक्षा मण्डल विजेता भइन् । उनले आफ्नै स्कुलकी श्वेता शाहलाई २१९, २१३ को सोझो सेटमा हराइन् ।"
रामसुन्दरको दौड,काठमाडौं (कास) सप्तरीको मुसहर बस्तीका बाढीपीडितको सहयोगार्थ धावक रामसुन्दर कार्कीले ललितपुरदेखि सिन्धुलीगढीसम्म दौड शुक्रबार पूरा गरेका छन् । १ सय ३५ किलोमिटर दूरीको दौड यात्रा उनले बिहीबार सुरु गरेका थिए ।
"मनपर्छ, मनपर्दैन","निकलोडियन च्यानलमा आउने मोटु पत्लु धेरैलाई मनपर्ने कार्टुन हो । केटाकेटीहरू युट्युबमा समेत यही कार्टुन हेरिरहेका हुन्छन् । यसको शीर्ष गीत, पात्रहरूका नाम, थेगो सबै कण्ठस्थ पार्छन् । तर, वसुन्धराकी सामना राई (१४) लाई मोटु पत्लु पटक्कै मनपर्दैन । यसको क्वालिटी राम्रो छैन, उनी भन्छिन्, चिङ्गम जस्ता पात्र दिक्क लाग्दा छन् । सेब स्कुलमा पढ्ने उनलाई डोरेमन चाहिँ खुब मनपर्छ । यसले राम्रो कुरा सिकाउने भएकाले हेर्न मज्जा लाग्ने उनले बताइन् । काष्ठमण्डप विद्यालयकी याना पुलामी (१२) नारुतो, बोरुतो कार्टुनकी फ्यान हुन् । उनलाई अगी एन्ड द कक्रोजेज भने हेर्न मन लाग्दैन । मलाई पिट्जा मीठो लाग्छ, उनले भनिन्, खीर मनपर्दैन । बास्केटबल फेभरेट गेम हो । यो खेल्दा कुल देखिन्छ ।सम्पूर्ण सेकेन्डरी स्कुलका छात्र आकाश गुरुङ (१६) गणित विषय बेस्ट मान्छन् । उनलाई थेउरी कण्ठ पार्नुभन्दा म्याथ प्राक्टिस गर्न मज्जा लाग्छ । म्याथ भनेको हाम्रो डेली लाइफमा काम लाग्ने कुरा हो, उनले भने, थेउरीहरू रट्योरट्यो बिर्सिहाल्छ । उनलाई ईपीएच (इन्भाइरोमेन्ट, पपुलेसन र हेल्थ) मन नपर्ने विषय हुन् । फुटबल मनपराउने आकाश म्याराथन भने वाहियात खेल मान्छन् । पूरै सहरभरि दौडिनुपर्छ, उनी हाँस्छन्, त्यस्तो गेम म कहिल्यै खेल्दिनँ ।आकाशलाई भिडियो गेममा फिफा १८ मनपर्छ । नेटबल खेल्न रुचाउने सामाना क्लास अफ क्लान्स (सीओसी) चाहिँ कहिल्यै खेल्दिनन् । हाम्रो क्लासको केटाहरू खाली यसकै कुरा गर्छन्, उनी भन्छिन्, उनीहरूको कुरा सुनेरै अघाइसकेँ । यो गेम साह्रै इरिटेटिङ लाग्छ । यानालाई गाढा हरियो रङ मन नपर्नुको कारण कस्तो छ भने यसले उनले पालक पनिरको याद दिलाउँदो रहेछ । बालाजुकी सुदिका रञ्जित कमेडी फिल्म भनेपछि हुरुक्कै हुन्छिन् । यस्ता फिल्म रिलिज भएको थाहा पाउनेबित्तिकै ममीबाबालाई हलमा लग्न कर गर्छिन् । डर लाग्दो फिल्महरू मलाई मन पर्दैन, होली गार्डेन स्कुलको कक्षा ६ मा पढ्ने सुदिकाले भनिन्, त्यस्तो हेर्यो भने तर्सिरहन्छु । उनका फेभरेट एक्टर सलमान खान हुन् भने अभिनेत्री विपाशा वसु उनलाई मनपर्दैन । सलमानको स्टायल र डान्स बेस्ट लाग्ने सुदिकाले बताइन् ।टाढाबाट पनि प्रस्ट देखिने भएकाले प्रकृति न्यौपाने (१२) लाई पहेँलो रङ राम्रो लाग्छ । धार्मिक दृष्टिले पनि यो रङ महत्त्वपूर्ण रहेको भन्दै उनले पहेँलो रङका लुगा जस्तोसुकै मान्छेलाई सुहाउने बताइन् । पुरी र गेडागुडीको तरकारी जति खाए पनि अघाउदिनँ, हेब्रोन पब्लिक स्कुलकी कक्षा ७ की छात्रा प्रकृतिले भनिन्, यसमा प्रोटिन हुन्छ रे । ओएसिस इंग्लिस स्कुलकी युमा राई (१४) लाई थकाली खाना सेट स्वादिलो लाग्छ । उनी भन्छिन्, खाना त मीठो हुन्छ नै, थकाली सेटमा प्रयोग हुने भाँडाकँुडा पनि राम्रा हुन्छन् । उनको फेभरेट पहिरन किराती ड्ेरस हो । गिटारलाई बेस्ट इस्ट्रुमेन्ट मान्छिन् । युमालाई मन नपर्ने कुराचाहिँ परीक्षा रहेछ । जाँच आउँदा मेरो टाउको दुख्छ, उनी भन्छिन्, आई हेट इक्जाम । कालो र सेतो रङ मनपराउने उनी नियोन कलर (चम्किला रङ) पटक्कै रुचाउँदिनन् । कुपन्डोलकी बिना तामाङ आफ्नी भदै अस्मितालाई बुट जुत्ता औधि मनपर्ने बताउँछिन् । प्रगति शिक्षा सदन उमाविमा कक्षा आठमा पढ्ने अस्मिता घरको खानाभन्दा रेस्टुरेन्टमा बनाएको चाउमीन, मम र म्याक्रोनी मीठो मान्छिन् । सपिङ जाँदा ऊ सधंै कालो, सेतो वा हरियो रङको लुगा छान्छे, बिनाले भनिन्, यी रङ किन मन परेको भनेर चाहिँ मैले सोधेकी छैन । उसलाई अरूको कुरा काटेको मनपर्दैन । ०००याना, आकाश र अस्मिताहरूका कुरा सुनेपछि मान्छेका च्वाइसेज फरकफरक हुन्छन् भन्ने बुझियो । एउटालाई मन परेको चिज अर्कोलाई पटक्कै मन नपर्ने वा ठीकै लाग्ने पनि हुँदो रहेछ । एउटै रङ कसैको फेभरेट हुँदा अरूको हेटेस्ट हुन सक्छ । तर, यस्तो किन हुन्छ होला ? के कारणले हाम्रा लाइक्स र डिस्लाइन्स फरक हुन्छन् ? मनोचिकित्सक डा विश्वबन्धु शर्मा भन्छन्, हुर्किंदो उमेरमा धेरै कुराले प्रभाव पार्छन् । मान्छेको आफ्नै युनिक व्यक्तित्वले धेरै कुरा निर्धारण गर्छ । परिवार, साथीभाइ, समाजलगायत तत्त्वले पनि भूमिका खेलिरहेका हुन्छन् । मान्छेको हुर्काइ, सामाजिक तथा पारिवारिक मूल्यमान्यताले रुचिअरुचि निर्माण गरिदिने डा शर्माको भनाइ छ । अर्ली चाइल्डहुड डेभलपमेन्ट (ईसीडी) मा विद्यावारिधि गरेका बाबुराम अधिकारी बच्चाबच्चीले देखासिकीबाटै आफ्ना च्वाइसेज निक्र्योल गर्ने बताउँछन् । आफ्नो अगाडि जे छ, त्यसकै नक्कल गर्न खोज्छन्, अधिकारीले भने, चार वर्षको उमेरसम्ममा उनीहरूमा सिक्ने इच्छा तीव्र हुन्छ । शारीरिक संरचना र देखासिकीले लाइक्स र डिस्लाइक्स तय गरिदिने उनले बताए । डा शर्माका अनुसार रिपिटेड एक्सपोजर ले पनि मान्छेको रुचिमा निर्धारणमा प्रभाव पार्छ । जे कुरामा बढी एक्सपोज भयो, त्यही कुरा विस्तारै मनपर्न थाल्छ । तर, मनपर्ने वा नपर्ने विषयमा मान्छे कठोर हुनु हुँदैन । एकअर्काका छनोटलाई सराहना गर्नुपर्छ । युट्युबहरूको उदाहरण दिँदै डा शर्माले भने, कार्टुन मनपर्छ भनेर घण्टौं युट्युब चलाइरह्यो भने त्यसले असर गर्छ । मकहाँ बच्चा बिग्रियो भन्दै अभिभावकहरू आउनुहुन्छ । उहाँहरू पहिले नै सर्तक हुनुपथ्र्यो । बच्चाबच्चीले पनि आफूलाई मनपर्छ, मज्जा आउँछ भन्दैमा अत्याचार गर्नु हुँदैन । आफ्ना रुचि र अरुचिलाई लिएर कठोर हुँदा त्यसले समस्या उत्पन्न गर्न सक्नेतर्फ पनि विज्ञहरूले औंल्याएका छन् । अमेरिकातिर हुने हेट क्राइम यसकै परिणाम भएको डा शर्माको भनाइ छ । हामीकहाँ यस्तो भएको छैन, उनी भन्छन्, तर, मिडिया र म्याटरियल एक्सपोजरले बच्चाबच्चीलाई गलत बाटोमा लैजान सक्छ । यसतर्फ सचेत हुनुपर्छ ।"
बुद्ध बुझ्दै,"कात्तिक दोस्रो साता आयोजित कठिन दानलाई दुईदिने महोत्सवका रूपमा मनाइयो । पहिलो दिन पूजाआज र रातभरि लुम्बिनीस्थित स्वयम्भू महाचैत्यमा शान्तिका लागि नेपाली र श्रीलंकाका भिक्षुले महापरित्रान पाठ गरे । दोस्रो दिन शुभमंगल मानिने दुई हात्तीलाई सिंगारेर शान्ति पदयात्रा निकालिएको थियो । हात्तीमा पवित्र अष्टधातुलाई सिंगारेर मायादेवी मन्दिरमा लगेर पूजाआजा गरिएको थियो । स्थानीय लोक संस्कृति झल्कने बाजागाजासहित निकालिएको शान्ति पदयात्रामा सहभागी भिक्षु भिक्षुणी मायादेवी मन्दिर पुगेर पूजाआजा गरे । उनीहरूले कठिनदान गरिने चिबरलाई विषेश रूपमा सजाएर लगि पूजा गरेका थिए । शान्ति पदयात्रामा श्रीलंकाको क्यान्डियन राष्ट्रिय नाच पनि प्रस्तुत गरिएको थियो । उक्त नाचका लागि श्रीलंकाबाटै कलाकार आएका थिए । सय बढी उपासकउपासिकाहरूले श्रीलंकाबाटै ल्याएको चिबर दान गरे । कसैले अष्ट परिकार दान गरेका थिए । भिक्षुले लगाउने पहेँलो वस्त्र (चिबर) र भिक्षा पात्रलाई चिबर दान भनिन्छ । अष्ट परिकारमा भिक्षुका लागि आवश्यक कपाल र दाह्री खौरने सामान, भित्री बाहिरी कपडा, सियो धागो लगायत ८ सामग्री हुन्छ । सानैमा बालबालिकालाई चिबर दानमा सहभागी गराउँदा उनीहरू अनुशासित हुन्छन् । ज्ञान पाउँछन् र पढेर ठूलो मान्छे बन्नुपर्छ भन्नेतिर लाग्छन् । लगनशील, शान्तप्रिय र प्रतिभावान् उत्प्रेरित हुन्छन् । यसले जिज्ञासु र सबैप्रति आदारसम्मान गर्ने भावनाको विकास हुन्छ, भिक्षु मैत्री महाथेरोले भने ।"
फरक संग्रहालय,"नेवार समुदायका बाह्रै महिना चाडपर्व छन् । गठेमंगलबाट सुरु भई नागपञ्चमी, इन्द्रजात्रा, दसैं, तिहार, योमरीपुन्ही, माघे संक्रान्ति, होली, सिठी नख:लगायत चाडपर्वमा प्रयोग हुने पूजासामग्री, त्यतिबेला लगाइने लुगा, बजाइने बाजा सबै प्रदर्शनीमा छन् । संग्रहालयमा वाग्मती नदी कसरी बनिरहेको छ, त्यति बेला नदी तार्न प्रयोग गरिने पुलसमेत प्रदर्शनीमा राखिएको छ । शिवपुरी बाघद्वार ढुंगेधाराबाट आइरहेको पानीबाट वाग्मती नदी बन्ने किम्वदन्तीअनुसार बाघको मुखबाट पानी निकालिराखेको हो, सहसंयोजक महर्जनले भने, त्यतिबेला वाग्मती तर्न बनाइएको पुललाई बात्चा तापु: भनिन्छ । जुन पुल बनाउनेको अहिलेसम्म पनि गुठी छ । म्ह:पूजा चाडमा प्रयोग हुने सगुनमा बारा, माछा, रक्सी, छोयला राख्नुको महत्त्व बुझाउन सालिक चित्रसहित वर्णन छ । पाँचमा प्रयोग हुने पाँच वटा खानेकुराले जल, वायु, अग्नि, आकाश र पृथ्वीलाई जनाउँछ, उनले भने, जुन हाम्रो शरीरमा हुन्छ र त्यसलाई सन्तुलनमा राख्नुपर्छ । नत्र शरीर बिग्रिन्छ भन्ने सन्देश दिन खोजिएको हो ।त्यस्तै नेवारी परम्परागत गरगहना, मेचीदेखि महाकाली, हिमाल, पहाड र तराईसम्मका आदिवासी जनजातिले लगाउने वेशभूषा, पहिलो जंकु (भीमरथारोहण), दोस्रो चन्द्ररथारोहण, तेस्रो सूर्यरथारोहण र चौथोमा घ्याम्पोमा राखेर गरिने देवरथारोहणको सम्पूर्ण विवरण पनि संग्रहालयमा प्रस्तुत गरिएको छ ।"
कोही किन देब्रे हातले लेख्छन् ?,"बाराका ओबामा, बिल क्लिन्टन, पर्ल म्याकर्टनी, जर्ज माइकल, जुलियस सिजर, पेले र अमिताभ बच्चनजस्ता केही चर्चित व्यक्तिहरू सबैको समान बानी छ । उनीहरू सबैजना यस्ता प्रतिभाशाली व्यक्ति हुन्, जो देब्रे हात ज्यादा चलाउँछन् । यस्ता देब्रेहाते (बायाँहाते) मानिस थोरै संख्यामा मात्र हुन्छन् । प्राय: व्यक्ति दायाँहाते नै हुन्छन् । देब्रेहाते व्यक्तिले सबैजसो काम गर्न मात्र होइन अक्षर लेख्दा पनि देब्रे हात नै चलाउँछन् । जसको देब्रे मस्तिष्क शक्तिशाली छ तिनीहरू दायाँहाते हुन्छन् । देब्रेहातेमा चाहिँ दायाँपट्टिको मस्तिष्क ज्यादा प्रभावशाली हुन्छ किनभने मस्तिष्कको दायाँ भागले शरीरको बायाँपट्टिका अंगहरूलाई नियन्त्रण गर्छ ।टाउकोभित्र रहने मस्तिष्क मानव शरीरको स्नायु प्रणालीको केन्द्र हो । मस्तिष्कको निर्माण ६० बिलियन स्नायु र अन्य कोषबाट हुन्छ । मस्तिष्कमा सबैजसो चेतनाको विश्लेषण गर्ने तौरतरिका भने एकै प्रकारले हुन्छ । सेरेब्रम, सेरेबेल्लम र ब्रेन स्टेम गरी मस्तिष्कलाई प्रमुख ३ भाग हुन्छन् । मानव मस्तिष्कको कुल तौलमध्ये ८५ प्रतिशत ओगट्ने सेरेब्रमले स्मरण क्षमता, सोच, विश्लेषण र अनुभूति हासिल गर्न सघाउँछ । सेरेबेल्लमले शारीरिक नियन्त्रण र चाल तथा ब्रेन स्टेमले मस्तिष्क र सुषुम्ना नलीबीच साँघुको रूपमा काम गर्नुका साथै शारीरिक क्रियाकलापलाई पनि नियन्त्रित गर्छ । स्नायु प्रणालीअन्तर्गत मस्तिष्क, सुषुम्ना नली र स्नायुहरू पर्दछन् । स्नायु प्रणालीलाई फोन प्रणालीसँग तुलना गर्न सकिन्छ । दूरसञ्चार केन्द्र मस्तिष्क र स्नायु रेसा टेलिफोनका तारजस्तै हुन् । मस्तिष्कले नियन्त्रण केन्द्रको रूपमा र स्नायुहरूले सूचना प्रवाह गर्न सघाउँछन् । मेरुदण्ड (ढाड) भित्र रहने सुषुम्ना नलीले मस्तिष्क र स्नायुबीच साँघुका रूपमा काम गर्दछ । स्नायु प्रणालीको सबैभन्दा सानो संरचना स्नायुकोषलाई न्युरोन भनिन्छ । मानव शरीरमा ३० अर्ब न्युरोन हुन्छन । मस्तिष्कको कुनै भागमा रगत आपूर्ति गर्ने रक्तनलीमा अवरोध आउँदा त्यस भागमा रहेका स्नायु नष्ट हुन्छन् । ती स्नायुबाट सञ्चालित हुने काम प्रभावित हुने अवस्थालाई मस्तिष्काघात भनिन्छ ।"
जीवनको सिकाइ,"सफलता रिनमा होइन दिनमा हुन्छ,यो धनमा होइन मानिसको मनमा हुन्छ ।अब व्यवस्थित जीवन जिउन सिकौं,सफलता मात्र होइन खुसी पनि साट्न सिकौं ।आयुष वाग्ले, कक्षा : ११ एएसओएस हर्मन माइनर माध्यमिक विद्यालय, सानोठिमी, भक्तपुर"
आमा,"आमा तिमी देवी मेरोमलाई माया गर्ने,मेरो आँखामा पानी देख्दाआफू आँसु झार्ने । तोते बोल्दा तिम्ले मेरो स्वरमा ताल जोड्यौ, आमाबाबा भन्न सिकाई मेरो बोली फोड्यौ ।तिम्लै नाम राख्यौ मेरोखेलाई खेलाई हुर्कायौ,मलाई नू नू नआउँदालोरी गाई सुतायौ । ताते ताते गरी गरी हिँड्न मलाई सिकायौ, नौ महिना कोखमा राखी संसार पनि देखायौ ।आज पनि आमा तिमीलाईदेवी सरी मान्छु,कतै केही भयो भनेतिीमलाई नै पुकार्छु । आमा तिम्रो मायाममता किनेर पाइने होइन, तिमीबिना यो संसारमा मेरो कोही छैन ।आमा तिम्रो गुण कसैलेतिर्न सक्ने होइन,जीवनभरि आमा तिम्रोसाथ छोड्ने छैन ।हवन ढकालबालकुमारी माध्यमिक विद्यालय, चितवन"
सडक बालक,"थाहा छैन हामीलाई माया भन्ने कुन चिज हो ?दिन, रात, झरी बादल चाडपर्व मेला के हो ?जन्माउने को हो कुन्नि ? हुर्काउने सडक पेटी,रुने ठाउँ छैन यहाँ इष्टमित्र साथमा भेटी ।मनभित्रका इच्छाहरू हुरीसरी उडिगए,सहास भर्ने आत्मभित्र व्यथा मात्र हुने भए ।कलम लिने यी हातले पुछ्नुपर्यो आँसु सधैं,अभाव र तनावसँग लड्नुपर्ने भयो सधैं ।सडक बालक घृणा सही बाँच्नुपर्ने भयो यहाँ, बल्ने आगो ताप्छन् सबै दु:ख साट्ने को छ यहाँ ।राष्ट्रियता स्वतन्त्रता खरानी भई गए कहाँ,टुसाएका रहरहरू सुइरोमै मरे यहाँ ।भाषण नीति बन्यो भन्थे अधिकारका नाउँमा,बालअधिकार सुनिश्चित खोइ त यो ठाउँमा ?सुसांक खनाल, कक्षा : ७वेस्ट विङ्ग स्कुल"
मेरी सानी बुनु,"तेते लगाई घाममा बस्छे,नुनु पनि गर्छे !वरिपरि मान्छे आए,खुसी हुँदै हाँस्छे आर्यन भट्टराई, कक्षा : २ विद्या संस्कार स्कुल, काठमाडौं"
काग र हाँस,"सामुद्रिक छेउको एक वृक्ष हाँगोमा बसिरहेको कागलाई असाध्यै पानी प्यास लाग्यो । किनारमा उर्लिरहेको छाललाई हेरी पानीको प्यास मेटिँदैन र किनारमा ओर्लिएर जाऊँ भने पनि आफ्नो सजाति कोही देखिँदैन, न केही पो हुने हो कि भनेर काग चिन्तित थियो । तल किनारमा राजहाँस बडो आनन्दले पानीमा खेलिरहेको थियो । बाठो कागले बुद्धि लगाउँदै सोच्यो कि किन म यो राज हाँससँग मीत नलगाऊ र त्यो सङ्लो पानी र वरिपरि मिल्ने माछा खाँदै आनन्द नलिऊ ? । यति सोचिसकेपछि काग किनारसम्म उडेर गयो । राजहाँससँग विनय गर्यो । मीत लगायो पानी पियो । कैयौं समयदेखि लागेको प्यास मेट्यो ।पानी पिएर काग आफ्नै बथानमा उडेर गयो । हाँसले मनमनै सोच्यो कि हाम्रा मितज्यू कस्ता स्वार्थी पो रहेछन् । मीत लगाएर साइनो बनाए र र प्यास मेटे अनि गए । सुखदु:खका कुराहरू केही सोधपुछ गरेनन् । अखिर काग न परे, यिनी । गन्हाउने सिनु खाने जात । मनमनै दु:ख मान्यो हाँसले । फेरि एक दिन काग पानी पिउन किनारमा ओर्लियो । हाँस किनारमा आनन्दले चरिरहेको थियो । काग आएको देखेर हाँसले भन्न थाल्यो, निर्मल पानीमा बस्छु । शीतलता ताप्छु । मोती खान्छु । सागरमा बस्छु । सेतो छु । पानीमा तैरन्छु । सफा छु । म यो समुद्री तटको राजा ।मीतज्यूको फूर्ति सुनेर कागले मनमनै विचार गर्यो, यिनलाई आफ्नो रूप, यौवन, वातावरण, जात र वैभवता प्राप्ति प्रति यत्रो घमन्ड छ है, पख् समय आउला मेरो पनि र तिम्रा सेखी झारुँला पानी पिउन आएको मीतज्यूलाई हेरि यति धक्कु लगाएपछि हाँस चुपचाप लाग्यो र कागको सेखी झारेँ भनेर आनन्दित भयो ।हाँसको कुरा सुनेर कागले भन्यो, त्यस्तो मलाई खसालेर नभन्नुस् मीतज्यू, कालो हुनु मेरो दोष हो र ? जस्तो प्राकृतिले बनाइदियो म त्यस्तै बनेँ । तपाईंको भन्दा म पनि कम वैभवशाली स्थानमा बस्दिनँ किन गिज्जाउनुहुन्छ ? नपत्याए हिंँड्नुस् म तपाईंलाई मेरो बासस्थानमा लैजान्छु जानुहुन्छ ?मीतको कुरा सुनेर हाँसले पनि मनमनले सोच्यो, यिनी आफैं त मरेको सिनु खान्छन् यिनको बासस्थान कस्तो होला, तैपनि यिनका सेखी झार्नुछ । ल ठीक छ मीतज्यू, जाऔं हिँड्नुस् तपाईंको बासस्थानतिर ।दुवै समुद्र किनारबाट निस्किए । काग उड्न सक्ने तर हाँस कागको वेगमा उड्न नसक्ने । कागले फेरि हाँसलाई भन्यो, खोइ त मीतज्यू तपाईं अघि त खुब फूर्ति गर्नुहुन्थ्यो म जस्तो बलवान् वेगवान् वैभवशाली सफा सेतो कोही छैन भन्नुहुन्थ्यो अहिले त मेरो वेगमा उड्नु सक्नुहुन्न नि ।हाँस चुपो लाग्यो र कागले आफूलाई खसालेर बोलेको कुरा मनमा लिरहयो । कुनै बेला मौका पर्यो भने यिनलाई सेखी झार्नुपर्छ भनेर मनमनै विचार गर्यो ।धेरै पर गएपछि मानिसको बस्ती नजिक पुगे । हाँस थाकेको थियो । पसिना र थकाइले ऊ चुरचुर थियो । मरेको जनावरहरूको दुर्गन्ध, राँगा, बोका, खसीका हाडखोड र कुहिएका जनावरको दुर्गन्ध चारैतिर फैलिएको स्थानमा पुगेपछि हाँसले कागलाई भन्यो, हरे, मीतज्यू तपाईंको बासस्थान यही नरक हो, जहाँ सिनो र कुहिएको मासुको गन्धले म बेहोस हुन लागिसकें ।कागले भन्यो, अघिसम्म त धेरै फूर्ति लगाउनुभाथ्यो, मोती खान्छु, निर्मल पानीमा बस्छु, म सेतो सफा हाँस भनेर । हेर्नुस् यो पनि जीवन हो । चिन्ता नगर्नुस् मीतज्यू, म बसेको ठाउँ त अर्कै छ, जहाँ बागबगैंचा फूलहरूका वासना मीठामीठा फलहरूको आस्वादन गर्न पाइन्छ ।सिनोको गन्धले घायल भएको हाँस थाकेको थियो । ल ठीकै छ, यिनका दरबार कस्ता रैछ, हेरौं न त भन्दै दुवै फेरि उडे र नभन्दै एउटा भव्य राजदरबारको बगैंचामा पुगे । एउटा हाँगामा दुवै बसे र आराम गरे । नभन्दै फलफूल र सुगन्धले भरिपूर्ण भएको यो ठाउँ अत्यन्तै सुन्दर थियो ।दरबारभित्र बसेका राजा शीतल ताप्न बाहिर बगैँचामा त्यही रूखको फेदमा आए जहाँ माथि हाँस र काग बसेका थिए । त्यति नै बेला रूखको हाँगामा बसेको कागले राजाको श्रीपेचमा बिस्टयाइदियो । र ऊ फुत्तै उडेर गयो । हाँसलाई थकाइ लागेको थियो । एकछिन् त्यहीं बस्यो ।राजाको श्रीपेचमा बिस्टयाउने यो कुन मूर्ख चरा हो ? यसलाई वाण हानेर झारिहाल त भन्ने आदेश पाएपछि सिपाहीले कस्सेर वाण ताक्यो र हाँस भुइँमा झर्यो । आफ्ना पखेटाबाट तरतरी रगत चुहिँदै गरेको घायल हाँसले राजालाई बिन्ती गर्यो , महाराज मैले हजुरको श्रीपेचमा बिस्टयाउने किन सहास गथेँ र । यो त हाम्रो मीतज्यूको काम हो, मैले होइन । अरूले गरेको कुकर्मका लागि मलाई किन सजाए दिनुभयो ।राजाले माफी मागे र भने, हे राजहाँस तिमीमा पनि फूर्ति बढेको थियो । कागलाई आफ्नो बारेमा धाक लगाएका थियौ । आफ्नो वैभवताको तिमीलाई घमण्ड थियो । मै हँु भन्थ्यौ । मजस्तो निर्मल र सफा कोही छैन भन्थ्यौ । र कागले तिम्रो घमण्ड तोड्यो गर्यो । त्यसैको परिणाम तिम्ले भोग्यौ । समुद्र किनारको पानी तिम्रो निजी सम्पत्ति त थिएन नि, फेरि तिम्ले त्यसमा आफ्नो हक जमायौ । प्यासीले आफ्नो प्यास मेटाउन तिम्रो अनुमति लिनुपर्ने यो प्रकृतिविपरीत कार्य थियो । पखेटाबाट रक्तस्राव भइरहेछ । उपचार नगरे तिमी पनि कुहिएर फतक्कै गल्छौ अनि कहाँनिर जीवित रहन्छ तिम्रो सुन्दरता, ल भैगो तिम्रो प्राण बचाउनु मेरो कर्तव्य हो । पखेटामा उपचार गरेपछि मेरा सिपाहीहरूले तिमीलाई समुद्रसम्म छोडेर आइदिनेछन् । राजाको वचन सुनेर हाँस लज्जित भयो ।"
