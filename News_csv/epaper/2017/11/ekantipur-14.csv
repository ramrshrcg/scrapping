शीर्षक,विवरण
प्रदेश राजधानी मुख्य मुद्दा,"कर्णालीलाई किन विशेष अधिकार ? निर्वाचन क्षेत्र निर्धारण गरिँदा ९० प्रतिशत जनसंख्या र १० प्रतिशत भूगोललाई आधार बनाइयो । त्यसले झन्डै १५ प्रतिशत भूगोल ओगटेको कर्णाली क्षेत्रबाट प्रत्यक्ष निर्वाचनबाट प्रतिनिधिसभातर्फ ५ र प्रदेशसभामा १० सदस्यको मात्र प्रतिनिधित्व हुनेछ । १ सय ६५ सदस्यीय प्रतिनिधिसभामा ती सांसदले प्रभावकारी भूमिका निर्वाह गर्न सक्ने स्थिति छैन । त्यस्तै, प्रदेशसभाका २४ प्रत्यक्ष निर्वाचित सदस्यमा कर्णालीबाट १० जना मात्र हुनेछन् । प्रदेशको नाम र राजधानी टुंग्याउनसमेत उक्त मत निर्णायक छैन । स्थानीय तहमा बजेट विनियोजनको आधार पनि ७० प्रतिशत जनसंख्या र ३० प्रतिशत भूगोललाई बनाइएको छ । त्यसको मारमा पनि कर्णाली परेको छ । जहाँको आवाज उठाउन उल्लेख्य प्रतिनिधि र पूर्वाधार विकास गर्न पर्याप्त बजेट चाहिएको छ, त्यही सबैभन्दा कम छ, एमाले समानुपातिक उम्मेदवार मीनबहादुर शाहीले भने, आवधिक रूपमा विशेष अधिकार दिइएन भने प्रदेश ६ चल्न र टिक्न मुस्किल हुने देखिन्छ । तर, कर्णालीको पूर्वाधार विकास र राष्ट्रिय गौरवका आयोजनामा केन्द्रीय सरकारले प्राथमिकता दिए सबैभन्दा छिटो समृद्ध हुन सक्ने प्रदेश पनि यही भएको उनी बताउँछन् । कालिकोटका नागरिक अगुवा हिक्मत विष्ट कर्णाली क्षेत्रलाई राजनीतिक, आर्थिक र सांस्कृतिक विशेष अधिकार दिइनुपर्ने बताउँछन् । राजनीतिक रूपमा प्रतिनिधिसभा र प्रदेशसभामा प्रतिनिधित्व वृद्धि, पूर्वाधार विकास र ठूला आयोजना निर्माणमा विशेष आर्थिक अधिकार चाहिएको उल्लेख गर्दै उनले भने, सीमान्तकृत समुदायको विकास र संस्कृति संरक्षणमा पनि विशेष अधिकार चाहिएको छ । नेपाल एकीकरणयता तत्कालीन सिंजा राज्यलाई गरिएको उपेक्षाको क्षतिपूर्तिस्वरूप पनि कर्णाली क्षेत्रलाई विशेषाधिकार दिनुपर्ने उनको तर्क छ ।"
२२०० सस्तिन सक्छ औषधि !,"काठमाडौं सरकारले उत्पादकसँग सीधै खरिद गरी सर्वसाधारणलाई बिक्री गरे औषधिको मूल्य अहिलेको भन्दा ४० देखि २२ सय प्रतिशतसम्म सस्तो पर्ने देखिएको छ । सुपथ मूल्यमा गुणस्तरीय औषधि खरिद गरी सरकारी अस्पतालका फार्मेसीमार्फत उपलब्ध गराउनेबारे सिफारिस गर्न सरकारद्वारा करिब ६ महिनाअघि गठित उच्चस्तरीय समितिले यस्तो निष्कर्ष निकालेको हो । बिचौलियाले अनुचित र आश्चर्यजनक रूपमा मूल्यवृद्धि गरेकाले औषधि २२ सय प्रतिशतसम्म महँगो भएको हो । समितिले सरकारलाई सोमबार बुझाएको प्रतिवेदनमा लागत घटाउन सरकारले नै उत्पादकसँग सोझै औषधि खरिद गर्नुपर्ने सुझाव छ । त्यसरी सरकारले उपलब्ध गराउने औषधिमा सरकारी अस्पताल प्रयोजनका लागि मात्र लेखिएको स्टिकरसमेत राख्न पनि सुझाव छ । नुन, चिनी र रासायनिक मल व्यवस्थापनका लागि स्थापित साल्ट ट्रेडिङ कर्पोरेसनजस्तै औषधि वितरणका लागि पनि छुट्टै संयन्त्र गठन गर्नुपर्ने उल्लेख छ ।सरकारले उक्त प्रतिवेदनको सुझावअनुसार औषधि वितरण गर्न सके सर्वसाधारणले तत्कालै ४० प्रतिशतभन्दा बढी सस्तोमा औषधि पाउने समितिका संयोजक तथा सार्वजनिक खरिद अनुगमन कार्यालयका निवर्तमान सचिव विनोद केसीले बताए । बढीमा त सयौं प्रतिशत सस्तो हुन सक्छ, उनले भने, औषधिको प्रकृतिअनुसार फरक हुनेछ । प्रतिवेदन बुझेपछि प्रधानमन्त्री शेरबहादुर देउवाले कार्यान्वयनका लागि मुख्य सचिव लोकदर्शन रेग्मीलाई निर्देशन दिए । प्रतिवेदन अनुसार उत्पादकसँग सरकारले सोझै औषधि किन्नुअघि आयातकर्ता मुलुकसँग जीटूजी सम्झौता गर्नुपर्ने छ । सकेसम्म धेरैभन्दा धेरै देशसँग यस्तो सम्झौता गर्ने तर कम्तीमा दुई देशसँग जीटूजी गर्नैपर्ने, प्रतिवेदनमा उल्लेख छ । सम्झौतामा उक्त मुलुकका कम्पनीहरूले नेपालमा एक्स फ्याक्ट्री (ट्याक्सहरूसमेत जोडेको मूल्य) मूल्यमा औषधि निर्यात गर्न सक्ने सर्त हुनुपर्छ । यो सम्झौतापछि नेपालका लागि आवश्यक औषधि आयात गर्न सक्ने सम्भावित कम्पनीको सूची बनाइनेछ । त्यसपछि सरकारी अस्पतालका फार्मेसीका पाक्षिक, मासिक, त्रैमासिक, अर्धवार्षिक तथा वार्षिक मागअनुसार ५ वर्षभित्र आवश्यक पर्ने परिमाणको किसिम र संख्या यकिन गरिनेछ । उक्त विवरण जीटूजी सम्झौता भएका मुलुकका कम्पनीहरूमा पठाइने छ । समितिका संयोजक केसीका अनुसार ती कम्पनीले हाम्रा लागि आवश्यक औषधिको विवरणअनुसार मूल्य सूची पठाउने छन् । उनीहरूले अन्तर्राष्ट्रिय मापदण्डअनुसारको औषधिको गुण्स्तरको प्रमाणपत्र समेत पेस गर्नुपर्ने छ, उनले भने, त्यसपछि हाम्रो सरकारले कुन कम्पनीको सस्तो औषधि हो, सोही कम्पनीसँग खरिद गर्न सक्छ ।खरिद गरेर ल्याउने र यहाँ फार्मेसीसम्म ढुवानी गर्नेलगायत व्यवस्थापकीय लागत भने यतैको छुट्टै संयन्त्रले बेहोर्नुपर्ने छ । यसका लागि ऐननियम आवश्यक छन् । यो काम पूरा गर्न ६८ महिना लाग्छ, उनले भने । यो अवधारणामा काम गर्न भारत र बंगलादेश तत्कालै तयार रहेको पूर्वस्वास्थ्यमन्त्री गगन थापाले बताए । मैले बंगलादेश र भारतका स्वास्थ्यमन्त्रीसँग कुरा गर्दा प्रस्ताव ल्याउनु भनेका थिए, थापाले भने, उनीहरू र त्यहाँका उत्पादकहरूसँग मूल्यसूचीका विषयमा छलफल गरेपछि हामी कैयौं गुणा सस्तोमा औषधि वितरण गर्न सक्छौं भन्ने लागेको हो । समितिले पेस गरेको सुझाव कार्यान्वयन हुन सके एकै पटक आम नागरिकले सस्तो मूल्यमा औषधि प्रयोग गर्न सक्ने उनले बताए । हामीले त्यतिबेला गरेको अध्ययनपछि नेपाली बजारमा प्रयोग भइरहेका औषधिहरू उपभोक्ताले २२ सय प्रतिशतसम्म महँगो तिर्नुपरेको निष्कर्ष निकालेका थियौं, उनले भने । केहीकेही औषधिहरूमा पाँच हजार प्रतिशतसम्म बढी रकम असुल गर्ने भेटिएको छ । अध्ययनका क्रममा स्वास्थ्य मन्त्रालयको औषधि व्यवस्थापन हेर्ने निकायले भारतका विभिन्न प्रान्तमा गई उद्योग, आयातकर्ता र त्यहाँको सरकारसँग समेत लिएको थियो । सरकारी नीतिअनुसार अस्पतालमा स्थापित फार्मेसी पसलमा उत्पादकबाट सीधै औषधि खरिद गर्न सकियो भने त्यही गुणस्तरमा अहिलेको भन्दा निकै सस्तोमा पाइने देखिएकैले यसबारे अध्ययन गर्न उच्चस्तरीय समिति गठन गरिएको हो, थापाले भने । समितिमा अर्थ, वाणिज्य तथा आपूर्ति, उद्योग, स्वास्थ्यलगायत मन्त्रालयका उच्च अधिकारी सहभागी थिए । समितिले ६ महिनाको अध्ययनपछि सरकारलाई सुझाव पेस गरेको हो । सरकारले सोझै खरिद गर्दा उत्पादकपछिका बिचौलिया (आयातकर्ता, स्टोरकर्ता, डाक्टरलाई कमिसन र अन्य प्रशासनिक) लगायत शुल्कको भार उपभोक्तालाई नपर्ने प्रतिवेदनमा उल्लेख छ ।"
रुकुम पश्चिम अति संवेदनशील,"रुकुम (पश्चिम) (कास) जिल्ला सुरक्षा समितिले चुनावी सुरक्षाका दृष्टिकोणले रुकुम पश्चिम जिल्ला अति संवेदनशील रहेको ठहर गरेको छ । जिल्लामा पछिल्लो समयमा बढेको चुनावविरोधी गतिविधिलगायत कारण जिल्लालाई अति संवेदनशील सूचीमा राखिएको निमित्त प्रमुख जिल्ला अधिकारी शेरबहादुर पुनले बताए ।जिल्लामा तोकिएका १ सय ११ मतदान केन्द्रमध्ये सुरक्षा दृष्टिकोणले ९ केन्द्र अति संवेदनशील, ५७ संवेदनशील र ७ वटा सामान्य अवस्थामा रहेको विश्लेषण गरिएको छ । निर्वाचनविरोधी गतिविधि बढ्दै जानु, भौगोलिक विकटता, सञ्चार सेवा अभाव, हिमपात र सडक यातायातलगायत कारणले सुरक्षा थ्रेट देखिएको सुरक्षा समितिको भनाइ छ ।निमित्त प्रजिअ पुनका अनुसार सुरक्षा संवेदनशीलतालाई ध्यानमा राखेर सुरक्षाकर्मी खटाउने तयारी भइरहेको बताए । नेपाल प्रहरी, नेपाली सेना, सशस्त्र प्रहरी तथा म्यादी प्रहरीलाई निर्वाचनको सुक्षार्थ खटाइनेछ ।"
राष्ट्रपति यूएईतर्फ,"काठमाडौं राष्ट्रपति विद्यादेवी भण्डारी सोमबार युनाइटेड अरब इमिरेट्स (यूएई) भ्रमणमा निस्किएकी छन् । प्रतिनिधि तथा प्रदेशसभा निवार्चनको दुई साताअघि उनी चारदिने भ्रमणमा त्यसतर्फ लागेकी हुन् । यूएईका युवराजको निमन्त्रणामा राष्ट्रपति त्यसतर्फ गएकी हुन् । नेपालका लागि यूएईका राजदूत सैयद हम्दान नक्पितले राष्ट्रपतिलाई गत मंगलबार शीतलनिवासमा भेटेर अबुधाबीका राजकुमार तथा यूएईका उपप्रमुख मोहम्मद बिन अल जाहेद नाहिदको निमन्त्रणा हस्तान्तरण गरेका थिए । राष्ट्रपतिको टोली दुई समूह बनाएर यूएई गएको छ । इत्तिहाद एयरवेजको उडानमा राष्ट्रपतिसँगै ११ जना छन् भने १५ जनाको अर्को टोली जेट एअरवेजबाट दिल्ली हँुदै यूएई पुग्नेछ । राष्ट्रपतिको हतारोका कारण टिकटसमेत एउटै प्लेनमा लिन एजेन्टले नसकेको र दुई फरक टोली बनाएर उनीहरू यूएई जान बाध्य भएको परराष्ट्र अधिकारीले बताएका छन् । २६ सदस्यीय टोली सँगै पुग्ने दाबी गरिए पनि फरकफरक जाँदा त्यसको कूटनीतिक संकेत राम्रो नहुने अधिकारीहरूले बताए । राष्ट्रपति कार्यालयका सचिव भूपेन्द्र पौडेलले टिकट नमिलेका कारण दुई टोली बनाएर जानुपरेको बताए । दुई टोली गए पनि पुग्ने समय उस्तै हुने गरी मिलाइएको छ । टिकट हामीले होइन, परराष्ट्रले मिलाउने हो । उतैबाट यस्तो तालिका आएको हो, सचिव पौडेलले भने, हामीले भ्रमण ढिलो गरी तय गरेकाले पनि परराष्ट्रलाई दोष दिन सकिएन । तर परराष्ट्रमा टिकट दिने ट्राभल एजेन्ट निकै कमजोर रहेकाले पनि यस्तो समस्या आएको हुन सक्ने अधिकारीहरूले बताए । अन्य मुलुकका राष्ट्रप्रमुखको भ्रमण हुँदा केही दिनअघि एडभान्स टिम पुगेर सबै पक्ष मिलाउने काम हुन्छ । परराष्ट्रका एक अधिकारीले तयारी नहुँदा यस्तो समस्या आएको बताए । यूएईमा अहिले नेपालका राजदूतसमेत छैनन् । अहिले खाडी मुलुकबीच सौहार्द सम्बन्ध छैन । यूएई, साउदी अरब, इजिप्टलगायत मुलुकले कतारलाई नाकाबन्दी लगाएका छन् । कतारले आफ्नो मुलुक भ्रमण गर्न राष्ट्रपतिलाई निम्ता पठाएको एक वर्ष भइसकेको छ । यस्तो अवस्थामा यूएईको भ्रमण हुनुले कसैका पक्षमा नेपाल रहेजस्तो सन्देश जाने विज्ञहरू बताउँछन् ।"
बम परिवारको आशा,"काठमाडौं राष्ट्रपति विद्यादेवी भण्डारीको संयुक्त अरब इमिरेट्स (यूएई) को भ्रमणबाट धारी ५, दार्चुलाका कर्णबहादुर र धनमती बममा नयाँ आशा पलाएको छ । सन् २००३ देखि दुबईको अविर जेलमा रहेका आफ्ना छोरा अमर बमलाई माफी दिलाउन राष्ट्रपति भण्डारीले यूएईका राष्ट्रपतिसँग कुरा गर्ने आस उनीहरूलाई छ । राष्ट्रपतिको भ्रमण तय भएदेखि नै कर्णले नेताहरूसमक्ष आफ्नो छोरा छुटाइदिन अनुरोध गरेका थिए । उनले अहिलेसम्म छोरा अमरको मुद्दा लिएर राष्ट्रपति भण्डारी, पूर्वराष्ट्रपति रामवरण यादव, पूर्वप्रधानमन्त्रीहरू बाबुराम भट्टराई, केपी ओली र पुष्पकमल दाहाललाई भेटिसकेका छन् । छोराको विषय सारालाई थाहा छ, ७१ वर्षीय कर्णले कान्तिपुरसँग भने, सरकारले पनि चासो दिएको छ । पक्कै यो विषय राष्ट्रपतिले उठाउनुहुनेछ । र, मेरो छोरा आफ्नो देश फिर्नेछ । भारतीय व्यापारी शरद सेठ्ठीको हत्यामा संलग्न भन्दै यूएईको अदालतले दुई भारतीयसहित बमलाई मृत्युदण्डको फैसला सुनाएको छ । तर, बमले चलाएको गाडीमा गएर सेठ्ठीलाई गोली हान्ने भारतीय नागरिकद्वय मनोज मुदाना र करनसिंह राजपुतले अमर निर्दोष रहेको लिखित बयान दिएका छन् । अमर हत्या योजनाबारे बेखबर रहेको र गाडी मात्र चलाएको भनेर उनलाई माफी दिन उनीहरूले औंठाछाप गरेर निवेदन पनि दिएका छन् । तैपनि, अमर छुटेका छैनन् । अमरलाई मृत्युदण्डको फैसला सुनाइएको यूएईस्थित नेपाली दूतावासले ४ वर्षपछि मात्रै थाहा पाएको थियो । दूतावास र परराष्ट्रले सूचना पाएपछि पनि उनको प्रतिरक्षा गर्न वकिल नियुक्त गरिएको छैन । हत्यामा छोराको नियतवश संलग्नता नरहेको भनेर राष्ट्रपतिप्रधानमन्त्री सबैलाई भेटेर अनुनय गरेको छु, कर्णले भने, आफू त डाँडापारिको घामजस्तै भइसकियो । कतिखेर डुबिन्छ थाहा छैन । अमरको आमा पनि छोराको मुख हेर्न नपाई बितिन् । मलाई अरू त होइन, बुहारीको चिन्ता छ । विवाह गरेको २५ दिनमै अमर श्रीमती धनमतीलाई घरमै छाडेर वैदेशिक रोजगारीमा गएका थिए । म उहाँलाई पर्खेर बसिरहेकी छु, धनमतीले भनिन् ।परराष्ट्र मन्त्रालयले कानुनी प्रतिरक्षाभन्दा राष्ट्रपतिको तहबाट माफी दिन अनुरोध गरे छुट्ने विकल्प अघि सारेको थियो । नेपाल सरकारले बमलाई माफी दिन यूएई सरकारलाई पत्र पठाइसकेको छ । यूएईले त्यसको जवाफ दिएको छैन । तत्कालीन प्रधानमन्त्री पुष्पकमल दाहालले पनि यूएईका प्रधानमन्त्रीलाई भेटेर अमरलाई माफी दिन अनुरोध गरेका थिए ।"
२३ प्रतिशत पुरुषमा उच्च रक्तचाप,"काठमाडौं मुलुकको कुल जनसंख्यामध्ये २३ प्रतिशत पुरुष र १७ प्रतिशत महिलामा उच्च रक्तचापको समस्या पाइएको छ । ३१ प्रतिशत पुरुष र २४ प्रतिशत महिलामा सम्भावित उच्च रक्तचाप (प्रिहाइपरटेन्सन) को समस्यासमेत पाइएको छ । स्वास्थ्य मन्त्रालयले राजधानीमा सोमबार सार्वजनिक गरेको २०१६ नेपाल जनसांख्यिक तथा स्वास्थ्य सर्वेक्षणमा उक्त तथ्य उल्लेख छ । मुलुकको जनसंख्या तथा स्वास्थ्य स्थिति अनुगमनका लागि हरेक चार वर्षमा गरिने यो सर्वेक्षण सन् १९९६ यता पाँचौं हो । सर्वेक्षणमा मुलुकको प्रतिनिधित्व हुने गरी छनोट गरिएका ११ हजार ४० घरपरिवारबाट १५ देखि ४९ वर्षका १२ हजार ८ सय ६२ महिला र ४ हजार ६३ पुरुषको अन्तर्वार्ता गरिएको थियो । स्ट्रोक र मुटुरोगको बढदो जोखिम औंल्याउने यो सर्वेक्षणअन्तर्गत १५ वर्ष र त्यसभन्दा माथिका पुरुषमहिलाको रक्तचाप नापिएको थियो । मुटुको हरेक धडकनसँगै रगत नलीको पर्खालमा पर्ने बल वा धक्का रक्तचाप हो । सामान्यतया १२०८० लाई सामान्य रक्तचाप मानिन्छ । अध्ययनमा सिस्टोलिक (माथिल्लो) रक्तचाप १४० एमएमएचजी वा यसभन्दा बढी र डायस्टोलिक (तल्लो) रक्तचाप ९० एमएमएचजी वा त्योभन्दा बढी देखिए त्यो व्यक्तिलाई उच्च रक्तचाप भएको ठानिन्छ । यस्तै सिस्टोलिक रक्तचापको स्तर १२०१३९ एमएमएचजी र डायस्टोलिक रक्तचाप ८०८९ एमएमएचजी देखिँदा सम्भावित उच्च रक्तचाप (प्रिहाइपरटेन्सन) भनिएको छ । सर्वेक्षणअनुसार मुलुकमा प्रदेश नं ४ मा सबभन्दा बढी उच्च रक्तचापको समस्या देखिएको छ । यो प्रदेशमा ३१ प्रतिशत पुरुष र २४ प्रतिशत महिला उच्च रक्तचापको सिकार छन् । उच्च रक्तचापको स्थिति प्रदेश १ मा १८ प्रतिशत, २ मा १३ प्रतिशत, ३ र पाँचमा १९ प्रतिशत तथा ६ र ७ मा १० प्रतिशत देखिएको छ । तमाखु उपयोग गर्नेमा समेत उच्च रक्तचापको दर बढी देखिएको छ । तमाखु उपयोग गर्ने १६ प्रतिशत महिला र २० प्रतिशत पुरुषमा उच्च रक्तचाप देखिएको छ । जबकि तमाखु उपयोग नगर्ने १० प्रतिशत महिला र १३ प्रतिशत पुरुषमा मात्र उच्च रक्तचापको समस्या देखिएको छ । आर्थिक हिसाबले अति गरिब परिवारका १५ प्रतिशत महिला र २१ प्रतिशत पुरुषमा र धनी परिवारका ३२ प्रतिशत पुरुष २४ प्रतिशत महिलामा उच्च रक्तचाप देखिएको छ । बढी मोटा मानिसलाई उच्च रक्तचाप हुने सम्भावना बढी रहेको समेत सर्वेक्षणले औंल्याएको छ । शरीरको बडी मास इन्डेक्स (उचाइअनुसार वजन) मा वृद्घिसँगै उच्च रक्तचापको समस्यामा समेत वृद्घि देखिएको छ । औसत वजनका मानिसमा भन्दा बढी वजन हुने दोब्बर मानिसमा रक्तचापको समस्या देखिएको छ । दुब्लो प्रकृतिका १४ प्रतिशत पुरुष र ११ प्रतिशत महिलालाई उच्च रक्तचापको समस्या देखिएको छ भने सामान्य तौल भएका १३ प्रतिशत महिला र २१ प्रतिशत पुरुष उच्च रक्तचापको सिकार छन् । मोटा २८ प्रतिशत महिला र ४३ प्रतिशत पुरुषमा एवं अति मोटा ३८ प्रतिशत महिला र ५४ प्रतिशत पुरुषमा यो समस्या देखिएको छ । माध्यमिक तहको वा त्यसभन्दा कम शिक्षा पाएका महिलापुरुषको तुलनामा त्यसभन्दा बढी शिक्षा पाएकामा रक्तचापको दर कम देखिएको छ ।"
महानगरका मतदाता भन्छन्  सडक र खानेपानी चाहियो,"काठमाडौं दुर्गम भेगका जनताले भोट माग्न आउनेहरूसँग खानेपानी र सडकको आशा गर्छन् । महानगरका बासिन्दाचाहिँ के चाहन्छन् ? सुन्दा अनौठो लाग्ला, उनीहरूको माग पनि उस्तै छ खानेपानी र सडक । पानी नआउने धारा, धूलो उड्ने सडक, नबग्ने ढल र धूवाँ फाल्ने गाडीहरूदेखि महानगरका बासिन्दा वाक्कदिक्क छन् । उनीहरू भोट माग्न आउनेलाई यी समस्या तेस्र्याउँछन् र विकास गराइपाऊँ भनी माग राख्छन् । त्यसैमध्येकी हुन् बालाजु बाइसधाराकी ३३ वर्षीया क्याफिना डंगोल । सहर भनेर के गर्नु, सडकको हालत खत्तम छ, बालाजु बाइसधाराकी ३३ वर्षीया क्याफिना भन्छिन्, घाम लाग्दा धूलो उडेर सासै फेर्न हुँदैन, पानी पर्दा हिलो भएर खुट्टै टेक्न मिल्दैन । यस्तो पनि राजधानी सहर रे क्याफिना काठमाडौं क्षेत्र नं ७ का ५८ हजार ५ सय ५७ मतदातामध्येकी एक हुन् । वनस्थली चोकदेखि बालाजु बाइसधारासम्मको बाटो सरकारले विस्तार गर्न भनेर भत्काएको तीन वर्ष पूरा भयो । तर, पिच भने आजसम्म भएको छैन । त्यसै सडकको किनारमा फेन्सी पसल गरेर बस्ने क्याफिनालाई सडकको यस्तो लथालिङ्गे अवस्थाले निकै दु:ख दिएको रहेछ । पसलमा नबसौं भने व्यापार चौपट हुन्छ, उनी भन्छिन्, बसौं भने धूलो उडेर सासै फेर्न मुस्किल, तीनतीन वर्षदेखि यस्तो अस्तव्यस्त सडकछेउमा बास बस्दा मान्छेको हाल के हुन्छ होला, तपाईं आफैं विचार गर्नुस् त बिहान उज्यालो हुनुअघि नै दुवैतिरको मोटरको ताँती लाग्न सुरु हुने यो सडकमा दिनहुँजसो हुने दुर्घटनाको साक्षीसमेत हुन् क्याफिना । उनले सडकको यो हाल सुनाउँदै गर्दा चुनाव प्रचारका लागि आइतबार त्यसै टोल आइपुगेका प्रतिनिधिसभाका उम्मेदवार रामवीर मानन्धरको गाडीमा एउटा बाइक चिप्लिँदै ठोक्किन आइपुग्यो । सडकमा पोखिएको पानीले हिलो हुँदा सन्तुलन गुम्न गई लडेको बाइकले उम्मेदवारको गाडीको रियरभ्यु मिरर भाँचिदियो । नेताकै गाडी परेछ, ती युवा धूलो टकटक्याउँदै उठे र चुनावी प्रचार सामग्रीले सजिएको गाडीलाई संकेत गर्दै उनले रामवीरलाई भने, अब जित्नुभयो भने बाटो पिच गरिदिनुहोला, ताकि कसैलाई चिप्लिएर लड्न नपरोस् । रामवीरले मुस्कुराएर प्रतिउत्तर फर्काउनुअघि नै ती युवा हुइँकिए । काडमाडौं वडा नं १६ मा पर्ने त्यस क्षेत्रका बासिन्दाको अनुभवमा यस्तो दुर्घटना उनीहरूका अघिल्तिर दिनहुँजस्तो हुन्छ । सडक खराब हुँदा धूलो उड्ने मात्रै होइन, हिँडडुल गर्नेको ज्यानकै असुरक्षा छ, रानीबारी घर भई त्यसै क्षेत्रमा पसल गरेर बस्ने सञ्जु गुरुङ भन्छिन्, काठमाडौंको मुटुमै यस्तो हालत छ, हिमाल पहाडतिर के हालत होला झन् ? भोट माग्न आउनेसँग बाइपासवासी अचेल सडक पिच गरिपाऊँ भनेर नमस्ते फर्काउँछन् । यसअघि पनि सांसद भइसकेका यस क्षेत्रका वाम गठबन्धनका उम्मेदवार रामवीर मानन्धरलाई त क्याफिनाले फोनै गरेर तु पिच गरिदिए भोट हालिदिने प्रस्ताव पनि गरेकी रहिछन् । उनले हुन्छ, त भने तर सडक उस्तै छ, उनी भन्छिन्, सडक पिच नगर्नेलाई त म भोटै हाल्दिनँ । लोकतान्त्रिक गठबन्धनबाट उम्मेदवारी पाएका रामवीरका प्रतिस्पर्धी राप्रपाका विक्रमबहादुर थापा पनि मतदाताको यो मागसँग जानिफकार छन् । म आफैं पनि धूवाँधूलोको भुक्तभोगी हुँ, उनी भन्छन्, तर हामी सांसदको काम सडक बनाउने र पानी दिलाउने होइन, नीति बनाउने हो । त्यसैले म उहाँहरूलाई यसका लागि स्थानीय तहलाई सक्रिय बनाउन मद्दत गर्ने वाचा गर्छु तर झुटो आश्वासन भने दिन सक्दिनँ, महानगरका मतदातालाई भने नीतिसँग भन्दा पनि पूर्वाधारका सामान्य सुविधा सफा हावा, राम्रो हालतको सडक र स्वच्छ पानी नै मुख्य आवश्यकता भएको छ । मलाई डाक्टरले बाहिर हिँडडुल नगर्नू, फोक्सोमा असर पर्छ भनेका छन्, असनका ६३ वर्षीय काजिमान श्रेष्ठ भन्छन्, घरै बसे पनि फेर्ने सास त उही नै हो । पानी त बरु किनेर पिउँला, यो धूलोधूवाँले चाहिँ गर्नु गर्यो हेर्नुस् । रामवीर र विक्रम दुवैलाई उनले सफा सहरको माग गरेका छन् । विद्यासुन्दरलाई पनि त्यही भनेर मेयर जितायौं, तर खै काम गरेका केही होइनन्, उनी भन्छन्, यी उम्मेदवारले पनि गर्लान् भन्ने त आसै छैन, तैपनि भोट माग्न आएपछि विकास के गर्छाै भनेर त सोध्नैपर्यो ।"
एटीएम हयाकरको निसानामा नेपाल,"काठमाडौं प्रहरीको केन्द्रीय अनुसन्धान ब्युरोले सोमबार ठमेलबाट बुल्गेरियन नागरिक भिटालिया भ्यासिलिभिच नेकिटलाई ठमेलबाट पक्राउ गरेको छ । उनी एटीएम प्रयोगकर्ताको गोप्य डाटा अनधिकृत रूपमा चोर्न प्रयोग हुने कार्ड स्किमर मेसिनसहित पक्राउ परेका हुन् । दुई महिनायता एटीएम मेसिनबाट विभिन्न प्रविधि प्रयोग गरेर अनधिकृत रूपमा रकम निकाल्ने गिरोहका सदस्य पक्राउ परेको यो तेस्रो घटना हो । कात्तिक १४ गते नेपाल आएका भिटालियाले कति एटीएम प्रयोगकर्ताको डाटा अनधिकृत रूपमा हात पारेका छन् भनेर प्रहरीले अनुसन्धान गरिरहेको छ । अनुसन्धानमा संलग्न एक प्रहरी अधिकारीका अनुसार उनले एकै दिनमा सयौं एटीएम प्रयोगकर्ताको कोड नम्बर हात पारेका हुन सक्छन् । ठमेलको डिस्कभरी होटलको उनी बसेको कोठा छापा मारेर प्रहरीले ग्लोबल आईएमई बैंक, सानिमा बैंक तथा नबिल बैंकको एटीएम मेसिनबाट रकम निकालेका ३ थान स्लिप, विद्युतीय उपकरणहरू खोल्न प्रयोग हुने विभिन्न ५ थान औजारसमेत बरामद गरेको छ । प्रहरीले उनको साथबाट विदेशी रकम भने बरामद गरेको छैन ।प्रहरीले भिटालिया एक्लै आएका थिए कि उनले समूहमा मिलेर यस्तो काम गरिरहेका थिए भनेर अनुसन्धान गरिरहेको छ । प्रहरी स्रोतका अनुसार पक्राउ परेका बुल्गेरियनले स्किमर मेसिनमार्फत प्राप्त गरेको गोप्य डाटा हयाकर गिरोहका अरू सदस्यहरूलाई बेच्ने गरेको हुन सक्छ । ठमेल चाक्सीबारीमा रहेको नेपाल इन्भेस्टमेन्ट बैंकको एटीएम काउन्टरमा स्किमर मेसिन जडान गरिरहेको सूचनाका आधारमा प्रहरीले बुल्गेरियन नागरिकलाई पक्राउ गरेको थियो । प्रहरीका अनुसार उनले यसैगरी ठमेल क्षेत्रमा रहेको अन्य बैंकको एटीएम बुथमा पनि स्किमर मेसिन जडान गरेको देखिन्छ । ब्युरोका प्रवक्ता एसपी जीवन श्रेष्ठका बुल्गेरियन नागरिक भिटालियाले बिहान लगेर एटीएम बुथमा स्किमर मेसिन जडान गर्थे र बेलुका निकालेर ल्याउँथे । यसरी उनले दिनभर उक्त एटीएम बुथबाट रकम निकाल्ने सबै प्रयोगकर्ताको कार्डको पिन कोड र अन्य डिटेल सजिलै हात पार्थे । २६ भदौमा पनि ब्युरोले कार्ड स्किमर डिभाइस, काउन्टरफिट एटीमए कार्डलगायत उपकरणसहित २३ वर्षीय बुल्गेरियन नागरिक मिटो स्टोभ्यानोभ मिटेभलाई ठमेलबाटै पक्राउ गरेको थियो । ब्युरोले उनका साथबाट १ सय २८ वटा एटीएम कार्ड र ४ लाख ४० हजार नगद बरामद गरेको थियो । २५ भदौमा पनि प्रहरीले एटीएमबाट अवैध रकम निकाल्ने टर्किस नागरिक ईक्रम ओर्मेन्सीलाइ ठमेलबाटै पक्राउ गरेको थियो । प्रहरीले उनका साथबाट पनि कार्ड स्किमर मेसिनसहित १२ सय २५ युरो, ९ हजार ७ सय १० अमेरिकी डलर बरामद गरेको थियो । पछिल्ला वर्षहरूमा पूर्वी युरोपेली देशका ह्याकरहरू नेपालमा पर्यटकको भेषमा आउने र कमजोर सुरक्षा प्रणालीसहितका नेपाली एटीएम मेसिनबाट प्रयोगकर्ताको एटीएम कार्डको पिन नम्बर र अन्य कोड नम्बर चोरी गरी रकम निकाल्ने गरेका घटना बढेको देखिन्छ । ब्युरोका अनुसार विशेष गरी पूर्वी युरोपेली मुलुक टर्की, बुल्गेरिया, रोमानिया तथा मोल्दोभाका नागरिकहरू अत्याधुनिक हयाकिङ मेसिनसहित नेपाल आउने गरेका देखिन्छन् । गत वर्षको कात्तिक अन्तिम साता पनि प्रहरीले एटीएम हयाक गरी पैसा निकाल्न आएका तीन फरक फरक युरोपियनहरूको समूहलाई पक्राउ गरेको थियो । त्यसलगत्तै प्रहरीले १ सय १३ थान नक्कली एटीएम कार्डमार्फत ठूलो परिमाणमा रकम निकाल्ने दुई टर्किस नागरिकलाई पक्राउ गरेको थियो । त्यतिबेला टर्कीका नागरिक मुहरिक उजुन र सोहत्तिन याबर कान्तिपथस्थित होटल प्यागोडाबाट पक्राउ परेका थिए । उनीहरूबाट प्रहरीले २६ लाख ७५ हजार रुपैयाँ, एक हजार ७ सय युरो र एक हजार ६ सय ६० अमेरिकी डलर बरामद गरेको थियो । गत कात्तिकमै प्रहरीले एटीएम कार्डको कोड नम्बर अनधिकृत तवरबाट हात पारी रकम निकाल्ने गिरोहमा संलग्न तीन रोमानिया नागरिक गीता हुजुम, लोसिफ मोरारु र एलेक्स क्रिस्टियानलाई पनि पक्राउ गरेको थियो । त्यस्तै, ब्युरोले गत चैतमा पनि एटीएम कार्डको गोप्य पिन नम्बर चोरेर पैसा निकाल्ने माल्देभियन समूहका चार जना निकु देकोरदिजा, भ्यासिल फेततेस्कु, युरे देर्मेन्जी पा र युजेन्यु देओरिजालाई पक्रेको थियो ।"
कोमामा रहेका सार्कीको परिवारलाई घर,"भक्तपुर (कास) साउदी अरबबाट कोमामा फर्केका रामकृष्ण सार्कीको परिवारलाई घर निर्माण गरी हस्तान्तरण गरिएको छ । सामाजिक सञ्जाल अभियानमार्फत स्वदेश तथा विदेशमा रहेका नेपालीबाट संकलित रकमले चाँगुनारायण नगरपालिका४, संगम टोलका ४३ वर्षीय रामकृष्ण सार्कीको परिवारलाई घर निर्माण गरी हस्तान्तरण गरेको छ । वैदेशिक रोजगारीका लागि उनी साउदी अरब पुगेर चार वर्षअघि कोमामा फर्किएका थिए । सार्कीको परिवार ०७२ वैशाखको भूकम्पका कारण घर भत्किएपछि करिब ३० महिनायता कुखुरा पाल्न बनाइएको टहरामा बसेका थिए । सामाजिक सञ्जालबाट दीनदु:खीहरूको सेवामा कार्यरत सामाजिक अभियन्ता ढिकुरपोखरी६, पाउदुरकोट कास्कीकी सरिता गुरुङले शुक्रबार घर हस्तान्तरण गरेकी हुन् । सामाजिक संकलित रकमबाट चारकोठे भूकम्प प्रतिरोधी घर निर्माण गरिएको थियो । सार्कीको आवास पुनर्निर्माणका लागि विभिन्न सामाजिक सञ्जालमार्फत ११ लाख १२ हजार ५ सय ५५ रुपैयाँ संकलन भएको उनले बताइन् ।सार्कीको आवास पुनर्निर्माणका लागि सरिता गुरुङ फाउन्डेसनले डेढ लाख रुपैयाँ सहयोग गरेको उनले बताइन् ।"
विरोधमा अनशन,भक्तपुर (कास) शिक्षा ऐन नवौं संशोधनको विरोध गर्दै विद्यार्थीहरू आइतबारदेखि सानोठिमीस्थित शिक्षा सेवा आयोगको कार्यालयअगाडि अनशन बसेका छन् । अस्थायी शिक्षकले अनशन बसेर दबाब दिएकै आधारमा शिक्षामन्त्री गोपालमान श्रेष्ठले शिक्षा ऐन नवौं संशोधनको प्रस्ताव पठाएका थिए । संसद्ले पारित गरेपछि आयोगले नयाँ व्यवस्थाअनुसार विज्ञापनसमेत गरिसकेको छ । सरकारले सामुदायिक विद्यालयको गुणस्तर सुधार गर्नेभन्दा पनि कार्यरत अस्थायी शिक्षकको जागिर जोगाउने गरी भएको शिक्षा ऐन संशोधन खारेज हुनुपर्ने र आयोगले खुलाएको विज्ञापन रद्द हुनुपर्ने माग राखेर शिक्षा संकाय पढेका विद्यार्थीहरूले रिले अनशन सुरु गरेका हुन् । शिक्षा ऐन आठौं संशोधनले ०६१ देखि ०७२ असोज २ सम्म रिक्त रहेको दरबन्दीमा ४९ प्रतिशत कार्यरत अस्थायी र खुला प्रतिस्पर्धाबाट ५१ प्रतिशत शिक्षक छनोट गर्ने व्यवस्था गरेको थियो । तर नवौं संशोधनबाट अस्थायीको कोटा ७५ प्रतिशत पुर्याएर विज्ञापन थरेपछि विद्यार्थीहरू आन्दोलनमा उत्रिएका हुन् ।
हराए जातीय र क्षेत्रीय मुद्दा,"पोखरा कास्कीमा जातीय पहिचानको मुद्दा उठाउने उम्मेदवारको बाक्लो प्रचार थियो, २०७० सालको चुनावताका । चोक र सडकमा अन्य दलको भन्दा जातीय, क्षेत्रीय मुद्दा उठाउने दलका पोस्टर, ब्यानर र माइकिङ बढी देखिन्थे । तमुवान र अखण्ड पश्चिम भन्ने दुई छुट्टाछुट्टै नारासहित आन्दोलन चर्किएको मुख्य केन्द्र कास्कीको दृश्य यो चुनावमा भने बदलिएको छ । यसपालि जातीय, क्षेत्रीय मुद्दा उठाउनेहरू मत्थर देखिएका छन् । कांग्रेस र वाम गठबन्धनमै उनीहरूको विलय भएको छ । स्थानीय तह र यो निर्वाचनमा जातीय सवाल ओझेलमा परेको छ । त्यसैले जातीय मतको प्रभाव यो निर्वाचनमा पर्लाजस्तो मलाई लाग्दैन, पृथ्वी नारायण क्याम्पसकी उपप्राध्यापक शान्ताकुमारी खत्रीले भनिन्, सबै क्षेत्र र वर्गका मतदाता आफ्नै मोर्चामा बाँधिइरहेका छन् । संगठित भइसकेका छन् ।बहालवाला मन्त्री यज्ञबहादुर थापा कांग्रेस र वाम गठबन्धनका युवा नेता रवीन्द्र अधिकारीसम्म यहाँ प्रतिस्पर्धामा छन् । कास्की १ मा मन्त्री थापासँग एमाले नेता पूर्वमन्त्री खगराज अधिकारी भिडदै छन् । २ मा दुई पटक लगातार सांसद जितेका एमालेका युवा नेता अधिकारीसँग पहिलो पटक चुनावी प्रतिस्पर्धामा उत्रिएका छन् कांग्रेसका देवराज चालिसे । ३ मा एमालेका जगत विश्वकर्मासँग कांग्रेसका पुराना नेता शुक्रराज शर्मा प्रतिस्पर्धामा छन् ।विगतमा मिश्रित परिणाम आउने गरेको कास्कीमा यस पटक पनि स्पष्ट तस्बिर देखिइसकेको छैन । यस पटक जातीय मतले त्यति प्रभाव पार्दैन । ठूला पार्टीका आफ्ना भोट बैंक सुरक्षित नै हुन्छन्, राजनीतिकशास्त्रका प्राध्यापक पदमशरण रेग्मीले भने, सहरी मत अस्थिर हुने गर्छ । त्यसैले नयाँ मतदातालाई आकर्षित गर्नेले परिणाम आफ्ना पक्षमा पार्न सक्छन् ।कास्कीमा सहरी मतदाता बढी रहेकाले उनीहरूलाई प्रभावित पार्न दुवै गठबन्धनको प्रचार बलियो छ । मत आफ्नो पक्षमा पार्न स्थानीयदेखि राष्ट्रिय राजनीतिका मुद्दासमेत उम्मेदवारहरूले प्रचार गरिरहेका छन् । मुलुकलाई स्थिर सरकार दिएर कास्कीलाई प्रदेश ४ को केन्द्र र पर्यटकीय राजधानी बनाउन वामपन्थी गठबन्धनले मात्र सक्छ, एमाले युवा नेता अधिकारीले भने, त्यसैले सबै क्षेत्रमा हामीलाई जनताले जिताउँछन् भन्ने विश्वास छ, विगतको परिणामका आधारमा पनि जित सुनिश्चित छ ।कांग्रेस गठबन्धनका नेताहरू पनि आफ्नो जित सुनिश्चित भएको दाबी गर्छन् । कांग्रेस उम्मेदवारहरूले विकासका मुद्दासँगै वामपन्थी गठबन्धनले लोकतन्त्र ध्वस्त पार्छ भन्ने प्रचार गर्न छुटाएका छैनन् ।भर्खरै हामीले संविधान जारी गरेका छौं, यो संविधान कार्यान्वयनकै लागि चुनाव हुन लागेको हो तर चुनावपछि यो व्यवस्था नै फेर्ने कुरा कम्युनिस्टहरूले गर्न थालेका छन्, कानुनमन्त्रीसमेत रहेका कास्की १ का उम्मेदवार थापाले भने । कम्युनिस्टहरूलाई जिताए लोकतन्त्र नै सुरक्षित नहुनेबारे आफूहरूले मतदातालाई बुझाउने कोसिस गरेको उनी बताउँछन् । संविधानसभाको दोस्रो निर्वाचनमा कास्कीमा कांग्रेस र एमालेले २२ सिट जितेका थिए । पहिलो संविधानसभा निर्वाचनमा भने माओवादीले ३ र एमालेले एक गरी चारै सिट जितेका थिए । ०५६ को संसदीय निर्वाचनमा भने कांग्रेसले तीनै सिट जितेको थियो ।०४८ देखि ०५६ सम्मका निर्वाचनमा कास्कीमा ३ क्षेत्र थिए । संविधानसभाका दुवै निर्वाचनमा ४ क्षेत्र कायम गरिएकोमा पछिल्लो संरचनाअनुसार ३ क्षेत्र कायम गरिएको छ । कास्की १ का दुवै उम्मेदवार पुराना अनुहार हुन् । मन्त्री थापा र पूर्वमन्त्री अधिकारी चुनावी मैदानमा छन् । ०६४ मा पराजित थापा दोस्रो संविधानसभाको निर्वाचनमा भने जितेका थिए । ०४८ को संसदीय निर्वाचनमा कांग्रेसका तारानाथ रानाभाटसँग हारेका अधिकारी ०५१ को मध्यावधि निर्वाचनमा उनै रानाभाटलाई हराए । ०५६ को चुनावमा पनि रानाभाटसँगै चुनावी मैदानमा उत्रिएर पराजित अधिकारीले ०६४ पनि जितेनन् । यस क्षेत्रअन्तर्गत प्रदेशसभा क मा कांग्रेसका जीवन परियार, माओवादीका दीपक कोइराला र प्रदेशसभा ख मा कांग्रेसका जिल्ला सभापति कृष्ण केसी र एमालेका मनबहादुर गुरुङ प्रतिस्पर्धामा छन् । यसैगरी २ नम्बरमा वाम उम्मेदवार अधिकारी एमाले केन्द्रीय सदस्य हुन् । उनले दुवै संविधानसभा निर्वाचन जितेका थिए । कांग्रेसका चालिसेको भने पहिलो अनुभव हो । यस क्षेत्रको प्रदेश क मा कांग्रेसबाट गुरु बराल र एमालेबाट जिल्ला अध्यक्ष कृष्ण थापा प्रतिस्पर्धामा छन् । थापा ०७० को निर्वाचनमा कांग्रेसकी शारदा पौडेलसँग पराजित भएका थिए भने बराल पहिलो पटक चुनावी मैदानमा उत्रिएका छन् । प्रदेश ख मा कांग्रेसबाट विन्दु थापा र वाम गठबन्धनबाट माओवादी केन्द्रका पोलिटब्युरो सदस्य राजकाजी गुरुङ भिडेका छन् । पोखरा उद्योग वाणिज्य संघका निवर्तमान अध्यक्ष थापा घरजग्गा र अटो व्यवसायी हुन् । दुई वर्षअघि मात्रै कांग्रेसको सदस्यता लिएका उनले टिकट पाएपछि असन्तुष्टि जनाउँदै नरेशशंकर पालिखेले बागी उम्मेदवारी दिएका छन् । पालिखेलाई कांग्रेसले कारबाही गरिसकेको छ । त्यस्तै, कास्की ३ मा कांग्रेसका पुराना नेता शर्मा र वाम गठबन्धनबाट एमाले पोलिटब्युरो सदस्य तथा पूर्वसमानुपातिक सभासद जगत विश्वकर्माबीच रस्साकसी छ । ०४८ र ०५१ मा कास्की २ बाट पराजित शर्मा ०५६ पछि राष्ट्रिय सभा सदस्यमा मनोनीत भएका थिए । विश्वकर्माका लागि भने यो पहिलो अनुभव हो । उक्त क्षेत्रको प्रदेश क मा निवर्तमान सांसद शारदा पौडेल कांग्रेस र वाम गठबन्धनका तर्फबाट माओवादी केन्द्रका रामजी बराल तथा प्रदेश ख मा कांग्रेसका सिकन्दर (भोजबहादुर) गुरुङ र वाम गठबन्धनका एमालेबाट युवा संघका केन्द्रीय अध्यक्ष राजीव पहारी उठेका छन् ।पौडेलले ०७० को निर्वाचनमा एमालेका कृष्ण थापालाई पराजित गरेकी थिइन् भने बराल सोही निर्वाचनमा हारेका व्यक्ति हुन् । गुरुङ र पहारीका लागि निर्वाचन पहिलो अनुभव हो । ४ गाउँपालिका र १ महानगर रहेको जिल्लामा नगरको मत नै निर्णायक हुने देखिन्छ । कास्की १ मा रूपा र मादी गाउँपालिका र पोखरा लेखनाथ महानगरका १०, ११, १२, १३, १४, २६, २७, २८, २९, ३०, ३१ र ३२ वडा पर्छन् । त्यस्तै २ मा महानगरका ४, ७, ८, ९, ११, १५, १६, १७, २०, २१, र ३३ नम्बर वडा पर्छन् । ३ नम्बर क्षेत्रमा अन्नपूर्ण र माछापुच्छ्रे गाउँपालिकासहित महानगरका १, २, ३, ५, ६, १८, १९, २२, २३, २४ र २५ वडा समावेश छन् । महानगरकै मतले उम्मेदवारलाई पल्लाभारी हुने देखिन्छ । यसले पनि उम्मेदवारहरू बढी मतदाता भएको स्थानमा केन्द्रित भएका छन् । स्थानीय तहको निर्वाचनमा महानगर, रूपा, मादी र माछापुच्छ्रे गाउँपालिका प्रमुखमा एमाले र अन्नपूर्ण गाउँपालिकामा कांग्रेसले जितेका थिए । उक्त निर्वाचनमा भन्दा अहिले करिब ३० हजार मतदाता संख्या बढेकाले त्यसले परिणामलाई तलमाथि पार्न सक्छ ।"
पार्टी एकीकरणले गच्छदारलाई राहत,"चौधरीअघिल्लो चुनाव राज्यले हराएको हो, स्वतन्त्र निर्वाचन भए जित्छुमतदाता गच्छदारविरुद्ध छन्महिलालाई मैले साडी बाँडेको छैन, लघुवित्त अभियानको ड्ेरस हो"
मन्दिरमस्जिद धाउँदै उम्मेदवार,"नेपालगन्ज कात्तिकयता बाँकेका धार्मिक स्थलमा मेलापर्वको रौनक छ । उम्मेदवार मतदाताको मन जित्न मन्दिर, मस्जिद, गुरुद्वारा र चर्च धाउन थालेका छन् । उनीहरू धर्मगुरुहरूसँग आशीर्वाद थाप्छन्, मतदातासँग मत माग्छन् ।यसले विभिन्न समुदायबीचको सम्बन्ध अझ कसिलो बनाएको छ । उम्मेदवारलाई भोट बढाउने अवसर जुरेको छ । धार्मिक स्थलमा हुने कार्यक्रममा भीड जम्मा हुने भएकाले निर्वाचन प्रचारप्रसारमा सजिलो भएको छ ।संघीय समाजवादी फोरम नेपालबाट बाँके प्रतिनिधिसभा क्षेत्र २ मा उम्मेदवारी दिएका इस्तियाक राई सोमबार नेपालगन्जको फुल्टेक्रास्थित हडिया बाबा मन्दिर पुगे । त्यहाँका हिन्दु पुजारीसँग आशीर्वाद लिए । यहाँ जिल्लाकै सबैभन्दा ठूलो भण्डारा आयोजना गरिएको छ । जम्मा भएका सयौं भक्तजनका बीचमा आफ्नो परिचय दिएर भोट मागे । भक्तजनहरूसँग प्रसाद ग्रहण गरे । सोही प्रतिनिधिसभा क्षेत्रबाट वाम गठबन्धनका उम्मेदवार पशुपतिदयाल मिश्रा भण्डाराको उद्घाटन कार्यक्रममा हडिया बाबा पुगेका थिए । लोकतान्त्रिक गठबन्धनका उम्मेदवार ओमप्रकाश आजाद पनि त्यहाँ पुगे । प्रतिनिधिसभा र प्रदेश निर्वाचनले नेताहरूलाई धार्मिक स्थलमा पुग्नुपर्ने बनाएको छ । उम्मेदवारहरू मुस्लिम समुदायले नमाज पाठ गर्ने दिन शुक्रबार मस्जिद पुग्न थालेका छन् । यसअघि नेपालगन्जको बीपीचोक नजिकै रहेको शिख समुदायको गुरुद्वारामा आयोजित भण्डारामा पुगेका थिए । भोट माग्न घरदैलोमा व्यस्त छु । धार्मिक भण्डारामा पनि सहभागी भइरहेको छु, वाम गठबन्धनका उम्मेदवार मिश्राले भने, सबै समुदायका धार्मिक कार्यमा पुगिरहेको छु ।फोरमका उम्मेदवार इस्तियाक राई पनि विभिन्न समुदायका धार्मिक कार्य र भण्डारामा सहभागी भइरहेको बताउँछन् । सर्वसाधारणले बोलाएका सबै स्थानमा पुगिरहेको उनले जनाए । मन्दिर व्यवस्थापनका लागि पनि उनी प्रतिबद्वता जनाइरहेका छन् । नेपालगन्ज धार्मिक सद्भावको सहर हो । सबै समुदायको धर्मलाई सम्मान गर्छु, राईले भने, धार्मिक कार्यमा सहभागी हुँदा धेरैसँग भोट माग्न सहज भएको छ । नेपालगन्जका मुस्लिम र मधेसी मतदाता तरल छन् । निर्णायक मत पनि उनीहरूकै हो । नेपालगन्जको एकलैनीमा मात्रै ८० प्रतिशत मत मुस्लिम समुदायको छ । उपमहानगरमा करिब २८ प्रतिशत मुस्लिम छन् । नेपालगन्जमा मतदानको अघिल्लो रातलाई कतलकी रात भनिन्छ । त्यही रात भोट कसलाई दिनेबारे निर्णय हुने गरेको छ । त्यसैले उम्मेदवारहरू मुस्लिम अगुवाहरूलाई रिझाउने कसरतमा जुटेका छन् । धर्मगुरु र अगुवाहरूसँग भेटघाटलाई सघन पारेका छन् ।"
चिसो खेप्दै मतदान पर्खिंदै,"मुगु (कास) मुगुम कार्मारोङ गाउँपालिकाका उच्च हिमाली बस्तीका स्थानीय चिसो सहेर मतदानको प्रतीक्षामा छन् । अघिल्ला वर्षमा मुगु, डोल्फु र चितै गाउँका बासिन्दा खेतपातीको काम सकेर कात्तिक अन्तिममै जाडो कटाउन बेंसीमा झर्ने गरेका थिए । यहाँका स्थानीय मंसिरदेखि फागुनसम्म औल झर्ने गर्छन् । गाउँमा तुषारो जम्न थालेपछि जाडो बढ्दै गएको छ ।कात्तिके बाली आलु, उवा, सिमी र फापर घरमा थन्क्याएर चौंरी, घोडा तथा भेडाबाख्रासहित चिसो कटाउन चार महिनाका लागि औलतिर झर्ने समय भइसके पनि चुनावले घरमै बसेका छन् । घर छोडेर केही पीपलाडी सिरानी चौरको ओढारमा बस्न थालेका छन् भने कोही गमगढी र जुम्ला आएका छन् । गाउँमा केही व्यक्ति कुरुवा बसेका छन् । चुनावमा भोट हाल्न चिसो सहेर बस्नुपरेको छ, मुगु गाउँका गाराटासी लामाले भने, भोट हाल्नुपर्ने नभएको भए कात्तिक दोस्रो साता नै तल औलतिर झरिसक्थ्यौं होला । चितै गाउँमा १ सय ३७, डोल्फू गाउँमा १ सय ६४ र मुगु गाउँमा ४ सय ३६ मतदाता छन् । चिसोले बस्न नसकिने भएपछि डोल्फू वाङ्री गाउँका स्थानीय तीन वर्षअघि नै बस्ती छाडेर अन्यत्र सरिसकेका छन् ।मुगु, डोल्फु, चितै र किमरीमा बढी चिसो हुने गरेको छ । त्यहाँ वर्षा हुनबित्तिकै हिमपात हुने गरेकाले स्थानीयलाई गाउँमा बस्न मुस्किल हुने गरेको हो । प्रतिनिधिसभा र प्रदेशसभाको निर्वाचनकै कारण मुगु गाउँमा रहेको सीमा प्रहरी चौकीमा कार्यरत प्रहरी जवानहरू पनि सदरमुकाम फर्किएका छैनन् । स्थानीय औलतिर झरेपछि गाउँ सुनसान हुँदा प्रहरी चौकी पनि पुलु चौकी र सदरमुकाम सारिने गरेको थियो । चुनाव सम्पन्न भएपछि मात्र सीमा प्रहरी चौकीमा कार्यरत प्रहरी जवानलाई सदरमुकाम बोलाइने जिल्ला प्रहरी कार्यालयले जनाएको छ ।सुरक्षा टोली खटाइयो निर्वाचनका लागि यहाँका स्थानीय तहमा सशस्त्र प्रहरी बल र नेपाली सेना खटाइएको छ । मतदाता टोली खटिनुअगाडि नै सुरक्षा स्थितिबारे आँकलन गर्न खत्याड, सोरू र मुगुम कार्मारोङ गाउँपालिकामा सशस्त्र प्रहरी र सेना खटाइएको हो ।सुरक्षा टोलीले सोरूकोटको पुलु र गम्थामा बसेर गस्ती गर्नेछ । मतदान केन्द्रको हेरफेर र गाउँमा सुरक्षा स्थिति बलियो बनाउन सशस्त्र र सेना खटाइएको प्रमुख जिल्ला अधिकारी उमाकान्त आचार्यले बताए । सेना मुगुम कार्मारोङ गाउँपालिकामा गएको र सशस्त्र तीनवटै पालिकामा परिचालन गरिएको उनको भनाइ छ । जिल्लामा ६० वटा मतदान केन्द्रको सुरक्षाका निम्ति २ सय ५० सशस्त्र, २ सय ५० सेना, ५ सय नेपाल प्रहरी र ४ सय ५० म्यादी प्रहरी परिचालन गरिने प्रजिअ आर्चायले जनाए ।"
असम्भव सपना नसुनाऊ,"आधुनिक राज्यको लक्ष्य जनताको भलाइ गर्ने हो । लोकतान्त्रिक मुलुकमा उक्त लक्ष्य प्राप्तिका लागि खटिने अभिकर्ता हुन् राजनीतिक दलहरू । त्यसका लागि उनीहरूले निश्चित सिद्धान्त अँगालेका हुन्छन् । र, त्यही सिद्धान्तको टेकोमा टेकेर उनीहरूले मुलुकका वर्तमान मुद्दामाथि आफ्ना दृष्टिकोण, योजना, कार्यक्रम र प्रतिबद्धता चुनावी घोषणापत्रमार्फत जनतासम्म पुर्याउँछन् । यस हिसाबले जनताका लागि दलहरूलाई मत दिने आधार हो उनीहरूको घोषणापत्र । तर, गम्भीर प्रश्न के हो भने हामीकहाँ हुँदै आएका चुनावमा मतदातालाई मत दिन आधार बन्नुपर्ने त्यही घोषणापत्र दलहरूले आधारहीन लेखिरहेका छन् । आसन्न निर्वाचनका लागि लेखिएका घोषणापत्रले पनि यथार्थ भुलेका छन् । यी अति महत्त्वाकांक्षी मात्र छैनन्, अपत्यारिला र हावादारी पनि छन् । यतिसम्म कि दल निकट भनिएकै विज्ञहरूले पनि यसको खुलेर आलोचना गरिरहेका छन् ।सिद्धान्तत: आफ्ना प्राथमिकता र कार्यक्रमहरूबारे दलहरूले जनतासँग गर्ने नैतिक वाचा हो चुनावी घोषणापत्र, जसका आधारमा उनीहरू जनताबाट चुनिएर सरकारमा पुग्छन् । र, शासन सञ्चालनमार्फत वाचा कार्यान्वयनमा लाग्छन् । तर, हाम्रा दलहरूको विगतको कार्यसम्पादन हेर्दा थाहा हुन्छ, पटकपटक सरकारमा पुगेका उनीहरूले आफ्नो घोषणा सधैं बिर्सिएका छन् । त्यही भएरै हरेक पटकको चुनावमा उनीहरू विकास र समृद्धिका उही पुरानै वाचा दोहोर्याउँछन्, आफ्ना अघिल्ला प्रतिबद्धता र त्यसउपर भएका उपलब्धिको एकसरो समीक्षा र क्षमायाचना पनि नगरीकनै । यसबाट के निक्र्योल निकाल्न सकिन्छ भने सरकारमा पुगेपछि गर्नुपर्ने कार्यसम्पादनमा हाम्रा दल निकै कमजोर मात्र छैनन्, उनीहरू आफ्ना घोषणापत्रप्रति कत्ति पनि गम्भीर छैनन्, यसलाई केवल मीठो चुनावी नाराका रूपमा मात्र अघि सारेका हुन् । यो उनीहरू हदैसम्म गैरजवाफदेही छन् भन्ने नमुना हो । हाम्रा दलहरूले घोषणापत्रमार्फत प्रतिबद्धता होइन, सपना बाँडिरहेका छन् । हुन त, सपना नदेखी लक्ष्य तय हुँदैन । तर हासिल गर्नकै लागि देखिएको सपना यथार्थमा आधारित हुनुपर्छ । भ्रम छर्न बाँडिएका असम्भव सपनाले जनतालाई कुण्ठित मात्र बनाउने गर्छ । पाँच वर्षका लागि सरकार चलाउन भोट मागिएको घोषणापत्र त्यतिन्जेल हासिल हुन सक्ने उपलब्धिमा मात्र केन्द्रित हुनुपर्छ, गुलिया आश्वासनमा होइन । दलहरूले यतिसम्म असम्भव प्रतिबद्धता जनाएका छन् कि, जसले यसलाई घोषणापत्रको सुन्दर काल्पनिक निबन्ध बनाएको छ । उदाहरणका लागि, नेपाली कांग्रेसले घोषणापत्रमा पाँच वर्षभित्र आफ्नो अर्थतन्त्रको आकार प्रचलित मूल्यमा ५० खर्ब पुर्याउने प्रतिबद्धता जनाएको छ । उसको यो लक्ष्य पूरा हुन वार्षिक १३ प्रतिशतका दरले आर्थिक वृद्धि हुनुपर्छ । अर्थशास्त्रीहरू ठूलो आर्थिक सुधारबिना यो लक्ष्यलाई असम्भव ठान्छन् । यस्तै, वाम गठबन्धनले आगामी दस वर्षमा नेपालीको प्रतिव्यक्ति आय ५ हजार अमेरिकी डलर पुर्याउने जनाएको छ । उसको यो लक्ष्य हासिल हुन त झन् वार्षिक २० प्रतिशतभन्दा बढीका दरले आर्थिक वृद्धि जरुरी हुन्छ । घोषणापत्रहरूका कमजोरी आत्मआलोचना अभाव र असम्भव सपना वितरणमा मात्र सीमित छैनन् । एकातिर, यी अत्यन्त लामा र भद्दा पनि छन्, एक बसाइमा सरर पढ्न सकिने छैनन् । लेखपढ गर्ने अधिकांश जनताले पढून्, बुझून् र विवेचना गरून् भन्ने उद्देश्य राख्ने हो भने दलहरूले यसलाई केही पृष्ठमा सीमित गर्न जरुरी छ । अर्कातिर, घोषणापत्रहरू दलका राजनीतिक दस्ताबेजजस्ता लाग्ने किसिमका छन्, जहाँ आफ्नो दलको गुणगान मात्र गाइएको छैन, अर्को दलप्रति अनावश्यक कटाक्ष पनि गरिएको छ । आफ्नो दलको कुरा भन्नुपर्नेमा छुट्टै शीर्षकउपशीर्षक नै दिएर प्रतिस्पर्धी दलहरूको विरोध गरिएको छ । दलहरूले यसरी शब्दाडम्बरले मात्र भरिएको, झारा टार्ने र भ्रम छर्ने घोषणापत्रहरू सार्वजनिक गर्नु भनेको जनविवेकलाई नजरअन्दाज गर्नु हो । हामीले जे भने पनि जनताले पत्याउँछन् भन्ने ठान्नु हो । निरंकुशताविरुद्ध आवश्यक परेका बेला दलभन्दा पहिले जाग्ने गरेका जनतालाई यो रूपमा कमजोर ठानिरहनु दलहरूको भूल हो । उनीहरूको यो भूललाई सच्याउन र घोषणापत्र लेखन तथा त्यसको कार्यान्वयनप्रति जवाफदेही बनाउन नागरिकस्तरमा पनि अब यससम्बन्धी बहसको खाँचो छ ।"
भारतलाई पराजित गर्दाको क्षण,"कसैले मलाई तपाईंको सबैभन्दा खुसीको क्षण के हो ? भनेर सोध्दा म सहजै उत्तर दिनेछु । मेरो देशका यू१९ क्रिकेट खेलाडीहरूले पहिलोपटक भारतलाई १९ रनले पराजित गरेको दिन । टेस्ट मान्यता प्राप्त राष्ट्र भारतलाई पराजित गर्नु ऐतिहासिक जित हो । यसले के देखाउँछ भने नेपाली खेलाडी पनि अब्बल छन् । अवसर मिल्यो भने जस्तोसुकै चुनौतीको सामना गर्न सक्छन् । यु१९ टोली नेपाली क्रिकेटका मियो हुन् । जसले नेपाली क्रिकेट खेललाई लामो समयसम्म जोगाइराख्न सक्छन् । जसबाट देशका लागि राष्ट्रिय टोली मजबुत बन्दै जान्छ । तर नेपाल क्रिकेट बोर्ड व्यवस्थापन हेर्दा दु:ख लाग्छ । बोर्ड भित्री विवादले गर्दा नेपाल आईसीसीले नेपाल क्रिकेट संघलाई निलम्बन गरेको छ । खेलाडीहरूले पारिश्रमिक पाउन वर्षौं दिन कुर्नुपर्ने अवस्था छ । आईसीसीले दिने बजेट रोकिएको छ । अन्तर्राष्ट्रिय मान्यता प्राप्त क्रिकेट ग्राउन्ड बनाउने भन्दै मूलपानीमा आधाजति काम सकिए पनि सबै काम सक्न अझै ५६ वर्ष कुर्नु पर्नेछ ।एक खेल जित्दैमा नेपाल शक्तिशाली राष्ट्र हो भनिहाल्न मिल्दैन । अंक तालिकामा नेपाल भारतभन्दा धेरै तल रहेको छ । नेपाली क्रिकेट संगठनभित्र धेरै कमजोरी सुधार गर्नुपर्ने देखिन्छ । प्रमुख पक्ष त संगठनलाई चुस्तदुरुस्त बनाउँदै लग्नुपर्छ । बोर्ड भित्रका विवाद छिटोछरितो सुल्झाउनुपर्छ । नेपाली टोलीले विदेशी मैदानमा डटेर खेल्न विदेशी भूमिमा निरन्तर प्रक्षिक्षण दिनुपर्छ । त्यसैले खेलकुद मन्त्रालय गम्भीर भएर कमजोरी सुधार गर्दै क्रिकेट विकासमा लाग्ने हो भने नेपालले पनि विश्वकप चुम्न सक्छ भन्ने उदाहरण हो, यो जित । महेश भण्डारीठूलापोखरा९, अर्घाखाँची"
"युवा निर्णायक, प्रौढ हावी","मंसिर १० र २१ मा हुने निर्वाचन मिति नजिकिँदै छ । दलका उम्मेदवारहरूले आआफ्नो कित्ताकाट भएका क्षेत्रहरूमा चुनावी गतिविधि तीव्र बनाइरहेका छन् । चियापसलहरूमा कसले बाजी मार्ला भनी अनेक चर्चापरिचर्चा हुने गरेका छन् । लोकतान्त्रिक र वाम बीचमा प्रतिस्पर्धा त हुने नै भयो । अन्य दलले पनि यिनीहरूसंँग सिंगौरी खेल्ने हिम्मत गरेका छन्, निर्वाचन हेर्न लायकै होला जस्तो छ । यो चुनावमा निर्णायक मत युवाहरूकै छ, तर प्रौढ हावी हुने निश्चित छ । यो निर्वाचनमा कुल मतदाता संख्या १,५४,२७,९३८ छ । तीमध्ये युवाहरूको १८४० वर्षको संख्या ८०,७१,३६९ (५२३१) प्रतिशत छ । ताकि ६१ वर्षदेखि माथिको संख्या २४,१७,७७५ (१५६७) प्रतिशत छ । यो अवसरलाई युवाहरूले क्यास गर्नसक्ने हो भने युवा उम्मेदवारलाई मतदान गरी दुबै सभामा आफ्नो दरिलो उपस्थिति बनाउन सक्नेछन् । तर युवाहरू पनि कुनै न कुनै दलमा आबद्ध छन् र तिनीहरूका नेताले भनेको मान्नैपर्ने बाध्यतामा छन् । झन्डै ४०५० लाख युवा त वैदेशिक रोजगारीको सिलसिलामा देश बाहिर छन् । देश बाहिर भएका युवाहरूले पनि आआफ्नो परिवारलाई फोनमार्फत युवा उम्मेदवारलाई मतदान गर्न सल्लाह दिन सक्छन् । यो चुनावमा पनि हामीले तिनै पुराना नेतालाई मतदान गरेऊँ भने हाम्रा सन्तति फेरि ५ वर्ष पछाडि पर्नेछन् । उद्धव सापकोटापनौती नपा१, रयाले, काभ्रेजम्मा मतदातामध्ये ५२ प्रतिशत रहेका १८४० उमेर समूहका मतदाताले २०७४ सालको स्थानीय तह निर्वाचनमा निर्णायक भूमिका खेलेको टिप्पणीयुक्त लेखले ध्यानाकर्षण गराएको छ । पक्कै पनि यो उमेर समूह ऊर्जावान समूह हो र यसको प्रतिशत उच्च हुनु देश विकासको लागि सुवर्ण अवसर पनि हो । आकांक्षा र अपेक्षाको हिसाबले अस्थिर मानिएको यस समूहको राजनीतिमा प्रतिनिधित्वको प्रतिशत अपेक्षाकृत रूपले कम रहेको छ । राजनीतिक दलहरूले यो समूहलाई प्रशिक्षित गर्दै जिम्मेवारी हस्तान्तरण गर्ने समय भइसकेकोले अब ढिलो गर्नु उचित नहोला । महेन्द्रसिंह बमटीकापुर१, कैलाली"
अनुराधाको राजनीतिक मोह,"भनिन्छ, समाजसेवा, राजनीति र पत्रकारिता कोही कसैले पनि पैसा कमाउन गर्दैन, ऐसआरामको जिन्दगी बिताउने सोचमा पनि गर्दैन । तिनै कुराबाट सफलता हासिल गर्न ठूलो मिहिनेत, लगाव, धैर्य, समर्पण, विश्वास र जनताप्रतिको निस्वार्थ भावना चाहिन्छ । प्रसङ्ग हो अनुराधा कोइरालाको जसले माइती नेपालबाट हजारौं चेलीबेटीको उद्धार गरिन् । बेचबिखन, सामाजिक र पारिवारिक हिंसाको दलदलमा परेका चेलीबेटीको आँसु पुछेर विश्वसामु चर्चितमात्रै भइनन्, संसारकै हिरो बनिन् । सीएनएन हिरो बनिन् । विश्वबाट छानिएका हजारांैको भिडबाट पक्कै पनि त्यो चर्चित उपाधि प्राप्त गर्नु चानचुने विषय थिएन र सामान्य विषय पनि थिएन । समाजसेवाको क्षेत्रमा उनको सानोतिनो मिहिनेत र परिश्रम पक्कै थिएन । यसरी संसारकै रोलमोडल बनेकी, सबैको मन जितेकी स्वच्छ छवि बनाएकी अनुराधाले कुनै एक दलको टीका लगाइन् भन्दा अचम्म लागेको छ । उनी जस्तो सबैको प्रिय समाजसेवीले दल विशेषको घेरामा बस्नु ठिक भएन । सन्तोष सिम्खडाभीमसेन गाउँपालिका२, गोर्खा"
तरकारीको भाउले सतायो,"शनिबारको कान्तिपुरले हुलाकी राजमार्ग नबन्दा कोल्वीमा दुई रुपैयाँ किलोमा काउली बेच्नुपरेको कुरो छाप्यो । यदि वीरगन्जसम्म पुग्ने सडक भएको भए उक्त काउली प्रतिकिलो ८ रुपैयाँमा बिक्री हुने कुरा लेखियो । काठमाडौंमा १५० रुपैयाँमा किन्नु परिरहेको बेला छापिएको यो समाचारले धेरैखाले तथ्य उजागर गरेको छ । राज्यको चौतर्फी निरीहता तथा लापरबाही र अरू सबै पक्षको नैराश्यताको अवस्था यसले झल्काउँछ । यसरी कृत्रिम रूपले अकासिएको तरकारीको भाउ घटाउन र मनपरी गर्नबाट पछि हट्न तरकारीका मुख्य बिक्रेताहरू यदि तयार नहुने हो भने उनीहरूमाथि सबैको निगरानी जरुरी भइसकेको छ । तर पनि उपभोक्ता संरक्षण मञ्च, राज्यका अङ्गहरू, नागरिक समाज, पत्रकार आदिको नजर यसतर्फ किन परिरहेको छैन भन्ने बुझिएन । श्रुति अर्यालकाठमाडौं"
सर्पले काँचुली फेर्दैमा विष फेर्दैन,"नेपालमा जहिले पनि बहुमतकै सरकार थियो, छ र हुनेछ । नत्र सरकार बन्दै बन्दैन । फरक यति हो, एउटै पार्टीको एकमना सरकार छोटो समय र गठबन्धन सरकार धेरै लामो समय बन्यो । तर कुनै पनि सरकार पूरा अवधि टिक्न सकेन । अस्थिर सरकारले जनताको हित अनुकूल सेवा प्रदान गर्नु त परको कुरा जनताको दैनिकी झन्झन् कष्टकर हुँदै गयो । कुनै पनि सरकार अस्थिर हुनुको कारण गठबन्धन थिएन । बरु यसका मुखियाहरूका चरम सत्तालिप्साको अभिलाषा र जुँगाको लडाइँ नै मुख्य थिए । फलस्वरूप लहडको भरमा रातारात भएका गठबन्धन रातारात टुट्ने, फुट्ने र रातारात जुट्ने फेरिने कारणले सरकार अस्थिर भएको हो । यसमा संलग्न दल र नेताहरूले अलिकति पनि नैतिकताको ख्याल गरेर देश र जनताको भलाइ नै चिताएको भए सानोतिनो विमतिलाई व्यवस्थापन गरेर सरकारलाई स्थायित्व दिनसक्थे, दिन चाहेनन् । होइन भने भन्नुपर्यो, सरकारको स्थायित्व दिन केले रोकेको थियो ? रोकेको थियो त केवल नेताहरूकै व्यक्तिगत निकृष्ट सत्ता स्वार्थले । संविधानसभाबाट संविधान जारी भएपछि पहिलोपटक आगामी मंसिर १० र २१ गते हुनगइरहेको प्रतिनिधिसभा तथा प्रदेशसभा चुनावमा वाम गठबन्धन, लोकतान्त्रिक गठबन्धन तथा अन्य पार्टीगत तालमेल बनाएर तिनै पार्टी र तिनै नेताहरू जो अस्थिर सरकारका कारक थिए, प्रतिस्पर्धामा उत्रिएका छन् । र भन्दैछन्, स्थिर सरकार र समृद्धिका लागि आआफ्नो गठबन्धनलाई जिताऔँ । अब यहीँनेर प्रश्न उठ्छ कि तिनै दल, तिनै स्वार्थीहरूको गठबन्धनले बहुमत प्राप्त गर्दैमा स्थिर सरकार बन्छ भन्ने सुनिश्चितता के छ ? फरक यत्ति न हो, यस अघिका गठबन्धन चुनावपछि संसदीय अभ्यासका क्रममा भएका थिए भने अहिलेको गठबन्धन चुनाव पहिले भएका छ्न् । जुन चुनावपछिको संसदीय फोहोरी खेलमा पनि दोहोरिने सम्भावना उत्तिकै जीवित छ । सबै घटनाको सूक्ष्म अध्ययन गर्दा अहिलेको गठबन्धन कसरी आफ्नो दलको हैसियत तुलनात्मक रूपमा ठूलो बनाउने र सत्तामा पुगेर धेरैभन्दा धेरै ब्रह्मलुट मच्चाउने उद्देश्यले बनाएको हो भन्ने देखिन्छ । चुनावपछि र चुनाव अघिको गठबन्धनका शैली परिवर्तन हुँदैमा तिनै सत्तालम्पट स्वार्थी नेताहरूले स्थिर सरकार बनाएर देशमा निकास दिन्छन् भनेर कसरी पत्याउने ? के सर्पले काँचुली फेर्दैमा त्यसको विष फेरिन्छ र ? ऋषि सापकोटा भीमसेन८, गोरखा"
माफियाको चंगुलमा मेडिकल शिक्षा,"जब नियत नै बदनियत भएपछि त्रिभुवन विश्वविद्यालयले थुप्रै चुनौतीको सामना गर्नुपरेको छ । यसको पछिल्लो उदाहरण काठमाडौंको नेसनल मेडिकल कलेजको सम्बन्धन र न्यायालयको आदेश बनेको छ । उक्त मेडिकल कलेजको सम्बन्धनमा मुछिएका पूर्व र वर्तमान उपकुलपतिलाई तुरुन्त कारबाही गरी त्रिविको शाख बचाउनु जरुरी छ । कमाउ धन्दामा लागेका पदाधिकारीहरूले पूर्वाधार नै नभएको नेसनल मेडिकल कलेजलाई सम्बन्धनको सिफारिस गर्नु कुनै पनि हालतमा मोटै रकमको प्रलोभन हो । यसलाई अब लुकाएर लुक्दैन । तसर्थ तत्कालीन उपकुलपति हिराबहादुर महर्जन, संयोजक डा करविरनाथ योगी, सदस्य केपी सिंह, प्रमोदकुमार श्रेष्ठ, परशुराम मिश्र, ज्योति शर्मा, रामप्रसाद उप्रेती लगायतका पदाधिकारी जो दोषी छन्, अविलम्ब कारबाही गर । वर्तमान उपकुलपति डा तीर्थ खनिया त झन् प्रमुख दोषी नै हुन् । उनलाई हालसम्म पनि पदमा राखिराख्नु शिक्षा क्षेत्रकै बदनाम गर्नु हो । यसैगरी रजिस्ट्रार डिल्ली उप्रेती, रेक्टर सुधा त्रिपाठी, विज्ञान सङ्कायका डिन रामप्रसाद खतिवडा र कानुनका डिन तारा सापकोटाको नियत नै खराब भएकाले बिना पूर्वाधारको नेसनल मेडिकल कलेजलाई प्रक्रिया नै नपुर्याई निर्णय गरेकाले निजहरूलाइ समेत दण्डित गर्नुपर्छ । पछिल्लो पटक सर्वोच्चबाट नेपाल मेडिकल कलेजकै समर्थनमा जुन फैसला गरियो, त्यो पनि न्यायसंगत थिएन । पटकपटक पूर्वाधार नपुगेको, डाक्टर नभएको, बिरामी उपचार गर्न नजाने जस्ता प्रत्यक्ष प्रमाणका आधारमा सम्बन्धन खारेज गरिएको मेडिकल कलेजलाई सम्बन्धन खारेज नगर भनी आदेश दिने न्यायाधीशले समेत उक्त कलेजका सञ्चालकबाट मोटो रकम फाइदा लिएको कुरा सर्वसाधारणले सजिलै बुझेका छन् । कुसुम न्यौपानेमध्यविन्दु११, नवलपरासी"
जस्तो रोप्यो उस्तै फल्छ,"केही समययता माओवादी केन्द्रका नेताहरू चुनावी सभाको सम्बोधन गर्न तथा फर्कने क्रममा आक्रमणमा पर्ने गरेको समाचार आइरहेका छन् । त्यस किसिमका घटनामा संलग्नहरूको पहिचान हुन नसकेको अवस्थामा, आखिर आक्रमण कसले ? किन गरेका छन् भन्ने कुरा त सम्बन्धित निकायको छानबिनको विषय होला । तर यस्तो कार्य गर्न सिकाउने संस्कार कसले सिकायो त ? हातहतियार कहाँबाट आए तथा तिनको प्रयोगका लागि प्रशिक्षण कसले गरेका थिए भन्ने कुराको हामी सबैलाई थाहा छ नै । त्यसैले ध्यान दिनुपर्ने कुरा के हो भने राजनीतिक नेतृत्वले आफूले सिकाएको संस्कार आफ्नैलागि प्रतिउत्पदक नबनोस् । सञ्जीव पौड्यालबाँसबारी, काठमाडौं"
कर्णालीवासीबाट सिकौं,"हुम्ला, जुम्ला, मुगु, डोल्पा र कालीकोट कर्णाली अञ्चलमा पर्ने जिल्ला हुन् । ती जिल्लामा पनि पहिलो चरणमा मंसिर १० गते प्रतिनिधिसभा र प्रदेशसभा निर्वाचन हुँदैछ । विगतको निर्वाचनलाई हेर्दा कणालीबासीले एउटै उम्मेदवारलाई दोहोर्याएर जिताएका छैनन् । मुगुमा मात्र हस्तबहादुर मल्ल दोहोर्याएर निर्वाचित भए, तर त्यसपछि त्यहाँका मतदाताले आश्वासनचाहिँ दिने तर कामचाहिँ नगर्ने नेता भन्ने बित्तिकै त्यस्ता दोहोर्याउने उम्मेदवारलाई निर्वाचनबाटै पराजित गरिदिए । कर्णाली अञ्चल देशकै दुर्गम क्षेत्रमा पर्छ । जहाँ विकास छैन । अविश्वासी, झुक्याउने नेता परेकै कारण कर्णाली क्षेत्रमा शिक्षा, स्वास्थ्य लगायत हरेक कुरामा पछाडि छ । तर त्यहाँको जनताले एउटै उम्मेदवारलाई दोहोर्याएर निर्वाचित नगराएको अवस्थालाई दृष्टिगत गर्दा त्यहाँको जनताको चेतनास्तर धेरै माथि रहेको देखिन्छ । जिम्मेवारीपूर्वक काम नगर्ने अनि त्यही एउटै व्यक्तिलाई धेरैपल्ट जिताइरहनु भनेको अरूमा भएको योग्यता, क्षमता, बुद्धि, विवेक जाँच गर्न नपाउनु पनि हो । नयाँ नेताले भावी योजनालाई प्रयोग गर्न पाउनुलाई पनि एउटैले दोहोर्याएर जित्नु आवश्यक छैन । तिलप्रसाद न्यौपानेबालाजु, माछापोखरी चोक, काठमाडौं"
विष्टको बिदाइ,"शनिबार पूर्व प्रधानमन्त्री कीर्तिनिधि विष्टको निधनपश्चात सामान्य नागरिकझैं अन्त्येष्टि भयो । उनको सादगी जीवनबारे केही जोड्न मन लाग्यो । पञ्चायतकालमा मात्र नभई ज्ञानेन्द्र शाहकालीन शाही सत्तामा पनि उनले अवसर पाए । त्यसपछि लगभग गुमनामजस्तै जीवनशैली बिताए । तत्कालीन समयमा उत्तरी सीमा भारतीय सैनिकले जमाएको डेरा हटाउने मात्र नभई सिंहदरबार जल्दा नैतिकताको आधारमा राजीनामा दिएका थिए । आज दर्जनौं मन्त्रीले विना विभागीय भएर लाचार र लाजमर्दो भएर त्यही सिंहदरबारमा ओहोरदोहोर गरिरहेका छन्, भत्ता पचाइरहेका छन् । अहिले मन्त्रीका के कुरा, जति नै विवाद र बेइमान गरे पनि वडा सदस्यसम्मले राजीनामा दिएर नैतिकता देखाउन चाहँदैन । मरिचमान सिंहलाई जस्तै उनलाई पनि सुरक्षा घेरा चाहिएन, नत अगुवा र पछुवा राजषी ठाँटको सवारीको ताँती । यहाँ जोकोही विरोध, घटना वा सडक दुर्घटनामा मरेपछि सहिद हुन्छन्, अनेक तहलाई पशुपतिमा सलामी चढेको हुन्छ, तर एउटा भूतपूर्व प्रधानमन्त्रीलाई बहालवाला प्रधानमन्त्रीले समेत शोक सन्देश दिएको वा परिवारजनलाई सान्त्वना दिन गएको पढिएन । सायद भीमसेन थापाले यो मुलुकमा राम्रो काम गर्नेको कहिल्यै भलो नहोस् भनेर त्यसै सरापेका होइनन् होला । श्रीकृष्ण राजवंशीसुनकोसी३, सिन्धुली"
दलहरूको पुरानै पारा,"आगामी मंसिरमा हुनलागेको केन्द्रीय र प्रादेशिक जनप्रतिनिधिहरूको चुनावमा राजनीतिक दलहरू खासै सुध्रिएको जस्तो देखिँदैन । यसरी दलहरूको उही पुरानो रवैया, दादागिरी, मिठा र चिल्ला भाषणको बाटोले देशलाई अधोगतितिर लैजाने निश्चित छ । २०४६ सालदेखि नै राजनीतिक दल र तिनका नेताहरूले मिठामिठा र ठूलठूला सपना हामी जनतालाई नदेखाएका होइनन् । जनताले नेताहरूका मुखबाट निस्किएका शब्द सपनाका लागि ज्यानको बलिदान दिए । २०४६ चैत २६ मा बहुदलीय प्रजातन्त्र आयो, तर देश र जनताको लागि नेताहरूले देखाउने ठूलठूला सपना बाहेक केही आएनन् । नत ती सपना कहिल्यै पूरा भए न नेताहरूले देखाउन नै छाडे । २०६३ मंसिर ५ मा विस्तृत शान्ति सम्झौता भयो भनियो, तर हिंसा रोकिएन । अहिले संविधान कार्यान्वयन गर्न भइरहेको चुनावमा पनि दलहरूको उही पुरानै रवैया, दादागिरी, अपाच्य भाषण, झुटो आश्वासन र करोडौं खर्च गरेर मतदाता आफ्नो पक्षमा पार्ने, आचारसंहिताको पालना नगर्ने, आफैंले बनाएका नियम कानुन नमान्ने जस्ता परम्परामा पनि यसपालिको चुनावमा खासै परिवर्तन आएन । देश र जनताले चाहेको चुनावी परिपाटीसम्म बसाल्न नसकेका राजनीतिक दल र तिनका नेताहरूले चुनावपछि पनि देश विकास र जनताका लागि काम गर्लान् त ? जनकप्रसद भण्डारीदोहा, कतार"
रनभुल्ल मतदाता,"मंसिर १० र २१ गते प्रदेशसभा र प्रतिनिधिसभाको निर्वाचन हुन गइरहेको छ । तर मतदातालाई अझैसम्म मतपत्रमा कसरी छाप लगाउने, मतपत्र कतिवटा हुन्छन्, मतपत्र कुन रङ्गको हुन्छ, प्रत्यक्षलाई छाप कुन रङ्गको मतपत्रमा लगाउने, समानुपातिक उम्मेरदवारलाई छाप कुन रङ्गको मतपत्र लागाउने यी सब कुराको जानकारी निर्वाचन आयोगले समयमा नै दिएको भए राम्रो हुन्थ्यो । जब पर्यो राति अनि बुढी ताती भनेझैँ गरेर के गर्नु ? मतदाताले बुझनुपर्यो, बुझ्न पनि समय लाग्छ । आफ्नो निर्वाचन क्षेत्र कहाँ हो भन्नेसम्म जनाकारी छैन, कतिपय मतदातालाई । कसैले कता भन्छन्, कसैले कता यथार्थ के हो, बुझ्न गाह्रो भएको छ । निर्वाचन आयोगले यस्ता विषयमा चाँडो छिनोफानो गर्नुपर्ने हो । किन ढिलो गरिरहेको छ ? पुरुषोत्तम घिमिरेजोरपाटी, काठमाडौं"
भोट दिनुअघि एकफेर सोचौं,"यो चुनावमा हाम्रालाई हैन राम्रालाई भोट गरौं । हामीले साँच्चिकै देशको विकास अनि चुस्तदुरुस्त प्रशासन नै चाहेको हो भने विगतका चुनावमा झैं दुई गिलास रक्सी र दुई चोक्टा मासु अनि दुई छाक मासुभातको भरमा कसैलाई भोट नहालौं । छातीमा हात राखेर एकपटक राम्रोसँंग सोचांै, देशको स्थितिलाई । किनकि पटकपटक हामीलाई त्यही दुई चोक्टा मासु र रक्सीमा सुताएर तपाईहामीबाट मत प्राप्त गरी देशको विकास गर्छु भन्नेहरूले देश बर्बाद गरिसके, लुट्नुसम्म लुटिसके । तपाईंहाम्रो छोराछोरीलाई अझ पनि अरबको मरुभूमिमा पसिना, श्रम र समय बेच्न पठाउने हो कि नेपालमै केही गर्ने वातावरण सिर्जना गर्ने हो ? भोट दिनुभन्दा एक मिनेटअघि सम्झनुस् । फेरि बितल पर्ला । भोज खपांगी मगरजापान"
कांग्रेसको राजनीति : दाउमा के छ ?,"वामपन्थी गठबन्धनले जिते साम्यवादी शासन आउने डर अघि सारेर नेपाली कांग्रेस चुनावी अभियानमा होमिएको छ । कांग्रेसका नेताहरूलाई लाग्दो हो, लोकतन्त्रको रक्षाको लागि कांग्रेसको अस्तित्व आवश्यक छ । तर उनीहरूमा समय घर्किसकेको छ भन्ने चेत देखिँदैन । साम्यवादी हौवा देखाएर अब नागरिकको मत जित्ने सम्भावना छैन । लोकतन्त्रको भन्दा पनि वास्तवमा आउने केही वर्ष नेपाली कांग्रेसका लागि जीवनमरणको समय रहनेछ । आम नेपालीको जीवनमा सकारात्मक परिवर्तनका लागि यसले योगदान दिन्छ या दिँदैन भन्ने कुराले यसको भविष्य निर्धारण गर्नेछ ।राजनीति महत्त्वपूर्ण छ । किनकि यसले नै आम नागरिकको जीवनमा सबैभन्दा धेरै प्रभाव पार्ने संस्था राज्यको व्यवस्थापन निर्दिष्ट गर्छ । शासनको बागडोर आफ्नो हातमा लिन शाह तथा राणाशासकहरू आपसमा मारकाट गर्थे, तर जोसुकै शासक आए पनि ती सबै आफ्नो, आफ्ना परिवारजन तथा नजिकका भारदारका निजी स्वार्थका लागि राज्यको नीतिनियम बनाउँथे । राज्यको सम्पत्ति उनीहरूको निजी सम्पत्ति हुन्थ्यो । कर उठाउन गाउँठाउँसम्म मुखिया मालिकहरूको खटनपटन चल्थ्यो । कसले जग्गाको स्वामित्व पायो वा पाएन, महिलापुरुष बीचको सम्बन्ध कस्तो हुने, जातजाति बीचका सम्बन्धहरू कस्तो हुने जस्ता धेरै कुराको छिनोफानो शासकहरू आफैले गर्थे । २००७ सालअघि उनीहरूले नै आमनेपाली नागरिकको जीवनमा व्यापक प्रभाव पार्ने नीतिनियम बनाए तथा तिनलाई प्रयोग गर्ने संस्थाहरू बनाए । तर यी सबै नीतिनियम तथा संरचनाको निर्माणमा आम मानिसको कुनै सहभागिता थिएन । ती रैती मात्रै थिए । नेपालको भौगोलिक विकटताले राज्यको दैनिक थिचोमिचो कम हुन्थ्यो होला । तर शासकहरूले अचाक्ली सताएपछि नागरिकले गर्नसक्ने भनेको मुग्लानियाँ बन्नु नै थियो ।समय धेरै अघि बढिसकेको छ । ७० वर्षको राजनीतिक आरोहअवरोहबाट गुज्रँदै हामी अहिलेको लोकतान्त्रिक व्यवस्थामा आइपुगेका छौँ । आगामी चुनाव यसलाई संस्थागत गर्ने कामको पहिलो औपचारिक खुड्किलो हो । २००७ सालमा राणाशासनको अन्त्य भएपछि हामी लोकतान्त्रिक बाटोमा हिँड्यौँ भन्ने गरे पनि २०६३ सालको दोस्रो जनआन्दोलन र त्यसपछि भएको शान्ति सम्झौतापछि मात्र नेपालमा राज्य सञ्चालनमा लोकतान्त्रिक प्रक्रियाबारे व्यापक सहमति भएको हो । भलै, यो माओवादीको बाध्यताको उपज होस् वा राजतन्त्रको हारको उपज । एकदलीय अधिनायकवादी शासनको वा राजतन्त्रको पुनरागमनको चाहना राख्ने मानिसहरू अझै पनि छन् । तर ती शक्ति तथा संख्याका हिसाबले लोकतान्त्रिक पद्धति भाँड्नका लागि सामथ्र्यवान छैनन् ।त्यसैले नेपालमा हुने आगामी निर्वाचन यो पद्धतिको परिस्कारको पहिलो कदम हुनेछ । लोकतान्त्रिक चुनाव बहुदलीय व्यवस्थाको पुन:स्थापनापछि २०४७ सालमा पनि भएको थियो । तर त्यस समयमा लोकतन्त्र विरुद्धका शक्तिहरू पनि शक्तिशाली थिए । राजसंस्था पहिलो जनआन्दोलनले खुम्चिएको शक्ति फिर्ता गर्ने दाउमा थियो भने माओवादी साम्यवादी क्रान्तिको योजनामा डुबेको थियो । यी बाहिरबाट देख्दा परस्पर विरोधी शक्तिहरू वास्तवमा एकअर्काका पुरक थिए । माओवादी जनयुद्धको वरिपरि हुर्केको एउटा जटिल राजनीतिक चालबाजीको रक्ताम्य दशक पार गरेर हामी अहिले आमसहमति सहितको लोकतान्त्रिक प्रक्रियामा छौँ ।अब नेपालमा लोकतन्त्रको आधारभूत प्रणाली नै मास्ने शक्ति बन्न गाह्रो छ । हाम्रो बहुतहको शासन व्यवस्था, स्वतन्त्र प्रेस, शासकीय संस्थाहरूबीच शक्ति पृथकीकरण, संगठन बनाउन पाउने आधारभूत स्वतन्त्रता ती अधिकार सुनिश्चित गर्नका लागि आवाज उठाउने राजनीतिक तथा नागरिक संगठनहरू तथा नेपालमा एकदलीय साम्यवादी शासन लागू गर्न चाहिने भूराजनीतिक अवस्थाको अभावका कारणले साम्यवादी एकदलीय शासनको सम्भावना नै छैन । यस परिस्थितिमा लोकतन्त्रमा सहभागी हुने अरू धेरै राजनीतिक दलहरू तथा संस्थाहरू जस्तै नेपाली कांग्रेस पनि लोकतन्त्रको एउटा भाग हो, तर कांग्रेस र लोकतन्त्र पर्यायवाची होइनन् ।अबको राजनीति भनेको नेपाली राज्यको व्यवस्थापनको राजनीति हो र यसका लागि संस्था तथा व्यक्तिका अनेक भूमिका हुन्छन् । चुनाव तीमध्ये राजनीतिक दलहरूको भूमिकाको निरूपण गर्ने एउटा महत्त्वपूर्ण माध्यम हो । यसले नै कुन राजनीतिक दलले सरकार चलाउने र कसले विपक्षीको भूमिका निर्वाह गर्ने भन्ने कुराको निक्र्योल गर्ने हो । नेपालमा अहिले देखिएको गठबन्धन निर्माणको प्रक्रियालाई यसै सन्दर्भमा हेर्नुपर्छ ।निश्चय पनि चुनावमा जाने भनेको जित्नका लागि हो । तर यो पनि सत्य हो कि कुनै एउटा दल वा गठबन्धनले सबैजसो सिट जित्ने सम्भावना पनि छैन । त्यसको मतलब हो, चुनावपछि कुनै एउटा गठबन्धनले संघीय सरकारको नेतृत्व गर्छ र अरू विपक्षी दलका रूपमा रहन्छन् । त्यसैगरी हामी संघीय लोकतान्त्रिक शासन प्रणालीको जग बसाल्न गइरहेका छौँ । नेपालमा शासन खालि केन्द्रीय सरकारले मात्रै गर्ने होइन । नेपालमा स्थानीय सरकारहरू पनि निक्कै शक्तिशाली छन् । यी बहुतहका शासकीय संरचनामा कुनै एउटामात्रै दलको नियन्त्रण छैन । नेपालका सबैजसो मूल दलहरूले कुनै न कुनै ठाउँमा कुनै न कुनै पदमा जितेका छन् ।प्रदेशसभामा पनि सबै ठाउँमा एउटै दल वा गठबन्धनले जित्ने सम्भावना छैन र आउने चुनावपछि हामी दलहरूलाई कुनै न कुनै ठाउँमा सरकार वा विपक्षीको भूमिका देख्नेछौँ । त्यसले गर्दा पनि लामो राजनीतिक प्रशिक्षणले साम्यवादी शासनको आकांक्षा बोके नै भने पनि नेपालका कम्युनिष्टहरूले साम्यवादी एकदलीय शासन लाद्न सम्भव नै छैन । त्यसमाथि पनि नेपालका धेरै वामपन्थी नेताहरूको लोकतन्त्रप्रतिको प्रतिबद्धता पनि धेरै नै छ ।नेपाली कांग्रेसले साम्यवादको हौवा देखाएर केही अन्तर्राष्ट्रिय शक्तिको भरथेग खोजेको हुनसक्छ । तर त्यो रणनीतिक रूपले ब्याक फायर हुने सम्भावना धेरै छ । गएको स्थानीय सरकारको चुनावको परिणामले देखाउँछ, सम्भवत: कांग्रेस र यसले नेतृत्व लिने गठबन्धनको भूमिका अब बन्ने संघीय संसद्मा विपक्षीको हो । साथै यो केही प्रदेशमा सरकारको नेतृत्वमा पनि जान सक्छ । दुई सयभन्दा बढी स्थानीय सरकारमा यो नेतृत्वमा पनि छ । आउने पाँच वर्ष यसले संघीय संसद्मा विपक्षीको भूमिका तथा प्रदेश तथा स्थानीय सरकारमा विपक्षी तथा सरकारको रूपमा कस्तो भूमिका निर्वाह गर्छ भन्ने कुराले नै यसको भविष्य निर्धारण गर्नेछ ।ती भूमिका निर्वाह गर्नका लागि धेरै मिहेनत गर्नुपर्ने हुन्छ । हामी संक्रमणकालको धमिलो राजनीतिबाट सङ्लिँदो राजनीतितर्फ जाँदैछौँ । यस्तो अवस्थामा अँध्यारो कुनामा गरिने राजनीतिक खेल धेरै प्रभावकारी हुँदैनन् । कांग्रेसको लागि आउने केही वर्ष परीक्षणकाल हो । नेपालमा लोकतन्त्र त रहिरहन्छ, तर कांग्रेस असफल भयो भने मानिसहरू यसैलाई समातेर बस्ने छैनन् । राजनीतिका नयाँ कर्ताहरू निस्कँदै गरेका छन् र तिनले लोकतन्त्रलाई परिस्कृत गर्दै लानेछन् ।"
हार्दिकताको प्रभाव,"हामीले कतिपय समय र अवस्थामा स्वास्थ्यकर्मीहरूले स्वास्थ्यसेवाग्राहीलाई रुखो वचन बोलेको, आदर नगरेको, राम्रोसँग रोगको परीक्षण, पहिचान, निदान र उपचारबारे नबताएको गुनासा सुन्दै आएका छौं । त्यस्तैगरी स्वास्थ्यसेवाग्राहीले स्वास्थ्यकर्मीहरूप्रति अभद्र व्यवहार गरेको, अनादरको साथै अविश्वास गरेको कुरा सुन्दै र भोग्दै आएका छौं ।स्वास्थ्यसेवा एकदम संवेदनशील क्षेत्र हो । स्वास्थ्य मानिसको भौतिक स्वास्थ्य र मानसिक अवस्थामात्रै हैन, यो अरू धेरै कुरा जस्तै आर्थिक अवस्था, पारिवारिक सम्बन्ध, रोजगारी, सामाजिक र अन्य कुरासँग प्रत्यक्ष जोडिएको हुन्छ । स्वास्थ्यसेवा बालक, युवा, वृद्ध लगायत सबैले त्यत्तिकै रूपमा उपयोग गरेका हुन्छन् । स्वास्थ्य सबै नागरिकको नैसर्गिक अधिकार हो । हामी सबै स्वास्थ्यसेवा प्रयोगकर्ता भएको नाताले स्वास्थ्यसेवामा स्वास्थ्यकर्मीले सेवा उपभोगकर्तालाई कस्तो व्यवहार गर्छन्, निकै अर्थपूर्ण हुन्छ ।स्वास्थ्यसेवा उपलब्ध गराउँदा स्वास्थ्यकर्मी र सेवा उपभोगकर्ताको बीचमा अलिखित सम्झौता र सम्बन्ध हुन्छ । जस अनुसार स्वास्थ्यकर्मीले आफ्नो योग्यता र दक्षताको भरमग्दुर प्रयोग गरी सकेसम्म स्तरीय सेवा उपलब्ध गराउनु र स्वास्थ्यसेवा उपभोगकर्ताले स्वास्थ्यकर्मीलाई विश्वास गरी आपसी समझदारीको वातावरण खडा गराउनुपर्ने हुन्छ । यो सम्झौता हरेक सेवामा उत्तिकै रूपमा लागू हुन्छ । तर यो सम्बन्धको परीक्षण भने स्वास्थ्यसेवा उपभोगकर्ता वा स्वास्थ्यकर्मीमध्ये कुनै एक वा दुवै पक्षलाई कुनै अप्ठ्यारो पर्दा हुन्छ । यो पनि धेरैजसो कसको व्यवहार कति नम्र र को कति हार्दिक छ भन्ने कुरामा समेत परीक्षण हुन्छ ।स्वास्थ्यसेवा उपभोगकर्ताले स्वास्थ्यसेवा प्रदान गर्ने स्वास्थ्यकर्मीको बारेमा जानकारी पाउनु उसको अधिकार हो । त्यसैले यो कुराको सुरुवात स्वास्थ्यसेवा उपभोगकर्तालाई स्वास्थ्यकर्मीले भेट्ने बित्तिकै आफ्नो नाम र पदको परिचय दिएर सुरु गर्नु उपयुक्त हुन्छ । हरेक स्वास्थ्यसेवा उपभोगकर्ताको नाम र विवरण मेडिकल वा नर्सिङ कागजमा उल्लेख गरिएको हुन्छ । त्यसैले स्वास्थ्यसेवा उपभोगकर्ताको परिचय स्वास्थ्यकर्मीले पहिले नै पाएको हुन्छ । तर हरेक स्वास्थ्यसेवा उपभोगकर्ताले आफूले भेट्ने स्वास्थ्यकर्मीको परिचय पाएको नहुन सक्छ । आफ्नो परिचय दिने पालो, संवादको सुरुवात गर्ने पालो र हार्दिक वातावरण बनाउने कुराको सुरुवात स्वास्थ्यकर्मीले नै गर्नुपर्छ ।नम्र व्यवहारको अपेक्षा कसले पो गर्दैन र ? सेवाग्राहीले हरेक सेवा कार्यालयमा नम्र व्यवहार र हार्दिकताको अपेक्षा राख्नु स्वाभाविक हो । स्वास्थ्यसेवा उपयोग गर्ने मानिस कुनै न कुनै शारीरिक वा मानसिक रोग वा पीडाबाट गुज्रेका हुन्छन् । त्यसैले उनीहरूप्रति स्वास्थ्यकर्मीमात्रै हैन, परिवारका सदस्य, आफन्त र अरू सबैले नम्र व्यवहार गर्नुपर्छ ।भनिन्छ, नम्र र भद्र व्यवहारले कतिपय मानसिक र शारीरिक पीडाबाट मुक्ति दिन्छ । साथै एकआपसमा विश्वास र सद्भावको वातावरण सिर्जना गर्छ । त्यसैले स्वास्थ्यसेवाका सेवाग्राही र स्वास्थ्यकर्मीहरूले दुवै पक्षको हितका लागि मिठो बोल्ने, नम्र हुने र हार्दिकता देखाउनु जरुरी छ ।नम्र व्यवहार र हार्दिकताको अपेक्षा कदापि एकातर्फी हुनसक्दैन । स्वास्थ्यसेवाका सेवाग्राहीले आफूलाई सेवा दिने स्वास्थ्यकर्मी वा स्वास्थ्य संस्थाका कर्मचारीहरूलाई सम्मान, आदर र विश्वास गर्नु उत्तिकै जरुरत हुन्छ ।स्वास्थ्यकर्मीले गर्ने कुनै कार्य आफैमा महान कार्य हो । यो जति ठूलो समाजसेवा र मानवसेवा अरू हुनसक्दैन । यो अवसर सबैजसो स्वास्थ्यकर्मीलाई मिल्नु स्वयं उनीहरूका लागि गर्वको कुरा हो । यस्तो महान कार्य गर्ने स्वास्थ्यकर्मीले नमिठो बोलेको, अरू कसैलाई होच्याएर बोलेको वा कसैसँग अभद्र व्यवहार गरेको त्यसै पनि सुहाउने काम हैन । त्यस्तै दिनरात नभनी हरेक समय र हरेक स्वास्थ्यसेवाग्राहीको दु:ख र पीडामा मल्हम लगाउने र मानवसेवामा समर्पित त्यस्ता स्वास्थ्यकर्मीप्रति नमिठो बोल्ने, दुव्र्यवहार गर्ने, अनावश्यक रूपमा शंका एवं उपशंका गर्नु र आक्रोश पोख्नु कदापि नैतिक र व्यावसायिक रूपमा उचित हैन ।हरेक सेवाको प्रभावकारिता र दक्षता नाप्ने आफ्नै सूचकांक हुन्छन् । सेवा उपलब्ध हुने काममा प्रभावकारिताको कुरा गर्ने हो भने सेवाग्राही कति खुसी भए, सेवाग्राहीले कस्तो सेवा पाए, सेवाग्राहीको समस्या के कसरी समाधान भए आदि कुरा नै मुख्य रूपमा हेर्नुपर्ने हुन्छ । त्यसरी नै स्वास्थ्यसेवाको प्रभावकारिताको कुरा गर्दा सेवाग्राहीहरूको रोगको परीक्षण, पहिचान र उपचारको विभिन्न पक्षका साथसाथै उनीहरूको सन्तुष्टिको मात्रा हेर्नुपर्ने हुन्छ ।स्वास्थ्यसेवामा सेवाग्राहीले स्वास्थ्यकर्मीको बोलीचाली, व्यवहार र नम्रताको मापन गर्छन् । स्वास्थ्यकर्मीको सम्बन्धित विषयको दक्षताका साथसाथै उनीहरूको बोलीचाली, व्यवहार र नम्रताको मापनको आधारमा सेवाग्राहीले कुन स्वास्थ्यकार्मी कति राम्रो वा नराम्रो भन्ने मूल्यांकन गर्छन् । त्यसैले हरेक स्वास्थ्यकर्मीले आफ्नो विषयमा दक्षता हासिल गरेर मात्रै हुँदैन । उनीहरूले कसरी सञ्चारको प्रयोग गर्ने, जनसम्पर्क कसरी गर्ने, विवादको बेला कसरी प्रस्तुत हुने वा विवाद समाधान गर्ने, कसरी सेवाग्राहीलाई खुसी पार्ने आदिजस्ता ज्ञान हुनु जरुरी हुन्छ ।हँसिलो हुनु, सकारात्मक सोच्नु र अरूको प्रशंसा गर्नु एउटा कला हो, जुन स्वास्थ्यकर्मी र सेवाग्राहीमात्रै हैन, सबैका लागि नितान्त जरुरी हुन्छ । हाँस्नु र हँसाउनु यस्तो कुरा हो, जुन सित्तैमा पाइन्छ र जुनसुकै बेला प्रयोग गर्न सकिन्छ । सेवा दिने बेला जति यसको प्रयोग गर्न आवश्यक हुन्छ, त्यत्तिकै सेवाग्राही र उनीहरूको परिवारको पीडामा संवेदनशील हुनुपर्ने हुन्छ । स्वास्थ्यकर्मीमा सेवाग्राहीको कुरा ध्यान दिएर सुन्ने, पीडामा सहानुभूति दिने र दु:ख परेको बेला वातावरण सम्हाल्न सक्ने कला, सीप, योग्यता र दक्षता हुनुपर्छ । जसले गर्दा सेवाग्राही र उनीहरूका आफन्त स्वास्थ्याकर्मीको भरोसा र विश्वास गर्न सक्छन् ।स्वास्थ्य संस्थाहरूमा स्वास्थ्यकर्मी र सेवाग्राहीहरूको बीचमा हुने धेरैजसो विवाद बोलीवचन, सञ्चार र सानोतिनो असमझदारीको कारणले नै हुन्छन् । त्यस्ता विवाद र असमझदारी हटाउन स्वास्थ्यकर्मीले आफ्ना र स्वास्थ्यसेवाको समस्या जस्तै ढिलासुस्ती, चिकित्सकीय जटिलता, स्रोत र साधन आदि इमानदार र पारदर्शी रूपमा सेवाग्राहीलाई भन्नुपर्छ । साथसाथै स्वास्थ्य संस्था र स्वास्थ्यकर्मीले त्यस्ता समस्याबाट पाठ सिक्ने र भविष्यमा त्यस्ता कुरा नदोहोर्याउने प्रतिबद्धता गर्नुपर्छ । यसो भएमा मात्रै दुवै पक्षबीच समझदारी र विश्वास बढ्छ ।मानवजाति आफैमा भावनात्मक हुन्छ । हामी बिरामी पर्दामात्रै हैन, अरू बेला पनि अरूले आफूलाई ख्याल राखेको, माया गरेको, आफूसँग मिठो बोलेको र राम्रो सम्बन्ध राखेको अपेक्षा गर्छांै । त्यसैले हामी आफू अरूबाट जस्तो व्यवहार, सम्बन्ध र बोलीचालीको अपेक्षा राख्छौं, अरूप्रति पनि त्यस्तै व्यवहार गर्ने हो भने सबैको भलो हुन्छ । आफू भलो त जगतै भलो ।कैनी क्विन एलिजाबेथ अस्पताल, लन्डनमा वरिष्ठ व्यवस्थापकका रूपमा कार्यरत छन् ।"
मिडियामा नदेखिने आदिवासी जनजाति,"बहुदलीय प्रजातन्त्रको आगमनसँगै नेपालमा आदिवासी जनजातिको आन्दोलन पनि स्थापित भयो । राज्यको विरोधमा उत्रेका आदिवासी जनजातिले आन्दोलनको क्रममा आदिवासी जनजातिहरूको छाता संगठन नेपाल आदिवासी जनजाति महासंघ स्थापना गरे । आन्दोलनलाई तीव्र बनाउँदै सन् २००२ मा राज्यसत्तालाई घँुडा टेकाउन सफलता पाएसँगै नेपाल आदिवासी जनजाति उत्थान राष्ट्रिय प्रतिष्ठानसमेत स्थापना गराइछाडे । उक्त सरकारी संस्थाको ऐनसँगै राज्यबाट पहिलोपटक नेपालमा रहेका ५९ आदिवासी जनजातिको समूहलाई सूचीकृत गराउन सफल भए । यति हुँदाहुँदै पनि अझै आदिवासी जनजातिलाई हेर्ने हेयको दृष्टिकोण नेपाली राज्यमा कायमै छ । बहुदलीय प्रजातन्त्रसँंगै जनताको भाषा बोल्ने मिडियाको संख्या र प्रभाव बढ्यो । तर राज्यको प्रशासनबाट मात्र होइन, राज्यको अभिन्न अंग मानिने सञ्चारबाट पनि आदिवासी जनजातिले विमुख भएको महसुस गरे । उक्त असमावेशिताप्रति आदिवासी जनजातिहरूको बुझाइ कस्तो छ, राज्य र मिडियाले थाहा पाउनु जरुरी छ । के आदिवासी जनजातिहरू नेपाली जनताभित्र पर्दैनन् र ? जनताको आवाज बोकेको दाबी गर्ने मिडियाले आत्मसमीक्षा गर्नुपर्छ, के आदिवासी जनजातिहरू आवाजविहीन भएका छैनन् ?राज्यको उत्पीडनको शृङखला धेरै लामो भए पनि छापामा नअटाएका आदिवासी जनजातिका मुद्दा र सवालको छलफल पक्कै पनि मिडियाको विकाससँगै हुनुपर्ने हो । मिडियाको विकासमा पँुजीवादी संस्कार, औद्योगीकरण र बजारतन्त्रलाई पनि छुटाउन नमिल्ला । यद्यपि विभिन्न बौद्धिक विमर्शले पनि पुँजीवादी संस्कार र औद्योगीकरणको मार विश्वमा, विशेष गरेर आदिवासी जनजातिमा परिरहेको सावित गरिसकेका छन् । वातावरण लगायत जल, जंगल र जमिनसँगको पुरानो सम्बन्ध गहिरिएर अध्ययन गर्नु भनेकै आदिवासी जनजातिको संस्कृतिको घोत्लिएर पठनपाठन गर्नु हो । बजारतन्त्रले आदिवासी जनजातिको पहिचानलाई गहिरो ठेस पुर्याएको छ । पुँजीवादी व्यवस्था र बजारतन्त्रकै अंग भएकै कारण पत्रपत्रिकामा पहिचान र संस्कृतिको सवाल र मुद्दालाई लुकाइने वा दबाइने त होइन ?प्रत्यूष वन्त, कुमार यात्रु र भास्कर गौतमद्वारा सम्पादित छापामा जनजाति किताब १४ खण्डमा ४० भन्दा बढी आदिवासी जनजातिको विषयमा लेख छापिएका छन् । यस किताबको मूल मर्म हो राजनीतिक, सामाजिक, सांस्कृतिक, भाषिक, शैक्षिक आदि क्षेत्रमा आदिवासी जनजातिहरू उपेक्षित हँुदै आएको तितो यथार्थलाई सहर्ष स्वीकार्दै र वैकल्पिक विचारलाई स्थापित गर्दै कृत्रिम बहुलवादको भ्रमलाई पनि चिर्नु । उक्त किताब प्रकाशनपछिका डेढ दशकमा आदिवासी, जनजातिहरूको मिडियामा समावेशिता ह्वात्तै बढेकै हो त ? विशेषगरी विषयगत लेखनको मात्र छलफल गर्दा पनि देशमा प्रकाशित हुने प्रमुख पत्रपत्रिकाले आदिवासी जनजातिका विषयलाई कत्तिको प्राथमिकता दिन्छन् भन्ने प्रश्न उठ्छ । आदिवासी जनजातिका मुद्दा नेपालमा हरेक वर्ष मनाइने विश्व आदिवासी दिवसको भोलिपल्ट पत्रिका पृष्ठमा केवल एउटा फोटोमा कैद हुने दृश्यलाई कसरी बुझ्ने ? पक्कै उक्त दिवस एउटा फोटोमात्र पनि हैन । आदिवासी जनजातिहरूले विभिन्न ठाउँमा गरेका आन्दोलनका विषयगत छलफल के कस्तो भयो त भन्ने तथ्य देशका बाँकी आदिवासी जनजातिले ती पत्रपत्रिकाबाट पढ्न पाउने कि नपाउने भन्ने प्रश्न गम्भीर हुन आउँछ । आदिवासी जनजाति पत्रकारहरूले संस्थागत विभेद झेल्नुपरेको छ । सञ्चार माध्यमले आदिवासी जनजातिका मुद्दा र सवाललाई नसमेटेको यथार्थ रहेको छ । यसै सन्दर्भमा मिडियाका सम्पादकहरूलाई लाग्दो होला, आफ्ना पत्रपत्रिकामा किन आदिवासी जनजातिहरूले आफ्नोबारे लेख्दैनन् ? के आदिवासी जनजातिले साँच्चिकै आफ्नो सवालमा पत्रपत्रिकामा नलेखेकै हो त ? या ती सवाल कुनै न कुनै निहुँमा पत्रपत्रिकाहरूमा समावेश नगरिएका हुन् ? आदिवासी जनजातिले पत्रपत्रिकाको लागि लेख्दै लेखेनन् भन्नुअघि केही तथ्य थाहा पाउन जरुरी छ ।सन् २०११ को जनगणनाको विधिबारे आदिवासी जनजातिकै विशेषज्ञबाट आलोचना भए तापनि कुल जनसंख्याको ३५४ प्रतिशत आदिवासी जनजाति रहेको पुष्टि भइसकेको छ । सूचीकृत ५९ आदिवासी जनजातिहरूको मात्रै पनि आफ्ना छुट्टै मातृभाषा छन्, जुन मिडियाको भाषा होइन । स्कुलको पाठ्यक्रममा घोकन्ते शैलीमा पढाइने नेपाली भाषा पक्कै पनि आदिवासी जनजातिहरूको मातृभाषा हैन । आम रूपमा नेपाली भाषा नै मिडियाको भाषा भएको छ । यो कुरा भनिराख्न किन जरुरी छ भने नेपालका प्रमुख पत्रपत्रिकामा छापिन नेपाली भाषामा पोख्त हुनु र लेख्न सक्नुपर्छ । यसले गर्दा कुनै आदिवासी जनजातिका समुदायका लेखकहरूले कनिकनि नेपालीमा लेख्ने कोसिस गरिहाले पनि उनीहरूका रचना छापिन निकै गाह्रो हुन्छ । कैयौं पटक त नेपालको आदिवासी जनजाति आन्दोलनको जानकार महेन्द्र लावतीले नेपाली भाषामा लेखेका लेखसमेत अनेक काँटछाँटपछि मात्रै छापिने गरेको तथ्य लावती आफैंले बेलाबेलामा सामाजिक सञ्जालमा व्यक्त गर्दै आएका छन् । यसो भन्नुको मतलब आदिवासी जनजातिहरूलाई आफ्नो मातृभाषामा नभई अरूको भाषामा लेख्दासमेत यहाँ सुख छैन । त्यसैले पनि देशका झन्डै ७५ जिल्लामा पुग्नसक्ने क्षमता भएका पत्रपत्रिकाले आदिवासी जनजातिका यस्ता समस्यालाई पनि मनन गर्नुपर्छ ।अनेक सामाजिक, राजनीतिक, धार्मिक र भौगोलिक सवाल बोकेको आदिवासी जनजाति आन्दोलन प्रस्फुटित हुनुको कारण हो, राज्यका हरेक निकायमा उनीहरूको पहँुच नपुग्नु । उत्पीडनको डिस्कोर्स र अनुभव त्यहींबाट ज्वलन्त भएर आएको हो । तिनै डिस्कोर्स र अनुभव नेपाली मिडियामा अभिव्यक्त भएमा जनदबाब सिर्जना हुन्छ र राज्यले पनि सम्बोधन गर्नुपर्ने हुन्छ । त्यसैले पत्रपत्रिकाहरूमा आदिवासी जनजातिका सवाल र त्यहाँ उनीहरूको पहुँच महत्त्वपूर्ण छ । यससँगै नेपालको मिडियामा अन्य उत्पीडित समुदायसँगै आदिवासी जनजातिको पहँुच, समावेशीकरणको विषय गहन हुन आउँछ । यसो भन्दै गर्दा प्रश्न उठ्छ : नेपालका प्रमुख मिडियामा कतिजना आदिवासी जनजाति होलान् ? अलिअलि भएका आदिवासी जनजातिहरू पनि कुन ओहदामा छन् ? यी प्रश्न पनि गम्भीर हुन आउँछ । सम्पादककै पदमा भएकाले त स्वतन्त्र हिसाबले काम गर्न पाउन मुस्किल भएको अवस्थामा सम्पादकभन्दा तल रहेका जनजातिहरूले स्वतन्त्र हिसाबले लेख्न पाउँलान् त भन्ने विषयमा छलफल हुन जरुरी छ ।"
मतदाता शिक्षाको प्रभाव,"वास्तवमा २०७४ लाई निर्वाचन वर्ष भन्दा हुन्छ । स्थानीय तहको निर्वाचन सकिएको तातै पृष्ठभूमिमा प्रदेश र संघको हुँदैछ । निर्वाचनबारे आम मतदातामा मतपत्रमा छाप लगाउने बाहेक संघात्मक शासन र तहगत सरकारमा सहभागिता, राजनीतिक दलहरूका दूरदृष्टि, नीति र योजनामा सत्यता, आचरण, नैतिकता मूल्य, वाचा र वास्तविकता बारेको बुझाइको स्तरमा भने परिवर्तन आउनसकेको देखिएन । मत कस्तालाई किन र केका आधारमा छनोट गर्ने भनी सिकाउन र बुझाउन जरुरी भएको छ । एउटा मतदाताले गणतान्त्रिक शासन व्यवस्थामा मतपत्रमा छाप कसरी हाल्ने भन्नेमात्रै जानेर पुग्दैन, संविधानका अन्तरवस्तु जस्तै मौलिक हक, नागरिक अधिकार र कर्तव्य, निर्वाचन प्रणाली, असल शासन, विकास र समृद्धि राजनीतिक संस्कार र मूल्य र सदाचारसमेत जान्नु जरुरी भइसकेको छ ।नागरिकको शासन स्थापित गर्ने एकमात्र माध्यम निर्वाचन हो । मतदाताले रुचाएको प्रतिनिधि छनोट गर्ने पद्धति हो । राज्य सञ्चालनको नेतृत्व तहमा स्वयं सहभागी हुन असम्भवप्राय: हुनेहँुदा छनोटपूणर््ा प्रतिनिधिमार्फत शासन सञ्चालन गरिने शासकीय व्यवस्थामा मतदाता राज्य सञ्चालनका सार्वभौम मानिन्छन् । लोकतन्त्रमा खराब प्रतिनिधि इन्कार रिजेक्ट गर्ने, आफ्ना प्रतितिधिलाई आफ्नो अभिमत दिई शासन सञ्चालन गर्न मुकरर गर्ने, उनीहरूका कामको अनुगमन, मूल्यांकन र नियन्त्रण गर्ने र अख्तियारी मुताविक काम नगरे बीचैमा फिर्ता रिकलसमेत बोलाई अर्को असल प्रतिनिधि छनोट गर्नेसम्मका अधिकार राख्ने हुँदा मतदाता शासन सञ्चालनका सार्वभौम हुन र शक्ति सम्पन्न छन् ।मतदाताहरूलाई मौलिक हक, समावेशीकरण, मतदाताका अधिकार र कर्तव्य, मत हाल्ने तरिका, निर्वाचन प्रचारप्रसार, आचारसंहिताका विषयवस्तु र पालना र यसमा मतदाताको भूमिका लगायत विविध विषयवस्तुबारे सचेत गराउनु, जानकारी दिनु, उत्साहित तुल्याउन र निर्वाचनका हरेक चरण र प्रक्रियामा सक्रिय सहभागिता गराउन सञ्चालन गरिनु मतदाता शिक्षा हो, ताकि मतदाताले स्वतन्त्रतापूर्वक आफ्ना प्रतिनिधि छान्न सकुन् । जसको सम्पूर्णत: जानकारी बृहत नागरिक शिक्षाका माध्यमबाट मात्रै सम्भव छ । नागरिक शिक्षालाई बृहत रूपमा समुदाय एवं परिवारसम्म लैजाने लामो र निरन्तर प्रयास आवश्यक पर्छ । मूलत: लोकतान्त्रिक मुलुकहरूको अभ्यासलाई हेर्दा नागरिक शिक्षालाई प्रभावकारी ढंगले अघि बढाउन प्रमुख रूपमा निम्न चरणहरू उपयोग गर्ने गरेको पाइन्छ ।आम मतदातालाई मतदाननिम्ति उत्साहित र तयारी अवस्थामा राख्न, निर्वाचनमार्फत लोकतन्त्रप्रति विश्वास बढाउन विशेषगरी प्रतिनिधित्व प्रणाली, मतको गोपनीयता, मतलाई विजयी सिटमा रूपान्तरण गर्ने तरिका, मतपत्रको प्रयोग, मतदाता पहिचानका आधार परिचयपत्र उपयोगी र जानकारीमूलक आधिकारिक सूचना दिने कार्यक्रम मतदाता शिक्षा हो । अत्यावश्यक यस्ता जानकारी मूलत: निर्वाचन व्यवस्थापन गर्ने निकायहरूले सम्पूर्ण मतदातालाई समेट्नेगरी विभिन्न भाषामा र विभिन्न सञ्चार माध्यम एवं मतदाता शिक्षा कार्यकर्तासमेत परिचालन गरी निर्वाचनको केही समय अगाडि सञ्चालन गर्ने गर्छन् । यसमा सामुदायिक संघसंस्थाहरूको भूमिका अझै महत्त्वपूर्ण रहने गर्छ । निर्वाचन शिक्षा मतदाता शिक्षाभन्दा ब्यापक रूपमा र मतदातासहित मतदाता हुन योग्य हुँदै गरेका समूहलाई समेत समेटेर सञ्चालन गरिन्छ, जसमा निर्वाचन र लोकतन्त्र, मतदाताका हक, अधिकार र कर्तव्यबारे पैरवी गरिन्छ । मूलत: यसमा स्कुल स्तरका बालबालिका एवं मतदाता र मतदाता सूचीमा सूचीकृत हुन नसकेका वर्ग एवं समुदायका नागरिकलाई समेत समेटेर सञ्चालन गरिन्छ । यस्ता कार्यक्रम सबै नागरिकलाई र सधैंभरि निरन्तर रूपमा सञ्चालन गरिन्छ ।नागरिक शिक्षाभित्र मतदाता सूचना, निर्वाचन शिक्षाका विषयवस्तु लगायत राज्यको संविधान, नागरिक अधिकार, कर्तव्य र दायित्व, सामाजिक एवं राजनीतिक मूल्य, निर्वाचन र लोकतन्त्र, समावेशिकरण, प्रतिनिधित्वको सिद्धान्त र समानुपातिक प्रतिनिधित्व, लैंगिकता, सूचनाको हक, राष्ट्रिय हित, एकता र अखण्डता जस्ता नागरिक सरोकारका विषय समेटिन्छन् । यसको एकमात्र ध्येय नागरिकको उत्तम गुणस्तरीय जीवनका लागि राज्य र नागरिकका बीच इन्टरफेस गराई तुलनात्मक र प्रतिस्पर्धात्मक लाभ र क्षमताको सही पहिचान र उपयोगमार्फत लोकतन्त्रको संस्थागत विकास, राष्ट्र निर्माण र समृद्धि हो ।निर्वाचन शिक्षानागरिक शिक्षा सञ्चालन गर्ने विभिन्न खाले ढाँचा प्रयोगमा छन् । कतिपय देशमा औपचारिक ढाँचाका रूपमा स्कुल एवं विश्वविद्यालयका तहगत पाठ्यक्रममै राखी अनिवार्य पठनपाठन गराउने गरेको पाइन्छ । त्यस्तै अनौपचारिक ढाँचाका रूपमा वयस्क नागरिक शिक्षा त्यस्तै भाषागत रूपमा समुदाय स्तरमा युवा जमात, महिला लगायतलाई दिइने शिक्षा लगायत पर्छन् ।नागरिक शिक्षाको महत्त्व र यसको मूल्यको विकाससंँग जोडिएको पाश्चात्य दर्शनलाई हेर्ने भने इपू ४०० ताका राजनीतिक दर्शनशास्त्रीहरू प्लेटो, अरस्तु, जोनलक जस्ता राजनीतिक चिन्तकहरूले सार्वजनिक हितका लागि शासक र शासित विवेकी न्यायप्रेमी स्वयम् नियन्त्रित, सत्य, नैतिक र आचारयुत हुनुपर्ने भनी शासकका योग्यता तोक्दै यस्ता विषयमा नागरिकलाई सचेत गराउनुपर्ने बताएका थिए ।पूर्वीय राजनीतिक दर्शनको इतिहास हेर्ने हो भने पनि दार्शनिक वा चिन्तक कौटिल्य, मनु, यज्ञवलक्य, गौतम धर्मसूत्रले पनि शासन व्यवस्था र शासनबारे राजनीतिक नेतृत्व, राज्यको स्वरूपसँगै शासक वर्ग अनुशासन र आचरणमा रहनुपर्ने उल्लेख छ । जसमा आचरण उल्लङ्घन गर्नेलाई दण्डित गर्नु, जनताको इच्छाको कदर गर्नु, जनताको जीउधनको रक्षा, अनैतिक शासकलाई जनताले निर्वाचनमार्फत परास्त गर्नुपर्ने उल्लेख गरी यी नागरिक शिक्षाको विषय बन्नुपर्ने बताएका थिए ।नेपालमा निर्वाचन शिक्षा सूचनाकै रूपमा भने २०१५ को संसदीय निर्वाचनमा राजनीतिक दल, उम्मेदवार, मतपत्र, भोट हाल्ने तरिकाबारे निर्वाचन आयोगले सर्वसाधारणलाई सुसूचित गर्न सुरुवात गरेको थियो । २०४६ पछिका निर्वाचनमा राजनीतिक दलहरूले पनि आआफ्ना घोषणापत्रमार्फत मतदातालाई सुसूचित गर्ने गरेका थिए ।संविधानसभा निर्वाचन २०६४ र २०७० मा औपचारिक रूपमै निर्वाचन आयोगले मतदाता शिक्षा कार्यक्रम सञ्चालन गरेको थियो । मतदाताहरूको भाषिक, रुचि एवं उमेर र क्षेत्र पहिचान गरी सत्र भाषामा मतदाता सूचना सामग्री निर्माण गरी प्रकाशन र प्रसारण गर्न स्वयम्सेवकमार्फत गाउँंगाउँमा पुर्याउनसकेका कारण बदर मतका प्रतिशत कम गर्नसकेको थियो । आम बुझाइमा निर्वाचन आयोग लगायत नागरिक समाज, गैरसरकारी संस्थाहरूले सञ्चालन गर्ने कार्यक्रमलाई निर्वाचन सूचनामतदाता शिक्षाका रूपमा लिने गरेको पाइन्छ । लामो समयको पर्खाइपछि २०७४ साल वास्तवमा निर्वाचन वर्ष बन्न पुगेको कारण आम मतदाता उत्साहित भएका छन् ।उम्मेदवारहरूले प्रचारप्रसार व्यापक बनाइरहँदा जग्गा बेचेर चुनाव खर्च गरेका समाचार आएका छन् । सीमान्तकृत मतदाताले २०४७ पछि उम्मेदवार नभेटेको बताएका छन् भने बाजुराका मतदाताले भोकमरी अन्त्य गर्नेलाई मत दिने भनेका छन् । जहाँ ४० प्रतिशत जनसंख्या खाद्य असुरक्षामा छन्, सीमा क्षेत्रका मतदाता नागरिक हुनुको परिचय माग्दैछन् । उता बझाङका मतदाताले सेती नदीमा जसले पुल हाल्छ, उसलाई भोट दिने बताएका छन् भने दलहरूले २०९९ सम्म नेपाललाई विकसित मुलुक बनाउने, गरिबीको अन्त्य गर्ने, १४ हजार मेगावाट बिजुली निकाल्ने, प्रतिव्यक्ति आय ५ हजार डलर पुर्याउने, पुनर्निर्माण सम्पन्न गर्ने, ५ लाख रोजगारी सिर्जना गर्ने जस्ता अति महत्त्वाकांक्षी चुनावी नारा अघि सारेका छन् । आज मतदाता यिनको मूल्यांकन गर्ने क्षमता विकास गराउनु नागरिक शिक्षाको चुनौती बनेको छ ।आवधिक निर्वाचनको माध्यमबाट लोकतन्त्रलाई सस्थागत गर्नेर्े स्वतन्त्र र निष्पक्ष जिम्मेवारी निर्वाचन आयोगमा रहने हुँदा अब आयोगले मतदातालाई निर्वाचनको समयमा मतपत्रमा छाप लगाउन सिकाउनेमा मात्र सीमित हुनुहुन्न । आम नागरिकलाई हाम्रो राजनीतिक इतिहास, प्रजातन्त्र प्राप्तिका संघर्ष, दलीय घोषणापत्र, प्रतिबद्धता र तिनको मूल्यांकन, विगत र वर्तमानका संविधान, संघीयता र स्वशासन स्वायत्त शासन, लोकतान्त्रिक मूल्य र मान्यता बुझाउनुपर्छ । प्रतिनिधित्व प्रणालीका प्रभाव, समावेशिता, मतदाताका अधिकार, कर्तव्य र दायित्वबारे चेतना जागृत गराउनुपर्छ । त्यस्तै प्रतिनिधिहरूलाई सत्तामा पठाउने या रिजेक्ट गर्ने र आवश्यक परे बीचैमा फर्काउने प्रचलित विधिहरू र उपाय, सार्वभौमसत्ता, राष्ट्रिय एकता र अखण्डता जस्ता यावत विषय समेटी बृहत नागरिक शिक्षा सञ्चालन गर्न सुरुवात गर्नु आवश्यक छ । आजको सन्दर्भमा मतदाता सूचना र शिक्षाले मात्र लोकतान्त्रिक प्रणालीलाई संस्थागत गर्न सक्दैन । त्यसैले निर्वाचन आयोगले मतदाताको उत्साहमा व्यापक नागरिक शिक्षाका कार्यक्रम तयार गरी समुदाय परिचालन गर्न सक्नुपर्छ ।"
हेभिवेट उम्मेदवारले सुरक्षा चुनौती,"चितवन प्रतिनिधिसभातर्फ जिल्लाका ३ वटै क्षेत्रमा हेभिवेट उम्मेदवार बनेपछि सुरक्षा चुनौती बढेको छ । पूर्वप्रधानमन्त्री र मन्त्री नै उम्मेदवार बनेपछि सुरक्षा सतर्कता बढाइएको छ ।जिल्लाको क्षेत्र ३ ले सबैको ध्यान खिचेको छ । पूर्वप्रधानमन्त्री तथा माओवादी केन्द्रका अध्यक्ष पुष्पकमल दाहाल चुनावी प्रतिस्पर्धामा रहेकाले यो क्षेत्र विशेष चर्चामा छ । वन तथा भूसंरक्षण मन्त्री विक्रम पाण्डे उनका प्रतिस्पर्धीका रूपमा चुनावी मैदानमा ओर्लिएका छन् । कांग्रेससँगको तालमेलमा पाण्डे राष्ट्रिय प्रजातन्त्र पार्टीका तर्फबाट उम्मेदवार बनेका छन् । उनी पार्टीका केन्द्रीय उपाध्यक्षसमेत हुन् । दाहालको सुरक्षार्थ नेपाल प्रहरी, सशस्त्र र राष्ट्रिय अनुसन्धानको टोली नै खटिएको छ । पाण्डेको सुरक्षा पनि कम्ती छैन । सेना र प्रहरीका ११ जना सँगै जिल्ला प्रहरीले थप सुरक्षा प्रबन्ध मिलाएको छ । क्षेत्र २ मा कांग्रेसका तर्फबाट शिक्षा राज्यमन्त्री शेषनाथ अधिकारी उम्मेदवार छन् । क्षेत्र १ मा पूर्वअर्थमन्त्री एवं एमाले नेता सुरेन्द्र पाण्डे प्रतिस्पर्धामा छन् । दुवैले व्यक्तिगत सुरक्षाकर्मी राखेका छन् । जिल्लास्थित नेपाल प्रहरीले थप सुरक्षा मिलाएको छ । क्षेत्र २ का प्रतिनिधिसभा सदस्य उम्मेदवार तथा एमाले जिल्ला अध्यक्ष कृष्णभक्त पोखरेल र क्षेत्र २ कै प्रदेश (क) बाट उम्मेदवारी दिएका कांग्रेसका जिल्ला सभापति जितनारायण श्रेष्ठलाई पनि सुरक्षा चुनौती हुन सक्ने भन्दै ११ जना हतियारसहितका प्रहरी जवान खटाइएको छ । चुनावको समय नजिकिँदै जाँदा जिल्लामा सुरक्षा चुनौती बढेर गएको छ । पूर्वप्रधानमन्त्री, मन्त्री र पूर्वमन्त्री चुनावी मैदानमा छन्, जिल्ला प्रहरी प्रमुख एसपी दीपक थापाले भने, जसले गर्दा सुरक्षा चुनौती बढी छ, हामीले यसलाई व्यवस्थापन गरेका छौं । उनका अनुसार केन्द्रीय सुरक्षा योजनाअनुसार नै जिल्लाको सुरक्षा योजना बनाइएको छ । विभिन्न जिल्लासँग सीमा जोडिएका क्षेत्रमा निगरानी बढाइएको छ । एसपी थापाका अनुसार नवलपरासी, धादिङ, मकवानपुर र भारतको सीमा जोडिएका क्षेत्रमा सुरक्षा गस्ती बढाइएको छ । ५२ मतदान केन्द्र अति संवेदनशील छन्, थापाले भने, ती केन्द्र भूगोलको हिसाबले टाढा पर्छन् । उनले एउटा केन्द्रमा ४९ जना सुरक्षाकर्मी रहने बताए । त्यस्तै ४ सय ८ मतदान केन्द्रमा २२ जना महिला प्रहरी खटाइनेछ । डीएसपी र प्रहरी निरीक्षकको कमान्डमा मोबाइल टोली परिचालन हुनेछ । दोस्रो घेरामा सशस्त्र प्रहरी र तेस्रो घेरामा सेना रहनेछ । आवश्यक मात्रामा सादा पोसाकका प्रहरी पनि परिचालन गरिनेछन् । सुरक्षा थ्रेट बढ्दै गएको छ, एसपी थापाले भने, त्यहीअनुसार सुरक्षा प्रबन्ध मिलाएका छौं । उनले व्यावसायिक गुण्डालाई प्रहरीले निगरानी गरिरहेको बताए ।"
जिल्ला नेता पक्राउ,रोल्पा (कास) निर्वाचनविरोधी गतिविधिमा संलग्न भएको आशंकामा प्रहरीले नेत्रविक्रम चन्द (विप्लव) नेतृत्वको नेपाल कम्युनिस्ट पार्टी (नेकपा) का जिल्ला नेतालाई पक्राउ गरेको छ । सोमबार प्रहरीले रिजा गाउँबाट पूर्वी रोल्पाको सुवर्णावती गाउँपालिका५ का धनबहादुर खत्री (टाइगर) लाई पक्राउ गरेको हो । उनी पार्टीका जिल्ला समिति सदस्य हुन् ।जिल्ला प्रहरीका निरीक्षक सुदर्शन पन्थीका अनुसार खत्रीको साथबाट पार्टीको चन्दा संकलन रसिद बरामद गरिएको छ । प्रहरीले यसअघि नेकपाका रोल्पा इन्चार्ज दलबहादुर खत्री (जागृति) र सचिव सन्तोष सुवेदी (प्रयास) लाई पक्राउ गरेको थियो । खत्रीलाई सदरमुकाम लिबाङबाट र सुवेदीलाई मिझिङबाट पक्राउ गरिएको थियो । त्यही दिन रोल्पा नगरपालिकाको सातदोबाटोबाट एक थान घरेलु पेस्तोलसहित दुई युवालाई समेत नियन्त्रणमा लिएको थियो । माडी गाउँपालिकाको तालाबाङ गाउँ निवासी ती दुई युवामध्ये एकजना कांग्रेस र अर्का नेकपाका समर्थक रहेको प्रहरीले जनायो ।सुरक्षा कडायस्तै निर्वाचन अभियानका क्रममा गाउँ पुगेका माओवादी केन्द्रका नेता तथा वाम गठबन्धनका तर्फबाट प्रतिनिधिसभा उम्मेदवार वर्षमान पुन सवार गाडी र उनलाई लक्षित गर्दै विभिन्न स्थानमा विद्युतीय धराप थाप्ने समूहका बारेमा प्रहरीले अनुसन्धान जारी राखेको छ । पुन सम्मिलित निर्वाचन अभियान टोलीमाथि विभिन्न स्थानमा ढुंगामुढा र फायरिङ गर्ने गरिएको प्रहरीले जनाएको छ ।
प्रतिष्ठाको लडाइँ,"अत्तरिया (कैलाली) जिल्लाको क्षेत्र ४ मा प्रतिनिधिसभातर्फ वाम गठबन्धन र कांग्रेस दुवैबाट प्रभावशाली नेता प्रतिस्पर्धामा ओर्लिएपछि यहाँको चुनाव प्रतिष्ठाको लडाइँ मा बदलिएको छ । वाम गठबन्धनका तर्फबाट माओवादी केन्द्रका प्रदेश इन्चार्ज तथा पूर्वमन्त्री लेखराज भट्ट र कांग्रेसबाट क्षेत्रकै पुराना नेता सुनील भण्डारी प्रतिस्पर्धामा छन् । भण्डारी प्रधानमन्त्री शेरबहादुर देउवासँगै राजनीति सुरु गरेकाले प्रभावशाली मानिन्छन् । एमाले कैलालीका अध्यक्ष दीर्घ सोडारी प्रदेशसभा क्षेत्र (क) बाट कांग्रेसका यज्ञराज चौधरीसँग प्रतिस्पर्धा गरिरहेका छन् । प्रदेश (ख) बाट कांग्रेसले पुराना कांग्रेस नेता हीरादत्त भट्टलाई उम्मेदवार बनाएको छ । उनीसँग एमाले नेता कृष्ण सुवेदी चुनावी भिडन्तमा छन् । प्रतिनिधिसभामा उठेका भट्ट र भण्डारी डोटीको एउटै गाउँ गडसेराबाट कैलाली बसाइँ सरेका हुन् । दुवै नेताको भोटबैंक पनि त्यहींको समुदाय हो । प्रदेशको सम्भावित राजधानीका रूपमा चर्चामा रहेको अत्तरिया आसपासको क्षेत्रमा पहाडी जिल्ला डोटी, डडेलधुरा र अछामबाट बसाइँ सरेका मतदाताको ठूलो संख्या छ । सबैभन्दा बढी डोटीबाट बसाइँ सरेका मतदाता छन् । दोस्रोमा डडेलधुराका छन् । थारू समुदायका मतदाता तेस्रो नम्बरमा छन् । डोटीबाट बसाइँ सरेका समुदायका मतदाताबाट जुन नेताले बढी मत तान्न सक्यो उसले निर्वाचन जित्न सक्छ, चौमालाका स्थानीय धर्मराज जोशीले भने, वाम गठबन्धनका उम्मेदवार भट्ट र कांग्रेस नेता भण्डारी दुवै जातीय र भेगीय रूपमा एकै क्षेत्रका भएकाले अहिले नै आकलन गर्न गाह्रो छ । यस क्षेत्रमा वैचारिक हिसाबले मतदान गर्नेको संख्या न्यून रहेकाले अधिकांशले स्थानीय मुद्दा, क्षेत्रीय र जातीय आधारमा नै मतदान गर्ने गरेको जोशीले बताए । दुवै गठबन्धनले जित्नैपर्ने उम्मेदवार उठाएका छन्, अत्तरियाका स्थानीय रामचन्द्र अवस्थीले भने, स्थानीय तह निर्वाचनमा कांग्रेसभित्रको अन्तरद्वन्द्वले एमालेले निर्वाचन जिते पनि यो कांग्रेसको पुरानो गढ हो । कांग्रेसले यस क्षेत्रका पुराना नेता भण्डारीलाई उम्मेदवार बनाएपछि पार्टीभित्रको अन्तरद्वन्द्व समाप्त भएको दाबी उनले गरे । कांग्रेसले प्रदेशसभामा जातीय तथा भेगीय सन्तुलन मिलाएर टिकट दिएकाले पनि जित्ने आधार धेरै रहेको कार्यकर्ताले बताए । कांग्रेस समर्थकले जे भने पनि वाम गठबन्धन १५ हजार मतले अगाडि छ, गौरीगंगाका एमाले कार्यकर्ता भोजबहादुर खड्काले भने, माओवादीका प्रदेश इन्चार्ज र एमालेका जिल्ला अध्यक्ष दुवै उम्मेदवार भएकाले पनि गठबन्धनका मत अन्यत्र जान सक्दैनन्, सहजै जितिन्छ । एमाले, माओवादी र जनमोर्चा तीनै वाम पार्टीको यो क्षेत्रमा राम्रो संगठन छ । विवादरहित सर्वसम्मत रूपमा उम्मेदवारी भएकाले पनि गठबन्धन बलियो भएको उनको दाबी छ । गोदावरी नगरपालिका, गौरीगंगा नगरपालिका, चुरे गाउँपालिका र मोहन्याल गाउँपालिकाको वडा नं ५ मिलेर बनेको क्षेत्र ४ मा ९३ हजार ३ सय ८४ मतदाता छन् । स्थानीय तह निर्वाचनमा यस क्षेत्रका सबै स्थानीय तहमा एमालेले जित हासिल गरेको छ । स्थानीय निर्वाचनमा पाएको मतलाई आधार मान्ने हो भने वाम गठबन्धन यो क्षेत्रमा झन्डै १५ हजार मतले अगाडि छ ।दुवै गठबन्धनले चर्चित नेतालाई उम्मेदवार बनाएकाले प्रतिस्पर्धा कडा हुने अनुमान गरिएको छ । प्रदेशसभा (क) मा एमाले कैलालीका जिल्ला अध्यक्ष सोडारी र कांग्रेसका चौधरीका बीचमा पनि कडा प्रतिस्पर्धा देखिएको छ । चौधरीहरूको ठूलो मत संख्या रहेको यो क्षेत्रमा एमाले अध्यक्ष सोडारीलाई पूर्वकमैया आन्दोलनका अगुवाले चुनौती दिइरहेका छन् । प्रदेशसभा (ख) बाट उम्मेदवार बनेका कांग्रेसका भट्टसँग एमालेका सुवेदीले चुनौती दिइरहेका छन् । कांग्रेसका भट्ट र प्रतिनिधिसभा उम्मेदवार भण्डारी पहिलोपटक प्रत्यक्ष निर्वाचन लडिरहेका नेता हुन् । दुवैजना यसअघि कांग्रेसबाट राष्ट्रिय सभा सदस्य थिए । गत स्थानीय निर्वाचनमा यस क्षेत्रमा पर्ने गोदावरी नगरपालिकामा वाम गठबन्धन कांग्रेसभन्दा ५ हजार १ सय ६७ मतले अगाडि छ भने गौरीगंगा नगरपालिकामा पनि ५ हजार ४ सय ६७ मतले अगाडि छ । चुरे र मोहन्यालको ५ नं वडामा गरी गठबन्धन झन्डै १५ हजार मतले अगाडि छ ।"
बहुमत आउँछ : दाहाल,चितवन (कास) माओवादी केन्द्रका अध्यक्ष पुष्पकमल दाहालले प्रतिनिधिसभाको निर्वाचनबाट वाम गठन्बधनको दुई तिहाइ नआए पनि बहुमत आउने बताएका छन् । चुनावी प्रचारप्रसार तथा घरदैलो कार्यक्रममा रहेका दाहालले भरतपुर १४ स्थित शिवनगरमा सोमबार सञ्चारकर्मीसँग कुरा गर्दै तालमेलले वामपन्थीको बहुमत आउने र अझै मिहिनेत गर्ने हो भने दुई तिहाइ आउन सक्ने सम्भावना रहेको बताए । प्रतिनिधिसभा निर्वाचनबाट आफ्नो पार्टीले ३० देखि ४० सिटसम्म जित्न सक्ने आकलन दाहालको छ । चुनावअगाडि नै वामपन्थी दलबीच एकता हुने कुरा हल्ला मात्र रहेका बताउँदै उनले चुनावपछि मात्र एकता प्रक्रिया अगाडि बढ्ने स्पष्ट पारे । अध्यक्ष दाहालले आफ्नो क्षेत्रमा प्रतिद्वन्द्वी भएको महसुस नगरेको बताएका छन् ।
साना दलबाट महिला,"काभ्रे (कास) आसन्न प्रतिनिधि तथा प्रदेशसभा सदस्य निर्वाचनमा साना दलले मात्रै महिलालाई उम्मेदवार बनाएका छन् । कांग्रेस, एमाले र माओवादी केन्द्रको गठबन्धनले महिलालाई समानुपातिकतर्फ मात्रै अवसर दिएका छन् । जिल्लाका ५८ मध्ये ४ जना मात्रै महिला उम्मेदवार छन् । प्रतिनिधिसभा र प्रदेशसभा संसद्मा ३३ प्रतिशत महिला अनिवार्य हुनुपर्ने संवैधानिक व्यवस्था भए पनि दलहरूले प्रत्यक्षमा टिकट नदिएर त्यसको पूर्ति समानुपातिक निर्वाचनबाट गर्न लागेका हुन् । प्रतिनिधिसभा क्षेत्र १ मा लिबरल डेमोक्रेटिक पार्टीकी शान्ता लामा, क्षेत्र २ मा नेपाली जनता दलकी सरस्वती त्रिपाठी र क्षेत्र १ अन्तर्गतको प्रदेशसभा (ख) मा देशभक्त जनगणतान्त्रिक मोर्चाकी शोभा विश्वकर्मा र नेपाल मजदुर किसान पार्टीकी चण्डिका छुका उम्मेदवार बनेका छन् । प्रदेशसभा क्षेत्र (ख) की उम्मेदवार विश्वकर्माले जित्ने गरी मत नआए पनि सन्तुष्ट हुने गरी मत ल्याउने दाबी गरिन् । महिला सशक्तीकरण र वर्ग उत्थानको मुद्दा उठाउँछु, उनले भनिन्, जित्ने गरी मत नल्याए पनि जनताले स्वविवेक प्रयोग गर्छन् भन्ने विश्वास छ । कांग्रेसले ललित किङरिङ, सरस्वती वैद्य र माइली दनुवारलाई प्रतिनिधि र प्रदेशसभातर्फ समानुपातिकको बन्दसूचीमा नाम समावेश गरेको छ । एमालेले नवीना लामा, गोमा भुर्तेल र सूर्यमाया दनुवारको नाम पारेको छ । माओवादी केन्द्रले रुकु चौलागाईं, मीना पाख्रिन, रीता ढकाल र गीता रसाइलीको नाम समानुपातिकको बन्दसूचीमा राखेको जनाएको छ । माओवादी केन्द्रकी जिल्ला संयोजक चौलागाईंले प्रत्यक्षतर्फ दाबी गरे पनि टिकट नपाएको बताइन् । टिकट दिन खोजिएन, उनले भनिन्, पार्टीभित्र कुरा उठायौं तर धेरै सक्षम महिलाले टिकट पाउनुभएन । गठबन्धनका कारण पनि अवसरबाट वञ्चित भएको तर्क गर्दै उनले प्राविधिकभन्दा पनि नियतवश यसो गरिएको गुनासो गरिन् । कांग्रेसको भ्रातृ संस्था नेपाल महिला संघकी जिल्ला अध्यक्ष शुभलक्ष्मी मानन्धर प्रतिनिधिसभा क्षेत्र २ मा प्रत्यक्षतर्फ सिफारिस भए पनि टिकट भने पाइनन् ।"
तिब्बतको भर्चुअल यात्रा,"काठमाडौं तिब्बतको मानसरोवर अर्थात् माउन्ट कैलाश । यो कैलाशको दर्शन गर्नाले मृत्युपछि स्वर्गमा बास हुन्छ भन्ने मान्यता अझै पाइन्छ । यसैले बर्सेनि हजारौंको संख्यामा नेपालबाट हिन्दु तथा बौद्ध धर्मावलम्बीहरू मानसरोवर पुग्ने गरेका छन् ।चिनियाँ सरकारी समाचार संस्था सिन्हवाको काठमाडौं ब्युरो र चाइना मोबाइल तिब्बत कम्पनीले शुक्रबारदेखि लाजिम्पाटस्थित होटल सांग्रिलामा गरेको इन्टरनेसनल डिजिटल आर्ट प्रदर्शनी मा मानसरोवरलाई डिजिटल माध्यमबाट देखाइएको थियो । सोमबार सकिएको प्रदर्शनीमा भीआर (भर्चुअल) हेडसेट लगाएर तिब्बतको रोडमा आफैंले साइकल चलाएको र हवाईजहाजमा उडेको अनुभूति गर्न सकिन्थ्यो । आइतबार बिहानै प्रदर्शनीमा पुगेका चित्रकार दम्पत्ती सौरगंगा दर्शनधारी र पृथ्वी श्रेष्ठलाई भीआर हेडसेट (भर्चुअल रियालिटी) लगाएर हेर्दा तिब्बतै पुगेको अनुभूति भएको सुनाए । कहिल्यै नदेखेको र नपुगेको ठाउँ पनि देखियो, भीआरबाट हेरिसकेपछि सौरगंगाले भनिन्, त्यहीँ पुगेर आएजस्तो भयो ।यी दुवैजना चित्रकार हुन् । सौरगंगा ललितकला र सृजना कलेज अफ फाइन आर्टमा पनि पढाउँछिन् । समाज र संस्कृतिलाई आफ्नो पेन्टिङमा उतार्न चाहने सौरगंगा र पृथ्वी नयाँ कन्सेप्टहरूको खोजीमा प्रदर्शनी आएका थिए । भर्चुअल आर्ट हेरेपछि यी दुई यति प्रभावित भए कि वर्षको एकपटक ट्रेकिङ जाने गरेका उनीहरूले अबको डेस्टिनेसन मानसरोवरै बनाउने अठोट गरे ।नेपालको पर्यटन प्रवर्धनमा यस्ता टेक्नोलजीले महत्त्वपूर्ण भूमिका खेल्ने पृथ्वीको भनाइ थियो । हामीलाई त्यहाँको फोटो र भिडियो हेरेर त्यहाँ नै जाने सोच आयो, उनले भने, विदेशीहरूलाई पनि यसरी नै नेपालको बारेमा देखाउन सके नेपालको पर्यटन केही बढ्थ्यो । हाम्रो प्रकृति अझै पर्याप्त रूपमा फोटोबाट देखाउन सकेका छैनौं । चीनका डिजिटल प्रविधिका विज्ञ थोङ ट्रुट छयाले चाहिँ यस्तै प्रदर्शनी थाइल्यान्ड र रूसमा पनि सम्पन्न भइसकेको जनाए । भीआर हेडसेटबाट मानसरोवर, न्याङची, नाग्रीलगायतका सुन्दर थलो देख्न सकिने उनले बताए भने प्रदर्शित फोटोहरूमा तिब्बतको सांस्कृतिक सम्पदा, हिमाल, पहाड, तालतलैया, बाटोघाटो, प्रकृति देख्न सकिने उनले सुनाए । प्रदर्शनीमा राखिएका तस्बिरहरूमा सम्बन्धित फोटोग्राफरहरूको नाम भने उल्लेख थिएन । भीआर सिर्जनामा पनि स्रष्टाको नाम उल्लेख थिएन । डिल्लीबजारका अविरल आर्ट गु्रपका किशोर डंगोल पनि आइतबार बिहानै प्रदर्शनीमा पुगेका थिए । उनले चाहिँ आशा गरेअनुरूप फोटाहरू नपाएको टिप्पणी गरे । म खासमा फोटाहरू हेर्न आएको थिएँ । फोटोमा कस्तो डिजिटल प्रविधि युज भएको छ भन्नेमा जिज्ञासु थिएँ, उनले भने, डिजिटल क्यामेराबाटै खिचिएका डिजिटल फोटाहरू नै हुन् यी, तर सिम्पल रहेछन् । अघिपछि प्रदर्शनीमा हेरेजस्तै । तर पहिलोपटक भीआर हेडसेट लगाएर तिब्बत हेर्दा भने निकै रमाइलो अनुभूति भएको उनले बताए । यो प्रविधिमा भएको रिभोलुसन नै हो, उनले भने । आजकल कार्यक्रम, नाटक, फिल्ममा पनि डिजिटल प्रविधि प्रयोगमा आइसकेको छ, नाट्यकर्मीसमेत रहेका उनले भने, यो देखेपछि पनि नाटकलाई पनि नयाँ विचार आउने रहेछ ।"
लाइभ गर्नेलाई मुन्द्रेको घोचपेच,"लन्डन नेपालमा सामाजिक सञ्जालका प्रयोगकर्ता बढिरहँदा स्ट्यान्डअप कमेडियन जितु नेपाल (मुन्द्रे) पनि यसबाट अछुतो रहेनन् । लाइक, अपडेट अनि कमेन्ट । समयसमयमा फेसबुक अपडेट नियालिरहँदा मानिसहरू खुसियालीदेखि मसानघाटसम्मको लाइभमा व्यस्त रहेका भेटिन्छन् ।लन्डनको ग्रिनफोर्ड टाउन हलमा शनिबार प्रस्तुति दिँदै मुन्द्रेले घोचपेच गरे, हुँदाहुँदा अहिले त लास जलिरहँदा पनि धुरुधुरु रुँदै लाइभ गर्ने चलन आयो । खुसीको क्षण त ठीकै हो, वियोगमा समेत लाइभ गरेर मानिसहरूले संवेदना गुमाउँदै छन् । यसपछि उनले पारिवारिक विचलन र नेपालको समसामयिक राजनीतिक बेथितिमाथि समेत पनि व्यंग्य हाने । आसन्न निर्वाचन जोडेर नेताहरूको तमासामाथि व्यंग्य गर्दा दर्शकले तालीबाट साथ दिएका थिए । अहिले चुनाव लागेको बेला त उम्मेदवारहरू खेतमा धान काट्नेदेखि उस्तै परे कपाल नै काटिदिन समेत तयार देखिएका छन्, नेताहरूको सस्तो हर्कतप्रति उनले भने, चुनावपछि भने गायब । नेपाली साँझ३ कार्यक्रममा उनले प्रधानमन्त्री शेरबहादुर देउवा, पूर्वप्रधानमन्त्री पुष्पकमल दाहाल, केपी ओली, नेता रामचन्द्र पौडेलको पनि क्यारिकेचर गरेर हँसाए । चौथोपटक बेलायत आएका मुन्द्रेले विदेशमा पनि नेपाली टाइम भन्दै दुई घण्टापछि हल्लिँदै कार्यक्रममा झुल्किने बेहोराप्रति पनि कटाक्ष गरे । इलिट इन्टरटेनमेन्ट यूकेले यतिबेला बेलायतमा गरिरहेका कार्यक्रमहरूमा मुन्द्रे मुख्य आकर्षण बनेका छन् । शुक्रबार उनी केन्टवासी नेपाली दर्शक हँसाउँदै थिए । उनी अन्तिम सो अल्डरसटमा गरेर मंगलबार नै नेपाल फर्कने चटारोमा छन् ।आफू अभिनीत फिल्म छक्का पन्जा २ को ५१ औं दिनको कार्यक्रम भ्याउन छिट्टै नेपाल फर्कनुपरेको मुन्द्रेले बताए ।कार्यक्रममा जितुसँगै नेपाल आइडलका टप सिक्स सुरज थापा, टपटेन केन्जल मेहर श्रेष्ठ र गायिका तृष्णा गुरुङले गायनमार्फत मनोरञ्जन दिलाए । हेम गुरुङ, नीरा पिजी, इन्द्र घोताने, मनोज गुरुङ र लाटो मगरले संयुक्त रूपमा नेपाली साँझ ३ गरेका हुन् ।"
मोस्ट हेटेड सेलेब्रिटी,"द टप टेन डटकमले पनि सर्वाधिक घृणा गरिएका सेलेब्रिटी को तालिका निकालेको छ । त्यसमा जस्टिन नै एक नम्बरमा छन् । त्यसले लेखेको छ, गाँजा खाने, छिमेकीलाई दु:ख दिने, कम उमेरमै मद्यपान गर्ने बानीले जस्टिनको छवि बिगारेको छ । किम र कान्य दम्पतीलाई मन नपराउनेहरू थुप्रै छन् । यसको सूचीमा पेरिस हिल्टन, निकी मिनाज, रेबेका ब्ल्याक र ग्वेनेथ पाल्ट्रो परेका छन् ।शाकाहारी अभियान चलाएकी किम आफैं मासु खाइरहेकी भेटिइन्, वेबसाइटमा लेखिएको छ, यो त शाकाहारी समुदायमाथि छुरा प्रहार गरेजस्तो भएन र ?"
उत्कृष्ट पुस्तकलाई ५१ हजारको विमल स्मृति,"धरान (कास) कवि विमल गुरुङ स्मृति पुस्तकालयले वर्षभरिमा प्रकाशितमध्ये उत्कृष्ट पुस्तकलाई ५१ हजार रुपैयाँसहित पुरस्कृत गर्ने भएको छ । उक्त पुरस्कार प्रत्येक वर्ष वैशाख २४ गते कवि विमल गुरुङको स्मृति दिवस पारेर प्रदान गरिनेछ ।पुस्तकालय सञ्चालक समितिका अनुसार, पुस्तक साहित्य, कला संस्कृति, खोज अनुसन्धानमध्ये जुनसुकै विधाको हुन सक्नेछ । प्रकाशक, लेखक तथा साहित्यकारहरूलाई आगामी चैत अन्तिम सातासम्म प्रकाशन हुने पुस्तकका ३ प्रति पुस्तकालयमा पठाउन आह्वान गरेको सञ्चालक समिति सचिव चेवन राईले जानकारी दिए । पुस्तकालयले आगामी वर्षदेखि एक प्रतिभालाई पूर्णसरस्वती सम्मान पनि प्रदान गर्ने भएको छ । उक्त सम्मान कात्तिक १९ गते आयोजना हुने राष्ट्रिय कविता प्रतियोगिताको दिन दिइनेछ ।"
सिन्धुलीयलाई साताको साहित्य,"काठमाडौं (कास) नेपाली साहित्य सृजनामा लागिपरेका कविलाई अस्ट्रेलियाबाट दिइँदै आएको साताको साहित्य पुरस्कार यस वर्ष कवि प्रोल्लास सिन्धुलीयलाई प्रदान गरिने भएको छ । सिड्नीबाट प्रकाशित हुँदै आएको साताको साहित्य नामक संस्थाले यो पुरस्कार दिँदै आएको छ । साताको साहित्य डटकममा एक वर्षसम्म छापिएका उत्कृष्ट रचनालाई यो पुरस्कार वितरण गर्ने गरिएको छ । संस्थाका सम्पादक एवं स्रष्टा निष्प्रभ सजीले विज्ञप्ति जारी गर्दै २० हजार रुपैयाँ र ताम्रपत्रसहितको यो पुरस्कार सिन्धुलीयलाई प्रदान गरिने जनाएका हुन् । नेपाली साहित्यलाई योगदान पुर्याइरहेका साहित्यकारहरूलाई प्रोत्साहन दिन ६ वर्षअघि पुरस्कारको स्थापना गरिएको सजीले बताए । एक वर्षसम्म छापिएका रचनाहरूबाट नवीन प्यासीको झुसिलकिरा, सुशील सुब्बाको आमा र सिन्धुलीयको एउटा प्रश्नपत्र उत्कृष्ट तीन रचनाका रूपमा छानिएका थिए । सञ्जीव पाण्डे, सुजित सिग्देल, महेन्द्र पौडेल र सजीसमेत ४ जनाको निर्णायकमण्डलले सिन्धुलीयको रचना उत्कृष्ट ठहर्याएको हो । यो पुरस्कार यसअघि रवीन्द्र समीर, रमेश सायन, मुकुन्द प्रयास, नवराज पराजुली र बोनम प्रतापलाई प्रदान गरिसकिएको छ ।"
बुङवाखा पुरस्कार घोषणा,काठमाडौं (कास) बान्तावा भाषा र किराँत लिपिका अभियान्ता सानङवा एवाई राईलाई बुङवाखाविष्णुमकर बान्तावा राष्ट्रिय पुरस्कार प्रदान गरिने भएको छ । पुरस्कारमा ३५ हजार रुपैयाँ रहेको छ । त्यसैगरी गायिका आभा मुकारुङलाई २० हजार रुपैयाँको बुङवाखापञ्चकुमारी संगीत पुरस्कार दिइनेछ । लेखक राजेन्द्र राईलाई ६ हजार रुपैयाँको बुङवाखारनमाया चेन्चेक्वा पुरस्कार र ५ हजार रुपैयाँको बुङवाखाधनेन्द्र बादिहाङ स्मृति पुरस्कार लेखक अलगबहादुर सोङमेनलाई दिइने भएको छ ।पुरस्कारहरू आउँदो पुस ८ गते मोरङको उर्लाबारीमा हुने तेह्रौं बान्तावा कविता प्रतियोगितामा वितरण गरिने बुङवाखा मासिकका सम्पादक पदम राईले विज्ञप्तिमा जनाएका छन् ।
लुकिङ फर लभ,"काठमाडौं (कास) रक ब्यान्ड अभया एन्ड द स्टिम एन्जन्स शनिबार ओलम्पिया वल्र्ड स्कुलमा गुन्जियो । अमेरिकाका सात सहरमा आफ्नो सांगीतिक प्रस्तुति दिएर हालै मात्र स्वदेश फर्किएको ब्यान्डले विद्यालयका बालबालिकामाझ आफ्ना गीत सुनाएको थियो ।भोकलिस्ट अभया सुब्बाका अनुसार ब्यान्डले अमेरिकाको सिनसिनाती, सेन्ट लोस, एटलान्टा, बोस्टन, न्युयोर्क, वासिङ्टन डीसी र बाल्टिमोरमा कन्सर्ट गरेको थियो । स्कुलको सातौं वार्षिकोत्सवमा आयोजित ओलम्पिया फेट मा उसले हामी सबै नेपाली, लुकिङ फर लभ, रमाउन देऊ, तिम्रो लागि सारा संसार, यो मेरो घर लगायत गीत प्रस्तुत गर्दा विद्यार्थी, अभिभावक र शिक्षकहरू मज्जाले नाचे । वुमेन इन कन्सर्ट की अगुवा अभयाले नारीप्रति समर्पण गर्दै मेला आयोजना गरेकोमा खुसी व्यक्त गरिन् । अहिलेको युगमा पनि महिलाप्रतिको दृष्टिकोण पुरानै छ, उनले भनिन्, यस्तो बेला एउटा स्कुलले नारीको सम्मानका लागि कार्यक्रम गर्नु सराहनीय काम हो । कार्यक्रमको व्यवस्थापन पोजेटिभ भाइब्सले गरेको थियो ।"
द्वन्द्वकालबारे राज्यलाई प्रश्न,"काठमाडौं नेपाली साहित्यमा कुमार नगरकोटीको आफ्नै पहिचान छ । उनलाई उनकै पाठकले बुझ्न धेरैपटक पढ्नुपर्छ भन्ने भनाइ सहरमा व्याप्त छ । उनको यस्तो लेखन अब दृश्यमा पनि उपलब्ध छ । यस्तो कार्य गरेका हुन्, अहिलेका व्यस्त र महँगा अभिनेता मानिने दयाहाङ राईले । उनले कुमारको कथामा आधारित रहेर नाटक झयालिञ्चा निर्देशन गरेका छन् । यति बेला यो नाटक अनामनगरस्थित मण्डला थिएटरमा नियमित मञ्चन भइरहेको छ । नाटकलाई कुमारको फकिर फिक्सन मा आधारित भनिएको छ । लेखनकै लागि फकिरझैं सबै कुरा बिर्सेर भौंतारिरहने कुमारको उत्तरआधुनिक शाब्दिक फिक्सनलाई दयाहाङले सरल दृश्य प्रस्तुतिमा रूपान्तरण गरेका हुन् । झन्डै एक घण्टाको नाटकमा अधिकांश समय न्यारेसनमा केन्द्रित छ । उपन्यासकार र पात्र दुई जनाको मात्रै अभिनयमा नाटक प्रस्तुत छ । दृश्यमा हराउँदै जाँदा दर्शक स्वयं कुमारको किताबको पाठक भएको महसुस गर्छन् । नाटकमा अनौठो प्रकारको कुनै उतारचढाव देखिँदैन । जब उपन्यासकार पात्रले झयालिञ्चाको कथा धेरै ठाउँमा वाचन गरिरहेको हुन्छ, यसपछि दर्शकको झयालिञ्चाप्रतिको कल्पनाशीलता बढ्दै जान्छ । लामो समय रहस्यमय देखाउन खोजिएको झयालिञ्चालाई अन्तमा फरक शैलीबाट खुलासा गर्न खोज्नु नाटकको राम्रो पक्ष हो । कुनै पक्षीको आवरणमा झयालिञ्चाको विवरण नाटकले दिइरहेको हुन्छ । वास्तविकता भने बेग्लै हुन्छ, जनु रहस्य नाटकको अन्तिममा खुल्छ । झयालिञ्चा जनयुद्धमा अनायसै मारिएकी एक युवती पात्र हुन् । जनयुद्धमा लालसेनालाई खाना खुवाएकै कारण शाही सेनाले गाउकी झयालिञ्चाको अस्तित्व लुट्छ । त्यति मात्रै नभई उनलाई जिउँदै ऐंसेलुको झाडीमुनि पुरिदिन्छ । नेवार समुदायमा घामकिरी अर्थ लाग्ने झयालिञ्चा मार्फत नाटकले द्वन्द्वकालको संवेदनशील घटना खोतलेर राज्यप्रति प्रश्न गर्छ । झयालिञ्चा जस्तै थुप्रै बेपत्ता नागरिकको अवस्था के होला ? नाटक हेर्दै गर्दा दर्शकको दिमागमा प्रश्न उठ्छ ।विजय बराल र रञ्जना वलीको अभिनय रहेको नाटकको प्रवाह भने केही सुस्त लाग्छ । टेबलमा बसेर चुरोटको धुँवा उडाउँदै, रक्सीको चुस्की लिँदै विजयले पात्रका संवाद बोलिरहनुबाहेक अरू रचनात्मक क्रियाकलाप गर्दैनन् । यद्यपि निर्देशकले दिएको पात्र अनुकूल अभिनयमा उनी सफल छन् । कुमारको जस्तै लाग्ने उनको शारीरिक बनावट र अभिनय शैलीमा भने दर्शकले चित्त बुझाएका छन् । केही दृश्य प्राविधिक हिसाबले रोचक छन् । उक्त नाटक मंसिर ३ सम्म मञ्चन हुनेछ ।"
भारतमा शिक्षाको स्तर चौथो चरणमा,"नयाँदिल्ली समाजलाई द्रूतगतिमा ज्ञानको संसारमा रूपान्तरण गरेको दाबी गर्दै भारतले शैक्षिक स्तर चौथो चरण अर्थात् एजुकेसन ४ दशमलव ० मा प्रवेश गरेको घोषणा गरेको छ । युवा पुस्तालाई विज्ञान र प्रविधिमार्फत सिर्जनात्मक ढंगले उच्च शिक्षाको पहुँच, सीप सिकाइ, तालिम र विश्वस्तरमा प्रतिस्पर्धी बनाएको उसको दाबी छ । भारतीय उद्योग वाणिज्य महासंघ (फिक्की) ले ग्रेटर नोइडामा आयोजना गरेको १३ औं उच्च शिक्षा सम्मेलन२०१७ मा भारतले आफ्नो शैक्षिक स्तरबारे नयाँ घोषणा गरेको हो । फिक्कीको उच्च शिक्षा कमिटीले तयार पारेको शैक्षिक प्रतिवेदनमार्फत भारत शिक्षा क्षेत्रमा नयाँ चरणमा प्रवेश गरेको जनाइएको हो । विभिन्न ६७ देशको सहभागिता रहेको सम्मेलनको मूल उद्देश्य भारतलाई उच्च शिक्षाको केन्द्र बनाउनु रहेको जनाइएको छ । उसले सबैका लागि शिक्षा र काम का लागि शैक्षिक क्षेत्रको प्रयोग गर्ने जनाएको छ । एजुकेसन ४० को अर्थ मिडिया, इन्टरनेट, सामाजिक सञ्जाल तथा प्रविधिमा आधारित युग सुहाउँदो शैक्षिक व्यवस्था हो । सबैखाले बिजनेसका मोडलहरू प्रविधिमैत्री बन्दै छन् । जसले गर्दा आर्थिक कार्यहरूमा प्रविधिले प्रभाव पारिरहेको छ । फिक्कीका अध्यक्ष प्राध्यापक राजन सक्सेना भन्छन्, प्रविधिले नयाँ खालका व्यवसाय सिर्जना गर्दै छ । भारतले सन् २०२२ सम्ममा यही विकासमा फडको मार्ने उनको भनाइ छ । विश्वव्यापीकरण, जनसांख्यिक परिवर्तन र उद्योगमा ४ दशमलब ० लागू भएको उनले जनाए । भारतले प्राचीनकालमा सुरु भएको गुरुशिष्य परम्परालाई शिक्षाको पहिलो चरण (१ दशमलब ०) भएको जनाएको छ । सामूहिक रूपमा शिक्षक वा ज्ञान दिने व्यक्तिबाट दिइने शिक्षालाई दोस्रो चरण (२ दशमलब ०), र तीन दशकयता कम्प्युटर र इन्टरनेटको प्रयोगमार्फत समान ढंगले पहुँच विस्तार भएको चरणलाई तेस्रो (३ दशमलब ०) मानेको छ । वर्तमान परिवेशमा द्रुतगतिको इन्टरनेट, मोबाइल प्रविधि, सामाजिक सञ्जालको प्रयोग र विस्तारले आममानिसलाई प्रभावित पारेको भारतको भनाइ छ । भारतले गुरुमार्फत नभई आफैंले स्वत:स्फुर्त सिक्ने, आफ्नो भूमिका आफैं बदल्ने विश्वव्यापी परिस्थितिलाई नागरिकको पहुँचमा पुर्याएको जनाएको छ । त्यसका लागि आवश्यक पर्ने सम्पूर्ण शैक्षिक उपकरण तथा भौतिक पूर्वाधारको विकास गरेको भारतको दाबी छ । प्रविधिले हरेक व्यक्तिको भूमिका परिवर्तन गरेको छ, सम्मेलनमा सार्वजनिक प्रतिवेदनमा उल्लेख छ, ज्ञानको स्रोत विश्वव्यापी बनेको सन्दर्भमा ४ दशमलव ० चरणको शिक्षाले विद्यार्थीलाई विश्वव्यापी नेतृत्वमा पुर्याउनेछ । त्यसका लागि शिक्षासम्बन्धी संस्था तथा नीति निर्माता सबैले परिवर्तनलाई आत्मसाथ गर्ने जनाइएको छ ।सम्मेलनमा नेपालबाट विश्वविद्यालय अनुदान आयोग (यूजीसी) का प्रशासकीय प्रमुख सुवासचन्द्र ढुंगेल सहभागी भएका थिए । उनले भारतको शैक्षिक नीति तथा अवधारणाको प्रमुख उद्देश्य विदेशी विद्यार्थी आकर्षित गर्नु रहेको बताए । भारतले शिक्षालाई गुरुकुलदेखि ४ दशमलब शून्यसम्म वर्गीकरण गर्नु सराहनीय कार्य हो, छिमेकी देशमा शिक्षा लिन सहज हुने उल्लेख गर्दै उनले कान्तिपुरसित भने, भारतमा पढ्न जाने नेपाली विद्यार्थीले त्यहाँको शैक्षिक संस्था विश्वविद्यालय अनुदान आयोगद्वारा मान्यता प्राप्त र गुणस्तर सुनिश्चितता तथा प्रत्यायन (क्यूयूए) प्राप्त हुन जरुरी छ । आयोगले विश्व बरियतामा एक हजारभित्र पर्ने विश्वविद्यालयलाई मात्र नेपालमा संस्था खोल्न प्रोत्साहन गर्ने नीति बनाएको ढुंगेलले जनाए ।"
झडपमा ६ जना घाइते,"धादिङ (कास) निर्वाचन क्षेत्र नम्बर २ अन्तर्गत ज्वालामुखी ४ ढोलामा बिहीबार राति भएको झगडामा ६ जना घाइते भएका छन् । स्थानीय सहकारीको विषयमा विगतदेखि नै टंकनाथ अधिकारीसँग विवाद भएको प्रहरीले जानकारी दिएको छ । खुँडा प्रहारबाट २५ वर्षीय नवीन श्रेष्ठ, ४६ वर्षीया पार्वती भट्ट, ४८ वर्षीय नारायण भट्ट, ५२ वर्षीय बलराम श्रेष्ठ, ६२ वर्षीय टंकनाथ अधिकारी र ३२ वर्षीय भीमबहादुर भट्ट घाइते भएका छन् । सख्त नवीन, नारायण र पार्वतीलाई उपचारका लागि काठमाडौं पठाइएको छ ।"
हत्या आरोपमा पक्राउ,रोल्पा (कास) छोरी र दुई नातिनीको हत्या गरेको आरोपमा प्रहरीले एक व्यक्तिलाई पक्राउ गरेको छ । बिरामी बुबा भेट्न माइत आएकी छोरीका साथै दुई नातिनीको हत्या अभियोगमा रोल्पा नगरपालिका७ गोरबोट घापागाउँका ४३ वर्षीय लीलबहादुर पुन पक्राउ परेका हुन् । प्रहरीका अनुसार २५ वर्षीया छोरी पवावती केसीसहित उनका दुई छोरी २ वर्षकी दिया र ७ महिनाकी नियालाई बन्चरो प्रहार गरी शुक्रबार हत्या भएको हो । पुन मानसिक रूपमा अस्वस्थ थिए ।
रसियाली नागरिकको मृत्यु,मोरङ (कास) सोलुखुम्बुको पासाङल्हामु गाउँपालिका४ स्थित क्याम्प २ मा रसियन नागरिकको प्यारासुटबाट हामफाल्ने क्रममा लडेर मृत्यु भएको छ । ७५१२२९६७८ नम्बरको राहदानी वाहक ५३ वर्षीय भालेरिइ रोजोभको मृत्यु भएको प्रहरीले जनायो ।
गेजुवासँगको सम्झौता खारेज,"काठमाडौ दुई संसदीय समितिको निर्देशन टेक्दै मन्त्रिपरिषद् बैठकले बूढीगण्डकी जलविद्युत् आयोजना बनाउन चिनियाँ कम्पनी गेजुवा गु्रपसँग भएको सम्झौता खारेज गरेको छ । १२ सय मेगावाटको जलाशययुक्त बूढीगण्डकी आयोजना अब लगानी बोर्डमार्फत अगाडि बढाइने निर्णय पनि मन्त्रिपरिषद्ले लिएको छ ।बिनाप्रतिस्पर्धा निर्माणको जिम्मा दिएको भन्दै संसद्को कृषि तथा जलस्रोत र अर्थ समितिले सम्झौता खारेज गर्न सरकारलाई निर्देशन दिएको थियो । उपप्रधान तथा ऊर्जामन्त्री कमल थापाको प्रस्तावमा गेजुवा ग्रुपसँगको सम्झौता खारेजीको निर्णय भएको हो । थापा मन्त्री हुनु एक महिनाअघि ऊर्जा मन्त्रालयले नै उक्त आयोजना बेल्ट एन्ड रोड इनिसिएटिभ अन्तर्गत राखिदिन भन्दै पत्राचार गरेको थियो । अर्थ र परराष्ट्रमार्फत गरिएको उक्त पत्राचारपछि बूढीगण्डकी बेल्ट एन्ड रोड इनिसिएटिभ अन्तर्गत राखिएको थियो । गलत प्रक्रियाबाट सम्झौता भएको थियो । गलत निर्णय भएकाले मन्त्रिपरिषद्ले नै सच्याउनुपर्ने थियो, उनले भने, हामीलाई संसदीय समितिहरूले दिएको निर्देशनबमोजिम आजको बैठकले बूढीगण्डकी आयोजनाबारे पहिलेको निर्णयलाई बदर गरेको हो । मन्त्रिपरिषद् बैठकमा सहभागी अर्का एक मन्त्रीका अनुसार उक्त आयोजना अब लगानी बोर्डमार्फत अगाडि बढाइनेछ ।गेजुवा ग्रुपलाई इन्जिनियरिङ प्रोक्युरमेन्ट कन्स्ट्रसन एन्ड फाइनान्स (ईपीसी एन्ड एफ) मोडलमा निर्माणको जिम्मा दिने निर्णय तत्कालीन प्रधानमन्त्री पुष्पकमल दाहाल नेतृत्वको सरकारको अन्तिम मन्त्रिपरिषद्ले गरेको हो । मन्त्रिपरिषद्को उक्त निर्णयपछि गत जेठ २१ गते तत्कालीन ऊर्जामन्त्री जनार्दन शर्मा र कम्पनीबीच समझदारीपत्रमा हस्ताक्षर भइसकेको थियो । शेरबहादुर देउवा नेतृत्वको सरकारको पहिलेको मन्त्रिपरिषद्ले अघिल्लो सरकारले गरेको एमओयूलाई सघाउँदै अनुमोदन पनि गरेको थियो । हाल देउवा नेतृत्वकै मन्त्रिपरिषद्ले उक्त सम्झौता खारेज गरेको हो ।संसद्का दुई समितिले बूढीगण्डकी जलविद्युत् आयोजना मन्त्रिपरिषद् र ऊर्जा मन्त्रालयबाट भएका निर्णय नेपालको प्रचलित नियम कानुनसम्मत नदेखिएको, सार्वजनिक खरिद ऐनलाई उल्लंघन गरेको, खुला प्रतिस्पर्धा नगराएको र नेपालमा जलविद्युत् क्षेत्रमा असफल सावित चिनियाँ गेजुवा ग्रुप कम्पनीसँग हचुवाको भरमा समझदारी गरिएको भन्दै तत्काल खारेज गर्न निर्देशन दिएको थियो । ऊर्जा राज्यमन्त्रीबाट बूढीगण्डकी जलविद्युत् आयोजनाको नेपालले आफ्नै बजेटबाट निर्माण सकिने र अर्थ मन्त्रालयका तर्फबाट आयोजना सम्पन्न गर्न सक्ने गरी स्रोतको व्यवस्था गर्न सकिने अभिव्यक्ति आएको पृष्ठभूमिमा नेपाली जनताको सहभागिता र नेतृत्वमा यो आयोजना यथाशीघ्र र्निमाण गर्ने गरी अगाडि बढाउन निर्देशन दिने समितिको निर्देशनमा भनिएको छ ।मुआब्जा वितरण कार्यलाई पनि निरन्तरता दिन सम्बन्धित पक्षलाई निर्देशन दिने निर्देशन पनि समितिले गरेको छ । मुआब्जा वितरण कार्यलाई सहजता दिनका लागि उक्त क्षेत्रका नागरिकहरूलाई मुआब्जाको सट्टा सेयर लिनका लागि पनि आकर्षित गर्न सम्बन्धित पक्षको ध्यानाकर्षण गर्ने निर्देशनमा भनिएको छ । यसबारे दुई समितिले छुट्टाछुट्टै रूपमा अध्ययन गरी खारेजीको निर्देशन दिएका हुन् । बिनाप्रतिस्पर्धा गेजुवा ग्रुपलाई उक्त आयोजना दिएको भन्दै संसद्को सार्वजनिक लेखा समितिले पनि यसबारे अध्ययन गरिरहेको थियो । लेखा समितिले बिनाप्रतिस्पर्धा चीनको गेजुवा ग्रुपलाई दिनुका आधार र कारण उपलब्ध गराउन सरकारलाई निर्देशन दिएको थियो ।यो आयोजना २ खर्ब ६० अर्ब रुपैयाँ लागत अनुमान गरिएको छ । ऊर्जा मन्त्रालयका अनुसार २०७२७३ मा यो आयोजनाको विस्तृत आयोजना प्रतिवेदन (डीपीआर) र टेन्डरका कागजात तयार भइसकेका थिए । २०७३७४ मा तयार भएको आयोजनाको वातावरणीय प्रभाव मूल्यांकन (ईआइए) प्रतिवेदनअनुसार आयोजनाको लागत २ खर्ब ६० अर्ब रुपैयाँ अनुमान गरिएको छ । हाल गोरखामा कार्यालयका लागि आवश्यक जमिन खरिद गरी भवन निर्माण भई मुआब्जा वितरणका काम भइरहेको छ । डुबान क्षेत्रको ५८ हजार रोपनी जग्गा अधिग्रहणको कार्य भई आरुघाट, आरखेत, खहरे बजार क्षेत्रबाहेकका स्थानहरूको जग्गाको मूल्य निर्धारणसमेत भइरहेको जनाइएको छ । हालसम्म करिब ८ हजार रोपनी जग्गाको करिब ४ अर्ब ३६ करोड रुपैयाँ वितरण भइसकेको छ । यस आर्थिक वर्षका लागि १० अर्ब मुआब्जा वितरण गर्ने गरी बजेट विनियोजन भएको छ । यो आयोजना पूर्वप्रधानमन्त्री बाबुराम भट्टराईको पालामा विकास समिति मोडलमा अघि बढाउने सुरुको तयारी थियो । गेजुवा ग्रुपलाई निर्माणको जिम्मा दिने आन्तरिक गृहकार्यअनुसार विकास समिति विघटन गरी विद्युत् उत्पादन कम्पनीको मोडलमा जाने निर्णय मन्त्रिपरिषदले गरेको थियो । गत वैशाख ७ गते विकास समिति विघटन गरी सरकारले स्थापना गरेको विद्युत् उत्पादन कम्पनीबाट बूढीगण्डकी आयोजना निर्माणको गृहकार्य भएको थियो । तर, लगत्तै सरकारले गेजुवा ग्रुपलाई निर्माणको जिम्मा दिने निर्णय गरेको हो । करिब ६ महिनामा पुन: उक्त सम्झौता खारेज भएको हो ।"
सतलज र जीएमआरलाई समय थप,"काठमाडौं (कास) लगानी बोर्डले ९९ सय मेगावाटका माथिल्लो कर्णाली र अरुण तेस्रो जलविद्युत् आयोजनाका प्रवद्र्धकलाई वित्तीय स्रोत जुटाउन दोस्रोपटक समय थप गरेको छ ।प्रधानमन्त्री शेरबहादुर देउवाको अध्यक्षतामा सोमबार बसेको लगानी बोर्ड बैठकले कर्णालीका लागि एक वर्ष र अरुण तेस्रोका लागि ६ महिनाको म्याद थप भएको हो । माथिल्लो कर्णाली भारतीय कम्पनी जीएमआर र अरुण तेस्रो सतलज जलविद्युत् निगम (एसजेभीएन) ले बनाउने गरी आयोजना विकास सम्झौता (पीडीए) भएको हो । २०७१ असोज २ मा माथिल्लो कर्णाली र २०७१ मंसिर ९ मा अरुण तेस्रोका लागि पीडीएमा हस्ताक्षर भएको थियो । उक्त हस्ताक्षर भएको मितिले दुई वर्षभित्र लगानीबारे आधिकारिक कागजात प्रवद्र्धकले सरकारसमक्ष पेस गर्नुपर्ने थियो । तर, तोकिएको मितिमा दुवै आयोजनाका प्रवद्र्धकले लगानीको स्रोतको कागजात जुटाउन सकेनन् ।यसअघि माथिल्लो कर्णालीका लागि एक वर्ष र अरुण तेस्रोका लागि १० महिनाको समय थप गरिएको थियो । सरकार तथा प्रवद्र्धकका तर्फका केही प्राविधिक ढिलाइका कारण उक्त समयभित्र स्रोत जुटाउन नसकेकाले अर्कोपटक म्याद थप गरिएको लगानी बोर्डका प्रमुख कार्यकारी अधिकृत महाप्रसाद अधिकारीले बताए । अरुण तेस्रोको गत सेप्टेम्बरमा वित्तीय स्रोत जुटाउने अवधि सकिएको थियो । उसका लागि ६ महिनाको म्याद थप भएको छ, बोर्डका प्रमुख कार्यकारी अधिकृत महाप्रसाद अधिकारीले भने, माथिल्लो कर्णालीको लागि सेप्टेम्बर १८ बाट समय सकिएको थियो । वित्तीय स्रोत जुटाउन थप एक वर्षको समय दिइएको छ । दुवैले पीडीएबमोजिम आयोजना प्रयोजनका लागि वन क्षेत्र उपलब्ध गराउने काममा भएको ढिलाइ, जग्गा प्राप्तिमा सरकारको नीतिगत ढिलाइको कारण देखाउँदै म्याद थपका लागि बोर्डमा निवेदन दिएका थिए ।दुवै आयोजनामा हुन लागेको लगानी नेपालका लागि अहिलेसम्मकै सबैभन्दा ठूलो प्रत्यक्ष वैदेशिक लगानी हो । माथिल्लो कर्णालीका लागि जीएमआरले करिब १ खर्ब ३९ अर्ब रुपैयाँ लगानी गर्नुपर्नेछ । अरुण तेस्रोको प्रवद्र्धक सतलज कम्पनीले करिब १ खर्ब २४ अर्ब रुपैयाँ लगानी गर्नुपर्नेछ । पीडीएअनुसार २ वर्षभित्र स्रोत जुटाउन नसके कम्पनीलाई जरिवाना हुने प्रावधानसमेत छ । स्रोत जुटाएको ५ वर्षपछि विद्युत् उत्पादन गरिसक्नुपर्नेछ ।पीडीए सम्झौताअनुसार जीएमआरले २७ प्रतिशत नि:शुल्क सेयर र १२ प्रतिशत विद्युत् सरकारलाई दिर्नुपर्नेछ । उत्पादित बिजुली नेपाल सरकारले खरिद गर्न चाहेमा थप ३० प्रतिशत विद्युत् किन्न सक्नेछ । ग्रामीण विद्युतीकरणका लागि जीएमआरले २ मेगावाटको छुट्टै आयोजना बनाई सरकारलाई हस्तान्तरण गर्नुपर्नेछ । उक्त बिजुली प्रभावित जनताले २४ सै घण्टा पाउनेछन् । उत्पादन भएको २५ वर्षपछिको प्रसारण लाइनसहित आयोजना चालु अवस्थामा सरकारको स्वामित्वमा आउनेछ ।अरुण तेस्रोसँग माथिल्लो कर्णालीको जस्तै सम्झौता भएको थियो । सम्झौताअनुसार आयोजना निर्माण स्थलका स्थानीयले ६ प्रतिशत सेयर पाउनेछन् । २१९ प्रतिशत विद्युत् नेपाल सरकारले नि:शुल्क पाउनेछ । जुन १ सय ९७ मेगावाट हुन आउँछ । धेरैजसो वुँदा माथिल्लो कर्णाली जलविद्युत् आयोजनासँग भएको पीडीएलाई नै आधार बनाएर समझदारी गरिएको छ । २५ वर्षपछि उक्त आयोजना सरकारलाई बुझाउनुपर्नेछ ।मेट्रो रेलको डीपीआर तयार पारिनेकार्यकारी अधिकृत अधिकारीका अनुसार बोर्ड बैठकमा काठमाडौंको मेट्रो रेलको विस्तृत सम्भाव्यता अध्ययन र विस्तृत आयोजना प्रतिवेदन (डीपीआर) बनाउने निर्णय पनि गरेको छ । त्यसका लागि बोर्डको सचिवालयलाई बैठकले निर्देशन दिएको हो । यसबारे राष्ट्रिय योजना आयोगका पूर्वाधार हेर्ने सदस्यले दुई रुटको विषयमा एक प्रतिवेदन पेस गरेका थिए । त्यसमध्ये पूर्वपश्चिम र उत्तर दक्षिण रुटको विषयमा निर्णय भएको हो, अधिकारीले भने, बूढानीलकण्ठबाट सातदोबाटो हुँदै काठमाडौंतराई फास्टट्रयाक जोड्ने र धुलिखेलकोटेश्वरनागढुंगसम्मको रुटबारे छलफल भएको हो ।यसमध्ये बूढानीलकण्ठसातदोबाटो हँुदै फास्ट्रट्रयाक जोड्ने खण्डको डीपीआर रेल विभागले बनाउने र पूर्वपश्चिमतर्फको धुलिखेलकोटेश्वरनागढुंगाको डीपीआर बोर्डले बनाउने निर्णय भएको छ । मेट्रो रेलको विषयमा पनि यो एक प्रकारले काम नै अघि बढेको हो, उनले भने । सन् २०१२ मा कोरियाली सरकारले उपत्यकामा मेट्रो रेलको सम्भाव्यता अध्ययन गरेको थियो । उक्त अध्ययनअनुसार पाँचवटा रुट पहिचान भएका थिए । हालको परिस्थितिअनुसार तत्काल यी दुई रुटको काम अघि बढाउने भएका हौं, उनले भने । यी दुई रुटको ४५ र २५ किलोमिटर दूरीका हुन् । कति समयभित्र यो प्रतिवेदन तयार पार्ने भन्ने समयसीमा त तोकिएको छैन । तर, हामीले बृहत् कार्ययोजना बनाएर काम गर्नेछौं, अधिकारीले भने ।"
बाढीपीडित पुन:स्थापनालाई ७३ अर्ब चाहिने,"काठमाडौं बाढीपीडितहरूको पुन:स्थापनाका लागि करिब ७३ अर्ब २२ करोड ४८ लाख रुपैयाँ लाग्ने देखिएको छ । गत साउनको बाढी र डुबानबाट पीडितहरूको पुन:स्थापनासम्बन्धी आवश्यकता पहिल्याउन राष्ट्रिय योजना आयोगले गरेको एक अध्ययनले यस्तो देखाएको हो । बाढीपीडित तथा विस्थापितहरूलाई पुन:स्थापनाका लागि कार्यक्रम बनाउन सहयोग गर्ने उद्देश्यले आयोगले विपद् प्रभाव तथा पुन:स्थापना आवश्यकता मूल्यांकनसम्बन्धी अध्ययन गरेको थियो । विभिन्न मन्त्रालय तथा अन्य सरोकारवालाहरूको समन्वयमा उक्त प्रतिवेदन तयार पारेको आयोगले जनाएको छ ।प्रतिवेदनका अनुसार बाढीमा करिब ६० अर्ब ७१ करोड ६६ लाख रुपैयाँ बराबरको क्षति भएको छ । उक्त क्षति कुल गार्हस्थ उत्पादनको करिब ३ प्रतिशत हो । बाढीले सबैभन्दा बढी क्षति आवास, सिँचाइ, पशुपक्षी तथा अन्नबालीमा भएको प्रतिवेदनमा उल्लेख छ । बाढीबाट १८ जिल्ला अति प्रभावित भएका थिए । ती जिल्लाका करिब १७ लाखभन्दा बढी जनसंख्या प्रभावित भएको प्रतिवेदनमा उल्लेख छ । प्रतिवेदनका अनुसार १ लाख ९० हजारभन्दा धेरै घरमा पूर्ण वा आंशिक क्षति भएको छ । मानिस अस्थायी आवासमा बसेका वा अस्थायी रूपले अन्यन्त्र सरेका छन् । खाद्यान्न, पानी र गैरखाद्य सामग्रीको अभाव भएको प्रतिवेदनमा जनाइएको छ ।बाढी र डुबानले आवासमा सबैभन्दा बढी १९ अर्ब ५१ करोड रुपैयाँ बराबरको क्षति पुगेको छ । यसैगरी सिँचाइमा १७ अर्ब ४६ करोड, पशुपालनमा १० अर्ब ६७ करोड, कृषिमा ७ अर्ब २१ करोड, स्वास्थ्यमा ६२ करोड, यातायातमा करिब ३ अर्ब, खानेपानी र सररफाइमा ८८ करोड र ऊर्जामा २२ करोड रुपैयाँ बराबरको क्षति भएको प्रतिवेदनमा उल्लेख छ ।बाढीबाट भएको क्षतिको पुन:स्थापनाका लागि आवासमा ३९ अर्ब सिँचाइमा १७ अर्ब ७८ करोड, शिक्षामा ११ अर्ब ९३ करोड, कृषिमा ६ अर्ब ३९ करोड, पशुपालनमा २ अर्ब ७९ करोड, यातायातमा २ अर्ब ९३ करोड, खानेपानीमा २ अर्ब १६ करोड, स्वास्थ्यमा ६८ करोड र ऊर्जामा २४ करोड रुपैयाँ आवश्यक रहेको आकलन प्रतिवेदनमा गरिएको छ । सरकारले राष्ट्रिय पुनर्निर्माण प्राधिकरणमा बाढीपीडितहरूको पुन:स्थापनाका लागि विशेष एकाइ गठन गरेको छ । यसकारण आकलन प्रतिवेदनको सुझाव प्राधिकरणमार्फत कार्यान्वयन हुने जनाइएको छ ।क्षतिको मूल्य विचार गर्दा राष्ट्रिय अर्थतन्त्रमा सामान्य प्रभाव पार्ने देखिन्छ । क्षतिपूर्ति हुनका लागि दुईदेखि तीन वर्ष लाग्ने देखिन्छ । यस्ता पुन:स्थापना कार्यक्रममा नेपाल सरकारले आफ्ना नियमित वित्तीय कार्यक्रममार्फत नै लगानी र बजेट विनियोजन गर्न सक्नेछ । वास्तवमा यस्ता सहायताले पीडितको पुन:स्थापना सहज बन्नेछ जुन भविष्यमा आउने बाढीबाट बच्नसमेत सहायक हुन सक्ने प्रतिवेदनमा भनिएको छ । तराई क्षेत्रका संरचनामा पछिल्लो बाढीले नराम्रोसँग क्षति पुर्याएको छ । यसले स्थानीय अर्थतन्त्रमा पनि प्रभाव पार्ने निश्चित छ । सहायता कार्यक्रम प्रभावकारी नहुने हो भने तराई क्षेत्रमा बर्सेनि आउने बाढीका कारण नेपालमा आम्दानीको क्षमतालगायतका कुुरामा क्षेत्रीय भेद बढ्दै जाने देखिन्छ, प्रतिवेदनमा भनिएको छ, ती क्षेत्रका जनता जोखिममा परिरहने भएकाले स्थानीय अर्थतन्त्रमा नकारात्मक प्रभाव अवश्यम्भावी छ ।हरेक वर्ष आउने बाढी तथा डुबानले नेपालको तराई क्षेत्र निकै प्रभावित हुँदै आएको छ । सन् २००१ र २००८ को बाढीले करिब १ हजार ६ सय ७३ जनाको ज्यान गएको थियो, । त्यतिबेलाको तुलनामा यो वर्ष मृतक र घाइतेको संख्या कम छ । यो वर्ष अतिप्रभावित १८ जिल्लामा मृतकको संख्या ९० पुरुष र ४४ महिला गरी १ सय ३४ थियो । मृतकको संख्या सबैभन्दा धेरै हुने जिल्लामा रौतहट, मोरङ, झापा र सर्लाही रहे । यो वर्ष बाढीका कारण घाइते हुनेको संख्या २२ रहयो ।"
तरकारीको मूल्य अनुगमन गर्न टोली,"काठमाडौं आपूर्ति व्यवस्थापन तथा उपभोक्ता हित संरक्षण विभागले तरकारीको मूल्य विश्लेषण गर्न अध्ययन टोली गठन गरेको छ । व्यवसायीले अस्वाभाविक रूपमा मूल्य बढाएको गुनासो आएपछि टोली गठन गरेको हो । विभागका निर्देशक निरज पौडेलको संयोजकत्वमा गठित टोलीले उपत्यका भित्रिने मुख्य नाका मुग्लिङ, धादिङ, पाँचखाल, मकवानपुर (पालुङ) लगायत क्षेत्रमा निरीक्षण गर्नेछ । टोलीले कृषकले पाउने मूल्य, संकलन केन्द्रको मूल्य र ढुवानी मूल्यलगायतको अध्ययन गर्नेछ । कालिमाटी फलफूल तथा तरकारी बजार विकास समितिको मूल्य पनि अध्ययन हुन्छ, विभागका महानिर्देशक कुमार दाहालले भने, त्यसपश्चात् खुद्रा मूल्यको अनुगमन गरी प्रतिवेदन तयारी गर्छाैं । अध्ययन टोलीले मूल्य बढ्नुको यकिन तथ्य सार्वजनिक गर्ने उनले दाबी गरे ।शुक्रबार राति कालिमाटी बजारमा अनुगमन गर्दा केही बिल बरामद भएकाले अध्ययनमा थप सहज हुने उनले बताए । अनुगमनको क्रममा पूर्वी नाका काँकडभिट्टाबाट प्रतिकिलो झन्डै ११ रुपैयाँमा छिरेको काउली राजधानीमा १ सय ४० रुपैयाँ पुगेको फेला परेको थियो । एनएसबी ट्रेड एन्ड सप्लायर्सले काँकडभिट्टाबाट ल्याएको काउली, भिन्डी, परवर, भान्टा प्रतिकिलो मूल्य ११ रुपैयाँ ५० पैसाको दरले ७ हजार ५ सय किलो खरिद गरेको थियो । सोही दिन कालिमाटी फलफूल तथा तरकारी बजार विकास समितिले प्रतिकिलो काउलीको थोक मूल्य ७५ रुपैयाँ, भिन्डी १ सय रुपैयाँ, परवर ७० र भान्टा ६५ रुपैयाँ तोकेको थियो । खुद्रा बजारमा भने काउलीको मूल्य १ सय ४० रुपैयाँसम्ममा बिक्री भएको छ । शुुक्रबारै भएको अनुगमनमा स्थानीय बजारमा व्यवसायीले प्रतिझोला २५ रुपैयाँमा काउली र २० रुपैयाँमा रायोसाग खरिद गर्दै आएको पुष्टि भएको छ । कालिमाटी बजारले सागको मूल्य होलसेलमै प्रतिकिलो ५५ रुपैयाँ तोकेको पाइएको छ । विभागका निर्देशक एवम् टोली संयोजक पौडेलले तरकारी सबैको चासोको विषय भएकाले कृषक र संकलन केन्द्रमा मंगलबारबाटै अनुगमन गरिने बताए । अनुगमनपश्चात् एक सातादेखि १० दिनभित्र प्रतिवेदन सार्वजनिक गरिने उनले बताए । अध्ययन टोली तयारी अवस्थामा छ, उनले भने, मंगलबारबाट फिल्डमा जान्छौं । प्रतिवेदनका आधारमा दोषी व्यवसायीलाई कारबाहीको दायरामा ल्याइने विभागले जनाएको छ ।दैनिक अत्यावश्यक कस्तुको मूल्य ह्वात्तै बढेपछि उपभोक्ता मर्कामा परेका छन् ।तराईमा बाढी र असिनाको बहानामा बिचौलियाको बिगबिगी भएकाले त्यसलाई तत्काल नियन्त्रण गर्नुपर्ने उपभोक्ता अधिकारकर्मीहरू बताउँछन् । यससम्बन्धमा राष्ट्रिय उपभोक्ता मञ्चले सोमबार प्रधानमन्त्री तथा मन्त्रिपरिषद् कार्यालयमा ज्ञापनपत्रसमेत बुझाएको छ ।आम उपभोक्ताको हितका लागि उत्पादन र संकलन केन्द्रमा नै पुगेर अनुगमन र मूल्य विश्लेषण गर्नुपर्ने ज्ञापनपत्रमा उल्लेख छ । किसानले पाउने मूल्य, थोक बिक्रेताले खरिद गर्ने मूल्यको अन्तर र खुद्रा बिक्रेताले बेच्ने मूल्य र उपभोक्ता मूल्यको अन्तरसम्मको मूल्य अनुगमन र विश्लेषण गरी मूल्य कायम गर्न अनुरोध छ, मञ्चले बुझाएको ज्ञापनपत्रमा उल्लेख छ । मञ्चका अध्यक्ष प्रेमलाल महर्जनले कृषि मन्त्रालय, तरकारी विकास निर्देशनालय र कालिमाटी तरकारी बजार व्यवस्थापनको अकर्मण्यता, अक्षमता र भ्रष्टाचारी मनोवृत्तिका कारण उपभोक्ताहरू ठगिएका दाबी गरे । बजार नियन्त्रण गर्न मूल्य विश्लेषण गरी सरोकारवाला निकायले अनुगमन तीव्र बनाउनुपर्ने उनले बताए । मूल्य वृद्धिको सन्दर्भमा आइतबार प्रधानमन्त्री कार्यालयले पनि विभिन्न सरोकारवाला निकायसँग छलफल गरेको थियो । त्यसक्रममा मूल्य वृद्धिमा बिचौलियाहरूको भूमिका हुन सक्ने जनाउँदै तरकारीको कारोबारमा संलग्न ठूला व्यापारीहरू, राजस्व अनुसन्धान विभाग र आन्तरिक राजस्व विभागलाई परिचालन गर्न अर्थलाई अनुरोध गर्ने निर्णय गरिसकेको छ ।"
सिटिजन्स र दोहा बैंकबीच सम्झौता,"काठमाडौं (कास) सिटिजन्स बैंक इन्टरनेसनल र कतारको दोहा बैंकबीच विप्र्रेषण (रेमिटयान्स) सम्बन्धी सम्झौता भएको छ । सिटिजन्स बैंकका तर्फबाट राजनसिंह भण्डारी र दोहा बैंकका तर्फबाट आरसी थारमणले सम्झौतापत्रमा हस्ताक्षर गरेका विज्ञप्तिमा उल्लेख छ । यस सम्झौताबमोजिम कतार, दुबई, कुवेत, भारत, जापान, सिंगापुर, दक्षिण अफ्रिका, दक्षिण कोरिया, अस्ट्रेलिया, टर्की, बेलायत, क्यानाडा, बंगलादेशलगायतका राष्ट्रबाट नेपालमा सिटिजन्स बैंकमार्फत पाउन सकिने जनाइएको छ । सिटिजन्स बैंकका ६६ शाखा रहेका जारी विज्ञप्तिमा छ ।"
एनआईसी एसियाको अनलाइन बचत खाता,काठमाडौं (कास) एनआईसी एसिया बैंकले अनलाइन बचत खाता सञ्चालनमा ल्याएको छ । देश र विदेशबाट अनलाइनबाट सजिलै खाता खोल्न सकिने विज्ञप्तिमा जनाइएको छ । बैंकका अनुसार ० मौज्दातमा खाता खोल्न सकिने र अनलाइनमार्फत रकम जम्मा गर्न सकिनेछ ।
कैलाश बैंकको शाखा लमहीमा,काठमाडौं (कास) कैलाश विकास बैंकको शाखा दाङको लमहीमा सोमबारदेखि सञ्चालनमा आएको छ । बैंकको यो ४० औं शाखा रहेको विज्ञप्तिमा उल्लेख छ । राष्ट्रियस्तरको यस बैंकको चुक्ता पुँजी २ अर्व २९ करोड रुपैयाँ रहेको जनाइएको छ ।
हुन्डाईको भर्ना बजारमा,"काठमाडौं (कास) लक्ष्मी इन्टरकन्टिनेन्टलले भर्ना गाडी नेपाली बजारमा ल्याएको छ । कम्पनीका अनुसार ५औं पिँढीको यो गाडीमा आकर्षक बनोट, अत्याधुनिक सुविधा रहेको छ । गाडीमा ३ वर्षको वारेन्टी, ४ वर्ष नि:शुल्क सर्भिसिङ र १ आर्थिक वर्षको सवारी कर चुक्ता गरिने विज्ञप्तिमा उल्लेख छ ।"
माछापुच्छ्रे र एनबीआईबीच सम्झौता,काठमाडौं (कास) माछापुच्छ्रे बैंक र नेसनल बैंकिङ इन्स्टिच्युटबीच विस्तृत तालिम कार्यक्रम सञ्चालन गर्नेसम्बन्धी सम्झौता भएको छ । एनबीआईले माछापुच्छ्रे बैकका कर्मचारीको कार्य क्षमता तथा दक्षता विकासका लागि तालिमहरू उपलब्ध गराउने विज्ञप्तिमा उल्लेख छ ।
दशक बित्दा पनि सुक्खा बन्दरगाह क्षमतामा आएन,"पर्सा एक दशक बितिसक्दा पनि वीरगन्जस्थित सिर्सिया सुक्खा बन्दरगाह पूर्ण क्षमतामा सञ्चालन हुन सकेको छैन । रेल्वे सुविधा भएको मुलुककै पहिलो र एक मात्र यो सुक्खा बन्दरगाह २०६१ साल साउन १६ बाट सञ्चालनमा आएको हो । भारतको कोलकाता बन्दरगाहसँग सोझो रेल्वे सञ्जाल जोडिएको यो बन्दरगाह हुँदै भारतका अन्य राज्यबाट पनि मालवस्तु आयात गरिन्छ । वार्षिक ४० हजारभन्दा बढी कन्टेनरको लोड अनलोड क्षमता भएको यो बन्दरगाहमा हाल १८ देखि २० हजार मात्र कन्टेनर लोडअनलोड भइरहेका छन् । नेपालमा तेस्रो मुलुकबाट आउने वार्षिक ७० हजार कन्टेनर यो बन्दरगाह एक्लैले लोड अनलोड गर्ने क्षमता राख्छ । विश्व बैंकको ८० करोड डलर ऋण सहयोगमा यो बन्दरगाह निर्माण गरिएको थियो ।वीरगन्ज पथलैया औद्योगिक करिडोरमा रहेका करिब ६ सय ५० उद्योगले ५० प्रतिशत कच्चा पदार्थ यसै बन्दरगाहबाट आयात गर्छन् । यो बन्दरगाहबाट भारत, चीनका साथै फिलिपिन्स, सिंगापुर, थाइल्यान्ड, इटली, अमेरिका, जर्मनीलगायतका तेस्रो मुलुकहरूबाट मालसामान आयात हुने गरेको छ । विदेशी मदिरा, फर्निचर, विद्युतीय उपकरण, प्लास्टिकको दाना, फलाम, एमएस बिलेटलगायतका औद्योगिक कच्चा पदार्थहरूसमेत यो बन्दरगाह हुँदै आयात हुने गर्छ । कोलकाताबाट ट्रकमा मालसामान आयात गर्दा भारतको बाटोमा चोरी, विभिन्न राज्यहरूले लिने कर, मालसामान टुटफुट हुनेलगायतका कारणले आयातनिर्यातकर्ताले रेलबाट मालवस्तु आयात गर्दा यस्ता समस्या नहुने भन्दै पछिल्लो केही वर्ष यता यसै बन्दरगाहमार्फत आयातनिर्यात गर्न रुचाउन थालेका थिए ।पछिल्लो समय विशेष गरी भारतीय रेल्वे सेवामा देखिएको समस्या र उसले नेपाली आयातनिर्यातकर्तालाई कुनै पनि खाले प्राथमिकतामा नराख्दा रेल्वे ढुवानी सेवा गुणस्तरहीन हुँदै गएपछि आयातनिर्यातकर्ताहरू पीडित हँुदै गएका छन् । कोलकाता बन्दरगाहमा लामो समय कन्टेनर थन्किने, त्यहाँबाट हिँडिहाले पनि ढिलो गरी यहाँ आइपुग्ने, लामो समयसम्म बाटोमै अवरुद्ध हुनेलगायतका कारणले आयातकर्ताहरूले सिपिङ कम्पनीहरूलाई चर्को विलम्ब शुल्क तिर्नुपर्ने, उद्योग व्यवसाय निर्वाध रूपमा सञ्चालन गर्न समस्या भइरहेको उद्योगी व्यवसायीहरू गुनासो गर्छन् ।ठूलो लगानीमा मुलुककै उत्कृष्ट पूर्वाधार भएको बन्दरगाह निर्माण हुँदा सरोकारवाला निकायहरूले यसको समुचित सञ्चालन गर्न नसकेकै कारणसमेत यो बन्दरगाह हालसम्म पूर्ण क्षमतामा सञ्चालनमा आउन नसकेको दाबी सरोकारवालाहरूको रहँदै आएको छ । हाल बन्दरगाह सञ्चालनको ठेक्का लिएको हिमालयन टर्मिनल प्रालिले यसको संरक्षण र सरसफाइ गर्न नसकेको र यसको निर्वाध सञ्चालनमा वाणिज्य मन्त्रायलयले पनि आवश्यक सहजीकरण नगरेको गुनासो छ । वीरगन्ज उद्योग वाणिज्य संघका अध्यक्ष प्रदीप केडिया बन्दरगाह सञ्चालक हिमालयन टर्मिनलले हालसम्म पनि आयातनिर्यातकर्तालाई न्यूनतम सुविधा दिन नसकेको गुनासो गर्छन् । बन्दरगाहमा कन्टेनर लोड अनलोड गर्न पुराना स्टेकर, क्रेन आदि राखिएको र यी उपकरण बिग्रँदा मर्मत सम्भार गर्न मात्र एक साताभन्दा बढी लाग्ने गरेको उनले गुनासो गरे । बन्दरगाहमा निर्माण गरिएकामध्ये २ वटा रेल्वे लिक हालसम्म पनि उपयोगमा ल्याउन नसकिएको र खुला यार्डहरूलाई सेड हालेर व्यवस्थित गर्ने प्रयास नगरिएकाले बन्दरगाहको सेवा प्रभावित भइरहेको उनले बताए । नेपालको लागि आउने कार्गोलाई भारतीय रेल्वेले विशेष प्राथमिकता दिनुपर्नेमा उसले आफ्नै आन्तरिक ढुवानीसरह व्यवहार गर्छ, केडिया भन्छन्, त्यसै कारण एकातिर ढिलो गरी यहाँ कन्टेनर आइपुग्छन् र १४ दिनभित्र कन्टेनर फिर्ता गर्न सकेर हामीले प्राय: सबै कन्टेनरमा हामीले अनिवार्य रूपमै सिपिङ कम्पनीहरूलाई विलम्ब शुल्क तिर्नुपरेको छ । कोलकाता बन्दरगाहमा सामानको परिणाम कम भए रेल नै रोकिने गर्दा यसरी रेल मार्गबाट मालसामान ल्याउने प्रक्रिया झन्झटिलो र खर्चिलो हुँदै गएकाले फेरि सडक मार्गकै विकल्प रोज्नुपर्ने अवस्था आउन थालेको केडिया बताउँछन् । भन्सार एजेन्ट महासंघका केन्द्रीय उपाध्यक्ष श्यामबाबु पटेल यति धेरै क्षमता भएको बन्दरगाह पूर्ण क्षमतामा सञ्चालन हुन नसक्नु मुलुककै लागि घाटा र लज्जाको विषय भएको बताउँछन् । यसका लागि बन्दरगाह सञ्चालक हिमालयन टर्मिनल प्रालि र सुक्खा बन्दरगाह भन्सार पनि उत्तिकै जिम्मेवार रहेको उनको आरोप छ । टर्मिनलका वरिष्ठ पदाधिकारीहरू कार्यालयमा नबस्ने, आयातनिर्यातकर्ताको समस्या नबुझ्ने स्थिति छ, पटेलले भने, भन्सारलाई पनि केबल आफ्नो राजस्व लक्ष्य भेट्टाउने चिन्ता मात्र छ, व्यापार सहजीकरणका लागि सरोकारवाला सरकारी निकायहरूलाई झकझक्याउने काम उसले पनि गर्दैन । टर्मिनल र भन्सार प्रशासनबीच आपसी समन्वयको अभाव र केबल आआफ्नो हित मात्र हेर्ने दुवैको प्रवृत्तिले आयातनिर्यातकर्ता चेपुवामा पर्दै गएको उनले आरोप लगाए । सुक्खा बन्दरगाह भन्सार कार्यालय प्रमुख देवीप्रसाद भण्डारी सिर्सिया बन्दरगाह पूर्ण क्षमतामा सञ्चालनमा आउन नसक्नुमा भारतीय रेल्वे सेवा अनियमित हुनु, बन्दरगाह सञ्चालकले सहज रूपमा सञ्चालन गर्न नसक्नु, वाणिज्य मन्त्रालयको यातायात विकास समितिको यो बन्दरगाहमा ध्यान नपुग्नुलगायत कारण रहेको बताउँछन् । यति ठूलो लगानीमा दु:खले बनाएको बन्दरगाहको संरक्षण र सरसफाइमा समेत कसैको ध्यान गएको छैन, उनले भने, यसलाई जोगाउन र निर्वाध सञ्चालनमा सरोकारवाला सबै निकायहरू जिम्मेवार भएर अघि नबढेसम्म यो समस्या जस्ताको त्यस्तै रहन्छ । भारतीय भन्सारमा लाग्ने अनावश्यक प्रक्रिया छोटयाउने र सहज रूपमा रेल सेवाको लागि नेपाल सरकारले पहल गरे सस्तो ढुवानी शुल्कमा व्यपारीले सहजै मालसामान भित्र्याउन सक्ने उनको तर्क छ । यसो भए यो बन्दरगाह पनि पूर्ण क्षमतामा सञ्चालन हुन सक्ने भण्डारी बताउँछन् । सुक्खा बन्दरगाह गोदाममा भण्डारण गरिएका सामानहरू चोरी हुने, सिन्डिकेटका कारण मजदुरको कमी भएर मालसामान लोडअनलोड गर्न समय लाग्ने, कन्टेनर ढुवानी गर्ने ट्रकहरू पनि सिन्डिकेटबाटै चल्ने भएकाले थप समस्या व्यहोर्नुपरेको आयातनिर्यातकर्ताहरूको गुनासो रहँदै आएको छ ।हिमालय टर्मिनल प्रालिका सीईओ बी मोहन सुक्खा बन्दरगाह पूर्ण क्षमतामा सञ्चालन हुन नसक्नुमा टर्मिनललाई मात्र दोषी र जिम्मेवार देखाउन नमिल्ने दाबी गर्छन् । हालसम्म पनि बन्दरागाहमा आवश्यक भौतिक पूर्वाधार विकास नभएकाले आफूहरूलाई समस्या भइरहेको उनी बताउँछन् । सुरुमा बनाइएका कुल आधा दर्जनमध्ये २ रेल्वे लिक अवैज्ञानिक रूपमा निर्माण गरिएका कारण प्रयोगमै आउन सकेका छैनन्, उनले भने, सेडको बनावट पनि गलत भएकाले आयातनिर्यातकर्तालाई अनावश्यक रूपमा मालसामान ढुवानीमा मजदुर खर्च बढी लागिरहेको छ । नेपाल सरकारले कम्पनीसँग ठेक्काबापत ठूलो रकम लिए पनि बन्दरगाहको भौतिक सुधारमा लगानी गर्न नचाहेको उनले गुनासो गरे । सेडको टेन्डर भएको सुनेको छु, उनले भने, रेल्वे लिकको काम पनि छिट्टै सुरु हुनुपर्छ । बर्सेनि बन्दरगाहबाट आयातनिर्यात बढै गएको तथ्यांक देखिएकाले पनि हिमालय टर्मिनलले कामै नगरेको भन्न नमिल्ने उनको तर्क छ । यस वर्ष २२ हजार कन्टेनर ल्याउने लक्ष्य रहेकामा चैतसम्म १८ हजार ४ सय कन्टेनर ल्याइसकिएको उनले दाबी गरे । २ महिनाभित्रै हामी लक्ष्य पूरा गर्छौं, उनले भने, हामी सेवा र व्यापार बढाउन चाहन्छौं, ठेक्का रकम बढी भएकाले हामीलाई पनि मुनाफामा जानुपर्ने चुनौती छ ।"
संस्थानले धानको मूल्य तोक्यो,"गुलरिया (कास) खाद्य संस्थानअन्तर्गत आधुनिक धान चामल कारखाना राजापुरले धानको मूल्य तोकेको छ । संस्थानले मोटो धानको मूल्य १ हजार ९ सय ५० र मकवानपुरको २ हजार २ सय रुपैयाँ निर्धारण गरेको हो । प्रजिअ अध्यक्षतामा कृषि विकास कार्यालयका प्रमुख, किसान प्रतिनिधि र खाद्य संस्थानका प्रमुख रहेको धान खरिद समितिले उक्त निर्णय गरेको हो । समयमा संस्थानले समर्थन मूल्य कायम नगर्दा किसानले सस्तोमा व्यापारीसँग धान बेच्न बाध्य भएका थिए । किसानको निकै दबाबपछि संस्थानले धानको मूल्य कायम गर्न बाध्य भए पनि चित्तबुझदो नभएको किसानको भनाइ छ । गत वर्षको तुलनामा यस वर्ष मोटो धान ५० रुपैयाँ वृद्धि भएको छ । तर, संस्थानले मकवानपुरको भने बढाएको छैन । हरेक वर्ष कात्तिकको पहिलो साता धानको मूल्य कायम गर्नुपर्नेमा केन्द्रको निर्देशन नआएको भन्दै संस्थानले समयमा निर्धारण नगर्दा किसान मर्कामा परेका थिए । प्रमुख जिल्ला अधिकारी नारायण भट्टराईको अध्यक्षतामा बसेको बैठकले मोटो र मकवानपुर मध्यम धानको मूल्य तोकेको हो । संस्थानका प्रमुख भोजराज पाण्डेका अनुसार मोटो १ हजार ९ सय ५० र मकवानपुर २ हजार २ सय रुपैयाँ कायम गरिएको छ । गत वर्ष मोटो १ हजार ९ सय ५० र मकवानपुर २ हजार २ सयमा खरिद भएको थियो । कैलाली, बाँके र बर्दियामा संस्थानले एउटै मूल्य कायम गरेको पाण्डेले बताए । बजार भाउभन्दा सय रुपैयाँ बढी छ, उनले भने, छिमेकी जिल्ला र यहाँको बजार भाउ मूल्यांकन गरी तोकेको हो । धानको मूल्य कायम गरे पनि खरिद प्रक्रिया बुधबारदेखि हुने संस्थानले जनाएको छ । संस्थानले मूल्य कायम गरेपछि व्यवसायीले ५० देखि सय रुपैयाँ बढाउन लागेका छन् । यस वर्ष ३० हजार क्विन्टल धान खरिद गर्न कारखानालाई केन्द्रले निर्देशन दिएको प्रमुख पाण्डेले बताए । किसानले भने लगानीअनुसारको धानको मूल्य नपाएको गुनासो गरेका छन् ।यस वर्ष राजापुर क्षेत्रको १४ हजार ५ सय हेक्टर क्षेत्रफलमा गत वर्षको तुलनामा करिब ५ प्रतिशत बढी धानको उत्पादन बढेको कृषि विकास कार्यालयले जनाएको छ । यस क्षेत्रबाट बर्सेनि करिब ५ लाख टन धान काठमाडांै, नेपालगन्ज, नारायणघाट, सुर्खेतलगायत सहरमा निकासी हुने गरेको व्यापार संघका पूर्वअध्यक्ष रामकुमार वैश्यले जनाए ।"
नेप्सेमा १४ अंकको वृद्धि,"काठमाडौं अघिल्लो दिनजस्तै सोमबार पनि सेयर बजारको कारोबार मापक नेप्से परिसूचक दोहोरो अंकले बढेको छ । अघिल्लो दिन साढे १६ अंकले बढेको नेप्से सोमबार १३७४ अंकको वृद्धिसहित १ हजार ४ सय ९०८८ विन्दुमा उक्लेको हो । कारोबारमा आएकामध्ये होटल र विकास बैंकबाहेक सबै समूहको परिसूचक बढेपछि नेप्से परिसूचक करिब १४ अंकले बढेको हो । करिब २ सातापछि आइतबार नेप्से दोहोरो अंकले बढदा लगानीकर्ताको मनोबल बढेको थियो । यही कारण सोमबार पनि बजार दोहोरो अंकले बढेको विज्ञहरूको सुझाव छ ।परिसूचकसँगै कारोबार रकममा पनि उल्लेख्य वृद्धि भएको छ । सोमबार ७१ करोड ४६ लाख रुपैयाँ बराबरको सेयर कारोबार भएको छ । अघिल्लो दिनको तुलनामा यो करिब ८० प्रतिशतको वृद्धि हो । यसैगरी बजार पुँजीकरण पनि बढेर ९३ खर्ब ३० अर्ब रुपैयाँ कायम भएको छ । दिनभरको कारोबारमा बजारमा निकै उतारचढाव देखियो । बजार खुलेदेखि नै उकालो लागेको नेप्से पहिलो ३० मिनेटभित्र १ हजार ४ सय ९० नजिक पुगेको थियो । त्यसपछि उच्च दरले ओरालो लागेको नेप्से १ हजार ४ सय ७७ विन्दुसम्म ओर्लियो । यस्तो उतारचढाव दिनभर नै चलिरहयो । अन्त्यमा १ हजार ४ सय ९० मा पुगेर रोकियो ।करिब ५ हजार ७ सय करोबारबाट १ सय ५८ कम्पनीका १७ लाख ३० हजार ५ सय ७२ कित्ता सेयर खरिदबिक्री भए । कारोबारमा आएकामध्ये ९८ कम्पनीको सेयर मूल्य बढयो, ४५ कम्पनीको सेयर मूल्य घटयो र बाँकी १५ कम्पनीको सेयर मूल्य स्थिर छ । सोमबार जलविद्युत् कम्पनीको परिसूचक ४१५, अन्य को २२७, वित्त कम्पनीको १३२, बैंकिङको ०८६, बिमाको ०१८, उत्पादन तथा प्रशोधन ०५३ र लघुवित्त समूहको परिसूचक ०६३ अंकले बढे । होटल समूहको परिसूचक ०५५ र विकास बैंकको ०१३ प्रतिशतले ऋणात्मक रहे ।"
चुनावी नारा अबको पालो आर्थिक समृद्धिको,"विराटनगर मोरङ ४ बाट कांग्रेसका प्रतिनिधिसभा सदस्यमा उम्मेदवार बनेका महेश आचार्य राजनीतिक स्थायित्वसँगै आर्थिक क्रान्तिको पालो आउने बताउँछन् । उनी यति बेला पुँजी पलायनलाई रोक्ने, उत्पानदनलाई बढावा दिने, सुनसरी मोरङ औद्योगिक करिडोरलाई विषेश आर्थिक क्षेत्र बनाउने, रुग्ण उद्योगलाई प्रोत्साहित गर्ने जस्ता चुनावी एजेन्डासाथ मतदातासँग पुग्ने गरेका छन् । अब धेरै राजनीतिक कुरा गरेर मात्र हँुदैन, आर्चायले भने, जबसम्म जनताको आयस्तर बढदैन तबसम्म चेतनाको स्तर पनि बढ्न सक्दैन । त्यसैले अबको पालो आर्थिक क्रान्तिकै हो । कांग्रेसको केन्द्रीय घोषणापत्र तयारी समितिको संयोजकसमेत रहेका आचार्य यसपटक कांग्रेसले आर्थिक एजेन्डालाई तल्लो तहसम्म उठाएको छ । कांग्रेसले पुनर्जागरणको अभियान थालिसकेको छ ।उद्योग र व्यापारलाई सहजीकरण गर्न एकीकृत उद्योग वाणिज्य मन्त्रालय र एउटा स्वायत्त राष्ट्रिय व्यापार प्राधिकरणको स्थापनालाई हामीले प्रमुखताका साथ उठाएका छौं, आर्चायले भने, जिल्लास्तरमा निर्वाचन क्षेत्रअनुसारका आर्थिक एजेन्डा समेट्नसमेत भनेका छौं । औद्योगिक सुरक्षा, पूर्वाधार विकास, नीतिगत स्थायित्व, सुशासन कांग्रेसको प्रमुख एजेन्डा भएको आचार्यको भनाइ छ । स्थिरता, निजी क्षेत्र र मजदुर युनियनहरूसमेतको सहमतिको जगमा औद्योगिक शान्ति स्थापना गरी लगानी आकर्षण गर्ने वातावरण सिर्जना मोरङ सुनसरीमा मात्र नभई देशैभर लागिपर्ने आचार्यले बताए । उद्योग स्थापना गर्न जटिल हुँदै गएको जग्गा प्राप्तिको समस्या समाधान गर्न जग्गा चाक्लाबन्दी, लिज र विशेष आर्थिक क्षेत्रहरूको व्यवस्था गर्ने एजेन्डा कांग्रेसले लिएको उनले बताए । औद्योगिक विकासको मूल उद्देश्य निर्यात प्रवद्र्धन, स्थानीय कच्चा पदार्थको उपयोग र लाभदायी रोजगारी सिर्जना गरिने आचार्यले बताए ।तराईमधेसका विभिन्न सीमावर्ती सहर बजारहरूमा विशेष औद्योगिक घोषणा गर्ने । प्रत्येक प्रदेशमा कम्तीमा एक औद्योगिक क्षेत्र तोकी औद्योगिक पूर्वाधारको विकास । निर्यात प्रवद्र्धनका लागि प्रमुख औद्योगिक क्षेत्रहरूभित्रै सुक्खा बन्दरगाहको निर्माण र सञ्चालन । व्यापक निर्यात प्रवाह अभिवृद्धि गर्दै आयात व्यवस्थापनलाई चुस्त बनाइने कांग्रेसको घोषणापत्रमा उल्लेख छ । विराटनगरमा अन्तर्राष्ट्रिय प्रदर्शनी केन्द्र, सीप प्रदायक औद्योगिक स्थापना गर्नेजस्ता कुरालाई आचार्यले आफ्ना चुनावी एजेन्डा बनाएका छन् । वाम गठबन्धनका तर्फबाट उम्मेदवार भएका माओवादी केन्द्रका नेता अमनलाल मोदी आफ्नो निर्वाचन क्षेत्रमा धेरै उद्योग कलकारखाना पर्ने हुँदा आर्थिक एजेन्डालाई प्रमुखताका साथ चुनावी नारा बनाएको बताउँछन् । उत्पादनमा वृद्धि गर्दै सुनसरीमोरङ करिडोरमा सरकारको नीतिका कारण बन्द हुनुपरेका उद्योगलाई सञ्चालन, रुग्ण उद्योगहरूलाई प्राथमिकता दिने उनले बताए । स्वदेशमै युवालाई रोजगारी मेरो प्रमुख एजेन्डा हो, मोदीले भने, त्यसका लागि औद्योगिक लगानीको वातावरण आवश्यक छ, त्यो स्थायी सरकारले मात्र दिन सक्छ । मोरङ ५ का वाम गठबन्धनका उम्मेदवार माओवादी केन्द्रका नेता शिवकुमार मण्डल देशकै सबैभन्दा पहिलो उद्योग विराटनगर जुट मिल सञ्चालनमा ल्याएरै छोड्छु । यो हाम्रो प्रतिष्ठाको विषय हो । यो मिल क्षेत्र नम्बर ५ मै पर्छ । यसलाई जसरी पनि सञ्चालनमा ल्याउनका लागि मैले चुनावमा एजेन्डाकै रूपमा उठाएको छु । कांग्रेस केन्द्रीय सदस्य क्षेत्र नम्बर ५ कै उम्मेदवार अमृत अर्याल औद्योगिक नगरी विराटनगरमा औद्योगिक पार्कदेखि वैदेशिक लगानीसम्मका एजेन्डाका साथ मतदातामाझ गइरहेका छन् । अब धेरै लगानीका ठूला उद्योग मात्र होइन सानासाना घरेलु उद्योगहरूसमेत स्थापना गर्न सक्नुपर्छ, उनले भने, यस्ता उद्योगले गाउँगाउँमा पुँजी, रोजगारी र सीप एकैपटक विपन्नको घरघरमा पुग्छ ।मोरङ ६ बाट उम्मेदवार बनेका कांग्रेस केन्द्रीय सदस्य शेखर कोइराला र वाम गठबन्धनका तर्फबाट उम्मेदवार बनेका लालबाबु पण्डितका पनि चुनावी एजेन्डाले आर्थिक क्षेत्रलाई समेटेको छ । मोरङका ६ निर्वाचन क्षेत्रमध्ये ४, ५ र ६ नम्बर क्षेत्रमा धेरै उद्योगहरू सञ्चालनमा छन् । उद्योगी र मजदुरसमेत धेरै मतदाताहरू रहेकाले उम्मेदवारहरूले उनीहरूको मत तान्नका लागि धेरै आर्थिक एजेन्डालाई उठाउने गरेका छन् ।"
अन्तर्राष्ट्रिय विमानस्थल सम्याउन सुरु,"पोखरा निर्माणाधीन पोखरा क्षेत्रीय अन्तर्राष्ट्रिय विमानस्थलको पहिलो चरणअन्तर्गत माटो सम्याउने काम सुरु भएको छ । राष्ट्रिय गौरवको यो विमानस्थलको चिनियाँ निर्माण कम्पनी सीएएमसीले गत साउन १८ देखि निर्माणको काम थालेको हो । निर्माण कम्पनीले विमानस्थल निर्माणपूर्वको आधारभूत माटोसम्बन्धी काम आइतबारदेखि सुरु गरेको हो । डिजाइन गाइडलाइनअनुसार विमानस्थलको रनवे, टयाक्सी वे, एप्रोन, टर्मिनल भवनलगायत अन्य संरचना बनाउनुअघि माटो काट्ने र सम्याउने पहिलो काम सुरु भएको आयोजना निर्देशक प्रदीप अधिकारीले बताए । संरचना बनाउनुअघि माटोको काम महत्त्वपूर्ण हुने भएकाले सोहीअनुसार काम थालिएको हो, उनले भने, यो आयोजनाको एउटा कम्पोनेन्ट हो । चीनको एक्जिम बैंकको करिब २२ अर्ब रुपैयाँ ऋणमा विमानस्थल बन्दै छ । पूर्व प्रधानमन्त्री केपी ओलीको चीन भ्रमणका बेला दुई देशबीच ऋण सम्झौता भएर निर्माणको प्रक्रिया अघि बढेको थियो । शिलान्यास भएको साढे १६ महिनापछि गत साउन १८ मा निर्माणको काम सुरु भएको हो । निर्माण कम्पनी सीएएमसीका प्रोजेक्ट म्यानेजर जेरी याङलेले आगामी मे महिनासम्ममा ८० प्रतिशत र त्यसपछिको एक वर्षमा माटोसम्बन्धी सबै काम सकिने बताए । उनका अनुसार हाल विमानस्थल क्षेत्रभित्रको माटो काट्ने, सम्याउने, पुर्नेलगायत काम जारी छ । माटोको काम सकिएलगत्तै अन्य संरचना बनाउन थाल्नेछौं, उनले भने, स्थानीय र नेपाल सरकारको सहयोग भएमा तोकिएकै समयमा विमानस्थल निर्माण हुनेछ । हालसम्म कुनै प्रकारको अवरोध नभएकाले काम सहज रूपमा अघि बढ्ने बताए । विमानस्थल निर्माणका लागि ३० चिनियाँ प्राविधिकसहित १ सय २० कामदार खटिएका छन् । माटोको कामसँगै नाली बनाएर विमानस्थल क्षेत्रको पानीको निकाससमेत गरिनेछ । अधिकारीका अनुसार टर्मिनल भवनको डिजाइनसमेत अन्तिम चरणमा पुगेको छ । ५ महिनाभित्र सबै डिजाइनको काम पनि सकिएर निर्माण प्रक्रियामा जाने उनले बताए । १० जुलाई २०२१ भित्र निर्माण सकिएर नेपाललाई हस्तान्तरण गर्नुपर्ने सम्झौताअनुसार विमानस्थलको काम अघि बढेको हो । गत ३१ मेमा ऋण प्रभावकारी (लोन इफेक्टिभ) भएपछि ४२ दिनभित्र निर्माण सुरु गर्नुपर्ने कार्यादेशअनुसार निर्माण कम्पनीले साउनदेखि काम थालेको हो । निर्माण चरणमा आउनुअघिका सबै प्रक्रिया पूरा भएकाले असार २७ बाट काम गर्न पत्राचार गरेअनुसार निर्माणको काम सुरु भएको थियो । आयोजनास्थलमा सीएएमसीईले कार्यालय, निवास, खानेपानीलगायतका पूर्वाधार बनाइसकेको छ । थप उपकरण ल्याएर निर्माणको कामलाई गति दिने याङले बताए । एक्जिम बैंकको ऋण रकममध्ये ७५ प्रतिशत एक्जिम बैंकको २ प्रतिशत ब्याजमा र २५ प्रतिशत चीन सरकारको निब्र्याजी ऋण हो । ईपसी (इन्जिनियरिङ, प्रोक्योरमेन्ट र कन्ट्रक्सन) मोडलमा अन्तर्राष्ट्रिय नागरिक उड्डयन अर्गानाइजेसनको मापदण्डअनुसार ४डी विमानस्थल बन्न लागेको हो । यसमा बोइङ ७५७ र एयरबस ३२० जहाज अवतरण र उड्न सक्ने क्षमता हुनेछ । विमानस्थलको धावनमार्ग २ हजार ५ सय मिटर लम्बाइ र ४५ मिटर चौडाइको हुनेछ । अन्तर्राष्ट्रिय, राष्ट्रिय टर्मिनल भवन, ४ बोर्डिङ कक्ष, टयाक्सी वेलगायत पूर्वाधार पनि बन्नेछन् । सीएएमसीले ०७१ वैशाख २९ मा ठेक्का पाएको र निर्धारित समयमा निर्माण पूरा नगरे नेपाल सरकारलाई क्षतिपूर्ति दिने सर्त छ । विमानस्थलका लागि सरकारले ०३२ सालमा ३ हजार १ सय ६ रोपनी जग्गा अधिकरण गरेको थियो । त्यतिले नपुगेपछि ६ सय २९ रोपनी जग्गा थप अधिग्रहण गरिएको थियो । जग्गा अधिग्रहण, मुआब्जा वितरणलगायत स्थानीयस्तरमा सबै समस्या समाधान भइसकेका छन् ।"
चुनावी आश्वासनको असर  विमानस्थलको काम रोकियो,"बारा चौतर्फी दबाबले लामो समयपछि निर्माण प्रक्रिया अघि बढेको प्रस्तावित दोस्रो अन्तर्राष्ट्रिय विमानस्थलको कार्य महिनौंदेखि रोकिएको छ । विमानस्थल क्षेत्रभित्र पर्ने बस्तीका बासिन्दाले मुआब्जा लिन चासो नदेखाएपछि निर्माण प्रक्रिया पछिल्लो नौ महिनायतादेखि रोकिएको हो । सर्वाधिक चर्चाको यो राष्ट्रिय गौरवको आयोजनाको काम रोकिएपछि सरोकारवाला निकाय चिन्तित देखिएका छन् । मुआब्जाको झन्झटले आयोजनाका अधिकारीहरू खिन्न भएका छन् ।विमानस्थल क्षेत्रभित्रका १ सय १० बिघा जग्गा अधिग्रहण गरी सरकारले मुआब्जा निर्धारण गरिसकेको छ । २ सयवटा कित्ताका ९९ जग्गाधनीको मुआब्जा निर्धारण भएको हो । चुनावमा कोही आएर बस्तीसहित जग्गा मगाइदिने आश्वासन दिए, कोही आएर मुआब्जाको दर कम भयो, हामीलाई भोट दिए बढी मगाउँछौं भन्दै आए, एक स्थानीयले भने, त्यही भएर हामी मुआब्जाका लागि गएनौं ।राष्ट्रिय महत्त्वका विभिन्न आयोजनामध्ये महत्त्वपूर्ण यो आयोजनाको काम दुई दशकदेखि चर्चामा छ । तर, यस वर्ष निर्माणअघिको पूर्वतयारीको काम अगाडि बढे पनि मुआब्जा लिन नआउँदा आयोजना प्रभावित भएको हो । बितेको स्थानीय तहको चुनावमा उम्मेदवारहरूले बस्तीका बासिन्दाहरूमाझ मुआब्जाबारे थरीथरीका आश्वासन दिँदै आयोजनासँगै सरकारी पक्षबाट भएको निर्णयविरुद्ध राजनीतिक रंग दिन थालेपछि जग्गाधनीहरू मुआब्जाका लागि चासो दिन छाडेका हुन्, जसले अन्य प्रक्रिया अगाडि बढ्न सकेको छैन ।दलका उम्मेदवारहरूले जग्गाधनीहरूलाई भडाउँदै मुआब्जामा निर्णयविपरीतका आश्वासन दिन थालेपछि मुआब्जा लिन आएका छैनन्, विमानस्थल आयोजना प्रमुख हरि अधिकारीले भने, बल्लतल्ल ट्रयाक मा आएको आयोजनालाई चुनावी नारा बनाएपछि प्रक्रिया रोकिएको छ । चुनाव जित्न राजनीतिक दल बढी सक्रिय भएर निर्धारण गरिएको मूल्यभन्दा बढी दिलाइदिने, बस्ती नै दिलाइदिने, शिक्षा, स्वस्थ्यलगायतको प्रबन्ध मिलाइदिनेलगायतका आश्वासन दिएर स्थानीयको मानसिकता बिगारेको उनले बताए ।मुआब्जाका लागि आयोजनाले दुईपटक ३५ दिने सूचना जारी गरे पनि जग्गाधनीहरू मुआब्जा लिन आएका छैनन् । पहिलो सूचना चैत १५ मा र दोस्रोपटक असार ३० मा सार्वजनिक गरिएको थियो । तोकिएको समय अवधिमा मुआब्जा लिन नआएमा मुआब्जाको रकम सरकारको धरौटी खातामा जम्मा हुने कानुनी व्यवस्था छ । धरौटी खातामा जम्मा भएपछि त्यसको दुई वर्षभित्र रकम लिन पाउने व्यवस्था छ । त्यस अवधिमा पनि मुआब्जा लिन नआएमा रकम लेप्स हुन्छ, जग्गाधनीले मुआब्जाबापतको पैसा पाउने छैनन्, उनले भने, मुआब्जा वितरणका लागि बस्तीमा त्यस क्षेत्रका निवर्तमान सांसद बलवीर चौधरीसहित आयोजनाका पदाधिकारी र स्थानीय प्रशासनको टिमले पटकपटक छलफल गरिसकेको छ । आयोजनका अनुसार यस वर्षका लागि सरकारले मुआब्जाका लागि १ अर्ब र परामर्शका लागि १० करोड बजेट विनियोजन गरिसकेको छ । विगतका वर्षहरूमा सरकारले पटकपटक बजेट विनियोजन गरे पनि राजनीतिक किचलोले कार्य अघि बढ्न नसकी विनियोजित बजेट खर्च हुन सकिरहेको थिएन । नक्सांकन, मुआब्जा, जग्गा अधिग्रहण, परामर्शदाता छनोट, वातावरणीय प्रभाव मूल्यांकन मस्यौदालगायतका काम चालु वर्षमै भएका छन् । यतिको काम चर्चा भएदेखिको पहिलोपटक सुरुवात हो । २० वर्षपछि अगाडि बढेको आयोजनाको काम मुआब्जा राजनीतिले अहिले आएर रोकिएको छ, आयोजनाका एक अर्का अधिकारीले भने, मुआब्जाको काम अगाडि नबढ्दा आयोजना फिर्ता हुन्छ कि भन्ने आशंका भएको छ । विमानस्थल निर्माणपूर्वको प्रथम चरणको गुरुयोजना तथा विस्तृत डिजाइन को तयारीअन्तर्गत माटो परीक्षण, वातावरणीय प्रभाव मूल्यांकन, अन्तर्राष्ट्रियस्तरको परामर्श दाता छनोट प्रक्रियाहरूसमेत अगाडि बढिसकेको उनले जानकारी दिए । प्रभाव मूल्यांकन तथा परामर्श दाताको मस्यौदा तयार भइसकेको उनले बताए । विमानस्थलको मुख्य भाग पर्ने जितपुरसिमरा उपमहानगरपालिकाका मेयर कृष्ण पौडेलले आयोजना अघि बढाउन आफूले कुनै पहल गर्न नचुक्ने बताए । गौरवको आयोजना हो । पूरा भएपछि धेरैको जनजीवन परिवर्तनसँगै आवश्यकता पूरा हुन्छ, उनले भने, त्यसैले जसरी पनि आयोजनाको काम अगाडि बढ्नुपर्छ । स्थानीय चुनावको मुखमा स्थानीयले पत्रकार सम्मेलन गरी मुआब्जाबारे असन्तुष्टि जनाएका थिए । मुआब्जाको दर अरू ठाउँको तुलनामा धेरै कम भयो, त्यसैले हामी लिँदैनौं, बस्ती पुन:स्थापन समितिका संयोजक बिकाउ चौधरीले भने, गाँस, बास, कपाससहित बस्ती र बासिन्दाको व्यवस्थापन हुनुपर्छ । आयोजनाका अनुसार साविक ककडीप्रसौना गाविसको वडा १ र करैया गाविसको वडा ८ क का ती जग्गाधनीमध्ये ११ बिघा जग्गाको १९ जनाले मात्र मुआब्जा बुझेर आफ्नो जग्गा सरकारी निर्णयअनुसार नागरिक उड्डयन मन्त्रालयको नाममा पास गरेका छन् । बाँकी ८० जनाले सूचना प्रकाशन भएको ९ महिना बित्दा पनि अझै पास गरेका छैनन् । उनीहरू बढी मुआब्जा पाउने आशामा भएकाले मुआब्जा बुझ्न नगएका हुन् । जग्गाको मुआब्जा सरकारी मापदण्डभित्र रहेर बढीभन्दा बढी दर निर्धारण गरिएको छ, प्रमुख जिल्ला अधिकारीसमेत रहेका मुआब्जा निर्धारण तथा अधिग्रहण समितिका संयोजक विजयनारायण मनान्धरले भने, चलनचल्ती, मालपोत र बैंकको मूल्यांकनसहित जिल्लाको अन्य ठाउँमा निर्धारण गरिएको मुआब्जा दरलाई ध्यानमा राखेर मुआब्जा निर्धारण गरेका छौं ।जग्गाको मूल्य गोप्य रूपमा समेत बुझेर निर्धारण गरिएको उनले बताए । विमानस्थलको चार किल्लाभित्र पर्ने ११ हजार ८ सय ७५ बिघा क्षेत्रमा पर्छ, जसमध्ये अधिकांश जंगल छ । गत चैत १३ को निर्धारण समितिको बैठकले सम्बन्धित जग्गाधनीलाई आफ्नो जग्गा हकभोगको स्थायी निस्सासहित आफूसित भएको प्रमाण पेस गर्न सार्वजनिक आह्वान गरिए पनि अधिकांशले मुआब्जाका लागि माग दाबी गरेका छैनन् । बस्तीमा घरधुरी सवा सयको हाराहारीमा छ । खेत, मुख्य तथा सहायक बाटोले छोएको र घडेरी गरी तीन किसिमले जग्गाको वर्गीकरण गरी मूल्यांकनसहित दर निर्धारण गरिएको छ । निजी स्वामित्वमा रहेका जग्गा र विमानस्थल क्षेत्रभित्र पर्ने घर तथा अन्य संरचना स्थायी रूपमा अधिग्रहण गर्न जग्गाा प्राप्ति ऐन २०३४ को दफा ९ र १० अनुसार अधिग्रहण गर्न खोजिएको हो । बसोबास भइरहेको जग्गाको महत्त्व, खेतको हकमा उत्पादनलाई ध्यानमा राखेर आकर्षक दर निर्धारण गरिएको प्रमुख जिल्ला अधिकारी मानन्धरले बताए । मंसिरको चुनावसम्म मुआब्जा लिँदैनन् होला, उनले भने, अनावश्यक आश्वासन बाँडेर बिग्रियो ।समितिको दरअनुसार मूल तथा सहायक सडकले छोएको जग्गाको मूल्यांकन क्रमश: ४ लाख ६० हजार, ३ लाख ९० हजार २ सय ५० र सडकले नछोएको जग्गाको २ लाख ४१ हजार ५ सय ६० प्रतिकट्ठा तोकिएको छ । मूल्य निर्धारणअनुसार १ कठ्ठा वा योभन्दा कसैको जग्गा कम छ भने तोकिएको दरमा ५० प्रतिशत थपेर दिइने निर्णय छ ।यसैगरी ५ कट्ठा वा त्योभन्दा कम भएकालाई २५ प्रतिशत थप गरेर मुआब्जा दिइने निर्णय छ । घर र बोबिरुवाको छुट्टै मूल्य निर्धारण गरिएको छ ।"
ब्राइट युथ र फ्रेन्ड्स भिड्ने,"काठमाडौं (कास) राजधानीमा हुने ए डिभिजनस्तरीय फुटबल प्रतियोगिता चन्द्रागिरि गोल्डकपको मंगलबार उद्घाटन खेलमा आयोजक ब्राइट युथ क्लब र फ्रेन्ड्स क्लबसँग खेल्ने भएको छ । मंसिर ४ सम्म नैकाप मैदानमा चल्ने प्रतियोगितामा सात ए डिभिजन क्लब र आयोजक गरी ८ टिमले प्रतिस्पर्धा छन् । प्रतियोगिताका अन्य टिममा त्रिभुवन आर्मी, नेपाल पुलिस र नेपाल एपीएफ क्लबसहित संकटा, हिमालयन शेर्पा, जावलाखेल युथ छन् । पहिलो चन्द्रगिरि गोल्डकप विजेताले ५ लाख र उपविजेताले २ लाख ५० हजार रुपैयाँ नगद पुरस्कार पाउने छन् । उत्कृष्ट खेलाडी र सर्वाधिक गोलकर्ताले जनही ३० हजार र हरेक खेलका म्यान अफ द म्याचले ३ हजार पाउने छन् ।"
सताक्षी गोल्डकप आजदेखि,"दमक (कास) दोस्रो सताक्षी गोल्डकप फुटबल मंगलबार सुरु हुँदै छ । मंसिर ७ सम्म चल्ने प्रतियोगिताको उद्घाटन खेलमा घरेलु टोली झापा र पोखरा ११ बीच प्रतिस्पर्धा हुनेछ । खेल शिवसताक्षी नगरपालिका ८ झिलझिलेस्थित गणेशमान सिंह अध्ययन प्रतिष्ठानको मैदानमा हुनेछ । यो गोल्डकप जिल्लामा सिजनको दोस्रो गोल्डकप हो । ए डिभिजनका ६, एक विदेशी र आयोजकसहित १० टोलीको सहभागीता रहने आयोजक सतासी स्पोर्टिङ क्लबका अध्यक्ष रमेश लावतीले बताए । आयोजकले यस वर्ष गोल्डकपको पुरस्कार राशिमा वृद्धि गरेको छ । विजेताले ५ लाख तथा उपविजेताले २ लाख ५० हजार रुपैयाँ प्राप्त गर्नेछ । गत वर्ष पहिलो संस्करणमा विजेताले ३ लाख र उपविजेताले १ लाख ५० हजार जितेका थिए ।म्यान अफ द सिरिजलाई ५० हजार, सर्वाधिक गोलकर्तालाई २५ हजार, उत्कृष्ट मिडफिल्डर, फरवार्ड, डिफेन्डर र गोलकिपरलाई जनही २० हजार रुपैयाँ प्रदान गरिने अध्यक्ष लावतीले बताए ।"
सुखद बिदाइको प्रतीक्षा,काठमाडौंनेपाली राष्ट्रिय फुटबल टोलीका १५ औं कप्तान हुन् अनिल गुरुङ । दुई वर्षअघि त्रिवेन्द्रम (भारत) मा भएको साफ च्याम्पियनसिपमा उनी कप्तान बनेका थिए । उनीसहित केही खेलाडीलाई आराम दिएर ढाका पुगेको नेपाली टिम बंगबन्धु गोल्डकपमा च्याम्पियन भयो । गत वर्ष मलेसियामा सोलिडारिटी कप जित्दाका कप्तान पनि अनिल नै थिए तर उनी पहिलो रोजाइमा नपरेपछि विराज महर्जनले आर्मब्यान्ड बाँध्ने सौभाग्य पाएका थिए ।
जितका भारतीय सारथि,"क्वालालम्पुर राहुल द्रविडले सन् १९९६ अप्रिल ३ मा सिंगापुरको पादाङ क्रिकेट रंगशालामा श्रीलंकाविरुद्ध वान डे अन्तर्राष्ट्रिय डेब्यू गर्दा भारतीय टोलीका स्पिनर बैंकटपथी राजु त्यस बेला क्रिकेटको छोटो स्वरुपमा आफ्नो करिअरको अन्त्यतिर थिए । त्यस खेलमा द्रविड नचले पनि राजुको उत्कृष्ट प्रदर्शनमा भारत १२ रनले विजयी रहेको थियो ।२१ वर्षको अन्तरालमा आइतबार पादाङ रंगशालाबाट करिब ४ सय किलोमिटर टाढा वायुमास ओभलमा यी दुई विपक्षी टोलीमा थिए । द्रविड भारतीय यू१९ टोलीका मुख्य प्रशिक्षकको भूमिकामा थिए भने राजु नेपालको कन्सल्टयान्टमा । एक वर्षयता राजु नेपाली टोलीमा कन्सल्टयान्टका रूपमा छन् । गत वर्षको वैशाखमा अन्तर्राष्ट्रिय क्रिकेट परिषद्ले नेपाल क्रिकेट संघलाई निलम्बन गरेयता उनी विश्व क्रिकेटको सर्वोच्च निकायबाट नेपाली टोलीमा विभिन्न भूमिकामा खटाइएका छन् । द्रविडले दुई वर्षदेखि भारत ए र यू१९ टोलीको प्रशिक्षण सम्हालिरहेका छन् ।सन् २०१६ का फेब्रुअरीमा बंगलादेशमा भएको आईसीसी यू१९ विश्वकपमा द्रविडको प्रशिक्षणमा रहेको भारतले नेपाललाई समूह चरणमा सजिलै ७ विकेटले पराजित गरेको थियो । नेपालले ४८ ओभरमा ८ विकेट गुमाई बनाएको १ सय ६९ रनलाई भारतले १९ ओभरभित्र पूरा गरेको थियो । रिसव पन्तले ३७ बलमा ७८ रन बनाउनेक्रममा १८ बलमा अर्धशतक बनाएका थिए । राजुसँगै भारतका मोन्टी देशाई पनि ब्याटिङ कन्सल्टयान्टका रूपमा नेपाली टोलीमा छन् । यसअघि राष्ट्रिय टोली सन् २०१५ मा ट्वान्टी२० विश्वकप छनोट खेल्दा देशाईले पुवुदु दसानायकेसँग सहकार्य गरेका थिए । त्यसबेला राष्ट्रिय टोलीका बलिङ प्रशिक्षक विनोद दास अहिले नेपाली यू१९ टोलीका प्रशिक्षक छन् । दासका अनुसार देशाईको आगमनले टोलीको ब्याटिङमा धेरै सहयोग पुगेको छ ।जुलाईमा भएको यू१९ विश्वकप छनोटअन्तर्गत नेपालले खेलेको ६ मध्ये एउटा खेलमा मात्र सय रन कटाउन सकेको थियो । अफगानिस्तानसँग ४९ रनमै आउट भएर नेपालले यू१९ मा अहिलेसम्मकै न्युन स्कोर बनाएको थियो । उक्त प्रतियोगितामा खराब प्रदर्शनसँगै नेपालको विश्वकपमा छनोट हुने सम्भावना सकिएको थियो । सेप्टेम्बरमा भएको एसीसी इस्टर्न रिजन प्रतियोगिताका लागि ब्याटिङ कन्सल्टयान्ट भएर देशाई १० दिनलाई नेपाल आएका थिए । नेपालको ब्याटिङमा केही सुधार देखिन थाग्यो । नेपाली टोली बंगलादेश भ्रमण जानुअघि आएका देशाई त्यसयता टोलीसँगै छन् ।भारतीय भए पनि देशाईले जन्मभूमिको टिममाथिको जितले आफू भित्रैदेखि खुसी भएको बताए । नेपालमा क्रिकेटप्रतिको माया देखेर म निकै खुसी छु । खेलाडी मात्र नभएर समर्थकमा पनि क्रिकेटको क्रेज व्यापक छ । म यो खेललाई एकदम माया गर्छु । नेपालले भारतलाई हराउँदा म उत्तिकै खुसी छु जति टोलीका अन्य सदस्य छन् । नेपालले भारतविरुद्ध जित्नुले क्रिकेट खेलको सुन्दरता झनै बढेको मान्छु, उनले भने ।देशाईले नेपाल र भारतमा मैदान बाहिर धेरै भिन्नता भए पनि नेपालले मैदानभित्र उत्कृष्ट प्रदर्शन गरेकै कारण जित हासिल गरेको बताए । भारतीय क्रिकेटमा भएको बजेट, सुविधा र प्रशिक्षण निकै माथिल्लो स्तरको छ । विश्व क्रिकेटमै आफूलाई महाशक्तिक रूपमा स्थापित गरेको टोलीलाई हराउनु चानचुने कुरा होइन । यो सबै टोलीको परिश्रमको फल हो, उनले थपे ।भारतविरुद्ध खेलपछि आफ्नो फेसबुकमा नेपालको झण्डा राख्दै विजय सन्देश लेख्ने क्रममा देशाईले ड्रेसिङ रूमको हाइट बोर्डको तस्बिर राखेका छन् । बिना कुनै डर, खुलेर र जिम्मेवारीपूर्वक खेल्न सुझाएको उक्त तस्बिरमा देखिन्थ्यो । उनले फिल्डिङ गर्दा सबैले आफ्नो दायित्व रहेको बुझ्न भने जस्तै खेलमा पनि नेपालको फिल्डिङ चुस्त थियो ।देशाईले टोलीको प्रदर्शन समग्रमा राम्रो रहेको प्रतिक्रिया दिए । नेपाली टोलीले खेलको भावना बुझेर हृदयदेखि खेलेको हो । बंगलादेशसँगको हारपछि टोलीले आफूले गरेको गल्ती सच्याउने अवसर पायो । त्यसैले भारतविरुद्ध अझै निखारिएको प्रदर्शन आयो । यसले नेपाली क्रिकेटको भविष्य उज्ज्वल छ भन्ने बाटो देखाएको छ । टोलीले निकै राम्रो प्रदर्शन गरेको छ ।"
महिला टोली विजयी,"काठमाडौं (कास) एसिया क्षेत्रको महिला ट्वान्टी२० विश्वकप क्रिकेट छनोट तयारीका लागि बंगलादेश भ्रमणमा रहेको नेपालले लगातार दोस्रो अभ्यास खेल जितेको छ । नेपालले सोमबार स्थानीय बीकेएसपी टोलीलाई ६ विकेटले हरायो । ढाकास्थित आफ्नो मैदानमा टस जितेको बीकेएफसीले निर्धारित २० ओभरमा ३ विकेट गुमाई १ सय ८ रन बनायो । शोभाना मोस्तारीले ३९ बलमा ४ चौका र १ छक्कासहित ४८ र ओपनर जन्नातुल फेरुजल २३ रन बनाए । नेपालबाट सीता रानामगर, नेरी थापा र सोनु खड्काले ११ विकेट लिए । ज्योति पाण्डेले २५, सीताले २० र नेरीले ३० रन बनाएपछि नेपालले ४ बलअघि लक्ष्य पूरा गर्यो ।"
बास्केटबलमा ५६ टिम,काठमाडौ (कास) हेम्स स्कुलको आयोजनामा हुने प्रथम हेम्स कप थ्री अन थ्री विद्यालयस्तरीय बास्केटबल मंगलबार सुरु हुनेछ । स्पर्धामा विभिन्न विद्यालयका ५६ टिम सहभागी हुने जनाइएको छ । सिनियर र जुनियर ब्वाइजमा २०२० तथा सिनियर गल्र्समा १६ टिमले भाग लिने छन् । तीनदिने स्पर्धा रातोपुलस्थित आयोजक हेम्सकै कोर्टमा हुनेछ ।
मल्पी र इनोभेटिभ सफल,काठमाडौं (कास) मल्पी र इनोभेटिभ २४ औं ज्ञान कार्निभलअन्तर्गत गल्र्स बास्केटबलमा सोमबार सेमिफाइनल पुगेका छन् । मल्पीले लिटिल एन्जल्सलाई २४१२ ले हरायो । मल्पीका रिचा पराजुलीले १४ स्कोर गरिन् । समन्ता थापाको १२ स्कोरमा इनोभेटिभले रिलायन्सलाई ३८३० ले हराउँदै समूह ए को विजेता हुँदै सेमिफाइनल सुरक्षित गर्यो । रिलायन्स पनि समूह उपविजेता भयो ।
