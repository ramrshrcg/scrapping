शीर्षक,विवरण
रोकिएन बम आक्रमण,रौतहटलमजुङभोजपुर  रौतहटको चन्द्रपुर नगरपालिका ५ स्थित राधाकृष्ण मन्दिरअगाडि शनिबार बम विस्फोटमा ९ जना घाइते भएका छन् । उनीहरूमध्ये चारको अवस्था गम्भीर छ ।
आयातमा खर्चिला झन्झट,"वीरगन्ज शाह गु्रप अफ इन्डस्ट्रिजले बैंककबाट आयात गरेको प्लास्टिक इभा (दाना) कोलकाता बन्दरगाह हँुदै वीरगन्जस्थित सिर्सिया सुक्खा बन्दरगाह ल्याउन खोज्यो । त्यसका लागि उसले सिपिङ कम्पनीलाई १ हजार ३ सय डलर कन्टेनर भाडा तिर्यो । पानीजहाजबाट ल्याइएको सामान बन्दरगाहमा अनलोड गर्नै केही दिन लाग्यो । एजेन्टले भन्सार क्लियरेन्स गर्दा थप केही दिन बित्यो । नेपाल ढुवानी गर्न रेलको र्याक नपाएर एक महिनाभन्दा बढ्ता थन्क्याउनुपर्यो । राखिएको डेमरेज (विलम्ब शुल्क) मात्र थप १ हजार ३ सय डलर (करिब १ लाख ३५ हजार रुपैयाँ) तिर्नुपर्यो ।तेस्रो मुलुकबाट सामान ल्याउँदा विलम्ब शुल्क तिर्नु नपरेका घटनै हुँदैनन्, शाह ग्रुपअन्तर्गत प्रेस्टिज फुटवेयरका सञ्चालक हरि गौतमले अनुभव सुनाए, पुरानो र साँघुरो बन्दरगाह, भारतमा सरकारी प्रक्रियामा हुने अल्झन, कम रेल, तिनले नेपाली सामानलाई दिने न्यून प्राथमिकता, झन्झटै दिएर आर्जन गर्ने गौंडाहरूजस्ता कारण आयात अनावश्यक खर्चिलो बनेको छ । त्यसको भार अन्तत: नेपाली उपभोक्तामा गएर जोडिन्छ । वीरगन्ज उद्योग वाणिज्य संघका सचिव माधव राजपालका अनुसार रेलमा बढीमा ३ दिन लाग्ने कोलकाताबाट कन्टेनर नेपाल आइपुग्न सरदर तीन महिना लाग्छ । ६८ महिना लागेका घटना पनि छन् । सरदरमा तीन महिना मान्दा हुन्छ, उनले भने, कतिले दोब्बरतेब्बरसम्म डेमरेज तिर्नुपरे पनि औसतमा ६० प्रतिशतभन्दा बढी पर्न आउँछ । वीरगन्जका व्यवसायीले निकालेको अनुमानित आँकडाअनुसार आयातका क्रममा वर्षको २ अर्ब रुपैयाँभन्दा बढी विलम्ब शुल्कमा जाने गरेको छ । कोलकाता बन्दरगाहमा कन्टेनर आइसकेपछि सिपिङ कम्पनीले नेपालमा ढुवानी गरी १४ दिनभित्र कन्टेनर फिर्ता दिइसक्नुपर्छ । ढिला भए दैनिक सरदर १ सय डलर विलम्ब शुल्क लाग्न थाल्छ । लामो समय अड्किए त्यसको दर पनि बढ्छ । नेपाली आयातकर्ताहरू भन्छन्, १४ दिन कागजी प्रक्रियामै बित्न सक्छ । ढुवानीका लागि भोग्नुपर्ने कष्ट त्यसपछि सुरु हुन्छ, जुन कति दिनमा सल्टिन्छ भन्ने यकिन छैन । भारतीय बाटो हुँदै तेस्रो मुलुकबाट आयात गरिने सामान वीरगन्ज, भैरहवा, विराटनगर, काँकडभिट्टा नाका तथा वीरगन्जकै सुक्खा बन्दरगाहबाट नेपाल भित्रिन्छन् । त्यसका लागि नेपालसँग सम्झौता भई प्रयोगमा आएका भारतीय बन्दरगाहमा कोलकाता, हल्दिया र विशाखापट्टनम हुन् । सरकारी र सबैभन्दा नजिक रहेकाले ८० प्रतिशतभन्दा बढ्ता आयात कोलकाताबाटै हुन्छ । उक्त बन्दरगाह जीर्ण हुँदै गएको, साँघुरो, सानो र अव्यवस्थित भएकाले व्यवसायीले हन्डर खेप्नुपरेको हो । त्यहाँबाट तीन माध्यमबाट यता ढुवानी गरिन्छ कन्टेनरमा सीधै वीरगन्ज सुक्खा बन्दरगाहसम्म, रक्सौलसम्म रेलमा ल्याई त्यसयता ट्रकमा र उहींबाट सीधै ट्रकमा । सीधै ट्रकमा ल्याउन झन् महँगो पर्ने र गह्रुँगा सामान ल्याउन अप्ठ्यारो हुने भएकाले व्यवसायीले सकेसम्म रेल नै रोज्छन् । आयात प्रक्रियाको सुरुमै ढुवानीको माध्यम खुलाउनुपर्छ । रेलमा ल्याउने भनेर लेखिएको सामानलाई रेलले आनाकानी गर्छन्, ट्रकमा ल्याउने लेखिएको छ भने ढुवानीकर्ताले ब्ल्याकमेलिङ गरेर हैरान पार्छन्, एक आयातकर्ताले भने, जेमा ल्याउने लेखिएको छ, त्यसमै ल्याउनुपर्ने बाध्यताले पनि बिचौलियालाई चलखेल गर्ने ठाउँ पुगेको छ । कन्टेनर नेपालतर्फ ल्याउन तत्कालै रेलवे र्याक नपाउनु, र्याक पाइहाले पनि भारतीय रेलवेले नेपालका लागि रेलको बाटो समयमा नदिनु, सुक्खा बन्दरगाहमा कन्टेनर अनलोडमा ढिलाइ हुनु, खर्च बढ्नुका थप कारण हुन् । करिब २० वर्षअघि भएको नेपालभारत रेलसेवा सम्झौताकै क्रममा अडान राख्न नसक्दा नेपालीले दु:ख पाउनुपरेको हो कि जस्तो लाग्छ, वीरगन्जस्थित सिर्सिया सुक्खा बन्दरगाहका प्रमुख सूर्य सेढाईंले भने, नेपालसम्म सामान ल्याइदिन निश्चित र्याक छुट्याउने हो भने समस्यै सल्टिन्थ्यो । उनका अनुसार सुक्खा बन्दरगाहसम्म रेल सेवा सञ्चालन गरेको भारतीय रेलवेको भगिनी संस्था कंकरले पहिलो प्राथमिकता उनीहरूकै यात्रुलाई दिन्छ । त्यसपछि उनीहरूका सामान बोक्छ, उनले भने, फुर्सद मिले र व्यापार नपाए मात्र नेपाली सामान ल्याइदिने हो । वीरगन्ज भन्सारका प्रमुख सेवन्तक पोखरेलले पनि भारतीय रेल सेवा नियमित र व्यवस्थित भए समस्या सल्टिने धारणा राखे । वीरगन्ज उद्योग वाणिज्य संघका पूर्वअध्यक्ष अशोककुमार वैद्यका अनुसार कोलकाता बन्दरगाहको अव्यवस्थाका कारण कन्टेनर ढिलो गरी आउने र त्यसबापत विलम्ब शुल्क तिर्नुपर्ने समस्या २ वर्षयता अचाक्ली बढेको हो । स्थिति यतिसम्म खराब भइसक्यो कि हामीले एउटै कन्टेनरमा ६० हजार रुपैयाँदेखि १ लाखभन्दा माथि विलम्ब शुल्क तिर्नुपरिरहेको छ, उनले भने, यसको समाधान गर्न भारत सरकारले कोलकाता बन्दरगाह प्रशासनलाई नेपालतर्फ आउने मालवाहक रेल सेवा नियमित गर्न विशेष निर्देशन दिनुपर्छ, अनि मात्र समस्या समाधान हुन्छ । आफू शनिबारै कोलकाताबाट फर्केको र त्यहाँको बन्दरगाह पनि पुगेको उनले बताए । सयौं कन्टेनर अहिले पनि हप्तौंदेखि त्यहाँ अडकिएका छन् । भारतीय रेलवेले कोलकाता बन्दरगाहदेखि मुम्बई र दिल्लीजस्ता सहरका लागि निर्धारित समयमै चल्ने टाइम टेबल ट्रेन को व्यवस्था गरेको छ । कोलकातादेखि रक्सौल र सिर्सिया सुक्खा बन्दरगाहसम्म यस्तै टाइम टेबल कार्गो रेल सेवा भारत सरकारले व्यवस्था गर्नुपर्छ, उनले भने, यसले अहिलेको समस्या ९९ प्रतिशत समाधान हुन्छ ।सरकारले गहनतासाथ लिएर भारत सरकारसँग उच्चस्तरीय पहल गरे यो विषय सजिलै सल्टिने व्यवसायीहरूको भनाइ छ । तर यसमा सरकारलाई न चिन्ता छ, न चासो, वीरगन्ज उद्योग वाणिज्य संघकै अर्का पूर्वअध्यक्ष ओमप्रकाश सिकारियाले भने, यसले उद्यमीव्यवसायी मात्र मर्कामा परेका छैनन्, समग्र औद्योगिक र गार्हस्थ क्षेत्र नै प्रभावित भएको छ । पहिल्यैदेखि यो समस्या भए पनि नाकाबन्दीपछि झन् बढेको उनले जानकारी दिए । सिकारियाको सुझाव छ, कोलकातामा नेपाल सरकारको जग्गा उपयोगविहीन छ । त्यसलाई नेपाली सामान राख्न उपयोग गर्ने हो भने अर्बौं विलम्ब शुल्क जोगिन्छ । बरु आफ्नै सरकारले थोरै शुल्क उठाउने हो भने पैसा स्वदेशमै रहने थियो । व्यवसायीको मर्का पनि मत्थर हुने थियो ।सडक मार्गबाट ढुवानी गर्दा झन् बढी धेरैखाले समस्या भोग्नुपरेको व्यवसायीको अनुभव छ । सामान टुटफुट हुने, हराउने, बिग्रिने त सामान्य नै भयो, कोइला आयातकर्ता राजपालले भने, कोइला नै बदलेर कम ग्रेडको बनाएका घटना पनि छन् । विश्वासमा छाड्न सक्ने हालत छैन ।"
मानुषी बनिन् मिस वल्र्ड,मिस नेपाल २०१७ निकिता चान्डक भने मिस वल्र्ड प्रतियोगितामा मल्टिमिडिया सेक्सन तर्फ उत्कृष्ट ९ र पिपुल्स च्वाइस अवार्ड तर्फ उत्कृष्ट १० भित्र पर्न सफल भइन् । तर यी दुवै टाइटल मंगोलियाकी सुन्दरीले हात पारिन् । ब्युटी विथ अ पर्पस मा भने निकिता उत्कृष्ट २० र टप मोडल सेक्सन मा उत्कृष्ट ३० सम्म अटाएकी थिइन् । तर उनी मिस वल्र्डको उत्कृष्ट ४० को पहिलो राउन्डबाट अगाडि बढ्न सकिनन् ।
उपप्रधानमन्त्री श्रेष्ठसँग भिड्दै अर्याल,"थापा र मरासिनी फेरि आमनेसामने स्याङ्जा१ को प्रतिनिधिसभामा भने कांग्रेसका राजु थापा र नारायण मरासिनीको प्रतिस्पर्धा छ । २०७० को चुनावकै प्रतिस्पर्धी पुन: मैदानमा उत्रिएका छन् । थापा २०७० को जितको परिणाम पुन: दोहोर्याउने ध्याउन्नमा छन् भने वामपन्थी गठबन्धनका मरासिनी उल्ट्याउने । स्थानीय चुनावको नतिजाअनुसार यो क्षेत्रका धेरै स्थान एमालेले जितेकाले यसपटक परिणाम उल्ट्याउन सकिन्छ भन्ने विश्वास मरासिनीमा छ । त्यस्तै निवर्तमान सांसद पनि भएकाले आफ्नो कार्यकालमा धेरै काम गरेको भन्दै थापा पनि विश्वस्त देखिन्छन् । स्थानीय चुनावमा कांग्रेसको व्यवस्थापन कमजोरीका कारण राम्रो परिणाम नआए पनि अहिले सबै सुधारिसकेका छौं, थापाले भने । अघिल्लो चुनावमा पराजित मरासिनी भने अहिले पार्टीभित्र कुनै समस्या नरहेको र गठबन्धन बनेकाले समस्या नरहेको बताउँछन् । २०७० को चुनावमा जातीय क्षेत्रीय मुद्दाले प्राथमिकता पाएको थियो, हाम्रै पार्टीमा पनि समस्या थियो, अहिले त्यस्तो छैन, एमाले उम्मेदवार मरासिनीले भने, स्थानीय तहमा पनि धेरै स्थानमा जितेका छांै । अघिल्लो चुनावमा एमालेका पूर्वसांसद हितकाजी गुरुङ मौन बसेका थिए । त्यसले पनि मरासिनीलाई समस्या परेको थियो । यसपटक गुरुङ आफंै मरासिनीलाई बोकेर हिँडेका छन् । कांग्रेस उम्मेदवार थापाको पृष्ठभूमि ठेकेदार हो भने मरासिनी प्राइभेट कलेज सञ्चालक हुन् ।"
अघिल्ला त्रुटि सुधार्ने मौका,"काठमाडौं स्थानीय तह पहिलो चरणको निर्वाचनमा भक्तपुरको चाँगुनारायण नगरपालिका ६ वडा कार्यालय मतदान केन्द्रमा २२ जना मतदाताले मतदान गरिसकेपछि थाहा भयो, त्यहाँ प्रयोग गरिएका मतपत्र अन्यत्रैका रहेछन् किनभने उक्त मतपत्रमा नेपाल मजदुर किसान पार्टीको चुनाव चिह्न मादल नै थिएन । बुझ्दै जाँदा नवलपरासी पठाउनुपर्ने मतपत्र भक्तपुर पुगेको रहेछ । काठमाडौं उपत्यकाभित्रैको समस्या भएकाले आयोगले तत्कालै त्यहीँको मतपत्र पठाएर समाधान गर्यो । मतदान सम्पन्न भयो । तर, गणनाका बेला उत्पन्न विवादले त्यहाँ पुन: मतदान गर्नुपरेको थियो । आयोगका कमीकमजोरीले उम्मेदवार, मतदाता, राजनीतिक दल सबैले हैरानी मात्र बेहोर्नु परेन, राज्यको ढुकुटीबाट थप रकम खर्च भयो । तर, कसको लापरबाही वा कमजोरीले त्यस्तो घटना भयो, सम्बन्धितलाई कारबाही गरिएको वा स्पष्टीकरण सोधिएको विषय आयोगले बाहिर ल्याएन । मतपत्रमा त्रुटि मात्र होइन, दुर्गमका कतिपय मतदान केन्द्रमा समयमा कर्मचारीसमेत नपुगेको गुनासो पनि आएको थियो । स्थानीय निर्वाचनमा कतिपय स्थानमा प्राविधिक व्यवस्थानमा भएको ढिलाइले समयमा निर्वाचन सुरु हुन नसकेको र मतदान सुरु नहुँदै दलहरूबीच विवाद तथा झडप भएका घटना पनि सार्वजनिक भए । आयोगको कल सेन्टरको रेकर्ड हेर्ने हो भने मतदानका दिन मतदाता नामावली, नियमकानुन मिचिएको, सुरक्षा, निर्वाचन प्रक्रियालगायत विषयका प्रशस्तै गुनासो तथा जानकारी आएको देखिन्छ । मतदाता परिचयपत्रको क्रमसंख्याअनुसार मतदाता नामावलीमा नाम नभेटिएको, अशक्त व्यक्तिको भोट कसले हाल्ने, अर्कै मानिसका नाममा भोट हालेको, मतदान केन्द्रमा अनावश्यक भीडभाड भएको, पास लिएका गाडीले मतदाता ओसारेको, पासबिनै सवारी चलाइएको, मतदान केन्द्रमा खटिएका स्वयंसेवकले मतदाता प्रभावित गरेको, मतदान केन्द्रको व्यवस्थापन कमजोर रहेको, मतदान केन्द्रमै आचारसंहिता उल्लंघनजस्ता दर्जनौं गुनासा आम मानिसले कल सेन्टरमा फोन गरी टिपाएका थिए ।त्यसबाहेक मतदानको दुई दिनअगाडि हुनुपर्ने नेपालभारत सीमा सिल नभएको, जाँडरक्सीको बिक्रीवितरणसमेत नरोकिएको जस्ता गुनासा पनि टिपाइएका थिए । सदरमुकाम वरिपरि सीमामा आवतजावत रोकिए पनि ग्रामीण भेगमा भारतीय सुरक्षाकर्मीकै जिम्मामा छाडिएको थियो । ३० जिल्लामा स्थानीय निर्वाचनको पर्यवेक्षण गरेको आम निर्वाचन पर्यवेक्षण समितिका अध्यक्ष हिमालयशमशेर राणाले मतदानका दिन देखिएको व्यवस्थापकीय त्रुटिले कतिपय स्थानमा समस्या देखिएको बताए । ठूलो चार्जै लगाउने अवस्था त होइन तर कर्मचारी तालिम नपुगेको र सुरक्षाकर्मीले आफ्नो कर्तव्यलाई कडाइसाथ पालना नगरेको चाहिँ देखिएको हो, उनले भने, त्यतिबेलाका त्रुटि आगामी निर्वाचनमा सम्बद्ध पक्षले सुधार्न सक्नुपर्छ । स्थानीय तह निर्वाचनमा प्रत्येक स्थानीय तहमा निर्वाचन अधिकृतको कार्यालय खोलिएको थियो । उम्मेदवारी दर्तादेखि मतगणना र प्रमाणपत्र वितरणसम्मका काम त्यहीँ भएका थिए । मतदान केन्द्रको समस्याबारे निर्णय लिइदिने माथिल्लो अधिकारीको उपस्थिति नजिकै थियो । त्यसका बाबजुद अनेकथरी चुनौतीको सामना गर्न कर्मचारी असफल भए । डेमोक्रेसी रिसर्च सेन्टर का निर्देशक सुदीप पोखरेलले तालिम, नियमकानुनको अज्ञानता वा आत्मविश्वासको कमीले मतदान अधिकृतहरूमा अगाडि आएका विवाद समाधानको क्षमता कमै देखिएको बताए । निर्वाचनसम्बन्धी नियम, कानुन र निर्देशिकाको जानकारी मतदान केन्द्रमा खटिएका कर्मचारीमा पर्याप्त देखिँदैनथ्यो, उनले भने, निर्वाचन प्रक्रियाबारे नै कर्मचारीमा जानकारी अभाव देखियो । त्यस्ता त्रुटिलाई यसपटक सच्याउँदा राम्रो । यस्तै, मतदाता स्वयंले वा परिवारका सदस्यले मात्र मतदाता परिचयपत्र बुझ्नुपर्नेमा कुनै दलका प्रतिनिधि वा उम्मेदवारले समेत सिंगै वडा वा टोलको परिचयपत्र बुझेर लगेको पाइएको पनि गुनासा आएका थिए । स्थानीय निर्वाचनमा उम्मेदवारहरू एउटै गाउँका र वडाका भएकाले शक्ति सन्तुलन मिलेको थियो । तर, प्रदेश र प्रतिनिधिसभामा निर्वाचनका क्षेत्र ठूला छन् । उम्मेदवार पनि स्थानीय नहुन सक्छन् । निर्वाचन अधिकृतको कार्यालय पनि सदरमुकाममा छ । त्यस्तो बेला मतदान केन्द्रमा खटिएका कर्मचारी तथा सुरक्षाकर्मीहरू थप जिम्मेवार हुनुपर्ने पोखरेल सुझाउँछन् । केन्द्रमा खटिएका कर्मचारी तथा सुरक्षाकर्मीले भत्तासँगै खाना, खाजाका लागि रासनपानीको रकमसमेत पाएका हुन्छन् । तर, कतिपय मतदान केन्द्रमा उम्मेदवारले व्यवस्था गरेको खाजा, चिया र पानी उनीहरूले प्रयोग गरेको पनि देखियो । पूर्वप्रमुख निर्वाचन आयुक्त नीलकण्ठ उप्रेती निर्वाचनमा खटिएका कर्मचारी वा सुरक्षाकर्मीले कुनै उम्मेदवारको खर्चमा चिया, खाजा, खाना खानु मात्रै होइन, कुनै उम्मेदवारसँग गोप्य ढंगले एक्लै उभिएर कुरा गर्नसमेत नहुने बताउँछन् । कर्मचारी तथा सुरक्षाकर्मीका त्यस्ता क्रियाकलापले निर्वाचनको विश्वसनीयतामाथि प्रश्न उठ्छ, त्यस्ता अशोभनीय काम गर्नै हुँदैन, उनले भने, कर्मचारी र सुरक्षाकर्मीको काम निष्पक्ष भएर चुनाव सम्पन्न गराउने हो । उनले निर्वाचनमा खटिएकाले कुनै उम्मेदवार वा राजनीतिक दलको प्रभावमा नपरी संविधान र कानुनले दिएको अधिकार निर्भीकतापूर्वक प्रयोग गर्नुपर्ने बताए । मतदानस्थल व्यवस्थित नभएको, भीडभाड भएको, मतदाताको लाइन मिलाउन नसकिएको, राति अबेरसम्म मतदान भएको, बत्तीको उपयुक्त व्यवस्था नभएको, समयमा मतदान सुरु नसकेको जस्ता यसअघिका त्रुटि यसपालि सुधार गर्नुपर्ने उनले सुझाए । रात परेपछि जेनरेटर खोजेर हुन्न, त्यसले अनेक शंका उब्जाउँछ, त्यस्तो व्यवस्थापन बेलैमा गरिसक्नुपर्छ । लगातार भएका निर्वाचनले धेरै कुरा सिकाएको हुनुपर्छ । सुधार्ने अवसर पनि यही हो, उनले भने । अझ अहिले दिन छोटो भएकाले सबैतिर बिहान ७ बजे मतदाताका हातमा मतपत्र पर्ने गरी मतदान सुरु हुने व्यवस्था मिलाइसक्नुपर्ने सुझाए ।राष्ट्रिय निर्वाचन पर्यवेक्षण समितिका उपाध्यक्ष प्रा कपिल श्रेष्ठले मतदान केन्द्रमा खटिएका कर्मचारी तथा सुरक्षाकर्मीले नियम कानुन कसैको डर र प्रलोभनमा नपरी कार्यान्वयन गरे पुग्ने बताए । लोकतन्त्र र निर्वाचन स्लोली लर्निङ एन्ड स्लोली इम्प्रुभिङ प्रक्रिया हो । हामीकहाँ लोकतन्त्रले जुन प्रकारले प्रगति गरिरहेको छ, त्यो ठूलो प्रगति हो, उनले भने, निर्वाचन प्रक्रियामा पनि धेरै परिपक्व हुँदै छौं । भएका ऐन, नियम र निर्देशिकाको सही रूपमा खुट्टा नकमाई कार्यान्वयन गरिदिए पुग्छ ।"
सुरक्षा चुनौती बढ्यो,"लमजुङ (कास) शनिबार सबेरैको बम विस्फोटले बेंसीसहरमात्रै होइन, बाँझखेत र गाउँसहरका धेरैको निद्रा उडायो । २ राउन्ड गोली चलेको आवाज पनि आयो ।प्रहरीले बेंसीसहरदेखि दक्षिणपूर्वी क्षेत्र बाँझखेत आँपचौरको जंगलमा बम विस्फोट भएको अनुमान गर्यो । तर, कुन ठाउँमा हो भनेर ठ्याक्कै पत्ता लगाउन सकेनन् । जंगलमा भएकाले मानवीय क्षति नभएको भनी प्रहरीले खासै वास्ता नगरेको जनायो । लगत्तै करिब ७ बजेतिर बेंसीसहरको ठाडोलाइन लमजुङ जिल्ला सामुदायिक अस्पतालको गेट नजिकै नालीमा चाउचाउको कार्टुनभित्र कित्ली देखियो । सेनाको बम डिस्पोजल टोलीले बिहान साढे १० बजेतिर निष्क्रिय गर्दा कित्लिभित्र बालुवा र बालुवाभित्र सुतली राखेर बनाइएको बम भएको फेला पर्यो । साढे ४ घण्टापछि लमजुङ सीमाक्षेत्र तनहुँको भानु नपा १०, नेपालडाँडाको सडकमा कांग्रेस वरिष्ठ नेतालक्षित बम विस्फोट गराइयो । उनको गाडीको सिसा फुट्यो । एस्कर्टिङको प्रहरी गाडीमा सामान्य क्षति पुग्यो । एक प्रहरी पनि सामान्य घाइते भए । बाहिरी जिल्लामा घटेका घटना सुनेका यहाँका सुरक्षा निकायलाई शनिबारदेखि सुरक्षा चुनौती थपिएको छ । यद्यपि प्रमुख जिल्ला अधिकारी युवराज मैनाली भने चुनावका बेला यस्ता घटना सानातिना भएको बताउँछन् । यो चुनावको बेला हो । चुनावका बेला केही घटना घटिहाल्छन् । हामीले सुरक्षा व्यवस्था कडा पारेका छौं, उनले भने । तनहुँका एसपी उमेशराज जोशीले कुनै पनि सूचना नपाउँदा कहाँ कति बेला के हुन्छ भन्नै गाह्रो र सुरक्षार्थ खटिनै गाह्रो परेको बताए । यति लामो हाइवे छ । सहायक मार्ग उत्तिकै । स्थानीयले शंकास्पद मान्छे देखिएमा खबर गरे सुरक्षा दिन सजिलो हुन्छ, उनले भने । उनले उक्त सहायक राजमार्ग क्षेत्रमा नेपाली सेना, सशस्त्र प्रहरी र नेपाल प्रहरी खटिएको बताए । हामीले सुरक्षा दिँदादिँदै उहाँ (रामचन्द्र पौडेल) को गाडीमा आक्रमण भयो उनले भने ।"
उम्मेदवारसँग भूकम्पपीडितको माग टाउको लुकाउने छानो देऊ,"भक्तपुर २०७२ भूकम्पले भक्तपुर नगरपालिका४, मंगलाछेंका ६० वर्षीय पृथ्वीमान कपाली बस्दै आएको गुठियारको घर भत्कियो । उनको पाँच जनाको परिवार करिब ३० महिनायता मंगलाछेंस्थित हनुमन्ते खोला किनाराको पर्ती जग्गामा दाताले बनाइदिएको अस्थायी टहरामा बस्दै आएका छन् । भूकम्पपछिका हिउँदवर्षा अस्थायी टहरामै गुजारेका उनको परिवारको घर बनाउने सपना अन्योलमा छ । पुस्तौंदेखि नेवार समुदायको मृत्यु संस्कारमा चाहिने दाउरा राख्ने गुछें (गुठी घरगुठियार) मा बस्दै आएको घर भूकम्पका कारण भत्कियो । अन्यत्र कतै जग्गा पनि नभएकाले घरमा बस्ने सपना अधुरो रहेको उनी बताउँछन् । बुबाका पाँच दाजुभाइ गुछेंमा नै बिते, पृथ्वीमानले भने, हाम्रो पुस्ता पनि त्यही गुछेंमै बस्यौं, तीन छोराहरू डेरामा बस्दै आएका छन् । उनले आफ्नो जग्गाको निसानी नभएकाले सम्पत्तिको नाममा दाताले बनाइदिएको जीर्ण टहरा भएको बताए । कपालीको जस्तै भक्तपुर नगरपालिका२ इताछेंका रत्नभक्त ध्वजूका दुई दाजुभाइ बसोबास गर्दै आएको घर भूकम्पका कारण क्षतिग्रस्त भयो । क्षतिग्रस्त घर टेका लगाएर अड्याइएको छ । उनको चार जनाको परिवार न:पुखुको किनारमा दाताको सहयोगमा निर्मित अस्थायी टहरामा बसोबास गरिरहेका छन् । दुई हिउँद, तीन वर्षात् अस्थायी टहरामा बिताएका रत्नभक्तको परिवारले भूकम्पपछिको तेस्रो हिउँद पनि टहरामै बिताउनुपर्ने भएको छ । अस्थायी आवास पुनर्निर्माणका लागि सरकारले दिएको अनुदानको ५० हजार दाजुले लिएको छ, उनले भने, बहुस्वामित्वको घर भएकाले हामीले अनुदानको रकम पाउन सकेका छैनौं ।भक्तपुर नगरपालिका४, मंगलाछेंकी ६३ वर्षीया गुणकेशरी जाकीबञ्जार र उनका जेठाजुको परिवार बस्दै आएको घर भूकम्पका कारण पूर्णरूपमा क्षति भयो । उनीहरूको तीनतले घर भत्किसकेको भने छैन । तर धराप अवस्थामा छ । छिमेकीको पाँचतले घर भत्काउँदा थप भग्नावशेषले घर छोपिएको उनले बताइन् । उनीहरूको दुई जना (आमाछोरी) को परिवार भूकम्पपछिको ३० महिनायता मानवीय आस्था नेपाल नामक संस्थाले बनाइदिएको अस्थायी टहरामा कष्टकर रूपमा बसोबास गरिरहेका छन् । भूकम्पले भत्काएको घरको भग्नावशेष व्यवस्थापन गर्न सकेको छैन, उनले भनिन्, तीनतले घरमा बाँडिएर बसेका थियौं, त्यो घर भूकम्पले क्षति भयो । नयाँ घर बनाउन अन्त आफ्नो जग्गा छैन, भत्किएकै घरको भग्नावशेष हटाएर बनाऊँ बाँडफाँड भएकै छैन, उनले भनिन् । मुलुक यतिखेर प्रतिनिधि तथा प्रदेशसभा निर्वाचनको संघारमा छ । राजनीतिक पार्टीहरू आफ्नो दललाई जिताउने होडबाजीमा विभिन्न योजनाको ठेली बोकेर घरदैलो गर्दै आश्वासन बाँडिरहेका छन् । भूकम्पले बास गुमेर अस्थायी टहरामा बसोबास गरिरहेका पीडितहरू भने, टाउको लुकाउने छानो मागिरहेका छन् । धेरैपल्ट भोट हाल्यौं, कयौंपल्ट जितायौं, पृथ्वीमानले भने, हामीले जहिल्यै हार्यौं, अरू केही माग्दैनौं, टाउको लुकाउने छानो देऊ ।भूकम्पपछिको तेस्रो हिउँद अस्थायी टहरामै गुजार्न तयार भएका पीडितहरू दलहरूलाई आश्वासन देखाउनभन्दा टाउको लुकाउने छानोको व्यवस्था गरिदिन अनुरोध गर्दै छन् । सिंहदरबारको अधिकार गाउँमा आयो भन्छन्, हामीले के पायौं र ? रत्नभक्तले प्रतिप्रश्न गरे, दलहरूको कुरा मात्रै रहेछ । प्रतिनिधि तथा प्रदेशसभामा चुनिएका जनप्रतिनिधिले पीडितको बास व्यवस्थापन गर्नेमा निश्चिन्त हुन नसकेको उनीहरू बताउँछन् । भूकम्पीय आवास पुनर्निर्माण कार्यान्वयन एकाइ (ईएचआरपी) का अनुसार जिल्लाका २७ हजार ६ सय ४४ भूकम्पपीडित (लाभग्राही) मध्ये हालसम्ममा २२ हजार २ सय ९५ ले निजी आवास पुनर्निर्माणका लागि अनुदान सम्झौता भएको छ । जसमध्ये २१ हजार ८ सय ८५ लाभग्राहीले आवास पुनर्निर्माणका लागि पहिलो किस्ता लिइसकेका छन् । १ हजार १ सय ६६ ले दोस्रो किस्ता र ६० लाभग्राहीले मात्र घर बनाएर तेस्रो किस्ता लिएको ईएचआरपीका सूचना व्यवस्थापन विशेषज्ञ भोज राज भट्टले बताए ।"
एक तिहाइ बालबालिका पुड्का,"काठमाडौं सन्तुलित खाना नपाउँदा ५ वर्षमुनिका एक तिहाइभन्दा बढी बालबालिका पुड्का हुने गरेका छन् । नेपाल जानसांख्यिक तथा स्वास्थ्य सर्वेक्षण २०१६ मा आवश्यक पोषण नपाउँदा बालबालिकाको उचाइ उमेरअनुसारको हुने नगरेको औंल्याइएको छ । सर्वेक्षणका अनुसार एक सयमध्ये ३६ बालबालिकाको उचाइ उमेरअनुसारको छैन । सर्वेक्षणले सयमा १० बालबालिका ख्याउटे हुने गरेको र २७ जना कम तौलका हुने गरेको पनि देखाएको छ । एक सय जनामा सर्वेक्षण गर्दा आवश्यकभन्दा बढी तौल भएका एक बालबालिका पाइएको पनि सर्वेक्षणको प्रतिवेदनमा उल्लेख गरिएको छ । प्रतिवेदनले कुपोषणले शारीरिक मात्र नभई मानसिक क्षमतामा समेत ह्रास ल्याउने उल्लेख गरेको छ । पाँच वर्षमुनिका २ हजार ४ सय ९१ बालबालिकाको उचाइ र तौलको विश्लेषण गरी यो नतिजा निकालिएको हो । सर्वेक्षणले प्रदेश ६ मा ५५ प्रतिशत बालबालिकाको उमेरअनुसार कम उचाइ भएको देखाएको छ । प्रदेश ५ मा ३९, प्रदेश २ मा ३७, प्रदेश ७ मा ३६, प्रदेश १ मा ३३ र प्रदेश ३ र ४ मा २९ प्रतिशत बालबालिकामा यो समस्या देखिएको छ । सर्वेक्षणले उच्च आय भएको वर्गमा १७ प्रतिशत तथा कम र निम्न आय भएको वर्गमा ४९ प्रतिशत बालबालिकामा उमेरअनुसार उचाइ नपुगेको देखाएको छ । विशेषज्ञका अनुसार शिशुको पहिलो एक हजार दिनमा अपर्याप्त पोषण र निरन्तर हुने रोग संक्रमणले गर्दा बालबालिकामा अपरिवर्तनीय पुड्कोपना (स्टन्टिङ) आउँछ । पुड्कोपना भएका बालबालिकामा पछि बढी तौल बढ्ने वा मोटो हुने जोखिमसमेत रहन्छ । कुपोषणले मानसिक विकासमा समेत असर पार्ने र मस्तिष्कको तीक्ष्णता प्रभावित हुने विज्ञ बताउँछन् । मस्तिष्कको विकास मुख्य रूपमा पाँच वर्षको उमेरसम्म हुन्छ, स्नायु शल्य चिकित्सक डा वसन्त पन्त भन्छन्, पोषणको कमीले पुड्कोपना मात्र आउँदैन, यसले मानसिक क्षमतालाई समेत जीवनभर प्रभावित गर्छ ।मस्तिष्कको ८० प्रतिशत विकास २ वर्षको उमेरसम्म हुने भएकाले त्यो समयमा कुपोषण भएमा मस्तिष्कको विकासमा असर पर्ने र यो कमी जीवनभर पूरा हुन नसक्ने डा पन्त बताउँछन् । नेपालीहरू वंशाणुगत रूपमा पुड्को नरहेको उल्लेख गर्दै डा पन्त भन्छन्, शारीरिक र मानसिक विकासका लागि बाल्यकालमा चाहिने उपयुक्त पोषण अभावले पुड्को र औसत मानसिक क्षमताका हुनेको संख्या ठूलो छ । बाल स्वास्थ्य महाशाखाअन्र्तगत पोषण शाखाका प्रमुख रामकुमार पोखरेल पुड्का आमाबुबाका सन्तान पनि पुड्को हुन्छन् भन्ने मान्यता गलत भएको बताउँछन् । ५ वर्षसम्ममा उपयुक्त पोषण पाएमा पुड्का आमाबाबुका सन्तान पुड्का हुँदैनन् । विशेषज्ञका अनुसार कुपोषणले पुड्का भएकाहरूमा मुटु रोग, मधुमेहजस्ता नसर्ने रोगको जोखिम समेत बढी हुन्छ ।"
बुढानीलकण्ठमा ज्येष्ठ नागरिक वाचनालय,"काठमाडौं (कास) बुढानीलकण्ठ नगरपालिका वडा नं २ मा ज्येष्ठ नागरिक वाचनालय स्थापना गरिएको छ । अख्तियार दुरुपयोग अनुसन्धान आयोगका पूर्वप्रमुख आयुक्त सूर्यनाथ उपाध्यायले वाचनालयको शनिबार उद्घाटन गरेका छन् । कार्यक्रममा उनले भने, सेवानिवृत्त ज्येष्ठ नागरिकका ज्ञान, सीप र दक्षताबाट स्थानीय सरकारले सक्दो फाइदा लिन सक्नुपर्छ । त्यसका लागि नगरपालिकाले एउटा रोस्टर तयार पारेर उनीहरूका सामथ्र्यको उपयोग गर्नुपर्ने उनले सुझाव दिए । नगरपालिकाको ३ लाख रुपैयाँ आर्थिक सहयोग र स्थानीयवासीको २५ प्रतिशत श्रमदानमा वाचनालय तयार भएको सञ्चालन समितिका सचिव राधाकृष्ण भण्डारीले जानकारी दिए । उद्घाटन समारोहमा मेयर उद्धव खरेलले सुशासन, पूर्वाधार र रोजगारीका दृष्टिले बुढानीलकण्ठ नगरपालिकालाई मुलुककै नमुना बनाउने प्रतिबद्धता जनाए । वाचनालयका अध्यक्ष, दुर्गाप्रसाद आचार्य, उपाध्यक्ष रामबहादुर केसी र सामुदायिक सेवा केन्द्रका अध्यक्ष उत्तम खडकाले नवनिर्मित वाचनालयलाई नगरपालिकाको थिंकट्यांकका रूपमा विकास गर्न आफूहरू लागिपर्ने बताए ।"
मेलम्चीको पानी प्रशोधन केन्द्रको परीक्षण,"काठमाडौं (रासस) मेलम्ची खानेपानी आयोजनाले मेलम्चीको पानी काठमाडौं उपत्यकामा वितरण गर्न निर्माण गरेको सबैभन्दा ठूलो पानी प्रशोधन केन्द्रको परीक्षण सफल भएको जनाएको छ ।सुन्दरीजलमा निर्माण भएको ८ करोड ५० लाख लिटर पानी प्रशोधन क्षमताका ६ वटै कक्षको परीक्षण सफल भएको हो । आयोजनाका अनुसार प्रशोधन केन्द्रमा वाग्मती नदीको पानी लगेर परीक्षण गरिएको हो । परीक्षणबाट केन्द्र निर्माण सफल भएको मेलम्ची खानेपानी विकास समितिका कार्यकारी निर्देशक रामचन्द्र देवकोटाले जानकारी दिए । सिन्धुपाल्चोकको हेलम्बु गाउँपालिकाबाट २७ किमि लामो सुरुङमार्गमार्फत दैनिक १७ करोड लिटर पानी उपत्यका ल्याइँदै छ । बाँकी ८ करोड ५० लाख लिटर पानी प्रशोधन केन्द्र निर्माण पनि तीव्र गतिमा भइरहेको देवकोटाले जनाए । अर्को प्रशोधन केन्द्र निर्माण पनि विसं २०७५ भदौ मसान्तसम्म सक्ने आयोजनाको लक्ष्य छ । सुरुङको सुन्दरीजलसिन्धु ९ किमि मार्ग सम्पन्न भएको छ, सिन्धुग्याल्थुम र ग्याल्थुमअम्बाथानको १ दशमलव ९ किमि सुरुङ निर्माण गर्न मात्र बाँकी छ । देवकोटाले भने, कमजोर चट्टानका कारण केही ढिलो भए पनि चैत अन्तिम वा वैशाखको सुरुसम्ममा पानी राजधानी आइपुग्छ । उपत्यकामा पानी वितरणका लागि काठमाडौं उपत्यका खानेपानी लिमिटेड आयोजना कार्यान्वयन निर्देशनालयले पाइप बिच्छ्याउने काम अन्तिम चरणमा पुर्याएको जनाएको छ । थोक वितरण प्रणालीको ७७ किमिमध्ये ६५ किमिको काम सम्पन्न भएको निर्देशनालयका प्रवक्ता लीलाप्रसाद ढकालले बताए । यसैगरी उपभोक्ताको घरमा पानी पुर्याइने वितरण सञ्जालको ६ सय ७० किमिमध्ये ६ सय २० किमिको काम सकिएको छ । बाँकी ५० किमिमध्ये पुस मसान्तसम्म पहिलो चरणको वितरण सञ्जाल निर्माण सम्पन्न गरिसक्ने आयोजनाको लक्ष्य छ । दोस्रो चरणमा थप वितरण सञ्जालको पाइप बिच्छ्याउनका लागि काम सुरु गर्ने तयारी भएको ढकालको भनाइ छ ।"
विकास गरे नेतालाई माफी,"नौमूले (दैलेख) ७९ वर्षीय नन्दकला ढकाललाई गोली लागेर रन्थनिँदै घर पुगेका प्रहरी छोरा महेशको झल्झली सम्झना आइरहन्छ । छोरालाई बचाउन उनले धानको भकारीमा लुकाएकी थिइन् । तर, खोज्दै आएका माओवादी लडाकुले त्यहीं गोली हानी हत्या गरे । यो घटना भएकै १६ वर्ष पुगिसक्यो । भर्खर भित्र्याएकी बुहारी तीनमहिने गर्भवती थिइन् । अहिले नाति जन्मिएर १५ वर्षका भइसके । मलाई गोली लाग्यो आमा, बचाउनुस् भन्दै छोरा चौकीबाट आएको थियो, २०५७ चैत २४ गते रातिको नौमूले भिडन्त सम्भिँदै नन्दकलाले भनिन्, उसले माओवादीले नभेट्ने ठाउँमा बन्दुक लुकायो । मैले केही हुन्न छोरा भन्दै उसलाई धानको भकारीमा लुकाएँ । उनीहरूले भेटे र मारे ।नौमूले आक्रमणमा प्रहरी निरीक्षक धु्रवप्रसाद दुलालसहित ३५ जनाको ज्यान गएको थियो । तीमध्ये घाइते भई ज्यान जोगाउन आएका झन्डै आधा दर्जन प्रहरी नन्दकलाको घरआँगनमा मारिएका थिए । सुरुका केही वर्ष त नन्दकलालाई आफ्नै छोराको रगतले लत्पतिएको आँगन टेक्नसमेत मन लागेन । उनी धेरै समय काठमाडौंमा जेठा छोराकहाँ बसिन् । सुर्खेतमा छोरीको घरमा बसिन् । खेतबारी बाँझै भयो । आफन्तले पनि गाउँ फर्किन आग्रह गरे । गाउँको इलाका प्रहरी कार्यालय विस्थापित भएपछि आएका माओवादीले उनीसँग माफी मागे । उनकै घर र बारीमा सेल्टर बनाएर बसे । ती पनि मेरै छोराझैं कसैको आदेश मानेर त मर्नमार्न आएका होलान् भनेर मैले उहिल्यै माफी दिइसकें, नन्दकला भन्छिन्, केके न होला भनेर युद्धमा लागेका थिए । केही छाँटकाँट देखिएन । अब गाउँठाउँको विकास गरे भने बल्ल साँच्चिकै माफी हुनेछ ।चुनावका बेला माओवादीका नेताकार्यकर्ता उनीकहाँ आउँछन् । द्वन्द्वको घाउ बिर्सिन आग्रह गर्छन् । तर, कान्छा छोरा महेशको यादमा नन्दकला रोइरहन्छिन् । दुई वर्षअघि उनका पतिको निधन भयो । बुहारीले पनि दोस्रो विवाह गरिन् । नौमूलेस्थित घरमा उनी एक्लै छिन् । बुहारीलाई मन परेको केटा छानेर ल्याऊ, म टीका लगाएर छोरा मान्छु भनेकी थिएँ । तर, बुहारीले आफंै बिहे गरिछन्, उनले भनिन्, पेन्सनपट्टा नामसारी गरिदिन्छु आमा भनेकी थिइन् । भो पर्दैन, नातिलाई राम्रो हेरचाह गरेर हुर्काए पुग्छ भनेकी छु ।७३ वर्षीय केयरसिंह बुढामगरले पनि द्वन्द्वमा तीन सन्तान गुमाए । माओवादी लडाकु रहेका माइला छोरा पुर्ने बुढा दैलेखको तल्लो डुंगेश्वरमा मारिए भने कान्छा पूर्णबहादुरले देउली सल्लेरीमा सुरक्षाकर्मीसँग भिडन्तमा ज्यान गुमाए । माओवादीको सांस्कृतिक फाँटमा रहेकी ४१ वर्षीया छोरी भविसरा पनि कालिकोटको पिलीमा मारिएपछि उनी घर बस्न सक्ने स्थिति भएन । तारेख धाउँदाधाउँदा थाकें । तैपनि मार्ने खतरा देखेपछि छोराछोरीकै बाटो लागेर भूमिगत भएँ, उनले भने, गणतन्त्र आएपछि मेलमिलाप, सहमति र देश विकास होला भन्ने लागेको थियो । तर, नेताहरू धेरै स्वार्थी रहेछन् ।माओवादी शान्तिप्रक्रियामा आएपछि केयरसिंहले अध्यक्ष पुष्पकमल दाहाल, मोहन वैद्य र बाबुराम भट्टराईलाई भेटी सहिद परिवारसँग सुझाव लिएर पार्टी चलाउन आग्रह गरे । तर, कुनै सुनुवाइ नभएकोमा उनको चित्त दुखाइ छ । अहिले एउटा छोरा रामबहादुर सेना समायोजनमा परेर नेपाली सेनाका हवल्दार भएका छन् । तर, उनलाई मारिएका छोराछोरीको सम्झनाले पिरोलिरहन्छ । परिवर्तनका लागि मेरा छोराछोरी सहिद भए, उनले भने, देशको मुहार फेरियो भने मात्र बलिदानको अर्थ रहन्छ होइन भने बेकारमा ज्यान दिएझैं हुनेछ ।सशस्त्र द्वन्द्वमा ज्यान गुमाएका सुरक्षाकर्मी र लडाकुका आफन्तले बलिदान को सम्मान गर्न पार्टीहरूसँग आग्रह गरेका छन् । हाम्रा छोराछोरीको रगत सस्तो रहेछ, केयरसिंहले भने, नेता जोजो लडे पनि देशमा केही राम्रो भइदिए हामीलाई सन्तोष हुने थियो । सशस्त्र द्वन्द्वमा दैलेखमा राज्य पक्षबाट २ सय ६ जना मारिएका थिए । द्वारी१ का मोतीलाल पुनमगर राज्य र विद्रोहीको दोहोरो मारमा परे । स्वास्थ्यचौकीका परिचर उनको काम सदरमुकामबाट औषधि ओसार्नु थियो । मोतीलालले स्वास्थ्यचौकीमा ल्याएको भोलिपल्टै माओवादीले ब्यान्डेज, ब्रुफिनलगायतका नदुख्ने औषधि जबर्जस्ती लैजान्थे । एकातिर सेनाले माओवादीलाई औषधि ओसारेको भन्दै यातना दिन थाल्यो अर्कोतर्फ माओवादीले सेनामा भर्ती भएको छोरा फिर्ता नबोलाए जनकारबाही गर्ने धम्की दियो । त्यही बेला विस्थापितलाई राहत दिलाएको भन्दै कांग्रेस क्षेत्रीय समिति सदस्य दिलबहादुर रानाको गोली हानी हत्या गरियो । कुन बेला के हुने हो, कसले मार्ने हो भन्ने चिन्ता भयो, उनले भने, त्यसैले मध्यरातमा छोराछोरी लिएर गाउँ छाडें । घर लुटपाट भई विस्थापित भएका मोतीलालले गत भदौसम्म कुनै क्षतिपूर्ति पाएनन् । निवेदन लिएर शान्ति मन्त्रालय पुग्दा थाहा पाए, उनको नाममा किर्ते हस्ताक्षर गरेर १ लाख ८२ हजार क्षतिपूर्ति निकासा भइसकेको रहेछ । लोकतन्त्रमा यसरी देखादेख लुट भइरहेको छ, उनले भने, मैले पहिलोपल्ट गत भदौमा १ लाख ६२ हजार क्षतिपूर्ति बुझें । नौमूले क्षेत्रका बासिन्दा द्वन्द्वकाल सम्झिनसमेत चाहन्नन् । राज्य र विद्रोहीको दोहोरो मारमा परेका उनीहरू शान्तिकालमा दल मिलेर विकास र समृद्धि ल्याउन् भन्ने चाहन्छन् । मोतीलालले भने, पार्टी र नेताहरूले केही गरे भने घाउमा मल्हम लाग्ला । होइन भने द्वन्द्वले जिन्दगीभर दुख्ने घाउ दिएको छ ।"
बहालवाला मन्त्रीलाई गौतमको चुनौती,"गुलरिया प्रतिनिधिसभा १ मा एमाले उपाध्यक्ष वामदेव गौतम र नेपाली कांग्रेसका जिल्ला सभापति एवं सिँचाइमन्त्री सञ्जयकुमार गौतमबीच चुनावी प्रतिस्पर्धा छ । साविकको तीन क्षेत्र भएको जिल्लामा अहिले दुई मात्र छ । दुवै जना आफ्नो साख जोगाउने होडबाजीमा छन् । तीन दशकदेखि जिल्लाको राजनीतिमा क्रियाशील वामदेव २०४८ सालदेखि चुनावी मैदानमा छन् । यो क्षेत्र उनको उम्मेदवारी छैटौं पटक हो । स्थानीय निर्वाचनको आधारमा वाम गठबन्धनको मत लोकतान्त्रिक गठबन्धनको भन्दा धेरै फरक भएकाले पनि उनी ढुक्क भएका हुन् । कतिपयले उनीविरुद्ध विगतका चुनावमा दिएको आश्वासन पूरा नगरेको आरोप लगाउने गरेका छन् । प्रजातन्त्रपछि संसदीय निर्वाचनमा जमिनदारीविरुद्ध जसको जोत उसैको पोत भन्ने नाराले वामदेवले निम्न वर्गको साथ पाएका थिए । दोस्रो संविधानसभा निर्वाचनमा उनले कृषिको व्यवसायीकरण, उद्योगको विस्तार र सडक निर्माणलाई मुख्य एजेन्डा बनाएका थिए । मतदाताले उनले आफूले गरेको वाचा पूरा नगरेको आरोप लगाउने गरेका छन् । उनी भने बहुमतको सरकार नभएकाले वाचा गरेका सबै काम पूरा गर्न नसकेको बताउँछन् । यसपटक भने उनले विकास योजनाबारे जे बोलेको छु, त्यसलाई रेकर्ड गरेर राख्न मतदातालाई आहवान गरेका छन् । राजनीतिक अस्थिरता र सत्ताको खेलले विकास पछि पर्यो, उनी भन्छन्, अब त्यस्तो हुँदैन । उनले बबई सिँचाइ आयोजना आफूले ल्याएको उल्लेख्य विकासका रूपमा प्रस्तुत गर्दै आएका छन् । यसअघि भएका ५ निर्वाचनमध्ये उनी २०५६ मा कांग्रेसकी काशी पौडेलसँग र २०६४ मा माओवादीकी सरला रेग्मीसँग पराजित भएका थिए । वामदेव २०७० मा भने निर्वाचित भएका थिए । उनका प्रतिस्पर्धी कांग्रेसका सञ्जय बहालवाला मन्त्रीका रूपमा चुनाव प्रचार गरिरहेका छन् । उनले वामदेवले विकासे काम गर्न नसकेको नारा अघि सारेका छन् । उनले बबई, भादा र ओराही नदी व्यवस्थापन, रम्मापुररजौनवा सडक कालोपत्रे, ओराही नदीमा पुललगायतका विकासे योजना आफ्नो पहलमा भएको दाबी गर्दै मत माग्ने गरेका छन् ।"
सुरक्षा व्यवस्था सुदृढ बनाऊ,प्रतिनिधिसभा र प्रदेशसभाको चुनाव नजिकिँदै गर्दा शृंखलाबद्ध रूपमा भइरहेको बम विस्फोटले सुरक्षा चुनौती थपिदिएको छ । उम्मेदवार लक्षित विस्फोटका घटनामा चुनाव बहिष्कार गरिरहेको विप्लव नेतृत्व नेकपाको प्रत्यक्ष संलग्नता देखिन्छ । तर सुरक्षा कमान्डको नेतृत्व गरिरहेको गृह मन्त्रालयले नेकपाप्रति हेर्ने प्रस्ट दृष्टिकोण निर्माण गर्न सकिरहेको छैन । विस्फोटका घटना लगातार भइरहँदा पनि नेकपाका केन्द्रीय नेताहरू खुला रूपमा हिँडिरहेका छन् र उनीहरूले चुनावविरोधी गतिविधि सामाजिक सञ्जाललगायत विभिन्न माध्यम र शैलीबाट गरी नै रहेका छन् । चुनावी सुरक्षामा खटिएको नेपाल प्रहरी पछिल्ला दिनमा थपिएको यो नयाँ सुरक्षा चुनौतीलाई चिर्न अलमल्ल देखिन्छ । प्रधानमन्त्री शेरबहादुर देउवाले गृहमन्त्रीको जिम्मेवारी सम्हालेयता गृह मन्त्रालय आफंै अलमलमा छ । गृहको जिम्मेवारी सम्हालेको एक महिना भइसक्दा पनि देउवा मन्त्रालयमा पुगेका छैनन् । चुनावी सुरक्षामा नयाँ चुनौती थपिएपछि गृहले सुरक्षा बैठक त निरन्तर गरिरहेको छ । तर त्यस्ता बैठक उपलब्धिविहीन देखिन्छन् । विस्फोटका घटनाहरू एकपछि अर्को भइरहँदा गृहमन्त्रीको सक्षम र नेतृत्वदायी भूमिका गृह मन्त्रालयमा खट्किएको देखिन्छ । गृह मन्त्रालय परम्परागत चुनावी सुरक्षाको रणनीतिबाट माथि उठ्नै सकेको छैन । चुनावका निम्ति सञ्चारलगायतका बन्दोबस्तीका सामान किन्न बजेटमा समेत अर्थ मन्त्रालयले कडाइ गरेको गुनासो प्रहरी प्रधान कार्यालयको छ । त्यसले पनि चुनावी सुरक्षाका निम्ति प्रहरी परम्परागत हिसाबले नै परिचालन हुनुपर्ने परिस्थिति बनेको हुन सक्छ । चुनावी सुरक्षाको चुनौती जटिल बनिरहेका बेला प्रहरी संगठनभित्र भने चेन अफ कमान्ड कमजोर देखिन्छ । प्रहरीका उच्च अधिकारीहरू नै प्रहरी संगठनभित्रको भद्रगोल अवस्थाबारे अनेकन टीकाटिप्पणी गरिरहेका भेटिन्छन् । सरुवा र बढुवामा हुने राजनीतिको स्वार्थी खेलका कारण इमानदार प्रहरी अधिकारीहरूको मनोबल पनि कमजोर बनेको देखिन्छ । प्रहरी संगठन कस्तो अवस्थाबाट गुज्रिरहेको छ भनेर बुझ्न अघिल्ला साता उच्च प्रहरी अधिकारीका सामुन्ने प्रहरी महानिरीक्षकले व्यक्त गरेको भनाइ नै काफी छ । प्रहरी महानिरीक्षक प्रकाश अर्यालले आफ्नो कार्यसम्पादन नगरी आईजीपी हटाउँछु भन्ने खेलमा नलाग्न प्रहरी अधिकारीलाई कडा शब्दमा निर्देशन नै दिएका थिए । प्रहरी महानिरीक्षकले उच्च प्रहरी अधिकारीलाई यस्तो निर्देशन दिनुपर्ने अवस्था आउनु पक्कै पनि सुखद संकेत होइन । यसले प्रहरी संगठन कसरी र कस्तो अवस्थाबाट गुज्रिरहेको छ भन्ने झलक मिल्छ । अर्कोतर्फ सशस्त्र द्वन्द्वका बेला लडाकुको भूमिका रहेका कैयन् माओवादी कार्यकर्ता यति बेला विप्लव नेतृत्वको नेकपामार्फत सक्रिय हुन खोजिरहेका छन् । प्रहरीले तिनको पहिचान गर्न र तिनको भूमिकामाथि बलियो निगरानी राख्न सकेको छैन । गृहले खानतलासी व्यापक बढाएको भने पनि ठूला बम विस्फोटहरू शृंखलाबद्ध रूपमा भई नै रहेका छन् । शनिबारसम्ममा मात्रै देशैभरि गरेर करिब एक दर्जन स्थानमा बम विस्फोटका घटना भएका छन् । उम्मेदवार लक्षित यस्ता विस्फोटका घटनाले चुनावी मैदानमा उत्रिएका दलहरूबीच आपसी वैमनस्यताको वातावरण सिर्जना गरेको छ । सरकारले चुनावी सुरक्षा बलियो बनाउन नसकेको र सरकार चुनावविरोधी तत्त्वप्रति नरम बनेको भन्ने आरोप वाम गठबन्धनका शीर्ष नेताहरूले लगाइरहेका छन् । आरोपप्रत्यारोपको यस्तो अभ्यासले समग्रमा चुनावी वातावरणलाई नै धमिल्याउने खतरा हुन्छ । चुनावको संघारमा भइरहेका शृंखलाबद्ध बम विस्फोटका घटनाले शान्तिपूर्ण र सुरक्षित रूपमा मतदान गर्ने अपेक्षा लिएका मतदातामाथि शंका र अविश्वास बढाउन सक्छ । चुनावी सुरक्षाको बलियो प्रबन्ध समयमै गर्न सकिएन भने त्यसको फाइदा लोकतान्त्रिक प्रक्रिया नरुचाउने समूहलाई नै पुग्छ । यस्तो अभ्यासले हुर्किंदै गरेको लोकतन्त्र र विधिको शासन नै कालान्तरमा कमजोर तुल्याउँछ ।गृह मन्त्रालयले चुनावविरोधी गतिविधि निस्तेज पार्न कडा सुरक्षा रणनीति अख्तियार गर्न जरुरी छ । विद्यमान सुरक्षा नीतिमाथि गम्भीर समीक्षा गर्न सकिएन भने निर्बाध रूपमा चुनावी प्रचारप्रसार हुने वातावरण बिथोलिनुका साथै उम्मेदवारहरू मतदातासामु पुग्नै नसक्ने अवस्था सिर्जना हुन जान्छ । यसले प्रतिस्पर्धात्मक लोकतान्त्रिक प्रक्रियालाई कमजोर बनाउन सक्छ । त्यसैले निर्वाचन सुरक्षालाई बलियो बनाउँदै शान्तिपूर्ण वातावरणमा चुनावी प्रचारप्रसार र मतदान हुने सुनिश्चितता सरकारले अविलम्ब तयार पार्नुपर्छ ।
कोही नहार्ने यो निर्वाचन,नागरिक खबरदारीको खाँचो लोकतन्त्रका असली पहरेदार राजनीतिक दलभन्दा पनि सचेत नागरिक नै भएकाले जनताको वास्तविक अभिमत अभिव्यक्त गर्ने माध्यम निर्वाचन बन्न सक्छ कि सक्दैन भन्नेतर्फ नागरिक खबरदारी अहिले पनि त्यतिकै खाँचो छ । जनताको वास्तिवक अभिमतलाई धनबल र बाहुबलले प्रभावित पार्न खोज्ने प्रयत्नलाई रोक्ने क्षमता सचेत नागरिकसँग मात्र देखिन्छ । जनतामा व्याप्त गरिबी र अशिक्षालाई ढाल बनाएर जनताको अभिमतलाई प्रभावित पार्न खोज्ने प्रवृत्तिलाई रोक्ने क्षमता निर्वाचन आयोगसँग हुनुपर्छ । त्यति मात्र नभएर सत्ता र शक्तिको दुरुपयोग पनि निर्वाचनको अर्को ठूलो चुनौती हो । सत्ता र शक्तिको दुरुपयोग गरेर निर्वाचन प्रभावित पार्ने दाउपेचलाई निर्वाचन आयोगले कडाइसाथ रोक्न सक्नुपर्छ । सत्ता र शक्ति अनि पैसालाई निर्वाचन जित्ने माध्यम बनाउने दल र उम्मेदवारहरू लोकतन्त्रका शत्रु हुन् । सत्ता र शक्तिको दुरुपयोग अनि बाहुबल र धनबलको प्रयोगलाई रोक्न सकियो भने जसले जिते पनि यो निर्वाचनमा लोकतन्त्रले जित्छ । नेपालको संसदीय र संवैधानिक अभ्यास थप परिष्कृत र परिमार्जित बन्दै छ । अबको केही साता नागरिक खबरदारीको हो । यो निर्वाचनमा लोकतन्त्र विजयी हुने हुनाले कोही पनि हार्दैन ।
निर्वाचन सुरक्षा चुस्त बनाऊ,"निर्वाचनको मिति नजिकिँदै गर्दा शृंखलाबद्ध तरिकाले उम्मेदवारलाई लक्षित गरी विस्फोट गराउने क्रम बढ्दै गएको छ । यो घटना उम्मेदवारलाई विचलित गर्न गरेका हुन् वा सुरक्षाप्रति सरकारलाई सचेत गराउन खोजेका हुन् ? जे जस्तो भए पनि यस्ता कार्य आपराधिक भएकाले गृह मन्त्रालय सजग हुन आवश्यक छ । घटना बढ्दै जाँदा मतदातामा त्रास उत्पन्न हुन सक्छ । सरकारले नेपाली सेनालाई समेत परिचालन गर्दै उम्मेदवार तथा मतदातालाई सुरक्षा प्रत्याभूति दिनु आवश्यक छ । प्रमोद पौडेलवीरगन्ज, पर्सादेशैभर चुनाव लागेका बेला धमिलो पानीमा माछा मारेर छाक टारिरहेको तत्त्व र त्यसबाट सञ्चालित बाह्रमासे गिरोहले आम जनसमुदायलाई लक्षित गरी बमका धमाका दिन खोजेको छ । प्रहरी प्रशासन पनि रुकुम, नुवाकोटलगायत अन्य भागतिर पड्काइएका बमहरू पटाकाभन्दा पृथक् होइनन् कि भन्ने निष्कर्षमा पुगेको हुनुपर्छ । अहिले निर्वाचनमा देशै झुमिरहेका बेला जुन तवरले बम पड्काएर मतदाता वा उम्मेदवार गलाउने गतिविधिलाई बढावा दिन खोजिएको छ, यो चटकीको चटकभन्दा किमार्थ फरक छैन र होइन । यो कुनै पनि अर्थमा राजनीतिक विरोधको चरणबद्ध प्रदर्शन होइन । यो कुनै अमूर्त शक्ति र समूहले प्रायोजन गरी चलाएको निष्कृष्ट शृंखला हो । प्रतीकात्मक रूपका यी आततायी शैली विशुद्ध तानाशाह बन्ने सोचको सूक्ष्म छायाचित्रण हो । श्यामसुन्दर कुइँकेलहाँडीगाउँ, काठमाडौंशनिबार आवरण पृष्ठमा प्रकाशित शृंखलाबद्ध विस्फोट शीर्षक समाचार पढेर निकै दु:ख लाग्यो । केही दिनयता देशका विभिन्न भागमा अप्रत्याशित रूपमा बम विस्फोटनका घटना बढिरहेका छन् । चुनावका प्रमुख दलका उम्मेदवारहरूलाई आक्रमणको प्रमुख निसाना बनाइएको छ । चुनावको मुखैमा यस्ता त्रासदीपूर्ण घटना बढ्दै जानु दु:खद हो । यसले चुनावी असुरक्षा मात्रै होइन, निर्वाचनलाई नै पूर्ण रूपमा प्रभावित पार्ने हो कि भन्ने आशंका बढ्दै गइरहेको छ । स्वतन्त्र, निष्पक्ष र भयरहित वातावरणमा सम्पन्न हुनुपर्ने चुनावप्रति जनमानसमा थप अन्योल सिर्जना भएको छ । हिंसात्मक द्वन्द्वको अन्त्य, जनआन्दोलनको सफलता र संविधान निर्माण भइसकेपछि हुन लागेको यसपालिको निर्वाचन अघिल्ला निर्वाचनभन्दा तुलनात्मक रूपमा शान्तिपूर्ण र भयरहित हुनुपर्ने हो । तर, पछिल्लो पटक रुकुम, रोल्पा, नुवाकोटजस्ता जिल्लामा भएका बम विस्फोट र उम्मेदवारमाथिको आक्रमणले सुखद संकेत देखाएको छैन । चुनावका बेला उम्मेदवारहरू त त्यसै पनि असुरक्षित छन् नै, यस्तै परिस्थिति रहिरह्यो भने आम मतदाता पनि ढुक्क भएर चुनावमा मतदान गर्न सक्ने स्थितिमा छैनन् । अब एक दुई दिनभित्र मुलुकका अधिकांश विद्यालय मतदान केन्द्रका रूपमा स्थापित हुँदै छन् । सायद त्यहाँ चुनावी चहलपहल पनि बढ्दै जाला । बिदाको समयमा मतदान केन्द्र नजिकै विद्यार्थी खेलमा रमाइरहेका हुन सक्छन् । यस्तो बेला कतैबाट आक्रमणको दुष्प्रयास भयो भने निसानामा बालबालिकासमेत पर्न सक्ने कुरालाई नकार्न सकिन्न । त्यसैले चुनावप्रति असन्तुष्ट आक्रमणकारी पक्षले पनि राजनीतिक समझदारीमा आएर जिम्मेवार नागरिकको दायित्व पूरा गरून् । अनि सरकारले पनि भयरहित वातावरणमा मतदान केन्द्रसम्म पुगी जनतालाई मतदान गर्न सक्ने वातावरणको प्रत्याभूति दिलाओस् ।प्रजिना थापाकाञ्जीरोवा नेसनल मावि, कोटेश्वर, काठमाडौं"
नेताको नैतिकता,"वामपन्थी र लोकतान्त्रिक गठबन्धनका शीर्षनेताको टीठलाग्दो अभिव्यक्ति निरन्तर सुन्दा वाक्क बनेका सर्वसाधारण भविष्यमा प्रमुख दुई दलले मुलुक सञ्चालन गर्ने कुराबाट भने केही सन्तुष्ट देखिएका छन् । यद्यपि आफ्नो अहम प्रकट गर्दै विपक्षीमाथि दोष थोपरिरहने, गालीगलौजमा उत्रने अहिलेको नेतृत्वमाथि कसैको भरोसा छैन । सबैमा मुलुकको सामाजिक र आर्थिक स्थिति निरन्तर ओरालो लाग्नु मात्र चिन्ताको विषय बनेको छ । अब आएर राजनीतिक ध्रुवीकरण उत्कर्षमा पुगेका बेला देशको भविष्यमाथि चिन्तित रहनेहरूले दलीय एकतामाथि नैतिक प्रश्न राख्नु उत्तिकै जरुरी देखिएको छ । वास्तवमा देश र जनताको भलाइका निम्ति मात्र बाँच्ने राजनीतिज्ञको व्यक्तिगत जीवन नितान्त पारदर्शी हुने गर्छ र हुनुपर्छ पनि । यो विश्वव्यापी संस्कार र मान्यता हो । राजनेताले जुन राम्रो काम गरेका छन्, सर्वसाधारणले त्यही पछ्याउने हुन् । शक्तिशालीदेखि कमजोर मुलुकका नेता नै किन नहुन्, उनीहरू यौनजन्य विकृति, हत्याहिंसा, भ्रष्टाचारजस्ता अवाञ्छित गतिविधिमा संलग्न भए सम्बन्धित देश र विश्वबाटै दण्डित, अपहेलित र तिरस्कृत हुने गरेका छन् । यतिबेला हाम्रा राजनीतिक गठबन्धनभित्र नैतिकवान् नेता कति छन्, त्यसको पनि स्वयं दलहरूले लेखाजोखा गर्नु जरुरी छ । स्वार्थसिद्धिका लागि कार्यकर्ता, मतदातालाई जाँडरक्सी खुवाएर नचाइरहने, पथभ्रष्ट हुने, लुटपाट, हत्याहिंसा, भ्रष्टाचारलाई बढावा दिने, सधैं व्यक्तिगत स्वार्थमा लिप्त रहनेजस्ता चरित्र भएका व्यक्तिलाई निष्ठावान् नेताको संज्ञा दिन सकिँदैन । चाहे प्रत्यक्षतर्फ होस् या समानुपतिकतर्फ, गठबन्धनभित्र कलुषित चरित्र बोकेका व्यक्ति समावेश गरियो भने तिनीहरू सदैव देशका निम्ति हानिकारक बनिरहनेछन् । डा भुवनेश्वर शर्माचन्द्रागिरि२, काठमाडौं"
आधारहीन आरोप,"कान्तिपुरमा कात्तिक ३० गते प्रकाशित मोह कि साफ अभियान शीर्षक पाठकपत्रमा बाबुराम भट्टराईलाई जिताउन जनसंख्या अध्ययन केन्द्रीय विभागका उपप्राध्यापक महेन्द्र शर्मा लागेको भनी मेरो नाम जोडेकामा ध्यानाकर्षण गराउन चाहन्छु । मेरो घर बागलुङ जिल्ला हो र हाल उक्त विभागमा सहप्राध्यापक भई कार्य गरिरहेको छु । भट्टराईसँग मेरो गोरु बेचेको साइनो पनि छैन । मेरो चरित्र हत्या गर्ने गरी नक्कली नाम हरिहर शर्मा बाट कपोकल्पित र झूटा विवरण उल्लेख गरी पाठकपत्र लेखिएको हो । महेन्द्रप्रसाद शर्मात्रिविवि, कीर्तिपुर"
मतदाताको मानमर्दन,"संसदीय निर्वाचन नजिकिँदै गर्दा राजनीतिक नेताहरू जनतामाझ अनेक तिकडम गर्दै छन् । दुई ध्रुवमा विभाजन भएको राजनीतिमा बहुमत र दुई तिहाइका दम्भहरू छताछुल्ल पोखिन थालेका छन् । अविचलित जनता राजनीतिक पार्टीका विगत र आगतलाई केलाउन मग्न छन् । पर्ख र हेरको स्थितिमा नेपाली जनताले अझैसम्म आफ्नो मतलाई अनिर्णीत नै राखेका तथ्य सार्वजनिक भइरहेका छन् । खासगरी वैशाख १२ को भूकम्पले भग्न बनाएका नेपाली मनप्रति गरिएको बेवास्ता र भारतले नेपालमाथि नाकाबन्दी लगाइरहँदा जनताको भावनाविपरीत आएका अभिव्यक्ति र कर्महरू सामाजिक अपराधकै अंश थिए । यिनै कुराको छेउछाउ वर्तमान नेपाली राजनीतिको फेरो अल्झिएको पो हो कि ? एकपटक नेताहरूले पछाडि फर्केर हेर्नैपर्ने हुन्छ । यसबखत नेपालको राजनीति आकलन गरेभन्दा फरक हुन सक्छ । अमेरिकामा डोनाल्ड ट्रम्पको उदय अप्रत्याशित थियो । क्लिन्टनका पक्षमा देखिएको भीड मौन मतदाताका सामुन्ने निस्तेज बनेको थियो । हाम्रा सन्दर्भमा पनि यसबखत मौन मतदाताको प्रभावले चुनावी आकलनलाई चुनौती दिन सक्ने सम्भावना बढ्दो छ । विगतमा भए गरेका क्रियाकलाप अनि राजनीतिक उदासीनताको हिसाबकिताब जनताले माग्दै गर्दा चुनावी सभाहरूमा बहुमत र दुई तिहाइको दम्भ बाँडेर मतदाताहरूको मानमर्दन गर्ने कार्य नेताहरूबाट भइरहेको छ । अब के गर्छु होइन, हिजो के गरें भन्ने विषयमा जनतालाई प्रस्ट्याउनुपर्छ । सत्ता राजनीतिको चक्रव्यूहभित्र फसेर जनमतको मानमर्दन गर्दै लेनदेनको राजनीतिमा लिप्त बनेका नेतालाई नेपाली जनताले नजिकबाट नियालेका छन् । लोकमानसिंह कार्कीको नियुक्तिमा सहमति जुट्न सक्ने तर लोकतन्त्रको स्थायित्वमा सहमति भंग हुने प्रवृत्तिले नेताहरूको व्यक्तिगत मनोकांक्षाको प्रतिनिधित्व गरिरहेको हुन्छ । नेताले जवाफ दिने र जनताले जवाफ खोज्ने बेला आएको छ । केपी ओलीको ६ जना उपप्रधानमन्त्रीको आवश्यकता र सत्तात्यागको अवसरमा सिर्जना गरेको प्रोपगन्डाको औचित्य के थियो ? देउवा झन्डै ५ दर्जन मन्त्रीको भीडको सान्दर्भिकतालाई कसरी सम्बोधन गर्छन् ? प्रचण्डको इन्गेजमेन्ट एउटासँग र लगनगाँठो अर्कोसँगको नीतिबारे प्रश्न गर्ने कि नगर्ने ? समृद्ध नेपालको खाका के हो ? इमान र नैतिकताको धरातल के हो ? विगतमा गरेका गल्तीप्रति चेतना छ कि छैन ? गल्तीप्रति माफी माग्ने हिम्मत र साहस नेतामा छ कि छैन ? पार्टीगत गठबन्धनले जनतामा पुग्ने फाइदा के हो ? जवाफ दिन सक्नुपर्छ । उत्तम पुडासैनी जोरपाटी, काठमाडौं"
गालीगलौजमा नेता,"चुनावमा त दलहरू आआफ्ना एजेन्डा र आफूले जिते के गर्ने वाचासहितको प्रतिज्ञापत्र लगेर जनताबाट अनुमोदन भई आउनुपर्ने हो । तर नेपालमा दलहरूले यस्तो अभ्यास केवल बिरालो बाँधेर श्राद्ध गरेजस्तै पाराले गरिरहेका छन् । नाम र सपना मात्रको घोषणापत्रको कुनै मूल्य छैन । आफ्नै दलले जारी गरेको घोषणापत्र दलका नेताहरूले त अध्ययन गर्दैनन् भने सर्वसाधारण कार्यकर्ताले के अध्ययन गर्लान् ? त्यसमाथि यति सीमित घोषणापत्र तयार गरिएको हुन्छ कि सबै कार्यकर्ताका हातमा समेत त्यो पर्दैन । सर्वसाधारणका हातमा परेका घोषणापत्र पनि सबैले बुझ्ने र पढ्न सक्ने गरी लेखिएको हँुदैन । चुनावमा उठ्ने सबै दलका घोषणापत्र अध्ययन गरी भोट हाल्ने मतदाता वास्तवमा नेपालमै छैनन् भन्दा पनि हुन्छ । नेपालमा चुनावमा घोषणापत्र लिएर त्यसको व्याख्या गर्दै जाने परिपाटी छैन । नेताहरू अरू दल वा नेतालाई कति गालीगलौज गर्न सकिन्छ, त्यति भोट आफूले तान्न सकिने आकलन गरी गालीगलौजमा उत्रिएको देख्दा खल्लो लागिरहेको छ । के नेताहरूले चुनावमा जित हासिल गर्न अरू दलका वा विपक्षी नेतालाई अन्तिम चरणसम्मका घृणित शब्द चयन गरी गालीगलौज नै गर्नुपर्ने हो ? के नेताहरूले चुनाव जित्ने योभन्दा अरू मसला देखेका छैनन् ? अहिलेको चुनावमा त प्रमुख दलका शीर्ष नेता नै यति तल्लो तहसम्म पुगेर गालीगलौजमा उत्रिएका छन् कि सुन्नेलाई लाज लाग्न थालेको छ । यसबाट उनीहरूको उचाइ बढ्ने होइन कि घट्नेछ । चुनावमा त आफ्ना दलका नीति, एजेन्डा र कार्यक्रमका बारेमा बढी चर्चा हुनुपर्ने हो तर नेताले भाषण गर्ने क्रममा यस्ता कुराले कुनै प्राथमिकता पाएको नदेखिनु लज्जास्पद छ । अब केही दिनका लागि मात्र भए पनि राम्रा र सभ्य शब्द चयन गरी आफ्नै दलका भावी कार्यक्रमको मात्र फेहरिस्त सुनाई जनताबाट अनुमोदन हुने चाहना राख्ने कि ? नरनाथ पाण्डेमध्यविन्दु बहुमुखी क्याम्पस, कावासोती, नवलपरासीचुनावी सभालाई सम्बोधन गर्ने क्रममा राजनीतिक दलका नेताहरूले एकअर्कालाई हिलो छ्यापाछ्याप गरिरहेका छन् । कुनै पनि दलले अरूलाई सत्तोसराप र गालीगलौज गर्नुभन्दा आफ्ना एजेन्डा जनतासामु लैजानु नै बुद्धिमानी हुनेछ । नेताहरूले सार्वजनिकस्थलमा गरिने यस्ता वक्तव्यबाजीलाई देशका बौद्धिकवर्गले कसरी नियालिरहेका हुन्छन् भन्ने ख्याल गर्नुपर्छ । देशको जिम्मेवार पदमा पुगेका व्यक्तिका यस्ता अभिव्यक्तिले उनीहरूका भावी नीतिलाई मार्गदर्शन गर्छन् । बरु नेताहरूले आफ्नो दलले जनताका लागि गरेका असल काम देखाएर जनताको मत जित्ने कोसिस गर्नुपर्छ । नेतामा त फरक आस्था राख्नेलाई पनि आफूतिर आकर्षण गर्ने क्षमता भएको हुनुपर्छ । आक्रोशित भएर गरिने वक्तव्यबाजीले जनता भड्किनेछन् । निर्वाचनमा स्वच्छ प्रचार गरौं, स्वस्थ प्रतिस्पर्धा गरौं । कुसुम न्यौपानेमध्यविन्दु ११, नवलपरासी"
प्रतिनिधिसभाका प्रतिस्पर्धी महिला,"मेरो पूरै पहल र प्रयास कञ्चनपुरको दक्षिणी भेगमा विकासका पूर्वाधार, सडक, स्वास्थ्य, शिक्षा र सीमा क्षेत्रको सुरक्षा व्यवस्था सुदृढ गर्न रहनेछ । दोदा नदी कटान नियन्त्रणका लागि तटबन्ध निर्माण, औद्योगिक क्षेत्रको विस्तारमा समेत नयाँ योजना ल्याउने मेरो प्रयास हुन्छ । रोजगारीका अवसर सिर्जना गर्ने कार्यक्रमलाई पनि म विशेष प्राथमिकतामा राखी पञ्चवर्षीय योजनै बनाएर विकास निर्माणका कामको थालनी गर्नेछु ।प्रारम्भिक चरणको प्रचारप्रसारमा देखिएको मतदाताको उत्साहलाई हेर्दा म विजयी हुने सम्भावना बलियो हँुदै गएको छ । हाम्रो वाम गठबन्धका साथीहरू प्रचारप्रसारमा एकजुट भएर खटिरहनुभएको छ । महिलाहरूको उत्साह देखेर म दंग छु । अहिलेसम्म कञ्चनपुरबाट कुनै महिलाले जितेर प्रतिनिधिसभामा पुगेको इतिहास छैन । यसपटक म त्यो नयाँ इतिहास रच्दै छु । मेरो निर्वाचन क्षेत्र भारतसँग जोडिएको छ । सीमावासी मतदाता आत्मसम्मान र स्वाभिमानका साथ बाँच्न चाहन्छन् । उनीहरू सीमा सुरक्षाको सवालदेखि सीमा क्षेत्रमा हुने आपराधिक क्रियाकलापबाट मुक्ति चाहन्छन् । त्यसैले मेरो पहिलो प्रयास सीमा क्षेत्रका बासिन्दालाई ढुक्क भएर स्वाभिमानपूर्वक जीवनयापन गर्ने वातावरण तयारीमा हुनेछ । स्वास्थ्य सेवा, शिक्षा, खानेपानी, सडक निर्माणका माग छन् । ती मागलाई प्राथमिकतामा राखेर पूरा गर्नेछु । सबै सडकलाई कालोपत्रे गर्ने मेरो योजना छ । संवैधानिक व्यवस्थाअनुसार दलहरूको नेतृत्वले महिलालाई पनि उचित अवसर दिनैपर्छ । यसबारे शीर्ष नेतृत्वले चिन्ता गर्नुपर्छ । कान्तिपुर जिल्ला ब्युरो"
दक्षिण अफ्रिकास्थित दूतावासको आग्रह कामको लोभमा नआऊ,"प्रिटोरिया (दक्षिण अफ्रिका) मानव तस्करहरूले सहज काम र राम्रो पारिश्रमिकको लोभ देखाउँदैं दक्षिण अफ्रिकामा समेत नेपाली ल्याउने गरेका छन् । उनीहरूले नेपाली युवालाई दिल्ली, मुम्बई, थाइल्यान्ड हुँदै दक्षिण अफ्रिका पुर्याएर अलपत्र पार्ने गरेका छन् । मानव तस्करहरूले विभिन्न प्रलोभनमा ल्याइएका नेपाली महिलालाई अन्य अफ्रिकी मुलुकका डान्सबारमा जबर्जस्ती काममा लगाउने गरेकोमा युवालाई समेत दक्षिण अफ्रिका पुर्याउने गरेका हुन् । दक्षिण अफ्रिकास्थित नेपाली दूतावासले भने कुनै सभा, सेमिनार तथा अध्ययनबाहेक अन्य उद्देश्यले नआउन आग्रह गर्दै आएको छ । त्रिभुवन अन्तर्राष्ट्रिय विमानस्थलबाट अफ्रिका उडानमा आउनेलाई अध्यागमनले बुझेर मात्र पठाउने गरे पनि नेपालबाट दक्षिण अफ्रिका मानव तस्करी रोकिन सकेको छैन । हरेक महिना ६ नेपालीले आफू ठगिएको गुनासो गर्ने गरेको नेपाली दूतावासमा गर्ने गरेका छन् । त्यसबाहेक आफूसम्म नआइपुगेका कैयन् हुन सक्ने दूतावासले जनाएको छ । नेपालीहरू अन्य मुलुक हुँदै आएकाले पनि मानव तस्करी कसरी नियन्त्रण गर्ने भन्नेमा दूतावास आफैं अन्योलमा छ । दूतावास स्थापनापछि अधिकांश समय यसमै बित्ने गरेको अनुभव दूतावास अधिकारीहरूको छ । दक्षिण अफ्रिका सरकारले विदेशी कामदारलाई वर्क परमिट दिँदैन । तर पनि नेपालीहरू आइरहेका छन्, दक्षिण अफ्रिकाका लागि नेपाली राजदूत अमृत राईले कान्तिपुरसँग भने, पहिले यहाँ दक्ष कामदारको खोजी हुन्थ्यो । अहिले त्यो अवस्था छैन । ३० प्रतिशत बेरोजगार यहीं छन् । सन् २००० अघि राम्रा डाक्टर, इन्जिनियर, प्राध्यापकको खोजी हुन्थ्यो । अहिले त्यो पनि बन्द छ । त्यो समयमा समेत सामान्य श्रमिकको खोजी हुँदैनथ्यो । सामान्य कामदारलाई यहाँ वैधानिक रूपमा काम गर्नसमेत छुट छैन ।निकै अपराध र ठगी हुने यो मुलुकमा नेपालीहरू लामो समयदेखि ठगिँदै आएका छन् । यहाँको सरकारले मानव तस्करमा संलग्न नेपाली तथा अन्य मुलुकका नागरिकलाई कारबाही नगरेको अवस्था सुनाउँदै राईले भने, नेपाली यहाँ किन आउँछन्, के सपना देखाएर ल्याइन्छन् भनेर हामी आफैं जिल्ल पर्ने गरेका छौं । मानव तस्करलाई पैसा बुझाएर आएकाहरू दक्षिण अफ्रिका आएर पनि थप लुटाउँछन् । अनि बेखर्ची भएर दूतावास आइपुग्छन् । दूतावासमा नै काम गर्ने श्याम राई पनि यसका उदाहरण हुन् । उनले सुरुमा लाख बुझाएर दक्षिण अफ्रिका आए । त्यसपछि उनले आफूलाई खर्चका रूपमा राखेको पैसा अरू तीन लाख पनि यहाँ लुटाउन बाध्य भए र ज्यान बचाएर स्वदेश फर्किए । नेपालमा खेती किसानी गरेर बसे । उनको कथा सुनेर राजदूतले आफ्नो सहयोगीका रूपमा सँगै ल्याएर दूतावासमा काम दिए । उनी अहिले दूतावासमा काम गर्ने र राजदूतको गाडी चलाउने काम गर्छन् । ७ वर्षअघिको पीडा भने उनी बेलाबेला सम्झन्छन् । श्याम जस्ता लाखौं रुपैयाँ बुझाएर बेखर्ची भएर ज्यान जोगाएर फर्केका उदाहरण धेरै छन् । दूतावासमा उजुरी गर्न आएकामध्ये कसैलाई मानव तस्करको समूहले ल्याएर छाडेका हुन्छन् भने कतिपय दूतावास छ भन्ने थाहा पाएर खोज्दै आउँछन् । दुई साता अघिमात्र दुई नेपाली महिलालाई काठमाडौं फर्काएको दूतावासले जनाएको छ । यहाँ आउनेलाई घर परिवारसँग सम्पर्क गराएर टिकट मगाई फर्काउने गरेको राजदूत राईले बताए । यहाँ आउन असहज भए पनि जान त्यत्ति असहज छैन । कसैको भिसा छैन भने पनि ट्राभल डकुमेन्ट उपलब्ध छ वा कुनै परिचयपत्र छ भने नेपाल फर्काइदिने गर्छन् । पछिल्लो समय नेपाली केन्या आउने र त्यहाँबाट भूमार्ग हुँदै दक्षिण अफ्रिका छिर्ने गर्छन् । खासगरी उनीहरू अनअराइभल भिसा दिने अफ्रिकी मुलुक पुगेपछि त्यताबाट दक्षिण अफ्रिका आउने गर्छन् । यसरी आउँदा उनीहरूको आफ्नो सबै रकम गुमिसकेको हुन्छ । कतै ठगहरूले, कतै यहाँकै प्रहरीले लुट्छन् । दूतावासका अधिकारीहरूका अनुसार दक्षिण अफ्रिकामा नेपाली पठाउन खासगरी शिक्षा क्षेत्रमा काम गर्ने भनेर खुलेका कन्सल्टेन्सी नै बढी सक्रिय देखिएका छन् । थाहा नै नभएको समूहले पनि नेपालीलाई ल्याउने गरेका छन् । राजदूत राईका अनुसार दक्षिण अफ्रिकामा नेपालीहरू कति छन् भन्ने कुनै यकिन छैन । तर, यहाँ ८ सयभन्दा बढी नेपाली रहेको अनुमान छ । त्यसमा कानुनी रूपमा बसोबास गरिरहेका नेपाली आधा पनि छैनन् । केही नेपाली यहाँ आफ्नो व्यवसाय गरेर बसेका छन् । २३ चिकित्सक यहाँको सरकारी निकायमा काम गरेर बसेका छन् । चार प्राध्यापक दूतावासको सम्पर्कमा छन् । नेपालीहरू अवैध रूपमा चिनियाँ स्टोर (पसल) मा काम गरिरहेका छन् । उनीहरूले स्थानीय कामदारलाई खासै पत्याउन नसक्ने हुनाले दक्षिण एसियाली कामदार खोजिरहेका हुन्छन् । तर, यहाँ वैध नहुने हुनाले उनीहरूले सहज काम लगाउन पाउँदैनन्, राजदूतले भने, हामीले यसमा पहल गर्न पनि सक्दैनौं । किनकि यो यहाँको सरकारको नियम नै हो । यहाँ ठगिएका नेपालीको रकम उठाउनसमेत असहज रहेको र स्थानीय सरकारले समेत यस्तो ठगी सामान्यझंै मान्ने दूतावासका अधिकारी बताउँछन् । अफ्रिकी महादेशमा काम गर्न नआउन सबै नेपालीलाई अपिल गर्दै राजदूत राईले भने, पढ्नैका लागि पनि यहाँ सहज छैन, विश्वविद्यालय राम्रा छन् । तर बाहिर घुम्नुपर्छ । बाहिर निस्कनु भनेको लुटिनु नै हो ।"
नाका खुलाउने आश्वासन,"मुस्ताङ यहाँका उम्मेदवारलाई मतदाताको सामूहिक माग छ कोरला नाका खुलाई सडक फराकिलो पानुपर्ने । उम्मेदवार पनि आफूले जिते नाका खुलाएरै छाड्ने भन्दै भोट मागिरहेका छन् । उम्मेदवारका आश्वासन पत्याइरहेका मतदातालाई नाका खोल्ने विषय दलविशेषको जोडबलले मात्र सम्भव भएनभएकोबारे भने थाहा छैन । हामीले नाका खुलाऊ, व्यापार गर्न पाइन्छ भन्यौं, सबै उम्मेदवारले हुन्छ भनेका छन्, बाह्रगाउँ मुक्तिक्षेत्र२ की निमा गुरुङले भनिन्, हामीले त विश्वास गर्ने हो, के थाहा नाका कसरी खुल्छ भन्ने ? उनीजस्ता सयौं मतदाता नाका खोल्ने आश्वासनकै कारण उत्साही देखिन्छन् । सरकारी तहबाट बनाउन लागिएको कालीगण्डकी करिडोरअन्तर्गतको कोरला सडक आफ्नै पहलबाट भएको भन्दै उम्मेदवार मतदाता रिझाउँदै छन् । कांग्रेसबाट प्रतिनिधिसभा उम्मेदवार रोमी गौचन थकाली कोरला सडक निर्माण आफ्नै पहलमा सुरु भएको दाबीसाथ भोट मागिरहेछन् । वाम गठबन्धनका उम्मेदवार प्रेमप्रसाद तुलाचन पनि आफू नै सडक बनाउन पहल गर्ने पहिलो व्यक्ति भन्दै चुनाव जितेमा नाका खुलाउने आश्वासन बाँडिरहेका छन् । प्रदेश (क) का उम्मेदवार इन्द्रधारा विष्ट र निक्युर गुरुङ नाका खुलाउने जिम्मा मैरै भयो भन्दै भोट मागिरहेछन् । कोरला नाका जोडिएको प्रदेश (क) मा लोमान्थाङ, दालोमे र बाह्रगाउँ मुक्तिक्षेत्र गाउँपालिका पर्छन् ।यस्ता कुरामा मतदाताले किन विश्वास गरे त ? रोमी गौचन भन्छन्, केन्द्रमा बसेर सरकारलाई घचघच्याउने हो, हाम्रै पहलमा सडक त बन्यो नि । मतदाताले यो देखेका छन्, त्यसैले विश्वास गरेका हुन् । अर्का उम्मेदवार तुलाचनले ०५६ सालमा कोरलालोमान्थाङ सडक निर्माण संयोजक बनेर काम गरेकोले नाका खुलाउन सक्ने दाबी गरे । यहाँका टाठाबाठा र शिक्षित युवा पोखरालगायतका सहर बस्दै आएका छन् । गाउँका सोझासाझा मतदाता कुनै पार्टीमा प्रतिबद्ध छैनन् । त्यसैले उनीहरू जुन उम्मेदवारले विश्वास दिलाउन सक्यो उसैलाई भोट दिने सामूहिक निर्णय गरिरहेका छन् । तल्लो होस् वा उपल्लो मुस्ताङ, सबैतिरका बासिन्दाको साझा माग हो कोरला नाका । अहिले नाका वर्षको दुईपटक मेला लाग्दा मात्र खुल्छ । तर, चीनतर्फ घुमफिर गर्न र ३० किमि पर जान पाइँदैन । कोरला भन्सार कार्यालय सधैंजसो सुनसान रहन्छ । २ वर्षअघि सेना र सशस्त्रको ब्यारेक राख्ने निर्णय भए पनि कार्यान्वयनमा आएको छैन । भन्सार कार्यालय कोरला जाने बाटोमै जोडिएको छ । कर्मचारी आउँदा र उनीहरूले काम गरेको देख्दा स्थानीय हर्षित हुने गर्छन् । नाका जोड्ने सडक बन्न लागेको दुई वर्ष भइसक्यो । तर, कच्ची सडकमा न हिँड्न मिल्छ न त सुविस्ताले मोटर आउन सक्छ । यसै कारण स्थानीय चुनावदेखि नै मतदाताले सडक व्यवस्थित बनाउन माग राख्दै आएका छन् । सडक नबनेकैले नाका नखुलेको र भन्सार कार्यालय नचलेको उनीहरूलाई लाग्छ । चिसो भए पनि हामी उम्मेदवारलाई भोट दिन कुरिरहेका छौं, लोमान्थाङ३ छोन्हुपका टासी नोर्बु गुरुङ भन्छन्, उम्मेदवारले सडक बनाउन लाग्नुपर्यो । अर्का स्थानीय राजु गुरुङ सरकारले कोरला नाका खुलाउन र सडक बनाउन अब जित्ने उम्मेदवारलाई खटाउनुपर्ने बताउँछन् । सडक बने हाम्रो गाउँ स्वर्ग हुनेछ, जसले चुनाव जिते पनि सडक बनाउनुपर्छ, छोन्हुप महिला समूहकी अध्यक्ष ढिकी गुरुङले भनिन् ।"
मतदाता खोज्दै सहरतिर,"अर्घाखाँचीगुल्मी अर्घाखाँचीबाट प्रतिनिधिसभा सदस्य उम्मेदवार कांग्रेसका रामबहादुर बीसी भोट माग्न बुधबार रूपन्देहीको बुटवल पुगे । अर्घाखाँचीरूपन्देही सम्पर्क समाजमार्फत मतदाता भेट्न उनी त्यहाँ पुगेका हुन् । साताअघि जिल्लाकै वाम गठबन्धन उम्मेदवार टोपबहादुर रायमाझी पनि मतदाता भेट्न गुल्मी सदरमुकाम तम्घास पुगेका थिए । त्यहाँ उनले घरघरै पुगेर जिल्लाका मतदाता भेटेको स्थानीयले बताए । यहाँ उम्मेदवार घरदैलो र वडा भेलामा व्यस्त छन् तर गाउँबस्तीमा मतदाता छैनन् । पहाडी जिल्ला पाल्पा, अर्घाखाँची र गुल्मीका प्रतिनिधि र प्रदेशसभा उम्मेदवारलाई जिल्लाबाहिर रहेका मतदाता फकार्उने चुनौती थपिएको छ । यहाँका मतदाता सूचीमा दर्ता भएका धेरैजना अध्ययन, रोजगारी र विभिन्न पेसाको सिलसिलामा जिल्लाबाहिर छन् । वैदेशिक रोजागारीमा जानेको संख्या अत्यधिक छ । त्यसैले उम्मेदवारलाई यहाँका ग्रामीणसाथै सहरी मतदातासमेत फकाउनुपर्ने चुनौती छ । यी जिल्लाबाट ठूलो संख्या राजधानी काठमाडौं, बुटवल, पोखरा र नेपालगन्जजस्ता सहरमा ज्यालादारी, जागिर, अध्ययन र व्यापारका लागि पलायन भएको छ । त्यसैले उम्मेदवारले निकट मतदाता फर्काउन पार्टीका जिल्ला तथा सहर सम्पर्क समिति र भ्रातृ संगठन क्रियाशील बनाएको जनाए । वैदेशिक रोजगारीमा जाने जिल्लामा गुल्मी १० औं स्थानमा छ, क्षेत्र नम्बर १ का वाम गठबन्धन उम्मेदवार प्रदीप ज्ञवालीले भने, बसाइँसराइ पनि उच्च छ । स्थानीय चुनावमा भोट हालेर फर्केका मतदातालाई तत्काल फर्काउन गाह्रो पर्ने उनको बुझाइ छ । मुलुकभित्रै भएकालाई ल्याउँछौं, उनले भने, भारत प्रवासबाट पनि आउँछन् तर तेस्रो मुलुक गएकाहरू फर्किंदैनन् । गाउँघरमा मतदाता नभएका कारण यहाँ चुनावी रौनक देखिँदैन । दलले पनि बस्तीमा भएका सर्वसाधारणलाई चौतारा र बजारमा भेला गरेर आफ्ना कुरा राख्ने गरेका छन् । गुल्मी निर्वाचन क्षेत्र नम्बर २ का कांग्रेस उम्मेदवार चन्द्र केसीले ५० वर्ष कटेका मतदाता मात्र घरमा भेटिने गरेको बताए । १० देखि ३५ वर्ष उमेरका अधिकांश जिल्लाबाहिर छन्, उनले भने, मुलुकभित्र भएकालाई फर्काउन पहल गरेका छौं तर विदेश गएकाहरू आउने सम्भावना देखिन्न ।दलले यसपालिको चुनाव संविधान कार्यान्वयनको महत्त्वपूर्ण कडी भएकाले मुलुकमा स्थिरता र आर्थिक समृद्धि आउने भन्दै बाहिरकालाई मतदानका बेला फर्किन आग्रह गरिरहेका छन् । मतदाता ल्याउन पार्टी निकटका सम्पर्क र भ्रातृ संगठनले समन्वय गरिहेका छन् । मतदानका लागि गाडी रिजर्भ गरेर मतदाता ल्याउनुपर्ने बाध्यता छ । यसरी झिकाइने मतदाताका लागि आवश्यक खर्च उम्मेदवारले बेहोर्ने गरेको सर्वसाधारणले बताए । दलका कार्यक्रममा युवाको सहभागिता न्यून देखिन्छ ।हामीले भारतमा रहेका मतदातालाई आउन आहान गरेका छौं, अर्घाखाँचीका उम्मेदवार रायमाझीले भने, सहरमा रहेकालाई भेला आयोजना गरेर आउन अनुरोध गरेका छौं । उनका अनुसार राजधानी, बुटवल र पोखरामा धेरै मतदाता छन् । यहाँ प्रत्येक चुनावमा मतदाता झिकाउनुपर्छ । पहिले जिल्लामा पूर्वाधार नभएकाले धेरै बासिन्दा अवसरका लागि सहर केन्द्रित हुन्थे । पछिल्लो समय वैदेशिक रोजगारीका कारण बस्ती पातलिएका हुन् । आउने क्रम अब सुरु हुन्छ, गुल्मी २ का वाम गठबन्धन उम्मेदवार गोकर्ण विष्टले भने, पार्टीका सम्पर्क मञ्चले सहजीकरण गरिरहेका छन् । धेरै मतदाताले आउँछांै भनेका कारण आशावादी रहेको उनले बताए ।बस्ती रित्तैपहाडी जिल्ला पाल्पा, गुल्मी र अर्घाखाँचीका अधिकांश बस्ती रित्तै छन् । वरपीपल चौतारामा केही बूढापाका सुस्ताएका देखिन्छन् । बारी बाँझै छन् । गाउँमा बालबालिका र महिला मात्रै भेटिन्छन् । भएजति युवा विदेश गए, गुल्मीको रेसुंगा नगरपालिका१० का रामप्रसाद अर्यालले भने, धेरै खाडी गए, कोही पढ्न र मजदुरी गर्न गएका छन् । स्थानीय चुनावमा धेरै जना भोट हाल्न आएकाले यसपालि के गर्छन् भन्न नसकिने उनले बताए । छिमेकीविहीन बनेकी छन्, पाल्पाको रम्भा गाउँपालिका४ हुमिनकी ७० वर्षीया ईश्वरी गहतराज । उनका सन्तान पनि लाखापाखा लागिसके । छोरा रोजगारीका लागि बुटवलमा छन् । नातिनातिना उतै पढ्छन् । बारी लाउन समस्या हुन्छ, उनले भनिन्, काम गर्ने कोही छैन । उनको बस्तीमा ५५ घर परिवार छन् । धेरै घर खाली छन् । यहाँबाट सहरमा गएका धेरैको मतदाता नामावलीमा नाम समावेश छैन । त्यसैले आए पनि भोट हाल्नबाट वञ्चित हुने गरेको उनले बताइन् । अर्घाखाँचीको छत्रदेव गाउँपालिका३ ठूलापोखराका घनश्याम पाण्डेको दम्पती मात्र घरमा छ । २ छोरा राजधानीमा होटल चलाउँछन् । ३ छोरी बिहेबारी गरेर गए । जोतखन गर्ने कोही भएन, उनले भने, बारी बाँझै, घर शून्य, विरक्त लाग्दो बसाइँ छ । पहिलेका चुनावमा रौनक हुने भए पनि अहिले विरक्त लाग्दो वातावरण भएको उनले बताए ।छत्रदेव गाउँपालिका२ बल्कोटका वडाध्यक्ष राजेशकुमार पन्थीले वडाका मात्रै करिब ५ सय मतदाता बुटवल र १ हजार हाराहारी राजधानीमा रहेको जनाए । उनका अनुसार नजिक रहेका मतदाता मात्र आउँछन् ।"
उम्मेदवारका प्राथमिकता भौतिक पूर्वाधार,"खोटाङ (कास) जिल्लामा दलहरूले विकास मुद्दालाई प्राथमिकतामा राखेर चुनावी अभियान तीव्र पारेका छन् । वाम गठबन्धन र कांग्रेस एकअर्कालाई उछिन्न आआफ्ना प्रतिबद्धतासहित मतदातामाझ पुगिरहेका छन् । कांग्रेसले दूधकोसी, सुनकोसी, रावा, साप्सु र सावा नदीको किनारमा करिडोर सडक विस्तार गर्ने, मध्यपहाडी लोकमार्गलाई एक वर्षभित्र कालोपत्रे गर्ने, चक्रपथ निर्माण गर्ने, फोक्सिङटार र बङसलाघाटको पुल शीघ्र सम्पन्न गराउने एजेन्डा अघि सारेको छ । जिल्लालाई लोडसेडिङ मुक्त गर्न दूधकोसी, सुनकोसी, रावा, साप्सु र सावाको हाइड्रो पावर तत्काल सञ्चालन गर्नेछौं, प्रतिनिधिसभा उम्मेदवार सरस्वती बजिमयले भनिन् । हलेसीलगायत विभिन्न स्थानलाई धार्मिक पर्यटनका रूपमा विकास गर्ने प्रदेशसभा (ख) का कांग्रेस उम्मेदवार विष्णुकुमार राईले बताए । कृषि विकासका लागि गाउँगाउँमा कृषि, पशुपालन, उद्यम विकास, हाटबजार सुधार गर्दै जिल्लामा उत्पादित वस्तु सहरसम्म पुर्याई आयआर्जन बढाउने उनको भनाइ छ । जिल्लाको खानीहरूको पहिचान गरी सिमेन्ट कारखाना, ढुंगागिटी, बालुवाको उपयोग गरी रोजगारी सिर्जना गर्ने प्रदेशसभा (क) का कांग्रेस उम्मेदवार सुवासकुमार पोखरेलले बताए । यससँगै आन्तरिक राजस्व र स्रोत बढाई जिल्लालाई आत्मनिर्भर बनाइनेछ, उनले भने ।वाम गठबन्धनका उम्मेदवारले पनि विकासलाई प्राथमिकतामा राखेका छन् । उनीहरू सडक, शिक्षा, स्वास्थ्य, कृषि, पर्यटन विकासका नारा बोकेर मतदातासमक्ष पुगेका छन् । प्रतिनिधिसभा उम्मेदवार विशाल भट्टराईले हरेक वडालाई सडक सञ्जालमा जोड्ने, मध्यपहाडी लोकमार्ग पिच गर्ने, धार्मिक पर्यटकीय क्षेत्रलाई प्रवद्र्धन गर्ने बताए । किरात विश्वविद्यालय स्थापना गर्ने, व्यावसायिक शिक्षा, सुविधा सम्पन्न अस्पताल बनाउने विषयलाई पनि गठबन्धनले चुनावी नारा बनाएको छ ।प्रदेशसभा (क) का गठबन्धन उम्मेदवार राजन राईले दूधकोसी नदीको तिरैतिर हुँदै जयरामसम्मको छोटो सडक विस्तार गर्ने, झोलङ्गे पुल निर्माणमा जोड दिने बताए । प्रदेशसभा (ख) का वाम गठबन्धन उम्मेदवार रामकुमार राईले हरेक वडामा गुणस्तरीय शिक्षाको विकास गर्ने, बाल उद्यान बनाउने, फरक क्षमता भएका बालबालिकालाई उचित शिक्षाको व्यवस्था गर्ने, बाल तथा फरक क्षमतामैत्री शौचालय र पुस्तकालयको व्यवस्था गर्ने, मातृभाषालाई ऐच्छिक विषय बनाएर पठनपाठन गराइने प्रतिबद्धता जनाएका छन् ।"
गुडबाई काठमाडौं लाई नेटप्याक अवार्ड,"काठमाडौं (कास) नवीन सुब्बा निर्देशित गुडबाई काठमाडौं फिल्मले २३ औं कलकत्ता इन्टनेसनल फिल्म फेस्टिभलको एसियन सेलेक्ट विधामा अवार्ड जितेको छ । नोभेम्बर १० देखि १७ सम्म भएको फेस्टिभलमा सुब्बाको फिल्मलाई नेटवर्क फर द प्रमोसन अफ एसियन सिनेमा (नेटप्याक) ले बेस्ट फिल्म को ट्रफी र प्रमाणपत्र प्रदान गर्यो ।जनयुद्धका बेला काठमाडौंका तीन युवाले भोगेको अवस्था गुडबाई काठमाडौंमा समेटिएको छ । उनीहरू कसरी देश छोड्न बाध्य भए भन्ने सन्दर्भ फिल्ममा देखाइएको निर्देशकले बताए । द्वन्द्व काललाई जसरी डेपिक्ट गरिएको छ, त्यही तरिका मन परेको हुनुपर्छ, फेस्टिभलमा सहभागी भएर काठमाडौं फर्किएका सुब्बाले भने, फिल्म मेकिङको अप्रोचले पनि जुरीलाई छोएको हुन सक्छ ।उनले अवार्ड जितेको विधामा चीन, भारत, अफगानिस्तान लगायत देशका ७ सात फिल्म छानिएका थिए । तीमध्येबाट उत्कृष्ट हुनु नेपाली फिल्मका लागि राम्रो कुरा भएको सुब्बाले बताए । अन्तर्राष्ट्रिय तहमा हाम्रो भिजिबिलिटी बढ्यो, उनले भने, एउटा पहिचान पनि मिल्यो । यसअघि बुसान इन्टरनेसनल फिल्म फेस्टिभलमा पनि उक्त फिल्म प्रिमियर गरिएको थियो । भारतका प्रख्यात फिल्म फेस्टिभलमध्येको एक कलकत्ता फेस्टिभल यसपालि सर्वाधिक ठूलो राशिको अवार्ड दिएर विश्व फिल्म बजारमै चर्चित भइरहेको छ । उसले फ्रेन्च फिल्म लस पेरोस लाई सर्वोत्कृष्ट मान्दै ५१ लाख भारु प्रदान गरेको थियो ।"
फिल्म खेल्न पाएर खुसी छु,"काठमाडौं (कास) आफ्नो कार्यकाल सकाएर फर्किंदै गर्दा नेपालका लागि म्यान्मारका राजदूत ऊ लिउन उले फिल्म खेल्दाको अनुभव बाँडे । नेपाल म्यान्मार फ्रेन्डसिप काउन्सिलले हालै राजधानीमा गरेको बिदाई समारोहमा उनले भूकम्पको कथामाथि बन्दै गरेको फिल्म नीरफूल खेल्न पाएकोमा खुसी प्रकट गरे । सञ्चारकर्मी फूलमान वलले निर्देशन गरेको फिल्ममा उनी छोटो भूमिकामा छन् । यसअघि उनले म्यान्मारकै एउटा फिल्ममा पाइलटको भूमिका गरेका थिए । थुप्रै पटक रिटेक गर्नुपर्दा रमाइलो नै लाग्यो, उनले भने । उनले हरेक फिल्मले समाज र संस्कृतिलाई जोड्ने दाबी गर्दै भूकम्पको पीडामाथि बन्दै गरेको अर्थपूर्ण फिल्ममा खेल्न पाउँदा आफू खुसी भएको बताए । यसले दुई देशका नागरिकलाई फरक ढंग जोडिदिनेछ भन्ने मेरो विश्वास छ, उनले भने । समारोहमा काउन्सिलका अध्यक्ष शंकर घिमिरेले राजदूत उको कार्यकालमा नेपालमा सम्पन्न विभिन्न कार्यक्रमहरू प्रकाश पारे । उनले राजदूत उको कार्यकालमा भूकम्प पीडित विभिन्न जिल्लाहरूमा म्यान्मारका तर्फबाट सहयोग हस्तान्तरण गरिएको, काभ्रेको बालुवापाटी ढाँडागाउँमा सामुदायिक सेलोघर निर्माण भएको, नेपाल र म्यान्मारबीच सिधा हवाई उडान सुरुवात भएको र हरेक वर्ष काठमाडौंमा म्यान्मारको वाटर फेस्टिभल तिङ यान सम्पन्न भएको सुनाए । त्यस्तै, नेपालको पर्यटन प्रवद्र्धनमा सघाउने गरी पहिलो पटक म्यान्मारको युवा टोलीले सगरमाथाको सफल आरोहण गरेको समेत अध्यक्ष घिमिरेले बताए । राजदूत उले म्यान्मार फर्केर पनि आफू दुई देशको सामाजिकसांस्कृतिक सम्बन्ध मजबुद बनाउने कार्यमा क्रियाशील हुने बताए । उनको स्थानमा नेपालका लागि म्यान्मारको नयाँ राजदुत यु जा मिन्टले जिम्मेवारी सम्हालेका छन् ।"
हँसाउने झयाँनाकुटी,"काठमाडौं नायिकाबाट फिल्म निर्माणमा आफ्नो भूमिका विस्तारित गर्दै गत शुक्रबारदेखि हलमा फिल्म झयाँनाकुटी लिएर आएकी निशा अधिकारीलाई यति बेला हलहलमा दर्शक प्रतिक्रिया लिनमा भ्याईनभ्याई छ । शनिबार फिल्मले ठिकठाकको व्यापार गरेपछि उनी उत्साहित देखिएकी हुन् । नहुन् पनि किन ? अघिल्लो साता चारचार फिल्म तान्द्रो, मेला, रोमियो र सकस एकसाथ रिलिज भए पनि कुनै पनि फिल्मले गतिलो दर्शक साथ पाउन सकेको थिएन । अझ रोमियो मा त निशा आफैं खेलेकी थिइन् । सिमोस सुनुवारको निर्देशन रहेको झयाँनाकुटी सामान्य झगडामा पत्निले घर छोडेर हिँडेपछि पतिले आफूले र नाबालाक छोरो स्याहार्नका लागि बेहोर्नुपरेको सास्ती र हैरानीलाई कमेडी शैलीमा पस्किइएको छ । सौगात मल्ल र बेनिशा हमालको मुख्य जोडी रहेको फिल्ममा सुमी मोक्तान, एस्टल गुरुङ लगायतको अभिनय रहेको छ । प्रमोद भारद्वाजको पटकथा रहेको फिल्मले ग्रामीण परिवेशमा वाचन गरेको कथालाई यति बेला दर्शकले रुचाइदिएपछि निर्माताका रूपमा सफल हुने छनकले निशा यति बेला दंग छिन् । नहुने कुरा पनि भएन । यसअघि उनकै सहकर्मी नायिकादेखि नायकसम्म निर्माणमा हात हालिरहँदा सफलता हात पार्न सकिरहेका छैनन् ।"
तालमा ताल मिलाई,"काठमाडौं कुनै बेला गाउँघरका हरेक चाडपर्वमा बज्थ्यो, मादल । गाउँघरमा संगीत र मनोरञ्जनको साधन नै मादल थियो । विहेमा रत्यौली खेल्दा होस् या तिहारमा देउसी भट्टयाउँदा, मादलकै संगीत साथी हुन्थ्यो । तर पश्चिमा संगीतको व्यापकताले अचेल गाउँमा मादल बजेको सुन्न र बजाउनेहरूको संख्यामा कमी आएको छ । रोचक के भने अब मादल खोज्दै शहर पस्नेहरू पनि भेटिन थालेका छन् । दाङ नारायणपुरका चन्द्रकुमार गन्धर्व यी मध्ये एक हुन् । मादल सिक्नकै लागि उनी वर्ष दिनअघि काठमाडौं आएका थिए । यति बेला उनी वरिष्ठ मादलवादक नुच्छेमान डंगोलसँग नेपाल म्युजिक सेन्टरमा मादल सिकिरहेका छन् । सानैदेखि गाउँमा मादल बजाउँथेँ, तर कुन कुन ताल के हो भन्ने थाहा नै थिएन, चन्द्रले भने, कता हान्दा ताक हुन्छ, कता हान्दा तान हुन्छ भन्ने यहाँ थाहा भयो । सानैदेखि संगीतप्रतिको मोह देखेर उनका हजुरबुवाले उनलाई संगीत नै पढाउन चाहेका रहेछन् । त्यही बेलामा नेपाल म्युजिक सेन्टरमा कक्षा नौदेखि म्युजिक पढ्न पाइने व्यवस्थाको जानकारी पाएपछि उनका हजुरबुवाले नै उनलाई म्युजिक कक्षामा भर्ना गरिदिए । जेहेनदार चन्द्रले छात्रवृत्ति पनि पाए । उनी अहिले सेन्टरमा नि:शुल्क म्युजिक सिक्छन् । उनी मादलसँगै सारंगी, गितार पनि सिक्दै छन् । भने, हामीले मादल नबजाए कसले बजाउँछ । यत्तिकै छोड्दै गयो भने हराउँछ । मादल हराउनु भनेको नेपाली पहिचान हराउनु हो । ललितपुर कुुसुन्तीका १६ वर्षीय सुशान्त गजुरेलचाहिँ बुवाको सपना पूरा गर्न मादल सिक्दै छन् । मेरो बुवा सानैदेखि मादल, तबला बजाउनुहुन्थ्यो रे । तर हजुरआमाले म्युजिक सिक्न दिनुभएनछ, उनले भने, बाबाको अधुरो सपना म पूरा गर्नेछु । मादलमा नयाँ शैली र नयाँ भाका निकाल्दै मादललाई लोकप्रिय बनाउने सोच रहेको उनले सुनाए । नेपाल आइडलको प्रतिस्पर्धी माइती नेपालबाट आएकी पूजा परियारले जुरीहरूको मन राम्रै जितेकी थिइन् । उनी पनि कक्षा १० मा म्युजिक सिक्दै छिन् । भोकल सिक्न पुगेकी उनी मादलतिर पनि तानिएकी हुन् । भोकल नै सिक्छु भनेर आएको थिँए, तर यहाँ आएर मादल देखेपछि सिक्न मन लाग्यो, उनले भनिन् । उनलाई वेस्ट्रन वाद्यवादनभन्दा मादल आफ्नै जस्तो लाग्छ रे । मादल बजेको सुन्दा गाउँतिरको याद आउने उनले सुनाइन् । मादल सिकेर उनले आफ्नो गायकी पनि थप माझिएको महसुस गरेकी छन् रे । भनिन्, राम्रो गाउने मात्र नभई बाजा पनि बजाउन सिक्यो भने थप राम्रो गाउन सकिँदो रहेछ । यसले तालमा गाउन मद्दत गर्दाे रहेछ । असनमा जन्मिएका ७० वर्षीय न्हुछेबहादुर डंगोलले २०१५ देखि नै मादल सिकाउन थालेका थिए । सात, आठ वर्षको उमेरदेखि ८० वर्षका मानिसलाई समेत मादल सिकाएको अनुभव उनीसँग छ । मादल बजाएरै जापान, लन्डन, फ्रान्स, अमेरिका, जर्मनीलगायत देशमा समेत पुगेका डंगोल पनि मादलको भविष्यलाई लिएर चिन्तित देखिन्छन् । अहिले मादललाई किप्याडबाट निकाल्नेसम्मको टेक्नोलजी आइसक्यो । नयाँ पुस्ताले मादल देखेको त छ, तर पूर्वेली, पश्चिमेली र धिन्ताङ (मग खिं) मादलअनुसार बोल पनि फरकफरक हुन्छ भन्ने धेरैलाई थाहै छैन, उनले भने । केही दशकअघि पनि यो चिन्ताले सताउँदा उनले मादललाई आधुनिक गीतमा प्रयोग गरेका थिए । मीरा राणाको मखमली चोलो चाहिँदैन, डेजी बराइलीको भैसी लड्यो है दाजैसँगै गोपाल योञ्जन, धर्मराज थापाहरूको आधुनिक गीतमा समेत मादल बजाएपछि लोकप्रियता चुलिएको थियो । सात स्वरको आरोह अवरोह अनुसार आठवटा मादल बीचमा राखेर लन्डनमा महारानी एलिजाबेथ द्वितीयको अगाडि २२ वटा मादल एकैचोटि बजाए पनि उनले । अहिले घरघरमा पाश्चात्य संगीतको सुनामी आएको छ । सुनामीले मादल, धिमे, मुर्चुङ्गा, पोङ्गा सबै बगाएर लैजान्छ । अनि नेपाली बाजा कसरी बजाइन्छ भनेर हेर्न आउनेलाई के देखाउने ? उनले भने । उनले भारतमा गएर नेपाली बाजा मा स्नातकोत्तर गरेको प्रसंग पनि कोट्टयाए । भने, नेपालमा बाजा बजाएर डिग्रीको सर्टिफिकेट पाउँदैन । नेपाली लोकबाजा बजाउनेलाई सर्टिफिकेट दिने युनिभर्सिटी कहाँ छ ? मैले भारतमा गएर तबलामा मादल र धिमे बाजाको बोल बजाएर त्यहाँको गुरुहरूलाई खुसी पारेर स्नातकोत्तरको सर्टिफिकेट लिएर आएँ । डंगोलले मादलको छुट्टै लिपि तयार गरी मादलको ताल र बोलको खोजी गरी व्यवस्थित गर्नुपर्नेमा जोड दिए । गत वर्षदेखि कक्षा नौ र दसको पाठयक्रम बनाएर नेपाल म्युजिक सेन्टरमा मादल सिकाउन थालिए पनि विद्यार्थीको संख्या कम भएको उनले सुनाए । महिलाहरूले मादल, नाट्येश्वरलाई पनि छुनु हुँदैन भन्ने मान्यताका बाबजुद पनि न्हुच्छेबहादुरले २०१७ मा आफ्नी बहिनी नानीछोरीलाई मादल सिकाएका थिए । उनले पद्मकन्या क्याम्पसमा पनि थुप्रै महिलालाई मादल सिकाए । उनैले सिकाएका मध्येकी एक चेली शारदा डंगोल अहिले गुरुकै बाटोमा छिन् । शारदाको अहिले आफ्नै श्रीतारा ब्यान्ड पनि छ । उनले मादलमा महिलाको सहभागिता बढाउन उनले गत असारदेखि धिन्ताङ नेपाल नामक संस्था खोलेर महिलालाई मादलको बेसिक कोर्स नि:शुल्क सिकाउने गरेकी छन् । उनले अहिलेसम्म २१ जना महिला तथा बालिकालाई मादल सिकाइसकेकी छन् । उनैले सिकाएका केही विद्यार्थीहरूले गत महिना पाटनमा भएको जमर्काे कार्यक्रममा मादल बजाएर तारिफ बटुले ।"
दीपलाई संगीत रत्न,"काठमाडौं पाका गायक दीप श्रेष्ठको सांगीतिक योगदानको कदर गर्दै बिन्दवासिनी संगीत रत्न सम्मान २०७४ प्रदान गरिएको छ । शनिबार राजधानीमा विशेष कार्यक्रममाझ श्रेष्ठलाई ५० हजार रुपैयाँसहित संगीत रत्न सम्मान दिइएको हो । उनलाई गीतकार रत्नशमशेर थापा, किरण खरेल, संगीतकार प्रेमध्वज प्रधान, दीपक जंगमलगायत स्रष्टाले सम्मान हस्तान्तरण गरे । झन्डै पाँच दशक सांगीतिक क्षेत्रमा निरन्तर योगदान दिएका दीपको सांगीतिक यात्राबारे कार्यक्रममा डकुमेन्ट्रीसमेत देखाइएको थियो भने गायक अजर जंगमले दीपका कालजयी गीत गाएर सुनाएका थिए । उनले कति कमजोर रहेछ, हर रात, मेरो आँखामा, बितेका कुराले लगायत दीपका गीत गाएका थिए । नेपाली गीत र संगीतको प्रवद्र्धनमा योगदान पुर्याएका विभिन्न सञ्चारकर्मीलाई पनि बिन्दवासिनी संगीत कला पत्रकारिता सम्मान दिइयो । अमरध्वज लामा, प्रतिमा श्रेष्ठ, अनुपा श्रेष्ठ, ध्रुव लम्साल, विजय नेपाल, रिता लिम्बू, विजन पराजुली, विष्णुप्रसाद गौतम र मधु शाहीलाई सम्मान गरिएको हो । कार्यक्रममा बिन्दवासिनी म्युजिक अवार्ड २०७४ का लागि मनोनयन प्रमाणपत्र पनि वितरण गरिएको थियो । पुस १५ गते ३२ विधाको मनोनयनमा परेकाहरूबाट बिन्दवासिनी म्युजिक अवार्ड दिइने आयोजकले बताएको छ ।"
प्रज्ञामा दर्शन विमर्श,"काठमाडौं (कास) नेपाल प्रज्ञा प्रतिष्ठानले राजधानीमा दर्शन सम्बद्ध विद्वान् एवं दर्शनप्रेमीहरूबीच विमर्श गरेको छ । अन्तर्राष्ट्रिय दर्शन दिवसको अवसर पारेर नेपाल प्रज्ञाप्रतिष्ठानको दर्शन विभाग र युनेस्को काठमाडौंले विमर्श गरेका हुन् । हरेक वर्ष फरकफरक नाराका साथ अन्तर्राष्ट्रिय दर्शन दिवस मनाउँदै आएको युनेस्कोले यस वर्ष फिलोसोफी एन्ड कम्युनिटी भन्ने नारा तय गरेको थियो । विमर्शमा प्रतिष्ठानका पूर्वकुलपति वैरागी काइँलाले शिक्षामा दर्शनको विशिष्ट महत्त्व रहने दाबी गरे । उनले हाम्रो देशको शिक्षा प्रणालीमा दर्शन नमिसिएकै कारण पछाडि परेको दाबी गर्दै विचार र चिन्तनको रूपान्तरणमा दर्शनले ठूलो सहयोग पुग्ने बताए । कुलपति गंगाप्रसाद उप्रेतीले मातृभाषा र अन्तर्राष्ट्रिय दर्शन दिवसका अवसरमा युनेस्कोले सहकार्य गरिरहेको उल्लेख गर्दै दर्शन गोष्ठी प्राज्ञिक विमर्शको सिलसिला भएको बताए । सदस्यसचिव प्राडा जीवेन्द्र देव गिरीले दर्शन विभागबाट हुने विभिन्न गतिविधिबारे प्रकाश पारे । युनेस्को काठमाडौंका शिक्षा प्रमुख बलराम तिमल्सिनाले युनेस्कोका नवनियुक्त महासचिवले पठाएको शुभकामना पत्र पढेर सुनाए । दर्शन विभाग प्रमुख प्राज्ञ दिनेशराज पन्तले दर्शन जीवनको एउटा अनिवार्य पाटो भएको दाबी गर्दै यस्ता कार्यक्रमले जीवनलाई मार्गदर्शन गर्ने बताए । विमर्शमा प्रा विद्यानाथ उपाध्याय भट्टले नेपालमा भक्ति धर्म, दर्शनको परम्परा, प्रा जगत् उपाध्याय प्रेक्षित ले दर्शन र शिक्षा तथा विष्णु प्रभातले शैव दर्शन : संक्षिप्त विमर्श शीर्षकमा कार्यपत्र प्रस्तुत गरेका थिए । कार्यपत्रमाथि प्राडा वीणा पौड्याल घिमिरे, डा जनार्दन घिमिरे र वेदुराम भुसालले टिप्पणी गरेका थिए ।"
कता जाला परिणाम ?,"मन्थली (रामेछाप) जनमतका हिसाबले जिल्लामा २०४६ देखि नै वामपन्थी विचारको वर्चस्व थियो । सुरुवाती दिनमा तत्कालीन जनमोर्चा नेपालका नेता लीलामणि पोखरेलले वामपन्थी मतको नेतृत्व गरेका थिए । ०४८ को आमनिर्वाचनमा जनमोर्चाले जितेका ९ सिटमा रामेछाप पनि एउटा हो । अहिले प्रदेश क पर्ने उक्त क्षेत्रबाट तत्कालीन जनमोर्चाका कमल चौलागाईं निर्वाचित भएका थिए ।०५१ को मध्यावधि निर्वाचनमा जनमोर्चाले जितेका क्षेत्रमा एमालेका देवशंकर पौडेल विजयी भए । दसवर्षे सशस्त्र द्वन्द्वको चपेटामा परेको यो जिल्ला ०६२०६३ को जन आन्दोलनपछि ०६४ को पहिलो संविधानसभा निर्वाचनमा दुवै क्षेत्रबाट माओवादी उम्मेदवार विजयी भए । ०४८, ०५१, ०५६ र ०७० का निर्वाचनमा कांग्रेसले दुईमध्ये एकएक क्षेत्र जित्दै आएको छ । यो जितको पछाडि खासगरी क्षेत्र नम्बर २ मा कांग्रेसको आफ्नै सांगठनिक पकडभन्दा वामपन्थीबीचको अन्तरकलह र विभाजनले बढी भूमिका खेलेको छ ।दुई कित्तामा विभक्त वामपन्थी आसन्न चुनावका लागि एक भएका छन् । कांग्रेस नेतृत्वको लोकतान्त्रिक गठबन्धनमा आबद्ध अन्य दलको यहाँ प्रभाव छैन । स्थानीय तह चुनावमा कांग्रेसले रामेछाप नगरपालिका मात्रै जितेको छ । एक नगरपालिकासहित चार गाउँपालिका एमाले र दुई गाउँपालिका माओवादीले जितेका छन् । त्यतिबेलाको समग्र मतका हिसाबले वाम गठबन्धनभन्दा कांग्रेस २७ हजार २ सय २३ मतले पछि देखिन्छ ।वाम गठबन्धनबाट माओवादी नेता श्याम श्रेष्ठ चुनावी मैदानमा छन् । श्रेष्ठ बिनाविभागीय राज्यमन्त्रीसमेत हुन् । कांग्रेसले निर्माण व्यवसाय पृष्ठभूमिका कान्छाराम तामाङलाई उम्मेदवार बनाएको छ । प्रदेशमा वाम गठबन्धनबाट दुवै क्षेत्रमा एमाले उम्मेदवार छन् । एमालेबाट शान्तिप्रसाद पौडेल र कैलाश ढुंगेल, कांग्रेसबाट रत्नबहादुर कार्की र जितबहादुर मगर प्रदेशमा उठेका छन् ।कांग्रेसले स्थानीय तहमा प्राप्त मतलाई आधार मानेर संसदीय चुनावको अंकगणित नमिल्ने जनाउँदै आएको छ । विगतमा जस्तै वामपन्थीको अन्तर्विरोधको फाइदा लिन सकिने दौडमा छन्, कांग्रेस उम्मेदवार तामाङ । उनले वामपन्थी गठबन्धनमा भित्रभित्रै पहिरो गएको दाबी गरे ।माओवादी नेता श्रेष्ठ भने वाम गठबन्धनको मत नै आफू जित्ने सुनिश्चित आधार रहेको बताउँछन् । पैसाको चलखेलमा टिकट ल्याएर उम्मेदवार भएका ठेकदारसँग मेरो प्रतिस्पर्धा नै छैन, उनले भने, कति मतान्तरमा जित्ने भन्ने मात्रै हो । गठबन्धनभित्र सबैभन्दा ठूलो द्वन्द्व उम्मेदवार बनाउनमै भएको थियो । श्रेष्ठविरुद्ध पूर्वसांसद लक्ष्मी गुरुङले बागी हालेकी थिइन् । त्यस्तै प्रदेशमा मैनकुमार मोक्तानले बागी उम्मेदवार दर्ता गराएका थिए । मोक्तान वैद्य माओवादीबाट केही समयअघि माओवादी भित्रिएका हुन् । श्रेष्ठ माओवादीकै प्रभाव क्षेत्र मानिने बेथान गाउँमा अहिले प्रवेश गर्न सकेका छैनन् । उनीमाथि कांग्रेस र माओवादीको एउटा तप्काले सांसद कोषको रकममा अग्रिम कमिसन खाएर योजना बाँड्ने गरेको आरोप लगाउँदै आएको छ । त्यही आरोपमा श्रेष्ठलाई तामाङ बाहुल्य रहेको बेथान प्रवेशमा रोक लगाइएको हो । उनले आफूमाथि लगाइएको आरोप प्रमाणित गर्न चुनौती दिए । ठेक्कापट्टा गरेर बस्ने व्यक्ति मेरो हैसियतमा नआउने भएपछि कसरी कमजोर बनाउने भनेर यो हल्ला चलाइएको हो, श्रेष्ठले भने, बेथान गाउँमा मंसिर ५ गते जाने कार्यक्रम बनाएको छु ।श्रेष्ठले कांग्रेस उम्मेदवार तामाङले पैसा बाँडेर चुनाव जित्ने प्रयास गरेको आरोप पनि लगाए । उनले निर्वाचन आचारसंहिताविपरीत तामाङले जिल्लामा दुईवटा एक्साभेटर दिने, एम्लुलेन्स बाँड्ने घोषणा गर्दा पनि निर्वाचन आयोग टुलुटुलु हेरेर बसेको बताए । उनले जिल्लाको विकासका लागि एक्साभेटर, डोजर नि:शुल्क दिने घोषणा भने गरेको जनाए । वाम गठबन्धनले पैसाबाट भोट किनेको भनी लगाएको आरोपको तामाङले खण्डन गरे । प्रचारका लागि चारवटा गाडी लिएको छु, त्यसबाहेक पैसा बाँड्ने तथा खर्च गरेको छैन, उनले भने, के ४५ हजार मतदाता किन्न सकिन्छ ? रामेछाप जनजातिको बाहुल्य भएको जिल्ला हो । तिनमा पनि सबैभन्दा बढी तामाङ छन् । कांग्रेसले उम्मेदवारी दिँदा तिनै वर्गका समुदाय समेटेकाले जातीय मत आफूलाई आउने बताउँदै आएको छ ।"
जोगिएला विरासत ?,"धनकुटा पूर्वप्रधानमन्त्री सूर्यबहादुर थापाका छोरा सुनीलबहादुर थापालाई दोस्रो चरणमा हुने प्रतिनिधिसभा निर्वाचनमा विरासत थाम्न असहज देखिएको छ । स्थानीय निर्वाचनमा जिल्लाका सातवटै तह एमालेले जितेकाले उनलाई चुनौती थपिएको हो । पूर्वप्रधानमन्त्री थापाले धनकुटालाई पञ्चायतदेखि नै आफ्नो पक्षमा पार्दै आएका थिए । पिताको प्रभावकै कारण दोस्रो संविधानसभा निर्वाचन सुनीलले जितेका थिए । एक मात्र क्षेत्र रहेको जिल्लामा वाम गठबन्धनबाट एमाले जिल्ला अध्यक्ष राजेन्द्र राई र लोकतान्त्रिक गठबन्धनबाट राष्ट्रिय प्रजातन्त्र पार्टी (प्रजातान्त्रिक) का महामन्त्री सुनील प्रतिस्पर्धामा छन् । २०७० को संविधानसभामा थापाले राईलाई झिनो मतान्तरले हराएका थिए । स्थानीय निर्वाचनमा वाम गठबन्धनको मत लोकतान्त्रिकभन्दा करिब २० हजार बढी छ । एमालेपछिको बलियो प्रतिस्पर्धी कांग्रेससँगको सहकार्यबाट बनेको लोकतान्त्रिक गठबन्धन पनि वामका लागि कम चुनौतीपूर्ण भने छैन । यद्यपि वाम गठबन्धनले आफ्नो जित सहज रहेको दाबी गर्दै आएको छ । अब कुनै प्रकारको विरासतले काम गर्ने छैन, राईले भने, हाम्रो गठबन्धन नागरिकको भरोसाको केन्द्र बनेकाले जित सुनिश्चित छ । लोकतान्त्रिक गठबन्धनका उम्मेदवार थापा पनि आफैंले जित्ने दाबी गर्छन् । हाम्रो गठबन्धन समृद्ध नेपालका लागि हो, उनले भने, हामी धनकुटालाई पनि समृद्ध बनाउन जुटदै आएकाले जनमत पाउनेमा ढुक्क छु । धनकुटालाई अन्तर्राष्ट्रियस्तरमा चिनाउन आफ्नो भूमिका महत्त्वपूर्ण हुने उनले बताए । २०७० को संविधानसभामा साबिक क्षेत्र २ मा पहिलो शक्ति रहेको राप्रपा स्थानीय निर्वाचनसम्म आइपुग्दा खुम्चिएको थियो । उक्त क्षेत्रमा समेत एमालेले पकड जमाएको छ । साबिक क्षेत्र १ मा कांग्रेस दोस्रो ठूलो दल हो । संविधानसभादेखि स्थानीय निर्वाचन नियाल्दा एमालेपछि कांग्रेस बलियो देखिन्छ । संघीय समाजवादी फोरमका केन्द्रीय नेता रकम चेम्जोङको गृह जिल्लासमेत रहेकाले कांग्रेस, फोरम र राप्रपा (प्रजातान्त्रिक) मिलेर बनेको लोकतान्त्रिक गठबन्धन एमालेका लागि चुनौतीपूर्ण छ । वाम गठबन्धनबाट प्रदेश क मा निरन राई र ख मा इन्द्रमणि पराजुली उम्मेदवार छन् । यस्तै लोकतान्त्रिक गठबन्धनबाट क्रमश: मनोहरनारायण श्रेष्ठ र अर्जुन थापा उठेका छन् । यी चारै उम्मेदवार जिल्लामा चर्चित रहेकाले दुवै गठबन्धनबीच कडा प्रतिस्पर्धा हुने देखिन्छ । पहिलोपटक २०२२ सालमा मुलुकको २४ औं प्रधानमन्त्री भएका सूर्यबहादुर पॉचपटक उक्त पदमा पुग्न सफल भए । जीवनको उत्तराद्र्धमा उनले आफ्नो राजनीतिक उत्तराधिकारीका रूपमा छोरा सुनीललाई उभ्याए । दोस्रो संविधानसभामा छोरालाई जिताउन उनी आफैं सक्रिय भएर लागेका थिए । तर, पिताको निधनपछि सुनीलले नेतृत्व गरेको पार्टी स्थानीय निर्वाचनमा जिल्लामा कमजोर हुन पुग्यो । सूर्यबहादुरको अवसानपछि जिल्लामा उनको विरासतमाथि प्रश्नचिह्न उब्जिएको विपक्षीको टिप्पणी छ । तर, सुनील प्रतिनिधिसभामा स्थानीय तहको भन्दा फरक परिणाम आउने दाबी गर्छन् । वाम गठबन्धनका राई पनि आफंैले जित्नेमा ढुक्क देखिन्छन् ।राजधानी प्रमुख मुद्दादुवै गठबन्धनले प्रदेश १ को राजधानी धनकुटालाई बनाउने मुद्दा प्रमुख रूपमा अघि सारेका छन् । उनीहरूबीच राजधानी बनाउन कसले बढी जस लिने भन्ने होडबाजी नै चलेको छ । यस्तै कृषि, पशुपालन, पर्यटनजस्ता जिल्लाको समृद्धिका सम्भावना बोकेका अन्य विषय पनि दलका चुनावी मुद्दा बनिरहेका छन् । प्रतिस्पर्धीको विगतसाबिकको मुगा ४ (हालको पाख्रिबास नगरपालिका) मा सन् १९५९ अप्रिल १४ मा जन्मिएका सुनील पूर्वप्रधानमन्त्री थापाका एक मात्र छोरा हुन् । सन् १९८८ देखि २०१३ सम्म संयुक्त राष्ट्रसंघअन्तर्गत मानव अधिकारका क्षेत्रमा विभिन्न मुलुकमा जागिरे जीवन बिताएका उनले प्रत्यक्ष राजनीतिमा आएको करिब पॉच वर्षमै लाभको पद सम्हाल्दै आएका छन् । २०६९ सालमा तत्कालीन जनशक्ति पार्टीको केन्द्रीय सदस्य भएसँगै उनी प्रत्यक्ष राजनीतिमा होमिएका हुन् ।"
चुनावी सभा विपक्षीप्रति आक्रामक लोकतन्त्र जोगाउन जित्नैपर्छ,"बाजुराडडेलधुरा प्रधानमन्त्री शेरबहादुर देउवाले लोकतन्त्र जोगाउन कांग्रेसको जित आवश्यक रहेको बताएका छन् । कांग्रेस सभापतिसमेत रहेका देउवाले शनिबार बाजुरा सदरमुकाम मार्तडीमा आयोजित चुनावी सभामा वाम गठबन्धनतर्फ इंगित गर्दै लोकतन्त्रविरोधी शक्ति एक भएकाले लोकतन्त्र रक्षाका लागि कांग्रेसको जित अत्यावश्यक रहेको बताएका हुन् ।एमालेमाओवादीको गठबन्धनले देशमा अधिनायकवाद लाद्न खोजेको आरोप लगाउँदै उनले भयरहित शासन व्यवस्थाका लागि पनि कांग्रेसले जित्नैपर्ने चुनौती आइलागेको बताए । उनले जिल्लामा विकास योजना सुरु गर्ने आश्वासनसमेत दिए । प्रधानमन्त्री देउवाले विकासमा पछाडि परेको बाजुराका सबै स्थानीय तहलाई पिछडिएको क्षेत्रमा राख्ने आश्वासन दिए । सरकारले बाजुराका २ स्थानीय तहलाई मात्र पिछडिएको क्षेत्रमा राखेपछि यहाँका बासिन्दा रुष्ट छन् । म सुदूरपश्चिमकै पुत्र हुँ । आगामी निर्वाचनपछि पुन: प्रधानमन्त्री हुन्छु । यस क्षेत्रको विकासका लागि दत्तचित्त भएर लागिपर्छु, प्रधानमन्त्री देउवाले भने । सोही चुनावी सभामा बोल्दै केन्द्रीय सदस्य बद्री पाण्डेले सबैभन्दा अस्थिर नेता पुष्पकमल दाहाल भएको आरोप लगाउँदै निर्वाचनको परिणामपछि ओली र दाहालबीचको सम्बन्धमा भाँडभैलो हुने दाबी गरे । पद र कुर्सीका लागि गठबन्धन बनाएका छन् । उनीहरूका बीचमा घातप्रतिघातको दोहोरी चल्नेछ, उनले भने ।लोकतन्त्रको हरण हुन्छप्रधानमन्त्री देउवाले शनिबारै गृहजिल्ला डडेलधुराको गन्यापधुरामा रहेको पीपलकोठमा पनि चुनावी सभालाई सम्बोधन गरे । लोकतन्त्रलाई बचाउन र अगाडि बढाउन यो निर्वाचनमा कांग्रेसले बहुमतसहित जित्नु आवश्यक छ, उनले भने । कांग्रेसले जहिले पनि जनतालाई अधिकार, स्वतन्त्रता र प्रजातन्त्र दिँदै आएको स्मरण गर्दै उनले भने, यसपटक वाम गठबन्धनको नाममा लोकतन्त्रको हरण हुने सम्भावना भएकाले कांग्रेसले जित्न आवश्यक छ । प्रधानमन्त्री देउवाले जिल्लाको विकास र समृद्धिका लागि आफू लागिरहेको बताए । उनले आफ्नो बाल्यकाल सम्झिए, मलाई याद छ । म यही बाटोबाट डोटीको उच्चाकोट पढ्न जान्थें । त्यसबेला यहाँसम्म सडक पुगेको थिएन । न त बिजुली बत्ती नै थियो । खानेपानीको समस्या उस्तै थियो । अहिले सडक पुगेको छ । बिजुली पुगेको छ । खानेपानी समस्या समाधान भएको छ । उनले गन्यापधुरालाई धार्मिक पर्यटकीय स्थलका रूपमा विकास गर्न सकिने बताए । यो देवीदेवताको बास रहेको प्राकृतिक सुन्दरताले भरिपूर्ण ठाउँ हो, उनले भने, म यहाँ धार्मिक पर्यटकीय क्षेत्रको विकासका लागि के गर्न सकिन्छ, त्यो गर्नेछु । प्रधानमन्त्री देउवा बाजुराबाट आफ्नो गाउँपालिकामा आयोजित चुनावी सभालाई सम्बोधन गर्न आइपुगेका थिए । उनले बढीमा ५ मिनेट मात्रै मन्तव्य राखे । केपीप्रचण्डले देश डुबाउन खोज्दैछन्लमजुङ कांग्रेस वरिष्ठ नेता रामचन्द्र पौडेलले एमाले अध्यक्ष केपी ओली र माओवादी केन्द्रका अध्यक्ष पुष्पकमल दाहाल मिलेर देश डुबाउने खेलमा लागेको आरोप लगाएका छन् ।उनले दुवै मिलेर देशलाई अनिष्टको भुमरीमा फसाउन खोजेको आरोप लगाए । संविधानमा बहुलवादमा आधारित संसदीय बहुदलीय लोकतान्त्रिक प्रणाली भनेर हस्ताक्षर भएको छ । हिजो आफूले गरेको हस्ताक्षरको मसी नसुक्दै केपी ओली र प्रचण्ड संसदीय प्रणाली उल्ट्याउँछौं भनेर देशलाई अस्थिरताको भुमरीमा लाने दुष्प्रयास गर्दैछन्, लमजुङको बेंसीसहरमा आयोजित चुनावी आमसभालाई सम्बोधन गर्दै उनले भने, अब देश अल्मलिन हुँदैन । विवादमा अल्झिन हुँदैन । समृद्धिको बाटोमा अगाडि बढ्ने हो । विकासको बाटोमा अगाडि बढ्ने हो । जुनसुकै मुलुकमा साम्यवाद असफल भएको भन्दै उनले कम्युनिस्टहरूले नेपालमा साम्यवाद ल्याउने दिवास्वप्न देखिरहेको बताए । यसलाई असफल पार्ने हाम्रो चुनौती हो, उनले भने । कम्युनिस्टलाई भोट दिए मुलुक अधिनायकवादतिर जाने उनको जिकिर थियो । अब अधिनायकवादतिर जाने कि लोकतन्त्रतिर जाने भन्ने निर्णय यही चुनावले गर्नेछ, उनले भने । राजनीतिक विवादबाट देशलाई मुक्त गरेर आर्थिक उन्नतिको बाटोमा अगाडि बढ्नुपर्नेमा फेरि पनि वितण्डा मच्चाउन खोजेको उनको आरोप छ । फेरि पनि राजनीतिक स्वार्थ पूरा गर्नका निम्ति मुलुकमा विवाद गर्न खोजिएको छ, उनले भने, मुलुकलाई कम्युनिस्टले अनिष्टतिर लाँदै छन् । कांग्रेस महामन्त्री शशांक कोइरालाले आफ्नो भाग्यरेखा कोर्न प्रजातन्त्रवादी शक्तिलाई भोट हालेर जिताउन आग्रह गरे । उद्योगपति विनोद चौधरीले लोकतन्त्र र अर्थतन्त्रको अत्यन्तै नजिकको सम्बन्ध भएकाले विकासका लागि अघि बढ्नुपर्ने बताए । उदारवादी अर्थनीतिमा टेकेर वर्तमान नेपाल निर्माण भएको छ । राजनीतिक दृष्टिकोणबाट बाटो बिरायौं, उनले भने, अब राजनीतिक मुद्दा सकिइसकेका छन् । विकासमा लाग्नुपर्छ। कांग्रेस प्रतिनिधिसभाका उम्मेदवार दिलबहादुर घर्ती, प्रदेश (क) का उम्मेदवार गर्जबहादुर गुरुङ, प्रदेश (ख) का उम्मेदवार कृष्णप्रसाद कोइरालालाई लोकतन्त्रको विजयका लागि जुट्न आग्रह गरे ।"
चुनावी सभा विपक्षीप्रति आक्रामक ४०५० वर्षसम्म वाम सरकार,"दमक वाम गठबन्धनका दुई शीर्ष नेताले अबको ४०५० वर्षसम्म मुलुकमा वामपन्थीहरूले सरकार चलाउने दाबी गरेका छन् । दुई महिनापछि वामपन्थी सरकार गठन हुने उद्घोषसमेत गरे । झापाको दमकमा शनिबार आयोजित चुनावी सभालाई सम्बोधन गर्दै एमाले अध्यक्ष केपी ओलीले दुई महिनापछि गठन हुने वामपन्थी सरकारलाई कुनै शक्तिले रोक्न नसक्ने बताए । वाम एकता चुनावका लागि मात्र नभई खास उद्देश्य प्राप्त गर्न का लागि हो, उनले भने ।ओलीले उद्देश्य भने खुलाएनन् । वाम तालमेल र आगामी चुनाव मुलुकलाई नयाँ उचाइ दिनका लागि ऐतिहासिक भएको टिप्पणी गरे । माओवादी केन्द्रका अध्यक्ष पुष्पकमल दाहालले अबको ४०५० वर्षसम्म कम्युनिस्ट सरकार हेर्न कांग्रेसलाई आग्रह गरे । अहिलेसम्म कांग्रेसले सरकार चलायो । तर, देश बनेन । अब, कम्युनिस्टले सरकार चलाउँछ, उनले भने ।उनले देशलाई ७० वर्षदेखिको भुमरीबाट बाहिर निकाल्न आफूहरूले वाम एकताको साहस गरेको धारणा राखे । वाम तालमेल कसैका विरुद्ध होइन । कांग्रेस पनि अन्य दलहरूसँग तालमेल गरेर अघि बढोस्, उनले भने । ओलीले लोकतन्त्रलाई व्यवहारमा कार्यान्वयन गर्नका लागि वामपन्थीहरू एक हुन लागेको बताए । समय अभावमा चुनावअघि पार्टी एकता गर्न सकेनौं । तपाईंहरू ढुक्क रहनुस् चुनावपछि पार्टी एक भएर मुलुकलाई समाजवादतर्फ अघि बढाउछौं, अध्यक्ष ओलीले भने ।उनले केही तत्त्वले अझै पनि चुनाव भाँड्ने षड्यन्त्र गरिरहेको आरोप लगाए । सरकार आत्तिएको छ । प्रधानमन्त्री वाम तालमेलले देशमा अधिनायकवाद ल्याउँछ भन्दै हिँड्न थालेका छन्, उनले भने, चुनावको बेला गृहमन्त्रीलाई हटाएर प्रधानमन्त्रीले जनतामा त्रास पैदा गरेका छन् । शृंखलाबद्ध बम विस्फोट भइरहेका छन् । सरकार के हेरेर बसेको छ ? दाहालले अहिले बम पडकाउनेहरू को हुन् आफूले राम्ररी चिनेको बताए । चुनाव हुन नदिने खेल अझै रोकिएको छैन । बम पडकाएर, ग्रिनेड हानेर चुनाव रोकिँदैन, उनले भने, ग्रिनेड कसले हान्दै छ, म राम्ररी चिन्छु । उनले केही व्यक्ति बाहिर होइन कि जस्तो देखिए पनि भित्री रूपमा चुनाव भाँड्ने षड्यन्त्रमा लागेको बताए । दाहालले २५ वर्षदेखिको प्रयासपछि कम्युनिस्ट पार्टीहरू एक हुन लागेको दाबी गरे । उनले भने, मदन भण्डारीको निधन नभएको भए, सायद उहिल्यै पार्टी एकता भइसक्थ्यो । तत्कालीन एमालेका महासचिव भण्डारी र एकता केन्द्रको नेतृत्व गरिरहेको मबीच जेठ ११ गते पार्टी एकताका लागि ललितपुरमा बैठक बोलाइएको थियो । तर, जेठ ३ गते नै उहाँको निधन भयो र, हाम्रो एकता भाँडियो । उनले पटकपटकको प्रयासपछि दुई ठूला कम्युनिस्ट पार्टी एक हुन लागेकाले अब, फेरि एकता हुँदैन कि भनेर आशंका नगर्न आग्रह गरे । उनले पार्टी एकता दुवै पार्टीका नेतृत्वको भन्दा कार्यकर्ताको चाहना र इच्छा बढी भएकाले यो संकल्प र प्रतिबद्धताबाट पछि नहट्ने बताए । माओवादीलाई शान्ति प्रक्रियामा ल्याउन एमालेले नेतृत्व गरेको दाहालले बताए । उनले १२ बुँदे सहमतिको ड्राफ्ट पहिलोपटक एमाले र माओवादीले तयार पारेको दाबी गरे । हामी भूमिगत हुँदा एमालेका वामदेव गौतम र युवराज ज्ञवाली रोल्पा जानुभएको थियो । त्यही बसेर १२ बुँदे सहमतिको पहिलो ड्राफ्ट तयार पारेका थियौं, उनले भने ।सरकार बन्नेबित्तिकै मेडिकल कलेजबिर्तामोड एमाले अध्यक्ष ओली र माओवादी केन्द्रका अध्यक्ष दाहालले वामपन्थी सरकार बन्नेबित्तिकै मापदण्ड पुगेका मेडिकल कलेजहरूलाई सम्बन्धन दिइने बताए । बीएन्डसी अस्पतालद्वारा आयोजित पूर्वाञ्चल स्वास्थ्य महोत्सव उद्घाटन गर्न शनिबार बिर्तामोड आएका नेताद्वयले सरकारले स्वास्थ्य विधेयक ल्याए पनि पुन: फिर्ता पठाउनु आपत्तिजनक रहेको बताए । मेडिकल कलेजको स्वीकृति अन्तिम चरणमा पुगेका बेला आफूहरूलाई विपक्षीले घेराबन्दीमा राखेको भन्दै वाम सरकार बन्नेबित्तिकै कुनै हालतमा सम्बन्धन प्रदान गरिने बताए । मेडिकल कलेज स्थापना गर्न पाउने अधिकार संसद्ले पास गरेको थियो, ओलीले भने, तर षड्यन्त्रपूर्ण ढंगबाट फिर्ता पठाइनु निन्दनीय हो । ओलीले भारत र बंगलादेशबाट बिरामीलाई आकर्षित गर्न पनि झापामा मेडिकल कलेज आवश्यक रहेको आंैल्याउँदै मेडिकल शिक्षाको सम्बन्धनमा भ्रमपूर्ण प्रचार भएको बताए । आगामी सरकारले मेडिकल कलेजको सपना पूरा गर्छ । सरकारले मेडिकल कलेजको स्वीकृति दिन्छ, उनले भने । माओवादी केन्द्रका अध्यक्ष दाहालले स्थिर र बलिया सरकार नहुँदा राष्ट्र र जनताका पक्षमा गर्न चाहेका काम पनि गर्न नसकिएको तीतो यथार्थ रहेको बताए । निर्वाचन बिथोल्ने षड्यन्त्रमोरङ एमाले अध्यक्ष ओलीले शनिबारै विराटनगरमा पत्रकारहरूसँग कुरा गर्दै निर्वाचन बिथोल्ने र भाँड्ने षड्यन्त्र भइरहेको आरोप लगाएका छन् । उम्मेदवारमाथि आक्रमण भइरहेको छ, सरकारले भरपर्दो सुरक्षा नदिँदा असुरक्षा बढ्दो छ, उनले भने, तर सरकार सुरक्षा व्यवस्था राम्रो छ भनिरहेको छ । ओलीले मुलुकबाट लुटतन्त्र समाप्त पार्न र लोकतन्त्रको सुदृढीकरणका लागि वाम गठबन्धनले दुई तिहाइ सिट जित्ने दाबी गरे ।"
मतदान केन्द्र पुग्नै एक दिन,"सिद्धारा (अर्घाखाँची) सिद्धाराका ८४ वर्षीय जगतबहादुर ताम्राकारका दाँत झरिसके । अनुहार चाउरी परिसक्यो । हिँड्डुल गर्न लौरोको सहायता चाहिन्छ । तर, उनी यसपालि पनि भोट हालेरै छाड्ने योजनामा छन् । मतदान केन्द्र पुग्न सजिलो भने छैन । एक दिन पूरै लाग्छ, त्यो पनि जंगलको बाटो । उमेर छँदा त बल थियो, बिहान तीनै बजे उठेर दौडिन्थँे, उनले भने, आठ घण्टा हिँड्नुपर्छ, स्थानीय चुनावमा अघिल्लै दिन पुगेर साथीकोमा बसेँ, बिहान भोट हालेर फर्किएँ । दोस्रो चरणमा मंसिर २१ गते हुने चुनावमा पनि उनी अघिल्लै दिन केन्द्र पुग्ने तयारीमा छन् । पटुकीमा भुटेको मकै, सातु, रोटी, अचार, तरकारी र बोतलमा मही बोकेर जान्छु, ताम्राकारले भने, उकाली, ओराली हिँडदा भोक लाग्छ । खानु त पर्यो । मनले खाएका उम्मेदवारलाई जिताएपछि गाउँको विकास होला भन्ने आशा छ उनलाई । सिद्धाराको लामिदमार, नयाँबस्ती, लौरी, सिलिङखोला, दुम्सी, डिही, सामकोट, बाटुले, उनाय, पात्ले र लिसिकुनालगायत बस्तीबाट नजिकको पाकुरी मतदान केन्द्र पुग्न ८ घण्टा हिँड्नुपर्छ । साबिक सिद्धारा गाविसले जिल्लाको २७ प्रतिशत क्षेत्रफल ओगट्छ । ७ गाविस समेटेर शीतगंगा नगरपालिका भएको छ । नयाँ संरचनाअनुसार सिद्धारा ३ वटा वडामा विभाजित छ । भोट हाल्न जानैपर्यो, शीतगंगा९ का ६१ वर्षीय ज्ञानेश्वर बेल्वासेले भने, गाउँका सबै एकैपटक हिँड्छौं । बाटोमा जंगल छ । चामल, दाल र तरकारी बोकेर जान्छौं । मतदान केन्द्र नजिकै पुगेपछि राति पकाएर खान्छौं । बिहानै लाइन बसी सुरुमै भोट हालेर फर्कने योजना छ उनको । मतदान केन्द्र नजिक सारिदिन जिल्ला निर्वाचन कार्यालय र आयोगमा निवेदन दिए पनि सुनुवाइ नभएको बेल्वासेले बताए । ३० घरका मतदातालाई उक्त केन्द्र टाढा भएको उनको भनाइ छ । बेल्वासे परिवारका पाँचैजनाको मतदाता सूचीमा नाम छ । उनीहरू घरमा ताल्चा ठोकेरै भोट हाल्न जाने योजनामा छन् । गाउँको विकास होला र भावी पुस्ताले सुख पाउलान् भनेर भोट हाल्न जाने हो, अर्का स्थानीय मधुसूदन बेल्वासेले भने, उसै दिन हिँडेर भोट हाल्न गाह्रो पर्छ, अघिल्लै दिन पुग्नुपर्ला । जिल्लामा यस्तै धेरै समय लाग्ने अर्काे मतदान केन्द्र पनि छ । गाईघाट, ज्ञानदीप, फोक्से, जमुनेवास, ओखते, बाँके ढोढनी, भैसीथरी चादिपनेटा, मूल, दोबाटो, आँपडाँडालगायत बस्तीका बासिन्दालाई चावादीपको जनमुखी प्रावि केन्द्र पुग्न ८ घण्टा लाग्छ । चुनावको अघिल्लो दिन बास बस्न आएकाको भीड नै हुन्छ, चावादीपका तुलबहादुर पल्लीले भने, सबै घरमा अटाउँदैनन् । छाप्रो बनाइदिनुपर्छ । खाने खर्च नलिई आएकालाई ताउलोमा भात पकाएर खुवाउनुपर्छ ।"
लगातार बम भेटिँदा स्थानीय त्रस्त,"सिन्धुपाल्चोक (कास) जिल्लाका तीन स्थानमा शनिबार बम फेला परेका छन् । निर्वाचन क्षेत्र नं २ अन्तर्गत मेलम्ची नगरको ज्यामिरे मिलनचोक, मेलम्चीटारस्थित इन्द्रावती क्याम्पसको आँगन र मेलम्ची बजारको शिखरपुरतिपेनी जोड्ने पुलछेउ प्रेसरकुकर बम भेटिएको थियो । मेलम्ची नगर९ मिलनचोकमा थोत्रो तारसहितको प्रेसरकुकरमा खतरा लेखेको देखेपछि विद्यार्थीले इलाका प्रहरी मेलम्चीलाई खबर गरेका थिए । मेलम्चीटारस्थित इन्द्रावती क्याम्पसको प्रांगण र मेलम्ची बजारको शिखरपुर तिपेनी जाने मोटरबेल पुलमा पनि त्यस्तै बम फेला परेका थिए । ती सबै बम तत्काल निष्क्रिय पारिएको प्रहरीले जनाएको छ । चुनाव बिथोल्न गरिएका यस्ता गतिविधि हुन नदिन सुरक्षा बढाएका छौं, जिल्ला प्रहरीप्रमुख प्रहरी उपरीक्षक मोहन पोखरेलले भने, सबै बम निष्क्रिय पारिसक्यौं, थप सक्रियता बढाइरहेका छौं । उनले चुनाव नजिकिँदै गर्दा अज्ञात समूहले बम राख्न थालेपछि स्थानीयमा त्रास बढेको बताए । सामग्री लुटियोएक समूहले शनिबार बागलुङको निसीखोलामा मतदाता शिक्षा सामग्री लुटेको छ । निसीखोला गाउँपालिका३ मा खटिएकी मतदाता शिक्षा कार्यकर्ता राधिका शर्माका साथबाट ती सामग्री लुटिएका हुन् । समूहले केही सामग्री च्यातेको र बाँकी लुटेर लगेको उनले टेलिफोनमा बताइन् । तपाईंको कार्यक्रम अवरुद्ध गर्न आएका हौं, सबै सामग्री दिनुस् भन्दै बाटो छेके, उनले भनिन्, एक्लै भएकाले प्रतिकार गर्न सम्भव थिएन । उनीहरूले अबदेखि यस्तो काम नगनू भन्दै धम्कीसमेत दिएको शर्माको भनाइ छ । सामग्री लुट्नेमध्ये दुई युवकको पहिचान भएको प्रहरीले जनाएको छ । निसीखोला३ कै लालबहादुर बुढा र सुन्दर बुढा लुटपाटमा संलग्न रहेको पत्ता लागेकाले उनीहरूको खोजी भइरहेको प्रहरी उपरीक्षक चन्द्रकुवेर खापुङले बताए । नेकपाका तीन पक्राउनिर्वाचनविरोधी गतिविधि गरेको आरोपमा प्रहरीले शनिबार तेह्रथुमका छुट्टाछुट्टै स्थानबाट नेपाल कम्युनिस्ट पार्टीका ३ नेताकार्यकर्ता पक्राउ गरेको छ । नेकपाका म्याङलुङ नगर कमिटी सदस्य शशीधर ठटाल म्याङलुङ बजारबाट, रामकृष्ण रिजाल फेदाप गाउँपालिका र गौरी सापकोटा इसिबुबाट पक्राउ गरिएका हुन् । आसपास जिल्लामा निर्वाचनविरोधी र उम्मेदवार लक्षित घटना बढ्न थालेपछि तेह्रथुममा यस्ता गतिविधि हुन नदिन पक्राउ अभियान थालिएको प्रहरीले जनाएको छ ।"
अनुभवीलाई नयाँको चुनौती,"रुकुम (पश्चिम) २०४८ देखि चुनावी प्रतिस्पर्धामा रहेका कांग्रेसका गोपालजीजंग शाह र माओवादी केन्द्रका जनार्दन शर्मा अहिले तेस्रोपटक आमनेसामने भएका छन् । यसअघि एकअर्कालाई एकएकचोटि हराएका उनीहरू यसपालि जसरी पनि जित निकाल्न कम्मर कसेर लागिपरेका छन् ।७० वर्षीय शाहले अब फेरि चुनावमा नउठ्ने निर्णय गरेकाले सम्भवत: यो उनको अन्तिम प्रतिस्पर्धा हो । हालसम्म ६ पटक संसदीय चुनाव लडेका उनले तीनपटक जितेका छन् ।यो सातौं र अन्तिम लडाइँ हो । त्यसपछि नयाँ पुस्तालाई सहयोग गर्छु, उनले भने, शर्मालाई पनि भनिसकेको छु, यो हाम्रो अन्तिम लडाइँ हो । स्वच्छ र निर्भीक भएर मत हाल्ने स्थिति भए आफूले जित्ने शाह बताउँछन् । मतदाताले निर्धक्क भएर भोट हाल्न पाए मेरो जित सुनिश्चित छ । आफ्नै पार्टीको सरकार भएकाले धाँधली नहोला, उनले भने, माओवादीभित्रका केही विवाद र एमालेको असन्तुष्टिले पनि मलाई सजिलो हुँदैछ ।शाह र शर्माको प्रतिस्पर्धा निकै रोचक हुँदै छ । दुवै उच्च तहका नेता हुन् । शर्मा शान्ति तथा पुनर्निर्माण, ऊर्जा र गृहमन्त्री भइसकेका छन् । शाहले पनि दुईपटक सहायक मन्त्री र एकपटक राज्यमन्त्रीको जिम्मेवारी सम्हालिसकेका छन् । शाहले २०४८ को संसदीय निर्वाचनमा करिब १ हजार ३ सय मतको फरकले शर्मालाई हराए । २०७० को संविधानसभामा शर्माले बदला लिए । २ नं क्षेत्रबाट प्रतिस्पर्धामा रहेका शाह १२ हजार ५ सय ९९ मतान्तरले पछि परे । शाह २०३८ देखि सांसदको चुनाव लड्न थालेका हुन् । पञ्चायतकालमा समेत जिल्लाको प्रधानपञ्च र सभापति भएर काम गरेका थिए उनले । २०२५ सालदेखि नेविसंघको राजनीति थालेका उनी केही समय जेल पनि बसे । त्यसपछि पञ्चायततिर लागेका उनी बहुदलपछि कांग्रेसतिर आए । उनले २०५१ मा पुराना प्रतिस्पर्धी राप्रपाका ध्रुवविक्रम शाहलाई ९ हजार मतले पराजित गरे । २०५६ मा एमालेकी तीर्था गौतमसँग चुनाव हारे । एमाले उम्मेदवार यदु गौतमलाई तत्कालीन माओवादीले हत्या गरेपछि पत्नी तीर्था मैदानमा आएकी थिइन् । माओवादीका शर्माले पहिलोचोटि २०४८ मा चुनाव लडे । त्यसबेला हारे । जनयुद्ध को तयारी भएकाले २०५१ मा बहिष्कार गरे । २०५२ सालदेखि सशस्त्र द्वन्द्वमा होमिएका शर्मा लडाकु कमान्डर भए । शान्तिप्रक्रियापछि उनी निरन्तर रुकुमको राजनीतिमा प्रभाव जमाउन सफल छन् । २०६४ को संविधानसभामा करिब २१ हजार मतान्तरले कांग्रेसका प्रेमप्रकाश ओलीलाई हराए । स्थानीय निर्वाचनमा पूर्वी र पश्चिम रुकुमका ९ वटै तह माओवादीले एकलौटी जितेकाले प्रतिनिधिसभामा खासै प्रतिस्पर्धा नहुने शर्मा बताउँछन् । आफैंले जित्नेमा उनी ढुक्क छन् । जनतासँग भोट माग्नै पर्दैन, त्यत्तिकै पनि हालिहाल्छन् । हामी माग्दै हिँडेका छैनौं, उनले भने, अब पाँच वर्षमा गर्ने योजनाहरूबारे मात्रै छलफल गरिरहेका छौं । टोलटोलमा अन्तरक्रिया गरिरहेका छौं ।स्थानीय निर्वाचनअनुसार जिल्लामा वाम गठबन्धनको मत ३५ हजार ८ सय ११ र कांग्रेसको १९ हजार ६३ मत छ । १६ हजार ७ सय ४८ मतान्तर घटाएर चुनाव जित्न शाहलाई ठूलै चुनौती छ । जिल्लामा ८४ हजार ३२ मतदाता छन् । पुराना प्रतिस्पर्धीको अन्तिम लडाइँमोरङ टिनको छाना भएको एककोठे घर । बाहिर चौरमा टाँगिएको त्रिपालमुनि १०१२ जना कार्यकर्ताबीच राजनीतिक सिद्धान्तका कुरा गर्दै छन्, बद्रीप्रसाद मण्डल । सेतो गन्जी र नीलो रङको लुङ्गी लगाएका उनको कपाल सेताम्मे भइसकेको छ । ७५ वर्ष पार गरिसकेका उनी राजपाबाट मोरङ५ मा प्रतिनिधिसभा सदस्यको उम्मेदवार छन् । तर, उनलाई चुनावी चटारोले उति पिरोलेझैं लाग्दैन । आफूले जनतालाई झुटा आश्वासन बाँड्नेभन्दा सिद्धान्त र विचारलाई एजेन्डा बनाएको मण्डलले बताए । व्यापारमा नैतिकताको स्थान हुँदैन, उनले भने, नैतिकताबिनाको राजनीति टिकाउ हुँदैन । अहिले नेताहरू आफ्ना कार्यकर्ता र जनता कसैसँग राजनीतिक सिद्धान्त र पार्टी संगठनका कुरा गर्दैनन् । सबैजना जनताका लागि भन्दै योजना ल्याउने, मोज गरेर सक्नतिर लागेका छन् । प्रमुख दलका नेताहरूकै कारण मुलुकमा असमानता, भ्रष्टाचार र संविधानप्रति असन्तुष्टि बढेको उनले आरोप लगाए । १९ वर्षको छँदा २०१९ सालमा तत्कालीन मझारे गाउँ पञ्चायतमा वडाअध्यक्ष भएका मण्डलको यो १४ औंपटकको उम्मेदवारी हो । उमेरले नेटो काटेजस्तो छ, मण्डलले भने, यो नै अन्तिम लडाइँ हुन सक्छ । बुढेसकालको यो चुनावी यात्रा उनका लागि सहज पक्कै छैन । संघीय समाजवादी फोरमसँग चुनावी तालमेल हुन नसक्दा दुवै दलका लागि वातावरणअनकूल देखिँदैन । जिल्लामा मधेस राजनीतिको प्रभावस्थल मानिएको मोरङ५ को चुनावी प्रतिस्पर्धा अन्य क्षेत्रभन्दा पेचिलो देखिएको छ । यहाँ कांग्रेस केन्द्रीय सदस्य अमृत अर्याल र वाम गठबन्धनबाट माओवादी केन्द्रका बहालवाला बिनाविभागीय मन्त्री शिवकुमार मण्डलबीच कडा प्रतिस्पर्धा छ । दुवै उम्मेदवार निवर्तमान सांसद हुन् ।मण्डल वाम गठबन्धको फाइदा उठाउने दाउमा छन् भने यसपटक बनेको निर्वाचन क्षेत्रमा साबिकका ५ बाहेक क्षेत्र नम्बर ४ का ३ वटा वडा मात्र भएकाले त्यसको फाइदा आफूलाई पुग्ने अर्यालको भनाइ छ । दुई जनाको टक्करको बीचबाट माथि उठ्ने दाउमा छन्, संघीय समाजवादी फोरम नेपालका उम्मेदवार राजकुमार यादव ।२०७० को निर्वाचनमा अर्यालले तत्कालीन क्षेत्र ५ बाट फोरम अध्यक्ष उपेन्द्र यादवलाई पराजित गरेका थिए भने मण्डलले क्षेत्र ४ बाट कांग्रेसका गयानन्द मण्डलभन्दा ८ मत मात्रै बढी ल्याएर जितेका थिए । दुई पटकसम्म यो क्षेत्रमा लडेका फोरम अध्यक्ष यादव यसपालि सप्तरी गएपछि अन्य उम्मेदवार त्यसको फाइदा उठाउने दाउमा छन् । अर्याल र मण्डल उपेन्द्र नउठदा आफूहरूलाई फाइदा पुग्ने दाबी गर्छन् । तर, फोरम उम्मेदवार राजकुमार भने संगठन बलियो भएकाले व्यक्तिले खासै प्रभाव नपार्ने बताउँछन् । यो क्षेत्रमा ९५ प्रतिशत मतदाता मधेसी छन् । प्रतिनिधिसभा सदस्यमा उम्मेदवारी दिएका ७ मध्ये कांग्रेसका अर्याल एक्ला पहाडी मूलका हुन् । मधेसको पक्षमा काम गरेकै कारण अघिल्लो निर्वाचन जितेको उनको दाबी छ । यस क्षेत्रको प्रदेशसभा क मा कांग्रेसका सुकदेवप्रसाद मण्डल र वाम गठबन्धनबाट एमालेका ज्ञानेश्वर राजवंशी उठेका छन् । उनीहरूसँग राजपाका शंकरप्रसाद साह र संघीय समाजवादीका विजयकुमार सिंहलगायत ६ जना प्रतिस्पर्धामा छन् । यस्तै, प्रदेशसभा (ख) मा कांग्रेसका राजेशकुमार गुप्ता र संघीय समाजवादीका जयराम यादवबीच प्रतिस्पर्धा छ । जयराम फोरमबाट पहिलो संविधानसभा निर्वाचनमा कांग्रेसका अर्याललाई पराजित गर्दै सभासद चुनिएका थिए । उनीहरूसँग वाम गठबन्धनबाट एमालेका कृष्णराज थापा, राजपाका भोगेन्द्र यादवलगायत १० जना प्रतिस्पर्धामा छन् । यो क्षेत्रमा स्थानीय तहका २४ वडा छन्, जहाँ ८९ हजार २ सय ८७ मतदाता छन् ।पुराना र नयाँको प्रतिस्पर्धादमौली तनहुँका दुवै निर्वाचन क्षेत्रमा यतिबेला चुनाव प्रचार तीव्र छ । नेताहरू घरदैलो गर्दैनन् । पार्टीका स्थानीय प्रचार समितिले टोलबस्तीका चोक छानेर भेला आयोजना गर्छन् । त्यहाँ उम्मेदवार पुग्छन् र आफ्नो पक्षमा मत माग्छन् । तनहुँ२ बाट प्रतिनिधिसभाका लागि कांग्रेस केन्द्रीय सदस्य तथा पूर्ववनमन्त्री शंकर भण्डारी र वाम गठबन्धनबाट एमाले जिल्ला अध्यक्ष केदार सिग्देल प्रतिस्पर्धी छन् । भण्डारी २०७० मा क्षेत्र २ बाट विजयी भएका थिए । त्यसबेला तनहुँमा तीनवटा निर्वाचन क्षेत्र थिए । यसपटक पुनर्संरचनापछि दुईवटा निर्वाचन क्षेत्र निर्धारण हुँदा कांग्रेसले उनलाई २ नम्बरबाट उम्मेदवार बनाएको हो । उनका प्रतिस्पर्धी एमाले अध्यक्ष सिग्देलको भने यो पहिलो चुनावी अनुभव हो । एमालेमाओवादीको गठबन्धनका कारण सिग्देल चुनाव आफ्नो पक्षमा पर्नेमा ढुक्क छन् । भण्डारी पनि पुन: आफैं जित्नेमा निश्चिन्त देखिन्छन् । स्थानीय तह निर्वाचनमा यो क्षेत्रमा कांग्रेसले २७ हजार ३ सय ७६, एमालेले २६ हजार २ सय २८ र माओवादी केन्द्रले ६ हजार ९ सय ७९ मत प्राप्त गरेका थिए । एमाले र माओवादी मत जोड्दा वाम गठबन्धनको ३३ हजार २ सय ७ मत हुन्छ । उक्त मत परिमाणलाई आधार मान्दा कांग्रेसभन्दा वाम गठबन्धन ६ हजार ८ सय ३१ मतले अगाडि देखिन्छ । २ नम्बर क्षेत्रमा साबिक जामुने गाविस र व्यास नगरपालिका ५ र ६ वडासँगै अन्य नगरपालिका र गाउँपालिका तत्कालीन ३ नम्बर निर्वाचन क्षेत्रका भाग पर्छन् । २०५१ को चुनावमा बाहेक ३ नम्बर क्षेत्रमा एमालेले जित्दै आएको छ । यो क्षेत्रमा पार्टी संगठन राम्रो छ, जनमत हाम्रो पक्षमा बढी छ, सिग्देल भन्छन्, एमाले जनताको सुखदु:खमा साथ दिन घरघर पुगेको छ । त्यसैले जित सुनिश्चित छ । कांग्रेस उम्मेदवार भण्डारी भने यो क्षेत्रमा एमालेले चुनाव जित्दै आए पनि विकास योजना ल्याउन नसकेकाले जनमत आफ्नो साथ हुने दाबी गर्छन् । यहाँका जनताले विकास चाहेका छन् । गाउँमा सडक, विद्युत् र खानेपानी अभावजस्ता समस्या छन्, उनले भने, समस्या समाधान गर्ने र विकासप्रेमी नेताका रूपमा मतदाताले मलाई लिएका छन् । स्थानीय बासिन्दा नारायण कैलाश प्रतिस्पर्धी दुवै उम्मेदवारबीच कडा प्रतिस्पर्धा रहेकाले जित कसको पक्षमा पर्छ भनेर भविष्यवाणी गर्न गाह्रो भएको बताउँछन् । कांग्रेस उम्मेदवारको छवि क्षमतावान र अनुभवीको छ, उनले भने, वाम गठनबन्धनका उम्मेदवार इमानदार, पार्टीप्रति बफादार र मिहिनेती देखिएका छन् । यसै नतिजा अड्कल गर्न सकिन्न । एकपटक सांसद, मन्त्री बनाएकालाई मौका दिने वा नयाँलाई चुन्ने भन्नेमा मतदाता दोधारमा देखिएको उनले बताए । पूर्वप्राध्यापक खिमकान्त पराजुलीका विचारमा आफ्नो पकड भएका क्षेत्रमा दुवै पार्टीले राम्रै मत पाउने भए पनि विकास चाहने निष्पक्ष मतदाताको मत निर्णायक हुने अवस्था छ । शुक्लगण्डकी, भीमाद नगरपालिका र घिरिङ गाउँपालिकामा वाम गठबन्धन बलियो देखिन्छ भने, ऋषिङ, म्याग्दे गाउँपालिका र व्यास नगरका ५ र ६ वडामा कांग्रेस बलियो छ, उनले भने, स्वतन्त्र मतदाताको मतले नै दुवै उम्मेदवारको नतिजा के बनाउलान् भन्ने लागेको छ । प्रदेशसभा सदस्यमा पनि दुवै दलले उठाएका उम्मेदवारबीच प्रतिस्पर्धा चर्को हुने देखिएको छ । प्रदेशसभा क मा कांग्रेसबाट युवा नेता प्रदीप पौडेल र माओवादी नेता आशा खनाल, ख मा कांग्रेसबाट युवा नेता ध्रुव वाग्ले र एमाले स्थायी समिति सदस्य किरण गुरुङ प्रतिस्पर्धी छन् । तत्कालीन तनहुँ ३ नम्बर क्षेत्रबाट २०४८ र २०६४ सालमा चुनाव जितेर मन्त्रीसमेत भइसकेका नेता गुरुङ प्रदेश नम्बर ४ को मुख्यमन्त्री पदको दाबीसहित चुनावी मैदानमा छन् । कांग्रेसका युवा नेता एवं पूर्वसांसद वाग्ले पनि उनका लागि कमजोर प्रतिस्पर्धी भने होइनन् । व्यास नगरपालिकाको मेयर र कांग्रेस तनहुँको जिल्ला सभापति भइसकेका उनी कांग्रेस संसदीय दलको पूर्वसचिवसमेत थिए । तनहुँ२ मा १ लाख ५ हजार ८ सय २४ जना मतदाता छन् ।(रुकुम (पश्चिम) बाट दुर्गालाल केसी र हरि गौतम, मोरङबाट लीलाबल्लभ घिमिरे र देवनारायण साह, तनहुँबाट प्रताप राना र कास्कीबाट दीपक परियार)"
थारू उम्मेदवार समानुपातिकमै सीमित,"कञ्चनपुर प्रमुख दलहरूले थारू नेतालाई प्रत्यक्षमा टिकट दिन कन्जुस्याइँ गरेका छन् । चुनावका लागि बनेका वाम र लोकतान्त्रिक गठबन्धनबाट प्रत्यक्षमा भन्दा समानुपातिकतर्फ थारू उम्मेदवार बढी छन् । थारू समुदायको मत तान्न समानुपातिकमा उम्मेदवार बनाउन बाध्य भएका हुन् ।दुवै गठबन्धनबाट समानुपातिकतर्फ थारू समुदायका ७ जनाको नाम बन्दसूचीमा समावेश भएको छ । प्रत्यक्षतर्फ दुवै गठबन्धनबाट प्रदेशसभामा ११ जना मात्रै उम्मेदवार छन् । समानुपातिकमा कांग्रेसबाट प्रदेशसभाका लागि ४ जनाको नाम समावेश भएको छ । तीमध्ये श्यामलाल राना र गीता चौधरीले थारू समुदायको प्रतिनिधित्व गर्ने कांग्रेस कञ्चनपुरका सचिव दिवाकर पाण्डेयले बताए । वाम गठबन्धनबाट समानुपातिकमा प्रतिनिधिसभाका लागि १ र प्रदेशसभाका लागि ४ उम्मेदवार यही समुदायका छन् । एमालेले प्रदेशसभाका लागि राम अवतार राना र कमला चौधरीको नाम बन्दसूचीमा पारेको एमाले कञ्चनपुरका अध्यक्ष तारा लामा तामाङले बताए । यस्तै माओवादी केन्दबाट प्रतिनिधिसभाका लागि जीवलाल चौधरी र प्रदेशतर्फ देवीलाल चौधरी र लीला रानाको नाम बन्दसूचीमा राखिएको छ ।जिल्लामा थारू मत निर्णायक हुने भएकाले दुवै गठबन्धनले उक्त समुदायबाट प्रत्यक्षतर्फ एकएक जनालाई मात्रै उम्मेदवार बनाएर समानुपातिकतर्फ धेरैलाई समेट्ने रणनीति लिएको देखिन्छ । प्रतिनिधिसभाको क्षेत्र १ र २ मा थारू मत निर्णायक मानिन्छ । प्रत्यक्षतर्फ दुवै गठबन्धनबाट प्रदेशसभा क्षेत्र (ख) बाट मात्रै थारू उम्मेदवार प्रतिस्पर्धामा छन् । लोकतान्त्रिक गठबन्धनबाट कांग्रेसका रामलाल राना र वाम गठबन्धनबाट एमालेका कुलवीर चौधरी प्रतिस्पर्धामा छन् । उक्त क्षेत्रमा थारू समुदायकै बाहुल्यता छ । दुवै उम्मेदवार उत्तिकै लोकप्रिय मानिन्छन् ।२०६८ को जनगणनाअनुसार कञ्चनपुरको कुल जनसंख्यामध्ये २५ प्रतिशतभन्दा बढी जनसंख्या थारू समुदायको छ । तथ्यांकअनुसार अहिले पनि थारू समुदायका मतदाता २५ देखि ३० प्रतिशतकै हाराहारीमा छन् । यो मतसंख्या कञ्चनपुरमा निर्णायक हो, थारू समुदायका अगुवा बलबहादुर डगौराले भने, तर थारू समुदाय पनि राजनीतिक रूपमा विभाजित भएका कारण एकै ठाउँमा मत जाँदैन ।"
भेट्रान भर्सेस युवा,"लेखनाथ (कास्की) पाँच दशकदेखि कांग्रेस राजनीतिमा सक्रिय ७३ वर्षीय शुक्रराज शर्मा यतिखेर चुनावी मैदानमा छन् । उनी कास्की क्षेत्र नम्बर ३ बाट प्रतिनिधिसभा उम्मेदवार हुन् । १७ वर्ष कास्की कांग्रेसको नेतृत्व सम्हालेका शर्मासँग वाम गठबन्धनबाट एमालेका ४३ वर्षीय जगत विश्वकर्माले प्रतिस्पर्धा गर्दै छन् ।शर्मासँग दुई पटक चुनाव लडेको अनुभव छ भने प्रत्यक्ष निर्वाचनमा विश्वकर्माको यो पहिलो अनुभव हो । विश्वकर्मा पार्टीका पोलिटब्युरो सदस्य हुन् । शर्मा राजनीतिको लामो अनुभव र विश्वकर्मा युवा जाँगर लिएर चुनावमा भिड्दै छन् । शर्माको घर ३ नम्बर क्षेत्रमा भए पनि उनी ०४८ र ०५१ का चुनावमा २ नम्बर क्षेत्रबाट उठे । उनी दुवैपटक एमालेका तुलबहादुर गुरुङसँग हारे । कांग्रेसका तत्कालीन सभापति गिरिजाप्रसाद कोइरालाका विश्वासपात्र मानिएका उनी ०५६ मा राष्ट्रियसभा सदस्य मनोनीत भए । यसअघि आफूले रोजेको क्षेत्र नपाउँदा हार व्यहोर्नुपरेको तर्क गर्छन् शर्मा । यसपटक आफंैले काम गरेको क्षेत्रमा लड्दै छु, जित्नेमा ढुक्क छु, उनी भन्छन् । आफ्नो क्षेत्रका सबैसँग भिज्नु, सेवा गर्नु, शिक्षा र विकास निर्माणका लागि केन्द्रसम्म पुगेर पहल गर्नु, कुनै पार्टीका मान्छेसँग वैमनस्य नहुनुलाई जितको आधार ठान्छन् शर्मा । २३ वर्षपछि टिकट पाएको छु, उनी भन्छन्, ५२ वर्षदेखिको राजनीतिक इतिहास बोकेको मान्छेलाई जिताएर यहाँका जनताले अभिभावकत्व खोजेका छन् । वाम उम्मेदवार विश्वकर्मा ०७० को निर्वाचनबाट समानुपातिक सांसद भइसकेका छन् । ४२ वर्षकै उमेरमा एमालेको पोलिटब्युरो सदस्य बन्ने थोरैमध्ये पर्छन् उनी । २०४५ तिरबाट विद्यार्थी राजनीति हुँदै पार्टीमा संलग्न उनी एमालेको नवौं महाधिवेशनबाट पोलिटब्युरो सदस्य बनेका हुन् । अहिले एमाले प्रदेश नम्बर ४ को सचिव र एमालेनिकट उत्पीडित जातीय मुक्ति समाजको केन्द्रीय उपाध्यक्ष छन् । विश्वकर्मा ०५४ को स्थानीय निर्वाचनमा २२ वर्षको उमेरमा लामाचौर गाविसको उपाध्यक्षमा निर्वाचित भएका थिए । उनीसँग पनि जितका आफ्नै आधार छन् । शोषण र विभेदविरुद्ध लामो संघर्ष गरेको छु, उनी भन्छन्, जनताको बीचमा नेतृत्व गर्ने कलाकौशल पनि छ । विकास निर्माणमा ठूलादेखि साना योजना छनोट र कार्यान्वयनको फेहरिस्त आफूसँग भएको उनको दाबी छ । शर्माको राजनीतिक योगदानलाई नजरअन्दाज गर्न नसकिए पनि अबको पालो युवाको भएको विश्वकर्माको धारणा छ । हिजोको इतिहास कसको के छ भन्नुभन्दा पनि परिवर्तनको अहिलेको अवस्थालाई कसले नेतृत्व गर्न सक्छ भन्ने मुख्य हो, उनले भने । यो क्षेत्रमा प्रदेशसभातर्फ ३ (क) मा कांग्रेसकी शारदा पौडेल र वाम गठबन्धनबाट माओवादी केन्द्रका रामजी बराल भिड्दै छन् । ३ (ख) मा कांग्रेसका सिकन्दर गुरुङ र वाम गठबन्धनबाट एमालेका राजीव पहारी उम्मेदवार छन् ।"
केन्याली विपक्षी नेता स्वदेश फिर्ता,नैरोबी (बीबीसी) केन्याको राजधानी नैरोबीमा विपक्षी दलका नेतालाई स्वागत गर्न उपस्थित भीडलाई भगाउने क्रममा भएको हिंसामा कम्तीमा ५ जनाको मृत्यु भएको छ । मृत्यु हुनेमध्ये २ को प्रहरीले चलाएको गोली लागी ज्यान गएको हो । ३ जनाको भने प्रदर्शनकारीको ढुंगा प्रहारबाट मृत्यु भएको हो । विपक्षी दल नेसनल सुपर अलायन्स (नासा) का नेता राइला ओडिंगा घर फर्कंदा स्वागत गर्न जम्मा भएका समर्थकलाई भगाउन प्रहरीले बल प्रयोग गरेपछि हिंसा फैलिएको हो । प्रहरी प्रवक्ताले प्रदर्शन स्थलमा दंगा प्रहरी उपस्थित भए पनि उनीहरूले गोली प्रहार नगरेको दाबी गरे । उनले प्रदर्शनकारीका कारण पाँचै जनाको मृत्यु भएको आरोप लगाए । आगामी सोमबार सर्वोच्च अदालतले गतमहिना भएको चुनावको आधिकारिकताबारे अन्तिम निर्णय दिने बताइएको छ । उक्त निर्वाचनमा वर्तमान राष्ट्रपति उहुरु केन्याटा ९८ प्रतिशत मतसहित पुन: निर्वाचित भएका थिए । निर्वाचनलाई प्रमुख विपक्षी दलले बहिस्कार गरेको थियो । उक्त निर्वाचन लज्जाको विषय भएको बताउँदै दसदिने युरोप र अमेरिका भ्रमणमा निस्केका ओडिंगा शनिबार देश फर्केका हुन् ।
हरिरी फ्रान्स पुगे,"पेरिस (एजेन्सी) साउदी अरबबाटै राजीनामा दिएका लेबनानका प्रधानमन्त्री साद हरिरी फ्रान्स पुगेका छन् । उनी निजी विमानमा राजधानी पेरिस पुगेका हुन् । उनले आफूलाई साउदी अरब अधिकारीले नियन्त्रणमा लिएको तथा राजीनामाका लागि दबाब दिएको आरोप झूटो भएको बताएका छन् । दुई साताअघि हरिरीले आफ्नो सुरक्षाको कारण देखाउँदै राजीनामा दिएका थिए । राजीनामापश्चात् पनि उनी साउदी अरबमा नै बस्दै आएका थिए । लेबनानका अधिकारीले उनलाई जबरजस्ती नियन्त्रणमा लिइएको बताउँदै आएका थिए । तर विमानस्थल जाने क्रममा ट्वीटरमार्फत उनले उक्त आरोप झूटो भएको उल्लेख गरेका छन् । लेबनानका राष्ट्रपति मिचेल आउनले ट्वीटरमार्फत हरिरी आगमी बुधबार हुने स्वतन्त्रता दिवसका दिन देश फर्कने बताएका छन् । साउदी अरबले इरान र लेबनानले हिजबुल्लाहमार्फत मध्यपूर्व क्षेत्रमा अस्थिरता निम्त्याएको आरोप लगाउने गरेको छ । बीबीसीका अनुसार हरिरीको फ्रान्स प्रस्थानले लेबनानमा देखिएको राजनीतिक संकटको नयाँ अध्याय सुरु हुनेछ । यसैबीच, हरिरी संकटका बारेमा जर्मन विदेशमन्त्रीको भनाइप्रति विरोध जनाउँदै साउदी अरबले जर्मनीमा रहेका राजदूतलाई फिर्ता बोलाएको छ । जर्मन विदेशमन्त्री जिकमार ग्याब्रिएलले लेबनानी समकक्षी उपस्थित पत्रकार सम्मेलनमा लेबनानको संकट र यमनको दयनीय मानवीय अवस्था बारे टिप्पणी गरेका थिए । उनले साउदी अरबको नाम प्रत्यक्ष रूपमा उल्लेख नगरे पनि लेबनानलाई साद हरिरीको आवतजावतमा नियन्त्रण नगरिएको भन्ने स्पष्ट संकेत दिइनुपर्ने बताएका थिए । साउदी प्रेस एजेन्सीका अनुसार विदेश मन्त्रालयले हरिरी साउदी अरबको नियन्त्रण रहेको दाबी गलत सूचनाका आधारमा गरिएको उल्लेख गरेको छ । साथै, साउदी अरबले रियादस्थित जर्मन राजदूतलाई पनि विरोधपत्र बुझाउने तयारी गरेको छ । यसअघि फ्रान्सले साउदी अरबमा रहेका लेबनानका प्रधानमन्त्री साद हरिरीले पेरिस जान गरेको निमन्त्रणा स्वीकार गरेको जनाएको थियो । बेरुतले उनलाई साउदी अरबले कब्जामा राखेको दाबी गर्दै आएको थियो । गत बुधबार लेबनानी राष्ट्रपति मिचेल आउनले हरिरीलाई साउदी अरबले बन्धक बनाएको भन्दै सार्वजनिक अभिव्यक्ति दिएका थिए । त्यसलगत्तै हरिरीले आफू सुरक्षित रहेको र छिट्टै लेबनान फर्कने बताएका थिए । उनले केही विदेशी राजदूतसँगको भेटमा हरिरीलाई अपहरण गरिएको र प्रतिरक्षा गर्नुपर्ने बताएका थिए । हरिरीलाई २०१६ को नोभेम्बरमा सरकार गठनका लागि आउनले छनोट गरेका थिए । उनी सुन्नी नेता तथा व्यवसायी हुन् । इरान र लेबनानको सिया विद्रोही संगठन हेजबुल्लाहले हरिरीलाई साउदी अरबले राजीनामा गर्न बाध्य पारेको दाबी गर्दै आएको छ । साउदी अरबले भने हरिरीलाई कब्जामा नराखेको र राजीनामा दिन बाध्य नपारको स्पष्टोक्ति दिएको थियो । हरिरीले राजीनामा दिएलगत्तै अघोषित भ्रमणका क्रममा फ्रेन्च राष्ट्रपति इम्यानुअल म्याक्रों साउदी अरब पुगेका थिए ।"
चालुभन्दा साढे तीन गुणा कम पुँजीगत खर्च,"काठमाडौं आर्थिक वर्ष सुरु भएको ४ महिनामा चालु (प्रशासनिक) खर्चको तुलनामा विकास (पुँजीगत) खर्च भने साढे तीन गुणा कम भएको छ । महालेखा नियन्त्रकको कार्यालयका अनुसार कात्तिक मसान्तसम्म साढे ६ प्रतिशत विकास लक्षित पुँजीगत खर्च भएको छ । सरकारी निकाय तथा पूर्वपदाधिकारीका लागि तलब, भत्ता, सवारी साधन खरिद, फर्निचर, कार्यालय प्रयोजनका लागि प्रयोग हुने चालु खर्च भने करिब २३ प्रतिशत भइसकेको छ । सरकारले पुँजीगत खर्च बढाउन विभिन्न उपाय अवलम्बन गरे पनि पहिलो ४ महिना (साउन, भदौ, असोज र कात्तिक) मा पनि पुँजीगत खर्च निराशाजनक देखिएको छ । महालेखा नियन्त्रकको कार्यालयका अनुसार कात्तिक ३० गतेसम्म २१ अर्ब ६१ करोड ६७ लाख ३७ हजार रुपैयाँ मात्रै खर्च भएको छ । जुन रकम चालु आर्थिक वर्षका लागि विनियोजन भएको कुल पुँजीगत बजेटको ४ दशमलव ४५ प्रतिशत मात्रै हो । सरकारले यो वर्षका लागि ३ खर्ब ३५ अर्ब रुपैयाँ पुँजीगत खर्च विनियोजन गरेको छ ।अर्कोतर्फ चालु खर्च भने झन्डै २३ प्रतिशत भएको छ । ८ खर्ब ३ अर्ब ५३ करोड रुपैयाँ चालु खर्च विनियोजन गरिएको छ । यसमध्ये १ खर्ब ८४ अर्ब ५५ करोड ४४ लाख ७९ हजार रुपैयाँ खर्च भइसकेको छ, जुन २२ दशलमव ९७ प्रतिशत हो । यो आधारमा पुँजीगत खर्च नहुने चालु खर्च भने नियमित गतिमै भइरहेको देखिन्छ । आर्थिक वर्ष सुरु हुनुअगावै बजेट पास भए पनि यो वर्ष पनि विगतकै जस्तो पुँजीगत खर्च कम हुने प्रवृत्ति दोहोरिने सम्भावना देखिएको छ । हालसम्म भइरहेको अनुपातले पुँजीगत खर्च हुने हो भने योपटक पनि अन्तिम समयमा विकास बजेट जथाभावी खर्च हुने र बाँकी फ्रिज हुने सम्भावना देखिएको हो । निर्वाचन आचारसंहिताका कारण केही विकास बजेट खर्च हुन नसके पनि सरकारी कार्यालयहरूबाट नियमित कामहरूसमेत अघि बढेका छैनन् । खर्च गर्नुपूर्वका बोलपत्र आह्वान, खरिद प्रक्रियाका पूर्वतयारीलगायतका कामहरू नभइरहेकाले योपटक पनि वर्षको अन्तिम समयमा बजेट खर्च हुने सम्भावना बढ्दै गएको हो । आर्थिक वर्षका चार महिनामा भइरहेको यो खर्चको स्थितिले योपटक पनि सरकारका नीति, नियम र निर्देशन उल्लंघन हुने निश्चितप्राय: छ । आर्थिक वर्षको सुरुका महिनाहरूमा आलटाल गरी जानाजान असार महिनामा एकतिहाइ पुँजीगत खर्च गर्ने प्रवृत्ति अन्त्य गर्न भन्दै संसद्को सार्वजनिक लेखा समिति, अर्थ समिति र विकास समितिले पटकपटक निर्देशन दिने गरेको छ । लेखा समितिले २० प्रतिशतभन्दा बढी पुँजीगत खर्च नहुने व्यवस्था मिलाउन सरकारलाई गत वर्ष नै निर्देशन दिएको थियो । तर गत वर्ष पनि असारमा मात्रै करिब २७ प्रतिशत खर्च भएको तथ्यांकले देखाउँछ । यो तथ्यांकअनुसार संसद्का समितिहरू पनि आर्थिक वर्षको सुरुआती चरणमा चुपचाप बस्ने र असारमा बजेट धामधाम खर्च गर्न थालेपछि निर्देशन दिने प्रवृत्ति देखिन्छ । ६ वर्षयता असार महिनामा मात्रै भएको खर्चको तथ्यांकले आर्थिक कार्यविधि ऐन २०५५, आर्थिक कार्यविधि नियमावली २०६४ र व्यवस्थापिका संसद्मा छलफल गरी कानुनसरह पारित गरिएका विभिन्न वर्षका बजेटका व्यवस्थाको उल्लंघन भएको देखिन्छ । आर्थिक वर्ष ०६८६९ को बजेटले यो विकृति रोक्न पुँजीगत खर्चमध्ये अन्तिम चौमासिक (चैतदेखि असारसम्म) ४० प्रतिशत र असार महिनामा मात्रै २० प्रतिशतभन्दा बढी खर्च नपाउने व्यवस्था छ ।तर ६ वर्षयताको तथ्यांक हेर्दा असार महिनामा मात्रै विनियोजन भएको बजेटको एकतिहाइभन्दा बढी खर्च असार महिनामा मात्रै भएको छ । आर्थिक वर्ष ०६८६९ मा ३४ दशमलव ७५, ०६९७० मा ३७ दशमलव २८, ०७०७१ मा ३७ दशमलव ४६, ०७१७२ मा ३२ दशमलव ८, ०७२७३ मा ४९ दशमलव ३४ र गत वर्ष २७ प्रतिशत पुँजीगत खर्च असार महिनामा भएको देखिन्छ । यस्ता तथ्यहरू सार्वजनिक भए पनि सरकारले पछि विभिन्न सुधारका योजनाहरू सार्वजनिक गर्दै आएको छ ।चालु आर्थिक वर्षका लागि अर्थ मन्त्रालयले जारी गरेको कार्यतालिकाअनुसार विकास निर्माणका आयोजनाको ठेक्का सम्झौता, खरिद योजना, विस्तृत डिजाइन, लगत अनुमान र बोलपत्र आह्वानको काम साउन मसान्तभित्र गरिसक्नुपर्नेछ । बोलपत्र आह्वान र सम्झौताका लागि कार्यविधि र निर्देशिका तर्जुमा तथा संशोधनसमेत साउन मसान्तसम्ममा गरिसक्नुपर्ने व्यवस्था गरेको छ ।कार्यतालिका, अनुगमन संयन्त्र र सरोकारवाला निकायले निर्देशन दिने गरे पनि पुँजीगत खर्च कम हुनको कारण, खर्चका अवरोधकहरू र त्यसका उपायका विषयमा भने प्रभावकारी काम भएको देखिँदैन । खर्च कम गरेकै कारण सरुवा, सजाय वा छानबिनमा परेका उदाहरण छैनन् । तर, संसद्को विकास समितिले पनि गत वर्ष विकास बजेट खर्च हुन नसक्नुको प्रमुख कारणनै कार्यपालिकाको कमजोर इच्छाशक्ति रहेको भन्दै खर्च नगर्ने कर्मचारीलाई कारबाही गर्न निर्देशन दिएको थियो । अर्थ मन्त्रालय, योजना आयोग र अन्य विकासे मन्त्रालयहरूसँग छलफल गरी पुँजीगत खर्च कम गर्ने कर्मचारीलाई कारबाही गर्न निर्देशन दिएको हो ।यति मात्रै होइन, राजनीतिक खिचातानीले समयमै बजेट नआउने, बजेट व्यवस्थापिका संसद्मा पेस भए पनि पास नहुने, पेस्की विधेयकले काम चलाई पुँजीगत खर्च कम हुनेलगायतका कारणले गत आर्थिक वर्षको डेढ महिनाअगावै बजेट ल्याउने गरिएको छ । संविधानमै जेठ १५ गते बजेट पेस गर्ने मिति राखी यस्तो व्यवस्था गरिएको हो । उक्त व्यवस्थाअनुसार चालु आर्थिक वर्षका लागि जेठ १५ मा बजेट पेस भई असार महिनामै व्यवस्थापिका संसद्बाट पास भएको हो । तर त्यसको परिणाम भने खर्चमा देखिएको छैन ।"
तहतहका बिचौलियाले तरकारीको मूल्य बढाए,"चरौंदी (धादिङ) तहतहको बिचौलियाले नै उत्पादकको भागको अधिकतम नाफा लिएर मूल्य तोकेपछि उपभोक्ता मारमा परेका छन् । बिचौलियाका कारण तरकारीको मूल्य अस्वाभाविक रूपमा वृद्धि भएको छ । तरकारी उत्पादक किसानले भने उचित मूल्य पाएका छैनन् । किसानका अनुसार गत सालको तुलनामा तरकारीको मूल्य तीन गुणा वृद्धि गराइएको छ । राजधानीको कालिमाटी बजारबाट बिक्री हुने करिब २६ प्रतिशत तरकारी जिल्लाकै उत्पादन हो । बिचौलियाले जिल्लाकै सदुरमुकाममा समेत तरकारीको मूल्य तीन गुणा वृद्धि गराएका छन् । किसानहरूका अनुसार प्रतिकिलो ५० देखि ६५ रुपैंयासम्ममा किसानले बिक्री गरेको तरकारी ग्राहकले खरिद गर्दा डेढ सय रुपैयाँ पर्ने गरेको छ । किसानले काउली ३५ देखि ६० रुपैयाँ, सिमी ७० रुपैया, हरियो प्याज ८० रुपैयाँ, साग ३० रुपैया प्रतिकिलोमा बेच्ने गरेका छन् । बजारमा भने यो मूल्यभन्दा दोब्बर, तेब्बरमा बिक्री हुने गरेको छ । धार्केका किसान हरेराम भुजेलका अनुुसार आफूले ५० रुपैयाँ किलोमा बचेको काउली त्यति नै बेला बिचौलियाले ९० रुपैयाँमा बेचेका छन् । आफ्नै आँखाअगाडि छिनभरमै ठगिँदा पनि हेरे बस्नुको विकल्प छैन । जिल्ला कृषि विकास कार्यालयका अनुसार कृषि सहकारी र सरकारले गठन गरेका कृषक समूहहरूसमेत बिचौलियाको मारमा परेका छन् । सलांघाट तरकारी संकलन सहकारीका व्यवस्थापक विष्णुप्रसाद रूपाखेती भन्छन्, राजधानी लगेको तरकारी बिचौलियाले तोकेको मूल्यमा बिक्री नगरे फिर्ता गर्नुको विकल्प छैन । उनले भने, स्थानीय बिचौलियाले बाहिरका व्यापारी आउन रोक लगाएका छन् । सरकारलेनै बिक्रीका लागि पृथ्वी राजमार्ग आसपासमा लाखौं रुपैयाँ खर्चेर तरकारी संकलन केन्द्रहरू खोलेको थियो । कृषि विकास कार्यालय वरिष्ठ अधिकृत केशव देवकोटा भन्छन्, यस्ता केन्द्रको अहिले नामोनिसान छैन । केही वर्षअघिसम्म राजधानीलगायत देशका विभन्न सहरहरूबाट थोकमै तरकारी किन्न आउने ठूला व्यापारीहरू स्थानीय बिचौलियाहरूसँग प्रतिस्पर्धा गर्न सकेनन् । विभिन्न बहानामा गैरजिल्लावासी व्यापारीहरूलाई स्थानीय बिचौलियाले छिर्न नदिएर तरकारीको खरिदबिक्रीमा एकाधिकार कायम गर्न भ्याए । स्थानीय बिचौलियाले प्रतिस्पर्धा रोक्न किसानलाई मल, बिउ, कृषि औजार उधारोमा दिने गरेका छन् । तरकारी टिपेर संकलन केन्द्रसम्म पुर्याउने प्लास्टिकका क्रेटहरूमा बिचौलियाले आफ्नै नाम लेखेर किसानलाई पठाउन थालेका छन् । उनीहरूको सहयोगका कारण पनि किसानहरूले बिचौलियाबाहेककासँग कारोबार गर्न सक्दैनन् । बाहै्र महिना उत्पादन हुने बेमौसमी तरकारीमा हरेक संकलन केन्द्रमा रहेका बिचौलियाले एकाधिकार जमाएका छन् । बाहिरका थोक बिक्रेता रोक्न बिचौलियाले किसानलाई विभिन्न लोभ देखाउने गरेका छन् । बेनिघाट चरौंदीका स्थानीय अगुवा ज्ञानेन्द्र सिलवालका अनुसार यसअघि पोखरा, चितवन, भैरहवा, लमजुङ, तनहुँलगायत बाहिरी जिल्लाका व्यापारी तरकारी खरिदका लागि आउने गर्थे । उनीहरूबीच प्रतिस्पर्धा हुँदा किसानले उचित मूल्य पाउँथे । अहिले त्यो अवस्था छैन । तरकारी सहकारीसमेत बिचौलियालाई कमिसन दिएर मूल्य बढी मूल्य तोक्नुपर्ने अवस्था छ, किसान गुनासो गर्छन् । बिचौलियाहरूले सडक जोडिएको अन्य जिल्लामा समेत यसरी नै प्रतिस्पर्धा रोक्न थालेका छन् । बिचौलियामार्फत् नजाने हो भने त्यस्तो तरकारी तरकारी सहकारीमा बिक्री हुँदैन । संकलन केन्द्रका सहकारीले तरकारी तौल गरेको प्रतिकिलो १ रुपैयाँ लिने गरेका छन् । सरकारले नै हस्तक्षेपकारी नीति नल्याए समस्या झन् बढ्छ, कृषि कार्यालयका कर्मचारी भन्छन्, तरकारीको मूल्यमा उत्पादक र ग्राहकबीचको मूल्यमा ठूलो अन्तर देखिएको छ । तरकारी उत्पादनका लागि उर्वर भूमि मानिएको जिल्लामा किसानको परिश्रममा बिचौलियाले फाइदा लिएको गुनासो स्थानीयको छ । कृषि कार्यालयका अनुसार जिल्लाको ६ हजार २२ हेक्टर जमिनमा तरकारी खेती गरिन्छ । जिल्लाबाट वार्षिक ७६ हजार मेट्रिकटन तरकारी उत्पादन हुने गरेको छ ।"
युरिया र डीएपीको विकल्पमा जोड,"पर्सा (कास) युरिया र डीएपी मलको विकल्प खोज्न सरोकारवालाले किसानलाई सुझाएका छन् । यी मलको प्रयोगले खेतीयोग्य जमिनलाई आवश्यक अन्य तत्त्वको कमी हुँदै गएकाले भविष्यमा जमिनको उर्वरा शक्ति घट्न सक्ने भन्दै उनीहरूले चिन्ता व्यक्त गरेका हुन् । साल्ट ट्ेरडिङ कर्पोरेसन अञ्चल कार्यालय नारायणी वीरगन्ज र साई फर्टिलाइजर भारतको संयुक्त आयोजनामा वीरगन्जमा आयोजित रासायनिक मलको कारोबार गर्ने डिलर तथा उपभोक्ता कृषकस्तरीय तालिममा यस्तो चिन्ता व्यक्त गरिएको हो । कृषि मन्त्रालयका पूर्वसचिव तथा कर्पोरेसनमा मल विभाग हेर्ने अधिकारी भगवान् खतिवडाले नेपाल सरकारले युरिया, डीएपी र पोटास मलमा अनुदान दिने नीतिअनुरूप कृषि सामग्री कम्पनी र साल्ट ट्ेरडिङ कर्पोरेसनबाट यी मल बिक्री वितरण हुँदै आएको बताए । माटो तथा बालीका लागि आवश्यक पर्ने सन्तुलित खाद्यतत्त्वहरू युरिया तथा डीएपीको मात्र लामो समयको प्रयोगले बिग्रन गएको उनले बताए । त्यस कारण सिंगल सुपर फस्फेट र एमोनियम सल्फेटजस्ता मलहरूको प्रयोग बढाउन सके खेतीयोग्य जमिनको उर्वरा शक्ति र उत्पादकत्व दुवै बढ्ने उनले बताए । एमोनियम सल्फेट एमोनियायुक्त नाइट्रोजनको स्रोत रहेको यसमा २१ प्रतिशत नाइट्रोजन र २४ प्रतिशत सल्फर हुने भएकाले यो विशेष गरी तेलहन बालीहरू तोरी, सस्र्युं, सूर्यमुखी, तिल, आलसजस्ता बालीहरूका लागि अति उपयुक्त हुने उनले बताए । त्यसैगरी सिंगल सुपर फस्फेट फस्फोरसयुक्त मलखाद रहेको र यसमा १६ प्रतिशत फस्फोरस हुन्छ । यो मलमा फस्फोरसबाहेक केही मात्रामा क्याल्सियम र सल्फर पनि हुने हुँदा यस्ता सहायक तत्त्वको पूर्ति गर्न मद्दत गर्छ ।"
किसानले रुचाए आलु रोप्ने उपकरण,"पर्सा गत वर्ष खेतमा पहिलोपटक मेसिनले आलु रोपेका बारा पकडियाका किसान राजेश्वरप्रसाद चौरसियाले यस वर्ष अढाई बिघा खेतमा मेसिनबाटै आलु रोपे । कृषि मजदुरको अभाव बढ्दै गएका बेला मेसिनले सजिल्यै आलु रोपिदिने भएकाले उनलाई यो प्रविधिले आकर्षण गरेको हो । एकातिर मजदुर खोज्नु नपर्ने, अर्कोतिर व्यवस्थित रूपमा आलुको बिउ रोपिन्छ, उनले भने, झन्झट कम, समय थोरै लाग्ने र लागत पनि सस्तो भएकाले मलाई मेसिन मन पर्यो ।कृषि औजार अनुसन्धान केन्द्र रानीघाट वीरगन्जले मुलुकमै पहिलो पटक भित्र्याएको पोटेटो प्लान्टर (आलु रोप्ने मेसिन) ले गत वर्ष किसानको स्वीकारोक्ति परीक्षण कार्यक्रमअन्तर्गत उनको १ बिघा खेतमा उक्त मेसिनले आलु रोपेको थियो । त्यसपछि चौरसियाले यो उपकरणको महत्त्व बुझेका हुन् । पहिलो वर्ष उनी आफैं अलमलमा थिए । यस वर्ष मेसिनबाटै आलु रोपेका छन् । ट्याक्टरको मद्दतले चलाइने पोटेटो प्लान्टर केन्द्रले ४ वर्षअघि भारतबाट भित्र्याएको थियो । यो उपकरणलाई थप स्तरोन्नति गरी ३ वर्षको परीक्षणपछि गत वर्ष किसानको खेतमा लगेको केन्द्रका प्रमुख इन्जिनियर सचिन मिश्रले बताए । उपकरणमा आवश्यक सुधार गरी केन्द्र परिसरमै लगातार ३ वर्ष आलु रोपेर यसको सफल परीक्षणपछि मात्रै केन्द्रले किसानका लागि सिफारिस र प्रयोगको व्यवस्था मिलाएको उनले सुनाए । किसानका लागि अत्यन्त उपयोगी यो उपकरण किफायतीसमेत रहेको उनले बताए । परम्परागत विधिले ९ मजदुरले दिनभरि लगाएर ५ कठ्ठा खेतमा आलु रोप्छन् भने यो उपकरणको मद्दतले ३ मजदुरले १ घण्टामा यति खेतमा आलु रोप्छन् । यसरी मजदुर नपाउँदाको झन्झट र मजदुरको लागतबाट पनि मुक्ति मिल्ने मिश्रको दाबी छ । धेरै खेत हुने किसानका लागि यो उपकरण झनै वरदान साबित हुने उनले बताए । यो उपकरणले बिउ रोप्ने, मल राख्ने र माटोको ड्यामसमेत एकैसाथ बनाएर ३ वटा कामसँगै गर्छ । परम्परागत विधिबाट यसरी खेती गर्दा ३ वटै कामका लागि छुट्टाछुट्टै मजदुर चाहिनेमा यो उपकरण प्रयोग गर्न एक ट्याक्टर चालक र २ सहयोगी भए पुग्छ, मिश्रले भने, कम्तीमा ३५ हर्ष पावरको चारपांग्रे ट्याक्टर भए उपकरण प्रयोग गर्न सकिन्छ । १ घण्टामा ६ कठ्ठा खेतमा आलुको बिउ रोप्न सक्ने क्षमताको यो उपकरणले आलु खेतीमा मजदुरको लागत ५७ प्रतिशत कम गर्छ । एकपटकमा २ लाइनमा बिउ र मल खसाल्न सकिने यो उपकरणबाट आफूले चाहेको उचाइमा ड्याङ बनाउन माटो चढाउन सकिन्छ । लाइनको दूरी ६० देखि ६५ सेन्टिमिटर हुने भए पनि आवश्यकताअनुसार थपघट पनि गर्न सकिन्छ । बोटको दूरी २० देखि २५ सेन्टिमिटर हुन्छ । यो उपकरणबाट रोपिने आलुको बिउको आकार ३० देखि ४० ग्रामको हुन्छ । उपकरणले व्यवस्थित रूपले आलु रोप्ने हुँदा परम्परागत विधिबाट आलु खेती गर्दाभन्दा केही बढी नै आलु उत्पादन हुने उनले दाबी गरे । परम्परागत विधिबाट आलु खेती गर्दा प्रतिकठ्ठा ४ क्विन्टलसम्म उत्पादन हुने गरेकोमा उपकरणको मद्दतले खेती गर्दा प्रतिकठ्ठा करिब ६ क्विन्टलसम्म उत्पादन हुन्छ । केन्द्रले करिब १ लाख ९० हजार रुपैयाँमा यो उपकरण खरिद गरेको उनले जानकारी दिए । किसानलाई यो उपकरण प्रयोगमा प्रोत्साहित गर्नुका साथै भाडामा पनि दिएको उनले सुनाए । आलुको उत्पादन वृद्धिसँगै किसानलाई यो उपकरण प्रयोगका लागि उत्प्रेरित गर्ने नीति केन्द्रले लिएको उनी बताउँछन् । यसबाट एकातिर किसानको आधुनिक खेती गर्ने बानी बस्न थाल्छ, अर्कोतिर मजदुर अभावको समस्या पनि टर्छ, उनले भने, पछिल्लो समय ग्रामीण भेगका युवा जनशक्ति रोजगारीका लागि बिदेसिने क्रम बढेसँगै कृषि मजदुरको अभाव बढेकाले किसानलाई यसले राहत दिन्छ । यस वर्ष पर्साको बेल्वा र रामनगरीका किसानले पनि यो उपकरणको माग गरेकाले दुवै ठाउँमा गरी थप २ बिघा खेतमा यसै उपकरणबाट आलु रोपिने उनले बताए । बिस्तारै किसानले यसको महत्त्व बुझ्दै गएकाले भविष्यमा यसको प्रयोग बढ्ने मिश्रको दाबी छ ।"
मल्चिङले तेब्बर आम्दानी,"पाल्पा (कास) तानसेन नगरपालिका, ११ बौघापोखराथोक चिनारी गाउँका एक युवाले मल्चिङ प्रविधिबाट गोलभेँडा खेती गरेर तेब्बर आम्दानी लिन सफल भएका छन् । ३१ वर्षीय रुकवीर रेश्मीले मासिक २ लाख ५० हजारसम्मको गोलभेँडा बेचिरहेका छन् । मल्चिङ प्रविधिबाट गरिएको गोलभेंडा टनेलमा भएकाले नौ महिनासम्म रहने उनले बताए । हप्ता दुईपटक कम्तीमा २५ हजारको बिक्री हुन्छ, उनले भने, प्रतिकेजी ४० देखि ८० रुपैयाँसम्ममा बिक्री गरेको छु । उनले हप्तामा ४ सय ५० किलोसम्म टिपेर बेच्ने गरेको बताए । मल्चिङ प्रविधिबाट व्यावसायिक गोलभेँडा खेती सुरु गर्ने उनी जिल्लाकै पहिलो कृषक हुन् । उनले खुर्सानी मात्र नभएर यो प्रविधिबाट अन्य तरकारी खेती गर्ने अभ्यास सुरु गरेका छन् ।माटोको ड्याङ बनाई मल्चिङ प्लास्टिकभित्र बेर्ना रोपेर गरिने यो खेती प्रणाली विकसित मुलुकमा सफल मानिन्छ । खुल्ला प्रविधिभन्दा यसले उत्पादन तेब्बर दिने र कम परिश्रम गर्नुपर्ने भएकाले सजिलो भएको उनले बताए । मल्चिङ प्लास्टिकको कारणले फेंदमा धेरै झार नउम्रिने, गोडमेल गर्नु नपर्ने भएकाले यो प्रविधि सजिलो भएको उनको भनाइ छ । उनले यसलाई इजरायली प्रविधिको रूपमा विकास गर्ने बताए । यसबाट सिंचाइका लागि जरा जरामा नै थोपाबाट सिंचाइ गरिने प्रविधि उपयोग गरेको छु, उनले भने । थोपा सिंचाइ, सिंचाइसँग मलखाद दिने प्रविधि फट्रिगेसन, प्लास्टिक घरभित्र गोलभेंडा खेती गरेका छन् । यस्तो खेती गर्दा एउटा मात्र हाँगा राखेर कटिङ गर्ने प्रविधि, डोरीमार्फत् थाक्रा दिने विधि, प्लास्टिक मल्चिङ प्रविधिजस्ता विभिन्न प्रविधिहरूको प्रयोग गरेका छन् । रेश्मीले पहिलोपटक यसरी व्यावसायिक गोलभेंडा खेती सुरु गरेको बताए । पहिलो वर्षमै लगानी उठ्लाजस्तो लागेको छ, उनले भने, यो प्रविधिले राम्रो साथ दिन्छ भन्ने आशा गरेको छु । उनले टनेल निर्माण, थोपा सिंचाइ प्रणाली, मल, बिउ आदि गरेर पहिलो वर्ष १५ लाख रुपैयाँ लगानी गरेका छन् । घरदेखि ५ किलोमिटर टाढा तानसेन नगरपालिका, १३ गुम्हा गाउँमा १० रोपनी जग्गा लिजमा लिएका छन् । वार्षिक ४५ हजार भाडा तिर्ने गरी जग्गामा खेती गरेका छन् । उनको फार्ममा दैनिक ७ जना कामदार कार्यरत छन् । केही वर्षदेखि गर्दै आएको कृषिको अनुभवको आधार र चितवनलगायतका स्थानमा पुगेर हेरेको अनुभवलाई प्रयोग गरेका हुन् ।"
कारोबारसँगै सुन तस्करी बढ्यो,"रसुवा तातोपानी भन्सारको विकल्पका रूपमा प्रयोग हुन थालेको रसुवागढी नाका हँुदै पछिलो समय अवैध सुन तस्करी बढेको छ । रसुवागढी नाकाबाट व्यापारिक कारोबार वृद्धिसँगै सुन तस्करी पनि बढेको हो । भूकम्पका तातोपानी नाका बन्द भएपछि तस्करहरूले रसुवागढी नाका प्रयोग गर्दै आएका छन् । २०७२ मंसिरदेखि चीनबाट हुने धेरैजसो आयात रसुवागढी नाकाबाट हुँदै आएको छ । नेपाल, चीन र भारत जोड्ने त्रिदेशीय नाकाका रूपमा विस्तार भइरहेको रसुवागढीबाट पछिल्लो समय धमाधम सुन बरामद हुनुले तस्करी बढेको पुष्टि गर्छ । जिल्ला प्रहरी कार्यालय रसुवाबाट खटिएको प्रहरी प्रमुखसहितको टोलिले शनिबार बिहान करिब १० बजे नाकाबाट १७ किलो सुन बरामद गरेको छ । विशेष सुराकी पाएपछि प्रहरीले शनिबार बिहान रसुवागढी नाकाबाट बा११च ७९१८ नम्बरको बोलेरो जिपबाट सुन बरामद गरेको जिल्ला प्रहरी कार्यालय रसुवाका प्रमुख शरतकुमार थापा क्षत्रीले बताए । केरुङबाट सुन आउँदै छ भन्ने कुरा विषेश सुराकीबाट थाहा पाएपछि रसुवागढी नाकामा बिहानदेखि आफैं चेकजाँचमा खटिएको उनले बताए । बोलेरो जिपमा २ बोरा छुर्पी, न्यापकिन र टाइलेट पेपरका सामान ल्याइएको थियो । जिप जाँचको क्रममा त्यही सामानभित्र लुकाएर राखेर १७ किलो सुन भेटिएको थापाले बताए । जिपचालक पार्वतीकुण्ड गाउँपालिका५ का वर्ष ३१ वर्षीय कर्साङ दावा तामाङलाई पनि नियन्त्रणमा लिइएको छ । नेपाल प्रहरीले रसुवागढी नाका हुँदै नेपाल भित्रिएको अवैध सुन पटकपटक गरेर १ सय ६३ किलो बरामद गरिसकेको छ । ०७२ मंसिर १ मा यो नाका सञ्चालनमा आएपछि सुन तस्करहरूको सक्रियता बढेको प्रहरी स्रोतले बताएको छ ।भूकम्पपछिका वर्षहरूमा तस्करहरूले चीनको केरुङ हुँदै सुन राजधानी लैजाने गरेका छन् । पछिल्लोपटक भदौ १९ गते महानगरीय प्रहरी अपराध महाशाखाले काठमाडौंबाट अहिलेसम्मकै ठूलो परिमाणमा ८८ केजी सुन बरामद गरेको थियो । उक्त सुन रसुवागढी हँुदै काठमाडौं पुगेको प्रहरी स्रोतले बताएको छ । त्यसैगरी भदै १४ गत नै प्रहरीले काठमाडौं टोखाबाट १४ किलो र जनकपुरबाट १ किलो गरी १५ किलो सुन बरामद गरेको थियो । उक्त सुन पनि रसुवागढी नाका हुँदै गएको प्रहरीको भनाइ रहेको छ । गत वर्ष केरुङबाट रसुवागढी हँुदै काठमाडौं लैजाँदै गरेको १५ किलो सुन प्रहरीले गोंगबुमा बरामद गरेको थियो । प्रहरीले नुवाकोटबाट पनि ८ किलो सुन नियन्त्रणमा लिएको थियो । रसुवागढी नाका सञ्चालनमा आएपछि पछिल्लो २ वर्षमा रसुवा प्रहरीले मात्रै ३७ किलो सुनसहित ९ जनालाई पक्राउ गरेको छ । तस्करभन्दा पनि सुन ओसार्ने भरिया मात्र पक्राउ पर्ने गरेको प्रहरीको भनाइ छ ।बाहिरी जिल्लाबाट आएका भरियाले सुन ओसार्नकै लागि रसुवामा बसाइसराइ गर्ने गरेको स्रोतको दाबी छ । केरुङ जान बाहिरी जिल्लाका बासिन्दालाई अनुमति नभएपछि यस्तो उपाय अपनाएका हुन् । भरियाले फल्सबटम बनाई सुन ओसार्न साना गाडी र मोटरसाइकल प्रयोग गर्दै आएका छन् । रसुवागढीबाट राजधानी फर्कंदा बेत्रावतीसम्म मात्रै नेपाल प्रहरी, सशस्त्र र सेनाका गरी १२ वटा चेकपोस्ट पार गर्नुपर्छ । यति धेरै ठाउँका चेकपोस्ट छल्दै सुन राजधानीसम्म पुग्ने गरेको छ । साँघुरो र कच्ची सडक, भौगोलिक विकटता, बलियो सूचना संयन्त्रको अभाव र जाँचमा आधुनिक प्रविधिको अभावले अवैध सुन राजधानीसम्म पुग्ने गरेको सुरक्षा अधिकारीहरूको भनाइ छ । सवारी साधनको जाँच गर्ने भेहिकल एक्सरे मेसिन, मेटल डिटेक्टर लगायत आधुनिक मेसिन नहुँदा तस्करहरू उम्कने गरेको सुरक्षाकर्मीहरू बताउँछन् । नाकाबाट हुने तस्करी रोक्न यस्ता उपकरण अनिवार्य मानिन्छ । नाकामा खटिएका सुरक्षाकर्मीले खाली हातले टहरा र टेन्टमुनि बसेर यात्रुहरूको झोला नांगो आँखाले हेर्ने र हातले छामछुम गरेर जाँच गर्नुपर्ने अवस्था रहेको प्रहरी नायब उपरीक्षक शरतकुमार थापा क्षत्रीले बताए । आधुनिक सुरक्षा जाँच र सीसी क्यामेरा जडान गर्न पटकपटक माग गर्दा सुनुवाइ नभएको सीमामा खटिने सुरक्षाकर्मीहरू गुनासो गर्छन् ।"
सातामा २९ करोड कित्ता सेयर सूचीकृत,"काठमाडौं यो साता नेपाल स्टक एक्सचेन्ज (नेप्से) मा २९ करोड १६ लाख ९१ हजार कित्ता सेयर सूचीकृत भएको छ । विभिन्न क्षेत्रका एक दर्जन कम्पनीका साधारण, हकप्रद र बोनस गरी करिब सवा २९ करोड कित्ता सेयर सूचीकृत भएको नेप्सेले जनाएको छ । जसमध्ये सनराइज बैंकको ७ लाख १० हजार ७ सय ९, कन्काई विकास बैंकको ३२ लाख १० हजार, गुडविल फाइनान्सको २७ लाख २२ हजार ५ सय र कामना सेवा विकास बैंकको २४ लाख १३ हजार १ सय ३७ कित्ता हकप्रद सेयर सूचीकृत भएका छन् । उक्त अवधिमा प्राइम लाइफ इन्स्योरेन्स र नेपाल इन्स्योरेन्स कम्पनीको बोनस सेयर तथा विकास ऋणपत्र ०८१ क र ख, विकास ऋणपत्र ०८४ ख, विकास ऋणपत्र ०८५ ख, विकास ऋणपत्र ०८८ क र विकास ऋणपत्र ७९ ङ सूचीकृत भएको नेप्सेले जनाएको छ ।साताभरको कारोबारमा करिब ३ अर्ब रुपैयाँ बराबरको सेयर कारोबार भएको छ । करिब २९ हजार ३ सय ३० कारोबारबाट १ सय ८० कम्पनीका ६८ लाख २७ हजार कित्ता सेयर खरिदबिक्री भए । ती किनबेचमा २ अर्ब ९२ करोड रुपैयाँ बराबरको सेयर कारोबार भएको छ । अघिल्लो साताको तुलनामा कारोबार रकम साढे १५ प्रतिशतले बढी हो । गत साता ६० लाख ५९ हजार कित्ता सेयर खरिदबिक्री हुँदा २ अर्ब ५२ करोड ६४ लाख ९० हजार रुपैयाँ परिचालन भएको थियो । साप्ताहिक बजारमा सेयर कारोबार मापक नेप्से परिसूचक २८३३ अंकले बढ्यो । तर, साताको पहिलो दिन (आइतबार) को तुलनामा यो ११९२ अंकले मात्र बढेको देखिन्छ । सातामा तीन दिन बढेको नेप्से दुई दिन घट्यो । बढ्नेभन्दा घट्ने परिसूचक कम भएपछि साप्ताहिक नेप्से परिसूचक दोहोरो अंकले उकालो लागेको हो । योसँगै नेप्से परिसूचक १ हजार ४ सय ८९०६ विन्दुमा छ ।यो साता होटल र व्यापारबाहेक सबै समूहअन्तर्गतका सेयरधनीहरूका लागि सुखद रह्यो । उक्त अवधिमा होटल समूहअन्तर्गतका सेयरधनीको सम्पत्ति ३३८ र व्यापार समूहका सेयरधनीको सम्पत्ति ७१८ अंकले घट्यो । बाँकी सबै समूहका लगानीकर्ताका सम्पत्ति बढ्यो । साताभरको कारोबारमा जलविद्युत् र बिमा समूहको परिसूचक क्रमश: ९०१२ र ७३१८ अंकले बढे । यसैगरी, बैंकिङ समूहको परिसूचक २४४४, उत्पादन तथा प्रशोधनको ७०९१, विकास बैंकको ७३४, वित्त कम्पनीको ०८९ र लघुवित्तको ३१८१ अंकले बढे । साप्ताहिक कारोबारमा वाणिज्य बैंक समूहको हिस्सा ३५४९ प्रतिशत छ । गत साता यस्तो हिस्सा ४३०६ प्रतिशत थियो । यसैगरी, बिमा कम्पनीको हिस्सा करिब १ प्रतिशत विन्दुले घटेर १९२७ पुगेको छ । गत साता यस्तो हिस्सा करिब २० प्रतिशत थियो । साताभरको कारोबारमा माइक्रोफाइनान्स समूहले ७६७, संस्थापक सेयरले १३१५, विकास बैंक समूहले ७१२, अन्य ले ३७८ र जलविद्युत् समूहले ८६६ प्रतिशत कारोबार हिस्सा ओगटेका छन् । यो साता नेपाल स्टक एक्सचेन्जको कारोबार कक्ष नियमित कारोबारका लागि पाँचै दिन खुला रह्यो । विगतमा जस्तै गत साता पनि ऋणपत्रतर्फ संस्थागत तथा सरकारी ऋणपत्रको कारोबार भएन ।"
१५५ सीसीको सुजुकीको इन्ट्रयुडर सार्वजनिक,"नयाँदिल्ली (कास) सुजुकी मोटरसाइकल इन्डियाले नयाँ मोटरसाइकल इन्ट्रयुडर सार्वजनिक गरेको छ । १ सय ५५ सीसीको इन्ट्रयुडर उच्च क्षमताको एन्टिलक ब्रेक सिस्टम, डिजिटल इन्ट्रयुमेन्ट, एसईपी इन्जिन भएको कम्पनीले जनाएको छ । नयाँ इन्ट्रयुडर हाललाई दुई रङमा उपलब्ध हुनेछ । यसमा उपकरणहरू डिजिटल हुने जनाइएको छ । यसको सिट र लुक्सले उत्साहित गर्ने दाबी गरिएको छ । झट्ट हेर्दा लामो देखिए पनि यो छरितो बाइक छ । यसका सबै विशेषतामा कम्पनी प्रशंसा गर्दछ, विज्ञप्तिमा भनिएको छ । नयाँ डिजाइन, नयाँ प्रविधि, उच्चस्तरीय सुविधा र उपयुक्त मूल्य हुने दाबी गरिएको छ ।सन् १९८५ मा इन्ट्रयुडरको आगमनले विश्वलाई नयाँ क्रुजर बाइक दियो । उक्त मोटरसाइकलको अर्को भर्सन सार्वजनिक गर्न पाउँदा सुजुकी गौरव गर्दछ, मोटरसाइकल सार्वजनिक समारोहमा सुजुकी इन्डियाका प्रबन्ध निर्देशक (एमडी) सन्तोषी उचिडाले भने । सुजुकी मोटरसाइकल इन्डिया प्रालिका कार्यकारी उपाध्यक्ष सजीव राजक्षरनले भारतमा क्रुजर बाइकको लोकप्रियता पछिल्लो समय बढेको बताए । उनले आधुनिक क्रुजर बाइकका रूपमा इन्ट्रयुडरले फरक शैली र सुविधा बोकेको बताए । सुजुकीले सन् २००६ देखि भारतीय बजारमा बाइक उत्पादन गर्दै आएको छ । छोटो अवधिमा अन्य उत्पादनहरू लोकप्रिय बन्दै गएको दाबी गर्दै १ सय ५५ सीसीको इन्ट्रयुडरको सफलता उत्साहजनक हुने दाबी कम्पनीले गरेको छ ।"
काबेलीको विद्युत् माघसम्ममा,"पाँचथर ताप्लेजुङ र पाँचथरको सीमावर्ती काबेली खोलामा निर्माणाधीन २५ मेगावाट क्षमताको काबेली बी १ जलविद्युत् आयोजनाको माघसम्ममा उत्पादन हुने भएको छ । प्रवद्र्धक अरुण काबेली पावरले आयोजनाको ९५ प्रतिशत काम पूरा भएको जनाएको छ ।विद्युतगृहमा उपकरण जडान गरेपछि तीन महिनाभित्र विद्युत् उत्पादन गर्ने कम्पनीले जनाएको छ । पाँचथरको याङवरक गाउँपालिकाको थर्पु र ताप्लेजुङको सिदिङवा गाउँपालिका थेचम्बोको सिमानामा पर्ने काबेली खोलाबाट निर्माण गर्न लागिएको जलविद्युत् आयोजनाको विद्युतगृह, मुहानमा बाँध, पेनस्टक पाइपलाइन, सर्चटयांक, बालुवा थिगार्ने पोखरी तथा सिभिल कन्स्ट्रक्सन, हाइड्रोमेकानिकल, इलेक्ट्रोमेकानिकल इन्जिनियरिङको अधिकांश निर्माण कार्य पूरा भएको प्रवद्र्धक कम्पनीले जनाएको छ ।आयोजना आउँदो माघ मसान्तसम्म निर्माण पूरा गरी फागुन पहिलो सातादेखि विद्युत् उत्पादन गर्ने तयारीमा रहेको आयोजनाका व्यवस्थापक इन्जिनियर हस्तमान राईले बताए । उनका अनुसार दाहाल गाउँदेखि पिपलेसम्म ४ हजार ८ सय मिटर फलामे पाइप लाइनमध्ये चार किलोमिटर निर्माण पूरा भएको छ । विद्युतगृहदेखि अमरपुरस्थित १३२ केभी प्रसारण लाइनमा जडान गर्न ट्रान्समिसन लाइनको १६ हाइटेन्सन टावरमध्ये ६ वटा निर्माण भइसकेको छ ।"
फोर्डको इकोस्पोर्टको नयाँ संस्करण,"काठमाडौं (कास) जिओ अटोमोबाइल्स नेपालले फोर्डको इकोस्पोर्ट गाडीे बजारमा ल्याएको छ । कम्पनीले यो गाडी स्टाइलिस, बलियो, नयाँ प्रविधिको सुरक्षित दाबी गरेको छ । यस गाडीमा डुवल फ्रन्ट एयरब्याग्स्, एीिएस, अटोमेटिक ट्रान्समिसन, ८ इन्च ल्फोटिङ टच स्क्रिन, इमर्जेन्सी ब्रेक एसिस्ट र ट्राक्सन कन्ट्रोल सिस्टम रहेको विज्ञप्ति उल्लेख छ । डिजल गाडी मन पराउनेका लागि इकोस्पोर्ट ५ स्पिड म्यानुअल ट्रान्समिसन रहेको जनाइएको छ । कम्पनीका अनुसार एपल कारल्पे र एन्ड्रोइड अटो कम्प्याटिवल भएकाले चालकले फोन गर्न, बाटोको दिशा हेर्न, मेजेस पठाउन र पाउन सजिलो छ । यो गाडी ७ रंगमा उपलब्ध रहेको विज्ञप्तिमा जनाइएको छ ।"
एप्पलको नयाँ आइफोन,"काठमाडौं (कास) जेनरेसन नेक्सट कम्युनिकेसनले एप्पलको नयाँ आइफोन मंसिर १ देखि नेपाली बजारमा ल्याएको छ । कम्पनीले आइफोन ८ र आइफोन ८ प्लस बजारमा ६४ जीबी र २५६ जीबी स्टोरेजमा उपलब्ध रहेको जनाएको छ । आइफोन गोल्ड, सिल्भर र स्पेस ग्रे कलर अप्सनमा रहेको जारी विज्ञप्तिमा छ । कम्पनीले सक्कली बिल लिन र बक्समा जेननेक्स्टको होलोग्राम हेर्न आग्रह गरेको छ ।"
बाबुछोरी च्याम्पियन,"भोजपुरमा आएर च्याम्पियन हुनु र विदेशमा खेल्ने अवसर पाउने भएपछि हुमी निकै खुसी देखिइन् । मैले पहिलो हुन्छु भन्ने त सोचेको थिइनँ । विजेता भएँ निकै खुसी छु । यहाँ आएर बुबासँगै आफ्नो प्रतिभा देखाउन पाएँ यसले मलाई हौसला थपेको छ, बुबाको साथप्रति गर्व गर्दै उनले सुनाइन् । प्रशिक्षकसमेत रहेका दामोदरका दुई छोरीमध्ये जेठीले बिँडो थाम्न सुरु गरिसकेकी छन् । १० वर्षकी कान्छी शकुन्तलालाई समेत यसै क्षेत्रमा ल्याउने दामोदरको चाहना छ । महिलालाई समाजभन्दा बाहिर जान नदिएकाले पछाडि परेको बताउँदै आफूले छोरीहरूलाई भरपूर सहयोग पुर्याउने बताए । छोरीका लागि नै आफू पनि भोजपुर रेसमा सहभागी भएको उनले जनाए । छोरीहरूले अवसर पाए छोराजत्तिकै अघि बढ्न सक्छन् । आज हामी बाबुछोरी विजेता भयौं, धेरै खुसी छौं, उनले खुसी हुँदै भने । उनीहरूसँग अर्को खुसी पनि जोडिएको छ । त्यो हो पुरुषतर्फ धावक पुष्पलाल बुढामगर दोस्रो हुनु । २ घण्टामा दूरी पार गर्दै दोस्रो भएका ३४ वर्षे पुष्पलाल दामोदरका साइँला भाइ हुन् ।एकै परिवारले उपाधि जित्नु उदाहरणीय रहेको भोजपुर ट्रेल रेसका आयोजक रिमाचोङ एजुकेसन स्पोर्टस् एकेडेमीका अध्यक्ष पावीहाङ राईको तर्क छ । टाढाबाट आएर एउटै परिवारले उपाधि जितेको छ, योभन्दा ठूलो अरु उपलब्धि के नै हुन सक्छ, उनले भने । मीराको गाउँमा भएको रेसमा भाग लिन पाउनु नै गर्वको कुरा रहेको पुष्पलालले बताए । उनी दौडमा लागेको २ वर्ष हुँदै छ । पुरुषतर्फ २ घण्टा १ मिनेटबाट राष्ट्रिय धावक भूमिराज राई तेस्रो भए । २ घण्टा ८ मिनेटमा दौड पार गरेका विवेक राई चौथो र २ घण्टा मिनेटमा दौड पार गरेका रामबहादुर गुरुङ पाँचौं भए । महिलातर्फ २ घण्टा ४७ मिनेटबाट प्रतिभा श्रेष्ठ दोस्रो, ३ घण्टा ३ मिनेटबाट सुनीता राई तेस्रो, ३ घण्टा ७ मिनेटबाट बिना राई चौथो र ३ घण्टा ८ मिनेटबाट स्मिता तामाङ पाँचौं भए । रेस थर्पु स्कुलबाट मानेडाँडा, बास्तिम, पारपानी हुँदै सदरमुकाम सहिद पार्कमा पुगेर टुगिंएको थियो । दुवैतर्फ दोस्रोले ८ हजार, तेस्रोले ६ हजार, चौथोले ४ हजार र पाँचांैले २ हजार पुरस्कार पाए । दुवैतर्फ सिनियर र जुनियरलाई चार जनालाई ३ हजारका दरले पुरस्कृत गरियो । जिल्लाभित्र र बाहिरका पश्चिम प्युठान, धनकुटा, सुनसरीलगायत जिल्लाका १ सय २० खेलाडीले भाग लिएका थिए । रेस बर्सेनि हँुदै आएको छ । गत वर्ष ८ किमि र र अघिल्लो वर्ष ४ किमिमा रेस भएको थियो । रेस आयोजना नेपाल ट्रेल रेस, रिमाचोङ एजुकेसन स्पोर्टस् एकेडेमी र सानोदुम्मा माविले संयुक्त रूपमा गरेका थिए । यसलाई थप परिस्कृत बनाउन अन्तर्राष्ट्रिय स्तरको प्रतियोगिता गर्न मिल्ने खालका उपयुक्त रुटहरूको खोजी भइरहेको धाविका मीराले बताइन् । हाम्रो जिल्ला पूर्वको कर्णाली भए पनि रेसका लागि उपयुक्त ठाउँ छ । रेसमा रुचि राख्ने थुप्रै प्रतिभा गाउँमा छन्, अवसर पाएका छैनन् । ती लुकेका प्रतिभालाई बाहिर ल्याउन र सरकारलाई घच्घच्याउन लागिपरेका छौ, उनले भनिन् । उनी रेसका गराउन काठमाडांैबाट भोजपुर आएकी हुन् । आफूलाई खेलाडी उत्पादन गर्ने चिन्ता रहेको उनी सुनाउँछिन् ।"
आर्सनल विजयी,लन्डन (एएफपी) स्कोर्डान मुस्ताफी र एलेक्सिस सान्चेजले गरेको विवादास्पद गोलमा आर्सनलले इंग्लिस प्रिमियर लिगअन्तर्गत शनिबार लन्डन डर्बीमा टोटेनहममाथि २० को विजय पाएको छ । चिरप्रतिद्वन्द्वी टोटेनहमविरुद्ध गनर्सले इमिरेट्स रंगशालामा ६ खेलको जितविहीन यात्रा टुंग्याएको हो । दुवै गोल पहिलो हाफमा भयो । मुस्ताफीले फ्रिकिकमा हेडमार्फत गरेको गोललाई टोटेनहमले अफसाइड दाबी गरेको छ । एलेक्जान्द्रे लाकाजेटेको पासमा सान्चेजले दोस्रो गोल गरे । लाकाजेटेले पास उपलब्ध गराउनु अघि उनी अफसाइड देखिएका थिए । २०१४ पछि आर्सनलले टोटेनहमलाई लिगमा पराजित गरको हो । विजयपछि आर्सनल पाँचौं स्थानमा उक्लिएको छ र टोली टोटेनहमभन्दा १ अंकले पछाडि छ ।
श्रीलंका सुदृढ स्थितिमा,"कोलकाता (एएफपी) लाहिरू थिरिमाने र एन्जेलो म्याथ्युजले अर्धशतक बनाएपछि श्रीलंका वर्षाले प्रभावित पहिलो टेस्टमा राम्रो स्थितिमा छ । कोलकाताको इडेन गार्डेन मैदानमा भ्रमणकारी टोलीले तेस्रो दिनको खेल १६५४ को स्थितिमा टुंग्याएको छ । भारतको पहिलो इनिङ्सको स्कोरभन्दा श्रीलंका अझै ७ रनले पछाडि छ । कप्तान दिनेश चन्डिमालले १३ र निरोशान डिकवेला १४ रन बनाई क्रिजमा छन् । भारतका तीव्र बलर भुवनेश्वर कुमार र उमेश यादवले २२ विकेट लिए । सुरुको पहिलो दुई दिनजस्तै खेल वर्षाले प्रभावित रह्यो । शनिबार पनि केवल ३१५ ओभरमात्र खेल हुन सक्यो । ओपनरलाई सुरुमै गुमाएको अवस्थामा थिरिमाने र म्याथ्युजले तेस्रो विकेटमा ९९ रन जोडे । थिरिमानेले ५१ र म्याथ्युजले ५२ रन बनाए । २७ रनमा रहँदा जीवनदान पाएका थिरिमानेले आफ्नो पाँचौं अर्धशक पूरा गरे । लगत्तै उनी यादवको बलमा दोस्रो स्लिपमा कप्तान विराट कोहलीबाट क्याच भए । दुई ओभरपछि यादवले म्याथ्युजलाई आउट गरे । चोटमुक्त भएर पुनरागमन गरिहेका उनले शर्ट कभरमा लोकेश राहुललाई सजिलै क्याच दिए । कुमारले यसअघि ओपनरद्वय दिमुथ करुणारत्नेलाई ८ र सदिरा समराविक्रमालाई २३ रनमा आउट गर्दा श्रीलंका ३४२ को स्थितिमा पुग्यो । बिहानी सत्रमा १२८८ मा पुगेको भारतलाई तल्लोक्रमका ब्याट्सम्यानले १ सय ७२ रनसम्म पुर्याए । अघिल्लो दिनका नटआउट ब्याट्सम्यान चेतेश्वर पुजाराले ५२ रन बनाए । ऋद्धिमान शाहले २९, रवीन्द्र जडेजाले २४ र दसौं नम्बरमा ब्याटिङ गरेका मोहम्मद सामीले २४ रन बनाएपछि भारतको स्कोर केही हेर्न लायक बनेको हो । भारतमा पहिलो टेस्ट विजयको खोजीमा रहेको श्रीलंकाबाट तीव्र बलर सुरंगा लकमालले ४ विकेट लिए ।"
आहा गोल्डकप माघमा,"लेखनाथ (कास) मोफसलकै प्रतिष्ठित फुटबल प्रतियोगिता आहारारा गोल्डकप को १६ औं संस्करण माघ ९ देखि २० गतेसम्म हुने भएको छ । पोखरा रंगशालाको फुटबल मैदानमै प्रतियोगिता हुने आयोजक सहारा क्लबले विज्ञप्तिमार्फत जनाएको छ ।यसअघि पोखरा रंगशाला निर्माणका लागि टेण्डर प्रक्रियामा गएपछि प्रतियोगिता कहाँ गर्ने भन्ने अन्योल थियो । पश्चिमाञ्चल र कास्की खेलकुद विकास समितिको समन्वयमा प्रतियोगिता गरिने जनाइएको छ । प्रतियोगितालाई अखिल नेपाल फुटबल संघ (एन्फा) ले समयतालिका उपलब्ध गराइसकेको क्लबका महासचिव विश्वराज बरालले बताए । विदेशी ४, विभागीयसहित ए डिभिजनका क्लब, पूर्व र पश्चिम क्षेत्रबाट ११ र आयोजकसहित १२ टिम प्रतिस्पर्धी हुनेछन् ।"
हङकङ ट्रेलमा स्वर्ण,"काठमाडौं (कास) धावक पूर्णकुमार तामाङको नेतृत्वमा रहेको आर्मी क्लबका चार अल्ट्रा धावकले हङकङको साई कुङदेखि तुन मुनसम्मको १०० किमि ट्रेल रेसमा स्वर्ण पदक जितेका छन् । शुक्रबार अक्सफाम इन्टरनेसनलले आयोजना गरेको रेस १२ घण्टा १ मिनेटमा पार गरी स्वर्ण जित्ने टोलीमा तीर्थसहित समिर तामाङ, तीर्थ तामाङ र वेद सुनुवार छन् । हङकङको लोकप्रिय ट्ेरल रेसमा विभिन्न देशका ५ हजार धावकको सहभागिता थियो ।"
ब्रज करातेका खेलाडी छनोट,"काठमाडौं (कास) इन्डोनेपाल अन्तर्राष्ट्रिय कराते (बज्र) च्याम्पियनसिपका लागि ७ पुरुष र ३ महिला खेलाडी छनोट भएका छन् । नवलपरासीका रुमबहादुर घले मगर, एपीएफका सन्जय राई, बालकुमारी डोजोका विकेश महर्जन, केन्द्रीय डोजोका महेश भुजेल, नवलपरासीका गोपीराम स्याङ्तान, भैरहवाका मनोहर मगर र नितिश मानन्धर छनोट भए । महिला रूपन्देहीकी लक्ष्मी मल्ल, नवलपरासीकी झलकुमारी महतो र बालकुमारीकी सीता राई छानिए । च्याम्पियनसिप कोलकातामा डिसेम्बर २१२४ सम्म हुने नेपाल क्योकुसिन कराते संघ (बज्र) ले जनाएको छ ।"
टेनिसमा लिग राउन्ड सुरु,"काठमाडौं (कास) १४ औं राष्ट्रिय लनटेनिस प्रतियोगिताको राउन्ड रोबिन लिगमा शनिबार पुरुषतर्फ एपीएफका सन्तोष खत्री, पुलिसका कमलबहादुर भण्डारी, पश्चिमाञ्चलका अभिषेक बाँस्तोला र आर्मीका संरक्षकभूषण वज्राचार्य विजयी भएका छन् । महिला सिंगलतर्फ पुलिसका राणा दिदीबहिनी मायांका र माहिकासहित एपीएफकी एनी माथेमा विजयी भए । आर्मीकी अभिलाषा विष्टले वाकओभर पाइन् ।"
साइक्लिङ निर्णायक तालिम,काठमाडौं (कास) साइक्लिङको दुई भिन्न राष्ट्रमा हुने निर्णायक तालिममा भाग लिन तीन राष्ट्रिय निर्णायक जापान र भारत जाने भएका छन् । इलिट निर्णायक तालिममा भाग लिन अजय राणा र राकेश मानन्धर आइतबार टोकियो जाँदै छन् । राष्ट्रिय निर्णायक मनीष महर्जन इलिट रोड साइक्लिङ निर्णायक कोर्समा भाग लिन शनिबार भारतको नयाँ दिल्ली गएका छन् ।
ज्ञान निकेतन विजयी,"काठमाडौं (कास) आयोजक ज्ञान निकेतनले १६ औं ज्ञान निकेतन कप बास्केटबल च्याम्पियनसिपको जुनियर ब्वाइजमा विजय पाएको छ । ज्ञानले काभ्यालाई ३२१२ स्कोरले हरायो । राहुल शर्माले १८ स्कोर गरे । जुनियरमै नवज्योति, एभरेस्ट र इनोभेटिभ पनि विजयी भए ।"
फ्रेन्ड्स चन्द्रागिरिको फाइनलमा,काठमाडौं (कास) सीएमजी क्लब संकटालाई स्तब्ध पार्दै एनआईबीएल फ्रेन्ड्स क्लब प्रथम चन्द्रागिरि गोल्डकप फुटबलको फाइनल पुगेको छ । नैकापस्थित चन्द्रागिरि नगरपालिकाको मैदानमा शनिबार फ्रेन्ड्सले संकटालाई १० ले पराजित गरेको हो । प्रतिस्पर्धात्मक खेलमा फ्रेन्ड्सका विदेशी खेलाडी सेओङले दोस्रो हाफमा गरेको गोल नै निर्णायक बन्यो । संकटा एक गोलले पछि परेर खेलमा हाबी भए पनि पाएका अवसर सदुपयोग गोल गर्न नसक्दा पराजित हुनपुग्यो । अन्तिम समयतिर संकटाले गोल गर्ने तीन सुन्दर मौका खेर फाल्यो । साताअघि संकटाले राइनो संरक्षण गोल्डकप जितेको थियो । आइतबार दोस्रो सेमिफाइनलमा हिमालयन शेर्पा र त्रिभुवन आर्मी भिड्ने छन् ।
चुनाव आयो,"चुनाव भनेको उमेर पुगेपछि भाग लिन पाउने र उम्मेदवारी दिन पाउने लोकतान्त्रिक पद्धति हो । अन्तर्राष्ट्रिय कानुनअनुसार राजनीतिक दलहरूले बालिग मतको अधिकार नपाएको व्यक्तिलाई यस्ता चुनावी गतिविधिमा प्रयोग गर्नहुन्न । बालिग हुन १८ वर्ष उमेर पुगेको हुनुपर्छ । १६ वर्षभन्दा कम उमेरका बालबालिकाले कुनै पनि राजनीतिक दलको चुनाव चिह्न भएको झन्डा, चुनावी सामग्री लिएर आमसभा, भाषण र प्रचार प्रसारका कार्यक्रममा भाग लिनुहुन्न । प्रमुख निर्वाचन आयुक्त डा अयोधीप्रसाद यादव बालबालिकाले पनि चुनावबारे बुझिराख्नुपर्ने बताउनुहुन्छ । उहाँ भन्नुहुन्छ, विश्वको भविष्य भनेकै बालबालिका हुन् । त्यसैले उनीहरूलाई लोकतान्त्रिक निर्वाचन शिक्षाबारे जानकारी दिनुपर्छ । तर, बालबालिकालाई कुनै पनि राजनीतिक दलको क्रियाकलापमा सहभागी गराइनुहुन्न । चुनावी क्रियाकलापमा पनि बालबालिकालाई प्रयोग गर्नुहुन्न । अभिभावक र शिक्षकले आफ्ना बालबालिकालाई राजनीतिक जुलुसमा सहभागी हुनुहुन्न भनेर सम्झाउन जरुरी छ । चुनावमा बालबालिका प्रयोग गरिँदा दुर्घटनासमेत हुन सक्छ । त्यसकारण पनि उनीहरूलाई चुनावी गतिविधिबाट टाढै राख्नुपर्छ ।"
जिज्ञासा,"स्याउको बगैंचामा एउटा बालक त्यसै घोत्लिएर बसिरहेको थियो । अचानक एउटा स्याउ जमिनतिर खस्यो । यो स्याउ किन खस्यो ? त्यस बालकको मनमा प्रश्न उठ्यो । भेट्नुले स्याउलाई थाम्न सकेन, त्यसैले यो खसेको हुनु पर्छ । त्यस क्षण बालकको मतमा यस्तो उत्तर आयो । तर यतिले मात्रै उसको जिज्ञासा सकिएन । बरु थप अर्काे प्रश्न उब्जियो, यो स्याउ तलतिरै किन खस्यो त ? किन माथितिर वा दायाँबायाँ गएन ? भरपर्दाे जवाफ नपाउञ्जेल त्यस बालकको मनमा प्रश्न खेली नै रह्यो र उत्तरको खोजीमा बालक लागि नै रह्यो । पछि जवान भएपछि र धेरै खोजबिन गरेपछि उसले पनि बालखकालमा उठेका प्रश्नको सही जवाफ पत्ता लाग्यो । यसरी जवाफ खोज्ने अथक प्रयास गर्ने मानिस थिए, आइज्याक न्युटन जसलाई नचिन्ने सायदै कुनै विद्यार्थी होला । अचेल सबैले थाहा पाएको गुरुत्वाकर्षणको नियम न्युटनले चार सय वर्षअघि स्याउ खसेको देख्नुभन्दा अगाडि कसैलाई थाहा थिएन । स्याउ खस्नेबित्तिकै उनलाई पनि यो कारण थाहा भएको होइन । धेरै वर्षको खोजबिन र गहिरो जिज्ञासापछि यस्तो सिद्धान्तको उनले प्रतिपादन गर्न सकेका हुन् । स्याउ खसेको त पृथ्वीमा लाखौंले देखेका होलान्, तर किन न्युटनले मात्रै प्रश्न गरे ? किनभने उनी धेरै नै बुद्धिमान् मानिस थिए । मनोवैज्ञानिकहरू भन्छन्, मानिस जति बुद्धिमान् हुन्छ, उति नै जिज्ञासाले भरिएको हुन्छ । राजकुमार सिद्धार्थ गौतमले रोगी, वृद्ध र मृत मानिसलाई देखेपछि जीवनमा टारेरै नटर्ने दु:ख रहेछ भन्ने बुझे अनि यस्तो दु:ख किन हुन्छ भन्ने प्रश्न गरे । यो सामान्य प्रश्न मात्रै नभएर गहिरो तहको जिज्ञासा थियो । यही जिज्ञासाले गर्दा उत्तरको खोजीमा उनले दरबारको सारा सुखसयल त्यागेर गहिरो ध्यान साधनामा लागे । अन्तत: उनलाई बोधिवृक्षमुनि पूर्णिमाको एक रात दु:ख किन हुन्छ र यसबाट कसरी मुक्त हुने भन्ने ज्ञान भयो । मानिस र अरू प्राणीमा हुने फरक नै यही जिज्ञासा हो । गाई, बाख्रा, बाघ, भालु र चराचुरुंगीहरू यो जीवन र जगतका बारेमा ज्यादा सचेत छैनन् । त्यसैले तिनीहरूमा कुनै जिज्ञासा पनि छैन । तर मान्छे यो मामिलामा फरक छ । ऊ ज्यादा चेतनशील भएकाले जिज्ञासाहरू पनि ऊसँग छन् । तर सबै मान्छेमा बराबरी जिज्ञासा छैन । जोसँग बढी जिज्ञासा छ, उसले बढी खोजबिन गर्छ । जसले बढी खोजबिन गर्छ, उसैले बढी ज्ञान आर्जन गर्छ । अनि जसले बढी ज्ञान आर्जन गर्छ, उसैले प्रसिद्धि र समृद्धि पनि कमाउँछ । मनोविद्हरूका अनुसार हरेक बच्चा सामान्यत: जिज्ञासु स्वभावका नै हुने भए पनि विविध कारणले गर्दा तिनको जिज्ञासा पूरा प्रकट हुन पाउँदैन । बाबुआमा र परिवारका पाका सदस्यले कतिपय अवस्थामा बच्चालाई ज्यादा प्रश्न नगर्न र ज्ञानी हुन अर्ति दिइरहन्छन् । त्यसले बच्चाको जिज्ञासा देखाउने बानी घट्दै जान्छ । कहिलेकाहीँ प्रश्नको गलत उत्तर दिने चलनले पनि बालबालिकामा जिज्ञासा देखाउने बानी मरेर जान्छ । जस्तो कि, म कसरी जन्मिएँ भनेर हरेकजसो बच्चाले एक पटक न एक पटक आफ्नो बाबुआमालाई सोधेकै हुन्छ । तर उत्तरमा आकाशमा फेला परेको वा देवताले दिएका जस्ता तर्क बाबुआमा गर्छन्, जो ढिलोचाँडो झूटो हो भन्ने बालकले थाहा पाइहाल्छ । यसले गर्दा आफ्ना जिज्ञासा अरूका अघिल्तिर प्रकट गर्ने वा त्यसलाई सम्हालेर राखिराख्ने उत्साह बालकमा हुँदैन । त्यसैले ज्यादा मानिस बालापन पार गर्दानगर्दै केही कुरामा पनि चाख नराख्ने हुन पुग्छन् । किनभने जिज्ञासा नभएपछि मानिसमा चाख पनि हराउँछ । त्यसैले बालापनमा स्वाभाविक रूपले आउने जिज्ञासालाई बढावा दिन निकै जरुरी छ । सारा ज्ञानको खोज नै यही जिज्ञासासँग जोडिएको हुनाले बालबालिकालाई सक्दो प्रश्नहरू गर्न उत्प्रेरित गर्ने वातावरण चाहिन्छ । तर जिज्ञासाको अन्त भने अरूले दिएको उत्तरमा भर परेर गर्नु हुँदैन । किनभने त्यसले साँचो ज्ञान हुन पाउँदैन । जस्तो कि तिर्खा पानीले मेटिन्छ भन्ने थाहा भएर मात्र पुग्दैन, पानी पिएरै थाहा पाउनु पर्छ । धेरै मानिस किताबी ज्ञान र अन्य मानिसका अनुभव र धारणालाई नै ज्ञान ठानेर आफ्नो जिज्ञासा मेटिएको भन्ने ठान्छन् । हेर्दा ठीकै देखिए पनि यो गलत बुझाइ हो । यसबाट साँचो ज्ञान भने हुँदैन । साँचो ज्ञान पाउन पुस्तकको सूचना र अरूको अनुभवलाई साँचो हो कि होइन भनेर परख गर्न छाड्न नहुने उपदेश बुद्धले दिएका छन् । उनले भनेका छन्, बाबुआमाले भने भन्दैमा नपत्याउनू, किताबमा लेखेको छ भन्दैमा पनि नपत्याउनू, विद्ववान्हरूले भने भन्दैमा पनि नपत्याउनू, मैले भने पनि नपत्याउनू, जबसम्म तिमी आफैँ अनुभव गर्दैनौं र आफैं प्रत्यक्ष जान्दैनौ तबसम्म केही पनि नपत्याउनू ।"
परीक्षाको तयारी,धेरैजसो स्कुलमा अहिले दोस्रो त्रैमासिक परीक्षा चलिरहेको छ । कतिमा सकिएको छ भने कतिमा आउँदै छ । तिमीहरूमध्ये धेरैजसो परीक्षाको तयारी गर्नमै व्यस्त छौ होला । कतिलाई परीक्षाको तयारी कसरी गर्ने भन्ने अन्योल पनि भएको होला । कसरी पढ्दा लामो समयसम्म संझन सकिन्छ भन्ने लागेको हुन पनि सक्छ । त्यसैले यहाँ परीक्षा तयारीका केही तरिका छन् । तिमी पनि जानिराख है ।
खोला,"तिमी हौ सबथोक सबथोकझनै मेरो देशको गहना,सधैं सधैंभरि म खुसी हुन्छुजब तिम्रो मात्र बयान सुन्दा ।ऋचा पुन मगर, कक्षा : १०शब्दालय नेपाल, काठमाडौं"
किताब,"आजैदेखि तिमी पनि ध्यान दिएर पढ, मैले तिम्रो साथ दिन्छु पढ्दै अघि बढ ।जिज्ञासा गौतम, कक्षा : २ नाइटिङ्गेल उमावि, ललितपुर"
नेपालको विशेषता,"बुद्धले शान्ति ल्याएको देश शान्ति नै खोजौँ न,वन र जंगल जोगाइराख्ने उपाय सोचौँ न ।सुन्दर छ देश अटल छ पहाड हिमाल रहिरन्छ,देशको माटो शिरमा राख्दा यो मुटु छोइरन्छ ।आशिष नेपाल, कक्षा : ९ग्लोरी इंग्लिस स्कुल, भक्तपुर"
ओभर एन्ड अन्डर थ्रो,खेल्ने तरिका यो खेलमा सहभागी प्रत्येक समूहका खेलाडीहरूलाई एकएक मिटरको दूरीमा उभ्याउनुपर्छ । यसरी उभिएका खेलाडीहरूले एउटा बललाई (चित्रमा देखाएजस्तै) पहिलो खेलाडीले खुट्टामुनिबाट बल फयाँक्नुपर्छ जुन बललाई उसको पछाडि उभिएको खेलाडीले समातेर आफ्नो टाउकोबाट पछाडि फयाँक्नुपर्छ । त्यसरी फयाँकिएको बललाई सबैभन्दा पछाडि उभिएको खेलाडीले समातेपछि तीनैजना खेलाडी विपरीत दिशामा फर्किनुपर्छ र बल फयाँक्ने क्रमलाई दोहोर्याउनुपर्छ । यसरी बल फयाँक्ने र समाउने क्रमलाई निर्धारित समयमा जुन टिमले सबैभन्दा बढी पटक दोहोर्याउन सक्छ त्यही टिम विजेता घोषित हुन्छ ।
बुइँगलको भूत,"आमाले भन्नुभयो, बुइँगलमा भूत छ ।म गएर हेरूँ ? मैले भनें । हुँदैन बा हुँदैन । माथि आउँदै नआऊ । आमा एक घारी केरा बोकेर बुइँगलतिर जानुभयो ।आमा, भूतले धेरै केरा खान्छ हो ? मैले सोधें ।हो बा हो, माथि नआऊ है, आमाले फेरि भन्नुभयो । अर्को दिन बा एक डालो आँप लिएर बुइँगलतिर लाग्नुभयो ।बा, म पनि माथि आऊँ ?हुँदैन बा हँुदैन, बुइँगलमा त भूत छ, बाले पनि आमाले जस्तै लेघ्रो तानेर भन्नुभयो । बा, भूतले धेरै आँप खान्छ हो ?हो बा हो, तर माथि नआऊ है, बाले उसै गरी भन्नुभयो ।मलाई भूत हेर्न मन लाग्यो । फेरि कताकता डर पनि लाग्यो । सोच्न थालें, हैन, यो भूत कस्तो होला १ केरा खान्छ, आँप खान्छ । त्यसै बेला आमा एक ठेकी दही र एक हर्पे घ्यू बोकेर माथि जानुभयो । आमा भूतले दही पनि खान्छ, घ्यू पनि खान्छ ? मैले सोधें ।हो बा हो । सबै खान्छ । तर तिमी माथि नजाऊ है, आमाले यसपटक पनि भन्नुभयो ।मलाई भूत हेर्न चौपट्टै रहर लाग्यो । मनमा कुरा खेले, हैन, साँच्चै भूत कस्तो होला ? आमा मलाई माथि नजाऊ भन्नुहुन्छ । आफूचाहिँ बुइँगलमा गइरहनुहुन्छ । बा पनि बुइँगलमा गइरहनुहुन्छ । के आमाबा भूतको साथी हो र ?मलाई भूत हेर्ने चौपट्टै रहर जाग्यो तर फेरि डर लाग्यो । बुइँगलमा जानै सकिनँ । एक दिन आमा छिँडीमै बसेर मेरो नेपाली किताब पढिरहनुभएको थियो । बा आँगनछेउको धारामा आफ्नो भोटो धुँदै हुनुहुन्थ्यो । लौ मौका यही हो भन्दै म बुइँगलतिर जान कम्मर कसें । तर फेरि डर लाग्यो, आमा र बा दुवैजना बुइँगलमा भूत छ भन्नुहुन्छ । कसरी जानु ?निकै बेर भर्याङमै बसें । आ, जे त पर्ला भन्दै ठूलो मान्छेजस्तै छाती तन्काएँ । अनि बिरालोको चालमा विस्तारै माथि गएँ । मुटु छिटोछिटो ढुकढुक गरिरहेको थियो । डराई डराई घरक्क घोप्टे उघारेँ । आबुई १ भूत बाबै भूत म त थरथरी भएँ ।हत्तेरी, कहाँको भूत हुनु, एउटा परेवा भुर्र उडेर झयालतिर पुग्यो । मेरो मुटु भने जोडसँग हल्लिरहेको थियो । बुइँगल अँध्यारो थियो । फेरि मनले भन्यो, बाफ रे १ भूत त छ कि क्या हो ? चाल मारेर बुइँगलको माझतिर पुगेँ । तर थाहा छ ? त्यतातिर त मगमग बास्ना पो आइरहेको थियो । बास्नाले भूतको कुरै बिर्सियो । मालभोग केरा पाकेको बास्ना आइरहेको थियो । भुँइमा चाङ मिलाएर राखिएका मालदह आँप मगमगाइरहेका थिए । अलि पर हर्पेको घ्यूको बास्ना झन् मीठो थियो ।अहो १ त्यहाँ त खानेकुरै खानेकुरा पो रैछन् त । मैले केरा, आँप, दही, घ्यू मैले बाँकी राख्दिनँ भन्ने आमालाई थाहा थियो । बालाई पनि त थाहा थियो । त्यही भएर बुइँगलमा भूत छ भन्नु हुँदो रहेछ कि क्या हो ?अब समय किन खेर फाल्नु ? मैले चारवटा केरा खाएँ । दुइटा आँप सिध्याएँ । एक डाडु घ्यू पनि बजाएँ । मन थाम्न सकिनँ, ठेकीबाट हातैले दही निकालेर खाएँ । अनि ढयाउ गर्दै डकारें । लौ मार्यो, मेरो आवाजले भूत त भकारीबाट दौडँदै झ्यालतिर पुग्यो । आबुई भूत १ मेरो हंसले ठाउँ छोड्यो । अलि नियालेर हेरेको त केको भूत हुनु ? कालो बिरालो पो यता र उता गर्दै रहेछ । फेरि अलिकति दही खान मन लाग्यो । हातैले निकालेर खाएँ । अघाएपछि किन बसिराख्नु ? अब तल गएर भकुन्डो खेल्छु भनेर यसो भर्याङतिर जाँदै थिएँ । भर्याङको घोप्टे त आफैं घुरुक्क उघ्रियो बाबै । आबुई भूत १ त्यतिबेला म चौपट्टै डराएँ । घोप्टे उघारेर भूत त माथि पो आयो बाबै । हया, कहाँका भूत हुनु ? आमा पो हुनुहुँदो रैछ । तर अचम्म, आमाले आत्तिँदै भन्नुभयो, भूतभूत१ आमा डराउँदै भर्याङबाट तलतिरै ओर्लन थाल्नुभयो । अब हाँस्ने पालो मेरो थियो । आमाले मलाई चिन्नुभएनछ । बुइँगलको अँध्यारोमा मेरो मुख मात्र देखिएछ त्यो पनि दही लतपतिएको, सेतै । मैले फेरि ठूलो आवाजमा ढयाउ गर्दै डकारें । त्यतिबेला आमा आत्तिँदै छिँडीमा पुगिसक्नुभएको थियो ।"
