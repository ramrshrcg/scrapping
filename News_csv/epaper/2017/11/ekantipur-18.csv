शीर्षक,विवरण
शृंखलाबद्ध विस्फोट,"काशीराम डाँगीरोल्पा सदरमुकाम लिबाङमा चुनावी सभा सम्बोधन गर्न आइरहेका वाम गठबन्धनका उम्मेदवारहरूमाथि शुक्रबार बम आक्रमण भएको छ । उम्मेदवारहरू कृष्णबहादुर महरा, वर्षमान पुन, कुलप्रसाद केसी, दीपेन्द्र पुन र पूर्वसभामुख ओनसरी घर्तीलगायतको टोलीमाथि गन्तव्यमा पुग्न करिब ५ किमि वरै जंगल क्षेत्रमा बम आक्रमण भएको हो । चुनावी अभियानमा खटिएका पूर्वअर्थमन्त्री पुन लक्षित गरी केही दिनयता भएको यो तेस्रो बम आक्रमण हो । रोल्पा नगरपालिकाभित्र पर्ने भदौरे मन्दिर र सातदोबाटोको बीचमा पर्ने जंगल क्षेत्रमा बम प्रहार भएको थियो । गाडी सवार नेताहरूलाई नलागी बाटोमाथि विस्फोट भएकाले कसैलाई पनि क्षति पुगेन । लिबाङमा आमसभालाई सम्बोधन गर्न दाङबाट मुख्य पाहुना बनेर बिनाविभागीय मन्त्री एवं माओवादी केन्द्रका नेता कृष्णबहादुर महरालाई लिएर पूर्वअर्थमन्त्री वर्षमान पुनलगायतको टोली आएको थियो, जसमा माओवादी नेत्री एवं पूर्वसभामुख ओनसरी घर्तीमगरसमेत थिइन् । रोल्पामा वाम गठबन्धनका उम्मेदवारलाई निर्वाचनमा सघाउन महरा दाङबाट आएका हुन् । मंसिर १० मा हुने प्रतिनिधिसभाको निर्वाचनमा पुन रोल्पाबाट वाम गठबन्धनका उम्मेदवार हुन् भने बिनाविभागीय मन्त्री महरा दाङबाट प्रतिनिधिसभाका उम्मेदवार छन् । पूर्वी रोल्पाको सुलीचौरबाट लिबाङ आइरहेको उम्मेदवार टोलीमाथि करिब सय मिटर माथिको जंगलबाट बम प्रहार गरिएको अनुमान छ । विस्फोटपछि मात्रै हामीले थाहा पायौं, सडकमाथि नै विस्फोट हुन पुगेकाले कसैलाई केही हुन पाएन, सँगै रहेका माओवादी केन्द्रका जिल्ला नेता रत्न महराले भने, बम सडकसम्मै आइपुगेको भए ठूलो क्षति हुने थियो । उनका अनुसार उम्मेदवार टोलीलाई साथ दिन दर्जन गाडीमा कार्यकर्ता पनि सवार थिए ।घटनाको कसैले जिम्मेवारी लिएको छैन । रोल्पाका प्रहरी प्रमुख नायब उपरीक्षक ज्ञानेन्द्र फुयालले बम प्रहार गर्ने समूहको खोजी जारी राखिएको बताए । जिल्लामा थप सुरक्षा अवस्था मिलाइएको उनले जनाए । निर्वाचन अभियानमा खटिएका पूर्वअर्थमन्त्री पुनलाई लक्षित गरेर रोल्पामा अहिलेसम्म तीन पटक बम आक्रमण भइसकेको छ । अघिल्लो साता माडी र दुईखोली गाउँपालिकामा विस्फोटक पदार्थ प्रयोग गरेर पटकपटक आक्रमण गरिएको थियो । शुक्रबार बम प्रहार भएको स्थल जिल्ला प्रशासन कार्यालय रहेको सदरमुकाम लिबाङदेखि करिब ५ किमि टाढा हो । घटनास्थल नेपाली सेनाको खड्ग दल गणको मुख्यालय देउपुजेदेखि पनि ३ किमि टाढा छ । करिब ४ किमि टाढा सातदोबाटोमा पनि नेपाली सेना र नेपाल प्रहरीको सुरक्षा बेस क्याम्प छ । घटनास्थल नजिकै प्रहरीले बम बनाउन प्रयोग भएको रेड बुल को एउटा बट्टा फेला पारेको छ । घटनालगत्तै प्रहरीले केही राउन्ड जवाफी फायरिङ गरेको थियो । प्रहरीले उम्मेदवारसहितको टोलीलाई सुरक्षा दिई सदरमुकाम ल्याएको थियो । निर्वाचन मिति नजिकिँदै गरेका बेला रोल्पामा शृंखलाबद्ध रूपमा भएका घटनाबारे अनुसन्धान थालिएको प्रमुख जिल्ला अधिकारी डिजन भट्टराईले बताए । बम प्रहार भए पनि महरा र पुनसहितको टोली लिबाङको सभामा सहभागी भएको थियो । त्यहाँ कडा सुरक्षा व्यवस्था मिलाइएको थियो । ठूलो संख्यामा नेपाल प्रहरी, सशस्त्र प्रहरी बल तथा ठूलै संख्यामा म्यादी प्रहरीलाई खटाइएको थियो । सदरमुकाममा पहिलोपटक गरिएको वाम गठबन्धनको सभामा भाग लिन गाउँबाट निकै कार्यकर्ता ओइरिएका थिए । बम प्रहार भएको खबरले थप कार्यकर्ता आउन नसकेको आयोजकले जनाएका छन् । आफूहरूमाथि शृंखलाबद्ध आक्रमण भएको भन्दै उम्मेदवारले सुरक्षा व्यवस्था मजबुत बनाउन आग्रह गरेका छन् । लिबाङको चुनावी सभालाई सम्बोधन गर्दै उम्मेदवार तथा बिनाविभागीय मन्त्री महराले परिवर्तन नचाहने शक्तिले निरन्तर विस्फोट गराएको आरोप लगाए । परिवर्तनलाई मन नपराउने समूहले बम प्रहार गरेको हो, उनले भने, यस्ता आपराधिक घटनाबाट हामी हतोत्साहित हुन्नौं । सभामा बोल्दै पूर्वअर्थमन्त्री पुन, पूर्वसभामुख घर्ती, एमाले पोलिटब्युरो सदस्य गोकुल घर्ती, प्रदेशसभाका उम्मेदवारहरू कुलप्रसाद केसी र दीपेन्द्र पुनलगायतले आपराधिक गतिविधि नगर्न सचेत गराए । सुरक्षा नपाएको राज्यमन्त्रीको गुनासोयसअघि बिहीबार चुनावी अभियानकै क्रममा गाउँ पुगेका सिँचाइ राज्यमन्त्री अमरसिंह पुन सवार गाडीलाई लक्षित गरी घोडागाउँमा बम प्रहार गरिएको थियो । कांग्रेस रोल्पाका सभापतिसमेत रहेका पूर्वसांसद पुनले राज्यको सुरक्षासम्बन्धी बेवास्ताले घटना भएको बताए । राज्यमन्त्री पुन प्रतिनिधिसभाका लागि रोल्पाबाट कांग्रेसका उम्मेदवार पनि हुन् । रोल्पामै रहेका उनले घटनाप्रति आपत्ति जनाउँदै भरपर्दो सुरक्षा व्यवस्था मिलाउन राज्यसँग माग गरेका छन् । स्थानीय प्रशासनले पनि आफ्ना लागि सुरक्षा व्यवस्था मिलाउन बेवास्ता गरेको उनको आरोप थियो । म कसरी कुन अवस्थामा गाउँमा पुग्ने गरेको छु भन्नेबारेमा स्थानीय प्रशासनले चासो देखाएको छैन, उनले भने, विपक्षीलाई उच्च सुरक्षा सतर्कतासहित निर्वाचन अभियान बढाउन व्यवस्थापनमा लागेको प्रशासनले मेराबारेमा चाहिँ सोच्नुपर्दैन ?"
चुनावी सुरक्षामा प्रश्न,काठमाडौंउम्मेदवार लक्षित विस्फोटका घटनाले शुक्रबार पनि निरन्तरता पायो । शुक्रबार मात्रै बिहान साढे १० र पौने १२ बजे दुई फरकफरक स्थानमा बम विस्फोटका घटना भए । नुवाकोटमा कांग्रेसका नेता रामशरण महतको प्रचारमा खटिएका कार्यकर्ता चढेको गाडी माइन विस्फोटनमा पर्यो ।
रेल र सडक दुवैले जोडिन्छौं : चीन,"संसारभर चिनियाँ विशेषतासहितको समाजवाद फैलाउने उद्देश्यसाथ अघि बढेको छिमेकी देश चीनले नेपालसँग सडक र रेल दुवै मार्गबाट जोडिन चाहेको जनाएको छ । चिनियाँ कम्युनिस्ट पार्टीको उन्नाइसौं महाधिवेशनपछि राष्ट्रपति सी चिनफिङले प्रस्तुत गरेको अवधारणाबारे शुक्रबार राजधानीमा नेपाली सञ्चारकर्मीलाई ब्रिफ गर्दै चिनियाँ राजदूत यू होङले नेपालसँग चीनले विकास गर्न चाहेको सम्बन्धबारे प्रस्ट पारेकी हुन् । चीन नेपालसँग आर्थिक, सामाजिक, सांस्कृतिक र व्यापारिक सबै हिसाबले गहिरोसँग जोडिन चाहन्छ, यूले भनिन्, त्यसका लागि सडक र रेलमार्ग दुवैको विकास गर्न चीन प्रतिबद्ध छ ।हालै चीननेपाल रेलमार्गको सम्भाव्यता अध्ययन सुरु भएको भन्दै यूले थपिन्, कठिन भौगोलिक अवस्थितिका कारण रेलमार्गले असाध्यै अप्ठ्यारो सामना गर्नुपर्नेछ । यसका अलावा चीन नेपाल सरकारसँगको सहकार्यमा साबिकको अरनिको राजमार्गकै समानान्तर महत्त्वका साथ रसुवागढी स्याफ्रुबेंसी राजमार्गको विकास गर्ने प्रक्रियामा छ ।नेपालसँग खुला व्यापार गर्ने चीनको मनसाय भएकाले सिन्धुपाल्चोकको तातोपानी, रसुवाको रसुवागढी र हुम्लाको यारीमा सुक्खा बन्दरगाह बनाउने प्रक्रियामा दुई देश पुगेको उनले बताइन् । चीनले नेपालमा व्यापार र लगानीका अतिरिक्त थप तीन क्षेत्रमा हात बढाउन चाहेको दूतावासले जनाएको छ । भूकम्पपछिको पुनर्निर्माण, ऊर्जा र नेपालको पर्यटनमा पनि चीनको उत्तिकै चासो छ, यूले भनिन्, यसका अतिरिक्त दुई देशका नागरिकबीच भाषा र संस्कृति आदानप्रदान पनि बृहत् ढंगले होस् भन्ने हामी चाहन्छौं ।नेपालमा चिनियाँ पर्यटक बर्सेनि बढिरहेको र त्यसै अनुपातमा चिनियाँ भाषा सिक्ने नेपालीको संख्या पनि थपिँदै गएकामा राजदूत यूले प्रसन्नता व्यक्त गरिन् । सीको नेतृत्वमा पाँच वर्षको अन्तरालमा भएको विकास र आर्थिक वृद्धिका कारण चीन नयाँ युगमा प्रवेश गरेकाले समृद्ध चीनलाई नेपालले राम्रोसँग चिनेर आपसी हित प्रवद्र्धन गर्ने अवसरहरूको सदुपयोग गर्न राजदूत युले जोड दिइन् । उनका अनुसार चीनको तीनखम्बे वैदेशिक नीति रहेको र त्यो नेपालसँगको मित्रताका सम्बन्धमा पनि लागू हुनेछ । समान व्यवहार, आपसी सहयोग र साझा विकास नै चीनको वैदेशिक नीति हो, यूले भनिन्, त्यसो हुनाले चीन नेपाललाई आफू बराबरीको हैसियतमा व्यवहार गर्छ, यसको आन्तरिक राजनीतिमा कहिल्यै दख्खल दिँदैन र आफ्नो मात्रै हित हुने गरी कुनै पनि विकासका काममा साझेदार बन्दैन ।नेपालले पनि आफ्नो माटो चीनविरुद्धको गतिविधिमा प्रयोग हुन नदिएको र सदा एक चीन नीति इमानदारीसाथ पालना गरेकामा यूले आभार प्रकट गरिन् । आउने दिनमा दुई देशबीच आपसी लाभ हुने गरी बृहत् तहमा व्यापारिक गतिविधि अघि बढाउने चीनको नीतिका सम्बन्धमा पनि उनले सञ्चारकर्मीलाई जानकारी गराएकी थिइन् । यूले नेपाल र चीनबीचको व्यापार बढ्दै गएको बताइन् । बर्सेनि दुई देशबीच व्यापारको पारो बढिरहेको तथ्यांक हेर्दा भुइँचालो नगएको भए अहिलेको अंक झनै धेरै हुने पक्का थियो, यूले भनिन्, तर भुइँचालोपछि तातापानी नाका बन्द हुँदा धेरै नै व्यापार कम भयो, जुन अहिले फेरि बढदै गएको छ । चीनको सर्वाधिक महत्त्वाकांक्षी परियोजना वान बेल्ट वान रोड मा सामेल भएको नेपालमा सीमापार रेलमार्ग, दुई राजमार्ग र तीन सुक्खा बन्दरगाह बनिसकेपछि आपसी हित हुने खालको ठूलो व्यापारिक गतिविधि बढ्ने यूले बताइन् ।सन् २००९ मा नेपाल र चीनबीच बृहत् साझेदारी सहयोग को मैत्रीपूर्ण सम्झौता भएको थियो । हालसम्म चीनले यस्तो सम्झौता ९० देशसँग गरिसकेको छ । त्यसैले पनि नेपाल चीनको प्राथमिकतामा परेको यूले बताइन् ।"
चुनावमा बालबालिका प्रयोग नगर,मतदानका दिन बिदा दिन आग्रहकाठमाडौं (कास) निर्वाचन आयोगले प्रदेश र प्रतिनिधिसभाको पहिलो र दोस्रो चरणको निर्वाचनका दिन निर्वाचन हुने जिल्लाहरूमा सार्वजनिक बिदा दिन सरकारसँग आग्रह गरेको छ । मंसिर १० गते पहिलो चरणमा ३२ र मंसिर २१ गते दोस्रो चरणमा ४५ जिल्लामा निर्वाचन हुँदै छ । आयोगले मतदानका दिन सार्वजनिक सवारीसाधन नचल्ने र अधिकांश कर्मचारी निर्वाचनमा खटिने हुनाले सार्वजनिक बिदा दिन गृह मन्त्रालयलाई शुक्रबार पत्राचार गरेको हो । पहिलो चरणको निर्वाचन हुने जिल्लामा मंसिर ७ देखि १० गतेसम्म तथा दोस्रो चरणमा मंसिर १८ देखि २१ गतेसम्म चार दिन सार्वजनिक तथा संस्थागत विद्यालय र क्याम्पस बिदा गर्नसमेत आयोगले सरकारलाई आग्रह गरेको छ । आयोगका प्रवक्ता नवराज ढकालले अधिकांश मतदान केन्द्र विद्यालय तथा क्याम्पसमा रहेकाले चार दिन बिदा दिन आग्रह गरिएको बताए । निर्वाचन व्यवस्थापनका लागि खटिने कर्मचारी तथा सुरक्षाकर्मी मतदान हुने तीन दिनअगावै मतदान केन्द्र पुग्ने भएकाले सोहीअनुसार बिदा मिलाउन भनिएको उनले जनाए ।
उम्मेदवारको खर्च ५० अर्ब,"कुन पदका उम्मेदवारले कति खर्च गरे ?मेयर १७,३८,०००उपमेयर १३,८७०००वडाध्यक्ष ६,५०,०००"
नगरको चिन्ता फोहोर व्यवस्थापन,"काठमाडौं आफ्नो नगरमा उत्पादित फोहोरको व्यवस्थापन नगरपालिकाले गर्न नसक्दा नगरवासीहरू चिन्तित भएका छन् । नगरपालिकाहरूले भने ल्यान्डफिल्ड साइट बन्दलगायतले समस्या भएको जनाउँदै समाधानका लागि विकल्प खोजेको दाबी गरेका छन् । गोकर्णेश्वरवासीलाई फोहोर व्यवस्थापनमा समस्या हुने गरेको जनप्रतिनिधि बताउँछन् । मेयर सन्तोष चालिसेले दैनिक लगभग ७ ट्रक फोहोर उत्पादन हुने बताए । नपाका अनुसार ६ वटा ट्रकबाट ठेकेदारहरूले फोहोर उठाउँछन् । प्रतिघर मासिक २ सय ५० रुपैयाँ लिने गरेको छ । नगरसँग भएको एउटा ट्रकबाट पनि फोहोर उठाउने गरिन्छ । हामी ल्यान्डफिल साइट खोजिरहेका छौं तर भेटिएको छैन, मेयर चालिसेले भने, पटक पटक सिसडोल बन्द हुँदा फोहोर उठेन भनेर फोन आउन थाल्छ । बस्ती विकास भइरहेकाले उक्त क्षेत्रमा ल्यान्डफिल साइटका लागि स्थान हतपत नभेटिने र भेटिए नजिकका बस्तीकाले विरोध गर्ने गरेको उनको भनाइ छ । कागेश्वरी मनोहरा नगरपालिकाले भने बल्ल फोहोर व्यवस्थापनतर्फ ध्यान दिएको छ । डाँछी, मूलपानीलगायत दुईचार ठाउँबाट मात्र फोहोर उठाइरहेका छौं, मेयर कृष्णहरि थापाले भने, अब ठाउँठाउँमा डस्टबिन राख्ने र प्रतिपरिवार लगभग २ सय १९ रुपैयाँ उठाएर सरसफाइको जिम्मा नपाले लिने विषयमा छलफलको क्रममा छौं । सन् २०१८ को अप्रिलदेखि बञ्चरेडाँडामा फोहोर फाल्ने सरकारको तयारी रहेकाले अहिले नै आफूहरूले हतार नगरेको उनले बताए । ओखरपौवाबाट झन्डै दुई किमि टाढा पर्ने बञ्चरेडाँडामा फोहोर व्यवस्थापनको तयारी भइरहेको छ । पूर्वी क्षेत्रका तीनै नगरपालिका मिलेर फोहोरबाट आय हुने गरी कुनै ठोस योजना ल्याउन छलफल गरिरहेको उनले जानकारी दिए । बूढानीलकण्ठ पनि फोहोर उठाउने कामका लागि निजी संस्थामाथि नै निर्भर छ । सडक बढार्ने कुचिकार भए पनि फोहोर उठाउने र फाल्ने काम ८ वटा समूहले गरिरहेको नपाले जनाएको छ । नपासँग दैनिक कति फोहोर उठ्छ भन्ने तथ्यांक नरहे पनि १२ हजार घरधुरीबाट फोहोर संकलन हुने अनुमान छ । अढाईदेखि ३ सय मासिक उठाइने गरेको मेयर उद्धव खरेलले बताए । अहिले सिसडोलमै फाल्ने गरेका छन् । फोहोर व्यवस्थापन गरी ऊर्जा उत्पादनका विषयमा वैकल्पिक ऊर्जासँग छलफल गर्दैछौं, खरेलले भने । टोखा नगरपालिकामा पनि महानगरसँगैको सहकार्यमा फोहोर फाल्ने गरेको कार्यकारी अधिकृत नवराज ढुंगानाले बताए । व्यापारिक केन्द्रदेखि जनसंख्याको चाप निकै कम भएको ग्रामीण क्षेत्रसमेत नपाभित्र पर्ने भएकाले नपाले अहिले खासै चासो दिएको छैन । लगानी बोर्डकै भर परेका छौं, ढुंगानाले थपे, निजी र गैसससँगको समन्वयमा अहिलेसम्म फोहोर व्यवस्थापन भइरहेको छ ।चन्द्रागिरि नगरपालिकाको कुनै सार्वजनिक स्थलमा फोहोर देखे उठाउन नपासँग एउटा गाडी छ । अन्य दैनिक उत्पादन हुने फोहोर व्यवस्थापनका लागि ६ संस्था कार्यरत रहे पनि उनीहरूको कार्य सन्तोषजनक नरहेको मेयर घनश्याम गिरीले बताए । २अढाई सय मासिक उठाएर फोहोर उठाउने गर्छन्, उनले भने, तर सडकछेउ, सार्वजनिक स्थलमा फोहोर त्यत्तिकै हुन्छन् । सवा लाखको हाराहारीमा जनसंख्या भएको चन्द्रागिरिमा अहिलेका संस्थासँगको सम्झौता टुटेपछि माघपछि अर्को संस्था खोजिने नपाले जनाएको छ । नागार्जुन नगरपालिकाका मेयर मोहन बस्नेतले सबै वडामा गैससलाई फोहोर उठाउने जिम्मा दिएको बताए । वडा नं ५ मा एक संस्थाले विदेशी परियोजनाअन्तर्गत फोहोरबाट अर्गानिक मल उत्पादन गरिरहेको भए पनि बाँकी रहेको फोहोर सिसडोलमै फालिने गरेको छ । महानगरका प्रवक्ता ज्ञानेन्द्र कार्कीले भने, सिसडोलमा अब फोहोर फाल्ने स्थान नभएकाले बञ्चरेडाँडामा ल्यान्डफिल साइट नबनेसम्म फाल्ने कुनै उपाय छैन । उनले साइट र त्यहाँसम्म पुग्ने सडक बनाउने जिम्मा नेपाल सरकारको भएकाले यथाशीघ्र निर्माण गर्नुपर्ने बताए । केही दिनअघि महानगरले फोहोर प्रभावित नुवाकोटको ककनी गाउँपालिका र धादिङको धुनबेंसी नगरपालिकालाई आर्थिक सहायता भन्दै ११ करोड रुपैयाँ प्रदान गरेको थियो ।"
गौचन हत्याकाण्ड थप दुई पक्राउ,"काठमाडौं (कास) नेपाल प्रहरीको केन्द्रीय अनुसन्धान ब्युरोले निर्माण व्यवसायी महासंघका अध्यक्ष शरदकुमार गौचनको गोली हानी हत्या गर्ने समूहका दुईजनालाई पक्राउ गरेको छ । कपनबाट पक्राउ परेका वसन्त थेबे र धनराज योङहाङको साथबाट प्रहरीले नाइन एमएमको पेस्तोल एक थान र कटुवा पेस्तोल एक थानसहित १० गोली बरामद गरेको छ । प्रहरी स्रोतका अनुसार उनीहरूले गौचन घरबाट बाहिर निस्कने बेला निगरानी गर्दै मुख्य सुटरलाई उक्त सूचना पास गरेका थिए । गौचनको असोज २३ मा हत्या भएको थियो । प्रहरीका अनुसार हत्यापछि उनीहरूले हतियार लुकाउन मद्दत गरेका थिए । घटनामा संलग्न बोका भनेर चिनिने गंगा लिङदेनको निर्देशनमा वसन्त र धनराजले काम गरेका थिए । प्रहरीका अनुसार यी दुईले सूचना दिने र हतियार लुकाउने कामबापत दुई लाख रुपैयाँ लिएको देखिन्छ । गौचन हत्याकाण्डको सत्यतथ्य पत्ता लगाउन गठन गरिएको डीआईजी गणेश केसी नेतृत्वको टोलीले २८ कात्तिकमा हत्यामा संलग्न भएका पाँच अभियुक्तलाई सार्वजनिक गरेको थियो । शुक्रबार पक्राउ परेकाहरूको नाम सार्वजनिक गरेको थिएन । डीआईजी केसीले हतियार लुकाउन र सूचना पास गर्न दुईजना संलग्न भएको खुले पनि परिचय नखुलेका कारण नाम सार्वजनिक गर्न नसकिएको बताए । प्रहरीले गौचनमाथि गोली दाग्ने मुख्य सुटर भनिएका राजीव स्याङतानसहितको समूहलाई सार्वजनिक गर्दै हत्याको मुख्य योजनाकार समीरमानसिंह बस्नेत भएको बताएको थियो । प्रहरीले उक्त हत्यामा बस्नेतसहित मनोज पुन, लोप्साङ लामा, बोका भनेर चिनिने गंगा लिङदेन, श्यामबहादुर गुम्बे, अम्मरबहादुर लामा, रोशन बुढाथोकी र अजय थापालाई फरार अभियुक्तको सूचीमा राखेको छ । डीआईजी केसीले कपनबाट पक्राउ परेका दुईजनाबाट हत्याको घटनाबारे थप सूचना मिल्ने जनाएका छन् ।"
उम्मेदवारको प्रमुख मुद्दा किमाथांकाखाँदबारी सडक,कांग्रेस र वाम गठबन्धनबीच कडा प्रतिस्पर्धाप्रतिनिधिसभा निर्वाचनका लागि वाम गठबन्धनबाट राजेन्द्र गौतम र कांग्रेसबाट दीपक खड्काबीच मुख्य प्रतिस्पर्धा हुने देखिएको छ । गौतम र खड्काबीच २०७० को दोस्रो संविधानसभा निर्वाचनमा क्षेत्र नम्बर २ मा प्रतिस्पर्धा भएको थियो । दुवै पुरानै उम्मेदवार भएकाले प्रतिनिधिसभा र प्रदेशसभामा वाम गठबन्धन र कांग्रेसबीच तीव्र प्रतिस्पर्धा हुने स्पष्ट देखिएको छ । जिल्लामा एक प्रतिनिधिसभा र दुई प्रदेशसभा सदस्यका लागि निर्वाचन हुँदैछ ।२०४८ सालयताको लालकिल्ला संखुवासभा २ मा ०७० को संविधानसभा निर्वाचनमा कांग्रेसले तोडेको थियो । ०७० को निर्वाचनमा एमालेका तत्कालीन कोसी अञ्चल इन्चार्ज गौतमलाई खड्काले हराएका थिए । ०७० सालको निर्वाचनलाई हेर्दा एमाले र माओवादीको मत जोड्दा १५ हजार २ सय ६६ मत हुन आउँछ ।दसवटा स्थानीय तह रहेको संखुवासभामा एमाले र कांग्रेसले पाँचपाँच तह जितेका छन् । पाँच स्थानीय तहमा एमालेको कुल मत २७ हजार १ सय ११ रहेको छ । त्यसैगरी पाँचै तह जितेको कांग्रेसले कुल मत २७ हजार ४ सय ६१ मत ल्यायो । ३३ वडा अध्यक्षमा चित्त बुझाएको माओवादी केन्द्रले ६ हजार ५ सय ६० मत ल्याएको थियो । वाम गठबन्धनको कुल मत ३३ हजार ६ सय ७१ मत हुन आउँछ । यसरी हेर्दा वाम गठबन्धनको कांग्रेसको भन्दा ६ हजार २ सय १० मत बढी छ । करिब तीन हजार मत आफ्नो पोल्टामा पार्न दुवै उम्मेदवार कस्सिएका छन् ।प्रदेशमा पनि त्यस्तैप्रदेशसभा निर्वाचनमा पनि वाम गठबन्धन र कांग्रेसबीच नै प्रतिस्पर्धा हुने भएको छ । प्रदेश क बाट वाम गठबन्धनका पूर्णप्रसाद राई र कांग्रेसका टंकप्रसाद राईबीच कडा प्रतिस्पर्धा हुने भएको छ । २०६४ मा भएको संविधानसभाको निर्वाचनमा उनीहरू दुवै उम्मेदवार थिए । २०६४ को पहिलो संविधानसभाको निर्वाचनमा तत्कालीन माओवादीका पूर्णप्रसादले बाजी मारेका थिए । टंकप्रसाद २०५६ सालका निर्वाचित सांसद हुन् । २०६४ को पराजयको बदला लिने दाउमा उनी रहेका छन् भने पूर्णप्रसाद आफ्नो साख जोगाउने ध्याउन्नमा लागेका छन् । प्रदेश ख का कांग्रेस र वाम गठबन्धनका दुवै उम्मेदवार नयाँ अनुहार हुन् । कांग्रेसबाट दीपक लिम्बू र वाम गठबन्धन एमालेबाट तुलसीप्रसाद न्यौपानेबीच मुख्य प्रतिस्पर्धा हुने भएको छ । एमाले यस पटक आफ्नो साख फर्काउने तयारीमा छ । विगतमा भएको मतपरिणाम अनुसार वाम गठबन्धन बलियो देखिन्छ ।
सुरक्षा थ्रेट बढ्यो,"गलकोट (बागलुङ) मतदानको दिन नजिकिँदै जाँदा प्रदेश ४ मा पनि सुरक्षा थ्रेट बढ्न थालेको छ । उम्मेदवार लक्षित विस्फोटका घटना हुन थालेका छन् । प्रदेश ४ का केही स्थानमा चुनावी प्रचार आक्रामक छ । यसले प्रतिस्पर्धी उम्मेदवारबीचकै तीक्तता पनि चुलिँदै गएको छ ।अहिलेसम्मका घटनामा चुनाव बहिष्कार गर्ने नेत्रविक्रम चन्द विप्लव नेतृत्वको नेकपा कार्यकर्ताको संलग्नता रहेको प्रहरीले जनाएको छ । उक्त पार्टीसम्बद्ध रहेको आरोपमा प्रदेश ४ का विभिन्न जिल्लाबाट हालसम्म ३५ जना पक्राउ परेका छन् भने केहीको गतिविधि निगरानीमा रहेको प्रहरी अधिकारीहरूले बताएका छन् । गोरखा २ का प्रतिनिधिसभाका लागि वाम गठबन्धनका उम्मेदवार नारायणकाजी श्रेष्ठलाई लक्षित गरेर बिहीबार विस्फोट भएको थियो । गोरखा नगरपालिका १० को सिर्दीखोला क्षेत्रमा भएको विस्फोटका क्रममा श्रेष्ठको गाडी अगाडि बढिसकेकाले ठूलो क्षति हुन पाएन । बुधबार वामपन्थी गठबन्धनको देशव्यापी चुनावी सभा गोरखाबाटै सुरु भएको थियो । त्यही क्षेत्रमा विस्फोट भएको हो । बिहीबारै बागलुङको गलकोटमा पनि सानो विस्फोट भएको थियो । फोहोर फाल्ने ठाउँमा भएको विस्फोटको ठूलो आवाज आए पनि कुनै प्रकारको क्षति भएन । यहाँ पनि बिहीबार वाम गठबन्धनको चुनावी सभा भएको थियो । विस्फोट सभा हुनु केही घण्टा पहिले भएको थियो । गत साता गोरखाको भीमसेन गाउँपालिकाको धावामा माओवादी कार्यकर्ता गुणप्रसाद खनालको मोटरसाइकलमा राखेको झोलामा एउटा पेस्तोल र गोली फेला गरेको थियो । उक्त घटनापछि प्रहरीले अन्य जिल्लाबाट गोरखा प्रवेश हुने सबै सडक मार्गमा सवारी र यात्रु चेकजाँच सुरु गरेको छ ।पहिलो चरणमा चुनाव हुने प्रदेश ४ का ६ वटा जिल्लामध्ये गोरखा, लमजुङ, म्याग्दी र बागलुङलाई सुरक्षा निकायले संवेदनशील सूचीमा राखेको छ । ती जिल्लामा ठूला नेताहरूसमेत उम्मेदवार रहेकाले सुरक्षा चुनौती बढी छ । केही जिल्लालाई संवेदनशील ठानिएको छ, प्रदेश ४ का प्रहरी प्रमुख एआईजी कमलसिंह बमले कान्तिपुरसँग भने, जिल्ला सुरक्षा समितिले उम्मेदवारको सुरक्षा चुनौती मूल्यांकन गरेर त्यहीअनुसार सुरक्षा योजना बनाएको छ । उनका अनुसार चुनावी प्रक्रियालाई बिथोल्न सक्ने र शंकास्पद व्यक्तिलाई नियन्त्रणमा लिने काम भइरहेको छ । प्रदेश ४ मा ३५ जनालाई नियन्त्रणमा लिएर कारबाही चलाइएको उनले जानकारी दिए । पक्राउ पर्ने र अवरोध पुर्याउन खोज्नेहरू हालसम्म विप्लव समूहकै रहेको उनले बताए । विशेषगरी ठूला नेता भएको स्थानलाई लक्षित गर्न खोजेको प्रहरीको मूल्यांकन छ । सुरक्षाका लागि उम्मेवारहरूले प्रहरीमा विशेष निवेदन पनि दिन थालेका छन् । सुरक्षा समितिले मूल्यांकन गरेर आवश्यक स्थानमा थप सुरक्षाकर्मी पठाउने गरिएको एआईजी बमले बताए ।प्रदेश ४ मा केही हेभिवेट नेताहरू प्रतिस्पर्धामा छन् । गोरखा २ मा पूर्वप्रधानमन्त्री बाबुराम भट्टराई कांग्रेसको समर्थनमा नयाँ शक्तिबाट र वाम गठबन्धनबाट पूर्वउपप्रधानमन्त्री नारायणकाजी श्रेष्ठ उम्मेदवार छन् । दुवैको चुनावी प्रचार आक्रामक छ । दुवै पक्ष जसरी पनि जित्ने होडमा रहेकाले त्यहाँ थप सुरक्षा संवेदनशीलता मूल्यांकन गरेर प्रहरीले जनशक्ति परिचालन अन्तभन्दा गोरखा २ मा बढी गरेको छ । त्यस्तै लमजुङमा वाम गठबन्धनका तर्फबाट पूर्वमन्त्रीहरू देव गुरुङ प्रतिनिधिसभा र पृथ्वीसुब्बा गुरुङ प्रदेशसभामा उम्मेदवार छन् । कांग्रेसका केन्द्रीय नेता दिलबहादुर घर्ती पनि प्रतिस्पर्धामा छन् । त्यस्तै बागलुङ १ मा कांग्रेसबाट सहकारी राज्यमन्त्री चम्पा खड्का उम्मेदवार छिन् । बागलुङ २ मा वाम गठबन्धनका देवेन्द्र पौडेल छन् । म्याग्दीमा केन्द्रीयस्तरका ठूला नेता छैनन् । तर, अप्ठ्यारो भूगोल, जनमोर्चा, मसालसम्बद्ध दलका कार्यकर्ताको प्रभाव क्षेत्र भएकाले विगतका निर्वाचनका घटनालाई ध्यानमा राख्दै सुरक्षा संवेदनशीलता यहाँ पनि रहेको प्रहरीको मूल्यांकन छ ।दोस्रो चरणमा चुनाव हुने तनहुँ १ मा कांग्रेसका वरिष्ठ नेता रामचन्द्र पौडेल उम्मेदवार छन् । स्याङ्जा २ मा उपप्रधानमन्त्री गोपालमान श्रेष्ठ उम्मेदवार छन् । त्यस्तै तनहुँकै २ मा कांग्रेसका पूर्वमन्त्री शंकर भण्डारी, प्रदेशसभामा वाम गठबन्धनबाट एमालेका किरण गुरुङ र बिनाविभागीय मन्त्री आशा खनाल कोइराला उम्मेदवार छन् । तनहुँ २ कै प्रदेशसभाका कांग्रेसका नेताहरू धु्रव वाग्ले र प्रदीप पौडेल उठेका छन् । कास्की १ कांग्रेसबाट कानुनमन्त्री यज्ञबहादुर थापा र पूर्वमन्त्री खगराज अधिकारी र कास्की २ मा एमाले केन्द्रीय सदस्य रवीन्द्र अधिकारी उम्मेदवार छन् । पूर्वी नवलपरासीमा कांग्रेस महामन्त्री शशांक कोइराला उम्मेदवार छन् भने मुस्ताङमा कांग्रेसका पूर्वमन्त्री रोमी गौचन थकाली उम्मेदवार छन् ।"
गाँजा पार्टनर,"स्थानीय चुनावताकाको कुरो । एक हुल भद्रभलाद्मीहरू एउटा घरमा पुगेका थिए । दसगजा नेरको दुईतले लालनिवासमा । त्यहाँ पुगेर सबै भद्रभलाद्मीहरूले अलिकति निहुरेर कोरसमा भने, प्रणाम लालाजी ।प्रणाम । लालाले भद्रभलाद्मीहरूतिर हेरेर भने, आज तपाईहरू मकहाँ किन ?लालाको घरमा जोरसोरले नियमित बैठक चलिरहेको थियो । यसमा गामठामका जाली, बदमास, लफंगा, दरुवा, फटाहा, आवारा, चापलुस, गँजेडी, मुकदमावाज, ठग, लुच्चा आदि सामेल हुन्थे । त्यसैले भद्रभलाद्मीहरूलाई आफूकहाँ पाएर लाला चकित भएका थिए ।लालाजी, हामी एउटा कामले आएका हौं । एक सेतै कपाल फुलेको भलाद्मीले मुख खोल्यो ।कस्ता काम ?खास काम हो, लालाजी ।त्यही त कस्तो खास काम हो ?हामी राजनीतिक कामले आएका हौं, लालाजी । अर्काे वृद्धले भन्यो ।के चन्दा चाहियो ? यो भनेर लालाले एक्कासी टाउको घुमाए, ललनवा, सबैलाई एकएक गिलास भाङ ल्याउ ।होइन लालाजी, हामीलाई भाङ चाहिंँदैन । एक स्वरमा भद्रभलाद्मीहरूले भने, हामी त हजुरलाई चुनावमा उठ्नका लागि अनुरोध गर्न आएका हौं ।पेस्ता, बदाम र काजु मिसिएको भाङ हो । लाला मुस्कुराए, शरीरलाई बढिया हुन्छ ।ठिक छ । एक नवजवान लाग्ने भलाद्मीले अघि बढेर भन्यो, तर लालाजी चुनावमा उठ्नैपर्छ, हजुर ।हो, लालाजी उठ्नैपर्छ, चुनावमा । अरूहरूले पनि यसका एकमुष्ट समर्थन जनाए ।हजुर जस्तो योग्य उम्मेदवार हामी पाउन सक्दैनौं । अघिको सेतै कपाल फुलेको भलाद्मीले भन्यो, लालाजीले चुनावमा नउठी हँुदैन ।एकाएक लाला गम्भीर भए । र उनले आफू वरिपरि रहेका बैठकेहरूका ट्वाल्ल परेको अनुहार पालैपालो गरेर हेरे । अनि भद्रभलाद्मीहरूतर्फ फर्केर भने, मलाई तपाईंहरू माफ गर्नाेस् ।किन लालाजी ?म चुनावमा उठे मेरो गाँजाको कामको के हुन्छ ? लालाले चर्काे बोलीमा आफ्नो फैसला सुनाए, म यस्तो चुनावको झञ्झटमा पर्न चाहन्न ।यस गामठाममा लालाको ठूलो नाम रहेको छ । यसको कारण उनको काम हो । उनी गाँजाका नामुद कारोबारी हुन् । त्यसैले लालालाई देख्नासाथ सीमावारि र सीमापारि दुवैतिरका पुलिसहरू एकहात उचालेर फुर्तीसाथ सलाम भन्छन् । यसको जवाफमा उनी रहस्यमय पाराले मुस्कुराउने गर्छन् । एकातिरको ओठ टेढो पारेर । यो बक्र मुस्कानको विशेष अर्थ पुलिसहरूलाई राम्ररी थाहा हुनुपर्छ ।लालाले चुनावमा उठ्न नमानेपछि भद्रभलाद्मीहरूले आआफ्नो भागको भाङ एक सासमा स्वाट्ट पारेर बैठकबाट बाहिरिए । (भोलिपल्ट) । एउटा लामो परस्परको छलफलपश्चात सबै भद्रभलाद्मीहरू अमिन भाइको घरमा पुगे । भूतपूर्व डकैत अमिन भाइ लालाका पार्टनर हुन् । गाँजा पार्टनर । पहिले छुट्टाछुट्टै गाँजाको काम गर्थे । र बेलामौकामा एकअर्काका माल लुटपाटमा पनि लागेका थिए । एक दिन दुवै अचम्मैले एक भए । त्यसपछि लाला र अमिन भाइको गाँजाको साझा धन्दा धकाधकधकाधक चल्न थाल्यो ।(गाँजा मे बा मजाबुझल हमर राजाचिलम भर गाँजाआइल बडा मजाबोल बम गाँजा)तपाईहरू किन आउनुभएको हो ? अमिन भाइले भद्रभलाद्मीहरूका अनुहारमा आँखा गाडे ।अमिन भाइ, हजुर चुनावमा उठ्नुपर्यो । सबैले विनित मुद्रामा हात जोडे । तपाईहरू मलाई चुनावमा उठाउन चाहनु हुन्छ ? उनी आश्चर्यमा थिए ।हजुर । एक भद्रभलाद्मीले मिठो बोलीमा भन्यो, हजुरले यो चुनावमा नउठी भएन ।मलाई कसले भोट दिन्छ ?सबैले दिनेछन्, अमिन भाइ ।म चुनावमा जित्न सक्छु र ?अमिन भाइलाई विश्वास नै भइरहेको थिएन, यो के भनिरहनुभएको हो तपाईहरूले ?हामी हजुरलाई जिताएर छाड्छौं, अमिन भाइ । सबैका आवाज एक भएर गुञ्जियो ।ठिक छ । उनी सहजै तयार भए, तपाईहरू भन्नुहुन्छ भने म चुनावमा उठ्छु ।स्थानीय चुनावमा भद्रभलाद्मी हरूले अमिन भाइलाई भारी मतले जिताएर प्रधान बनाए । प्रधान भइसकेपछि गाँजाको काम झन् चकाचक ढंगले चल्न थाल्यो । यसले चुनावमा उठेकाले अमिन भाइसँग रिसाएका लाला पनि आखिरीमा पुरै खुसी भए ।केही समयपछि अर्काे चुनाव आयो । प्रतिनिधिसभा र प्रदेशसभाको ठूलो चुनाव । अहिले यसमा लाला उम्मेदवार भएका छन् । प्रनिनिधिसभाको सदस्यमा । र घरघर गएर भोट मागिरहेका छन् । तर संयोगले उनको र गाँजा पार्टनर अभिन भाइको पार्टी एउटै नभएर फरकफरक पर्न गएको छ । त्यसैले उनलाई भोट माग्ने बेलामा बारम्बार यही एउटै प्रश्न सोधिने गरिएको छ, लालाजी, तपाई प्रधानजी अमिन भाइसँग छुट्टिनुभएको हो ?होइन, होइन । उनी तुरुन्तै भन्ने गर्छन्, पार्टीमा भिन्नै भए पनि गाँजामा हाम्रो एकता रहेको छ ।"
भोट उसैलाई,"एप्पल कम्प्युटर देखेकै २०४५ सालमा हो । त्यसको काम थोरै नेपाली टाइप गर्नु र फुर्सदको समय लोड रनर गेम खेल्नु थियो । तल गुडिरहेको बग्गीमा माथि हेलिकप्टरबाट मान्छे झार्दै त्यस गाडीमा खसाउन कम्ती रमाइलो लाग्थेन । त्यस समय नेपालमा कम्प्युटर भर्खरै प्रवेश गर्दै थियो, डेस्कटप पब्लिसिङको क्षेत्रमा । भर्खर खुल्न लागेका थिए, डेस्कटप सपोर्ट सेन्टरहरू । तिनीहरूले नेपालीमा टाइप गरिदिन्थे र ठिक्कका कोलम बनाइदिन्थे, माइक्रोसफ्ट वर्डमा । ती कोलमलाई कैंचीले काटेर आर्टबोर्डमा टाँसेपछि पत्रिकाको पहिलो प्रिप्रेस कपी तयार हुन्थ्यो । त्यसलाई डार्करुममा क्यामेराले खिचेर फिल्मको रूपमा डेभलप गरिसकेपछि अल्मुनियम प्लेटमा एक्स्पोज गरिन्थ्यो र त्यो प्लेट अफसेट प्रेसमा हालेर छापिन्थ्यो । पत्रिकाहरूको आधुनिक रूपको सुरुआत त्यसै समयदेखि हो भन्नुपर्ला । त्यसभन्दा अघि प्राय: सबै लेटरप्रेसहरूमा छापिन्थे । त्यसको वर्णनले थुप्रै लेख तयार हुन्छन्, मेरो उद्देश्य त्यो होइन । २०४६ सालको परिवर्तनले नेपालको विकासमा एउटा फलामे ढोका खोलेको थियो । त्यसले स्वतन्त्रता, विकास र प्रविधिका पक्षमा तथा बाँकी विश्वसँग जोड्ने कुरामा बहुत ठूलो योगदान गर्यो । अहिले सम्भँदा लाग्छ, २०१७ सालमा प्रजातन्त्रको अपहरण नगरिएको भए हाम्रो देशको विकास कहाँ पुग्थ्यो होला । कम्तीमा विज्ञान, प्रविधि र अर्थतन्त्रले त निकै ठूलो आयतन लिने थियो । मेनफ्रेमपछि आईबीएम, डेल, एसरजस्ता ब्रान्डका कम्प्युटरहरूको प्रवेश २०४६ साल अघि नै भइसकेको थियो । थुप्रै स्मार्ट र सिरियस टेक्नोलोजिष्टहरू त्यतिखेर पनि नभएका होइनन् । तर कालान्तरमा ती विभिन्न कारणले ओझेलमा परे वा विदेशिए । मैले भेटेका मध्ये एक इन्जिनियर मुनी शाक्य त्यतिखेरका स्मार्ट टेक्नोलोजिष्टहरूमा पर्थे । २०५१ सालतिर मेरो उहाँसँग भेट हँुदा मलाई विश्वास नै थिएन कि हाम्रो टेक्नोलोजीले यति फड्को मारिसकेको थियो । उहाँले विभिन्न किसिमका चिप्स र बोर्ड बनाउने कारखाना घरमै खोल्नुभएको थियो । त्यसको उत्पादन विदेशमा निर्यात गर्नुहुन्थ्यो । मैले भेट्दाताका भने उहाँ सरकारी रवैयाका कारणले सोचेजस्तो गर्न नसकेको गुनासो गर्नुहुन्थ्यो । कारखाना पनि करिबकरिब बन्दको स्थितिमा थियो । त्यतिखेर कृषि विकास बैंकलाई कम्प्युटर प्रणालीमा जोड्ने सफ्टवेयर उहाँले नै डेभलप गर्नुभएको पनि त्यसै कुराकानीमा थाहा भयो । यसपछि केही समय नेपाली फन्टको डिजाइन र रूपरेखाका बारे मुनी शाक्य र कमल दीक्षित (अहिले दुवैको निधन भइसकेको छ) सँग थुप्रै मिटिङ भए । अहिलेको युनिकोडको सुरुआत त्यसैबेला भएको हो । आलन तुलाधरको माइक्रोसफ्टसँग र अशोक भट्टचनको एप्पलसँगको साइनो पनि त्यति नै पुरानो रहेछ । करिब २५३० वर्षको अन्तरालमा प्रविधिले बहुत फराकिलो फड्को मारेको छ । एप्पल म्याकिन्टोस प्लसमा नेपाली टाइप गर्ने र लोड रनर खेल्ने हातहरू आज स्मार्ट किबोर्ड र विभिन्न देशका मानिससँग भर्चुअल गेममा झुल्दैछ । तर यो अन्तरालमा हामीले के गर्यांै त ? मेरा लागि त्यतिखेरका मुनी शाक्य अहिलेका बिल गेट्सजस्ता थिए । आलन तुलाधरको जोश र उनको गफ सुन्न कम्प्युटर मेला सकेसम्म छुटाउदिन थिएँ । अशोक भट्टचनले लगाइदिएको एप्पल कम्प्युटरसँगको साइनोले स्टिभ जब्ससम्मलाई पछ्यायो । उनको अद्भुत सोच र उनले पस्केका एकसेएक प्रविधिले कायल बनायो, अझै यो क्रम जारी छ । अहिले स्टिभ छैनन्, तर उनको सपना बिकिरहेको छ । हाम्रा ती आदरणीय स्मार्टहरूलाई केले रोक्यो ? मुनी शाक्यको कारखाना बन्द भयो । माइक्रोसफ्टले विश्वास गरेका आलन तुलाधर हराए । अशोक भट्टचनहरूले व्यापार बन्द गरे । देशको राजनीतिमा कालो छाया मडारिएको थियो । त्यस्तै हाम्रो प्रविधिले पनि थुप्रै कुरा गुमाउँदै गएको थियो । अघि बढिसकेको कुरा ठाउँको ठाउँ अडिए जस्तो भएको थियो । मानौं नेपालीहरूका लागि समय केही वर्ष रोकिएको छ ।अहिले देशमा स्वतन्त्रता छ, प्रजातन्त्र छ, त्यसको अभ्यास गर्ने संसदीय व्यवस्था छ । यसले समेट्न सक्ने व्यापक क्षेत्र छ । तर पनि प्रविधि विकासको कुरामा शासकहरूको अनौठो मौनता देखिन्छ । हाम्रा सरकारहरू यस मानेमा सफल देखिएका छैनन् । छिमेकी भारत र चीनले यही प्रविधिको फेरो समातेर विश्व ललकार्ने भैसके । हामीले भने अहिलेसम्म एउटा स्मार्टसिटीको परिकल्पना पनि गर्नसकेका छैनौं । हामी ट्विटरमा भन्किन्छांै, फेसबुकमा डुब्छौं, अरू सोसल मिडियाहरूमा रमाउँछांै । स्वाभाविक हो, यसले हामीलाई एक्टिभ बनाउँछ । ऊर्जा दिन्छ । टाइम पास गर्छ । अरू पनि थुप्रै थोक गर्छ होला । तर अब सोचौं । यो बेला निकै गहिरो गरेर सोचौं । एकछिन गम खाएर सोचौं । हामी र हाम्रा सन्तानदरसन्तानसम्म आँखा पुग्नेगरी भित्रसम्म सोचौं । मंसिरमा हुने चुनावमा हाम्रा होइन, राम्रालाई चुनौं । जसले दिवंगत मुनी शाक्य, कमल दीक्षित, आलन तुलाधर र अशोक भट्टचनहरूको जोशलाई ठाउँ देओस् । नेपालका प्राविधिकहरूको सम्मान गरोस् र उचित ठाउँ देओस् । यहाँको सपनाको बिक्री विश्व बजारमा पुर्याउन सेतु बन्ने क्षमता राखोस् । भोट उसैलाई ।"
फेरि पनि सपनाकै खेती !,"भनिन्छ, अर्काको कुरा सुन्ने बानी राम्रो होइन । यही नराम्रो बानीका कारण हैरान छु, म पनि । बाटो हिँड्दा या कहीँ बिसाएको बेला अघिपछि या दायाँबायाँ कोही कुरा गरिरहेका छन् भने मेरो ध्यान त्यतै तानिन्छ । यस्तै भयो, यसपाला पनि । विश्वविद्यालय परिसरको घमाइलो चौरमा हिँड्दै गरेका बेला मेरो ध्यान आफूभन्दा अघि हिँडिरहेको व्यक्तिको कुरातिर तानियो, बा, यसपाला त धान काट्न खेताला हाल्न र पर्म लाउन नपर्ने भएछ नि π सबै काम भोट माग्न आउने नेताहरूले गर्दिन्छन् रे । ढाकाटोपी यसो मिलाउँदै कानमा मोबाइल टाँसेर बोल्दै हिँडेको त्यस व्यक्तिको कुरा रोचक लागेको हुनाले म आफ्ना पाइलाको गति कम गरेर उनको पछिपछि लागेँ । हिजो बाबुले फेसबुक हो कि के हो देखार भन्थ्यो, गाउँगाउँ पसेर पार्टीका नेताहरूले जनताको पीरमर्का बुझिरछन् रे । खेतीपाती, गाईगोठ केही नभनी सघाउँछन् रे । यस्तो बाली थन्क्याउने बेला यो बिमार लागेर जँचाउन आउँदा कम्ता पिरलो भको थिएन, अब भने ढुक्क भो π डाक्टरले अझै एक साता बस्नुपर्छ भन्छन्, बरु ठूलीलाई नि पठाइदेऊ न बा । उसको सहर हेर्ने धोको पनि पुग्ने, मलाई अस्पताल जान साथी पनि हुने । बाबुको कक्षा किन छुटाउनु ? त्यै भंैसी दुहुनका पीरले घर छाड्न नपाकी बिचरी π अब भोट माग्नेलाई लौ न बा दुईचार दिन यसो भैंसी दुहिदेओ, बुहारी छैन भनेसी को नमान्लान् र ? सके त यै मौकामा खेत जोताएर आलु लाउन पाए बरु फर्कंदा पढ्न आका सबै ठिटालाई भोट खसाल्न नगइहुन्न भनेर ल्याम्ला निπ उनको सरल ग्रामीण अभिव्यक्ति सुनिरहुँ जस्तो लागे पनि अन्तत: दोबाटो आयो र म आफ्नो बाटो लागेँ । उनको भनाइले मलाई यसपटक नेपाली आस्थाको डबलीमा मञ्चन भैरहेको नयाँ नाटकको सम्झना गरायो । छापा माध्यमदेखि सामाजिक सञ्जालका भित्ताहरूमा देखिने यस्ता नाटकीय दृश्यहरूमा दलका उम्मेदवाररू मतदाताको घरदैलो पुगेका मात्र छैनन्, घरखेतगोठ आदिका काममा साझेदारी गरिरहेका देखिन्छन् । साँच्चै π कस्तो रमाइलो खेल π गोबरको गन्ध भनेपछि दुई कोस पर भाग्नेहरू आज मतदाताका गोठमा झुम्मिइरहेछन् । किसानको पसिना टाढैबाट गन्हाउनेहरू आज उनहरूसँगै टाँसिएर बाली भित्र्याइरहेछन् । गरिबका केटाकेटीलाई छोए पनि मयल सर्ला भन्दै तर्कनेहरू आज उनीहरूका सिंगान पुछिदिने होडबाजी गर्दैछन् । सिंहदरबार अनि आफ्ना महलमा छिरेपछि जनतालाई एकभेट दिन महिनाँै कुराउनेहरू आज आफै घरघरै पुगेर आफ्नोपन प्रदर्शनको कौशल देखाइरहेछन् । आफ्नो क्षेत्रका जनताको त के सामान्य कार्यकर्ताकोसम्म फोन नउठाउनेहरू पनि अहिले उनीहरूको सेवामा अहोरात्र खटिइरहेका छन् । पहिला अभिवादन नफर्काउनेहरू अहिले भने गोडामै ढोगुँलाझैं गरिरहेछन् । अहो π कत्रो परिवर्तन आएछ, देशमा π कतै यो सपना त होइन ? आफैसँग प्रश्न गर्दै म आफूलाई नै चिमोट्न पुग्छु । दुखाइका कारण आफू वास्तविकतामा भएको बोध हुन्छ । अनि त म हर्षविभोर हुन्छु, लगभग तीन दशकदेखिका सपनाहरू साकार हुनलागेकोमा । यी उम्मेदवारहरूले जितेपछि झन् कति सुख पाइएला ? हाम्रा गाउँघर स्वर्ग बन्लान्, कति विकास होला ? आहा π म्याम, नमस्कार भन्दै सामुन्ने उभिएको युवकले मेरो ध्यान भङ्ग गरिदिन्छ । लामो समयपछि भेटेकीले चिन्नै सकिनछु । पढ्नका लागि विदेश गएको ऊ पढाइ पूरा गरेपछि फर्केर आएको रहेछ । तिमी त फर्केर आएछौ । विदेशमा पढ्न गएका युवाहरू फर्केर आएको देख्नु असम्भवजस्तै भएको छ। उसले बीचैमा भन्यो, मलाई विदेशले तानेन म्याम । हामीले आर्जेको क्षमतामा त्यहाँ जसरी खट्छौँ, यहाँ पनि त्यसरी नै खट्ने हो भने मजाले बाँच्न सकिन्छ । देशका लागि धेरै गर्न सकिन्छ । यहाँ के छैन र ? यो ठाउँ त स्वर्गै हो निπ यस्तै केके भनेर ऊ अघि बढ्यो । मेरो दिमागमा उसको पछिल्लो वाक्य जमिरह्यो, विदेशमा एक साता थला पर्ने हो भने जीवन गुजारा चल्दैन । तर यहाँ वर्षदिन बिरामी परे पनि गुजारा चलिनै रहन्छ । आफ्नो ठाउँ आफ्नै हो । अलि भावुक प्रकृतिको थियो ऊ, भावनामा बग्यो कि ?होइनहोइन, उसले यथार्थ नै बोलेको हो । यस्तो स्वर्गजस्तो देश कसरी आज इतिहासकै कठिन कालखण्डबाट गुज्रन पुग्यो ? बेलाबेलामा हामीसँग भावनात्मक सौदाबाजी गर्दै सत्तासिन हुनेहरूले आफ्नो दायित्व चटक्कै बिर्सिएर व्यक्तिगत स्वार्थमा भुल्नाले सिर्जिएको विषम परिस्थिति भोगिरहेका छाँै हामी । अत: अब हामी जनता फगत दर्शक बनेर ताली बजाउने अनि प्रभावमा परेर कसैलाई विजयको हार पहिराएर सत्तामा पुर्याउनेभन्दा निष्पक्ष निर्णायक बन्नुपर्ने बेला आएको छ । कसको अभिनय क्षणिक हो, कसले कताबाट विचारको पैँचो ल्याएको हो, अनि को साँच्चै नै हाम्रो भाग्यनिर्माता बन्न सक्छ, त्यो खुट्याउने क्षमता राख्न सक्नुपर्छ, हामीले अब π किनकि हामीलाई एकछिन खेतबारी खनिदिने खेताला होइन, हाम्रा बाँझा गरा सदा हराभरा बनाइदिने नीति निर्माता र प्रयोक्ता चाहिएको छ । दुई दिन भैंसी दुहिदिने र गोरु चराइदिने गोठाला होइन, हाम्रा गोठ, चरण र करेसाबारी उन्नत बनाइदिने दक्ष प्राविधिक र सर्वसुलभ प्रविधि चाहिएको छ । हाम्रा नानीहरूलाई चकलेटको क्षणिक स्वाद होइन, आफ्नै गाउँघरमा शिक्षा, स्वास्थ्य र चेतनाको उज्यालो चाहिएको छ । हाम्रो बुढ्यौलीलाई आश्वासनको न्यानोभन्दा कष्टरहित निवृत्त जीवनको प्रत्याभूतिको खाँचो छ । हाम्रा दिदीबहिनीलाई क्षणिक क्रान्तिको उन्मादभन्दा महिला सशक्तीकरण र सामाजिक रूपान्तरणको दीर्घकालीन स्थायित्व चाहिएको छ ।समाचारमा पढेकी थिएँ, किसानको बारीबाट एघार रुपैयाँमा किनिएको काउली राजधानीबासीले एक सय चालिस तिरेर खाए । अनियन्त्रित बजार भाउको एउटा सानो उदाहरणमात्र हो यो । यतिखेर बजार भाउ सगरमाथाभन्दा पनि अग्लो भैइरहेको छ । व्यापारीले किन यसरी ठगेको होला ? भन्दा जवाफ आउँछ, नठगेर के गरुन् त ? चुनाव आइरहेछ, चन्दा दिनैपर्यो नि । चुनावका बेला जसले जे गर्न पनि छुट पाउँछ र ? निर्वाचन आचारसंहिता मूल्यवृद्धिका सन्दर्भमा निष्क्रिय किन ? फेरि उम्मेदवारहरूको आर्थिक हैसियतको प्रदर्शनीमा पनि त लागू भएको देखिँदैन, आचारसंहिता π मूल्यवृद्धि तथा अनियन्त्रित बजार भाउले हामी कति आक्रान्त छौँ भन्ने कुराको साक्षीका लागि एक मित्रको भनाइ सम्झन्छु, हाम्रा नेताहरूले अरू केही नगरे पनि बजार भाउमात्र नियन्त्रण गरिदिने हो भने हाम्रो दैनिकी सहज हुने थियो । आफ्ना नेता अनि जनप्रतिनिधिप्रति हामी कति आशावादी रहेछौँ भन्ने कुरा उनको त्यो भनाइले देखाएको छ ।एकतन्त्रीय शासनको दासत्वबाट मुक्ति पाएर पनि पुन: दलीय राजनीतिको व्यूहभित्र अल्झेर कराहीबाट उछिट्टिएर भुङ्ग्रोमा पर्नुको पीडा भोगिरहेका हामी त्यसबाट उन्मुक्तिको आशामा छौँ । हाम्रो घरआँगनमा भैरहेको रमझम, आत्मियता अनि जनप्रतिनिधिको कर्तव्यबोध वास्तवमै हाम्रो पीडा मुक्तिको संकेत हो ? या सत्ताका लागि मिलिजुली बसौँ, बाँडीचुँडी खाऔँ भन्ने संस्कृति संरक्षणको एउटा अभियानमात्र हो ? साठी महिनामा एक महिना यस्तायस्ता नाटक हुने परिपाटी आजको मात्र होइन, पहिला पनि थियो । अहिलेको नाटकमा पात्र र परिवेश केही भिन्नता पनि देखिएको छ । नयाँ पुस्ताले यस खेलमा सहभागिता जनाएको देखिन्छ । त्यसैले देशको मुहार फेर्ने सपनाका साथ जनताको मत माग्दै गरेका युवा पुस्ताले अवसरवादी पुरानो पुस्तालाई विस्थापित गर्नेमात्र होइन, उनीहरूको सामन्तवादी राजनीतिक संस्कारलाई पनि विस्थापित गराउनसके मात्र यो नाटकले सार्थकता पाउला, अन्यथा हामीसँग फेरि पनि सपनाकै खेतीमा रमाउनुको विकल्प नहोला ।"
समृद्ध तर विपन्न,"सन् १९६० को दशकमा अनुसन्धान गरेर १९७५ मा प्रकाशन गरेको पुस्तक रिजनलिजम एन्ड नेसनल युनिटी इन नेपालमा अमेरिकी लेखक फ्रेडरिक एच गेजले लेखेका छन्, तराईको महत्त्वपूर्ण उत्पादन धान हो । खाद्यान्न अभाव हुने नेपालका पहाडी भेगमा ठूलो परिमाणमा तराईबाट चामल लगिन्छ । त्यति मात्र होइन, तराईको धान भारतमा समेत ठूलो परिमाणमा निर्यात हुन्छ । सन् १९६५ मा ३ लाख ४८ हजार मेट्रिकटन धान तराईबाट भारत निर्यात गरिएको अनुमान गरिन्छ । त्यस वर्ष नेपाल विश्वकै पाँचौं ठूलो धान निर्यातक देश भएको थियो । उक्त वर्ष नेपालले धान निर्यात गरेर २३ करोड ७७ लाख ७२ हजार ६ सय ८५ भारतीय रुपियाँ आर्जन गरेको अनुमान गरिएको थियो । तराईबाट निर्यात भएका अन्य वस्तु, खासगरी सनपाट र तेलहनबाट धानजत्तिकै मात्रामा नभए पनि उल्लेखनीय भारतीय मुद्रा भित्रिएको थियो । (नेपालमा क्षेत्रीयता र राष्ट्रिय एकता, अनुवादक : मोहन मैनाली, हिमाल किताब, पृष्ठ ३१३२)"
कुपोषण,"मानसिक क्षमतासमेत प्रभावित कुपोषणले शारीरिक स्वास्थ्य मात्र नभई मानसिक क्षमतालाई समेत प्रभावित गर्छ । यसले गर्दा बालबालिका बुद्घिले भविष्यमा पाउन सक्ने उचाइ पाइरहेका हँुदैनन् । मानव मस्तिष्कको विकास मुख्य रूपमा पाँच वर्षको उमेरसम्म हुने औंल्याउँदै वरिष्ठ स्नायु शल्य चिकित्सक डा वसन्त पन्त भन्छन्, कुपोषणले गर्दा बालबालिकामा पुडकोपना मात्र नभएर मानसिक क्षमतालाई समेत जीवनभर प्रभावित हुन्छ ।हाम्रो मस्तिष्कको करिब ८० प्रतिशत विकास दुई वर्षको उमेरसम्म हुने भएकाले यो समयमा शरीरले उचित पोषण नपाउँदा मस्तिष्कको विकासमा असर पुग्छ । शारीरिक र मानसिक विकासका लागि बाल्यकालमा चाहिने उपयुक्त पोषणको अभावले मुलुकमा पुडको र औसत मानसिक क्षमताका हुनेको संख्या ठूलो छ । बच्चामा कुपोषण जीवनको प्रारम्भिक समयमा मस्तिष्कको विकास र बौद्घिक क्षमतालाई प्रभावित गर्न अर्थात् रोक्न सक्छ । कुपोषणले गर्दा मस्तिष्कको विकासमा परेको असरलाई पछि जतिसुकै पोषकतत्त्व खुवाउँदासमेत जीवनभर पूरा गर्न नसकिने जनाउँदै डा पन्त नेपालीहरू वंशानुगत रूपमा पुडको नरहेको समेत बताउँछन् ।"
एकादेशमा अनेक कथा,"काठमाडौं (कास) एकादेशमा इन्टरनेसनल सर्ट फिल्म फेस्टिभलको पहिलो दिन झन्डै ४० वटा कथा पर्दामा देखाइए । कमलपोखरीस्थित कुमारी हलमा चलिरहेको फेस्टिभलमा शुक्रबार लेट देयर बी लाइट विधाअन्तर्गतका चार फिल्मबाट प्रदर्शन थालिएको थियो । तिनमा नेपाल, सर्बिया, नर्बे र इरानमा बनेका फिल्म देखाइए ।हल एकमा सारा तामाङको निर्देशन रहेको द कलर्स अफ लाइफ, मतिजा ग्लुस्केभियाको लुप, सेबास्टियन वार्टिन्कको एम्बुलेन्स र अमीर मसौदको स्क्रिमर चलिरहँदा दोस्रो हलमा मेड इन बंगलादेश एभ्रिडे स्ट्रगल्स शृंखलाका तीन फिल्म देखाइए । अघिल्लो महोत्सवमा भुटानी फिल्मलाई प्राथमिकता दिइएकोमा यसपटक बंगलादेशका फिल्ममाथि बहस चलाउन खोजेको आयोजकको भनाइ छ ।फयुचर अफ सिनेमा स्टल १ र २, पावर : फ्री पिरिटी र स्ट्ेरन्थ, चेन्जिङ प्रस्पेक्टिभ र मेड इन बंगलादेश एभ्रिडे डेस्टिनेसन सेसनमा फिल्महरू प्रदर्शन गरिएका थिए । महिलाका मुद्दा उजागर गर्ने उद्देश्यले पावर विधामा महिला विषयक फिल्म समेटिएको आयोजकमध्येका अविनाशविक्रम शाहले बताए । फिल्ममा महिलाबारे प्यानल डिस्कसन नै छ, उनले भने, त्यसमा मनीषा कोइराल, रम्यता लिम्बू, सुविना श्रेष्ठ र मेनुका राई बोल्नुहुनेछ ।शुक्रबार आफ्नो फिल्म रोएर होइन हाँसेर प्रदर्शनपश्चात निर्देशक सुजाता ढुंगाना निकै उत्साहित देखिन्थिन् । फिल्ममा उनले दसवर्षे सशस्त्र द्वन्द्वमा महिलाले भोगेको पीडा देखाउन खोजेकी छन् । द्वन्द्वका थुप्रै कथाहरू सुन्नमा आए, उनले भनिन्, तर, त्यो द्वन्द्वमा नेपाली महिलाले के भागे ? बेपत्ता पारिएकाको आफन्तको अवस्था कस्तो छ भन्ने कौतूहलता थियो । यही कुरा देखाउन चाहेकी हुँ ।चेन्जिङ प्रस्पेक्टिभ विधाअन्तर्गतको लछमनीया, अ म्यान रिटन्र्ड, द साइलेन्स अफ द डग्स र इन अ नटसेल मा दर्शकको राम्रै उपस्थिति थियो । थिएटर्स अफ रियालिटी, लेज्ला, गिभ अप द घोस्ट जस्ता फिल्मपछि स्केट नेपाल, टेस्ट अफ लभ, वाइल्ड स्किन जस्ता फिल्म देखाइए । महोत्सवको पहिलो प्यानल डिस्कसनमा ओपनिङ डोर्स शीर्षकमा सोफी बौर्डन र पाउलो बेर्तोलिनले कुरा राखे । शनिबारको तालिकामा फिनल्यान्ड, स्पेन, फ्रान्स, इटालीलगायतका सर्ट फिल्महरू देखाइँदै छन् । आफ्नै सन्तानबाट तिरस्कृत एक आमाको कथा मदर मा हेर्न पाइनेछ भने म्यान्मारमा बनेको द रोब ले युवा भिक्षुको जीवन संघर्ष देखाउनेछ । आफूलाई बलात्कार गर्नेसँग विवाह गर्न विद्रोह गर्ने फ्रान्काको कथा भायला, फ्रान्का फिल्ममा समाविष्ट छ । फेस्टिभलमा ४३ देशका ९९ फिल्म प्रदर्शन भइरहेका छन् ।"
हामीमा नरेन्द्र र बिना,"काठमाडौं (कास) हामी कवि र कविता को ५१ औं शृंखलामा कविहरू नरेन्द्रबहादुर श्रेष्ठ र बिना थिङ प्रस्तुत भए । लुनकरणदास गंगादेवी साहित्य कला मन्दिर र सर्वनाम थिएटरले हरेक महिनाको पहिलो दिन गर्दै आएको शृंखलाको पहिलो चरणमा कवि श्रेष्ठ प्रस्तुत भए । श्रेष्ठले ५५ वर्षअघि लेखेको झरना कविता सुनाउँदै शृंखलाको सुरुवात गरे । त्यसपछि उनले काठमाडौं, आमाको पत्र गर्भको शिशुलाई, म र माछोपुच्छ्ेर, छिपा घ्याम्पो एक्काइसौँ शताब्दी, परालको त्यान्द्रो, पीडा, भ्रुणहत्या, माकुराको जालो, शालिकको साम्राज्य, मेरो आस्थाको गर्भ तुहिएर र प्रतिविम्ब गरी दर्जन कविता सुनाए । उनका कवितामा राजनीतिक चेतना, प्रकृति, प्रेमजस्ता सन्दर्भ अटाएका थिए । दोस्रो चरणमा प्रस्तुत भएकी थिङ आमाको लागि लेखिएको धुवाँ र आमा कविताबाट सुरु भइन् । बा शीर्षक कवितामार्फत उनले वाचनको बिट मारेकी थिइन् । ब्ल्याक होलमा मैच्याङ, कालो गुराँस कविताले बेचिएर अथवा रोजगारीको सिलसिलामा विदेश पुगेका महिलाहरूको पीडा कहेका थिए । भ्यालेन्टाइन उपहार, चिम्सा आँखाहरूको सौन्दर्यशास्त्र, मेन्दो, असामाजिक किशोर, जाँड, सुगन्धित पत्र र बुद्ध जस्ता कविताले सामाजिक विसंगतिमाथि आक्रोश पोखेका थिए ।"
सलमान खान नेपाल आउने,"काठमाडौं (कास) बलिउडका चर्चित नायक सलमान खान काठमाडौं आउने भएका छन् । ७ वर्षअघि क्यानेडियन पप गायक ब्रायन एडम्सलाई काठमाडौंमा उतारेर हालसम्मकै सबैभन्दा ठूलो सांगीतिक कार्यक्रम गर्ने ओडीसी इन्टरटेनमेन्टले सलमानलाई ल्याउन लागेको हो । फागुन २६ गते शनिबार टँुडिखेलमा हुने दबंग : द सलमान खान लाइभ इन नेपाल कन्सर्टमा उनी सहभागी हुने ओडीसीका प्रबन्ध निर्देशक तथा पर्यटन व्यवसायी सिमान्त गुरुङले जानकारी दिए । ओडीसी इभेन्ट आयोजना गर्ने नेपाली कम्पनी हो । यसले सलमानसहितका कलाकारलाई दिनुपर्ने पारिश्रमिक भुक्तानीका लागि बिहीबार संस्कृति, पर्यटन तथा नागरिक उड्डयन मन्त्रालयसँग अनुमति माग्दै निवेदन दिएको छ ।राष्ट्र बैंकमार्फत भारतीय मुद्रा भुक्तानी गर्नुपर्ने भएकाले मन्त्रालयसँग अनुमति मागेको छ, पर्यटन सचिव महेश्वर न्यौपानेले शुक्रबार कान्तिपुरसँग भने ।सिमान्तका अनुसार सलमानसहित प्रभु देवा, ज्याकलिन फर्नान्डेज, जरिन खान, डेजी शाह, मित ब्रदर्सलगायत आउने भएका छन् । सलमानका भाइ सोहेल कन्सर्ट हुने स्थान, बस्ने होटल, सुरक्षालगायतका विषयबारे बुझ्न केही सातापछि आउने उनले बताए । कन्सर्टमा २५ हजारजति दर्शकश्रोता सहभागी हुने उनको अनुमान छ । कन्सर्टको लागत र कलाकारको पारिश्रमिकबारे चाहिँ दुई पक्षीय सम्झौताअनुसार खुलाउन नमिल्ने उनले बताए ।"
कतारमा विदेशीको तलब ७५० रियाल,"काठमाडौंकतारले नेपालीसहित विदेशी कामदारले पाउने न्यूनतम तलब ७ सय ५० रियाल (करिब २१ हजार रुपैयाँ) तोकेको छ । यो तलबमान नेपाल सरकारले निर्धारण गरेकोभन्दा १ सय ५० रियाल कम हो । नेपालले ९ सय रियाल सिफारिस गरेको थियो । कतारले यसलाई अस्थायी भनेको छ । कतारका प्रशासनिक विकास, श्रम तथा सामाजिक मामिलामन्त्री डा इसाविन साद अल जफैल अल नुएमीका अनुसार ७ सय ५० रियालभन्दा कम तलब दिने गरी ल्याएको करारपत्रको प्रमाणीकरण रोकिएको छ । कतारले न्यूनतम तलब नतोक्दा कामदारले दोहोरो करारपत्र बोक्नुपर्ने अवस्था रहिआएको छ । अस्थायी रूपमा ७ सय ५० रियाल तोकिएको छ, श्रममन्त्री नुएमीले बिहीबार एफपीसँग भने, कामदारको बसोबास, खाना र स्वास्थ्य सेवा भने रोजगारदाताको दायित्वभित्र पर्छ । कामदार र रोजगारदाताबीच हस्ताक्षर भएको करारपत्रलाई कतारको श्रम विभागबाट प्रमाणीकरण गरेपछि मात्रै आधिकारिकता पाउने व्यवस्था छ । यसअघि कामदारले हस्ताक्षर गरेको करारपत्रमा जतिसुकै तलब भए पनि श्रम विभागले प्रमाणीकरण गर्दै आएको थियो । करिब ४ लाख नेपाली कार्यरत कतारले दुई साताअघि अन्तर्राष्ट्रिय श्रम संगठन (आईएलओ) को बैठकमा कामदारको न्यूनतम तलब तोक्ने प्रतिबद्धता जनाएको थियो । आईएलओले कामदारको आधारभूत अधिकारलाई कतारले लागू गर्ने भएपछि कतारविरुद्धको मुद्दा बन्द गरेको थियो । कतारले तोकेको यो तलब नेपाली कामदारले अपेक्षा गरेकोभन्दा निकै कम हो । सन् २०१३ मै नेपाल सरकारले कतारमा बढ्दो महँगीलाई मध्यनजर गर्दै न्यूनतम तलब ९ सय रियाल तोकेको थियो । वैदेशिक रोजगार विभागले न्यूनतम तलब ९ सय र खानाबापत ३ सय गरी १२ सय रियाल तलब दिन तयार हुने कम्पनीलाई मात्रै कामदार पठाउने गरेको छ ।कतारको निर्णयबाट म एकदमै निराश भएँ, १० वर्षदेखि कतारमा निर्माण क्षेत्रमा काम गर्दै आएका खोटाङका भक्त राईले भने, कम्तीमा हाम्रो न्यूनतम तलब १५ सय रियाल हुनुपथ्र्यो । १२ सय त हाल नै पाइरहेका छौं । खानाबाहेक टेलिफोन, पानी, कोकफेन्टा खाँदा मात्रै मासिक ५ सय रियाल खर्च आउनेछ । कामदारका अनुसार नयाँ तलबमान कामदारको हितभन्दा कम्पनी वा कतार आफूलाई बढी फाइदा हुने तोकिएको छ । कतारमा हरेक साता निर्माणाधीन विश्वकपको प्रोजेक्टमा मात्रै झन्डै ५ सय मिलियन डलर खर्च गर्दै आइरहेको छ । जानकारहरू अनुसार कामदारको तलब बढाउँदा त्यसको भार कतार सरकारको परियोजना लागतमा पर्ने भएकाले सचेत भएको हो । कतारमा रहेका आप्रवासीहरूको झन्डै ६० प्रतिशत कामदार कतार सरकारबाट सञ्चालित प्रोजेक्टसँग प्रत्यक्ष रूपमा जोडिन्छन्, कतार युनिभर्सिटीका एक प्राध्यापकले भने, तलब बढाउनु भनेको कतार आफ्नै लागत खर्च बढाउनु हो । गएको जुनदेखि छिमेकी ३ देशबाट नाकाबन्दी खेपिरहेको कतारले आफ्नो आर्थिक अवस्था हेर्दै तत्कालीन कदम अगाडि बढाएको उनले बताए । श्रममन्त्री नुएमीले ७ सय ५० रियाल तलबको समीक्षा हुने बताउँछन् । श्रम मन्त्रालयले यो तलबको विषयमा समीक्षा गर्छ, उनले भने, सबै पक्षको विचार गरेर मात्रै थप तलब तोक्ने काम हुन्छ । कतारका लागि नेपाली पूर्वराजदूत सूर्यनाथ मिश्र नाकाबन्दी अवस्थालाई ध्यानमा राखेर नयाँ तलबमान तोकिएको हुन सक्ने ठान्छन् । अहिलेको स्थितिमा वस्तु र सेवाको मूल्य निकै वृद्धि भएको छ । यो तलब कामदारका लागि पर्याप्त होइन, पूर्वराजदूत मिश्रले भने, विगतमा कार्यरत नेपालीलाई यो लागू हुँदैन । पुराना कामदारले पाउँदै आएको सेवा सुविधा कटौती गर्न मिल्दैन । नयाँ तलब नयाँ जाने कामदारलाई मात्रै लागू हुन्छ । कतारले ७ सय ५० रियाल तोकेपछि नेपालले निर्धारण गरेको तलबमान अन्योलमा परेको छ । सन् २००५ मा नेपाल र कतारबीच भएको श्रमसम्झौतामा तलबको विषयमा स्पष्ट बोलेको छैन । यही तलबमा कामदार पठाउने कि नपठाउने अधिकार नेपाल सरकार हो, मिश्रले भने, नेपालसँग अर्को राम्रो अवसर छ भने कामदार नपठाउँदा बेस हुन्छ । यी विषय हाम्रो सरकारमाथि भर पर्छ ।"
फास्टफुड बेचेर अर्बपति,"केन्टारो ओवेगायी जापानी नागरिक पनि सूचीमा पहिलोपटक समावेश भएका हुन् । यिनको मुख्य स्वादिलो परिकार बिफ र सुप हो । यसको जापान, चीन, मेक्सिको र ब्राजिलजस्ता मुलुकमा उपस्थिति छ । यी मुलुकका ४ हजार ८ सय ठाउँमा रेस्टुराँ छन् । यिनको सम्पत्ति एक अर्ब डलर छ । यिनले सन् १९८२ देखि व्यवसाय थालेका हुन् । (फोब्र्सको अनलाइन संस्करणबाट अनुवादित)"
किसानको माग सिँचाइ,"मर्चवार (रूपन्देही) यहाँका ग्रामीण क्षेत्रमा धान काट्ने र स्याहार्ने चटारो छ । धान स्याहारिसकेका किसान हिउँदे बाली लगाउन व्यस्त छन् । जोतखन सकेकाहरू बीउको जोहो गरिरहेका छन् । केहीलाई धान भित्र्याएर आलु, तोरी र गहुँ छर्न भ्याइनभ्याइ छ । चुनाव नजिकिएपछि उम्मेदवार भोट माग्दै खेतमा पुग्न थालेका छन् । बारीमै उम्मेदवार आएपछि स्थानीयलाई आफ्ना माग खुलस्त राख्न सजिलो भएको छ ।निर्वाचन क्षेत्र नम्बर ४ अन्तर्गत जिल्लाका अधिकांश दक्षिणी भूभागमा सिँचाइ पुगेको छैन । यहाँको मुख्य आयस्रोत र जीविकोपार्जनको माध्यम खेतीपाती हो । बाह्रैमास खेतीपातीमा व्यस्त रहने किसानले सिँचाइ माग गर्न थालेको वर्षौं बित्यो । यसअघिका निर्वाचनमा पनि यहाँका सर्वसाधारणले यही माग राख्दै आएका हुन् । यस चुनाव क्षेत्रमा ४ गाउँपालिका छन् । तिनमा १ लाख ७० हजार जनसंख्या रहेको छ भने ८९ हजार ८ सय मतदाता रहेका छन् । जिल्लाका अन्य क्षेत्रभन्दा पिछडिएको यहाँ उत्पादित ९० प्रतिशत धान र गहुँ जिल्ला बाहिर बिक्री गरिन्छ ।दैनिक २३ समूह भोट माग्न आउँछन्, बिहीबार आलु लगाइरहेका मर्यादपुरका राधेश्याम लोधले सुनाए, सबैले जितेपछि किसानको माग पूरा गर्ने बताउनुभएको छ । यसरी आउने उम्मेदवारसित किसानका नयाँ माग छैनन् । पहिले पनि नेताले आश्वासन दिएका थिए तर पूरा गरेनन् । हालसम्म केही मागिएन, उनले भने यसपालि भोट चाहिए सिँचाइ ल्याइदिनुस् भनेका छौं । उनीसँगै आलु रोपिरहेकी पत्नी जानकीले आकासेपानीको भरमा खेती गर्दा उब्जनी राम्रो नभएको दु:खेसो पोखिन् । सिँचाइ अभावमा समयमा खेती गर्नसमेत पाउँदैनन् । सिँचाइ भए समयमा बाली लगाउन मिल्थ्यो, उनले भनिन्, राम्रो फल लाग्थ्यो, कमाउन पनि सकिन्थ्यो । यहाँबाट चुनाव जितेका नेताले हालसम्म कुलो बनाउन ध्यान नदिएको गुनासो गरिन् ।यी दम्पती जस्तै जिल्लाका धेरै किसान सिँचाइबाट वञ्चित छन् । पानी नभएपछि थोरै लगानी र छिटो फाइदा हुने तरकारी खेती सुरु गरेका छन् । धेरैले माछापालन गरेका छन् । जसोतसो खेती गरेका किसान पनि पनि अहिले संकटमा छन् । सिँचाइ नहुँदा प्रत्येक वर्ष समस्या हुँदो रहेछ, मझगावाक रामप्रीत धवलले दु:खेसो पोखे, कहिले खडेरीले तरकारी खेतमै सुक्छ, कहिले डडुवा लाग्छ । आवश्यकताअनुसार पानी नपाउँदा बालीमा रोग र किरा बढी लाग्ने उनले बताए ।जिल्ला व्यावसायिक र उन्नत खेती प्रविधिमा अघि बढ्दो छ । सरकारी अनुदान र सहयोगका कार्यक्रम भित्रिरहेका छन् । सिँचाइ व्यवस्था नहुँदा लगानी र प्रविधिअनुसार उत्पादन बढेको छैन । कृषि कार्यालयका बाली विकास अधिकृत विनोद ज्ञवालीले सिँचाइ असुविधाले मलको उपयोगिता बढाउन र बालीमा जोखिम कम गर्न नसकिएको जनाए । विभिन्न चुनावमा जिल्लाबाट विजयी यहाँका धेरै नेता कृषि सरोकार राख्ने मन्त्री बनिसकेका छन् । पहुँच र बजेट हुँदासमेत किसानको माग पूरा भएन । यहाँबाट राजपा नेता सर्वेन्द्रनाथ शुक्लाले विभिन्न दलको प्रतिनिधित्व गर्दै यसअघि तीनपटक चुनाव जितेका थिए । उनी हाल पनि यहीँबाट प्रतिस्पर्धामा छन् । यसपालि संघीय समाजवादी फोरमबाट उम्मेदवार बनेका ओमप्रकाश यादवले एकपटक चुनाव जितेका थिए । जिल्लाबाट जितेर सिँचाइ, जल, अर्थ र रक्षामन्त्री बनेका छन् । तिनले कृषिका लागि चिनिएको जिल्लाका किसानका माग पूरा गरेका छैनन् । यहाँका ८७ प्रतिशत किसान आकासेपानीमा निर्भर छन् । समयमा वर्षा नहुने र सिँचाइको विकल्प नभएकाले जसोतसो रोपाइँ गरे पनि हिउँदे खेती गर्न समस्या छ । यहाँ खेतीयोग्य ८२ हजार ६ सय २२ हेक्टर जमिनमध्ये जम्मा १० हजार ८ सय हेक्टरमा मात्रै बाह्रै महिना सिँचाइ रहेको कृषि कार्यालयको तथ्यांक छ । यो खेतीयोग्य जमिनको १२४० प्रतिशत हो । ५७ प्रतिशत जमिनमा वर्षायाममा सिँचाइ हुन्छ । आयोजना जीर्णयहाँ रहेका पुराना सिँचाइ आयोजना जीर्ण बनिसके । नयाँ आयोजना पूरा भइसकेका छैनन् । नेताले कृषि र किसानलाई कहिल्यै ध्यान दिएनन्, मर्चवारी गाउँपालिकास्थित सिपवाका मुस्लिम खानले भने, पुराना आयोजना मर्मत गरिदिए पनि राहत हुन्थ्यो । मर्मत र संरक्षण नहँुदा २० हजार हेक्टर जमिनमा सिँचाइ सुविधा पुर्याएको भैरहवालुम्बिनी भूमिगत जल परियोजना संकटमा परेको छ । उक्त योजनाका लागि लागि गाडिएका बोरिङ बन्द हुँदै गएका छन् । कतै नहर जीर्ण बनेका कारण पानी वितरणमा समस्या छ । ७ हजार हेक्टर जमिन सिँचाइ हुने सोह्रछत्तिस सिँचाइ प्रणाली नाम मात्रको छ । सिँचाइ उपलब्ध गराउन हाल जिल्लामा १ दर्जन आयोजनामा मर्मत र एक दर्जन निर्माण थालिएको छ ।"
आगामी साताबाट मुआब्जा वितरण प्रक्रिया,"धादिङ बूढीगण्डकी जलविद्युत् आयोजनाले डुबान क्षेत्रका जग्गाको दोस्रो चरण मुआब्जा वितरण प्रक्रिया थालेको छ । प्रजिअ श्यामप्रसाद भण्डारीको अध्यक्षतामा शुक्रबार बसेको जग्गा प्राप्तिसम्बन्धी बैठकले आगामी आइतबारसम्म मुआब्जा पाउने जग्गाधनीको नामावली गोरखापत्रमा प्रकाशन गरी आवश्यक कागजातको माग गर्ने निर्णय गरेको हो । आगामी फागुन मसान्तसम्म मुआब्जा वितरण गरी सक्ने गरी धादिङतर्फ ११ हजार ४ सय ७८ कित्ता र गोरखातर्फ ११ हजार ४ सय ६२ कित्ता जग्गाका लागि १० अर्ब रुपैयाँ रकम निकासा भइसकेको छ, आयोजनाका संयोजक कृष्ण कार्कीले बताए । संयोजक कार्कीका अनुसार गत आर्थिक वर्षमा मुआब्जा दिएर बचेको ३४ करोड रुपैयाँ र निकासा भएको १० अर्ब रकम वितरण गरिएपश्चात् घर र बोटबिरुवाको बाहेक अपुग हुने १६ अर्ब रुपैयाँ पनि माग गरिसकेका छौं, लगातार काम गरे असारमसान्तसम्म डुबान क्षेत्रका जग्गाको मुआब्जा वितरण भइसक्नेछ । डुबान क्षेत्रका ३५ सय घरधुरीलाई आयोजनास्थल वरपर नै ४४ स्थानमा जग्गा छनोट गरिसकिएको र सोही स्थानमा मुआब्जा दिइएकै दरभाउमा जग्गा अधिग्रहण गरी पुन:स्थापना गरिने लक्ष्य रहेको आयोजनाका संयोजक कार्कीले बताए । दोस्रो चरणमा धादिङतर्फका साविकका ज्यामरुङ र चैनपुर गाविस र गोरखातर्फका फुजेल, नाम्जुङ र बुङकोट गाविसका जग्गाका लागि आवश्यक प्रमाणसहित उपस्थित हुन आह्वान गरिनेछ । गत आर्थिक वर्षमा धादिङतर्फका १२ सय घरधुरीलाई २ अर्ब ३० करोडसहित गोरखा र धादिङमा ८ हजार रोपनीको मुआब्जा वितरण भइसकेको छ । हालसम्म गोरखा र धादिङको मुआब्जा वितरण भइरहे पनि डुबान क्षेत्रका प्रमुख व्यापारिक केन्द्रहरू आरुघाट र खहरेबजारको मूल्य निर्धारण गर्न स्थानीय सरोकारवाला निकायहरू हच्केका छन् ।"
सिन्धुलीको चुनावी मुद्दा जुनार,"सिन्धुली जिल्लाको पहिचान बनाएको जुनारलाई यहाँका राजनीतिक दलहरूले चुनावी मुद्दा बनाएका छन् । वाम गठबन्धन र कांग्रेसका उम्मेदवारले जिल्लालाई जुनारको सुपरजोन बनाउन आआफ्नो भूमिका रहेको भन्दै कृषकको मत तान्ने प्रयासमा छन् । पूर्वकृषिमन्त्रीसमेत रहेका माओवादी नेता हरिबोल गजुरेलले आफैं मन्त्री भएका बेला जिल्लालाई जुनार व्यवसायको विकासमा टेवा पुर्याउन सुपरजोन घोषणा गरिएको दाबी गरे । पहिला सातवटा सुपरजोन थिए तर सिन्धुली परेको थिएन, म कृषिमन्त्री भएकै बेला प्रधानमन्त्री कृषि परियोजनाअन्तर्गत सिन्धुलीलाई सुपरजोन मा राखिएको हो, उनले भने । गजुरेल निर्वाचन क्षेत्र नं २ बाट उम्मेदवारसमेत छन् । कांग्रेसका पूर्वसांसद मोहन बरालले भने आफ्नै पहलमा सिन्धुलीमा जुनारको सुपरजोन घोषणा भएको बताए । सिन्धुलीमा ५ हजार बढी व्यावसायिक जुनार खेती गर्ने कृषक छन् । जीविकाका लागि जुनार लगाउने कृषक त दस हजारकै हाराहारीमा छन् । बीपी राजमार्ग सुचारु भएदेखि नै सिन्धुलीमा जुनार व्यवसायको ढोका खुलेको हो । यसले कृषकको जीवनस्तरमा परिवर्तन मात्रै ल्याएको छैन, मुख्य जीवकापार्जनको स्रोतसमेत बनेको छ । कृषकहरू यसलाई व्यावसायिक उद्योगका रूपमा लैजाने चाहना राखेर अघि बढेका छन् । जुनारको सुपरजोन घोषणा भएपछि व्यावसायिक उद्योगका रूपमा अघि बढाउन सकिने पूर्वसांसद बरालले बताए । सुपर जोनमा परेपछि जिल्लामा नर्सरीदेखि उत्पादन, प्रोशोधनसम्मका लागि आवश्यक उपकरणलगायतका प्रविधि स्थापनाका लागि सरकारले बजेट विनियोजन गर्छ । कृषकहरू भने राजनीतिक दलहरूले चुनावका बेला गरेको प्रतिबद्धता पूरा गर्नेमा विश्वस्त देखिन्नन् । जिल्लालाई आर्थिक रूपमा समृद्ध बनाउन जुनारले ठूलो सघाउ पुर्याउने अनुभव उनीहरू सुनाउँछन् । तर, कृषकलाई व्यावसायिक खेतीतर्फ आकर्षित गर्नका लागि योजना र त्यसअनुरूपको बजारीकरणतर्फ सरकारको ध्यान नगएको उनीहरूको गुनासो छ । बीपी राजमार्गको खनियाँखर्कदेखि पूर्व ७ किमी टाढा हामी पुग्दा जिल्लाकै अगुवा कृषक राजकुमार थापा जुनार बगैंचामै व्यस्त थिए । पहेंलपुर बगैंचाका आधाभन्दा बढी जुनार त उनले बेची पनि सकेका रहेछन् । यसपटक जुनारमा किरा लागेका कारण त्यति राम्रो नभएको बताउँदै उनले करिब चार लाख रुपैयाँ मात्रै आम्दानी हुने बताए । ०३० सालदेखि जुनार खेती गरे पनि बीपी राजमार्ग खुल्नुअघि यसको व्यावसायिक बजार बनेको थिएन । जब राजमार्गको सुरुवातपछि जुनारले बजार पाउन थालेको हो, यसले जुनार कृषकका लागि क्रान्तिकारी परिवर्तन नै ल्याइदियो, उनले भने, हाल घरमै कृषकले ८० रुपैयाँ केजीसम्मको मूल्य पाउँछन् ।सिन्धुलीलाई जुनारले चिनाएको छ । तर, रामेछापलगायत अन्य जिल्लाको जुनारलाई सिन्धुलीकै भनेर बिक्री गर्ने बिचौलियाका कारण जिल्लाको पहिचानलाई नकारात्मक असर पुर्याएको उनी बताउँछन् । थापाका अनुसार उन्नत बिरुवा, बाटो, सिँचाइलगायतका योजना अघि बढाएर सबै कृषकलाई जुनार खेतीतर्फ आकर्षित गर्ने हो भने गरिबी हटाउन यसले ठूलो सहयोग पुर्याउने देखिन्छ । सिन्धुलीमा जुनारको क्यान्डी, जुस र फूलबाट पाउडर बनाउने कामसमेत हुन्छ । जुनार सहकारी संस्था खोलेर कृषककै प्रयासमा खनियाँखर्क र तीन कन्यामा जुनारको प्रशोधन केन्द्र राखिएको छ । तर, यसलाई उद्योगकै रूपमा अघि बढाउन उनीहरूले सकिरहेका छैनन् । चुनावका बेला जे घोषणा भएको भनेर मत माग्न खोजिए पनि हामीलाई माटो परीक्षण गर्ने उपकरण तत्काल आवश्यक छ । खै सरकारले यतातिर ध्यान दिएको ? उनले भने, कस्तो माटोमा जुनार फस्टाउँछ भन्ने थाह भए पो कृषकको लगानि खेर जाँदैन । रामहरि थापा निर्माण व्यवसायको काम छाडेर जुनार खेतीमा व्यस्त देखिन थालेका छन् । दु:ख धेरै गर्न नपर्ने भएकाले निर्माण व्यवसायको काम छाडेरै जुनारको व्यावसायिक खेतीतर्फ लागेको छु, उनले भने, उमेर ढल्कँदै गएपछि निर्माण व्यवसायतिर काम गर्न सकिन्न । जुनारलाई मैले बुढेसकालको पेन्सनका रूपमा लिएको छु । उनका बारीमा करिब ५ सय बोट जुनार छन् । तीन सयजति फलेका छन् । पहेलै भएका जुनारको बगैंचा देखाउँदै उनले पुस महिनामा मात्रै टिप्ने बताए । पुसमा बल्ल ९० प्रतिशत पाक्छ, त्यतिबेला टिप्यो भने बल्ल यसको वास्तविक स्वाद आउँछ, उनले थपे, हरियोमै जुनार टिपेर सिन्धुलीको पहिचान गुमाउने काम गर्न हुन्न ।उनी थप ५ सय बोट लगाउने योजनमा छन् । ०५६ मा काठमाडौंमा जुनारसम्बन्धी तालिम लिएपछि आफू यस व्यवसायमा होमिएको उनले सुनाए । ०६४ सालमा व्यावसायिक खेती गर्ने भनेर एकैचोटि साढे तीन सय बिरुवा लगाएँ, उनले भने, यही पाखोमा पहिला मकै कोदो ३४ मुरी फल्थ्यो । तर, हाल जुनार लगाएपछि २५ प्रतिशत खर्च कटाएर पनि वार्षिक चार लाख रुपैयाँसम्म आम्दानी लिन थालेको छु । बीपी राजमार्ग नखुल्दा जुनारको मुख्य व्यवसाय गर्ने थलो सिन्धुली बजार मात्रै थियो । ढुवानीका कारण आम्दानी थिएन । त्यसैले भएका जुनार पनि फाँडेर खेतीकिसान गर्न थालेका थिए । ०५४ सालमा मैले नै पुरानो जुनार बगैंचा फाँड्ने काम गरेको थिएँ, उनले सुनाए, ०५८ बाट बीपी राजमार्ग बन्न सुरु भएपछि नै तालिम लिएर नयाँ बगैंचा सुरु गरेको हुँ । जिल्लामै जुनारका गुरु भनेर खनियाँखर्क नजिकका जबरसिंह हायुलाई धेरै कृषकहरू सम्झन्छन् । उनी पछि यो गाउंँमा तीन पुस्ता आइसकेको छ । उनका छोरा कहरसिंह हुँदै हाल प्रभुराम हायुको पुस्ता गाउँमा छ । हाम्रो त पुख्र्यौली व्यवसाय नै जुनार हो, उनले भने, मेरा जिजुबाजेले राजालाई ज्यूनारन भनेर यो फल दिएपछि राजाले जुनार भने । त्यसपछि नै यसको नाम जुनार रहेको किंवदन्ती उनले सुनाए । मेरो गरिब परिवार पाल्ने स्रोत नै यही जुनार हो । तर, सरकारले हामीजस्ता कृषकलाई हेरेको छैन, उनी भन्छन् । उनका अनुसार जुनार लगाउने वास्तविक कृषकहरू आफू भएको बताउँदै ठाटाबाठाले सोझा कृषकहरूको नाममा विदेश सयर गरेको बताए । जुनारका नाममा विदेश जानेहरूले हालसम्म हाम्रो बारीमा आएर यसो गर्नुपर्छ, यो भएन, भनेर सिकाएका छैनन्, उनले दु:खेसो पोखे, तर, हाम्रा नाममा जुनार खेती नै नगर्ने पो विदेश गइरहेका छन् ।"
बसमा सम्पदा भ्रमण गराउने सेवा सुरु,"काठमाडौं पर्यटक तथा स्थानीयलाई उपत्यकामा रहेका विश्व सम्पदा सूचीमा रहेका स्थानहरूको भ्रमण गराउने बस सेवा सुरु भएको छ । सिग्नेचर ट्राभल्सले बुधबारदेखि यस्तो सेवा सुरु गरेको हो । काठमाडौं उपत्यकामा रहेका विश्व सम्पदामा सूचीकृत स्थलहरूलाई दुई रुटमा विभाजन गरी भ्रमण गराइने कम्पनीले जनाएको छ ।रुट ए मा पशुपतिनाथ मन्दिर, बौद्धनाथ, स्वयम्भुनाथ, काठमाडौं दरबार स्क्वायर राखिएको छ भने रुट बी मा पाटन दरबार स्क्वायर, चाँगुनारायण भक्तपुर राखिएको विज्ञप्तिमा उल्लेख छ ।"
पेरिस सम्झौता कार्यान्वयन हुने,"बोन (जर्मनी)जर्मनीको बोनमा दिन प्रतिदिन चिसो बढ्दै छ तर त्यसको ठीक उल्टो जलवायु परिवर्तनसम्बन्धी कोसेढुंगा मानिएको पेरिस सम्झौता कार्यान्वयनको खाका बनाउने बहसले केही हदसम्म मौसम तताएको छ । सम्मेलनको अन्तिम दिन विश्वभरबाट सहभागी मन्त्री तथा राष्ट्रप्रमुखले सम्बोधन गरेका छन् । पेरिस सम्झौता कार्यान्वयनको खाका (रुल बुक) घोषणा गर्दै जलवायु परिवर्तनसम्बन्धी राष्ट्रसंघीय महासन्धिका पक्ष मुलुकको २३ औं सम्मेलन (कोप२३) शुक्रबार सम्पन्न भएको छ । नेपालका तर्फबाट जलवायु वार्तामा सहभागी भएका मञ्जित ढकालले भने, सम्मेलनका दौरान विकसित मुलुकले जलवायु अनुकूलित गराउने विभिन्न कार्यक्रम घोषणा गरेका छन्, यो सकारात्मक पक्ष हो । सम्मेलनमा विश्वको तापमान आगामी शताब्दीसम्म १५ डिग्रीभन्दा बढ्न दिन नहुने कुरा महत्त्वका साथ उठेको छ । पेरिस सम्झौतामा विश्वव्यापी तापक्रम वृद्धिलाई पूर्वऔद्योगीकरणको समयको तुलनामा २ डिग्रीभन्दा तल राख्ने र अझ सम्भव भएसम्म १५ डिग्रीभन्दा तल राख्न प्रयत्न गर्ने उल्लेख छ । अर्को वर्ष पेरिस सम्झौतापछिका दुई वर्षमा कसले कति जिम्मेवारी पूरा गरे भनेर विश्लेषण गरिनेछ, ढकालले भने, कार्बन उत्सर्जन न्यूनीकरण कसले कति गर्यो त्यसका आधारमा जिम्मेवारी अघि बढ्नेछन् । यूएनएफसीसीसीका सबै पक्ष मुलुकले कार्बन न्यूनीकरण योजना बुझाएको अवस्था छ । हरितगृह ग्यासको विश्वव्यापी उत्सर्जनमध्ये नेपालले वार्षिक ००२७ प्रतिशत मात्र गर्छ । जलवायुजन्य जोखिम भोगिरहेका नेपालजस्ता मुलुकहरूमा न्यूनीकरण र अनुकूलनका कार्यक्रम सञ्चालनका लागि आवश्यक पर्ने खर्चबारे पनि सम्मेलनले खाका प्रस्तुत गरेको छ । विकसित मुलुकले वर्षेनी एक अर्ब अमेरिकी डलर सहयोग गर्ने भनेका छन्, बैठकमा जलवायु वित्तको मुद्दालाई पछयाएका डब्लूडब्लूएफ नेपालका उपनिर्देशक युगान मानन्धरले कान्तिपुरसँग भने, अहिलेसम्म जम्मा १०४ (एक करोड ४ लाख अमेरिकी डलर) मात्र जम्मा हुनु दु:खद् हो । सम्मेलनकै दौरान जर्मन सरकारले जलवायु परिवर्तन अनुकूलन कोषलाई ६ अर्ब अनुदान उपलब्ध गराउने घोषणा गरेको छ । जर्मन वातावरण मन्त्री बारबारा हेन्ड्रिक्सले सम्मेलन उद्घाटनका क्रममा अनुकूलन कोषमा यो वर्ष ६ अर्ब उपलब्ध गराउने घोषणा गरेकी हुन् । जर्मनीले अति कम विकसित मुलुकहरूको कोष (एलडीसीएफ) मा पनि ६ अर्ब रुपैयाँ दिने घोषणा गरेको छ । वातावरण मन्त्रालयका सहसचिव डा रामप्रसाद लम्सालले राष्ट्रिय अनुकूलन कार्यक्रमका लागि गत वर्ष घोषणा भएको रकम विनियोजन भएको जनाए । वैकल्पिक ऊर्जा प्रवद्र्धन केन्द्र (एईपीसी) का कार्यकारी निर्देशक रामप्रसाद धितालले नेपालले नवीकरणीय ऊर्जामा हासिल गरेको सफल अभ्यासलाई अन्तर्राष्ट्रिय स्तरमा पुर्याउन र विभिन्न दातृ निकायसँग नवीकरणीय ऊर्जामा आर्थिक तथा प्राविधिक सहयोग जुटाउन कोप २३ उपयोगी अवसर बनेको बताए । कोइलाविरुद्ध अभियान कम्तीमा २० भन्दा बढी देशले सन् २०३० सम्ममा कोइला ऊर्जाको अन्त्य गर्ने घोषणा गरका छन् । कोप २३ कै दौरान बेलायत, क्यानाडा, डेनमार्क, फिनल्यान्ड, फ्रान्स, नेदरल्यान्ड, बेल्जियम, पोर्चुगल, स्विटजरल्यान्ड, न्युजिल्यान्ड, इथियोपिया , मेक्सिको लगायतका देशले सन् २०३० सम्ममा यसको अन्त्य गर्ने घोषणा गरेका हुन् । गरिब मुलुक लक्षित कार्यक्रम१२ दिनदेखि जारी बैठकले गरिब मुलुक लक्षित आर्थिक सहयोग दिने गरी नयाँ कार्यक्रम घोषणा गरेको छ । कार्यक्रम अन्तर्गत आगामी २०२० सम्म ४ अर्ब मानिसको बिमा गरिने लक्ष्य राखिएको छ । बिमाका लागि आवश्यक पर्ने रकम जी २० मुलुकले उपलब्ध गराउने घोषणा गरिएको छ । वातावरण मन्त्रीको सम्बोधनवातावरण मन्त्री मिथिला चौधरीले सम्मेलनको उच्चस्तरीय बैठकलाई शुक्रबार सम्बोधन गरेकी छन् । उनले हरितगृह ग्यासको न्यून उत्सर्जनका बाबजुद नेपालले जलवायु परिवर्तनका प्रभाव बेहोर्नुपरेको बताइन् ।"
बेलायती चिकित्सकले सम्झिए५० वर्षअघिको नेपालको स्वास्थ्य,"लन्डन ४९ वर्षअघि बेलायती चिकित्सक तथा नर्ससहित ११ जनाको टोलीलाई स्थलमार्ग हुंदै नेपाल प्रस्थान गर्न सहज थिएन । विभिन्न युरोपेली मुलुक पार गर्दै इरान, अफगानिस्तान र पाकिस्तान हुँदै त्यो टोली दिल्ली पुग्यो । दिल्लीबाट पटना, रक्सौल हुँदै टोली १९६८ २० मेमा काठमाडौं पुग्दा नयाँ संसारको अनुभव भएको टोलीका सदस्य डाक्टर बार्नी रसडेलले बिहीबार सम्झिए । टोलीका ११ मध्ये ६ सदस्य बिहीबार बेलुका लन्डनस्थित नेपाली दूतावासमा भेला भएका थिए र त्यो संयोग जुटाइदिएको थियो १९६७ मा स्थापित ब्रिटेन नेपाल मेडिकल ट्रस्ट (बीएनएमटी) ले । ट्रस्ट स्थापनाको स्वर्णजयन्ती मनाउन संस्थाका ट्रस्टीहरू, सहयोगदाता, परिवार लन्डन आइपुगेका थिए । नेपाल पुगेको दुई वर्षभित्र ट्रस्टका स्वयंसेवी चिकित्सक तथा तिनका नेपाली सहयोगीले सरकारी स्वास्थ्य कार्यकर्तासंँग मिलेर झन्डै ५ लाख नेपाली बालबालिकालाई खोप लगाएको पनि डा रसडेलले सम्झिए । एक औपचारिक समारोहमा बोल्दै ट्रस्टका सहअध्यक्ष डा जिलियन हल्सवर्थले ट्रस्टले काम सुरु गर्दा नेपालमा जम्मा २ सय जना मात्रै डाक्टर रहेको बताइन् । त्यसबेला संसारभरि नै झन्डै एकतिहाइ जनसंख्या क्षयरोगबाट ग्रसित भएकाले नेपालमा क्षयरोगीको पहिचान र उपचारका लागि काम सुरु गरेको उनले बताइन् । गएको आधा शताब्दीमा नेपाली स्वास्थ्यकर्मीलाई तालिम दिनुका साथै नेपालमा राष्ट्रिय क्षयरोग नियन्त्रण कार्यक्रमको विकास गर्न तथा अहिले संसारमै नाम कमाएको महिला स्वास्थ्य स्वयंसेविका कार्यक्रमको प्रारुप तयार गर्न पनि आफूहरूले योगदान पुर्याएको उनले स्मरण गरिन् । पाँच वर्षअघि नेपालमा ब्रिटेन नेपाल मेडिकल ट्रस्टको सहकर्मी संस्थाको रूपमा विराट नेपाल मेडिकल ट्रस्ट दर्ता गरिएको पनि उनले जनाइन् ।समारोहमा भाग लिन नेपालबाट आइपुगेका विराट नेपाल मेडिकल ट्रस्टका अध्यक्ष महेश शर्माले आफूहरूले बीएनएमटीसँग मिलेर क्षयरोग नियन्त्रण, स्वास्थ्य संस्थाहरूको क्षमता अभिवृद्धि, प्रशिक्षणलगायतका क्षेत्रमा काम गरिरहेको बताए । उनले दुई वर्षअघि गएको विध्वंशकारी भूकम्पलगत्तै ट्रस्टका सदस्य तथा स्वयंसेवीहरूले भूकम्प प्रभावित क्षेत्रमा स्वास्थ्य शिविर सञ्चालन गर्नुका स्वास्थ्य, सरसफाइ र मानसिक स्वास्थ्यबारे परामर्श सेवा प्रदान गरेको बताए । संस्थाका सहअध्यक्ष प्राध्यापक डाक्टर सूर्य सुवेदीले ब्रिटेन नेपाल मेडिकल ट्रस्टले नेपालको स्वास्थ्य क्षेत्रमा उल्लेखनीय योगदान पुर्याएको भन्दै सबै सहयोगीलाई धन्यवाद दिए । उनले नेपालको वर्तमान राजनीतिक विकास क्रम उल्लेख गर्दै नयाँ संविधानको घोषणा र हालै हुन लागेका संघीय तथा प्रान्तीय सभाको चुनावपछि नेपाल आर्थिक समृद्धिको युगमा पुग्ने आशा लागेको बताए । राजनीतिक स्थिरतासँगै आगामी दस वर्षभित्र नेपाल मध्यम आय भएको मुलुकमा पुग्न सक्ने अपेक्षा पनि उनको थियो । बेलायतका लागि नेपाली राजदूत डा दुर्गाबहादुर सुवेदीले नेपाल तथा बेलायतबीच २ सय वर्ष पुरानो सम्बन्धलाई जनस्तरमा सुदृढ पार्न ब्रिटेन नेपाल मेडिकल ट्रस्टजस्ता संस्थाको ठूलो योगदान रहेको बताए । उनले ट्रस्ट एउटा प्रतिष्ठित संस्थाका रूपमा रहेको भन्दै नेपाल र नेपालीलाई सघाउने ट्रस्टका सदस्य तथा सबै बेलायती स्वयंसेवीलाई धन्यवाद दिए ।"
भिड्दै टुरिस्ट उम्मेदवार,"लमजुङमनाङमा जन्मेका देव गुरुङ यसपटक चुनाव लड्न लमजुङ झरेका छन् । २०४८ मा यही जिल्लाबाट चुनाव लडेका उनी यसपटक पुन: फर्किंदा विपक्षीबाट टुरिस्ट उम्मेदवारको संज्ञा पाएका छन् । वाम गठबन्धनका उम्मेदवार गुरुङसँग लोकतान्त्रिक गठबन्धनबाट कांग्रेसका दिलबहादुर घर्ती प्रतिस्पर्धामा छन् । घर्ती लमजुङकै हुन् तर स्थानीयका नजरमा उनी पनि गुरुङभन्दा कम टुरिस्ट होइनन् । जिल्लाकै भए पनि घर्तीको काठमाडौं बसाइ छ । आवतजावत निकै पातलो । जिल्लाका सामाजिक काममा उनको उपस्थिति विरलै हुन्छ । त्यसैले जिल्लाकै भए पनि घर्तीलाई धेरैले टुरिस्ट नै ठान्छन् । दुवै नेता आआफ्नो पार्टीभित्र प्रभाव राख्ने व्यक्ति हुन् । राष्ट्रिय राजनीतिमा दुवैको नाम चर्चामा छ । त्यसैले मतदाताले कसलाई छान्ने हुन् भन्ने स्पष्ट तस्बिर देखिएको छैन ।म जिल्लावासीकै सम्पर्कमा हुन्छु, जिल्लामा नआएको जस्तो देखिए पनि लमजुङ काममा लागेको हुन्छु, घर्ती भन्छन् । वामपन्थी गठबन्धनका गुरुङले सुरुका दिनमा प्रचारमा आउँदा केही प्रश्न झेल्नुपर्यो । तर सीमावर्ती जिल्ला भए पनि आफ्नो मुख्य समय लमजुङमा बितेको र विगतमा समेत यही चुनाव लडेको प्रसंग उठाउँदै उनी मत तान्ने अभियानमा छन् । लमजुङ मैले विद्यार्थी कालदेखि बसेको ठाउँ हो, मेरो पुरानो नाता छ । मनाङ सीमावर्ती जिल्ला भएकाले लमजुङका लागि मैले काम गरेको छु, गुरुङले भने, त्यसैले म यहाँ बिल्कुल नयाँचाहिँ होइन, यहाँका जनतासँग विशेष साइनो छ । घर्ती र माओवादी केन्द्रका गुरुङ दुवै धेरै नबोल्ने नेताका रूपमा चिनिन्छन् । संविधानसभा निर्वाचन २०७० मा दुवै चुनाव लडेनन् । तर, घर्ती समानुपातिकबाट सांसद भए । संसदको राज्य व्यवस्था समितिका सभापति पनि भए । गुरुङ मोहन वैद्य नेतृत्वको नेकपामाओवादीमा थिए । चुनावी प्रक्रिया नै बहिष्कार गरे । संविधानसभाको पहिलो चुनावमा लमजुङ क्षेत्र नं २ बाट घर्ती पराजित भएका थिए । त्यतिबेला गुरुङ मनाङ र कास्की १ बाट निर्वाचित भएका थिए । पार्टी नेतृत्वमा गिरिजाप्रसाद कोइराला छउन्जेल घर्ती केन्द्रीय सदस्य थिए । उनलाई कोइरालाको किचन क्याबिनेटका सदस्य भनिन्थ्यो । ०५६ मा राष्ट्रिय सभाका सचेतकसमेत बने । मनाङको नासोङ गाउँपालिका ४ ओडार घर भएका गुरुङको बाल्यकाल मामा गाउँ लमजुङको बिम्दामा बित्यो । शिक्षादीक्षा कास्कीमा भयो । सशस्त्र युद्धका बेला ४ वर्ष जेल बिताएका उनी दुईपटक मन्त्री बने । २०३५०३६ को विद्यार्थी आन्दोलनबाट राजनीतिमा लागेका उनी २ वर्षपछि नेकपा मसालको केन्द्रीय सदस्य बने । ०४० सालमा अनेरास्ववियु आठौं राष्ट्रिय सम्मेलनबाट केन्द्रीय अध्यक्षमा निर्वाचित भए । पार्टी एकतापछि ०४७ सालमा एकता केन्द्रको केन्द्रीय सदस्य बने । ०४८ को आम निर्वाचनमा संयुक्त जनमोर्चाका तर्फबाट एक वाम एक ठाम को नारासहित उनी लमजुङ क्षेत्र नं १ (हालको प्रदेश क) बाट चुनाव लडे, हारे । ०५१ मा पार्टीको पोलिटब्युरो सदस्य बने । सशस्त्र युद्धका बेला भूमिगत उनी ०६१ मा स्थायी कमिटी सदस्य बने । ०६२ मा नेकपा (माओवादी) का तर्फबाट वार्ता टोलीको सदस्य बने । शान्ति प्रक्रियामा मुलुक प्रवेशपछि ०६४ मा अन्तरिम विधायिका संसद् सदस्य हुँदै संसदीय दलको उपनेता बने । त्यसपछि सांसद, मन्त्री भएको दुई वर्ष एमाओवादीको संसदीय दलका प्रमुख सचेतक बने । पार्टी फुटेपछि मोहन वैद्यसँगै गएका उनी पुन: माओवादी केन्द्रमै फर्किएर अहिले वाम गठबन्धनको उम्मेदवार बनेका हुन् ।लमजुङमा वामपन्थी गठबन्धनमा एमाले र माओवादी केन्द्र छन् । लोकतान्त्रिक गठबन्धनमा कांग्रेसलाई राप्रपा र राप्रपा प्रजातान्त्रिकको सहयोग छ । स्थानीय चुनावमा वामपन्थी गठबन्धनले आठ स्थानीय तहमध्ये ६ जितेको छ । कांग्रेसले २ वटा मात्र जितेको छ । स्थानीय चुनावको मतअनुसार वामपन्थी गठबन्धन बलियो छ । तर यो फरक चुनाव भएकाले त्यही ढंगको मत फेरि आउने भन्ने सुनिश्चित छैन । त्यसैले दुवै गठबन्धनले आफ्नो प्रचारलाई तीव्र बनाएका छन् । १ लाख १५ हजार ४ सय ४९ मतदाता रहेको लमजुङमा प्रदेशसभातर्फ वाम गठबन्धनले एमालेका पार्टी सचिव तथा संगठन विभाग प्रमुख पृथ्वीसुब्बा गुरुङ र जिल्ला अध्यक्ष धनञ्जय दवाडीलाई उठाएको छ भने कांग्रेसले निवर्तमान जिल्ला सभापति कृष्णप्रसाद कोइराला र नेपाल भूपू सैनिक संघका वरिष्ठ उपाध्यक्ष गर्जबहादुर गुरुङलाई उम्मेदवार बनाएको छ । प्रदेश ४ को मुख्यमन्त्री बन्ने योजनासहित वामपन्थी गठबन्धनबाट पार्टीको सचिवसमेत रहेका पृथ्वीसुब्बा प्रदेशको उम्मेदवार बनेकाले चुनावमा थप रौनक छ । कुनै टोलबस्तीका मुख्य चोक, समाज घर, गुम्बा आदिमा भेला भएर उम्मेदवारले आफ्ना कुरा सुनाउने अनि अर्को बस्तीमा पनि त्यस्तै ठाउँ पहिल्याएर प्रचार भइरहेको छ । संविधानसभा निर्वाचन २०७० मा दुवै क्षेत्रमा गरी एमालेमाओवादीको कुल मत ३७ हजार ५२ र कांग्रेस र अन्य दलको कुल २८ हजार ९ सय २९ मत थियो । स्थानीय चुनावमा कांग्रेस र माओवादी तालमेल भए पनि लमजुङमा भने एमालेसँग माओवादी मिलेको थियो । त्यसैले ८ मध्ये ६ वटा स्थानीय तहको प्रमुख वाम गठबन्धनले जित्यो भने कांग्रेसले २ वटामा चित्त बुझायो । जिल्लामा १ लाख १५ हजार ४ सय ४९ मतदाता छन् । स्थानीय तह चुनावमा १ लाख ५ हजार ९ सय ९२ मतदाता थिए । यो चुनावमा झन्डै १० हजार मतदाता थपिएका छन् ।"
कांग्रेसले जिते मात्रै लोकतन्त्र रहन्छ,"बैतडीदार्चुला प्रधानमन्त्री तथा कांग्रेस सभापति शेरबहादुर देउवाले विकास, समृद्धि र लोकतन्त्रको रक्षाका लागि कांग्रेस नेतृत्वको गठबन्धनलाई जिताउन आहान गरेका छन् । बैतडी र दार्चुलाका ५ स्थानमा आयोजित चुनावी सभालाई शुक्रबार सम्बोधन गरेका देउवाले वाम गठबन्धनले नेतृत्व पाए अधिनायकवाद आउने आरोप लगाए ।दार्चुलाका २ र बैतडीका ३ चुनावी सभालाई सम्बोधन गर्दै देउवाले कांग्रेस नेतृत्वमा सरकार निर्माण भए आफू फेरि प्रधानमन्त्री बन्ने र विकासका सबै आवश्यकता पूरा गर्न पहल गर्ने आश्वासन दिएका छन् । लोकतान्त्रिक गठबन्धनलाई जिताए विकासले बैतडी र दार्चुलाको मुहार फेर्ने उनले बताए । प्रधानमन्त्री देउवाले दार्चुलाको खलंगा र लटिनाथ, बैतडीको पुर्चौडी हाट, तल्लोस्वराड क्षेत्रको मेलौली र पाटनमा आयोजित सभालाई सम्बोधन गरे ।देउवालाई स्थानीय कार्यकर्ताले सडक, शिक्षा, स्वास्थ्य, विद्युत्, खानेपानीलगायत क्षेत्रका समस्या सुनाएका थिए । २०५६ सालमा म हिँडेर पुर्चौडी पुगेको थिएँ, अहिले गाडी चलेका छन्, तपार्इंहरू कांग्रेसलाई मत दिनुहोस्, कालोपत्रे सडक उद्घाटन गर्न म आउँछु, प्रधानमन्त्री देउवाले पुर्चौडीमा आयोजित सभामा भने, शिक्षा, स्वास्थ्य र बिजुली सबै पूरा हुन्छ । मेलौलीमा आयोजित सभामा उनले पञ्चेश्वर परियोजना छिट्टै निर्माण सुरु गर्ने सहमति भइसकेको बताउँदै कांग्रेसले नेतृत्व पाए पश्चिम सेती आयोजना सम्पन्न हुने र विकासमा कुनै कमी नहुनेमा आश्वस्त पारे । आफू सुदूरपश्चिमकै दुर्गम गाउँमा हुर्केकाले गाउँका सबै समस्या थाहा भएको उनले बताए ।दार्चुलाको खलंगामा आयोजित चुनावी सभालाई सम्बोधन गर्दै प्रधानमन्त्री देउवाले वाम गठबन्धन एकदलीय शासन लाद्ने खेलमा लागेको भन्दै यसले लोकतन्त्र खतरामा परेको बताए । उनले प्रजातन्त्र जोगाउन प्रतिनिधिसभा र प्रदेशसभाको चुनावमा कांग्रेसलाई जिताउनुपर्ने र कांग्रेसले नै देशमा समृद्धि ल्याउने दाबी गरे । प्रधानमन्त्री देउवाले प्रजातान्त्रिक शासन व्यवस्थामा मात्र डरत्रासबाट मुक्ति पाइने भन्दै प्रतिनिधिसभा र प्रदेशसभा चुनाव नेपालको प्रजातान्त्रिक भविष्यका लागि अत्यन्तै महत्त्वपूर्ण रहेको सुनाए । उनले यो चुनावमा कांग्रेसलाई जिताए देशमा लोकतन्त्र जीवन्त रहने र देशले आर्थिक समृद्धिसमेत हासिल गर्ने धारणा व्यक्त गरे । आफ्नो भारत भ्रमणका बेला दार्चुलामा दुई पक्की पुल निर्माणका लागि सहमति भएको प्रधानमन्त्री देउवाले सुनाए । प्रधानमन्त्रीले मंसिर १० गतेको निर्वाचनमा कांग्रेसलाई जिताए चुनावलगत्तै दुइटै पुलको शिलान्यास गर्न आफू आउने प्रतिबद्धता पनि जनाए ।दार्चुलालाई व्यापारिक केन्द्र बनाउन सदरमुकाम खलंगा र मालिकार्जुन गाउँपालिकाको जौलजीवीमा नेपालभारत जोड्ने पक्की पुल छिट्टै निर्माणको थालनी हुने उनले बताए । देउवाले भने, समग्र जिल्लाको विकासका लागि कांग्रेस नेता दिलेन्द्रप्रसाद बडुको ठूलो भूमिका छ । उहाँकै नेतृत्वमा निर्वाचनमा होमिएका प्रतिनिधिसभा र प्रदेशसभाका उम्मेदवारलाई विजयी गराए जिल्लाको विकासले फड्को मार्नेछ ।स्थानीयले भारतको बिजुली उपभोग गरिरहेको बताउँदै उनले चमेलिया सम्पन्न भए आफ्नै जिल्लाको बिजुली सस्तोमा बाल्न पाइने उल्लेख गरे । पश्चिमकै समृद्धिको आधार मानिएको पञ्चेश्वर जलविद्युत् परियोजना अघि बढ्ने तर्खरमा हुनाले दार्चुलाले पनि यहाँबाट केही सुविधा पाउने उनको भनाइ छ । देउवाले भने, बडु केन्द्रीय नेता भएकाले दार्चुलाबाट कांग्रेसलाई जिताए उनलाई पक्का मन्त्री बनाइदिन्छु ।त्यस्तै, मार्मा क्षेत्रको लटिनाथको चुनावी आमसभालाई सम्बोधन गर्दै देउवाले गोकुलेश्वर खण्डेश्वरी सडक निर्माण, अपिनाम्पा संरक्षण क्षेत्रको विकास र अपी बेसक्याम्प स्थापना गर्ने बताए । कांग्रेस दार्चुलाले आयोजना गरेको बृहत् चुनावी सभालाई सम्बोधन गर्न यहाँ पुगेका देउवाले वाम गठबन्धनका कारण लामो समयपछि देशमा प्राप्त लोकतन्त्र गुम्ने खतरा बढेकाले आगामी मंसिरमा हुने चुनावमा कांग्रेसलाई विजय गराउन आग्रह गरे ।"
एक कदम अगाडि,"कान्तिपुर संवाददाताक्वालालम्पुर नेपाली यू१९ टिम एसीसी यू१९ एसिया कपको दोस्रो सेमिफाइनलमा शुक्रबार अफगानिस्तानसँग पराजित भयो । किनरारा ओभलमा भएको खेल नेपालले ७ विकेटले गुमायो । अफगानले भने पहिलोपल्ट स्पर्धाको फाइनल पुग्यो ।टस जितेर नेपाललाई ब्याटिङको निम्तो दिएको अफगानिस्तानले २८ ओभरमै नेपाललाई अलआउट गर्यो । समूह चरणमा सुधारिएको ब्याटिङ प्रदर्शन गरेको नेपाली टोली अफगानी स्पिनरसामु टिक्न सकेन । नेपालका लागि अनिल साहले अर्धशतक बनाउनु बाहेक कसैले दोहोरो अंकको स्कोर बनाउन सकेनन् ।इनिङ्स सुरुआत गर्न आएका जितेन्द्र सिंह र आसिफ शेखको जोडी दोस्रो ओभरमै टुट्यो । खाता नखोलेका आसिफ (०) मुजिब उर रहमानको तेस्रो बलमै एल्बीडब्लू आउट भए । उनले त्यसअघि पनि मुजिबको बल खेल्न सकेनन् । त्यसपछि क्रिजमा आएका अनिल साहले पहिलो बलमै चौका प्रहार गर्दै आक्रामक ब्याटिङ गर्ने संकेत देखाए । अर्कोतर्फ जितेन्द्र (१) ले मुजिबको दोस्रो ओभरमा स्ट्रेट सट प्रहार गर्ने धुनमा बलरको हातमा क्याच थमाए । चौथो नम्बरका दीपेन्द्र (६) ले अनिललाई साथ दिएर इनिङ्स अगाडि बढाइरहेको बेला मुजिबको एउटा बल बुझ्न नसक्दा बोल्ड हुनपुगे ।त्यसपछि रोहित पौडेल (४) पनि मुजिबकै अर्को ओभरमा एल्बीडब्लू हुँदा नेपाल दबाबमा परेको थियो । एकातर्फ अनिल साहले लगातार रन बटुल्दा अर्कोतर्फ भने सोही किसिमको सहयोग प्राप्त हुन सकेन । तर अनिल र भीम सार्कीले पाँचौ विकेटमा सम्हालिएको साझेदारी गरेर केही आशा दिलाए । स्कोर राम्रोसँग अगाडि बढिरहँदा नेपाल अभागी साबित भयो । ओभर थ्रोमा दोस्रो रन चोर्ने प्रयास गर्दा दुवै ब्याट्सम्यान एकैतर्फ परे । त्यही खेलको टर्निङ प्वाइन्ट बन्न पुग्यो । अनिलको गल्ती भए पनि भीम (६) ले आफैं क्रिज छाडेर आउट भए ।पवन सर्राफ (८) ले सम्हालिएको इनिङ्स खेल्ने आस देखाए पनि अर्का स्पिनर कैस अहमदको बलमा आक्रामक सट खेल्न अगाडि बढ्दा स्टम्पिङ हुनपुगे । लगत्तै त्यसपछिको ओभरमा अनिल मुजिबको बलमा बोल्ड भए । उनले ५७ बलमा ५० रन जोड्ने क्रममा ७ चौका प्रहार गरेका थिए । तल्लो क्रममा किशोर (०) मुजिबकै बलमा एलबीडब्लू आउट हुँदा कमल (०) अहमदको बलमा क्याच आउट भए । सन्दीप लामिछाने ७ रनको योगदान दिँदै ३० यार्डभित्र एक रन लिने सुरमा रनआउट हुन पुगे । साहब आलमले नटआउट ७ रन बनाए । नेपालले २८ ओभरमा अलआउट हुँदा १ सय ३ रनमात्र जोड्न सक्यो । अफगानका मुजिबले ६ र काइसले २ विकेट लिए ।ब्याटिङमा स्पिनसामू निरीहझैं देखिएको नेपाली टोलीले फिल्डिङ पनि राम्रो सुरुआत लिन सकेन । सन्दीप लामिछानेले फ्याँकेको इनिङ्सको पहिलो बलमै किशोर महतोले रहमानुल्लाह गुर्बाजको क्याच छाडे । उनले त्यसक्रममा हातमा चोट बोके तर बल चौका हुनपुग्यो । त्यसपछि गुर्बाजले लगातार नेपाली बलरमाथि आक्रामक सट खेले । छैटौं ओभरमा कमलसिंह ऐरीले इब्राहिम जादरानलाई कट बिहाइन्ड गराउँदै नेपाललाई पहिलो सफलता दिलाए । तर, इक्रम अलिखिलले गुर्बाजलाई राम्रो साथ दिएसँगै अफगानिस्तान अगाडि बढ्यो । १८ ओभरको स्थितिमा अफगानिस्तान ९४१ हुँदा वर्षाले खेल प्रभावित भयो । त्यसबीचमा आसिफ शेखले कमलसिंह ऐरीको बलमा कट बिहाइन्डको राम्रो अवसर गुमाएका थिए ।खेल पुन: सुचारु भएसँगै अफगानिस्तानले लगातार २ विकेट गुमायो । साहब र सन्दीपको बलमा सेट ब्याट्सम्यान पेभेलियन फर्केका थिए । तर प्रतियोगितामा निकै आक्रामक ब्याटिङ गरिरहेका दार्विस रसुलले साहबलाई ३ बलमा २ छक्का प्रहार गरेपछि नेपालको हार पक्का भयो ।अफगानका ओपनर रहमानुल्लाह गुर्बाजले सर्वाधिक ७१ रन जोडेका थिए ।खेलपछि अफगानिस्तानका प्रशिक्षक एन्डी मोल्सले टोलीको प्रदर्शनबाट आफू सन्तुष्ट रहेको बताए । आजको प्रदर्शन निकै उत्कृष्ट रह्यो । जारी प्रतियोगिताभर हामीले राम्रो प्रदर्शन गरिरहेका छौं । टस जितेपछि हामीले बनाएको योजना सबै कार्यान्वयन भयो । नेपालले पनि प्रतियोगिताभर राम्रो क्रिकेट खेलिरहेको थियो, त्यसैले हामीले आफ्नो ठाउँबाट उत्कृष्ट प्रदर्शन गर्नु जरुरी थियो । त्यसमा हामी सफल भयौं, उनले भने ।नेपालका प्रशिक्षक विनोद दासले टोलीले योजनाअनुसार खेल्न नसक्दा खेलमा हार बेहोरेको बताए । हामीले सुरुआतदेखि नै योजना बनाएका थियौं । हामीलाई उनीहरूको स्पिनबारे राम्रो जानकारी थियो र त्यसैअनुरुप योजना पनि थियो । तर सुरुआतमै आसिफ र जितेन्द्रको विकेट गएपछि हामी सफल हुन सकेनौं, उनले भने । मध्यक्रममा अनिललाई साथ नदिने अर्को कोही ब्याट्सम्यान नहुँदा टोली सामान्य योगफलमा समेटिएको उनको भनाइ थियो । अनिलले राम्रो इनिङ्स खेले । तर अर्कोतर्फबाट साथ दिने कोही नहुँदा उनी आफैंले विकेट सम्हाल्न सकेनन् । कम योगफलमा बलरहरूले पनि खासै सहयोग पाएनन् । हामीले खेल सुरुमा गल्ती गरेरै गुमायौं, उनले टुंग्याए ।"
चन्द्रज्योति अयोग्य,काठमाडौं बढी उमेरको खेलाडी खेलाएको प्रमाणित भएपछि झापाको चन्द्रज्योति स्कुल नवौं कोकाकोला कप यू१६ फुटबलबाट बाहिरिएको छ ।सातदोबाटोस्थित एन्फा कम्प्लेक्समा चन्द्रज्योतिले राजधानीको बाल सिर्जनालयलाई ७० ले हराएको थियो । तर उसले अयोग्य खेलाडीलाई खेलाएको आरोपमा बाल सिर्जनालयले एन्फामा उजुरी दर्ता गरायो । त्यसपछि चन्द्रज्योतिले यू१८ राष्ट्रिय लिग खेलिसकेका एक खेलाडीलाई खेलाएको प्रमाणित भयो । प्रतियोगिताको खेल नियमानुसार बाल सिर्जनालयको पक्षमा ३० ले जित्यो । चन्द्रज्योतिले बाँकी रहेका खेल पनि खेल्न नपाउने एन्फाले जनाएको छ ।मोरङको भानुभक्त मेमोरियलले रूपन्देहीको स्कोलर होम्समाथि ६० को जित रच्यो । भानुभक्त मेमोरियलको जितमा राहुल मगरले ह्याट्रिक गरे भने अञ्जन भण्डारीले दुई तथा देनुहाङ लिम्बूले एक गोल गर्न भ्याए ।सातदोबाटोस्थित एन्फा कम्प्लेक्समा जारी स्पर्धाको अर्को खेलमा सुनसरीको महेन्द्र मेमोरियलले काठमाडौंको गीताञ्जली स्कुलसँग ११ को नतिजा निकाल्दै अंक बाँड्यो । काठमाडौंको गजुरमुखी स्कुल र नुवाकोटको अर्किड एकेडेमीले पनि ११ को बराबरी खेले ।
इनोभेटिभ र रिलायन्स च्याम्पियन,काठमाडौं (कास) इनोभेटिभ र रिलायन्सले २४ औं ज्ञान कार्निभलअन्तर्गत बास्केटबलको उपाधि जितेका छन् । ब्वाइज फुटबलमा मल्पी च्याम्पियन भयो ।आयोजक ज्ञानोदयको कोर्टमा ब्वाइज बास्केटबल फाइनलमा इनोभेटिभले ज्ञान निकेतनलाई ७७६८ स्कोरले हरायो । इनोभेटिभका आयुश लामाले ४० स्कोर गरे । गल्र्समा रिलायन्सले इनोभेटिभलाई ३२३० स्कोरले हरायो । रिलायन्सकी रिना भण्डारीले ११ स्कोर जोडिन् । फुटबलको फाइनलमा मल्पीले आयोजक तथा डिफेन्डिङ च्याम्पियन ज्ञानोदयलाई १० ले हरायो । मल्पीका रिन्जिन लामाले गोल गरे ।इनोभेटिभका आयुश लामा र गल्र्समा रिलायन्सकी कविता श्रेष्ठ मोस्ट भ्यालुएबल प्लेयर भए । फुटबलमा ज्ञानोदयका पाल्साङ वाङदी लामा उत्कृष्ट चुनिए ।
हिमालयन शेर्पा विजयी,काठमाडौं (कास) हिमालयन शेर्पा क्लबले प्रथम चन्द्रागिरि गोल्डकप फुटबलमा शुक्रबार एपीएफ क्लबलाई पराजित गरेको छ । नैकापस्थित चन्द्रागिरि नगरपालिकाको मैदानमा हिमालयनले विभागीय टोली एपीएफमाथि ३० को नतिजा निकाल्दै सेमिफाइनल सुरक्षित गरेको छ । हिमालयनको जितमा हेमन गुरुङले दुई गोल र पियुस हेनरीले एक गोल गरेका थिए । खेलको १४ औं मिनेटमा हेमनले टोलीलाई अग्रता दिलाए । उनले पेनाल्टी बक्स बाहिरबाट गरेको सशक्त प्रहार एपीएफका गोलरक्षक अमृत चौधरीले रोक्ने कुनै मौका नै पाएनन् । पहिलो हाफसम्म १० ले अघि रहेको हिमालयनले दोस्रो हाफमा दुई गोल थप्यो । ५३ औं मिनेटमा मानबहादुर तामाङको प्रहार एपीएफका डिफेन्डरले क्लियर गरे । उनले ७० औं मिनेटमा अर्काे मौका चुकाए । तर ७४ औं मिनेटमा हेमनले टोलीको अग्रता दोब्बर बनाए । हेमनले मानबहादुरको पासमा तीन विपक्षी रक्षकलाई बिट गर्दै गोलरक्षक अघि बढेको अवस्थामा सहजै गोल गरे । ८७ औं मिनेटमा एपीएफका गोलरक्षक र डिफेन्सको तालमेल नमिलेको फाइदा उठाउँदै विदेशी खेलाडी हेनरीले गोल गरे । एपीएफले पनि दोस्रो हाफमा केही गोल गर्ने मौका सदुपयोग गर्न सकेन । ५० औं मिनेटमा एपीएफका आशिष लामाले गोल गर्न असफल भए । लगत्तै बिक्की लामाले पनि सुनौलो मौका खेर फाले । ६१ औं मिनेटमा सुनील लामाको फ्रिकिक यू१८ टोलीका समेत कप्तान रहेका गोलरक्षक अर्पण कार्कीले पञ्च गरेर बचाए । सुनील लामाको प्रहार गोलरक्षक अर्पणले मुस्किलले बचाउँदा एपीएफले ८६ औं मिनेटमा पनि गोल फर्काउन सकेन । दुई गोल गरेका हेमन गुरुङ म्यान अफ द म्याच भए । उनले ३ हजार रुपैयाँ पुरस्कार पाए । हिमालयन सेमिफाइनलमा प्रवेश गरेसँगै प्रतियोगिताको अन्तिम चारको समीकरण पूरा भएको छ । हिमालयनले फाइनल पुग्नका लागि त्रिभुवन आर्मीको सामना गर्नेछ । यो खेल आइतबार हुनेछ । शनिबार पहिलो सेमिफाइनलमा फ्रेन्ड्स र सिएमजी क्लब संकटाबीच प्रतिस्पर्धा हुनेछ ।
महिला टोली पराजित,"काठमाडौं (कास) एसिया क्षेत्रको महिला ट्वान्टी२० विश्वकप क्रिकेट छनोटको तयारीका लागि बंगलादेश भ्रमणमा रहेको नेपाल शुक्रबार बंगलादेशको राष्ट्रिय टोलीसँग ५४ रनले पराजित भएको छ । टस हारेको बंगलादेशले निर्धारित २० ओभरमा ३ विकेट गुमाई १ सय ११ रन बनायो । नेपालबाट रुबिना क्षेत्री, सीता रानामगर र नेरी थापामगरले ११ विकेट लिए । नेपाल १९५ ओभरमा ५७ रनमा अलआउट भयो । सीता र रितु कनोजियाले १३१३ तथा काजोल श्रेष्ठले १४ रन बनाए । नोभेम्बर २० देखि २७ सम्म बैंककमा हुने विश्वकप छनोटमा सहभागिता जनाउन नेपाली टोली ढाकाबाट थाइल्यान्ड लाग्ने छ ।"
भारतको संघर्ष,कोलकाता (एएफपी) चेतेश्वर पुजाराले श्रीलंकाली बलिङ आक्रमणको संघर्षपूर्ण सामना गरेपछि भारतले वर्षाले प्रभावित पहिलो टेस्टको दोस्रो दिन ५ विकेट गुमाएर ७४ रन बनाएको छ । वर्षाले दोस्रो दिन पनि पूरा खेल हुन सकेन । तीव्र गतिका बलर डसन सनकाले दुई विकेट लिएपछि इडेन गार्डेनमा भारत रन बटुल्न संघर्ष रह्यो । भारतले ३ विकेट गुमाएर १७ रनबाट अगाडि खेल्न सुरु गरेको हो । पुजाराले ४७ रन बनाएर खेलिरहेका छन् भने उनलाई ६ रन बनाएका विकेटकिपर ब्याट्सम्यान ऋद्धिमान साहले साथ दिइरहेका छन् । अघिल्लो दिन पुजारासँग नटआउट रहेका अजिन्क्या रहाने (४) सनकाको पहिलो सिकार बने । दोस्रो टेस्ट खेलिरहेका सनकाले चार रनमा रविचन्द्रन आश्विनलाई पनि आउट पारे । गत वर्ष इंग्ल्यान्डविरुद्ध उनले डेब्यू गरेका थिए । त्यस प्रदर्शनपछि भारत एक समय ५ विकेट गुमाएर ५० रनको खराब स्थितिमा थियो । पुजाराले ८ रनबाट अगाडि खेल्न सुरु गरेका हुन् । उनले १ सय २ बल सामना गरेर ९ चौका प्रहार गरिसकेका छन् ।
कान्जिरोवा क्वाटरफाइनलमा,काठमाडौं (कास) आयोजक कान्जिरोवा स्कुल प्रथम कान्जिरोवा कप थ्री बाइ थ्री अन्तरस्कुल बास्केटबलको ब्वाइजतर्फ क्वाटरफाइनल पुगेको छ ।घरेलु कोर्टमा कान्जिरोवाले ग्रामरलाई ११७ र प्रिमियरलाई १४८ ले हरायो । ओएसिस पनि क्वाटरफाइनलमा पुग्यो ।
कीर्तिमानी कीर्तिनिधि,बालुवाटारलाई प्रधानमन्त्री निवासका रूपमा प्रयोग गर्ने पहिलो व्यक्ति विष्ट थिए । ०२८ सालमा उनी एउटा लैनो गाई डोर्याएर बालुवाटार छिरेका थिए । सिंहदरबार आगलागीपछि राजीनामा दिएर घर फर्किंदा पनि उनले त्यही गाई डोर्याएरै बालुवाटार छाडे ।पूर्वप्रधानमन्त्री विष्ट सादगीपूर्ण जीवन बाँचे । उनको शव प्रदर्शन गरेर मलामी नबटुल्नू भन्ने आग्रहबमोजिम नै उनका सन्ततिले आममानिससरह विष्टको शवमा दागबत्ती दिए । कीर्तिमानीकीर्तिनिधि आफ्नो देशभक्ति र इमानदारीको उँचो पहाड हामीबीच छोडेर सुनसान सुनसान बिदा भए ।
चुनावी घोषणापत्र : साइन्स फिक्सन,"प्रतिबद्धता पूरा हुने उपायघोषणापत्रमा व्यक्त प्रतिबद्धता डुएबल र प्लजिवल पनि छैनन् । पूरा गर्ने कुनै विश्वसनीय आधार पनि छैनन् । यी प्रतिबद्धता केही तिलस्मी सम्भावनाले मात्र पूरा हुन्छन् ।पहिलो, ५ वर्षमा विकासशील राष्ट्र, दस वर्षमा मध्यम आय भएको र २०२५ वर्षमा उच्च आय भएको मुलुक बनाउन चाहिने लगानी हाम्रा नेताका पितापुर्खाले खेतका कान्लामुनि हजारौं टन सुनका लाप्सासहितको गाडधन छोडेका छन् भने सम्भव छ । बहुमत आउनेबितिकै सो गाडधन निकालेर देशको विकास गर्ने योजना भए सम्भव छ । दोस्रो, बिल गेट्स र वारेन बफेटजस्ता एक दर्जन अर्बपतिहरूसँग हाम्रा नेताले मित लगाएको हुनुपर्छ । र, आफ्ना मितज्यूको गरिब देशलाई धनी बनाउन वार्षिक एकएक अर्ब डलर सहायता गर्ने र सो रकममा वार्षिक १३ प्रतिशतले वृद्धि गर्ने उनीहरूले वाचा गरेको हुनुपर्छ ।तेस्रो, हिन्दु धर्मशास्त्रका ऐश्वर्यकी देवी लक्ष्मी, धनका देवता कुबेर र निर्माणका देवता विश्वकर्मासँग हाम्रा नेताको राम्रो दोस्ती हुनुपर्छ । बहुमत आएको भोलिपल्टै नेपाललाई महाभारतको खण्डप्रस्थलाई इन्दप्रस्थ बनाएजस्तो गरी एकै रातमा सबै विकास गरिदिनेछन् ।चौथो सम्भावना भनेको अरबी दन्त्य कथाको जिन्हलाई हाम्रा नेताले पानसमा कैद गरेर राखेको हुनुपर्छ । बहुमत आएको दिन नेताहरूले ताकधिनाधिङ ताकधिनाधिङ, बाहिर आउ मेरो जिन्ह भन्नासाथ जिन्ह पानसबाट निस्केर हुकुम गर्नुस् मेरो आका भन्छ । नेताले फटाफट हुकुम गर्छन् । जिन्हले एकै क्षणमा देशका सबै सडक ६८ लेनका, १०००० मेगावाट विद्युत् आयोजना, ४ वटा हिथ्रोभन्दा ठूला विमानस्थल, मेचीमहाकाली म्यागलेभ ट्रेन, टोकियोको भन्दा उच्च कोटीको काठमाडौंमा मेट्रोरेल, नेपाल एयर लाइन्सलाई १०० वटा बोइङ बनाइदिन्छ । यस्ता तिलस्मी सम्भावनाबाहेक घोषणापत्रमा उल्लिखित दलका प्रतिबद्धताहरू सुदूरभविष्यसम्म पूरा हुने कुनै पनि युक्तिसंगत, तर्कसंगत र विश्वसनीय आधार छैनन् । अन्तमा, कांग्रेसको घोषणापत्रमा केही तथ्यगत कमजोरी छन् । एउटा उदाहरण, नेपालमा २०४८ सालअगाडि ५ वटा मात्र बैंकफाइनान्स संस्था थिए र २०७३ सालमा ११७ वटा पुगेको उल्लेख छ (पेज ७८) । त्यो गलत हो । तीन बैंक र एक वित्त निगमसमेत चारवटा सरकारी र हालको नबिल (१९८५), इन्भेस्टमेन्ट बैंक (१९८६) र स्ट्यान्डर्ड चार्टर्ड बैंक (१९८७) रहेका र हाल क, ख, र ग वर्गका मात्र १५६ वटा संस्था रहेको राष्ट्र बैंकको वेभसाइटमा उल्लेख छ । साथै सबै दलका निर्वाचन घोषणापत्र तार्किक हेत्वाभास (लजिकल फ्यालेसी) ले ग्रसित छन् । जस्तो व्यक्तिगत आक्रमणमार्फत तर्क स्थापित गर्ने (एड होमिनेम), लोकप्रिय धारणा सधैं सत्य हुन्छन् (ब्यान्ड वागन), हतारोको सामान्यीकरण (हेस्टी जनरलाइजेसन) र भावनात्मक अपिलजस्ता १० भन्दा धेरै फ्यालेसी पाइन्छन् ।"
डोला मैयाँको मूल्य,"हाम्रा कन्या हेरिलिन्छौ भन्या ४०५० हजार रुपैयाँ पैल्है देउ कन्या हेरेपछि छोड्न्या छैनौं भनी कबोल गर भनियो, बिनापैसा कन्या देखाउँदै देखाइएन । कन्या हेर्ने र खोट लाएर छाड्ने हुनाले दिक्क भएर हो, या मूल्य नै त्यति भएर हो, नेपाली राजकुमारको निम्ति कन्या खोज्न गएका डोलेहरूलाई उत्तरी भारतका रजौटाले यसो भनेपछि उनीहरू अलमलमा परे । अलमलमा नपरुन् पनि किन, ४०५० हजार मागेपछि, त्यो पनि पहिला दाम देऊ अनि कन्या देखाउँला भनेपछि । यो १८९८ साल अर्थात् राणा शासन सुरु हुनु ५ वर्षअघिको कुरा थियो । त्यति बेलै डोलेहरूले काठमाडौँमा श्री माहिला साहेब प्रभु शाहलाई एउटा चिठ्ठी लेखे ।जुरन्या नजुन्र्या टिपन हेर्न नपाइ रुप रंग नहेरि कस्ता तरहले आटौं भनि हामिहरूको सल्लाह हुदा उन्हेरूले पनि कन्या देषायेनन् हामिहरूले पनि हेर्न पाऔनउल्लिखित मूल्यकै कारणले देखाउनेले पनि देखाएनन् । हेर्न गएकाले पनि हेरेनन् । यसरी कन्याको तलासमा हिँडेका डोलेहरूले काठमाडौँमा राजालाई चिठ्ठीबाटै बेलाबेलामा खबर दिँदै हिँडेका हुन्थे । यस्ता चिठ्ठीलाई अर्जीपत्र भनिन्थ्यो । राष्ट्रिय अभिलेखालयमा संग्रहित उबेलाका केही अर्जीपत्र हेरेर यो लेख लेखिएको हो । डोलेहरूले कुनकुन ठाउँमा कस्ताकस्ता कन्या देखे, के भयो, त्यस्तो पत्रमा खुलस्त लेखेका हुन्थे । राजाबाट हरियो बत्ती बलेपछि मात्रै कन्या उठाएर हिँड्थे, उनीहरू । गोरखपुर वरिपरिको चिलुवा भन्ने ठाउँमा गएका भारदारहरू चाहेजस्तो कन्या नभेटिएकामा हैरान भएका देखिन्छन् । वैशाख जेठको धुपमा कसैले ९ देखि १० गाउँमा ३२ कन्या हेरिसकेको भनी चिठी लेखेका छन् । भने कसैले सोही समयतिर ३५ देखि ४० ठाउँमा डुलेको पनि बताएका छन् । जुरेको लगनभित्रै कन्या खोजेर ल्याउनुपर्ने हुन्थ्यो । तर भनेजस्तो पाउँदैनथे । अथवा अझै राम्रो भेटिएला कि भन्दै हिँडेका पनि हुनन् । डोलेहरू ३ थरी हुन्थे । तीमध्ये एक, पैसाको कारोबार गर्ने खजान्ची हुन्थे । अर्का ज्योतिष, लगन जुरे नजुरेको हेर्नलाई र तेस्रा वेदोक्त ब्राह्मण हुने रहेछन् । उनको आशीर्वाद नभई नहुने भएर हो कि किन हो, वेदोक्तलाई पनि लैजाने चलन रहेछ । यी त्रिनेत्र को आँखीभौँ नतन्किएसम्म कुरो छिनिदैनथ्यो ।मैले यहाँ डोले भनेका मानिस कन्या बोक्ने भरिया होइनन् । कन्याको तलासमा हिँडेका भारदारहरू हुन् ।डोलाको तलासमा तैंले जानुपर्छ भनेर आफ्ना विश्वासी भारदारहरूलाई बखतबखतमा बनारस, गाजिपुर, आजमगढ, छपरा, गोरखपुरतिर पनि दौडाउँथे नेपालका राजाहरू । पछि राणाहरूले पनि यसकै सिको गरे । रवाफको जमाना थियो, वडा देशका रजपुतकी कन्या ल्यायौँ भन्ने धाक देखाउन, उँधोतिरै हान्निन्थे । अर्कोतिर उताका राजपुत घरानियाँहरूले पनि आफ्ना कन्यालाई पहाडी राजकुमारको लागि चिठ्ठा पर्ला कि भनेर तयारी अवस्थामा राख्थे । चिठ्ठा कसलाई पथ्र्यो, त्यो भने गुलामको लीला बिचरा निर्दोष बाला, लेनदेनको वस्तुसरह हुन्थी । ८ देखि १४ वर्षसम्मको बालाजोवनका यी मैयाँहरूलाई झ्याइँकुटी पार्दै कहाँबाट कहाँ दौडाइन्थ्यो ।बनारस गोरखपुरतिर जेठको प्रचण्ड गर्मीमा डोला मैयाँ खोज्न गएकाहरूले काठमाडौँमा पठाएको बयानको एउटा अंश यस्तो छ,भलुवानको बाबु विश्राम सिं श्री नेतका कन्या आधिरातिमा हेरियाका थिया येति हेर्न पायाका कन्यामा येतिका अरु नठहर्दा फेरि दिनमा दोहराई देषनपाया हुँदो हो भंदा गोपालपुरका राजाले भनि सुनि दिदा दिउसो हेर्न आउ भन्या र हामिहरू सबै गै हेर्दा रातिमा देषता गोरो वर्न ठहर्यो पर्थ्यो दिनमा देषता नजानिदो सावलोभाव मुषको रंग रहेछयसरी रातिमा हेरिएकी कन्या दिनमा अलि फरक देख्यौँ महाराज भन्ने आशय राखेर डोलेले धर्को कोर्थे । तर यत्तिकैमा राजाले भैगो हुन्छ ल्याऊ भनि पो हाल्लान् कि भनेर जोगिँदै चिठी लेखेझैँ लाग्छ, धेरै ठाउँमा डुलेर थाकेका डोलेहरूले ।दु:ख गरी महिनौँ लगाई खोजेकी, महँगो दाम तिरेर ल्याएकी कन्या राजा र राजकुमारलाई मन नपरे फसाद हुने डर उनीहरूमा हुन्थ्यो । फेरि मधेसको बिफरजस्ता रोगले समातेको भए त झनै फसाद त्यसो हुनाले राजाले पनि चिठ्ठीमा बडो विचार गर्न अह्राएका हुन्थे । उनीहरूले पनि चिठ्ठीबाटै निक्र्याेल गर्थे । जोखिम मोल्दैनथे ।डोला मैयाँ खोज्न भारततिर मात्र होइन, यता पश्चिम नेपालकै ठकुरी गाउँहरूमा पनि जान्थे । पूर्वतिर ठकुरी गाउँ नहुनाले । एवंरीतले नै पश्चिम नेपालका गाउँबाट रूपवती युवतीको खोजीमा विश्वास पात्रहरू घुम्थे । आदेशबमोजिम स्थानीय राजा रजौटाका मैयाँहरू जसजसका छन् उनीहरूले डोलेहरूलाई आफ्ना छोरीको हुलिया दिनुपथ्र्यो । माथिको आदेशअनुसार ।डोलेहरूले दरबारमा लेखिपठाउने रिपोर्ट खास किसिमको अह्रोटअनुसार हुन्थ्यो । जस्तो, फलाना ठाउँ बस्न्या, फलानाकी मैञा उमेर येति भन्या बेहोराबाट ञाहा चाँडो लेखि पठाउ र हामिबाट जवाफ गया बमोजिम गरौला उनीहरूले पनि यसै अनुसार गर्थे । नेपालकै रजौटा गाउँबाट डोलेहरूले पठाएका चिठ्ठीका केही अंश यस्ता छन् ।मुसिकोटका मदन सिनकी मैञा वर्ष ८ की वर्ण पयालो छ गाला गबुल्या छ त्यस्तै कालीदास सिनकी नातीनी वर्ष १३ की वर्णमा ठूलो भयाकी हातगोडाका पंजा ठूला लामा छ नाकका पोरा फुक्याको छ अर्को रिपोर्टमा अर्घा लिलाधोज साहिकी नातिनी वर्ष १४ की वर्ण कालो छ हातगोडाका पंजा छोटाछोटा भयाकी जीउ ठूल्हो छ त्यस्तै गुल्मी तमघास मैञा वर्ष १३ की वर्णमाउलो कपाल ठिगुचा छ सुम्रिका साहेव राजवाहा कुर सीनकी मैञा वर्ष १० की वर्ण रातो भयाकी कपाल छोटो छ मोहोडा सानो छ आदि ।कस्तो समय ? कुन गाउँमा रमाइरहेकी बालिका, जसको जिउ नापेर, रूपरङ्ग हेरेर, गाला यस्ता छन्, कपाल उस्तो छ, नाकका पोरा यस्ता छन्, भनी खबर पठाई राज्यको बलमा बाला जोवन हरण गरेर लैजाने, कस्तो व्यवस्था कुनै रजौटाहरूले त घुम्दै पुस महिनातिर पुगेका यी गुलामहरूलाई बिहे नगर्ने खडमास महिनामा हेर्न आएको भनी कन्या देखाउँदैनथे । के थाहा, झोँकिएर पनि हुन सक्छ, दरबारकी रानी बन्नुभन्दा वरिपरिकी बुहारी भएको रुचाउने बाबुआमा पनि त थिए होलान् । त्यै भएर हो कि चिलुवाका महाराजले मेरी मैञालाई ४०५० हजार पर्छ तिर्न सक्छौ ? भनी ठहर्याएका यस मामलामा पैसाको लेनदेन त हुने नै रहेछ । तर नेपाली गाउँहरूमा भएको लेनदेनको हिसाब भने अर्जीपत्रमा देखिँदैन । उत्तरी भारतबाट १९०२ सालमा लेखेको अर्जीपत्रमा कन्याका बाबुसँग बातचित गर्दा उनले डोला दिन्छु भनेका र रुपैयाँको सवालमा अघि श्री बाबु भिक्षुक सिंहलाई दिया बमोजिम ५००१ रुपैयाँ दिनुपन्र्याछ भनी लेखिएको छ । त्यो वर्ष डोला खोज्न गएकाले सो मूल्यमा कन्यालाई नेपाल पनि ल्याएका छन् । पत्रबाट त्यो खुल्छ । तिरेको मूल्य पनि थाहा हुन्छ ।डोलेहरूले लगनको दिनभित्र उल्लिखित चिलुवा भन्ने ठाउँबाट काठमाडौँमा डोला मैयाँ ल्याउँदा २५ दिन लाग्ने बताएका छन् । भरिसक्के रातदिन लगाएर भए पनि लगनभित्रै ल्याउँछौँ भनेका छन् । जति छिटो गरे पनि त्यो २५ दिन हुन्थ्यो । डोलालाई ल्याउन अलौदेखि भीमफेदीसम्म २५३० हात्ती र २५३० जना भरियाको हुकुम बक्सन भनी राजालाई भनेका छन् । दरबारमा भित्रिने हुनेवाला मालिक्नीलाई तामझाम गरी भित्राएको रैतीले देखुन् भन्ने हेतुले पनि हुन सक्छ ।बाटोमा औलोले भेट्ला कि भनेर उनीहरूले डोलालाई रातारात दौडाउँथे । हावाको भुमरीझैँ गर्मीको भुमरी थियो मधेसको औलो । त्यसको झोकाले भेटाए मान्छे बाँच्नै मुस्किल हुने भएर होला डोलालाई खुब जोगाएर ल्याएको देखिन्छ । डोलेहरू पनि जोगिन त पर्यो नै । त्यति बेलाका यी पत्रहरूमा डोलालाई पनि औलोसँग जोगाएर खुब स्याहारसँग ल्याएको बयान छ । डोलाका सँगमा उनका बाबु अथवा दाजुभाइ कोही नातेदार पनि आउँथे । तर चेलीलाई झ्याइँकुटी पार्दै दौडाउँदा उनीहरू भने पछाडि छाडिन्थे ।यसप्रकार यो लेखका लागि डोला मैयाँको तथ्य बटुल्दै जाँदा जनकलाल शर्माले फेरि अर्को तथ्य थपिदिए । उनले आफ्नो संस्मरणमा भनेअनुसार यसै रीतले ल्याएका कन्याहरूको परीक्षा लिने र तालिम दिने काम काठमाडौँमा आएपछि हुँदो रहेछ । तर यो लेखकी पात्र चिलुवाकी डोला मैयाँले त्यस्तो परीक्षा दिनुपरेको मैले पढिनँ । पछिपछि यस्तो प्रथाले दरबारमा विकृत रूप लिएको पनि हुन सक्छ ।शर्माका अनुसार यसरी डोला आउनेलाई मालिकनी र दासीको रूपमा आउनेलाई तालिमे भनिन्थ्यो । गोप्य रूपमा वा दरबारभित्र उनीहरूलाई तालिम दिने संस्था खोलिएको हुन्थ्यो । जसमा ए क्लासका राणाहरूको आफ्नै लगानी हुन्थ्यो ।राणा दरबारमा प्रशिक्षित हुन आउने युवतीहरूलाई तालिम दिने संस्था कुपण्डोल र थापाथली दरबारतिर थिए । ठूलै धनराशिको लगानी गरिन्थ्यो यसमा । यस्ता संस्थामा सुरुमा युवतीको स्वास्थ्य परीक्षा डाक्टरहरूले गर्थे । त्यसपछि उनीहरूको रूपरंगबाहेक अक्षतयोनी पनि हुनुपर्ने अनिवार्य मानिन्थ्यो । अक्षतयोनीको जाँच गर्नका लागि दक्ष अडेनीहरू राखिन्थ्यो । यो तालिममा दरबारी रहनसहन र शीलबारे तालिम हुन्थ्यो । नृत्य तालिम पनि हुन्थ्यो । जसलाई गान्धर्व विद्या भनिन्थ्यो । तीन वर्षसम्म यस्तो विद्यामा पारंगत हुने डोलालाई हेरेर भगाउने विभिन्न योजना बुनिन्थे दरबारमा । कुनै अवस्थामा त राम्रो ठानेर बाबुले छोराका लागि ल्याएकी डोला उडाइदिने र बाबुछोराको सम्बन्ध पनि नराम्रो हुने चर्चा शर्माले गरेका छन् । राणाहरूले तालिमे युवतीहरूलाई छेउछाउका दरबारहरूमा लगेर यौन शोषण गर्ने र प्रायश्चित्त गर्नलाई जोगीका कुटीमा जान्थे शर्माले लेखेका छन् गोकर्णको बंगला त्यसको एउटा उदाहरण हो । थापाथली र कुपण्डोलका ती तालिमे संस्थाहरूमा फेल भएकाहरूको अवस्था के हुन्थ्यो ? उनीहरूका बाबुआमाहरूले मूल्य पाउँथे कि पाउँदैनथे आदि विवरणहरू जान्न बाँकी नै रह्यो । जे होस् यस्ता संस्थाहरूमा राखिएका मान्छेहरू वस्तुसरह थिए । मन परेको वस्तु छान्यो लग्यो । अन्तमा, राजकुमारसँग विवाहका लागि भारतबाट खोजेर ल्याइएका डोला मैयाँको मूल्यबारे त यो लेखबाट थाहा हुन्छ । तर तालिमे कन्याको मूल्यबारे यो लेख मौन रह्यो । अलि हाँक भएका राजपुतहरूले त पैसा तोकेरै कन्या दिए अथवा कसैले त हप्काएर पनि पठाए । तर निरीह रैतीबाट हरण गरिएका कन्याको मूल्य थियो कि थिएन, उत्सुकता बाँकी नै रह्यो ।"
धनीलाई बिहे खर्चको पिरलो !,"कतारको अलमुन्ताजास्थित होलिडे भिल्लाको रेस्टुरेन्टमा आफूले मगाएको कफी कुरिबसेको थिएँ । एक कतारी युवा म मात्रै बसिरहेको टेबुलमा बस्ने इच्छा देखाउँदै आए । मेरो टेबुल सामुन्ने ४२ इन्चको टीभी झुन्ड्याइएको थियो । टेलिभिजनमा बार्सिलोना र रियल म्याड्रिडको प्रतिस्पर्धा भर्खरै सुरु हुँदै थियो । पछाडिका टेबुलहरू भरिइसकेका थिए । कतारी बार्सिलोना भनेपछि हुरुक्कै हुन्छन् । कतारले स्पोन्सर जिम्मा लिएर पनि होला, उनीहरू बार्सिलोना क्लबलाई आफ्नै ठान्छन् । यहाँबाट टीभी हेर्न सजिलो हुने देखेँ, उनको अंग्रेजी प्रस्ट थियो । रेवन चस्मा नफुकाली उनी टीभी हेर्न मस्त भए । मेस्सीको खुट्टामा बल पर्नासाथ उनी फुरुक्क हुन्थे । बललाई जाली चुमाउने मेस्सीको प्रयास असफल हुँदा टेबुलमा हात बजार्थे । वेटरले कफी ल्याएर मात्रै राखिदिएको थियो । उसले सायद याद गरेनन् । मेसी पेनाल्टीमा चुकेका मात्रै थिए, जोडले टेबुल बजार्न पुगे । मेरो कफी पिउन नपाई पोखियो । मालिस मुदिर, उनले माफी मागे । र, वेटरलाई अर्को दुईवटा कफी मगाउँदै भने, तीनवटा कफीको बिल मै तिर्छु । खेल सकियो । बार्सिलोना पराजित भयो । उनी निकै तनावमा देखिए । गोरो अनुहार कालो भयो । निकै बेर चुरोट तानिरहे । बार्सिलोना हार्दा यस्तो तनाव ? उसले मगाइदिएको कफीको चुस्की लगाउँदै भने, अर्कोपटक बार्सिलोनाले जितिहाल्छ । म पनि बार्सिलोनाकै फ्यान हुँ । चिन्ता नगरौं ।आजको दिन बार्सिलोना र मेरा लागि उस्तै रहेछ, उनले भने, हामी दुवै अभागी र असफल । कतारी नागरिक पनि अभागी हुन्छन् र ? कतारी त विश्वकै सुखी नागरिकमा पर्छन् भन्छन् । मेरो प्रश्न सुनेर उनले खाउँलाजस्तो गरी हेरिरहे । चिसो कफी घुटुक्क पारे । मसँग आँखा जुधाएर पीडा पोख्न थाले । कतारीको मनको व्यथा पहिलोपटक सुन्दै थिएँ मेरो घरमा युरोपियन केटी साथी छ । हामीबीच चार वर्षदेखि सम्बन्ध छ । हाम्रो सम्बन्धमा मेरो परिवारलाई आपत्ति छैन । यतिका वर्ष सँगै बसेपछि हामीलाई बच्चाको रहर भयो । बच्चा जन्माउनका लागि विवाह हुनुपर्छ । विवाहको कानुनी अधिकार पाएपछि मात्रै बच्चा जन्माउन पाइन्छ । विदेशी युवती विवाह गर्न सरकारबाट अनुमति लिनुपर्छ । त्यसका लागि निवदेन पेस गरेको थिएँ । मेरो निवेदन आन्तरिक मन्त्रालयको कमिटीले अस्वीकार गरिदियो । कमिटीलाई मैले गैरकतारी विवाह गर्न दिइएको कारण चित्ता बुझेन ।उनले कतारी युवती विवाह नगर्नुको पछाडिको कारण भने थेग्न नसकिने वैवाहिक खर्च देखाएका थिए । त्यो कारणमा चित्त नबुझेपछि उनले अर्को झूटो कारण दिएका थिए, मैले धेरै कतारी युवतीलाई विवाहको प्रस्ताव राखें तर उनीहरूले मेरो प्रस्ताव अस्वीकार गरिदिए । त्यही भएर मन मिल्ने युरोपियन युवतीसँग विवाह गर्न चाहन्छु । २८ वर्षीय युसुफको इच्छा पूरा भएन । सरकारबाट अनुमति नपाएपछि उनी चार वर्षदेखिको सम्बन्ध तोड्नुपर्ने विन्दुमा पुगेका थिए । कतारी नागरिकको विवाहको खर्च धान्नै नसकिने हुन्छ र ? मलाई उत्सुकता लाग्यो । एकसाथ बारम्बार प्रश्न गर्दा मनमा डर पनि पैदा हुन्थ्यो । उनका अनुसार विवाह खर्च केटीभन्दा केटा पक्षको निकै उच्च छ । उनले परम्परागत विवाह खर्चको विवरण सुनाउन थालेपरम्पराअनुसार विवाह गर्दा दुलहा पक्षले दुलहीलाई मिहर (दाइजो) दिँदा मात्रै सामान्य रूपमा १० लाख रियाल (झन्डै ३ करोड रुपैयाँ) लाग्छ । महँगो गरगहना, महँगो होटलको हल, भोजको खर्च सामान्य हुन्न । वास्तवमा विवाहले हामीलाई निकै तनाव हुन्छ । फेरि मैले प्रतिव्यक्ति आय एक लाख २० हजार अमेरिकी डलर भएको नागरिकलाई पैसाको चिन्ता हुन्छ भन्दा उनी रिसाएर निस्किए । निस्किँदा कफीको बिल ७५ रियाल भने तिर्न भुलेनन् । कतारीको विवाह कसरी र कस्तो हुन्छ त ? यो जान्ने इच्छा युसुफबाट मिलेन । दुलही अन्माउने बेलाका किस्साहरू बेलाबेला सुन्थें । दुलही लिन दुलहा मात्रै जाने भएकाले त्यसभित्रको रहस्य केटा पक्षका निम्तालुले देख्नसुन्न पाउँदैनथे । दुलही पक्षका निम्तालु महिलालाई मात्रै यसको भित्री रहस्यबारे जानकारी हुन्थ्यो । सुरक्षा गार्डको काम गर्दैै आएकी काठमाडौंकी अमिना खान धेरैजसो वैवाहिक कार्यक्रममा सहभागी हुन पुगिराख्छिन् । विवाहको मण्डपमा पुरुषलाई अनुमति हुन्न । दुलहीको महिला आफन्त र पाहुना मात्रैलाई अनुमति हुन्छ । कार्यक्रमस्थलमा निम्तालु महिलाको मोबाइल, क्यामरा लैजान पाइँदैन । त्यहाँभित्रका दृश्य फेसन टेलिभिजनमा देखिनेभन्दा कम्ती हुन्न । दुलही पक्षका युवती आआफ्नो सुन्दरता देखाउन लालायित हुन्छन् । सबै जना पारदर्शी पोसाकमा सजिएका हुन्छन्, उनले अनुभव सुनाइन्, दुलही क्याटवाक गर्दै आफ्नो मण्डपमा पुग्ने बेला आफन्त र पहुनाबाट पैसा बर्सिन्छ । जबसम्म दुलहा लिन आइपुग्दैन । तबसम्म उनीहरू आफ्नो संसारमा स्वतन्त्र ढंगले हराइरहेका हुन्छन् । दुलहा आउने सूचना पाउनासाथ उनीहरू बुर्का लगाइहाल्छन् । सरिया कानुनअनुसार मुस्लिम युवालाई चार जनासम्म विवाह गर्न छुट छ । तर, भौतिक रूपमा सबैलाई समान व्यवहार गर्नुपर्छ । पछिल्लो समयमा नयाँ पिँढी बहुविवाह गर्न पनि हच्किँदै आएका छन् । कतारी युवामा धेरैजसो मागी विवाह नै हुन्छ । आमा र छोरीले नै सम्भावित दुलहा खोज्ने चलन छ । केटासँग पनि छलफल हुन्छ । केटा तयार भएमा उसको परिवारसँग कुरा गर्ने चलन छ । केटीलाई स्वीकार वा अस्वीकार गर्ने अधिकार रहन्छ । यस्तो विवाह समान हैसियत भएका परिवारबीच हुन्छ । विवाह सकभर परिवारजनभित्रै हुने गर्छ । कतारीहरूको अरब मुलुकभित्र भने विवाहवारी चल्छ । छिमेकी देशहरूले गरेको नाकाबन्दीको असर वैवाहिक सम्बन्धमा पनि परेको छ । साउदी, बहराइन र यूएई नागरिकबीच जोडिएका श्रीमान्श्रीमती आपसमा बिछोडिनुपरेको छ । युवाहरूलाई विवाह निकै समस्या भएपछि कतारी च्यारिटीहरूले सामूहिक रूपमा विवाह गर्ने प्रचलन पनि ल्याएका थिए । त्यो प्रचलन सफल भएन । समुदायमा विरोध पनि भयो । बरु बैंकबाट बिनाब्याज ऋण दिनुपर्ने वा सरकारले नै कोष खडा गर्नुपर्ने तर्क बलियोसँग उठिरहेको थियो । कतारले अघिल्लो साता युवा पुस्तालाई राहत दिन विवाह कोष खडा गर्ने नीति ल्याउँदा युसुफलाई सम्झिन पुगेँ । कतारले आफ्नो नागरिकको संख्या बढाउन नयाँ जनसंख्या नीति २०१७२२ सार्वजनिक गर्यो । जसमा विवाह कोष पहिलो प्राथमिकतामा राखिएको थियो । नयाँ नीतिले दाइजो प्रथालाई कम गर्ने, कम खर्चमा विवाह गर्ने विषय शैक्षिक पाठ्यक्रममा राख्ने, कम खर्चका वैवाहिक हलहरू बनाउने कार्यक्रम अघि सारेको छ । यसो गर्नुको पछाडिको कारण भने कतारमा बढ्दो आप्रवासीको संख्या हो । कतारको जनसंख्या २६ लाख नाघिसक्यो । उसले विदेशी कामदारको आपूर्तिलाई कम गर्दै जाने र आफ्ना नागरिकको संख्या बढाउँदै लैजाने नीति सार्वजनिक गरेको छ । कतारी नागरिकको संख्या त्यहाँ कार्यरत नेपालीको भन्दा ७ प्रतिशत कम अर्थात् कुल जनसंख्याको १२ प्रतिशत मात्रै छ । त्यहाँ सबैभन्दा बढी भारतीय ६ लाख ५० हजार (२५ प्रतिशत), नेपाली चार लाख (१७ प्रतिशत) कतारी तीन लाख ३० हजार (१२ प्रतिशत) र फिलिपिनो २ लाख ६० हजार (१० प्रतिशत) छन् । योजना विकास तथा तथ्यांकमन्त्री सलेह विन मोहम्मद अल निविट भन्छन्, नयाँ नीतिको मुख्य उद्देश्य बढ्दो असन्तुलित जनसंख्यालाई नियन्त्रण गर्नु हो । :"
जीवनको वासना,"औसत नेपाली परिवारका आधुनिक र परम्परागत दृश्य हुन् यी । पहिलो दृश्य सहरिया परिवारको हो । गाउँमा भए बाबु अरबमा हुन सक्छ । दोस्रो केही दशकअगाडिको । आधुनिकीकरण र विज्ञान प्रविधिको विकासले जीवनशैली सहज त बनेको छ । यद्यपि त्यसले थुप्रै जटिलता निम्त्याएको छ । साना नानीको बालापन पनि जटिलतामा जेलिएको छ । घरमा उनीहरू न्यु मिडिया र ग्याजेटमा रुमल्लिछन् । स्कुलमा किताब रटाइन्छ । रट्ने विद्याले तिनको रच्ने क्षमताको विनाश भइरहेछ । धूलोमाटोमा लडिबुडी गर्दै, आफैँ बनाएका भाँडाकुटी खेल्दै अनि स्वैरकल्पनाले भरिएका कथाहरू सुन्दै गर्दा उनीहरू जति कल्पनाशील हुन्थे, सिर्जनशील हुन्थे आज त्यसमा गिरावट आइरहेको छ । सहरमा बस्नेले गाउँ नबुझ्ने, सम्पन्नले विपन्नता बोध नगर्ने, देशको भूगोल, इतिहास, भाषा, संस्कृति र आम जीवनशैलीसँग साक्षात्कार नगर्नाले विभेदका खाडल पनि गहिरिँदा छन् ।यसको समाधानमा किताब एउटा उपाय हुन सक्छ । पठन संस्कृतिलाई मानिसमा करुणा र विवेक भर्ने माध्यम बनाउन सकिन्छ, जसले बालबालिकालाई सिर्जनशील बनाउँछ । राष्ट्रकवि माधव घिमिरेले पनि बालककालमा कान्छी ज्यामैले सुनाएका दन्त्यकथा र बूढापाकाबाट सुनेका श्लोकले आफ्नो सिर्जनशीलता मुखरित भएको बताएका छन् । अनुसन्धानहरूबाट के पत्ता लागेको छ भने बालबालिकालाई पोषण र सन्तुलित भोजनले शारीरिक विकासमा सघाउ पुर्याएजस्तै असल पुस्तकले उसको मानसिक विकासमा त्यत्तिकै महत्त्व राख्छ ।सम्पन्न देशहरूमा दूध, ल्याक्टोजिनजस्ता बेबी फुडदेखि बालबालिकाका अन्य सरसामान किन्दा पनि कथाका पुस्तक उपहार दिने प्रचलन छ । जन्मदिन, चाडपर्व या विशेष भेटघाटमा दिइने उपहारमा पनि पुस्तक रोजा विषयमा पर्छ । हामी पहिरन, जीवनशैली र खानपानमा अन्धाधुन्ध विदेशी नक्कल गरिरहेका र्छाँै भने यस्ता कुराचाहिँ किन नक्कल नगर्ने ?साँच्चै मानिस र किताबको नाता युगौँ पुरानो छ । ईपू ३५ सय वर्षभन्दा अघिदेखि क्ले ट्याब्लेट अर्थात् माटाको खबटामा क्युनिफर्मका रूपमा सुरु भएको पुस्तक प्रकाशन अहिले हल्काफुल्का, विभिन्न कलेवरका वासनादार कागज र आकर्षक साइजमा आइपुग्दासम्म किताबको यात्रा अकल्पनीयझैँ लाग्छ । किताब साँच्चै मानिसको नि:स्वार्थ र असल साथी हो । के तपाईं एक्लो महसुस गर्नुहुन्छ वा आफूलाई अस्वीकृत ठान्नुहुन्छ ? या बोर, वितृष्णा र चिडचिडाहटले ग्रस्त हुनुहुन्छ ? यस्तो अवस्थामा प्रिय साथी, सल्लाहकार वा मनोविमर्शदाताको रूपमा किताबले काम गर्न सक्छ । किताब यस्तो विश्वासपात्र हुन्छ, जसले कहिल्यै तपाईंको गोपनीयता भंग गर्दैन । कहिल्यै ब्ल्याक मेल गर्दैन । कुनै माग या आशा अपेक्षा पनि गर्दैन । हामी जस्तासुकै दूरदराजमा पुगौँ, भूगोल, मानिस र जीवनशैली अपरिचित हुन् । किताबले सहजै समय बिताउन सघाउँछ । सम्बन्धित विषयकै किताब भए त त्यो नयाँ परिवेशमा घुलमिल हुन पनि सिकाउँछ । किताब हाम्रो यात्राको अभिन्न साथी हो, जसले हामीलाई कहिल्यै एक्लो हुन दिँदैन । यो एउटा अनमोल गाडधन पनि हो, जसभित्र हामीलाई मन पर्ने अकल्पनीय खजानाहरू हुन्छन् । सायद किताब नहुँदो हो त संसारमा डिप्रेसन र आत्महत्याको अवस्था सम्हालिनसक्नुको हुन्थ्यो । किताबले डिप्रेसन नियन्त्रणमा चिकित्सा विज्ञानले भन्दा कैयौँ गुना बढी काम गरेको हुनुपर्छ ।किताबमा हुने आफ्नो रुचिको विषयको विस्तृत ज्ञान त छँदै छ, आख्यानका घटना, परिवेश र पात्रका संघर्षले बालबालिकालाई सधैँ जीवन र जगत्प्रति आशावादी बनाउँछन् । हामीकहाँ अझै पनि किताब या पढाइ भनेपछि विद्यालयविश्वविद्यालयका कोर्स बुक मात्र सम्झने साँघुरो सोचाइ जीवितै छ । कोर्स बुकले जीवनका आंशिक कुरा मात्र समेटेको हुन्छ । अर्थात् कोर्सको पढाइ अधुरो र अपुरो हुन्छ । त्यसैले जोकोहीले पनि बाहिरी किताबमा विचरण गर्नैपर्छ । अझ हाम्रा सन्ततिलाई त जतिसक्दो चाँडो दुनियाँसँग परिचित गराउन कोर्सभन्दा बाहिर लैजानैपर्छ । नत्र उनीहरूभित्रको असीम उत्साह र अखण्ड प्रतिभा प्रस्फुटन हुनै नपाई मुर्झाउन पनि सक्छ । धेरै मानिस घर बनाउँछन् । भित्री सजावटमा पनि खुब ध्यान दिन्छन् । बैठक, भान्सा, सयन कक्ष सबै एक से एक हुन्छ । कतिपयले त बार पनि सजाएका हुन्छन् । ती सानदार घरमा जब एक र्याक पुस्तक पनि हुँदैन, ती सबै चमकधमक फिक्काफिक्का र निर्जीव लाग्छन् । बरु झुपडी नै होस्, जहाँ केही किताब छन्, त्यहाँ जीवनको वासना पाइन्छ । बालककाल पनि जीवनमा मगमगाउँदो वासना भर्ने समय हो र किताबले तिनमा त्यो सुवास भर्न सक्छ । अनि जसले आफूमा सुवास भरेको हुन्छ, उसैले समाजलाई सुवासित बनाउने खुबी राख्छ । हिजोआज पठन संस्कृति विकासमा विद्युतीय सञ्चार माध्यम एउटा चुनौतीका रूपमा उपस्थित छ । रेडियो, टेलिभिजन, सिनेमा, कम्प्युटर, मोबाइलजस्ता माध्यमबाट ज्ञान र मनोरञ्जनका विभिन्न सामग्री प्राप्त हुनाले कतै किताबको प्रयोजन घट्दै गएको पो हो कि भन्ने प्रश्न पनि उठ्न थालेको छ । यद्यपि सूचना र सञ्चार प्रविधिमा जतिसुकै विकास भए पनि किताबको बेग्लै महत्त्व छ र यसको प्रभावकारिता घट्ने सम्भावना कमै छ । पुस्तकप्रेमी र असल पाठकहरू भन्छन् किताबको स्वाद अरू कुनै माध्यमबाट पनि पाइँदैन । त्यसैले त अहिले पनि संसारमा हरेक दिन तीन हजार टाइटलका नयाँ नयाँ पुस्तक दैनिक सार्वजनिक भइरहेका हुन्छन् । सानो उमेरमा बालबालिकाले जति धेरै किताब पढे, उनीहरूको भाषा पनि त्यत्तिकै राम्रो हुन्छ । जसको भाषा राम्रो छ, त्यसले अध्ययन, रोजगारलगायत हरेक क्षेत्रमा सफलता पाउँछ । भाषामा राम्रो भएका बालबालिकाको अरू सबै विषयमा पनि राम्रो नतिजा पाइन्छ । यी तथ्य अनुसन्धान तथा दृष्टान्तहरूबाट प्रमाणित छन् । हाम्रोजस्तो भौगोलिक, सामाजिक र सांस्कृतिक विविधता भएको देशमा भने पुस्तक संस्कृति विकासमा बेग्लैखाले समस्या पनि छन् । एकातिर अविकसित र दुर्गमका बालबालिकाको पुस्तकमा पहँुच नै छैन । त्यहाँका विद्यालयहरूमा पुस्तकालय छैनन् र अभिभावक तथा शिक्षकमा समेत पुस्तकको महत्त्व बोध छैन । अर्कातिर सहरिया समुदायमा न्यु मिडिया र ग्याजेटको हावीले बालबालिका त्यतै अल्मलिएका छन् । कार्टुन र भिडियो गेममा उनीहरू खुबै लट्ठिन्छन् भने खुला च्यानलहरूका कारण जुनसुकै कार्यक्रम पनि उनीहरू हेरिदिन्छन् । कतिपय हिंसात्मक र आपराधिक खालका दृश्यले उनीहरूको मानसिक विकासमै नकारात्मक प्रभावसमेत बढ्दै गएको छ । संसारका विकसित देशहरूमै पनि यो एउटा समस्या बनिरहेको छ । कुनै किशोरले अन्धाधुन्ध गोली चलाएर कैयौँको ज्यान लिएका जस्ता समाचार बरोबर आउन थालेका छन् । नानीदेखि लागेको बानी नै दिगो र टिकाउ हुन्छ । त्यसैले हाम्रा साना नानीहरूमा पुस्तक पढ्ने बानी बसाल्नका लागि प्रारम्भिक कक्षामै पढ्ने सीप र पढ्ने बानी बसाल्नु जरुरी छ । कक्षा ३ सम्ममा पढ्ने सीप तथा पढ्ने बानीको विकास भइसक्नुपर्छ भन्ने आधुनिक शिक्षाको मान्यता छ । पढ्ने क्षमता जति बढ्यो, उतिउति पढ्नमा रुचि पनि बढ्दै जान्छ । आफूलाई मन परेको किताब आफैँ खोजेर, किनेर, मागेर या टिपेर पढ्ने रहर या उत्साह, जाँगर पैदा हुनु नै पढ्ने बानी हो । यसतर्फ उनीहरूलाई उत्प्रेरित गर्नु आवश्यक छ । यसरी उत्प्रेरित भइसकेका र किताबलाई आफ्नो जीवनशैली बनाइसकेकालाई हामी स्वतन्त्र पाठक भन्छौँ । साक्षरता वृद्धिसँगै हामीले स्वतन्त्र पाठकको सङ्ख्या पनि बढाउनु जरुरी छ । वास्तवमा स्वतन्त्र पाठक नै आफ्ना समस्या हल गर्न र बुद्धि, विवेकसाथ आफ्नो जीवन सरस र सहज बनाउन सक्षम हुन्छन् ।मुलुकमा जति बढी नागरिकमा पढ्ने बानी हुन्छ, त्यति नै बढी जिम्मेवार र विवेकशील नागरिक तयार हुन्छन् । यसले गर्दा नागरिकको जीवन सहज, समुन्नत हुने त छँदै छ राष्ट्रकै समग्र विकासमा यसले ठूलो भूमिका निर्वाह हुन सक्छ । त्यसैले पनि हाम्रोजस्ता विकासोन्मुख देशको सन्दर्भमा पठन संस्कृतिको अझ महत्त्व छ ।विख्यात लेखक रस्किन बोन्ड भन्छन्, सक्दो धेरै साथीहरू बनाऊ र सकेसम्म धेरै पुस्तक पढ । यसबाट नै तिम्रो जीवनमा शान्ति र आनन्द सम्भव छ ।साँच्चै भन्ने हो भने असली पढाइका लागि चार पर्खालले बन्द कक्षाकोठाको आवश्यक छैन । पढाइ भनेको सूचना र ज्ञान हो । सूचना भएन भने हामी बदलिँदो समाजमा लाटो बन्छौँ । हरेक विषयमा अपडेट भएनौँ भने हामी आउट डेटेड हुन्छौँ । पढाइ भएन भने उत्साह र उमङ्ग हुँदैन । उत्साह र उमङ्ग भएन भने जीवन जिउन कठिन हुन्छ । जीवनमा सकारात्मक रूपान्तरणका लागि पनि पुस्तक अपरिहार्य छ । पढाइ अति आवश्यक छ । अंग्रेजीमा एउटा भनाइ नै छ : गुड रिडर इज द गुड लिडर ।संसारमा नित्य नवीन आविष्कार र विकास भइरहेका हुन्छन् । प्रविधिमा आएको फड्कोले संसारै एउटा गाउँ (ग्लोबल भिलेज) बनेको छ । हामी जहाँ जुनसुकै बेला संसारको कुनै पनि कुनाको मानिससँग अनुहार हेरीहेरी संवाद गर्न सक्छौँ । हत्केलाको सानो स्क्रिनमा जुनसुकै विषय भेट्न सकिन्छ । यो अत्याधुनिक समयमा आफूलाई अपडेट राख्न र आफ्नो विषयगत क्षेत्रमा विकास भइरहेको नयाँ प्रविधि र प्रवृत्तिसँग सहज भइरहनका लागि पनि पुस्तक पठन आवश्यक छ । पढ्नुका फाइदा अनेक छन् । हरेकले यो फाइदा लिनका लागि आफूभित्र निष्क्रिय र मौन बसेको पाठकलाई ब्युँझाउनु र जगाउनु छ । अनि बालबालिकामा असल किताबमार्फत समयमै त्यो ऊर्जाशील पाठकलाई हुर्काउनु जरुरी छ । पुस्तक तथा पठन संस्कृतिबाट नै हाम्रो बदलिँदो समाज शान्त र विवेकी बन्नेछ । सभ्य र ज्ञानवान हुनेछ । शक्ति र समृद्धि पनि यसैमा निहित छ । अनि हाम्रा प्रिय कवि भूपी शेरचनले यी हरफ लेखिरहनुपर्ने छैन :हामी वीर छौँतर बुद्धू छौँहामी बुद्धू छौँ र त हामी वीर छौँ  ।"
बालबालिका र स्मार्टफोन,"निना लाङटनसँग डिप्रेस हुनुपर्ने कुनै कारण थिएन । कम्तीमा, त्यो उनले जसरी देखिन् । उनका निकै मिलनसार साथीहरू थिए । छिमेकी उस्तै सहयोगी थिए । उनी आफ्ना बाबुआमासँग पनि उत्तिकै नजिक थिइन् । विद्यालयका अन्य साथीहरूजस्तै उनी पनि आफ्नो अधिकांश समय स्मार्टफोनमा खर्च गर्थिन् । तर अधिकांश साथीहरूभन्दा फरक उनी सामाजिक सञ्जालभन्दा बाहिर लक्षित भइनन् । इन्स्टाग्राम, स्न्यापच्याटजस्ता इन्टरनेट साइटहरूमा बुलिइङ र आलोचनाका लागि उनले सधैंजसो शब्दहरू खर्चिन् । उनले भनिन्, मैले म किन दु:खी भएँ भन्ने थाहा नपाउनु नै मेरो डिप्रेसन अझ जटिल बन्नुको प्रमुख कारण हो ।पछि जब उनले आत्महत्याको प्रयास गरिन् र पुन:स्थापना केन्द्रमा बसिन् उनले र उनका थेरापिस्टले उनको तनावको कारण समाजिक सञ्जालमा देखिने शरीरको आकर्षण रहेको पत्ता लगाए । हाल १७ वर्ष पुगेकी निनाले भनिन्, म इन्स्टाग्राममा मोडलहरूको तस्बिर हेर्न निकै व्यस्त रहन्थे र आफू त्यस्तो नदेखिएकोमा निकै चिन्तित हुने गर्थें । उनी राति ढिलासम्म आफ्नो मोबाइलमा सामाजिक सञ्जाल चलाउन व्यस्त रहन्थिन् । जसका कारण उनमा निद्रा कमी हुनुका साथै खानपिनको समस्या देखिन थाल्यो । र, उनले आफ्नो एक मात्र विकल्प आत्महत्या देखिन् । सार्वजनिक स्वास्थ्य विषयमा अध्ययन गरेकी उनकी आमा क्रिस्टिन लाङटनले एक बाल अस्पतालमा काम गर्छिन् । तर उनको पेसागत पृष्ठभूमिका बाबजुद उनी पूर्णतया आफ्नो छोरीको आत्महत्या प्रयासबारे अनविज्ञ थिइन् । निना एकदमै फरासिली थिइन्, खेलकुदमा रुचि राख्थिन्, छरितो र निकै सामाजिक थिइन्, मैले उनमा डिप्रेसन हुने सोच्नु त कल्पनाभन्दा बाहिरको कुरा हो, उनले भनिन् ।उनले बेलैमा छोरीले स्मार्टफोन प्रयोग गर्ने समयबारे ध्यान दिएको भए यस्तो नहुने जनाइन् । मैले राति उसलाई आफ्नो कोठामा मोबाइल लैजान रोकिनँ, उनले भनिन्, खासमा मैले यस्तो घटना नहुन्जेल कहिल्यै पनि मोबाइल फोनको प्रयोगको असर र उनको बालवृत्तिमा पार्ने प्रभावबारे सोचिनँ ।अमेरिकाको स्वास्थ्य र मानव सेवा विभागको सर्वेक्षणअनुसार सन् २०१० र २०१६ को बीचमा डिप्रेसनको सिकार हुने किशोरकिशोरीहरू ६० प्रतिशत छन् । सन् २०१६ मा १७ हजार बच्चामा गरिएको सर्वेक्षणमा १३ प्रतिशतमा जटिल प्रकारको डिप्रेसन देखिएको थियो, जुन ६ वर्षअघि करिब ८ प्रतिशतमा सीमित थियो । त्यसैगरी रोग नियन्त्रण तथा रोकथाम केन्द्रका अनुसार १० देखि १९ वर्ष उमेर समूहका बालबालिकाको आत्महत्या दर पनि ह्वात्तै बढेको पाइएको छ । यो निकै भयावह अवस्था हो, सान डियागो विश्वविद्यालयका मनोविज्ञान विषयका प्राध्यापक जिन ट्वयङ्गेले भनिन् । उनको प्रकाशोन्मुख अनुसन्धानको नतिजाका अनुसार सन् २०१० पछि अन्य बच्चाको तुलनामा बढी समय सामाजिक सञ्जालको प्रयोग गर्नेमा मानसिक समस्या देखिने गरेको पाइएको छ । उनले २०१० देखि २०१५ सम्म ५ लाख किशोरकिशोरीहरूमा गरेको अध्ययनमा दैनिक ३ घण्टा वा बढी समय स्मार्टफोन वा अन्य विद्युतीय यन्त्रमा समय खर्चने बच्चाहरूमध्ये ३४ प्रतिशत र ५ घण्टा वा बढी समय बिताउने बच्चामध्ये ४८ प्रतिशतमा कुनै न कुनै प्रकारको आत्महत्यासम्बन्धी समस्या देखापर्ने पाइएको छ । ट्वयङ्गेले गरेको अनुसन्धानमा दैनिक समाजिक सञ्जाल प्रयोग गर्ने बच्चाहरूमध्ये १३ प्रतिशतमा उच्च तहको डिप्रेसनको समस्या रहेको पत्ता लाग्यो । समग्रमा उनले गरेको अध्ययनअनुसार पढाइ, सामाजिक अन्तक्र्रियामा भन्दा सामाजिक सञ्जालमा बढी समय बिताउने गरेका बच्चाहरूमा डिप्रेसनको बढी समस्या पाइएको छ । ट्वयङ्गेको अनुसन्धानले कारण र सम्बन्धको बारेमा भने खासै केही पत्ता लगाएको छैन । तर डिप्रेसनमा परेका बच्चाहरूले समय पाएसम्म झन् धेरै सामाजिक सञ्जालको प्रयोग गर्ने गरेको पाइएको छ ।युवा मस्तिष्ककुनै पनि यन्त्रले युवाहरूको मानसिक स्वास्थ्यमा पार्ने प्रभाव बुझ्न उसको मस्तिष्कमा हुने जटिल परिवर्तनबारे थाहा पाउनु महत्त्वपूर्ण छ । केही अध्ययनअनुसार स्मार्टफोनमार्फत गरिने विभिन्न गतिविधिले मस्तिष्कको एन्टेरियर सिंगुलेट कर्टेक्स (एसीसी) मा हुने मांसपेशी नियन्त्रण गर्ने, हेर्ने, सुन्ने, स्मरणशक्ति, संवेदना, निर्णय क्षमता र नियन्त्रण गर्ने भागलाई बिस्तारै कम गर्दै जान्छ । जसका कारण मानिसमा डिप्रेसन र लत लाग्ने समस्या देखापर्छ । हामीलाई थाहा छ कि वयस्क व्यक्तिको तुलनामा युवाहरूमा आवेग नियन्त्रण, सहानुभूति प्रकट गर्ने तथा निर्णय क्षमताको पूर्ण रूपमा विकास भइसकेको हुँदैन द टिनएज ब्रेन पुस्तकका लेखक उपेन जेन्सेन भन्छिन् । जसका कारण विकसित अवस्थाको मस्तिष्कले जस्तो उनीहरूले आफूलाई हानि पुर्याउने विभिन्न सामग्रीको प्रयोग त्याग्न असफल हुन्छन् । सामाजिक सञ्जालसँग र अरू स्मार्टफोनमार्फत हुने गतिविधिबीचको सम्बन्धबारे गरिएका अनुसन्धानले मस्तिष्कमा डोपामाइनजस्ता रसायनहरूको उत्पादनमा बिस्तारै वृद्धि हँुदै जाने र बच्चाहरूलाई स्मार्टफोन अनिवार्य प्रयोग गर्नुपर्ने अवस्था आउँछ । त्यस्ता बच्चाहरूलाई फोन प्रयोग गर्न वञ्चित गर्यो भने उनीहरूमा एकाग्रता नहुने, कष्ट महसुस गर्ने तथा अनावश्यक रिसाउने समस्या देखिन्छ । यद्यपि बच्चाहरूको चिन्ताको प्रमुख कारण स्मार्टफोन नभए पनि जेन्सेनका अनुसार यसले केही हदसम्म गति बढाइदिने काम भने गरेको छ । कान्सस विश्वविद्यालयका प्राध्यापक पल अट्चलेका अनुसार मानवीय संवेदनामा केन्द्रित हुने मस्तिष्कको महत्त्वपूर्ण भाग मानिस २० वर्ष नपुग्दासम्म पूर्ण रूपमा विकास भइसकेको हुँदैन । उनका अनुसार उक्त समयसम्म हामीले मस्तिष्कमा हुने कुनै पनि प्रकारका विचलन पूर्ण रूपमा रोक्न सकेनौं भने त्यसले जीवनकालसम्म असर पुग्छ । उनी भन्छन्, हामीले अहिले देखिरहेको मुख्य समस्या भनेको बालबालिकाहरू बिस्तारै अरूप्रति संवेदनहीन र मानसिक रूपमा विचलित हुँदै गइरहेका छन् । उनका अनुसार किशोरकिशोरीको मानसिक अवस्थामा आउने नकारात्मक परिवर्तनमा स्मार्टफोनको बढ्दो प्रयोग मुख्य जिम्मेवार देखिन्छ ।तर कतिपय वैज्ञानिकहरू स्मार्टफोनको प्रयोग र उनीहरूको स्वास्थ्य समस्याबारे खासै सम्बन्ध नरहेको बताउँछन् । डुक विश्वविद्यालयका मनोविज्ञान र स्नायुविज्ञानका प्राध्यापक क्यान्डिस ओडगर्स भन्छिन्, मैले खासगरी किशोरीहरूमा बढ्दो डिप्रेसनको समस्या देखेको छु, तर किन मानिसहरू यसलाई नयाँ प्रविधिसँग जोडिरहेका छन् ? उनका अनुसार युवाहरूको स्वास्थ्य समस्यामा मोबाइल फोनको प्रयोग कारकका रूपमा निकै कम तथ्यांकले मात्र देखाएको छ । यद्यपि उनी किशोरकिशोरीलाई स्मार्टफोनको अनियन्त्रित प्रयोगको भने विपक्षमा छिन् । ओडगर्स भन्छिन्, म कुनै आठ वर्षको बच्चालाई स्मार्टफोन चलाउन दिनुपर्छ भन्ने पक्षमा भने छैन । तर त्यसका लागि कुन उमेर र कति समय उपयुक्त हो भन्ने कुरामा भने पर्याप्त अनुसन्धान आवश्यक छ । अनुसन्धानकर्ताहरूले बढ्दो स्मार्टफोनको प्रयोगबारे चिन्ता गरिरहँदा बच्चाहरूले भने निकै कम उमेरदेखि नै प्रयोग गरिरहेको पाइएको छ । विकसित मुलुकमा औसत १० वर्षको उमेरमा सबै बालबालिकको स्मार्टफोनमा पहुँच हुने गरेको छ । किशोरकिशोरीले कसरी कुरा गर्छन् ?कोलिन निस्वेटले विद्यालयको परामर्शदाताको रूपमा काम गर्न लागेको २० वर्ष नाघिसक्यो । उनी कनेक्टिकटको ग्रयान्बी मेमोरियल स्कुलका विद्यार्थीलाई खाजाको समयमा निगरानी गर्छिन् । उनका अनुसार उक्त समय विद्यार्थीहरू एकआपसमा कुराकानी गर्नुको साटो छुट्टै बस्ने र मोबाइलमा व्यस्त हुने गर्छन् । यस्तो समस्या सबैजसो घर वा अन्य सार्वजनिक स्थानमा पनि देखिने गरिएको छ ।पिट्सवर्ग विश्वविद्यालयको अनुसन्धान केन्द्रका निर्देशक ब्रायन प्रिम्याकले बढ्दो मोबाइल प्रयोगले प्रत्यक्ष कुराकानी हुने अवस्थालाई नै निरन्तर विस्थापित गर्दै गएको छ । उनका अनुसार अहिलेका बच्चाहरू एक अर्कामा कुराकानी गरिरहेका हुन्छन्, एक अर्काबारे कुराकानी गरिहरेका हुन्छन् तर मोबाइलमा । निस्बेट भन्छिन्, उनीहरूले सँगै बसेको बेलामा पनि मोबाइलमार्फत आफ्नो साथीबारे प्रक्रिया दिने वा आलोचना गर्ने गरेको बताउँछन् । कुरा काट्नु कुनै नौलो कुरा होइन । तर अनुसन्धानअनुसार इन्टरनेटले किशोरकिशोरी मात्र नभई अन्य मानिसलाई पनि बिनारोकतोक भद्दा मजाक र वार्तालाप गर्न सम्भव बनाइदिएको छ ।यल विश्वविद्यालयबाट तालिम लिएर किशोरकिशोरीहरूको तनावको उपचारमा संलग्न मार्यलिन प्याच्लरको अधिकांश समय बच्चाका बाबुआमासँग उनीहरूका कतिपय डर नाजायज भएको मनाउँदै बित्थ्यो । तर उनी भन्छिन्, हाल त्यस्तो छैन, यदि कुनै बच्चाले कक्षामा हात उठाएर केही सोध्यो वा केही भन्यो भने पनि उसका साथीहरूले म्यासेज गर्ने वा सामाजिक सञ्जालमा केही पोस्ट गर्ने गर्छन् ।उनी सामाजिक सञ्जालमा फोटोहरू पोस्ट गर्दा निकै खुसी देखिने बच्चाहरू वास्तविकतामा त्यस्तो नभएको दाबी गर्छिन् । तर किशोरकिशोरीहरू भने सामाजिक सञ्जालमा कसैले पनि आफू नराम्रो देखिने कुनै पनि कुरा पोस्ट नगर्ने बताउने गर्छन् । अब के ?बच्चाहरू डिप्रेसनको सिकार हुनुमा धेरै कारण भएकामा कुनै शंका छैन । अभिभावकहरूका अनुसार पहिलेभन्दा बच्चा आफैं हालैका दिनमा बढी व्यस्त हुने गर्छन् । उनीहरूले राम्रो स्कुलकलेजमा भर्ना पाउन पढाइका साथै अतिरिक्त क्रियाकलापमा राम्रो हुन आवश्यक भइसक्यो । तर कतिपय अनुसन्धानकर्ताले भने सामाजिक सञ्जाल र अन्य माध्यमको बढी प्रयोग हानिकारक हुने भन्दै यसको नियमनमा मात्र जोड दिंदै आएका छन् । अमेरिकाको बालबालिका स्याहार प्रतिष्ठानका सञ्चार निर्देशक डेभिड हिलले भने, मलाई लाग्दैन कि यसको सम्पूर्ण कारण स्मार्टफोन हो । मैले धेरै अभिभावकसँग कुराकानी गरेको छु र म बच्चाहरूलाई मोबाइल प्रयोग गर्न रोक लगाउने पक्षमा छु, खासगरी सुत्ने कोठामा मोबाइल प्रयोग गर्न दिनै हँुदैन ।कतिपय शैक्षिक संस्था वा व्यक्तिहरूबीच पनि बच्चालाई मोबाइल प्रयोग गर्न दिने वा नदिनेबारे विवाद छ । कतिपय स्कुलले विद्यार्थीहरूलाई आफ्नो कक्षाकोठामा पढाइ हुनेबाहेकको समयमा मोबाइल प्रयोग गर्न दिने गरेका छन् तर शिक्षकहरूले बारम्बार मोबाइल बन्द गर्न भन्नुपर्ने भएकाले अनावश्यक भार थपिएको छ । सान लोरेन्जो विद्यालयकी अंग्रेजी शिक्षक जिना स्पायर्सले आफूले कक्षाकोठामा प्रयोग गरेको मोबाइल जफत गर्ने गरेको जनाइन् । तर त्यसले विद्यार्थीमा अनावश्यक भय र पढाइमा ध्यान नदिने समस्या उत्पन्न हुने गरेको उनको भनाइ छ । यो शैक्षिक सत्रदेखि लोरेन्जोले अन्य स्कुलहरूसँगको सहकार्यमा योन्द्र कम्पनीसँग मिलेर पठनपाठन हुने अवधिमा मोबाइलको पहुँच बन्द गर्न लागेको छ । योन्द्रले निर्माण गर्ने सानो ताला लगाउन मिल्ने सानो थैली बनाउने गर्छ । त्यस्तो थैलीमा मोबाइल राखेर विद्यार्थीलाई दिइने भए पनि प्रयोग गर्न भने मिल्दैन । युवाहरूले आफ्नो जीवनशैलीमा सहजता ल्याउन स्मार्टफोन प्रयोग गर्न सक्छन भन्नेमा दुईमत छैन । तर किशोरकिशोरीलाई अनियन्त्रित इन्टरनेट सुविधासहितको सर्वसुलभ स्मार्टफोन प्रयोग गर्न दिने कुरा भने मनासिब देखिँदैन ।आत्महत्या प्रयास गरेको केही महिनापछि निना लाङटनले माध्यमिक विद्यालयका सहपाठीहरूलाई सम्बोधन गर्दै आफ्नो डिप्रेसनको बारेमा खुलेर कुरा गरिन् । उनले आफ्नो मानसिक बिमारीको अवस्थाको वर्णन गरिन् । उनले भनिन्, जब धेरै किशोरहरूले पीडा अनुभव गर्छन्, धेरै थोरै यसको बारेमा कुरा गर्न इच्छुक हुन्छन् वा मद्दत माग्ने गर्छन् । म मेरो संघर्षको बारे लामो समयदेखि अरूलाई सुनाउन आतुर थिए किनकि मलाई लाग्थ्यो ममाथि न्याय हुनेछ ।मेरो उमेरका धेरै मानिसले गरेको प्रविधि, डिप्रेसन र थेरापीको सहयोगले मलाई यसबाट बाहिर निस्कन सहज भयो, उनले भनिन्, मलाई लाग्छ यो ठूलो समस्या भएकाले यसबारे धेरै कुराकानी गर्न आवश्यक पर्छ ।"
निरंकुशतन्त्रका पाठहरू,"हाम्रो देशको इतिहास जति लामो भए पनि प्रजातन्त्रलोकतन्त्र प्राप्तिको इतिहास भने छोटो छ । सन् १९५१ पश्चात् मात्र प्रजातन्त्रसँग परिचित हुने अवसर हामीले पाएका हौं । प्रजातन्त्र प्राप्तिको एक दशक नपुग्दै राजा महेन्द्रले आफैंले मुलुकवासीको नाममा दिएको संविधानप्रदत्त आफ्नो अधिकारको प्रयोगद्वारा प्रजातन्त्र मात्र खोसेनन् संविधानलाई नै खारेज गरेर अधिनायकवादको नौलो परीक्षण दलविहीन पञ्चायती व्यवस्था सुरु गरे । तीन दशक लामो संघर्षपश्चात् प्रजातन्त्रको पुन:स्थापना भयो सन् १९९० मा । विश्वभरि नब्बेको दशकपश्चात् साम्यवादलगायत सबै प्रकारका अधिनायकवादको अवसान भएको हुनाले नै प्राध्यापक फुकुयामाले इतिहासको अन्त घोषणा गरेका हुन् । त्यसपश्चात् प्रजातन्त्र अब कसैले पनि खोस्न सक्दैन भन्ने विश्वास धेरै नेपालीको मनमस्तिष्कमा छाएको थियो । प्रजातन्त्रको पुन:स्थापना भएको पाँच वर्ष नबित्दै राजनीतिक धरातलमा प्रचण्डबाबुराम प्रकट भए । एक दशक लामो माओवादी जनयुद्ध को चपेटामा राष्ट्र फस्यो । बल्लबल्ल टुसाझैं पलाउन लागेको प्रजातन्त्रलाई अधिनायकवादी चुनौतीले ढाक्न थालेको अवस्थामा दरबार हत्याकाण्ड भयो फलस्वरूप ज्ञानेन्द्रको उदय निम्त्यायो । संवैधानिक प्रावधानबाट राजा बन्न पाएका ज्ञानेन्द्रले पनि त्यही संविधानमा निहित अधिकारको उपयोग गरेर निरंकुश शासक बन्ने अवसर गुमाएनन् ।दोस्रो जनआन्दोलनको सफलतापछि मात्र सत्तरी वर्ष पुरानो राजा त्रिभुवनले घोषणा गरेको नागरिकद्वारा निर्वाचित प्रतिनिधिहरूले निर्माण गरेको संविधानअनुरूपको शासन व्यवस्था राष्ट्रले बल्ल पाएको छ । संविधानको प्रावधानअनुरूप स्थानीय चुनाव सम्पन्न गरेर अब प्रान्तीय र केन्द्रीय संसद्को चुनाव सम्पन्न हुँदै छन् । अधिनायकवाद र निरंकुशताका भुक्तभोगी हामी नेपालीलाई लोकतन्त्र खोसिएला भन्ने त्रास हुनु स्वाभाविक हो । त्यो त्रासलाई आगोमा घ्यू थप्ने कार्य भने छापामार शैली मा निर्माण गरिएको वाम गठबन्धन र चुनावपश्चात् सम्भावित साम्यवादी दलहरूको एकीकरणले गरेको छ । उल्लिखित राजनीतिक परिप्रेक्ष्यमा अमेरिकाको एल विस्वविद्यालयका इतिहासका प्राध्यापक टिमोठी स्नाइडरले (२०१७) लेखेको पुस्तक निरंकुशता : बीसौं शताब्दीका बीस पाठहरू सान्दर्भिक लागेर यस स्तम्भमा उक्त पुस्तकको समीक्षा प्रस्तुत गर्ने जमर्को गरिएको छ ।प्राध्यापक स्नाइडर बीसौं शताब्दीको मध्ययुरोप, पूर्वी युरोप तथा होलोकास्ट दखल राख्छन् । यिनै क्षेत्रका राष्ट्रहरू र विषय केन्द्रित तिनले एक दर्जनभन्दा बढी पुस्तक लेखिसकेका छन् । स्नाइडरद्वारा लिखित बहुचर्चित दुई पुस्तकहरू हुन् ब्लडल्यान्डस : युरोप बिटुइन हिटलर एन्ड स्टालिन (२०१०) तथा बल्याक अर्थ : द होलोकास्ट एज हिस्टोरी एन्ड वार्निङ (२०१५) । उनलाई सन् २०१३ को हानाह आन्र्देट राजनीतिक विचारक पुरस्कारद्वारा सम्मानित गरिएको थियो ब्लडल्यान्डस पुस्तक पस्किएकोमा । त्यसो त तिनले थुप्रै अन्तर्राष्ट्रिय पुरस्कारहरू पाइसकेका छन् । प्रस्तुत पुस्तक अन टिरानी पनि लामो अवधिसम्म न्युयोर्क टाइम्सको सबैभन्दा बढी बिक्री भएको पुस्तकहरूमध्येको एक हो । यो पुस्तक युरोपमा बीसौं शताब्दीमा उदाएको अधिनायकवादी प्रणालीका अनुभवहरूका आधारमा कसरी अमेरिकी लोकतान्त्रिक प्रणालीको जगेर्ना गर्ने विषय केन्द्रित छ । पुस्तकको सुरुआत स्नाइडरले इतिहास दोहोरिँदैन तर त्यसले भविष्यको दिशाबोध गराउँछ भन्ने कथनबाट गरिएको छ । युरोपमा अघिल्लो शताब्दीमा भएका घटनाहरूको संक्षिप्त सिंहालोकन गरेर तिनले २० पाठहरू र समाधानका निमित्त सूत्रहरू समावेश गरेका छन् । कुल ११७ पृष्ठको पुस्तकमा उल्लेख गरिएका पाठहरूमध्ये अधिकांश हामीले अहोरात्र भोगेका तर साधारण घटना सम्झेर नजरअन्दाज गर्ने किसिमका छन् । तीमध्ये हाम्रो परिप्रेक्ष्यमा सान्दर्भिक देखिने केही पाठहरूलाई यहाँ उल्लेख गरिएको छ । प्रथम पाठ भनेको सत्ता प्रमुखको कार्यादेश मिलेपछि मात्र आज्ञापालन गर्नु । निरंकुश शासकहरू मजबुत हुनमा तिनले आदेश जारी गर्नुपूर्व नै नागरिक स्वत:स्फूर्त तिनको पालना गर्न थाल्नु हो । सन् १९३२ मा जर्मनीमा हिटलरले सत्ता प्राप्त गर्दा होस् वा १९४६ मा कमुनिस्टहरूले चेकोस्लोभाकियाको संसद्मा बहुमत कायम गर्दा त्यहाँका नागरिकले शासकबाट के आदेश आउनेछ भन्ने आँकलन गर्दै तिनको पालना गर्न थालेका थिए । त्यस्ता कार्यहरूले गर्दा नाजी तथा कम्युनिस्टहरूलाई अधिनायकवादी प्रणाली स्थापना गर्न अत्यन्त सहज भएको थियो । दोस्रो पाठ स्थापित संस्थाहरू जस्तै : संविधान, नियम कानुन आदिलाई नागरिकले संरक्षण गर्नुपर्छ । त्यस्ता संस्थाहरूको उपस्थितिले गर्दा नै समाज सभ्य र गतिशील हुन्छ । गल्ती त्यति बेला हुन्छ जब स्थापित पद्धतिको पालनाबाट शासक सत्तासीन भएको हुनाले तिनले वैधता पाएको प्रणालीको जगेर्ना गर्छन् भन्ने जनविश्वास हुन्छ । अधिनायकवादी शासकले वास्तवमा आफूलाई वैधानिकता दिने संस्थागत पद्धतिहरूलाई ध्वस्त पारेर नै अधिनायकत्व कायम गर्छन् । तेस्रो पाठ एकदलीय प्रणालीप्रति सदा सजग रहनुपर्छ भन्ने छ । अधिनायकवाद बहुदलीय पद्धतिमा स्थापित हुन सक्दैन । त्यसैगरी तिनको पाँचौं पाठ भनेको नागरिकले आफ्नो पेसागत मर्यादाप्रति इमानदार भइदिएको खण्डमा अधिनायकवादीले वर्चस्व कायम गर्न सफल हुँदैनन् । उन्नाईसांै पाठ राष्ट्रवादी होइन राष्ट्रप्रेमी हुनुपर्छ । अधिनायकवादीहरू आफूलाई सदा राष्ट्रवादी कहलाउँछन् र विरोधीलाई अराष्ट्रिय । बीसौं पाठ भनेको हिम्मत नहार्नु भन्ने हो । पुस्तकमा स्नाइडरले विगतबाट सिकेका पाठहरूको उपयोग गरेर विद्यमान राजनीतिक परिस्थितिलाई सुन्दर भविष्य निर्माणतर्फ कसरी मोड्न सकिन्छ भन्ने आफ्ना धारणाहरू छोटो तर सटीक रूपमा प्रस्तुत गरेका छन् । समग्रमा भन्नुपर्दा तिनले मौलाउन थालेको अधिनायकवादलाई कसरी मत्थर पार्दै लोकतन्त्रको जगेर्ना गर्न सकिन्छ भन्ने उपाएहरू पुस्तकमार्फत पस्केका छन् ।पुस्तकमा समावेश गरिएका अधिकांश सल्लाह सुझावहरू व्यक्तिपरक छन् अर्थात् नागरिकले के कस्तो कर्तव्य निर्वाह गरेको खण्डमा अधिनायकवाद मौलाउन पाउँदैन । जस्तै : कुनै लक्षित समुदायप्रति दोष फैलाउने कार्य हुँदै छ भने त्यसलाई टुलुटुलु हेर्नुको साटो एक्लैले नै किन नहोस् नागरिकले प्रतिकार गर्न चुक्नु हुँदैन । त्यसैगरी पेसेवर व्यक्तिले आफ्नो पेसाप्रतिको इमानदारी कायम नगर्दा नै निरंकुश शासन व्यवस्थाले जरो गाड्न पाउने हो । वकिलको सहाराबिना कुनै पनि अधिनायकले कानुनी शासनको अन्त गर्न सक्दैन । त्यसैगरी न्यायाधीशको सहयोग लिएर मात्र अन्यायलाई न्यायिक साबित गर्न लागिपर्ने हुन् निरंकुश शासकहरू । स्नाइडरको कथन छ आज्ञापालक प्रशासनिक संयन्त्रकै कारणले गर्दा अधिनायकवादीको सत्तामा टिक्न सफल हुन्छन् । अर्काको विचारलाई बिनाप्रश्न स्वीकार गर्न जति सरल छ त्यति नै कठिन विवेक प्रयोग गरी त्यस्ता विचारप्रति प्रश्न गर्न । नागरिकले हिम्मत गरेर प्रश्न गर्न थालेपछि मात्र लोकतन्त्रको जगेर्ना हुने निक्र्योल निकालेका छन् स्नाइडरले । पुस्तकको सुन्दर पक्ष भनेको स्नाइडरले पुस्तक अमेरिकी ४५ औं राष्ट्रपति डोनाल्ड ट्रम्प र तिनले लाद्न सक्ने अधिनायकवादप्रति अमेरिकी नागरिकलाई आह्वान गर्ने उद्देश्यले लेखिएको प्रस्ट हुँदाहुँदै पनि तिनले निक्र्योल गरेको पाठ र सल्लाहहरू हाम्रोजस्तो राष्ट्रका नागरिकहरूका निमित्त पनि सान्दर्भिक हुनु हो । हाम्रो परिप्रेक्ष्यमा पनि सुरुमा उल्लेख गरेजस्तै यदि समकालीन इतिहासलाई पल्टाउने हो भने निश्चय पनि व्यक्तिगत र सामूहिक रूपमा गल्तीहरूकै कारण विगतमा राजा महेन्द्र र तिनका छोरा ज्ञानेन्द्र अधिनायकवादी शासक बन्न सकेका हुन् । वर्तमान कालखण्डमा पनि हामी यस्तो अवस्थाको सामना गर्दै छांै जुन बेला व्यक्तिगत रूपमा हामीले लिएको निर्णयले यस राष्ट्रलाई अधिनायकवादीहरूको चंगुलमा फसाउन सक्छ । यस अर्थमा यो पुस्तक वास्तवमा लोकतान्त्रिक शक्तिहरूका निमित्त घोषणापत्र साबित हुन सक्छ । प्राज्ञिक समुदायका निमित्त मसिनो तर खँदिलो यो पुस्तक पठनपाठन कार्यका लागि अत्यधिक उपयोगी साबित हुन सक्छ ।"
उखान सिद्धान्तको इतिवृत्तान्त,"उखान लोकपरम्परा, समाजिक मूल्यमान्यता र रीति, थितिमा आधारित पुराना लोकका भनाइ र भोगाइहरू हुन् । उखानले लेखन कार्यलाई चम्क्याइदिन्छ । कथ्य र लेख्य रूपमा अभिव्यक्तिलाई मार्मिक र व्यञ्जनामय बनाउनु उखानको साहित्यिक विशेषता हो । मानवीय जीवनको अनुभवसिद्ध ज्ञानलाई सरल एवम् सहज रूपमा उखानले अभिव्यक्त गर्छ । मानिसले देखेका, भोगेका, अनुभव गरेका र व्यवहारमा स्वत: उब्जिएका छोटा वाक्यहरू नै उखान हुन् । समीक्षकहरू उखानलाई लामो अनुभवबाट निस्केका छोटा वाक्य पनि भन्ने गर्छन् । उखानमा तीन तत्त्व हुन्छन्, कथ्य, शैली र उद्देश्य । उखानमा जे भनिएको छ, त्यही नै उखानको कथ्य हो, उखान जुन ढंगले भनिन्छ त्यो उखानको शैली हो भने उखान जुन प्रयोजनका निम्ति अभिव्यक्त हुन्छ, त्यो उखानको उद्देश्य हो । कथा, निबन्ध, संवादमा उखानको प्रयोगले भन्न खोजेको कुरा वा कथनलाई अझै प्रस्ट्याएर पाठकलाई पढूँपढूँ लाग्ने जिज्ञासा बढाउँछ । उखानमा लोक जीवनका अनेकौं आयाम र विशेषता पाइन्छन् । उखान जातीय भिन्नता र स्थान फरक प्रयोग गरेको पाइन्छ । समाजले बसालेका रीति, थिति, नीति र मूल्यमान्यता उखानमा प्रतिविम्बित हुन्छन् । उखान सामाजिक रूपमा जति मूल्यवान पाइन्छन्, भाषा र साहित्यका दृष्टिले त्यत्तिकै वजनदार रहेको तथ्य स्विकारिएको छ । ऐतिहासिक र भाषा विज्ञानको अध्ययनको क्षेत्रमा पनि उखानको प्रयोग मूल्यवान् मानिन्छ । प्राचीन शब्द, रूप, ध्वनि आदि प्राचीनतम उखानमा भेटिन्छन् । उखानमा संसारका समाजका एक भावका अनेक रूपमा भेटिन्छन् । वाक्यमा उखानको प्रयोगले अभिव्यक्ति झरिलो र व्यङ्ग्यपूर्ण सजीव बन्ने गर्छ । जस्तै : गाईगोठबाट फर्किएर भाइ, द्रव्य शाहले दाजु नरहरि शाहलाई लमजुङको गद्दीबाट खसाल्ने सुर कसे । दुवै दाजुभाइबीच कुस्ताकुस्ती चल्यो । लमजुङको राजघरानाभित्र विद्रोहको आगो सल्केको यसै विषयलाई उखानमा यसरी प्रयोग गरियो भाइ फुटे गँवार लुटे । जसको मन पवित्र छ, उसको व्यवहार पनि स्वच्छ हुन्छ भन्ने कुरालाई आफू भलो त जगतै भलो । प्राणीको उद्भव स्रोत उसको मन हो । पवित्र मनमा खेल्ने असल विचारले काम पारदर्शी र स्वच्छ हुन्छ, जसले मानिसलाई सभ्य बनाउँछ । असल र सुसंस्कृत मानिसले मानवको हितविपरीतको काम, अमानवीय व्यवहार गर्दैन । तर, असंस्कृत वा संस्कार नभएको मानिसबाट यदाकदाबाहेक राम्रो मानवीय व्यवहार र बोली वचन पाइन्न । उखानमा प्रयोग हुने सर्वनाम र विशेषणले केन्द्रीय सन्देश बोकेको हुन्छ । सन्देश वा अर्थबिनाको उखान हुन सक्दैन । उखानलाई आफ्नै किसिमले प्रयोग गर्न वा परिमार्जन गर्न मिल्दैन । जस्तो किकालो अक्षर भैंसी बराबर लाई कालो अक्षर राँगो बराबर भन्न मिल्दैन । र, यसले सन्देश पनि दिन सक्दैन । उखानको मूलभूत सिद्धान्त यही हो । नेपाली उखानको अध्ययनको परम्पराको सुरु माध्यमिक कालमा कवि मोतीराम भट्टबाट भएको पाइन्छ । यसपछि धेरै विद्वान्हरूले उखानका पुस्तक प्रकाशित गरेको भेटिन्छ । तर नेपाली र मैथिली भाषाका उखानको विश्लेषण भने गरेको पाइँदैन । यसै मेसोमा त्रिभुवन विश्वविद्यालयमा ३६ वर्ष नेपाली विषयमा अध्यापन गराएका प्राध्यापक कुलप्रसाद कोइरालाद्वारा (हाल नेपाल संस्कृत विश्वविद्यालयका उपकुलपति) संकलित नेपाली र मैथिली भाषाका उखानहरूको संगालो उखान सिद्धान्त र विश्लेषण नामक पुस्तक साझा प्रकाशनले प्रकाशित गरेको छ । पुस्तकमा कोइरालाले नेपाली र मैथिली भाषाका उखानलाई नेपाली र मैथिली भाषामा केस्राकेस्रा गरी मिहिन रूपले केलाएर सप्रसङ्ग व्याख्याविश्लेषण गरेका छन् । पुस्तकमा उखानको सिद्धान्त र विश्लेषण गरिएको छ । खास गरेर मैथिली भाषा नेपालको तराई मधेस त्यसमा पनि मिथिला क्षेत्रमा बढी बोलिन्छ । मैथिली भाषाको उखानका क्षेत्रमा नेपालमा खास अध्ययन भएको नपाइए पनि हिन्दी भाषाका माध्यमले मैथिली भाषा साहित्यको विशद् अध्ययन भइसकेको कोइरालाले पुस्तकमा उल्लेख गरेका छन् । मैथिली भाषामा उखानको प्रयोग गरेर लेख्ने रमानाथ मिश्रको मैथिली मुहाबरा एवं लोकोक्ति प्रकाश (१९६३ ई) लाई पुस्तकमा पहिलो मानिएको छ । त्यस पुस्तकमा ५० वटा उखान संकलन गरेको उल्लेख छ । यसैगरी परमेश्वर झाले मिथिला तत्त्वविमर्श नामक पुस्तकमा (१९४९ ई) मा मैथिली उखानको सामान्य परिचय दिएका छन् भने जीवानन्द ठाकुर, जयदेव मिश्र, युगेश्वर झा, ताराकान्त मिश्रले मैथिली उखान प्रयोग गरेको पुस्तकमा उल्लेख छ । माथिका लेखकमध्ये युगेश्वर झाले लेखेको मैथिली व्याकरण आओर रचना (१९८५ ई) मा मैथिली उखानको परिचय दिएर यसलाई वाक्यमा प्रयोग गर्ने तरिका उल्लेख गरिएको जानकारी पुस्तकमा छ । कोइरालाको पुस्तकमा एउटै भावका नेपाली र मैथिली उखानको विश्लेषण गरिएको पाइन्छ । आफू भलो त जगतै भलो भन्ने नेपाली उखानको भाव मैथिलीमा पनि समान अर्थात् उस्तै छ । नारायणप्रसाद बराल"
संवेदनाको गोदावरी,"फरक दृष्टिकोण खोजिरहेको छ समय । लेखनमा पनि भिन्न शैली, प्रस्तुतिसाथै नवीन विषय पर्खिरहेका छन् पाठक । छरपस्टै छन् लेख्नुपर्ने कुराहरू । टिप्नुपर्ने विषयहरू अलपत्रै परिबसेका छन् आँखा डिलमै । हामी फेरि पनि लेख्ने कुरा या भनौँ अभिव्यक्तिको सकसमा पर्छौं । लाग्छ अब त लेख्ने कुरै पो सकिएछन् कि । डरलाग्दो हुँकार र उचो आवाजमा चिच्याइरहेका छन् कविहरू । आईएनजीओको विशेष नजर परेको विषय मोहमा लहसिएको भेटिन्छन् निकै उपन्यासकारहरू । किन नजरअन्दाज भइरहेको छ इतिहासको गर्तमा लुकेको फरक इतिहासका कुरा ? किन अझै लेखिन बाँकी भएका होलान् कल्पनाको उच्चतम उडानले भरिएका साइन्स फिक्सनहरू ? या किन अझै कोसौं टाढा बसिरहेका छन् लेखकहरू मानिसभित्रका अनेकन मनोभावका कुराहरूबाट ? हामी वरपरको परिवेशमा पनि हिमाल या मधेसका कुरा अझै गहिरिएर हेर्न बाँकी नै छ । अझ कति हो कति बाँकी छन् नजिकिन फरक यौनिकता भएकाहरूसँग पनि । सायद यस्तैयस्तै केही नयाँ विषयहरू पर्खिबसेका हुन सक्छन् धेरै पाठकहरू । पछिल्लो समय यस्तै नयाँ विषय खट्केको बखत श्याम शाह झुल्किए मधेसका मुद्दा र त्यहाँका दारुण कथाहरू बोकी कथासंग्रह अब्बा मार्फत । थोरै राहत पाए प्रतीक्षारत साहित्य पारखीले । लगत्तै आयो राजनीतिक सामाजिक विसंगतिको उबडखाबडलाई व्यंग्यात्मक शैलीमा राजेन्द्र पराजुलीको शुक्रराज शास्त्रीको चस्मा नामक कथासंग्रह । पाठकहरूको उत्साहमा साथ दिन फरक विषय र भिन्न शैलीका साथ कथासंग्रह कठपुतला लिएर आएकी छन् अर्चना थापा । पछिल्ला समय आएका सशक्त कथासंग्रहहरूले अब नेपाली साहित्यमा फेरि कथाको समय फर्किआएको संकेत दिन्छ । यही आशा भरिएको मीठो समयमा आइपुगेका छन् महेश पौड्याल फुलेन गोदावरी कथासंग्रहका साथ । एक दर्शक दृष्टि पक्कै निरीह हुन्छ भर्खरै आफ्नो सन्तान गुमाएको एक पिताको मनोदशा बुझ्न । एक रमिते न हो दर्शक भन्नु त । बाहिरी आवरण मात्र त देखिन्छ रमितामा तर खाँटी कुरा त भित्र लुकेको हुन्छ, मनभित्र । महेश पौड्यालको त्यसपछि फुलेन गोदावरी संग्रहभित्रका प्राय: कथा मानवीय संवेदनाका भित्री तहहरू छाम्न सफल छन् । यस अर्थमा उनका कथा मनका नजिक छन् । हामीलाई संवेदित पार्ने विषयहरू टिपेका छन् उनले । ती विषयहरूभित्र परेका छन् मानवीय सम्बन्ध, संवेदना, मनोविज्ञान, प्रेम, निराशा, मृत्यु साथै विस्थापनका अनेक पाटाहरू । आजको चलायमान समयको उपज हो बसाइसराइ या अर्को शब्दमा विस्थापन । गाउँबाट सहरमा अनि सहरबाट विदेशमा विस्थापित भइरहेका छन् धेरै नेपाली । गाउँहरू रित्तिँदै छन् । साथै खालीखाली हुँदै छ गाउँघर कुरिबसेका रहलपहल वृद्धवृद्धाका मन पनि । कि त उडिजाने सन्तानकै पछि लाग्नुपर्यो नत्र एक्लो एकलासमा बिरानिएर बस्नुको विकल्प छैन उनीहरूसँग । निदाल कथाभित्रका पात्र धर्म बराल छोराकै पछि लाग्ने निधो गर्छन् । नेपालको पूर्वी पहाडी गाउँ सुलुबुडबाट बसाइ सर्दै छ धर्म बरालको परिवार । एउटा लामो पारिवारिक विरासत बोकेको घर भत्काइँदै छ । घरसँगै भत्कँदै छ कुलदेवता थान, एउटा इतिहास, त्यस घरसँग जोडिएका अनेकन सुखदु:खको पहाड, र भत्कँदै छ मन, सायद एउटा सिङ्गो जीवन पनि । घरको छानो, भित्तो, खाबो, मटानसँगै निदाल ढलेपछि ढल्छ धर्म बरालको मन पनि । उनी अब कहिल्यै उठ्न नसक्ने गरी ढल्छन् । त्यो ढलाई सम्भवत: एउटा विम्ब हो विस्थापनसँगै ढल्ने र मासिने लामो इतिहासको । धर्म जस्तैजस्तै कैयौँको मन ढलेको छ आजकल । लेखक समयको बहावलाई टपक्कै टिप्न सफल छन् । विस्थापन मानिसको मात्र नभई कतिपय पेसाको पनि हुने रहेछ । हुलाकी नामक निकै शक्तिशाली कथामा पौड्यालले औंल्याएका छन् परिवर्तित समय र विज्ञान प्रविधिको विकासले विस्थापित अवस्थामा पुगेको हुलाकीको पीडा । सुलुबुङ गाउँको प्रत्येक घरको राम्रो नराम्रो घटना बोकी ल्याइदिने हुलाकी तीस वर्ष बसेको त्यस गाउँबाट विस्थापित भएको छ आज । हातहातको मोबाइल र इन्टरनेटको एक क्लिकमा सारा संसार थाहा पाइने जमानामा अब हुलाकी केवल एक बुख्याचा भएको छ । आज पनि काठमाडांैका चोकहरूमा कहिले नखोलिने ताल्चा ठोकिएका पत्रमञ्जुषाहरू खडा छन् । ती एक समयका चलायमान बाकस आज मात्र सडकको धूलोले पुरिँदै छ । कुनै दिन अकस्मात ती बाकसहरू गायब भए कुनै आश्चर्य हुने छैन । आजकल धरापमा परेको तर लामो इतिहास बेकेको हुलाक सेवाप्रतिको लेखकको फरक दृष्टि पाठकको मनलाई छुने तरिकाले प्रस्तुत भएको छ । सुलुबुङ छाडेर ओरालो झर्दै गरेको बेनामे हुलाकीले उनीजस्तै अनेकन हुलाकीको प्रतिनिधित्व गर्छ । महेशको कथाको परिवेश निकै फैलिएको छ । उनी कहिले सुलुबुङ कहिले काठमाडांै त कहिले मनिपुरतिर पनि पुर्याउँछन् । शीर्ष कथा त्यसपछि फुलेन गोदावरी ले युद्धको विद्रूपताको पराकाष्ठा पस्केको छ । एक छापामार, मन, भावना र कोमलताभन्दा पर रही मात्र एक योद्धाको धर्म निर्वाह गर्न बाध्य हुन्छ । नचाहँदा नचाहँदै पनि उसले छिनाउँछ एक जोडी निर्दोष गर्धन । आङ सिरिङ्ग बनाउँछ मनिपुरतिरको युद्ध समयको यस कथाले । जातीय, धार्मिक या अन्य बहानामा भएका नरसंहारका यस्ता घटना मानव सभयताकै लागि आज एक चुनौती भएको छ । कथाकार बहुतै कुशल छन् बालमनोविज्ञानसँग खेल्न । यस संग्रहमा धेरै छन् बालबालिकाका कथाहरू । ती कथाहरूमा बिल्कुलै नयाँ विषयहरू नभए पनि त्यसप्रतिको उनको ट्रिटमेन्ट भने नौलो छ । बालबालिकाका विषयका कथामध्ये भुवन, कर्णालीको पल्लो किनार जस्ता कथाहरूमा कथाकारले निकै मिहिन ढंगमा बाल मनोदशा चित्रण गर्न सफल भए पनि केही कथामा भेटिने नाटकीयतासाथै सरल सपाट वर्णनले ती कथाहरू केटाकेटीहरूकै लागि मात्रै पो लेखिएको हो कि भन्ने लाग्न सक्छ पाठकलाई । अदालतबाहिर नामक कथा पढ्दा उनी अझै बालसाहित्यकार प्रभावबाट मुक्त हुन नसकेको भान हुन्छ । उनले महिलाको विषयमा उठाउन खोजेको केही कथामा पनि ती महिला पात्रको चित्रणमा न्याय गर्न सकेको देखिँदैन । रश्मि नामक कथामा एक शिक्षित स्वावलम्बी एकतीस वर्षीया रश्मिले केही कामबेगरको उन्नाइसवर्षे उरन्ठ्याउले ठिटो कर्णसँग लोग्नेको सुरक्षा खोजेको देखाइन्छ । एक प्रसंगको संवादमा रश्मिले भन्छिन्म यहाँ कसैलाई चिन्दिनँ । तिमीले मेरो रक्षा गर्नुपर्छ है । (पृष्ठ १७३)आसामको घैयाबारी भन्ने गाउँबाट अलि परको बजार डिफुमा आएर आफैंले गरिखाइरहेकी महिलाको यस्तो अस्वाभाविक चित्रणले अझ पनि महिला एक्लै गरिखान सक्दिन, उसलाई पुरुषले नै सुरक्षा दिनुपर्छ भन्ने पुरुषवादी मानसिकता पाइन्छ । खासै ठूलो कारणबेगरै अन्तमा रश्मिले आत्महत्या गरेको पनि देखाइन्छ । सशक्त रूपमा उठाउन सक्ने विषय र पात्र कथा रश्मिमा त्यसै बिलाउँछ । महिलाकै विषयको अर्को कथा उनी योगमाया भइन् सन्ध्यारानी नामक एक शिक्षित बौद्धिक महिलाको कथा हो जसले आत्महत्या गर्ने घोषणा गर्छिन् । उनी नेपाली मात्र हैन संस्कृत र अंग्रेजीमा पनि दख्खल भएकी एक विदुषी र विद्रोही महिला हुन् । विद्वान्हरूसँग विभिन्न विषयहरूमा धाराप्रवाह बहसमा उत्रन सक्ने ती महिलाले छोराछोरीले उनको चित्त दुखाएको निहुँमा आत्महत्याको बाटो रोज्नु बहुत आश्चर्यजनक लाग्न सक्छ पाठकलाई । त्यसमा पनि अझ असहज त के लाग्न सक्छ भने उनले मरेको लोग्नेको प्रेममा नै कैयौँ जन्मजन्मको अर्थ खोजेकी छन् । उनीजस्ती एक बौद्धिक र विद्रोही पात्रको मनोदशा चित्रणमा लेखकले न्याय गर्न सकेको देखिँदैन । योगमायाको जलसमाधि विद्रोह थियो या अन्य केही, अझै बहसकै विषय छ । योगमायाकै शैलीमा उर्लंदो गंगामा हाम फाल्ने सन्ध्यारानीको निर्णयप्रति पाठक कन्भिन्स हुन सक्ने ठाउँ कम छ । उनका पात्रहरू निकै भाग्यवादी र रुढीवादी विचारले ग्रस्त हुनुमा कथाले परम्परावादी दृष्टिकोणकै पृष्ठपोषण गरिरहेझैँ लाग्छ । पूर्वजन्मको फल, ठूलो निधार भएको भाग्यमानी, दैवको साथजस्ता कुराहरू कथामा बारम्बार आइरहनाले ती पात्रहरू आफ्नो कर्ममा भन्दा पनि भाग्यमा बढी विश्वास गर्ने देखिन्छन् । ठाउँठाउँमा प्रयोग भएका पोइ टोकुई, सन्तान टोकुई जस्ता शब्द लैंगिक विभेद र महिलाप्रतिको परम्परावादी समाजको विचारलाई बढावा दिने खालका हुनाले त्यस्ता शब्दहरूको प्रयोगमा पनि लेखक सचेत हुन जरुरी देखिन्छ । संग्रहका धेरै कथाहरू विस्थापन, निराशा, मानसिक विक्षिप्तता, मृत्यु या आत्महत्यातिर पुगेर टुंगिन्छन् ।"
इटालीमा प्रलय,"यो रणनीतिको किन चाहियो भने यसअन्तर्गत भेन्टुराले इनसिग्नेलाई खेलाउनु नै परेन । स्विडेन आपैंले डिफेन्समा जोड दिइरहेको थियो, तर इटाली पनि के कम, तीन सेन्टर ब्याक्स राखेको थियो टिममा । इटालीले खेलका क्रममा एकपछि अर्को क्रस मात्र गर्यो । क्रसमाथि क्रस । अनि प्रत्येक क्रसलाई सजिलै क्लियर गर्थे, अग्ला र बलिया स्विडेनी डिफेन्डरहरू । प्रत्येक पासलाई उनीहरूले सजिलै हेड गरेर कम असरदार पारिरहेका थिए । कोन्टे हुँदा तिनै खेलाडीले क्या राम्रो खेल्थे, भेन्टुराको पालामा ती सबै निकम्मा देखिए । फेरि युरोपमा यिनै इटालीका क्लब मज्जाले खेलिरहेका छन् । तर यस्तै प्रदर्शन देशका लागि भने छैन । स्पेनविरुद्ध म्याड्रिडमा भएको खेल इटालीले ३० ले गुमाएपछि त प्रशिक्षकले टिमलाई कसरी खेलाउने हो भनेर नै किटान गर्न सकेनन् । उल्टै उनी भ्रमित हुन थाले । इटालीले खेलेका पछिल्ला चार खेलमा टिमले तीन फरक रणनीति प्रयोग गरेको थियो, जुन प्रत्येक खेलमा असफल रह्यो । त्यसैले यो कथा हो, एउटा खराब प्रशिक्षकले कसरी टिमलाई असफल बनाउन सक्छ भन्नेको उदाहरण । यी तिनै प्रशिक्षक हुन्, जसले धेरै क्लब त सम्हाले, तर केही जित्न सकेको इतिहास छैन । विश्वास नहुन सक्छ, भेन्टुराले सिरी डी, सी र बीका उपाधि त जिते, तर त्योभन्दा अरू केही पनि होइन । पछिल्लो समय युरोपतिर नजर लगाउनुपर्छ, केही ठूला क्लबमा इटालीकै प्रशिक्षक बढी छन् । तर इटाली आपैंले राष्ट्रिय टिमका लागि यति खराब प्रशिक्षक किन चुन्यो, त्यो कसैलाई थाहा छैन । अहिले नतिजा सबैसामु छ र यो हो, प्रलय ।  :"
खाली प्यारापिटको अर्थ,"साफ च्याम्पियनसिप (सन् २०१३) । दशरथ रंगशाला । रोहित चन्दको पेनाल्टी मिस । गोलकिपर किरण चेम्जोङको गल्तीमा गोलसँगै सेमिफाइनलमा नेपालको हार । युद्धबाट फर्किएको अफगानिस्तान फाइनलमा भारतलाई हराएर पहिलोपल्ट साफ च्याम्पियन ।यत्तिका लागि नेपालले चार वर्षअघि आयोजना गरेको दक्षिण एसियाली फुटबलको सर्वोच्च प्रतियोगितालाई सम्झिइने गरिन्छ । नेपाली टिम साफमा कहिल्यै फाइन पुगेको छैन तैपनि हामी दक्षिण एसियाकै राम्रो टिम भनेर दाबी गरिरहेका छौं । अंश केलाएर हेर्दा त्यो साफ च्याम्पियनसिपलाई नेपालको नजरबाट हेर्ने एउटा सकारात्मक पक्ष पनि छ र त्यो हो खचाखच दर्शक ।बेलुकी फ्लडलाइट बलेपछि सुरु हुने खेल हेर्नका लागि दर्शकहरू बिहानैदेखि त्रिपुरेश्वरका टिकट खरिद गर्नलाई लस्कर लागिसकेका हुन्थे । करिब १८ हजार दर्शक अटाउने रंगशालामा खेल हेर्नलाई जतिले टिकट पाउँथे, त्योभन्दा बढी नै टिकट नपाएर फर्कनेहरू भेटिन्थे । त्यसबेला टिकटको कालोबजारी पनि चर्कै मूल्यमा भएको थियो । साफमा नेपाली टिमको खेल हेर्न मोफसलबाट ठूलै संख्यामा फुटबलप्रेमीहरू राजधानी ओइरिएका थिए ।आफ्नो टिम च्याम्पियन नभए पनि त्यो साफका पलहरू नेपाली फुटबलप्रेमीले झट्टै बिर्सने छैनन् । अहिले त्यसको चार वर्ष मात्र बितेको छ । तर नेपाली फुटबलमा अहिलेको अवस्थालाई नियाल्ने हो भने ती सम्झना कथाजस्तै लाग्छ । राष्ट्रिय टिमले चौध वर्षयता पहिलोपल्ट महादेशीय फुटबलको सबभन्दा प्रतिष्ठित प्रतियोगिता एसियन कप को छनोट खेलिरहेको छ । यसबाट समूहका शीर्ष दुई टिम यूएईमा सन् २०१९ मा हुने एसियन कपमा प्रवेश पाउनेछन् । त्यहाँसम्म पुग्ने नेपालले लक्ष्य बनाएको त थिएन तर यत्तिका कमजोर तयारी र प्रदर्शन पनि कल्पना गरिएको थिएन ।वैशाख २०७२ को महाभूकम्पले दशरथ रंगशालालाई जीर्ण बनायो । त्यसैले यसमा खेल आयोजना गर्न सक्ने अवस्था छैन । यसैलाई बहाना बनाएर खेलकुदका अगुवाहरू जिम्मेवारीबाट भाग्ने प्रयास गरिरहेका छन् । अखिल नेपाल फुटबल संघ (एन्फा) सम्हाल्नेले फुटबलकै आफ्नै रंगशाला बनाउने घोषणा गरेको दुई दशक बित्न लागिसक्यो तर काम गर्ने जाँगर देखाएको छैन । त्यसैले नेपाली टिम सशस्त्र प्रहरी बलको हलचोक मैदान र सातदोबाटोस्थित एन्फा कम्प्लेक्सको आर्टिफिसियल टर्फमा अन्तर्राष्ट्रिय फुटबलमा प्रतिस्पर्धा गर्न बाध्य छ ।हलचोकमा १ हजार र एन्फा कम्प्लेक्समा १५ सय दर्शक अटाउने क्षमता छन् । अठार हजारले हेर्न पाउने अवस्था छँदा दर्शक दशरथ रंगशाला प्रवेश गर्ने टिकट पाउँदा आफूलाई भाग्यमानी ठान्थे । त्यसअनुसार विचार गर्ने हो भने हलचोक र एन्फा कम्प्लेक्समा खेल हेर्न त दर्शकका लागि चिट्ठा नै सञ्चालन गरेर टिकट बेच्नुपर्ने अवस्था आउनुपर्ने थियो तर त्यसो भएन । जेठमा हलचोकमा यमनसँग गोलरहित टुंगिएको नेपालको खेल हेर्न ७ सय दर्शक मात्र पुगेका थिए । त्यसयता छनोटका दुवै खेल एन्फा कम्प्लेक्समा भए ।ताजिकिस्तानविरुद्ध २१ ले हारेको खेल १२ सय दर्शकले हेरेका थिए । अझ समूहकै सबभन्दा बलियो टिम फिलिपिन्सविरुद्ध नेपालले गोलरहित टुंग्याएको मंगलबारको खेलमा त १,०२३ दर्शक मात्र एन्फा कम्प्लेक्सभित्र पुगेका थिए । प्यारापिट खालीखाली देखिएको थियो । फिफा वरीयतामा ५९ स्थानमाथिको टिमविरुद्ध अंक खोस्नु नेपालका लागि ठूलै सफलता थियो । ठीक यही दिन मलेसियामा नेपाली यू१९ टिमले युथ एसिया कप क्रिकेटमा सेमिफाइनल यात्रा तय गर्दै इतिहास रचेको थियो ।सामाजिक सञ्जालहरूको ट्रेन्डिङमा पनि राष्ट्रिय फुटबल टिमको एसियन कप छनोटका खेलभन्दा युवा क्रिकेट टिमको एसिया कपको प्रतिस्पर्धा अगाडि थियो । ह्यासट्यागमा फुटबलभन्दा क्रिकेट नै जोडिएको थियो । प्यारापिट खाली हुनु र सोसल मिडियामा पनि चर्चा कमै हुनुले नेपाली फुटबलमा धेरैथोक राम्रो छैन भन्ने संकेत गरेको छ । किनभने १८ वर्षअघि काठमाडौंमा भएको आठौं साफ गेम्सको खेलमा पनि नेपाली फुटबलको अवस्था यस्तो दयनीय थिएन । घरेलु लिगमा २ सय रुपैयाँ तिर्ने दर्शकले राष्ट्रिय टिमको खेल हेर्न ५ सय र १ हजारको टिकट किन्नै नसक्ने पनि होइन ।फुटबल विश्वमा व्यापारका लागि ठूलै उद्योग भइसकेको छ तर नेपालमा एन्फाले यसलाई मार्केटिङ गरेकै छैन । उसले सञ्चालन गर्ने प्रतियोगिता र व्यवस्थापन पद्धति सूक्ष्म तवरले नियाल्दा त एन्फाले फुटबलको मार्केटिङ गर्न जानेकै छैन भने पनि हुन्छ । उसको कुनै पनि अंग व्यावसायिक हिसाबले चलेका छैनन् ।राजधानीका क्लबहरूको प्रतियोगिता सहिद स्मारक ए डिभिजन लिग एन्फाले सञ्चालन गर्न नसकेको चार वर्ष बित्न लागेको छ । राष्ट्रिय लिग पनि २०७१ को संस्करणपछि गरेकै छैन । एन्फाले खुकुरी कप, ब्रिटिस गोर्खा कप र एनसेल कपजस्ता अब्बल प्रतियोगितालाई पनि निरन्तरता दिएन । नेपालको फुटबल मोफसलका क्लबहरूले आयोजना गर्ने नकआउट प्रतियोगिताले धानेको छ तर एन्फाले कहिले राष्ट्रिय खेलाडी उपलब्ध नगराएर त कहिले समय नै नतोकिदिएर तिनै आयेजकहरूमाथि सौतेनी व्यवहार गर्छ ।फिलिपन्सविरुद्धको खेलमा ५० क्याप पूरा गर्दै अन्तर्राष्ट्रिय फुटबलबाट सन्न्यास लिएका कप्तान अनिल गुरुङले क्लबबाट खेलाडीले तलब नपाएको तीन वर्ष भइसकेको बताए । क्लबहरूले खेल्ने सबभन्दा महत्त्वपूर्ण लिग हो र यो नै देशको फुटबलको मेरुदण्ड पनि हो । तर एन्फाले लिग नै सञ्चालन नगरेपछि क्लबलाई हाइसन्चो भइरहेको छ किनभने क्लबहरूले खेलाडीलाई तलब दिनुपरेको छैन । नकआउट प्रतियोगिता खेल्न केही सातालाई खेलाडीको एक हूल जम्मा गरे पनि पुग्छ ।लिग नहुँदा राष्ट्रिय टिमबाट यतिबेला खेलिरहेको हुनुपर्ने शिव श्रेष्ठलगायत केही उत्कृष्ट खेलाडीहरू पनि विदेश पलायन भए । यदि स्वदेशमै नियमित लिग सञ्चालन हुँदो हो त मासिक ५० हजार बढी तलब लिएरै फुटबल खेल्नेहरू दर्जनौं हुने थिए । तर अचेल उनीहरू खाजा खर्च पनि अभिभावकसँग माग्नुपरेको बाध्यता सुनाउँछन् । राष्ट्रिय टिमका २३ सदस्यसम्मलाई एन्फाले मासिक १५ हजार तलब दिन्छ । तर यत्ति तलब काठमाडौंको सेलिब्रिटी लाइफस्टाइल लाई कायम राख्न एक सातालाई पनि पुग्दैन । केही स्टार खेलाडीहरू ठमेल, झम्सीखेल, दरबारमार्गका बारहरूमा मध्यरातसम्म खेलाडीलाई भेटिन्छ । यसले पनि नेपालको प्रदर्शन क्षमताभन्दा फितलो भएको हो ।अघिल्लो वर्ष ११ महिनाभित्र नेपाली टिमले तीन उपाधि जितेको थियो । राष्ट्रिय टिमले बंगबन्धु गोल्डकप र सोलिडारिटी कप तथा यू२३ ले १२ औं दक्षिण एसियाली खेलकुद (साग) मा स्वर्ण पदक कब्जा गरेको थियो । यी तीनै सफलता लगभग एउटै टिमले दिएको हो, प्रतियोगिता फेरिदा एकदुई खेलाडी मात्र हेरफेर भएका थिए । त्यसैले मुख्य प्रशिक्षक ग्योतोकु कोजीले बलियो टिम बनाउन खेलाडी अभाव रहेको धेरैपल्ट दोहोर्याएका छन् ।लिग हुन्न । नयाँ खेलाडी आउँदैन । यही २५३० खेलाडीबाटै टिम तयार गर्नुको विकल्प छैन, जापानी प्रशिक्षक कोजीले भने । लिग नहुँदाको अवधिमा आएका एक्लो खेलाडी हुन्, आर्मीका जर्ज प्रिन्स कार्की । खासमा उमेर समूहबाट स्तर बढाएर लिग खेल्दै क्लबबाट निखारिए राष्ट्रिय टिमसम्म पुग्नुपर्ने हो तर यस विश्वव्यापी फुटबलको पिरामिड नेपालमा भने उल्टिएको छ । गोलकिपर किरण चेम्जोङले माल्दिभ्स र मिडफिल्डर रोहित चन्दले इन्डोनेसियाको लिग खेलिरहेका छन् । त्यसैले पनि यी दुईसँग समान रूपमा दाँज्न सकिने प्रदर्शन राष्ट्रिय टिमका अरू खेलाडीले गर्न सकेका छैनन् ।एसियन कप छनोटमा नेपालको ताजिकिस्तान र फिलिपिन्सविरुद्धका अवे खेलको प्रदर्शन सम्झनलायक छैनन् । तर यिनै टिमविरुद्ध घरेलु मैदानमा बलियो चुनौती पस्किएको थियो । ताजिकिस्तानसँग हारे पनि यमन र फिलिपिन्ससँग नेपालले बराबरी नतिजा निकाल्यो । यी तिनैमा नेपाली खेलाडीहरू क्रमश: विमल घर्तीमगर, किरण चेम्जोङ र अञ्जन विष्ट म्यान अफ द म्याच चुनिए । त्यसैले नेपाली टिमको क्षमता योभन्दा माथिल्लै स्तरको हो भन्ने प्रस्ट्याउँछ । तर यू१९ बाट आएका विमल, अञ्जन, अनन्त तामाङलगायत अरू खेलाडीको करिअरले फड्को मार्न सकेको छैन ।लिग भइरहेको भए रंगशाला धाउने क्लबका समर्थकहरूको रुटिन नै बन्ने थियो । यिनै क्लबका समर्थकहरू नै राष्ट्रिय टिमको खेल हेर्ने ठूलो संख्यामा पर्छन् । त्यसैले उनीहरू लिग हुँदै राष्ट्रिय टिमको खेलतर्फ डोरिने परिस्थिति बन्न सक्थ्यो । अनि एन्फा आफैं पनि व्यवस्थापनमा व्यावहारिक रूपमै भए पनि अलि चुस्त हुन सक्थ्यो । त्यसले उसलाई फुटबल मार्केटिङमा अभ्यस्त गराउँदै लान सक्थ्यो । र, त्यस अवस्थामा राष्ट्रिय गान गुन्जाएर नेपाली टिम मैदानमा ओर्लंदा प्यारापिट खाली हुने थिएन । चिया गफमा पनि फेरि फुटबल फर्कन सक्थ्यो ।:"
जुम्मा चुम्मा दे दे,"पानपसले मलाई हेर्दै हिन्दीमा सोधिरहेको रहेछ, ए भाइ, कुनचाहिँ पान बनाऊँ भन्या ?आफूलाई पानको बारे केही थाहा थिएन । मैले उसको अगाडि चाँदीको पातलो झिल्लीजस्तो केही दलिएको झन्डैझन्डै ढुकुर जत्रा केही तयारी अवस्थाका पानहरू देखें । यहाँ त फिस्टो जत्रा पानहरू मात्र देखेको थिएँ । सबैभन्दा महँगो र गतिलो त्यही ढुकुरे पान हुनुपर्छ भन्ने लख काटेर मैले त्यो मागें । उसलाई प्रभावित त पार्नु नै थियो । मैले पान चपाउँदै अमिताभ बच्चनको डन भन्ने सिनेमाको शैलीको नक्कल पार्दै हिन्दीमा सोधें, ब्ल्याकमा टिकट चाहिएको छ । केही जुगाड हुन सक्छ भाइ ?नयाँ पानको पातमा चुना दल्दै उसले मलाई शंकालु आँखाले हेरेर सोध्यो, दिल्लीको जस्तो त देखिन्नौ, कहाँबाट आएका हौ ?मैले हुन सक्ने जति मायालाग्दो स्वर बनाएर आफू नेपालबाट आएको, हम हेर्न एक दिनको टिकट सारेको जस्ता आफ्ना त्यागका गाथा उसलाई एकै सासमा सुनाएँ । अनि आफ्नो स्वरमा आधा किलो मख्खन र डेढ पाउ जति मिस्री मिसाउँदै भनें, तपाईं त यहीँ पसल गर्ने मान्छे, ब्ल्याकहरूलाई चिन्या होला, लौ न मिलाइदिनुहोस् ।उसले खुइय्य गर्दै भन्यो, अरू बेला त मसँगै पनि हुन्थ्यो । तर यो अमिताभको सिनेमा हो, सब टिकट फलानोथोक पुलिसियाले ब्ल्याक गरिराछन् ।मेरा लागि त्यो सर्वथा उदेकलाग्दो जानकारी थियो । सम्भवत: मैले उसको भीआईपी पान खाएको हुनाले वा मेरो करुणरसले ओतप्रोत पुकारले द्रविभूत भएर हो, उसले अलि पर भएको एक फितावाला हवल्दारलाई आफूतिर बोलायो र आँखाको इसाराले मलाई देखायो । हवल्दारले मलाई माथिदेखि तलसम्म नियालेर हेर्यो र कर्कश स्वरमा भन्यो, फ्रान्ट स्टाँल चलेगा ?त्यो भनेको नबुझेर मैले अर्थ सोधें । उसले अझै कर्कश स्वरमा भन्यो, आगेवाला, सब से आगे का । थर्ड क्लास ? मैले कहिले थर्ड क्लासमा बसेर सिनेमा हेरेको थिइनँ । अरे वहीं से देखने में ही तो असली मजा आएगा । हिरोइन बडी दिखेगी, उस का सब कुछ भी बडाबडा नजर आएगा ।ऊ गुट्खा खाएर कालो भएका दन्तलहरहरू देखाएर आफ्नो भद्दा मजाकमा आफैं हाँस्यो । पानपसलेले पनि खी खी गर्दै त्यो हाँसोमा साथ दियो । मैले अकड देखाएँ, मलाई त बल्कोनीको चाहिएको ।उसको आँखामा अब मेरा लागि अलिकति सम्मान देखियो । उसले कान कन्याउँदै भन्यो, उपर का तो साहब लोग के पास होता है ।मैले अर्को गूढ ज्ञान प्राप्त गरें त्यो दिन । ठूलो सिनेमाको टिकट ब्ल्याक गर्नेमा पनि पुलिसको आफ्नै मर्यादाक्रम हुँदो रहेछ । थर्ड क्लास हवल्दारहरूको, सेकेन्ड क्लास असइको, फस्र्ट क्लास सइको, बल्कोनी र ड्र्रेस सर्कल इन्सपेक्टरको अधिकार हुँदो रहेछ । उसैले मलाई आफ्नो पछि लगाएर बडे साहब उभिएको ठाउँतिर लग्यो । आँखाको गुप्त इसाारा फेरि चल्यो । ठ्याक्कै सम्झना त छैन तर त्यति बेला भारतमा बल्कोनीको टिकटको दर बाह्र वा पन्ध्र रुपैयाँभन्दा बढी थिएन । तर, बडे साहबले सुनाएको टिकटको कालोबजारको मोल सुनेर मेरो सातो गयो । लौ त भनौं भने त्यो रकमले प्रिमियर पद्मिनी किन्न किस्ताबन्दीको डाउन पेमेन्ट गर्न पुग्थ्यो होला । मेरो भाव पढेर इन्सपेक्टरले रूखो स्वरमा झर्किंदै भन्यो, लेना है तो बोल्, वर्ना धन्दे का टाइम खोटा मत कर और फुट ले ।म अमिताभ बच्चनको र जुम्माको चुम्माका लागि जस्तोसुकै त्याग गर्न तयार थिएँ । बरु पेट काटौंला, तर हम त नहेरी छाड्दिनँ भन्ने अठोटका साथ मैले बोल कबोल गरें । अनि मनमनै भनें, चलिये बच्चन साहब, आप भी क्या याद रखोगे किस रइस से पाला पडा था ।इन्सपेक्टरले मलाई आफ्नो पछि आउने इसारा गर्दै हलको भित्र लग्यो । मूलढोकामा बसेको गेटकिपरलाई उसले भन्यो, इस को आने दे, मेरा बन्दा है ।भित्र पनि एउटा अर्को टिकटको झ्याल रहेछ । त्यहाँ पनि भीड थियो । त्यो भीड पन्छाएको जस्तै गर्दै उसले आफ्नो एउटा हात पछाडि ल्याएर मलाई कोट्याइरहेको थियो । मैले हेरें, आफ्नो बुढीऔंलो र चोरऔंलो एकआपसमा रगड्दै उसले पैसा मागिरहेको रहेछ । मैले रकम खुसुक्क उसको हातमा हालिदिएँ । भने जति छ भन्ने पक्का गरेपछि उसले अर्को खल्तीबाट एउटा कच्याककुचुक भएको चिर्कटो निकाल्दै मेरो हातमा मुठ्ठी पारेर थमाइदियो र भन्यो, बाहर जा कर देखना, यहाँ मत खोलना ।अनि मैले केही भन्नुअघि नै ऊ ठमठम लम्केर भीडमा हरायो । बाहिर अलि पर पुगेर मैले टिकट खोलेर हेरें । टिकट त बेलुकीको ६ बजेको पो रहेछ । परेन फसाद ? खानेपिउने बजेट त मैले भेटी चढाइसकेको थिएँ । जसोतसो भोकभोकै पहाडजत्रो दिन बिताएर म साँझ फेरि त्यहीं पुगें । कतै टिकट नक्कली त हैन भन्ने डर आफ्नै ठाउँमा थियो । भीड बिहानको भन्दा बढी थियो । दुई ठाउँमा टिकट जँचाएर अन्ततोगत्वा म छामछाम छुमछुम गर्दै अँध्यारो हलभित्र पसें । सिनेमा चल्न सुरु भइसकेको रहेछ । दुईचार ठाउँमा घुँडा ठोक्दै, दुईचार जनाको खुट्टामा टेक्दै र भाइसाहब, माफ करना भन्दै आफ्नो सिटमा पुठ्ठो अडाएपछि मात्र मैले शान्तिको सास फेरें । छेउको एक जना दर्शकलाई सोधेपछि थाहा भयो, जुम्माले त म भित्र पुग्नुअघि नै चुम्मा दिइसकेकी रहिछ । लौ परेन वित्यास ? पेट काटीकाटी त्यत्रो तिकडम लगाएर जे कुराका लागि आएको, त्यही नै छैन । जुम्माको चुम्मा नै नपाइने भएकामा मलाई डाँको छोडेर रुन मन लाग्यो । विशाखापट्टनमबाट शिवरात्रिमा पशुपतिनाथको दर्शन गर्न आएको तिर्थालुले चन्दनै लगाउन पाएन भने त्यसको के अर्थ भयो र ? मलाई स्वादिलो तर मसला नहालेको तरकारी खाएजस्तो भइरहेको थियो । मसँगै र त्यसको एक छिनपछि भित्र आइपुगेका अरू केही दर्शक पनि नुन खाएका कुखुराझैं झोक्राइरहेका थिए । विष्णु भगवान्ले बेलाबेला विभिन्न अवतार लिएर आउँछन् भन्ने सुनेको थिएँ, नभन्दै त्यस दिन उनी रिगल सिनेमाको टिकट जाँचकीको रूपमा साक्षात् भूतलमा ओर्लेका रहेछन् । उनले हामी दर्जन जति दर्शकलाई एउटा वरदान पनि दिए । सिनेमा सकिएपछि अर्को सोमा पछाडि उभिएर छुटेको जुम्मा चुम्मासम्म हेर्ने अनुमति थियो त्यो वरदान । हामीले कानदेखि कानसम्म थुतुनो च्यातेर उनलाई प्रणाम गर्यौं र जुम्माको चुम्माको प्रतीक्षामा उभियौं ।हमको राति ९ देखि १२ को शो चल्न सुरु भयो । अमिताभ वच्चनलाई देखाउँदा ताली पड्काउने र किमी काटकरलाई देखाउँदा सिठ्ठी फुक्ने नैसर्गिक अधिकारको हामी सबैले उपभोग गर्यौं । किमी काटकरलाई देखेर एक जना भद्रभलाद्मीले त सहन नसकेर कमिजको टाँकै उछिटयाएर छाती पिट्दै आर्तनाद गरे, हाय, जिगर पे चाकु चला दिया जालिम ने । अन्तत: जुम्मा चुम्मा दे दे भन्ने गीत सुरु भयो । अनि त के चाहियो र, हलभरिका दर्शकलाई मानौं एकैसाथ झाँक्री चढ्न थाल्यो । थर्ड क्लासदेखि बल्कोनीसम्मका, अल्लारेदेखि परिवारसँग आएका थुल्थुल भुँडी भएका पाका मानिससम्म सबै सिटबाट उठेर कोरसमा गाउन र नाच्न थालिहाले । कसको कुिहनाले कसको करङमा घुच्यायो, कसको खुट्टाले कसलाई कुल्च्यो, कसैलाई मतलब थिएन । जुम्माको चुम्माले सबैलाई एकताको सूत्रमा बाँधिदिएको थियो । सिनेमाको त्यस्तो पागलपनको हदसम्मको क्रेज देख्दा म मन्त्रमुग्ध भइरहेको थिएँ । अनि रोममा रोमनले जस्तै गर्नू भन्ने भनाइ शिरोधार्य गर्दै म पनि उनीहरूसँगै उफ्रिँदै, नाच्दै र घाँटीको नशा छिन्ला जसरी किल्किले फुलाएर गीत चिच्याइरहेको थिएँ, जुम्मा चुम्मा दे दे, जुम्मा चुम्मा दे दे चुम्माहलभरिका मानिसको करतल कोरसमा स्पिकरबाट बजिरहेको मूल गीत हराइरहेको थियो, तर कसैलाई त्यसको मतलब थिएन । पसिनाले निथ्रुक्कै भएर म भीडमा रमाइरहेको थिएँ । बडे साहबलाई चढाएको त्यो भेटीको पनि अब मलाई चित्त दुख्न छोडिसकेको थियो । ५, ६ मिनेट लामो त्यो गीत जब सकियो, साराका सारा झाँक्रीहरू अचानक फेरि आम मानिसमा परिणत भए । नयाँ शो हेर्न आएकाहरू आआफ्नो सिटमा स्याँस्याँ गर्दै थचक्क बसे । अघिल्लो सोका हामी दर्शकहरू चरम सन्तुिष्टको भाव लिएर छाती तन्काउँदै बाहिर निस्क्यौं । म त्यस दिन एउटा नयाँ र गज्जबको अनुभव बटुलेर निस्केको थिएँ । होटल नपुगुन्जेल पनि आफ्नो स्वरलाई घोक्रो बनाएर म गुन्गुनाइरहेकै थिएँ, जुम्मा चुम्मा दे दे"
