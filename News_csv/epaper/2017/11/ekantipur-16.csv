शीर्षक,विवरण
देउवा भन्छन्वामपन्थी हावी भए लोकतन्त्र खतरामा,"कैलाली प्रधानमन्त्री शेरबहादुर देउवाले वामपन्थी शक्ति हावी भए लोकतन्त्रै खतरामा पर्ने आरोप लगाएका छन् । प्रदेश ७ मा बुधबार आयोजित कांग्रेसको पहिलो चुनावी सभालाई लम्कीमा सम्बोधन गर्दै पार्टी सभापतिसमेत रहेका देउवाले यो ऐतिहासिक निर्वाचन भएकाले सबै लोकतन्त्रवादी एक ठाउँमा उभिनुपर्ने बताए । यस पटकको लडाइँ लोकतन्त्रवादी र वामपन्थीबीच भएकाले पनि जनता लोकतन्त्रको पक्षमा उभिने छन्, उनले भने, वामपन्थी शक्तिहरू हावी हुँदा लोकतन्त्रमाथि सदैव खतरा भइरहनेछ, यसैले जनताले यस पटक कांग्रेसलाई साथ दिनुपर्नेछ । राजनीतिक अस्थिरताका कारण आफूले धेरै काम गर्न नसकेको दावी गर्दै प्रधानमन्त्रीले भने, संविधान कार्यान्वयन र लोकतन्त्रको संस्थागत विकास गर्न कांग्रेसलाई जिताउनु आवश्यक छ, राजनीतिक स्थायित्व दिन पनि कांग्रेसको नेतृत्व आवश्यक छ ।सभापछि धनगढीमा क्षेत्रीय सुरक्षा गोष्ठीलाई सम्बोधन गर्दै प्रधानमन्त्रीले केही समययता निर्वाचनविरोधी गतिविधि बढ्न थालेकाले गम्भीर हुन निर्देशन दिए । केही जिल्लामा निर्वाचन प्रक्रियालाई असर पुर्याउने गरी उम्मेदवार लक्षित गतिविधि भइरहेकाले गम्भीर हुनोस्, उनले भने, निर्वाचनविरोधी गतिविधि, अस्वस्थ प्रतिस्पर्धा, धम्की, चन्दा संकलनजस्ता गतिविधिलाई पनि नियन्त्रण गर्नोस् ।"
महँगो निर्वाचनले भ्रष्टाचार,"काठमाडौं देशमा भ्रष्टाचार बढ्दो रहेको गुनासो सबैतिर सुनिन्छ । के कारण बढिरहेको छ त ? विज्ञहरू भन्छन्, निर्वाचन महँगिँदै गएकाले । निर्वाचन लोकतन्त्रको आत्मा हो र यो भ्रष्ट भयो भने राज्यको सबै तहमा भ्रष्टीकरण हुन्छ, पूर्वनिर्वाचन आयुक्त नीलकण्ठ उप्रेती भन्छन्, दुर्भाग्यवश हामीकहाँ चुनाव निकै महँगो हुँदै गइरहेको छ । उम्मेदवारमा खर्च नगरी चुनावै जित्न सकिँदैन भन्ने परेको छ भने जितिसकेपछि ऋण तिर्न र अर्काेपटक चुनाव लड्न पनि पैसा कमाउनै पर्ने मानसिकता हावी छ, जसका कारण भ्रष्टाचार सबै तहमा बढेको छ । ट्रान्सपरेन्सी इन्टरनेसनलले चुनाव, राजनीति र सदाचारबारे बुधबार गरेको गोष्ठीमा कार्यपत्र प्रस्तुत गर्दै उप्रेतीले प्रजातन्त्र आएयता भएका पाँच आम चुनावमा खर्चको तथ्यांक प्रस्तुत गरेका थिए । उनका अनुसार यसपटकको चुनावमा ७० अर्बभन्दा बढी रकम खर्च हुने अनुमान छ । यो आवश्यकताभन्दा निकै बढी भएको उनले बताए । यसअघिको आम निर्वाचन ३ अर्बमा मैले गराएको थिएँ, उनी भन्छन्, राजनीतिक दल, सरकार र उम्मेदवारको खर्च सबै जोड्दा अहिले ७० अर्ब बढी खर्च हुने देखिएको छ । उम्मेदवारीदेखि मतदातासम्म किनबेच भइरहेको देखिन्छ । यसले निरन्तर रूपमा भ्रष्टाचार बढाउनेछ । अख्तियारका पूर्वअध्यक्ष सूर्यनाथ उपाध्यायले निर्वाचन पारदर्शी बनाउन मौजुदा कानुन र लोकतान्त्रिक विधि पर्याप्त भएको तर त्यसमा संलग्न खेलाडी भने भ्रष्ट भएकाले यसको प्रणालीकै दुरुपयोग भएको जिकिर गरे । यसमा अझै सुधार ल्याउने हो भने निर्वाचन आयोगलाई चुनावको मिति तोक्ने तथा अख्तियारलाई जस्तो केही हदसम्म अनुसन्धान र अभियोजनको अख्तियारी दिने गरी कानुनमा सुधार हुनुपर्छ, उनले भने, यति मात्रै भयो भने पनि धेरै कुरा ठेगानमा आउँछ । सरकारले प्रतिउम्मेदवार खर्च गर्ने रकमको हदबन्दी २०४८ को निर्वाचनमा ६५ हजार तोकेको थियो जो अहिले बढेर २५ लाख पुगेको छ । यति गर्दा पनि उम्मेदवारहरू चुनाव लड्न कम्तीमा २ करोड खर्च हुने सार्वजनिक अभिव्यक्ति दिइरहेका छन् । पूर्वप्रधानन्यायाधीश केदारनाथ उपाध्यायले उम्मेदवार आफैंले खर्च गर्न पाउने रकमको हदबन्दी तोक्ने कामले निर्वाचन पारदर्शी बनाउन नसक्ने भन्दै भिन्दै प्रणाली विकास गर्नुपर्ने आवश्यकता औंल्याए । भ्रष्टाचार बढेकै कारण राज्यका तीनै निकायमा बिचौलियाहरू सलबलाएको र निर्णायक तहमा तिनको पहुँच ह्वात्तै बढेको पत्रकार हरिबहादुर थापाले बताए । नीतिगत भ्रष्टाचार पहिलेपहिले मन्त्रिपरिषद्बाट मात्रै हुने गरेकामा अचेल संसद्बाटै ऐन बनाएर खुलेआम नै हुने गरेको पनि थापाले औंल्याए । पार्टीेले पैसा हुनेलाई टिकट दिने र त्यसमा व्यापारी, दलाल, ठेकेदार तथा बिचौलियाले पैसा खर्च गरेर संसद्सम्म अड्डा जमाएर आफूअनुकूलका नियम बनाउने अनि भ्रष्टाचार कानुनसम्मतै गराउन खोज्ने प्रवृत्ति ज्यादै हावी भएकामा थापाले चिन्तासमेत व्यक्त गरे । पत्रकार रामकृष्ण रेग्मीले कार्यपत्र प्रस्तुत गर्दै सदाचार प्रणालीको विकास गर्न नागरिक समाज, मिडियालगायत सबै तह र तप्काले निरन्तर खबरदारी गरिरहनुपर्ने जिकिर गरे । उक्त कार्यपत्रमाथि टिप्पणी गर्ने क्रममा थापाले भने, पहिलेपहिले संसद्मा जेल बसेर आएकाहरूको बाहुल्य थियो, अचेल व्यवसाय गर्नेहरूको बाहुल्य छ, यसैबाट पुष्टि हुन्छ, राजनीतिमा भ्रष्टाचार कति हावी छ भन्ने ।"
पैसाको चलखेल नहोस्,"काठमाडौं (कास) प्रमुख निर्वाचन आयुक्त अयोधीप्रसाद यादवले निर्वाचनमा पैसाको चलखेल बढी नहोस् भन्नेतर्फ आयोगको चासो रहेको बताएका छन् । त्यसमा आयोग एक्लैले नियन्त्रण गर्न नसक्ने भएकाले सरकारी निकायहरू, नागरिक समाज र मिडियाको पनि प्रमुख भूमिका रहने उनले बताए । पत्रकार महासंघले बुधबार गरेको आमसञ्चार र निर्वाचन विषयक अन्तक्र्रियामा यादवले आयोगले पैसाको चलखेलमा ध्यान दिँदै यसमा निगरानी गर्न राष्ट्र बैंक, सम्पत्ति शुद्धीकरण विभाग, आन्तरिक राजस्व विभाग जस्ता सरकारी निकायलाई समेत आग्रह गरिसकेको जानकारी दिए । निर्वाचन आयोगको एप्रोच पैसाको चलखेल नहोस् भन्नेमा छ, आयोगले तोकेको खर्चको सीमाभन्दा पनि उम्मेदवारले कम खर्च गरून् भन्ने हो, उनले भने, तर, त्यसलाई आयोग एक्लैले नियन्त्रण गर्न सक्दैन । सम्भव पनि छैन । त्यसमा सबैले चासो राखिदिनुपर्छ । उनले राजनीतिक दललाई चन्दा दिँदा बैंकमार्फत कारोबार गर्न र पारदर्शिता अपनाउन आयोगले उद्योगी व्यवसायीलाई समेत आग्रह गरेको उल्लेख गरे । उनले बढदो सुरक्षा चुनौतीलाई आयोगले गम्भीरतापूर्वक लिएको भन्दै त्यसअनुसार सुरक्षाको भरपर्दो व्यवस्था मिलाउन सरकारलाई भनिएको बताए । चुनाव नजिकिएसँगै सुरक्षा चुनौती बढेको छ, प्रधानमन्त्री स्वयं गृहमन्त्रीको समेत जिम्मेवारीमा हुनुहुन्छ, उनले भने, सरकारले सुरक्षा व्यवस्था भरपर्दो मिलाउने छ भन्नेमा आयोग विश्वस्त छ । उनले कुनै पनि प्रकारको सुरक्षा थ्रेटलाई सुरक्षा निकायले निस्तेज पार्ने विश्वास लिएको भन्दै त्यसले निर्वाचनलाई प्रभावित नपार्ने बताए । यादवले निर्वाचनको सम्पूर्ण आन्तरिक व्यवस्थापकीय तयारी भइसकेको समेत बताए । पहिलो चरणको मंसिर १० गतेको निर्वाचनका लागि जिल्लाजिल्लामा मतदान केन्द्रमा पठाइने जनशक्तिको खटनपटन सुरु भइसकेको भन्दै उनले हिमाली जिल्लामा हुने हिमपात चुनौती रहेको बताए । आचारसंहिता उल्लंघनका घटनामा पूर्वप्रधानमन्त्री, मन्त्रीसम्मलाई स्पष्टिकरण सोधिएको भन्दै उनले राजनीतिक संक्रमणकाललाई हेर्दै आयोगले उम्मेदवारी खारेजीसम्मको कठोर निर्णय लिन नसकेको बताए । कार्यक्रममा मानव अधिकार आयोगका सदस्य गोविन्द शर्मा पौडेल, पूर्वप्रमुख निर्वाचन आयुक्त सूर्यप्रसाद श्रेष्ठ तथा पत्रकार महासंघ अध्यक्ष गोविन्द आचार्यले पनि बोलेका थिए ।"
विकासका नारा दिँदै घरदैलो,"काठमाडौं काठमाडौं क्षेत्र नं ३ मा कांग्रेस नेत्री एवं सहकारी तथा गरिबी निवारणमन्त्री अम्बिका बस्नेत र एमालेका काठमाडौं जिल्ला अध्यक्ष कृष्ण राई विकासलाई प्रमुख एजेन्डा बनाएर चुनावी प्रतिस्पर्धामा होमिएका छन् । चुनावी प्रचारका क्रममा उनीहरूले सडक, बिजुली, खानेपानी र व्यवस्थित बस्ती बनाएर सुविधासम्पन्न क्षेत्रको रूपमा विकास गर्ने भन्दै आफूलाई सहयोग गर्न मतदातासँग आग्रह गरेका छन् । सुगम क्षेत्र बौद्धदेखि दुर्गम मूलखर्क, तारेभीर, गागलफेदीसम्म सडक विस्तारलगायत अन्य पूर्वाधार विकास गर्ने भन्दै उनीहरूले घरदैलो सुरु गरेका छन् । मतदाताले सडक, बिजुली, खानेपानी माग गरेका छन्, मूलखर्कका स्थानीय डम्बर तामाङले भने, निर्वाचनको मुखमा त सबैले गर्छौं भन्छन् जितेर गएपछि फर्केर आए हुन्थ्यो, हेरौं भोट त हाल्छौं, जितेर गएपछि के गर्छन् ? दुर्गम गाउँको घरदैलो अभियान सकिएको उल्लेख गर्दै प्रत्येक मतदाताको चाहना विकास नै रहेको एमाले उम्मेदवार कृष्ण राईले बताए । सडक नै विकासको प्रमुख आधार हो, यस क्षेत्रमा सडकको विस्तार नहुँदा सुगम ठाउँ पनि दुर्गम जस्तो भएको छ, त्यसकारण उचित क्षतिपूर्ति तथा मुआब्जाको व्यवस्था गरेर सडक विस्तार गर्ने प्रतिबद्धता जनाएको छु । सुन्दरीजल, गागलफेदीजस्ता स्थानमा प्रशस्त पानी भएकाले त्यस क्षेत्रलाई सिमसार तथा पर्यटनको रूपमा विकास गर्न सकिने उनले बताए । बौद्धनाथलाई थप व्यवस्थित बनाएर धार्मिक पर्यटनको रूपमा विकास गर्ने उनले सुनाए । २०५४ को स्थानीय निर्वाचनमा जोरपाटी गाविसमा उपाध्यक्ष जितेका राई आफ्नो विकासवादी सोच भएकै कारण जित्ने दाबी गर्छन् । कांग्रेस उम्मेदवार अम्बिका बस्नेत पनि यस क्षेत्रको विकासका लागि आफू अहोरात्र खटिने बताउँछिन् । विकास नपुग्दा यो क्षेत्र दुर्गमजस्तो भएको छ तर वास्तवमा यो क्षेत्र निकै सुन्दर छ । पर्यटकीय हिसाबले सुन्दरीजल, तारेभीर निकै सम्भावना बोकेका स्थान हुन्, उनले भनिन्, उचित मुआब्जा तथा क्षतिपूर्ति व्यवस्था गरेर सडक विस्तार गर्नुपर्छ । बस्नेतले आफू यही क्षेत्रमा जन्मिएको भन्दै उम्मेदवार नहुँदा पनि क्षेत्रको विकासमा लागेको बताइन् । म मतदाताको भावनाविपरीत कहिल्यै जाने छैन, बस्नेतले भनिन्, त्यसकारण मेरो जित निश्चित छ । घरदैलो अभियानलाई तीव्रता दिइरहेकी कांग्रेस केन्द्रीय सदस्य बस्नेतले गागलफेदी, सुन्दरीजलको माथिल्लो क्षेत्रमा होमस्टेको अवधारणाअनुसार पर्यटक आकर्षित गर्न सकिने बताइन् । क्षेत्र नं ३ मा काठमाडौं महानगरपालिकाको ६ नम्बर वडा, कागेश्वरी मनोहराको १, २, ३ वडा र गोकर्णेश्वर नगरपालिका पर्छन् । स्थानीय तह निर्वाचनमा पनि वाम गठबन्धनभन्दा लोकतान्त्रिक गठबन्धन बलियो थियो । स्थानीय तहमा यो क्षेत्रमा प्राप्त मत जोड्दा लोकतान्त्रिक गठबन्धनको ९ हजार ९ सय ९८ र वाम गठबन्धनको ९ हजार ६ सय २१ मत थियो । चुनावले क्याम्पस रित्तिँदैकान्तिपुर संवाददाता गणेश राईका अनुसार आसन्न निर्वाचनका कारण राजधानीका अधिकांश सामुदायिक क्याम्पस रित्तिन थालेका छन् । अरू बेलामा भरिभराउ हुने कक्षामा अहिले एकाध मात्र विद्यार्थीको उपस्थिति छ । अरू बेला चारपाँच सय जना हुन्थ्यौं, पाटन संयुक्त क्याम्पस बीबीएस तेस्रो वर्षका बिरास राईले भने, अहिले मुस्किलले तीस जनाजति छौं । सबै साथीहरू चुनावका निम्ति गाउँघरतिर फर्किसके । ओखलढुंगाका उनले आफू दैनिक रोजगारीका निम्ति जानुपर्ने भएकाले राजधानीमै रहेको जनाए । बिहान ६ बजेदेखि पढाइ हुने कक्षामा छात्र र छात्राको संख्या बराबरीजस्तै छ । तर अहिले कक्षामा उपस्थितमध्ये छात्रा बढी रहेको उनले जनाए । मतदान कसरी दिने भन्नेबारे कक्षामा छलफल नहुने तर आफूले सामाजिक सञ्जालबाट जानकारी लिएको राईले बताए । म भोट दिनचाहिँ जान्छु, उनले भने । यसैगरी, कीर्तिपुरस्थित त्रिवि केन्द्रीय क्याम्पस एमए जनसंख्याशास्त्र तेस्रो सेमेस्टरकी छात्रा गंगा वाम्बुले राईले आफ्नो कक्षामा विद्यार्थी संख्या न्यून भएको बताइन् । हामी थोरै छौं, उनले भनिन्, हामीबीच चुनावको चर्चा त्यत्ति हुँदैन, परीक्षासमेत नजिकिँदै गएकाले क्याम्पसको सट्टा घरमै तयारीमा जुटेको उनले सुनाउँदै भनिन्, चुनावमा चासो राख्ने साथीहरू गाउँघर पुगिसके ।विगतमा उपत्यकाका रत्नराज्य, पद्मकन्या, त्रिचन्द्र, सरस्वती, अमृत साइन्स, पिपल्स, महेन्द्ररत्न ताहाचल, सानोठिमी, भक्तपुर, पाटन संयुक्त, त्रिवि केन्द्रीय क्याम्पस, जनप्रशासनलगायत क्याम्पसहरू विद्यार्थीको राजनीतिक केन्द्र हुने गर्थे । त्रिभुवन विश्वविद्यालयले स्नातकोत्तर तहमा सेमेस्टर प्रणाली लागू गरेपछि विद्यार्थी चाप घट्दो छ । स्नातक तहका केही विषयमात्र वार्षिक परीक्षा प्रणालीमा सञ्चालित छन् । सामुदायिक क्याम्पसको तुलनामा निजी क्याम्पसहरूले भने पठनपाठन नियमित सञ्चालन भइरहेको जनाएका छन् । ललितपुरको कुमारीपाटीस्थित युनाइटेड एकेडेमी कलेजका बीबीएस र एमबीएस संयोजक वसन्त नेपालीले विद्यार्थीमाझ राजनीतिक गतिविधि शून्यप्राय: रहेको बताए । कक्षा १२ पढ्दै गरेकाहरूमध्ये अधिकांशको मतदान गर्न पाउने उमेर पुुगेको छैन, मतदाता परिचयपत्र भएका विद्यार्थीले पनि खुलेर राजनीतिक गतिविधिमा संलग्न हुने छुट नरहेको उल्लेख गर्दै उनले भने, चुनावमा भाग लिन जान चाहने कसैलाई रोक्दैनौं । शिक्षक र विद्यार्थीले आफ्नो अनुकूल बिदा लिन सक्छन् ।सत्तारूढ दल कांग्रेसको भ्रातृ संगठन नेविसंघका अध्यक्ष नयनसिंह महरले सबै प्रादेशिक निर्वाचन क्षेत्रमा विद्यार्थीलाई प्रशिक्षणसहित खटाइएको बताए । हरेक क्याम्पस इकाई कमिटीलाई प्रचारप्रसार तथा निर्वाचन परिचालन समिति गठन गरेर जिम्मेवारीसहित खटाइसकेका छौं, राजधानीबाट आफ्नो कर्मक्षेत्र डडेलधुरातर्फ जाँदै गरेका महरले भने, दुवै चरणको निर्वाचन नसकिएसम्म विद्यार्थीहरू पठनपाठनमा फर्किने छैनन् । त्यसैगरी माओवादी केन्द्रनिकट अखिल (क्रान्तिकारी) र एमालेनिकट अनेरास्ववियुले देशैभरि संयुक्त निर्वाचन परिचालन समिति गठन गरेको जनाएका छन् । हामीले प्रत्येक जिल्लाका क्याम्पसहरूमा संयुक्त बैठक गरेर बालिग मताधिकार प्राप्त युवालाई दुवै चरणको चुनावमा होमिन परिचालन गरेका छौं, विद्यार्थी संगठनले संयुक्त अपिलपत्र समेत जारी गरेको उल्लेख गर्दै क्रान्तिकारीका अध्यक्ष रन्जित तामाङले भने । निर्वाचनका निम्ति करिब ६ दिन क्याम्पस छुट्टी हुनेछ । पहिलो चरणको निर्वाचनका निम्ति मंसिर ६ गतेबाट क्याम्पसहरूमा छुट्टी हुनेछ भने दोस्रो चरणमा १५ गतेबाट बिदा हुनेछ ।"
भूकम्पपीडित भन्छन् लालपुर्जा देऊ,"भक्तपर २०७२ वैशाखको भूकम्पको धक्काले द्यौलाबस्तीका लालपुर्जाविहीन ८२ घरमध्ये ५२ घर पूर्णरूपमा क्षतिग्रस्त भए । भूकम्प गएको ३० महिना बितिसक्दा समेत भक्तपुर नगरपालिका ५, भेलुखेलस्थित द्यौला बस्तीका भूकम्पपीडितले पाउने रातो कार्ड पाउन सकेका छैनन् । यस बस्तीका भूकम्पपीडितहरू करिब ३० महिनायता अस्थायी टेन्टमा कठ्याङ्ग्रिँदो जाडोमा रात कटाइरहेका छन् । घरजग्गाको लालपुर्जा नभएकै कारण सरकारले भूकम्पपीडितलाई उपलब्ध गराएको कुनै पनि राहत पाउन नसकेको उनीहरूको गुनासो छ । भूकम्पले हाम्रो बस्ती नै तहसनहस बनेको छ तर हामीले अझै पीडितको परिचयपत्र पाएका छैनौं, स्थानीय देवी द्यौलाले भनिन्, पीडितले पाउने परिचयपत्र बनाइदिन भन्दै नगरपालिकामा सयौंपल्ट धायौं, केही पहल भएन । सिंहदरबारको अधिकार स्थानीय तहमा आइसक्दा पनि आफूले केही राहत नपाएको उनले बताइन् । मुलुक यतिखेर प्रतिनिधि तथा प्रदेशसभा निर्वाचनको संघारमा छ । द्यौलाबस्तीका लालपुर्जाविहीन भूकम्पपीडित भोट माग्न आउने उम्मेदवारलाई लालपुर्जा दिलाइदिन आग्रह गर्दै छन् । लालपुर्जा नहुँदा सरकारले भूकम्पपीडितलाई उपलब्ध गराएको राहत सुविधाबाट वञ्चित हुनुपरेको उनीहरूको गुनासो छ । असारसाउनको वर्षा, पुसमाघको कठ्याङग्रिँदो चिसो अस्थायी टेन्टमै बितायौं, टेन्टबाट पानी परेजस्तो शीत चुहिन्छ, स्थानीय सरिना द्यौलाले भनिन्, लालपुर्जा नभएकाले नगरपालिकाले हामीलाई भूकम्पपीडित परिचयपत्र समेत दिएन, उनले गुनासो गरिन् । भूकम्पले घर भत्कियो, अस्थायी टेन्टमा कष्टकर जीवन बिताइरहेका छौं, स्थानीय कुमार द्यौलाले भने, सरकारले टहरा बनाउन दिने भनेको १५ हजार पनि पाएनौं, लालपुर्जा नहुनेलाई दिन मिल्दैन भनेर भक्तपुर नगरपालिकाले फर्कायो । यस बस्तीका बासिन्दाले लालपुर्जा नहुँदा घर बनाउँदा नक्सा पास समेत नहुने हुँदा घर बनाउने योजना अलपत्र परेको द्यौला बस्तीका भूकम्पपीडितको गुनासो छ । जग्गाको लालपुर्जाका लागि २० वर्षदेखि मालपोत, नगरपालिकादेखि मन्त्रालयसम्म धाउँदा समेत आश्वासन मात्र पाएको तर, लालपुर्जा नदिएको स्थानीय चरण द्यौलाले बताए । २०२१ मा नापी आउँदा जग्गा अधिग्रहण गर्न आएको हल्ला चलाएपछि यहाँका अशिक्षित बासिन्दाले बस्दै आएको घरजग्गा पनि आफ्नो हो भन्न सकेनन्, उनले भने, हाम्रो घर, हाम्रो बस्ती भन्ने सबैलाई थाहा छ, पुन: नापी गरेर लालपुर्जा दिलाइदिन पटकपटक सबै निकायमा पुगिसक्यौं, हालसम्म केही पहल भएन । लालपुर्जा नहुँदा सरकारी सेवाबाट वञ्चित हुनुपरेको छ, उनले भने ।यसैगरी भूकम्पपीडित (लाभग्राही) को निजी आवास पुनर्निर्माणका लागि प्रदान गर्ने अनुदान किस्ता रकमको समयसीमा बढाउन राष्ट्रिय पुनर्निर्माण प्राधिकरणसँग स्थानीय तहका प्रतिनिधिहरूले माग गरेका छन् । राष्ट्रिय पुनर्निर्माण प्राधिकरणले आयोजना गरेको भूकम्पपीडितको गुनासो व्यवस्थापनसम्बन्धी अन्तक्र्रिया कार्यक्रममा जिल्लास्थित नगरपालिकाका प्रमुख, उपप्रमुख र वडा अध्यक्षहरूले प्राधिकरणले तयार गरेको पुनर्निर्माण सम्बन्धी ऐन, नियम, मापदण्ड तथा कार्यविधिहरूका कारण वास्तविक भूकम्प पीडितहरूको समस्या र गुनासो सम्बोधन गर्न नसकिएको बताएका छन् । स्थानीय तहका जनप्रतिनिधिहरूले जग्गा विवाद, लालपुर्जाको समस्या, बहुस्वामित्व, जग्गाको मापदण्डको समस्याका कारण अनुदानबापतको पहिलो किस्ता प्राप्त गर्न नसकेकाले किस्ता प्रदान गर्ने समयसीमा बढाउनुपर्ने उनीहरूको माग छ । जनप्रतिनिधिहरूले जग्गासम्बन्धी विभिन्न समस्याकै कारण भूकम्पपीडितले अनुदान सम्झौता समेत गर्न नसकेकाले कानुनी जटिलता हटाउन समेत माग गरेका छन् । भूकम्पपीडितले जग्गासम्बन्धी कानुनी समस्या र मापदण्डका कारण नक्सा पास गरी पुनर्निर्माण कार्य सुरु गर्न सकेका छैनन्, चाँगुनारायण नगरपालिकाका प्रमुख सोम मिश्रले भने, प्राधिकरणले अनुदानको किस्ता रकमको समयसीमा तोक्दा पीडितलाई अझ समस्या बढेको छ । जिल्ला समन्वय समिति भक्तपुरका प्रमुख नवराज गेलालले सरकारको नीतिगत जटिलताका कारण भूकम्प प्रभावित नागरिक आवास अधिकारबाट वञ्चित हुनुपरेको बताए ।प्रमुख जिल्ला अधिकारी द्रोणप्रसाद पोखरेलले भूकम्पपीडितका गुनासा, समस्या सम्बोधन हुने ढंगबाट नीति संशोधन गरेर भए पनि प्राविधिक जटिलता हटाउन प्राधिकरणलाई आग्रह गरेका छन् । कार्यक्रममा पुनर्निर्माण प्राधिकरणका सहसचिव नेत्रप्रसाद सुवेदीले अनुदान किस्ता लिने तर घर निर्माण नगर्ने व्यक्तिहरूलाई जागरुक बनाउन किस्ताको समयसीमा निर्धारण गरिएको बताए । प्राविधिक जटिलताका कारण समस्यामा रहेका लाभग्राहीका लागि प्राधिकरणले नीतिगत रूपमै समस्या सम्बोधन गर्न सकिने सुवेदीले बताए ।"
रेटिनाको जोखिम,"काठमाडौं (कास) नेपालगन्जका अली वारिसलाई पानी प्यास लागिरहने, हातखुट्टा झमझम हुने समस्याले लामो समयसम्म सतायो । उनको यो समस्यालाई जिल्ला अस्पतालले मधुमेह पहिचान गर्यो । तीन वर्ष सुगरको औषधि खाएँ, सुगर त नियन्त्रण भयो, आँखा धमिलो हुँदै गयो, वारिसले भने । आँखा धमिलो देखिनेबाट सुरु भएको समस्या एउटा आँखा नदेख्नेसम्म पुग्यो । उनलाई जिल्ला अस्पतालले तिलगंगा आँखा अस्पताल रिफर गर्यो । हालै तिलगंगा आँखा अस्पतालमा उनको आँखाको शल्यक्रिया गरिएको छ । मधुमेहका कारण उनको आँखाको रेटिना खराब भएको थियो । मधुमेहका रोगीलाई आँखाको समस्या हुने प्रबल सम्भावना रहने आँखा रोग विशेषज्ञहरू बताउँछन् । मधुमेह रोगी आमाबाट जन्मने बच्चामा समेत आँखाको समस्या हुन सक्ने तिलगंगा आँखा अस्पतालका रेटिना सर्जन डा सन्यम बजिमयले बताए । मधुमेहका रोगीले समयसमयमा आँखाको जाँच गराइरहनुपर्छ, ढिलो भएमा आँखाको ज्योति नै गुम्न सक्छ, डा बजिमयले भने । नेपालमा कुल जनसंख्याको १० प्रतिशत मानिस मधुमेह रोगबाट प्रभावित भएको सरकारी तथ्यांक छ । फेरिँदो जीवनशैली, सहरीकरण, मोटोपन, सुर्तीजन्य पदार्थको प्रयोग मधुमेह रोग लाग्नुका प्रमुख कारण हुन् । अन्तर्राष्ट्रिय मधुमेह संगठनका अनुसार विश्वमा करिब पाँच प्रतिशत अन्धोपन मधुमेहका कारण हुन्छ । नेपालमा मधुमेहका कारण १३ प्रतिशत अन्धोपन हुने गरेको आँखा रोग विशेषज्ञहरू बताउँछन् ।बजिमयका अनुसार मधुमेहका बिरामीमा सामान्यभन्दा दुई गुणा बढी आँखाको समस्या हुने र त्यसको पच्चीसौं गुणा बढी दृष्टिविहीन हुने खतरा हुन्छ । मधुमेह रोगीलाई आँखाको जाँच गराउनुपर्छ भन्ने चेतना नहुँदा उनीहरूमा आँखाको रेटिना बिग्रिने समस्या बढिरहेको डा बजिमयले बताए । डाक्टरले पनि यो बिरामीलाई आँखाको जाँच गराउन सल्लाह दिँदैनन्, उनीहरू मधुमेहको चक्की मात्रै खाएर बसिरहेका छन्, उनले भने । आँखाभित्र रक्तश्राप हुने, आँखाको पर्दा च्यातिने र बिस्तारै दृष्टि क्षमता घट्दै जानु रेटिना समस्या हो । विश्वव्यापी तथ्यांक हेर्दा रेटिना रोगमा नेपाल १० नम्बरमा परेको छ ।"
चुनावी मुद्दा बनेन खानी,"नल्लु (ललितपुर) नल्लुका माइला तामाङ (नाम परिवर्तन) को घरबाट ढुंगा खानी क्षेत्र सय मिटर पनि टाढा छैन । कोन्ज्योसोम गाउँपालिका४ का तामाङ भन्छन्, खानी चलेका बेला न दिनमा आनन्दसँग बस्न पाइन्छ न त रातमा नै । नल्लु क्षेत्रमा चलेका खानीबारे लामो समयदेखि विवाद जारी छ । संसद्को प्राकृतिक स्रोतसाधन समितिले नल्लु क्षेत्रको ढुंगाखानी बन्द गर्न र नख्खु खोलाको बहाव क्षेत्रको अतिक्रमण संरक्षण गर्न ६ वर्षअघि प्रधानमन्त्रीको कार्यालयलाई निर्देशन दिए पनि कार्यान्वयन भएको छैन । तामाङले ढुंगा फुटाल्ने ब्रेकर, डोजर र ट्रिपरको आवाजले कान कटकट खाने गरेको सुनाए । धूवाँधूलोले गाउँका बालबच्चा र बूढाबूढीलाई श्वासप्रश्वासमा समस्या हुने गरेको छ, खोलाको पानी सधैं धमिलो हुन्छ, उनले भने, तर, जसले खानीको विरोधमा आवाज उठाउँछ, तिनलाई खानी गुन्डा हरूले ज्यान मार्ने धम्की दिने गरेका छन् । उनका अनुसार यो क्षेत्रको राजनीतिमा समेत खानी सञ्चालकहरू नै सक्रिय छन् । नल्लु क्षेत्रमा सयभन्दा बढी घर छन् । घरेलु तथा साना उद्योग कार्यालय ललितपुरका अनुसार २०७३ असार मसान्तदेखि जिल्लाका कुनै क्रसर उद्योग नवीकरण भएका छैनन् । तर पनि सडकमा रोडा, ढुंगा, चिप्स बोकेका गाडीहरू आवतजावत गरिरहेका छन् । के गर्नु ? सबैलाई थाहा छ, क्रसर सबै अवैध भनेर तर कसैले बन्द गर्न सकेनन्, एक स्थानीयले भने, स्थानीय निकायमा जनप्रतिनिधि आएपछि व्यवस्थापन होला भनेको, झन् चल्न थालेको छ । अवैध भए पनि र स्थानीय मर्कामा परे पनि खानी चुनावी मुद्दा भने बन्ने गरेको छैन ।गोदावरी नगरपालिकाको लेलेको नल्लु क्षेत्र अवैध रूपमा सञ्चालन हुने क्रसर र खानीको मुख्य केन्द्र हो । स्थानीयहरू राजनीतिक संरक्षणमा नै अवैध खानी सञ्चालन भइरहेकाले चुनावी मुद्दा नबनेको बताउँछन् । चुनावका बेला नेताहरूले कृषि, पर्यटन, सडकलाई जोड दिए पनि खानी क्षेत्रलाई मुद्दाको विषय बनाउने गरेका छैनन् । खानी भएको क्षेत्र ललितपुरको निर्वाचन क्षेत्र नं १ मा पर्छ । यस क्षेत्रमा प्रतिनिधिसभामा कांग्रेसबाट अर्थराज्यमन्त्री उदयशमशेर राणा र वाम गठबन्धनबाट एमालेका नवराज सिलवाल उम्मेदवार छन् । प्रदेशसभामा क्षेत्र नं १ ख मा कांग्रेसका मीनकृष्ण महर्जन र एमालेका चेतनाथ सञ्जेलबीच प्रतिस्पर्धा छ । राणा २०७० को संविधानसभा चुनावमा यस क्षेत्रबाट निर्वाचित भएका थिए । खानी किन मुद्दा बन्दैन भन्ने प्रश्नमा राणाले भने, खानी नियमसंगत रूममा चल्नुपर्छ । अहिलेको नीतिनियम अलि व्यावहारिक देखिँदैन । उनले खानीलाई व्यवस्थित गर्न र निश्चित स्थान तोकेर यसको व्यवस्थापन गर्नु आवश्यक रहेको बताए । एमालेका सिलवालले ६ महिनाभित्र खानीको व्यवस्थापन गरिने दाबी गरे ।"
पञ्चायतदेखि आश्वासन मात्र,"गुल्मी ग्रामीण क्षेत्रका मतदाताले उम्मेदवारलाई पत्याउन छाडेका छन् । वर्षौंदेखि प्रत्येक चुनावमा विकास निर्माणका योजना ल्याएर गाउँलेको दैनिकी परिवर्तन गर्ने आश्वासन दिन्छन् । रोजगार, शिक्षा, स्वास्थ्यको सुविधा मिल्ने र गाउँमा विकास बढ्ने विश्वासले धेरै पटक भोट हाले । तर आश्वासन नारामा सीमित भए । जिताएर पठाएका नेता विकास ल्याउनुको साटो आफैं राजधानी बसाइँ सरे । दलका उम्मेदवार विकासे आश्वासन बोकेर भोट माग्दै पुन: घरदैलोमा पुग्न थालेका छन् । आफू विजयी भए गाउँमा सडक, स्वास्थ्य, खानेपानी, बिजुली पुर्याउने दाबी दोहोर्याइरहेका छन् । निर्वाचन नजिकिएपछि गाडीमा झन्डा फहराउँदै उम्मेदवार गाउँ पस्न थालेका छन् । कुनै सुविधा नपाएका दुर्गमका मतदाता तिनका कुरामा विश्वास गर्दैनन् । यसरी पुग्ने मतदातासित सर्वसाधारणको एउटै आग्रह फेरि ढाँट्ने गरी कोही नेता गाउँमा नआओस् भन्ने छ । यस्तो आश्वासनको सिलसिला चल्न थालेको २६ वर्ष बित्यो । जिल्लाको पूर्वी कालीगण्डकी गाउँपालिकाको पूर्तिघाट, फोक्सिङ, खड्गकोटका बासिन्दालाई नेताले सडक, सञ्चार, स्वास्थ्य सेवा पुर्याएर सुगम बनाउने आश्वासन दिए । अहिलेसम्म त्यहाँ भरपर्दो सडक, स्वास्थ्य र सञ्चार सुविधा पुगेको छैन । उक्त क्षेत्रको किनमेल केन्द्र पूर्तिघाट बजारमा अहिले पनि कुनै सञ्चार सुविधा छैन ।भोट माग्न आउँदा मात्र विकास गर्ने त्यसपछि आफूले गरेका वाचा भुल्ने गरेकाले अहिलेसम्म गाउँको विकास हुन नसकेको कालीगण्डकी ५ फोक्सिङका ८६ वर्षीय मनबहादुर रानाले बताए । अहिले त झन् ढाँट्न पो थाले, उनले भने, जति पटक भोट दिए पनि हाम्रा दु:ख बुझ्ने कोही भएनन् । अहिलेका नेताका कुरा पत्याउनै मुस्किल हुने उनले बताए । जितेपछि नेताको घर व्यवहार सुध्रिने तर जनताले सधैं दु:ख मात्र पाउने गरेको उनले दुखेसो पोखे । कालीगण्डकी जिल्लाकै दुर्गममध्येको गाउँपालिका हो । कालीगण्डकी करिडोरको ट्रयाक खुलेपछि गत वर्षदेखि नियमित यातायात सञ्चालन हुने गरेको छ । तर अहिले पनि भरपर्दो स्वास्थ्य सेवा उपलब्ध छैन । फोन गर्न टावरको नेटवर्क कुर्नुपर्छ । बिरामी परे पाल्पाबुटवल पुर्याउनुपर्छ । समयमा सवारी साधन पाइँदैन । यस पटक भोट माग्दै गाउँ पुगेका नेताले भने कालीगण्डकी करिडोर नियमित सञ्चालनमा आएसँगै आवश्यक भौतिक पूर्वाधार ल्याउने आश्वासन दिएका छन् ।सधैं यस्तै आश्वासन दिन्छन्, कसरी पत्याउनु ? कालीगण्डकी २ अर्वेनीका ७४ वर्षे हरिलाल न्यौपानेले भने, अहिलेसम्म ५ पटक भोट दिएँ, गर्ने कोही आएनन्, अब भोट नै दिन्नँ । २०४८, ०५१, ०५६, ०६४ र ०७० मा भोट दिएर जितेका कुनै नेता त्यसपछि गाउँ नफर्केको उनले बताए । ०४८ मा कांग्रेसका झकबहादुर पुन विजयी भएका थिए । जितेपछि उनी गाउँ फर्केनन् । ०५१ मा एमालेका रामनाथ ढकालले जिते, त्यसपछि उनी यहाँबाट रूपन्देही झरे । ०५६ मा एमालेकै फटिकबहादुर थापा विजयी भए । प्राध्यापन पेसा छाडेर उम्मेदवार हुन आएका उनी पनि विजयी भएपछि काठमाडौं नै बस्छन् । ०६४ मा माओवादीका सुदर्शन बराल विजयी भए । साविकको क्षेत्र १ मा विजयी भएर गाउँमै बस्ने नेता उनीमात्र हुन् । ०७० मा कांग्रेसबाट कृष्णबहादुर छन्तेल बिजयी भएपछि गाउँ नफर्केको गाउँलेले बताए । तिनले विकासमा योगदान नपुरयाएको आरोप लाग्दै आएको छ । साविकको क्षेत्र १ अहिले पनि दुर्गम क्षेत्र मानिन्छ । एमाले पूर्वजिल्ला अध्यक्ष कमलराज श्रेष्ठ त्यस क्षेत्रमा पञ्चायतकालदेखि विजयी हुनेहरू बसाइँ सर्दै आएको बताउँछन् । त्यसले गर्दा पनि मतदातामा गुनासो र अविश्वास छ । पञ्चायतदेखि अहिलेसम्म त्यस क्षेत्रबाट विजयी भएर मन्त्री हुनेको संख्या ६ छ । एक जना मन्त्रिपरिषद्मा नियुक्त भएका सहित ७ जना मन्त्री बनेका छन् । पञ्चायती व्यवस्थाको सुरुमा गिरिप्रसाद बुढाथोकी विजयी भएर मन्त्री भए । उनी काठमाडौंमै बसे । पछि उनकै छोरा श्रीप्रसाद बुढाथोकी विजयी भए, मन्त्री पनि भए तर क्षेत्र फर्केनन् । श्रीपछि उनका भाइ भीमबहादुर बुढाथोकी र दयानिधि शर्मा पनि मन्त्री बने तर क्षेत्र र जिल्लाको विकासमा योगदान गरेनन् । बहुदल आएपछि विजयीले पनि चासो नदिएको गुनासो छ । तत्कालीन राजाको शासनकालमा धर्मबहादुर पाण्डे गृह र खिलराज रेग्मीको पालामा हरि न्यौपाने कानुनमन्त्री बने । दुवै त्यही क्षेत्रकै हुन् । त्यसपछि अहिले सुवर्ण ज्वारचन मन्त्री छन् । सातजना मन्त्री बन्दा पनि पूर्वी क्षेत्रको विकास हुन सकेको छैन, उनले भने, नेता हुने विकास नहुने भएपछि अविश्वास गर्नु स्वाभाविक नै हो । तर अहिलेको प्रतिस्पर्धामा केन्द्रमा प्रभाव राख्ने र मन्त्री बन्ने सम्भावना पनि भएका नेता भएकाले पुरानो पुस्ताले अविश्वास गरे पनि नयाँ पुस्तामा आशा जगाएको उनले बताए ।आधा जिल्लामा सेवा पुग्ने र जिल्लाकै व्यस्त मानिने रिडीरुद्रवेणीबामीटक्सार सडक सञ्चालनमा आएको ३५ वर्ष पुग्न थाल्दा पनि कच्ची नै छ । गत वर्षदेखि कालोपत्रेको प्रक्रियामा छ । ०७० को संविधानसभा निर्वाचनमा ३ क्षेत्र रहेको जिल्लामा अहिले पुरानो २ का केही वडा गाभेर नयाँ क्षेत्र नम्बर १ बनेको छ । प्रतिनिधिसभाका लागि वाम गठबन्धनबाट एमाले सचिव प्रदिप ज्ञवाली र कांग्रेस केन्द्रीय सदस्य चन्द्र भण्डारी प्रतिस्पर्धामा छन् । मत माग्न दुर्गम गाउँका मतदातालाई प्राथमिकता दिएका दुवै नेताले अहिले पनि विकासका कामलाई प्राथमिकता दिने प्रतिबद्धता जनाएका छन् । ज्ञवालीले कालीगण्डकी करिडोर कालोपत्रे, गाउँपालिका जोड्ने साना सडकको कालोपत्र र रुद्रवेणीबामीटक्सार सडक कालोपत्रेलाई पहिलो प्राथमिकतामा राखेको बताए । त्यसपछि स्वास्थ्य र शिक्षाका लागि पहल गर्ने उनको भनाई छ । सडकको स्तरोन्नति आर्थिक समृद्धि प्रमुख मेरुदण्ड भएकाले पनि त्यसमा पहिलो प्राथमिकता राखिएको उनले बताए । कांग्रेस नेता भण्डारीले पूर्वी क्षेत्र लामो समयदेखि विकासमा पछि परेकाले अहिले पनि मतदातालाई विश्वास दिलाउनै गाह्रो परेको बताए । कुनै कुराको विकास भएको छैन, उनले भने, विश्व कहाँ पुगिसक्यो, हाम्रा मतदाता अहिले पनि सडक, औषधि चाहियो भन्दै छन्, अब त्यसरी हुँदैन । जनतामा रहेको अविश्वास हटाउने गरी विकासको योजना र खाकासहित आफू मतदातासमक्ष पुगेको बताए । नेता भण्डारीले पनि सडक पूर्वाधार, पुल निर्माण, खानेपानी, सञ्चारलगायत क्षेत्रलाई प्राथमिकतामा राखेका छन् ।"
वामपन्थी गढमा सीताको अग्निपरीक्षा,"म्याङलुङ (तेह्रथुम) कांग्रेस केन्द्रीय सदस्य सीता गुरुङ समानुपातिक उम्मेदवारी छाडेर प्रतिनिधिसभाको प्रतिस्पर्धामा होमिएकी छन् । सहजै हुने समानुपातिक सांसद हुन छाडी प्रत्यक्ष चुनावी मैदानमा होमिनुको कारणबारे उनले भनिन्, म यो जिल्लालाई अगाडि बढाउन सक्छु भन्ने हिम्मतका साथ सहजै पाउन सकिने समानुपातिक सांसद पद त्यागेको हुँ । उनलाई कांग्रेसले जनजाति महिलाका तर्फबाट समानुपातिक सूचीमा एक नम्बरमा राखेको थियो । यहाँ आगामी मंसिर २१ मा दोस्रो चरणमा चुनाव हुँदै छ । दुईपटक समानुपातिक सभासद भइसकेकी गुरुङका अघि वामपन्थी गठबन्धनको सामना गर्नुपर्ने चुनौती छ । स्थानीय तह निर्वाचनमा एक नगरपालिकाबाहेक अन्य पाँच गाउँपालिकामा एमाले विजयी भएको छ । स्थानीय तह निर्वाचनमा करिब १० हजार मतले कांग्रेसभन्दा अघि भएको वामपन्थी गठबन्धनको दाबी छ । कांग्रेसले भने करिब ३० प्रतिशत मतदाताले व्यक्तिगत रूपमा मतदान गर्ने दाबी गरेको छ ।प्रतिनिधिसभामा वाम गठबन्धनका तर्फबाट एमाले उम्मेदवार भवानी खापुङ म्याङलुङस्थित आफ्नो साँघुरो सम्पर्क कार्यालयमा बसेर चुनावी घोषणापत्रको सार खिच्दै थिए । अहिलेसम्म निर्वाचन घोषणापत्र आइसकेको छैन, इन्टरनेटबाट टिप्दैछु, उनले भने, मतदातालाई कुरा बुझाउन कसरत गर्दैछु । तेह्रथुममा आफूलाई कसैले पराजित गर्न नसक्ने उनले दाबी गरे । यो वामपन्थीको लालकिल्ला हो, उनले कान्तिपुरसँग भने, ढुक्क भए पनि चुप लागेर बसेका छैनांै । कांग्रेस उम्मेदवार गुरुङले भने प्रदेश १ मा प्रतिनिधिसभाका दुई महिला उम्मेदवारमध्ये एक आफू भएकाले मतदाताले न्याय गर्ने बताइन् । महिलाको स्वास्थ्यलगायतका अन्य क्षेत्रमा मैले धेरै काम गरेकी छु, उनको दाबी छ, म विगतमा समानुपातिक सभासद भए पनि जिल्लाको विकासमा कुनै कसर बाँकी राखिनँ । यसकारण मलाई मतदाताले माया गर्नु हुनेछ । दुवै उम्मेदवार निवर्तमान सांसद हुन् । यो जिल्लाबाट २०६४ को संविधानसभा निर्वाचनमा कांग्रेसका तुलसी सुब्बाले जितेका थिए भने २०७० मा एमालेका भवानीप्रसाद खापुङ विजयी भएका थिए ।मुख्य मुद्दा सडक सञ्जाल विस्तारहिउँदका केही महिना हिउँ पर्ने तर हिमाली जिल्लामा नपरेको तेह्रथुममा चुनावी मुद्दा सडक बनेको छ । सडक व्यवस्थित नभएकै कारण जिल्लाको कृषि उत्पादन र जडीबुटी बाहिर पठाउन नसक्नुको पीडा जिल्लावासीले बेहोरेका छन् । यही विषयलाई समेट्दै दलहरूले सडक निर्माणलाई प्रमुख चुनावी मुद्दा बनाएका हुन् । वाम गठबन्धन र कांग्रेसका उम्मेदवारले आठराई क्षेत्र हुँदै सदरमुकाम म्याङलुङ जोड्ने, छथर क्षेत्रको शुक्रबारे हुँदै सिंधुवा जोड्ने र फेदाप क्षेत्रको म्याङलुङ हुँदै वसन्तपुर जोड्ने मुख्य सडक मार्गको स्तरोन्नतिलाई पहिलो प्राथमिकतामा राखेका छन् । यी सडक बाह्रै महिना सञ्चालन भए सदरमुकाम हुँदै पूर्वी तराईसँगको सम्पर्क सहज हुने भएकाले मतदातालाई पनि सडक निर्माणका नारा प्रिय देखिएका छन् । राष्ट्रिय गौरवको आयोजना मध्य पहाडी लोकमार्ग यही जिल्ला भएर निर्माण भइरहेकाले सडक चाँडो निर्माण भइदिए पूर्वी तराई हुँदै राजधानी काठमाडौंसँगको दूरीसमेत छोटिने आशामा जिल्लाका मतदाता छन् । संक्रान्तिबाट म्याङलुङ जाने ६७ किलोमिटर सडक बनिसकेको छ । तर बीचमा पुल निर्माण र स्तरोन्नति बाँकी छ । यो खण्डको सडक र पुल निर्माण सम्पन्न भए १ नम्बर प्रदेशका पाँचथर, ताप्लेजुङ र तेह्रथुमवासीलाई पूर्वी तराईतिर आउजाउ गर्न र खाद्यान्नलगायत मालसामान ढुवानी गर्न सजिलो हुनेछ । कांग्रेस र गठबन्धन दुवैले आफ्नो पार्टीले जितेर सरकार बनाउन पाए सडकको स्तरोन्नति गरी कालोपत्रे गर्ने वाचा मतदातासमक्ष गरिरहेका छन् । छथर गाउँपालिका जोड्ने सिंधुवाशुक्रबारे सडक कालोपत्रे गरी यातायात सहज बनाउने मुद्दा पनि उनीहरूले उठाएका छन् । सडकको अवस्था सुधार भए ग्रामीण बजारहरू व्यापारिक केन्द्र बन्ने र कृषि व्यवसाय र पर्यटनका कारण जिल्लाको अर्थतन्त्र बलियो हुने विश्वास उम्मेदवारहरूको छ । जिल्लाको समृद्धिका लागि सडक सञ्जाल व्यवस्थित गर्ने हाम्रो पहिलो मुद्दा हो, प्रतिनिधिसभातर्फ वाम गठबन्धनका उम्मेदवार खापुङले भने । कांग्रेस उम्मेदवार गुरुङले पनि जिल्लाका मुख्य सडकलाई बाह्रै महिना सञ्चालन हुने गरी स्तरोन्नति गर्ने पहिलो प्राथमिकता भएको बताइन् । दुवै दलका उम्मेदवारले जिल्लाभर सडक सञ्जाल विस्तारपछि पर्यटनको मुद्दालाई दोस्रो प्राथमिकतामा राखेका छन् । तीनजुरे मिल्के जलजले, ह्यात्रुङ झरना (३६५ मिटर), तमोर नदीमा र्याफटिङ लगायतका क्षेत्रको विकास गरी पर्यटक भित्र्याउने वाम गठबन्धनबाट प्रदेशसभा (क) का उम्मेदवार लक्ष्मण तिवारीले बताए । प्रदेशसभा (क) मा गठबन्धनबाट एमाले अध्यक्ष लक्ष्मण तिवारी र कांग्रेसबाट गोविन्द ढुंगाना उम्मेदवार बनेका छन् । त्यस्तै प्रदेशसभा (ख) मा गठबन्धनबाट एमाले पूर्वअध्यक्ष तेजमान कन्दङवा र माओवादी केन्द्र छोडी कांग्रेस छिरेका प्याब्सन केन्द्रीय अध्यक्ष विजय सम्बाहाम्फे चुनावी प्रतिस्पर्धामा छन् । तीन सिटका लागि ११ दलले उम्मेदवारी दिए पनि यहाँ कांग्रेस र वाम उम्मेदवारको मात्र चर्चा छ ।"
निर्वाचनको दबाब,"तटमा बसेका तटस्थ मतसंविधानका रचनाकार दलहरूले चुनावलाई संविधान कार्यान्वयन गराउनेभन्दा पनि सरकार बनाउने चुनावको रूपमा जनसमक्ष लगेकाले पनि यसको अर्थ बुझ्न अप्ठेरो परेको छ । चुनावका दर्मियान विभिन्न नाउँमा ध्रुवीकरण देखापर्नु स्वाभाविक हो । घर्षण हुन्छ नै, तर यो घर्षण नकारात्मक ऊर्जा उन्मुख हुनबाट जोगाउन दलहरूमा कुनै सचेतना पाइँदैन । यही कारण हो कि पछिल्लो स्थानीय तह निर्वाचनको अवधिमा देखिएको तनावले कतिपय ठाउँमा त्यसपछि हिंसाको रूप लिएको थियो । त्यसैगरी प्रत्यक्ष तथा समानुपातिक निर्वाचन प्रणालीबीच छोटाबडाको भावना फैलाउनु पनि त्रुटि हो । एकाइ तहसम्म नै दलहरूले आफ्नै खाडल खनेका छन् । त्यो भनेको दलका आधारमा समाज विभक्त भएको छ । प्रत्येक क्षेत्र र पेसा संक्रमित भएको छ । तटमा बसेर तटस्थ रहने मत वा पंक्ति दलहरूको निसानामा पर्ने गरेका छन् । यी अभ्यासले पनि निर्वाचनमा सर्वसत्तावादी प्रवृत्तिले मलजल पाइराखेको छ । असल लोकतान्त्रिक मान्यतालाई बलियो पारेर जनमुखि शासन व्यवस्था स्थापना गर्नुपर्ने बेला चुनावी प्रतिस्पर्धाले बढी तिक्तता ल्यायो भने भोलि लोकतान्त्रिक प्रणाली कमजोर हुन्छ । वास्तवमा यो कुनै दलको जितहारको विषय होइन । अहिलेको निर्वाचन दलहरू बीचको आपसी प्रतिस्पर्धा र जयपराजयको विषय नै होइन । मूल पक्ष हो, निर्वाचनमार्फत हिजोका दिनमा आत्मसात गरिएका परिवर्तनका एजेन्डा गतिशील हुन्छ कि हँुदैन ? सामाजिक सद्भाव र राष्ट्रिय ऐक्यबद्धता सुनिश्चित हुन्छ कि हुँदैन ? यसैले भन्नुपरेको छ, निर्वाचन भनेको त देश जोड्ने सूत्र हो । मतपत्र भनेको परिवर्तनको औजार हो । तर यो त्यतिखेर हुनसक्छ, जतिखेर जनताले यसलाई लोकतन्त्रको महापर्वको रूपमा ग्रहण गर्छन् । के अहिले चुनावमा संलग्न रहेका दल र प्रत्यासीहरूले मतदानलाई लोकतन्त्रको लोकचाडको रूपमा अनुवाद गर्न प्रयत्नशील छन् त ? कथित अन्तरविरोधमा खेल्ने पुरानै सूत्र पुनरावृत्ति गर्दा अनावश्यक सामाजिक विध्वंस निम्तियो भने खासगरी ठूला भनिने दलहरूलाई हित गर्ने छैन । मध्यमार्गको राजनीतिलाई मूलधारको आकांक्षा बनाउने प्रयत्नमा यो चुनाव सार्थक हुनसकेन भने कुनै न कुनै रूपको अधिनायकवाद उम्रिन्छ भन्ने आशंकालाई मिथ्या भन्न सकिँदैन । त्यसैले भन्नुपरेको छ, यो चुनाव राजनीतिक प्रतिस्पर्धा र चुनावीतन्त्र (इलेक्टोक्रेसी) मा मात्र सीमित नभई समावेशी र समृद्ध नेपाल संघीय संरचनामार्फत निर्माण गर्ने अठोटको रूपमा सबै राजनीतिक दलका खेलाडीहरूमार्फत अभिव्यक्त होस् । मतदाताले पनि त्यही अनुरूप आफ्नो उन्नत चेतनाको जनाउ दिउन् । तर यसका लागि खासगरी लोकतन्त्रको कारणले प्रभावशाली भएको नेपाली मिडियाले मतदातालाई तटस्थ सूचनाको प्रावधानमार्फत निर्वाचनबारे सुसूचित र इच्छुक हुने हकको रक्षा गर्ने आफ्नो भूमिकालाई इमानदारीपूर्वक निर्वाह गरिदिनुपर्छ । अर्थात यतिखेर लोकतन्त्रलाई मजबुत राख्न निर्वाचनको दबाब सबै लोकतान्त्रिक खम्बा र सरोकारवालाहरूमाथि छ ।"
क्रिकेटले बढाएको आस,"नेपाली क्रिकेट टोली मलेसियामा जारी एसीसी यु१९ एसिया कपको सेमिफाइनलमा प्रवेश गरेसँगै देशविदेशमा रहेका नेपालीबीच खुसियाली, उल्लास थपिएको बेला बुधबार प्रकाशित पहिलोपल्ट सेमिफाइनलमा विषयक खबरले अरू उत्साहित तुल्याएको छ । बंगलादेशसँग हार खानुपरे पनि विश्व च्याम्पियन भारतलाई पछार्नु पक्कै पनि चानचुने उपलव्धि थिएन । मंगलबार भएको खेल खराब मौसमका कारण २४ ओभरमा छोट्याइँदा मलेसियालाई १५३ ओभरमा ४५ रनमै अल आउट गरेर ८ विकेटले पराजित गर्न नेपाल सफल भएको हो । नेपाली स्पिनरको सामु मलेसियन खेलाडी टिक्न नसकेर अल आउट भएपछि २ विकेटको क्षति व्यहोर्दै मात्र ५२ ओभरमा नेपालले जित हात पार्दा रनरेटमा पनि बढोत्तरी भई अघिल्लो प्रतिस्पर्धा तय हुनपुग्यो । हुन त शुक्रबार हुने सेमिफाइनलमा नेपालले चिरपरिचित प्रतिद्वन्द्वी अफगानिस्तानको सामना गर्नु पर्नेछ, तथापि भारतसँगको ऐतिहासिक सफलताले नेपाली खेलाडीमा आत्मबल उच्च भई जित हात पार्न सहायक बन्ने विश्वास राखिएको छ । त्यसमाथि अहिले बलिङ र ब्याटिङ दुवैमा प्रखर देखिएको अभूतपूर्व टिमलाई कहीं कतैबाट नजरअन्दाज गर्न सकिंँदैन ।कम अवसर र खेल मैदानको सीमितताको बाबजुद छोटो समयमा नेपाली युथ टोलीले हासिल गरेको सफलतालाई प्रशंसनीय मान्नुपर्छ । तर सानो उमेरमा प्राप्त उपलव्धिपछि तिनै खेलाडी राष्ट्रिय टिममा सामेल भएपछि उपलव्धिविहीन हुँदै जानुचाहिँं चिन्ताको विषय बनेको छ । चरम राजनीतिक स्वार्थका कारण असक्षम खेलाडीलाई टिममा सामेल गराउने निकृष्ट परिपाटी एकातिर छ भने म्याच फिक्सिङ गर्न पछि नपर्ने साथै अत्यधिक मद्यपानबाट स्वास्थ्य बिगार्ने केही खेलाडीका कारण खेल ओरालो लाग्दा क्रिकेटप्रेमीमा आशा पलाउनसकेको छैन । डा भुवनेश्वर शर्माचन्द्रागिरि२, काठमाडौंयु१९ एसिया कपमा नेपाली क्रिकेट टोलीले पहिलोपटक सेमिफाइनलमा पुग्नेगरी पाएको सफलतामा खेलाडीको आत्मविश्वास र एकता नै प्रमुख कारण देखिएको छ । खेल क्षेत्रबाट नेपालीले गर्व गर्नलायक इतिहास रच्दै खेलाडीले पाएको सफलतासँंगै आम नेपालीलाई खुसी पारेको छ । नेपालमा प्रमुख दुई खेल अहिले चर्चामा छन् : एकातिर व्यावसायिक खेलकुद र अर्कातिर राजनीतिको खेल । व्यावसायिक खेलकुदमा देशभित्र र बाहिर खेलाडीहरूले उच्च अनुशासन र नैतिकता प्रदर्शन गर्दै इतिहास रच्दैछन्, चाहे त्यो क्रिकेटमा होस् या फुटबलमा । अर्कातिर राजनीतिक खेल भने अझै पनि लोकतान्त्रिक संस्कारयुक्त संस्थागत बन्नसकेको छैन । एकअर्कालाई आरोपप्रत्यारोप गर्ने, आक्षेप लगाउने प्रवृत्ति रोकिएको छैन । नयाँ संविधान कार्यान्वयनको क्रममा आसन्न निर्वाचनको सन्दर्भमा राजनीतिक खेलले कुन रूपमा सफलता हासिल गर्ने हो ? त्यो त हेर्न बाँकी नै छ । तर निर्वाचनको पूर्वसन्ध्यामा विदेशमा नेपाली खेलाडीहरूले उपाधि चुम्न अग्रसरताका साथ पाउँदै गरेको सफलताले नेताहरूलाई पनि केही न केही सन्देश दिएकै होला । उच्च राजनीतिक संस्कारको अपेक्षा गरेका आम नेपालीसामु नेताहरूको लोकतान्त्रिक संस्कारको अग्निपरीक्षा भइरहेको छ, अहिलेको निर्वाचनमार्फत । त्यसैले जुनसुकै राजनीतिक दलका नेता भए पनि खेलाडीहरूको झैं उच्च मनोबल र आत्मविश्वाससाथ देश विकासको प्रण गर्दै नेताहरू चुनावमा होमिनुको विकल्प छैन । आखिर जनता जनार्दन नै त हुन्, निर्णायक । नोदनाथ त्रितालचौबिसे गाउँपालिका३, धनकुटा"
पदाधिकारीमाथि छानबिन होस्,"सोमबार प्रकाशित तीन उपकुलपति छानबिनको दायरामा समाचारले त्रिभुवन विश्वविद्यालय (त्रिवि) पदाधिकारीहरूले प्राज्ञिक निकायमा गरेको अनियमिताको शृंखलाबद्ध घटनालाई उजागर गरेको छ । अहिंसात्मक आन्दोलनका अभियन्ता डा गोविन्द केसीको निष्ठावान अभियानले काठमाडांै नेसनल मेडिकल कलेजको सम्बन्धनको विषयले चर्चा पायो । तर त्रिविमा मानविकी र सामाजिकशास्त्र, शिक्षाशास्त्र, चिकित्साशास्त्र, व्यवस्थापन, कानुन, वनजस्ता कैयौं संकाय र संस्थानहरू भित्रको विभिन्न विषयमा सम्बन्धन दिनेमा उपकुलपति, शिक्षाध्यक्ष लगायत पदाधिकारीहरूको अनेकांै गैरजिम्मेवार क्रियाकलाप प्रकाशमा नआएको मात्र हो । उदाहरणका निम्ति मानविकी संकायमा नयाँ विषय बीसीए या कम्युटर एप्लिकेसनको त्रिविका क्याम्पसहरूमा सम्बन्धन दिन विद्या परिषदले दुई वर्षअघि नै सिफारिस गरेको थियो । उक्त परिषदको निर्णयलाई दुई वर्षसम्म त्रिवि कार्यकारी परिषदले थन्काएर राख्यो । तर हालै योजना निर्देशनालयको निर्देशनमा जथाभावी ढंगले विभिन्न निजी क्याम्सबाट मोटो रकम संकलन गरेर सम्बन्धन दिने प्रक्रिया अघि बढाइएको छ । विशेष गरेर शैक्षिक स्तरीयताको मापदण्ड पनि नबनाउने, साथै उपकुलपति र शिक्षाध्याक्षले विद्या परिषदको निर्णयलाई सहज रूपमा लिनेभन्दा पनि आर्थिक पाटोलाई प्राथमिकताको केन्द्रमा राख्ने र सम्बन्धन दिनेनदिने निर्णय गर्ने परिपाटीको विकास हँुदै आएको छ । यस्ता अनैतिक गतिविधिले त्रिविको प्राज्ञिक मर्यादामा धेरै प्रश्न उठेको छ । छानबिन समितिले त्रिवि पदाधिकारीको यस्ता तमाम अनियमितताको शृङखलाबद्ध घटनाको निष्पक्ष छानबिन गरी कारबाही प्रक्रियाका लागि सम्बन्धित पक्षलाई सिफारिस गरोस् । अन्यथा त्रिवि प्राज्ञिक चिन्तनभन्दा राजनीतिक भर्तिकेन्द्रका पदाधिकारीहरूको आर्थिक चलखेल र अनियमितताको केन्द्र बन्नेमा सन्देह छैन । जीवन शाही त्रिवि, कीर्तिपुर"
चौधरीबाट अपेक्षा,"उद्योगपति विनोद चौधरी एकाएक नेपाली कांग्रेसमा प्रवेश गरेपछि उनको प्रवेशलाई लिएर निकै टिकाटिप्पणी सुरु भएका छन् । एकथरीले उनलाई अवसरवादीको आरोप लगाएका छन् भने उनको राजनीतिक सक्रियताले सकारात्मक योगदान पुर्याउने आशा अर्कोथरीले लिएका छन् । उनी कांग्रेसमा प्रवेश गर्नु बाहिरबाट हेर्दा आश्चर्यजस्तो देखिएको छ । वाम तालमेल भइरहेको परिस्थितिमा कांग्रेस कमजोर भइरहेको बेला उनी किन कांग्रेस प्रवेश गरे होलान् भन्ने कुराले धेरैलाई आश्चर्यमा पारेको छ । चुनावपछि कांग्रेस ठूलो दल हुँदैन भन्ने जान्दाजान्दै प्रवेश गर्नुले उनी अवसरवादबाट माथि उठेका छन् भन्ने मलाई लाग्छ । योभन्दा पहिले उनी संविधानसभा सदस्य त थिए, तर राजनीतिमा सक्रिय थिएनन् । तर यसपालि उनी राजनीतिक सक्रियतासाथ मैदानमा आएका छन्, भलै उनी समानुपातिकमा सूचीकृत छन् ।व्यावसायिक रूपमा सफल उनीजस्ता व्यक्तिले राजनीतिक दलमा व्यावसायिकता अर्थात प्रणाली भित्र्याउन महत्त्वपूर्ण भूमिका खेल्न सक्छन्, यद्यपि पार्टीले उनको सक्रियतालाई कसरी लिइरहेको छ भन्ने तर्क पनि आफ्नो ठाउँमा छ । आर्थिक विकास र समृद्धिको नारामा उनलाई अघि सार्नु एकदमै अर्थपूर्ण छ । कांग्रेस सरकारमा आओस्, नआओस्, तर संसद्मा विकास र समृद्धिका लागि सशक्त आवाज राख्ने, दबाब सिर्जना गर्ने काम उनले गर्न सक्छन् । योभन्दा पहिला उनी संसद्को मौन सदस्य थिए । तर अब नहोउन् भन्ने हाम्रो अपेक्षा हो । उनका पछिल्ला अन्तर्वार्ताहरूका आधारमा चाहिँ उनी अब मौन रहेर बस्दैनन् भन्ने झल्किन्छ । सुनिल प्रजापतिकौशलटार, भक्तपुरकात्तिक २६ गते प्रकाशित विनोद चौधरीको अन्तर्वार्ता पढेंँ । पहिले व्यापारीहरू आफ्नो काम नेतामार्फत गराइरहेका थिए । नेताहरूलाई चुनावमा सघाउने र जितपछि त्यस अनुग्रहको फल प्राप्त गर्ने गर्थे । अब त्यसले मात्र काम चलेन । जब नेतालाई जिताउन सकिन्छ भने आफै जितेर किन नजाने भन्ने चाहना तिनमा पलायो । यही आज नेपालमा भइरहेको छ । अबको केही दिनमा व्यवसायी र डनहरूले राजनीति कव्जा गर्नेवाला छन् । एमालेबाट कांग्रेसमा पदार्पण पनि चौधरीलाई जबर्जस्त झट्का लागेर भएको हो । एमालेमा उनी सोकेसका सजावटजस्ता थिए । अब आएर त वाम गठबन्धनले अर्कै लक्ष्य बनायो । त्यसमा विनोद चौधरीको खैरियत थिएन । अत: त्यो छोडेर कांग्रेसमा आए । उनी चिनियाँ लबीमा बस्न पनि सक्दैनन् । लिक्वान, महाथिर अनि मोदी उनका रोल मोडल होइनन् । उनका रोलमोडल हुन् मनमोहन सिंह । मतलव उदारीकरणलाई उनी उचित ठान्छन् । जहाँसम्म नेपालका व्यवसायीले विदेशमा लगानी गर्न पाउँदैन भन्ने नियम छ, त्यो उनले सरासर उल्लंघन गरेका छन् । जहाँ नेपाली नागरिक भएर काम हुँदैन, त्यहाँ एनआरएनको सुविधा छँदैछ । डा शिवशंकर यादवछपकैया, वीरगन्ज"
घोषणापत्र देखाउने दाँत मात्र,"राजनीतिक दलहरूले निर्वाचनको बेला लिखित रूपमा व्यक्त गर्ने घोषणापत्र केवल हात्तीको देखाउने दाँत हुन् । वर्षौंसम्म सत्तामा बसुन्जेल थुप्रै गर्नसक्ने विकास निर्माणका काममा सिन्को नभाँची भ्रष्टाचार र कमिसनतन्त्रमा रुमल्लिने र जसरी पनि सत्तामा टाँंस्सिने नियत भएकाहरूबाट जनताले आशा गर्न छाडिसके । असम्भव सपना देखाएर अब जनता झुक्किने छैनन् । चाहे एमाले, कांग्रेस वा माओवादी नै किन नहुन् । जनतालाई तुरुन्त देखिने र गर्नसक्ने घोषणापत्र चाहिएको छ । सन् २०९९ सम्ममा नेपाल समृद्ध बनाउँछौं भन्ने घोषणापत्र होइन, ५ वर्षभित्र पूर्वपश्चिम रेल दगुराउँछौं भन्ने र गर्ने योजना चाहिएको छ । ७ वटै प्रदेशमा कम्तीमा एउटा सरकारी मेडिकल कलेज खोल्छौं र गरिब तथा जेहेनदार जनताका छोराछोरीलाई निशुल्क पढाउँछौं भन्ने घोषणापत्र चाहिएको छ । गरिब, अपाङ्ग, वृद्धवृद्धा, अशक्त, ज्येष्ठ नागरिक सबैको सम्मान हुने कार्यक्रम चाहिएको छ । डन र गुन्डागर्दीलाई निरुत्साहित गर्नेछौं, जनताका सरोकारका विषयमा यो वा त्यो नभनी काम गर्नेछौं भन्ने घोषणापत्र चाहिएको छ । नकि ३० वर्षमा देशको मुहार फेर्नेछांै भन्नेजस्ता भावनात्मक ललिपपरूपी घोषणापत्र । तर दलका बेकम्मा घोषणापत्र रद्दीको टोकरीमा फ्याँकिनेगरी जनता झुक्याउन बनाइएका हुन्छन्, जसको प्रमाण विगतका तिनका घोषणापत्र, सत्तारोहण र काम हेरे पुग्छ । घोषणापत्र दलका प्राथमिकता र कार्यक्रमको दस्तावेज हो । तर विडम्बना, निर्वाचनमा सीमित मतदाता आकर्षण गर्न ल्याइने यस्ता दस्तावेजको कुनै अर्थ छैन । बिहानबेलुका हातमुख जोर्न कठिन नेपालीलाई विशाखापटनममा पानीजहाज दगुराउँछौं भन्ने सपना तथा हावाबाट बिजुली निकाल्छौं भन्ने बतासे कुराले कुनै अर्थ राख्दैन । बरु उसलाई सस्तो नुन, तेल, आलु, चामल तथा तिनका छोराछोरीलाई निशुल्क शिक्षा दिने र श्रमको मूल्यवृद्धि गर्ने कुराले प्रभाव पार्छ । करिब ३० प्रतिशत प्रत्यक्ष गरिबीको रेखामुनि रहेका नेपालीको दैनिक जीवनका समस्यासँग प्रत्यक्ष सरोकार राख्ने घोषणापत्र बनाउ, जुन पूरा गर्न सकियोस् । कुसुम न्यौपानेमध्यबिन्दु११, नवलपरासी"
मोह कि साफ अभियान !,"बाबुराम भट्टराई वाम गठबन्धन छाडेर लोकतान्त्रिक गठबन्धनमा सहभागी भए पनि गोर्खा क्षेत्र नं २ को चुनावी प्रतिस्पर्धामा बाबुराम वा नारायणकाजी श्रेष्ठमध्ये कसलाई चुन्ने भन्नेमा कतिपय माओवादी केन्द्र निकट प्राध्यापक, बुद्धिजीवीहरूमा बाबुराम मोह अझै विभिन्न रूपमा प्रकट भएको छ । बाबुरामप्रति सद्भाव देखाउने कैयौं वाम प्राध्यापक, बुद्धिजीवीको गतिविधिलाई एउटा खुट्टो वाम गठबन्धन र अर्को खुट्टो लोकतान्त्रिक समूहमा भनेर टिप्पणीसमेत सुरु भएको छ । विशेषगरी त्रिवि शिक्षाशास्त्र संकायका प्राडा हेमराज ढकाल, सानोठिमी भक्तपुर क्याम्पस प्रमुख रामचन्द्र घिमिरे, जनसंख्या केन्द्रीय विभागमा कार्यरत उपप्राध्यापक महेन्द्र शर्मा, ताहाचल क्याम्पसका उपप्राध्यपक वैकुण्ठ खनाल र शिक्षाशास्त्र विभागका उपप्राध्यापक पूर्ण लामिछाने लगायतकाहरू माओवादी केन्द्र नजिक मानिने नेपाल राष्ट्रिय प्राध्यापक संगठनको नेतृत्व तहको जिम्मेवारीमा भए पनि उनीहरू बाबुरामलाई विजय गराउन सक्रिय भएको देखिन्छ । उनीहरू अधिकांश गोर्खा जिल्लाकै पनि हुन् । खुलेआम नै चियागफ, आफन्त भेटघाट, फेसबुक वालमा नारायणकाजीलाई माइनस गर्नेगरी उनीहरूले अभियान चलाएका छन् । यसले वाम तालमेल भित्रको सम्भावित घातअन्तरघातको खतरालाई संकेत गरेको छ । यदि यस्ता गतिविधि नारायणकाजीविरुद्ध तीव्र बनाएमा त्यसको प्रभाव प्रचण्डको चितवन चुनावी क्षेत्र नं ३, सिन्धुलीको प्रचण्ड निकट हरिबोल गजुरेलको क्षेत्रमा पर्ने अनुमान गरिएको छ । किनकि चितवन, सिन्धुली र रामेछाममा नारायणकाजीले नेतृत्व गरेको पूर्व एकताकेन्द्र समूहको भोट पनि जितहारमा निर्णायक मानिन्छ । हरिहर शर्मात्रिवि, कीर्तिपुर"
डाक्टर र मेडिकलबाट बचाऊ,"कान्तिपुरको मुख्य पृष्ठमा औषधीको मूल्य २२०० प्रतिशतसम्म महङ्गो परिरहेको समाचार आयो । डाक्टरसँगको मिलेमतो र कमिसनमा मेडिकलहरू चलेका कारण यस्तो भएको कुरा छर्लङ्ग नै छ । हाम्रो देशका डाक्टरहरू यहाँका गरिब र रोगी जनतामाथि शोषण गर्दै ठूलै उद्योगपतिजस्तै धनाढ्य बन्दै गएका छन् । मेडिकल माफियाले देशै हल्लाइरहेको समाचारहरू पनि नियमितजस्तै बन्दै गएका छन् । उनीहरूको यो सबै तागत यही औषधीको २२०० गुणा महँगीबाटै प्राप्त भएको हो । मेडिकलतर्फका रेडियोलोजी, प्याथोलोजी आदि हरेक कुरोमा यस्तै अत्याचार हुँदै आएको छ । अक्टोपसका टेन्टाकलहरू जस्ता यी मेडिकल र क्लिनिकरूपी जालमा दिनहुँजसो पर्नुपर्ने बाध्यतामा परेका रोगी जनतालाई चुस्न पल्केका यस्ता माफियाहरूबाट कसले, कसरी बचाउने ? यी माफियालाई बिरामीहरूले पैसा तिर्न नसकेर अस्पतालमै झुन्डिएर मरेको समाचारले पनि छुँदैन । गतिलो र दह्रिलो लामो आयु भएको सरकार नहुँदासम्म यस्ता तमाम खाले अकर्मण्यता नहट्ने देखिए पनि भरोसायोग्य र जिम्मेवार स्थिर सरकार यहाँको लथालिङ्गे राजनीतिबाट आसा गरिसक्नु छैन । त्यसैले सरकार बाहिर रहेकाहरूबाट भए पनि यस्ता कुरामा सबैको चासो र चिन्ता निरन्तर रूपमा जाओस् । श्रुति अर्यालकाठमाडौं"
शब्दहरूको डोज बढी भयो,"प्रिय, (अ)प्रिय राजनीतिक दलहरू प्रतिक्रियावादी, संशोधनवादी, यथास्थितिवादी, अग्रगमन, पश्चगमन, दक्षिणपन्थी, वामपन्थी, पुँजीवाद, साम्यवाद, समाजवाद, अधिनायकवाद, कायापलट, छलाङ, आमूल परिवर्तन, युगान्तकारी परिवर्तनजस्ता अनगिन्ती शब्दको डोज हामीलाई बढी भइसक्यो । यस्ता शब्द तिम्रै राजनीतिक दस्ताबेजमा थन्क्याएर राख । हामीलाई त केवल स्वतन्त्रता, शान्ति, स्थायित्व, विकास र समृद्धि भए पुग्छ । सक्छौ भने यति मात्र देऊ । कमल पराजुली विर्तामोड२, झापा"
भ्रष्टाचारीलाई तह लाउने चुनाव,"अब आउने चुनावमा भ्रष्टचारीलाई फाल्नुपर्छजताततै परेको प्वाल सबै मिली टाल्नुपर्छ ।भ्रष्टहरूले यो देशलाई कस्तो थियो कस्तो पारे उठौं, जागौं सचेत जनता शान्तिको दीप बाल्नुपर्छ ।जो आए नि उस्तै देख्छु, यो देशका नेताहरू अब आफंै बढौं अघि सही कदम चाल्नुपर्छ ।फेरि पनि गाउँ पसे मुखौटो ओढी स्यालहरू सही को हो, गलत को हो चिनेर भोट हाल्नुपर्छ ।अब आउने चुनावमा भ्रष्टाचारी फाल्नुपर्छ ।जताततै परेको प्वाल सबै मिली टाल्नुपर्छ । रमेश भुजेल उदासीबौद्ध, कुमारीगाल, काठमाडौं"
"नाइँ, भो श्रीमतीलाई वैदेशिक रोजगारमा जान दिन्नँ","नेपालीहरू रोजगारीका लागि विभिन्न गन्तव्य मुलुक जानथालेको लामै इतिहास रहेको भए पनि विगत दुई दशकदेखि उनीहरूले ठूलो मात्रामा वैदेशिक रोजगारको यात्रा गरिरहेका छन् र आउँदा दिनहरूमा पनि यो क्रम यथावत चलिनै रहनेछ । नेपालको कुल गार्हस्थ उत्पादन (जीडीपी) मा रेमिटेन्सको योगदान पनि उत्तिकै महत्त्वपूर्ण रहनुले वैदेशिक रोगजार नेपाली अर्थतन्त्रको एउटा अभिन्न अंगजस्तै भइसकेको छ भन्ने विभिन्न अध्ययनले देखाएका छन् ।हरेक वर्ष लाखौं महिला र पुरुष अनुहार काम तथा दामको खोजीमा नचाहँदानचाहँदै पनि वैदेशिक रोजगारमा जान बाध्य छन् । तथ्यांक नियालेर हेर्ने हो भने पुरुषको तुलनामा महिला निकै कम जाने गरेको पाइन्छ । जस्तै आव २०७२७३ मा श्रम स्वीकृति लिई वैदेशिक रोजगारमा गएका ३ लाख ६६ हजार ९ सय ४१ नेपालीमध्ये महिलाको संख्या १४ हजार ४ सय ६९ रहेको छ । घरपरिवारले अनुमति नदिएर हो वा समाजको डरले वा आर्थिक कारणले वैदेशिक रोजगारको लागि महिलाहरूको पाइला कम सरेको देखिन्छ । यसका साथै सरकारबाट बेलाबखत लगाइने प्रतिबन्ध र खाडी तथा मलेसिया जस्ता गन्तव्य मुलुकमा हुने महिलाको वैदेशिक रोजगारीप्रति नकारात्मक सोच एवं धारणा पनि यसको प्रमुख कारण रहेको विभिन्न अध्ययनबाट देखिन्छ । तर पनि वैदेशिक रोजगारबाट महिलाहरूले पुर्याएको योगदानलाई कम आँक्न भने सकिन्न । वैदेशिक रोजगारको एउटा राम्रो पक्ष भनेको आर्थिक स्थितिमा सुधार आउँछ भन्ने हो । जसका कारणले सफल वैदेशिक रोजगारमा गएका परिवारको जीवनशैली फेरिएको छ । अर्थात् राम्रो खानु, राम्रो लाउनु, केटाकेटीलाई राम्रो स्कुलमा पढाउनु जस्ता कुरा त्यही रोजगारीको देन हो । यी यस्ता उपलब्धि नत कसैले कसैलाई सुनाउनुपर्छ, न देखाउनु नै पर्छ । यति हुँदाहुँदै पनि वैदेशिक रोजगारबाट रोजगारीमा जाने घरपरिवारलाई पुग्ने प्रत्यक्षअप्रत्यक्ष पीडालाई पनि नजरअन्दाज गर्ने अवस्था छैन । श्रीमान वा श्रीमती कोही एकजना विदेश गएको छ भने त एकअर्काको लामो अनुपस्थितिमा हुने एक्लोपन तथा उत्पन्न हुने शारीरिक सम्बन्धको चाहना पनि एक किसिमको पीडा नै हो । यस सन्दर्भमा महिला तथा पुरुष वैवाहिक जीवन बाहिरको सम्बन्धमा लाग्ने गरेका समाचार वैदेशिक रोजगारले निम्त्याएको सामाजिक मूल्यका रूपमा पत्रपत्रिका तथा टेलिभिजन समाचारमा बारम्बार सुन्न र पढ्न पाइन्छ । तर समाजमा यस्ता सम्बन्ध स्थापित भएकै छन् वा छैनन् वा समाचारमा आकर्षक ढंगले प्रेषित एकाध घटनालाई नै सामान्यीकरण गरेर नेपाली समाजको चित्रण गरिएको छ भन्ने कुराको खोजी कहीँ कतैबाट भएको वा सार्वजनिक बहसको विषय भएको पाइँदैन ।विगत ४५ वर्षमा म लगायत मेरा केही सहकर्मीले सामाजिक अध्ययनका क्रममा पूर्व मेचीदेखि पश्चिम महाकाली, हिमाल, पहाड, तराईको भ्रमण तथा वैदेशिक रोजगारमा गएका घरपरिवारका सदस्यहरूसँग कुरा गर्दा कोही कसैले पनि समाचारमा आउने गरिए जस्तै त्यस गाउँठाउँ वा समाजमा यीयी पुरुष वा महिला फलानोसँग सल्किए भनी भन्न नसकेको बरु ती सदस्यहरूले फलानो गाउँठाउँमा सुनेको मात्र र एक कान, दुई कान हुँदै मैदान आएका कुरामात्र राख्ने गरेको हाम्रो अनुभवले देखाएको छ । लोकलाजका कारण वा त्यसबारे सार्वजनिक गर्दा पारिवारिक तथा सामाजिक जीवनमा पर्नसक्ने प्रभावबाट जोगिन सत्यतथ्य वा त्यस्ता एकाध घटना हामीसमक्ष नआएको पनि हुनसक्छ । तथापि वैदेशिक रोजगारमा गएका घरपरिवारका महिला वा पुरुषले समाचारमा लेखिए जस्तै वैवाहिक जीवनभन्दा बाहिर गएर पनि के कति आवश्यकताले शारीरिक सम्बन्ध स्थापित गर्छन् । साथै यो कुरा वैदेशिक रोजगारीमा नगएका पुरुष वा महिलाको भन्दा तुलनात्मक रूपले कति फरक छ भन्ने कुनै प्रमाणविना नै समाचार प्रेषित भएका हुन्छन् । तर के यी समस्या वैदेशिक रोजगारले गर्दा नै भएका हुन् त ? वैदेशिक रोजगारमा नजाँदा पनि त यस्ता घटना समाजमा हुने गरेका छन् । त्यसको गहन तथा तुलनात्मक अध्ययन नै नगरिकन समाचार प्रेषित गर्नु जायज हुँदैन । हामीलाई थाहा छ, वैदेशिक रोजगारमा जानेहरूका लागि नेपाल सरकारले अनिवार्य अभिमुखीकरण तालिमको व्यवस्था गरेको छ । वैदेशिक रोजगार नियमावली२०६४ को नियम (२०), अभिमुखीकरण तालिम अन्तर्गत उपनियम (१) (ङ) मा एचआईभी एड्स, सरुवा रोग, यौन तथा प्रजनन स्वास्थ्यबारे पनि जानकारीको व्यवस्था गरिएको छ । सामान्य भाषामा यसको उद्देश्य भनेको विदेश जाँदा आफ्नो स्वास्थ्यको ख्याल गर्नु, जथाभावी शारीरिक सम्बन्ध नराख्नु, एड्स लाग्ला, सम्पर्क राख्नैपरे पनि त्यसको सुरक्षित उपाय अपनाउनु भन्नु नै हो । वैदेशिक रोजगारमा जानेहरूका लागि सरकार यति धेरै चिन्तित रहेको धारणा छ, किनभने उनीहरूले त्यहाँ (विदेशमा) रगत र पसिना बगाउँछन् र पैसा पठाउँछन् । तर व्यवहारमा उक्त जानकारी पुरुषका लागिमात्रै राखिएका हुन् भन्ने धारणा प्रचलनमा छ । तर पुरुष वैदेशिक रोजगारमा जाँदा घरमा रहेका महिलाहरूलाई त्यस्तो तालिम दिइँदैन । शारीरिक आवश्यकताका कुरा पुरुषसँग मात्र सम्बन्धित नभई महिलासँग पनि यस कुराले सरोकार राख्छ । अर्थात् समग्रमा भन्दा घरपरिवारका वैदेशिक रोजगारमा नगएका सदस्यहरूलाई पनि यौन तथा प्रजनन स्वास्थ्यबारे तालिम र कार्यक्रमको उत्तिकै आवश्यकता पर्छ ।यसै सन्दर्भमा अझ विचार गर्ने हो भने श्रीमान वा श्रीमतीबाट टाढिएर वैदेशिक रोजगारमा जाने कसलाई पो रहर हुन्छ र ? श्रीमान वा श्रीमती लामो समयसम्म घरमा नहुँदा दुवै जनालाई एक्लोपन महसुस हुनु र एकअर्काको अभाव खट्किनु स्वाभाविक हो । यस सन्दर्भमा महिला वैदेशिक रोजगारमा गएको घरपरिवारको एकजना पुरुषले आफ्नो अनुभव साट्दै भनेका थिए, श्रीमती विदेशबाट २ वर्षको समय सकिएर घरमा आएकी हो । पशु पनि अघिल्लो दिन जुन ठाउँमा चरेर आयो, भोलिपल्ट पनि त्यही ठाउँमा चर्न जान्छ नि । मान्छे हो, एकचोटी विदेश गएर आएपछि फेरि जाने सोच त गरिहाल्छ नि । उनी त फेरि त्यही ठाउँमा जान्छु भनेकी थिइन्, तर मैले नै जान दिइन । किनकि छोराछोरीको लागि त म हुन्छु, तर मलाई नै धेरै कुरामा अप्ठेरो भयो, एक्लोपन महसुस भयो । त्यसैले नाइँ, भो श्रीमतीलाई अब वैदेशिक रोजगारमा जान दिन्न । त्यस्तै एकजना महिलासँगको कुराकानीमा उनको अनुभव पनि उस्तै थियो, श्रीमान वैदेशिक रोजगारमा जाँदा एक्लोपन र अप्ठेरो महिलालाई पनि हुन्छ, हुँदैन र ? ती महिला तथा पुरुष पात्रले आआफ्ना अनुभव तेस्र्याएर समाजमा व्याप्त तितो सत्य ओकल्ने प्रयास गरेका छन् । तर पनि पुरुषले आफ्नो चाहना पूरा गर्न महिलालाई वैदेशिक रोजगारमा जानबाट रोक्न खोज्नु जायज हुँदैन । लैंगिक असमानताका कारण पुरुषको इच्छा, आकांक्षालाई समाजमा जति सरल रूपमा ग्रहण गरिन्छ, महिलाका तिनै इच्छा, आकांक्षालाई अझ पनि सजिलै स्वीकार्न सकिने अवस्था छैन । श्रीमान वा श्रीमती वैदेशिक रोजगारमा हुँदा हुने त्यो एक्लोपनबाट बच्ने उपायका रूपमा पनि वैवाहिक जीवनभन्दा बाहिर गएर महिला, पुरुषले एकअर्कासँग भेट्ने, गफ गर्ने आदि परिस्थिति सिर्जना नहोला भनी आँकलन गर्न सकिन्न । पुरुषका ठूला भुल पनि सामान्य मानिने समाजमा महिलाको झिनामसिना गल्तीलाई पनि तिललाई पहाड बनाएर उभ्याइन्छ । तर प्राय: त्यसो गर्नु पछाडिको परिवेश र पीडा नै महसुस नगरी यी घटनालाई उदाङ्गो पारी समाचार प्रेषित हुन्छन् ।यसर्थ यस्ता घटनाको समाधानका निम्ति नागरिक समाज र सरकारबाट पनि वैदेशिक रोजगारमा गएका र नगएका महिला तथा पुरुष दुवैलाई सचेतना, तालिम, सामाजिक घुलमिल जस्ता कुरामा महत्त्वपूर्ण पहल गरिनुपर्छ । साथै त्यस्ता एकाध घटनालाई बढी महत्त्वका साथ प्रेषित गर्दा हाम्रोजस्तो पितृसत्तात्मक सोच भएको समाजमा उक्त घरपरिवार तथा विशेषगरी महिलाको चरित्रहत्या हुने एवं महिलाहरूबाट हुने वैदेशिक रोजगारप्रति नकारात्मक सन्देश प्रवाह हुनुका अतिरिक्त वैदेशिक रोजगारमा गएका घरपरिवारको पारिवारिक तथा सामाजिक जीवनमा प्रभाव पार्ने सम्भावना बढी हुन्छ । तसर्थ मिडिया तथा पत्रकारहरूले यस्ता समाचार प्रस्तुत गर्दा सावधानी अपनाउनुपर्ने देखिन्छ । अन्यथा नाइँ, भो श्रीमतीलाई अब वैदेशिक रोजगारमा जान दिन्न भन्ने आवाज समाजमा गुञ्जिनै रहनेछन् ।झा सेन्टर फर द स्टडी अफ लेबर एन्ड मोबिलिटी (सेस्लम), सोसल साइन्स वहा:, काठमाडौंका शोधकर्ता हुन् ।"
डिजिटल डिमोक्रेसीको युग,"यतिखेर मुलुक निर्वाचनमय भएको छ । प्रचारप्रसारले तीव्रता पाएको छ । प्रचार शैली र विधि पहिलेपहिलेका निर्वाचनको भन्दा भिन्न छ । सहरबजारका भित्ता, वाल र मन्दिरपाटीपौवा परिसर रंगिएका छैनन् । दलीय झण्डा र उम्मेदवारका पोस्टरले सहर कुरूप बनेको छैन । उम्मेदवारहरू प्रचारप्रसारका लागि मतदाताका घरदैलोमा पुगेका छन् । कफी सप, रेस्टुरेन्ट र पार्टी प्यालेसहरूमा आफ्ना एजेन्डा प्रस्तुत गरिरहेछन् । गानाबजाना र माइकिङका कर्कश स्वरले हुने ध्वनि प्रदूषण छैन । दुर्गमका गाउँ, देहाततिर पनि चुनाव प्रचारका भंगिमा र शैली फेरिंँदैछन् । लाग्छ, हिजोका प्रचारप्रसारका दिग्दारिला तौरतरिका बदलिएका छन् । अधिकांश मतदाता डिजिटल दुनियाँमा प्रवेश गरिसकेका छन् । सामाजिक सञ्जालको सहाराले निर्वाचन प्रचारप्रसारको आमशैली बदलिएको छ । अनलाइन, फेसबुक, युट्युब र ट्विटरमा गज्जबकै चुनावी घम्साघम्सी भइरहेको छ । यद्यपि सामाजिक सञ्जालमा भइरहेका प्रचारप्रसारले पनि कहिलेकाहीँ उत्तेजना फैलाउने र झुटमुटलाई बढाउने काम भने गरिरहेको छ ।उम्मेदवार र तिनका समर्थकहरूले प्रायोजित फेसबुक पेजमार्फत आफ्ना विपक्षीभन्दा बलियो रहेको दाबा गरिरहेका छन् । आफ्ना विपक्षीले केही गर्न नसक्ने वा नसकेको र आफूले आकाशको तारा नै झारिदिनेसम्मका सन्देश सम्प्रेषण गरिरहेका छन् । युट्युबमा उम्मेदवारका टेलिजेनिक प्रस्तुति आइरहेका छन् । भलै फेसबुक, युट्युब र ट्विटर ह्यान्डल कतिजना मतदाताले गर्न सक्छन्, गर्दैछन्, तिनको भने कुनै वैज्ञानिक सर्वेक्षण भएको छैन । जे होस्, चुनाव प्रचारप्रसार शैली फेरिएको छ । फेसबुक, युट्युब र ट्विटरले त्यसमा क्रान्ति नै ल्याइदिएको छ ।उम्मेदवार र तिनका समर्थकका चित्ताकर्षक भाषण, सन्देश र मास र्यालीका तस्बिरहरू सामाजिक सञ्जालमा भाइरल बन्नाले प्रचारलाई ह्वात्तै बढाइदिएको छ । प्रविधिसित नजिकिनेका लागि प्रचारप्रसारले सुगमता थपेको छ ।सोसल मिडिया भए पनि यसमा केही समूहले वर्चस्व नजमाउलान् भन्न सकिन्न । किनकि यसको प्राप्यता र प्रयोग महत्त्वपूर्ण हुन्छ । यसको पहुँचमा भएका र प्रयोगमा माहिरहरूको नेट वर्किङ गज्जबकै छ । यसमा उमेर समूहले पनि भूमिका खेल्छ । सरसर्ती हेर्दा १२ देखि ६२ वर्ष आसपासकाहरू कुनै न कुनै रूपमा बढी सामाजिक सञ्जालसँग आबद्ध देखिन्छन् । त्यसभित्र पनि १२ देखि ३०, ३० देखि ४५ वर्ष र त्यस माथिकाहरूको नेट वर्किङले विभिन्न मुद्दामा एकापसलाई नजिक्याइरहेको छ । सामाजिक सञ्जालको यो नेटवर्क आफ्नो पक्षको उम्मेदवारलाई जिताउन टुपी कसेर लागेका छन् । संसारका जुनकुनै कुनाबाट आफ्नालाई मत मागिरहेका छन् । तर जतिले सामाजिक सञ्जालमा आफूलाई मनपरेका उम्मेदवारलाई मत माग्छन्, ती सबैले आफूले रोजेको उम्मेदवारलाई मत हाल्न भने नपाउन सक्छन् । किनकि तिनीहरू मतदाता सूचीभन्दा बाहिरका प्रचारकमात्र पनि हुन सक्छन् । गाउँ र सहर अनि युवा र वृद्ध बीचको डिजिटल ग्याप हटाउने हो भने सामाजिक सञ्जालको प्रयोगले बढ्दो चुनावी खर्च कम गर्न सहयोग पुग्न सक्छ । मतदाताको घरआँगनमा पुगेर हात जोडी मत माग्दा लाग्ने समय बचत हुने देखिन्छ । सामाजिक सञ्जालमार्फत कोठाभित्रै बसेर उम्मेदवारले टाढाटाढा रहेका आफ्ना मतदातासँग मत माग्न सक्छन् । आफ्ना भाषणलाई युट्युबमा कैद गरेर आम मतदाता समक्ष पुर्याउन सक्छन् । चुनावी कार्यक्रमबारे जानकारी गराउन सक्छन् । यो प्रविधिले दिएको सुविधा हो । र अबको पुस्ताले अपनाउने बाटो हो ।तर के प्रविधिले लोकतान्त्रिक निर्वाचन प्रचारप्रसारलाई सहजमात्रै बनाउँछ त ? यसका चुनौती नै छैनन् त ? अवश्य यसका सफल पक्षमात्र छैनन्, कमजोर पक्ष पनि छन् । सामाजिक सञ्जाल दुरूपयोगको खतरा पनि त्यत्तिकै छ । यसमा पनि आआफ्नो समूहको सिन्डिकेट चल्छ, चलेकै छ । आफूलाई मन नपरेका उम्मेदवारबारे भ्रमपूर्ण टिप्पणी गर्ने अनि लाइक, सेयर र ट्याग गर्ने अस्वस्थ होडबाजीले सामाजिक सञ्जालको व्यापकतामाथि चुनौती थपेको छ । मन नपरेका राजनीतिक दल र उम्मेदवारको चरित्रहत्या गर्ने काममा सामाजिक सञ्जालको दुरुपयोग बढिरहेको छ । सामाजिक सञ्जाल दुरुपयोगका यस्ता गतिविधिको अनुगमन, नियमन र नियन्त्रण निकै कठिन भए पनि समयले यसको पनि खोजी नगर्ला भन्न सकिन्न । सामााजिक सञ्जालमा हुने सन्देशहरू अनुगमनका उपाय पनि निस्केलान् । खोजी भइरहेको होला । किनकि जहाँ इच्छा, त्यहाँ उपाय । सामाजिक सञ्जाल दुरुपयोगको चुनौती हुँदाहुँदै पनि यसको व्यापकताबाट पछि हट्न सक्ने अवस्था छैन । यस हिसाबले अब संसारका अधिकांश मानिस आफै मिडियाकर्मीमा परिणत भइसकेका छन् । सोसल मिडियाका कारण आजका आम मानिस पत्रकार हुन् । तिनले आफूलाई कति सेन्सर गर्छन्, कति अपडेट गर्छन्, कति संयमपूर्वक आफ्ना सन्देश प्रवाह गर्छन्, अबको पत्रकारिता त्यसैमा भर पर्छ । किनकि सोसल मिडियाले सबै मानिसलाई पत्रकारका रूपमा परिणत गरिदिएको छ । त्यसकारण यो खाले मास मिडियाको भविष्य व्यक्तिव्यक्तिको संयम र होशियारीमा निर्भर रहन्छ । मान्नुस् नमान्नुस्, जान्नुस् नजान्नुस्, त्यो तपार्इँको कुरा हो । अबको युग सूचना र सञ्चारको युग हो । सोसल मिडियाको युग हो । आफूलाई प्रतिस्पर्धी बजारमा देखाउने जमाना हो । अब यो विश्व लोकतन्त्रको एउटा अभिन्न अंग बनिसक्यो । यो यथार्थबाट हामी अछुतो छैनौं, अलग रहन सक्दैनौं । यसमा हामी हेलिइसकेका छौं । त्यसैले हाम्रा हरेक गतिविधिमा अब सामाजिक सञ्जालको प्रभाव पर्छ ।अहिले हामी निर्वाचन महाअभियानमा होमिएका छौं । लोकतन्त्रका कुरा गरिरहेका छांै । स्वतन्त्रता र समानताको कुरा गरिरहेका छौं । व्यक्तिगत स्वतन्त्रताको वकालत गरिरहेका छौं । र लोकतन्त्रलाई परिष्कृत गर्ने औजारको रूपमा सोसल मिडियालाई प्रयोग गर्दैछौँ । पत्रपत्रिकामा काम गर्नेदेखि सार्वजनिक सवारी साधनमा यात्रा गर्नेसम्म, गाउँघरमा मेलापात जानेदेखि चियापसल र चौतारीमा भेटिनेहरू सबैको हातमा मोबाइल छ । सबैका आँखा सोसल मिडियामा ठोक्किएका छन् । चुनावी ताजा अपडेट निम्ति आकर्षित भएका छन् । निमेषभरमा निर्वाचन समाचारहरू फ्लो भइरहेका छन्, सामाजिक सञ्जालमार्फत । केही क्षण अघिको कुरा हो, राजधानीबाट उत्तरतिर रहेको गणेश हिमाल फेदको तिप्लिङ गाउँमा सम्पन्न एउटा चुनावी प्रचारप्रसार कार्यक्रम फेसबुक र ट्विटरमार्फत एकैछिनमा देशविदेशका कुनाकुनासम्म पुग्यो । सोलुमा भएको चुनावी झडपको समाचार एकैछिनमा सामाजिक सञ्जालमा भाइरल बन्यो । यता राजधानी सहरको चुनावी प्रतिस्पर्धाका ठूला आमसभा र भाषणभन्दा पनि उम्मेदवार र तिनका समर्थकहरूले पोष्ट गरेका, सेयर गरेका प्रचारप्रसारका विभिन्न झलक र झाँकी एकैछिनमा दूरदराजका गाउँदेहाततिर सम्प्रेषण भइरहेका छन् । यसले डिजिटल ग्यापको समस्या पनि त्यति ठूलो नरहेको प्रस्टिन्छ । तैपनि अधिकांश राजनीतिक दलका उम्मेदवार सकेसम्म मतदाताका घरदैलोमा पुगेर सडक बनाइदिने, पानीको धारा ल्याइदिने, जागिर लगाइदिने, विदेश पठाइदिने, बिजुली बालिदिने, रेल कुदाउने आदि आश्वासनका पोका फुकाउन पछि परेका छैनन् । अब चुनाव प्रचारप्रसारको यो शास्त्रीय शैली बदल्न युगले माग गरिसकेको छ । यसमा उम्मेदवारहरूले हेक्का राख्ने कि ? किन समयको बर्बादी ? किन शुभेच्छुक, शुभचिन्तक र सहयोगीहरूलाई अघिपछि लाग्न कहर दिने ? अब सिद्धान्तका ठूलठूला कुरा, कार्लमाक्र्सका मिठामिठा रिसिपीलाई सूत्रबद्ध गर्ने बेला भइसक्यो । लोकतन्त्र प्रविधिसित जोडिइसक्यो । मानिस रोटीले भन्दा दिमागले बढी परिचालित हुन्छ भन्ने बिल्ली ब्रान्टको युगमा प्रवेश गरिसक्यो । अर्थात् बच्चादेखि वृद्धसम्मलाई सोसल मिडियाले लठ्याउँदैछ । एक प्रकारले भन्ने हो भने हामी यसको लतमा पँसिसकेका छौँ । त्यसैले यो लतलाई कुलतमा नबदलौँ, बरु लोकतन्त्रको दीर्घ जीवनको निम्ति प्रयोग गरौँ ।"
उच्च रक्तचापबाट जोगिने तरिका,"हिजोआज उच्च रक्तचापबारे धेरैजसोलाई केही न केही जानकारी भएकै छ । तथापि उच्च रक्तचापबारे थप केही जानकारी प्रस्ट गर्न कोसिस गरेको छु । उच्च रक्तचाप ठेट नेपाली शब्द भए पनि धेरै जसोले हाइ ब्लड प्रेसर वा प्रेसर भयो भनेर बुझ्ने पनि छन् । उच्च रक्तचापबारे जानकारी राख्नु किन जरुरी छ त ? उच्च रक्तचाप भएको व्यक्तिलाई हृदयाघात वा हार्ट एट्याक हुनसक्ने सम्भावना धेरै हुन्छ । धेरैजसो हृदयाघात भएको व्यक्तिको एउटा प्रमुख कारण उच्च रक्तचाप हो । नियन्त्रण नभएको उच्च रक्तचाप अझ जोखिमपूर्ण हुन्छ । त्यस्तै मस्तिष्काघात वा स्ट्रोक वा प्यारालाइसिस हुने खतरा पनि त्यत्तिकै बढ्छ । उच्च रक्तचाप भएको व्यक्तिलाई मृगौला खराब हुने सम्भावना पनि निकै छ । मृगौला वा किडनी खराब भयो भने पछि डायलाइसिस गर्नुपर्ने र किडनी फेर्न नै पर्ने हुनसक्छ । त्यसैगरी उच्च रक्तचाप भएको व्यक्तिको आँखामा पनि असर पर्न सक्छ ।साधारणतया उच्च रक्तचापको लक्षण थाहा हुँदैन, केहीमा टाउको दुख्ने, रिङ्गटा लाग्ने जस्तो लक्षण देखिन सक्ने भए पनि धेरैजसोलाई केही लक्षण भएको पाइँदैन । रक्तचाप नियमित प्रकारले जाँच्ने बेलामा बढेको पाइन सक्छ । वा कसैकसैलाई एक्कासी हृदयाघात वा मस्तिष्काघात वा मृगौला बिग्रेपछि मात्र उच्च रक्तचाप पनि भएको थाहा हुन्छ । तसर्थ केही पनि नहुँदा पनि ब्लड प्रेसर जचाउनुपर्ने हुन्छ । हाम्रो शरीरको रक्तचाप साधारण व्यक्तिको माथिको (सिस्टोलिक) १२० र तलको (डायस्टोलिक) ८० भयो भने राम्रो मानिन्छ । तर सबैको रक्तचाप एउटै हुँदैन । तसर्थ माथिको रक्तचाप १०० देखि १२० सम्म भयो भने तलको रक्तचाप ६० देखि ८० छ भने राम्रो मानिन्छ । कसैले आफ्नो प्रेसर जचाउँदा माथिको ११० तलको ७० छ भने ठिक छ भन्ने थाहा हुन्छ वा माथिको १०० तलको ६० छ भने पनि ठिक छ वा माथिको १२० तलको ८० छ भने पनि ठिक छ ।कति भयो भने उच्च रक्तचाप भन्ने ? यदि कसैको माथिको प्रेसर १४० भन्दा माथि भयो र तलको ९० भन्दा माथि भयो भने उच्च रक्तचाप भएको मानिन्छ । माथिल्लो १२० देखि १४० भित्र वा तलको ८० देखि ९० भयो भनेचाहिँ यो व्यक्तिलाई भविष्यमा उच्च रक्तचाप हुन्छ है भन्ने सम्भावना बढ्छ । उच्च रक्तचाप एक पटकको मापनमै भन्न मिल्दैन । पक्का उच्च रक्तचाप भन्न ३ पटकभन्दा बढी विभिन्न समयमा विभिन्न ठाउँमा रक्तचाप नाप्नुपर्छ । यदि सबै पटक नै १४० । ९० भन्दा बढी भयो भनेमात्र उच्च रक्तचाप भन्न मिल्छ । नियमित रक्तचापको मापनसंँगै रगतको जाँच, ईसीजी, ईको, पिसाबको जाँच गराएर मात्र उच्च रक्तचाप भन्नु राम्रो हुन्छ ।उच्च रक्तचापको निदान पक्का भयो भने चिकित्सकको सल्लाह अनुसार औषधी खानु वेश हुन्छ । एक वा दुई चक्की औषधीले कतिपय खतरा टार्न सकिन्छ भने औषधी खानु बुद्धिमानी हुन्छ । धेरैले औषधी खायो भने जिन्दगीभर खानुपर्छ भन्छन् । जिन्दगी भए त जिन्दगीभर खाने, यदि जिन्दगी नै गयो भने केको जिन्दगी भर ? जिन्दगी जोगाउन नै जिन्दगीभर खाने हो । एकदुई चक्की औषधी खाइराखेर राम्रो हुन्छ भने खाइराख्नु पर्छ । हामी धुलो खान्छौं, धुवाँ खान्छौं, अनावश्यक तेल खान्छौं, अखाद्य वस्तु खान्छौं । तर मतलब हँुदैन । एकदुई चक्की औषधी खान सोचिराख्न पर्दैन । अनि कसैले भन्छ साइड इफेक्ट हुन्छ कि ? साइड इफेक्टभन्दा यसबाट लाभ धेरै हुने हुनाले लाभकै लागि खाने हो । खानै नहुने वस्तु त केही छैन, रक्सी र चुरोट बाहेक । तर धेरै नुनले रक्तचाप बढाउने भएको हुनाले नुन कम खाने । हामीले साधारण खाने खानामा नुन धेरै हुने हुनाले एकदुई थरी खानाको नुन घटायो भने रक्तचाप पनि नियन्त्रणमा आउन सक्छ । त्यस्तै धेरै गुलियो, चिल्लो खानेकुरा नियन्त्रण गरेकै राम्रो र सागसब्जी, फलफूल, फाइबरयुक्त खाना खान जोड दिनुपर्छ । सकेसम्म फाष्टफुड, सफ्ट ड्रिंक्स कम खाँदा राम्रो हुन्छ । शारीरिक व्यायाम र खानेकुराको नियन्त्रण एकदमै राम्रो हुन्छ । कसैलाई उच्च रक्तचाप छ भने नियमित औषधी र जीवनशैली परिवर्तनसंँगै नियमित चिकित्सकको परामर्श पनि आवश्यक छ । रक्तचाप सुस्त हत्यारा हो, बेलैमा पहिचान गरे नियन्त्रणमा राख्न सकिन्छ ।डा कोजु धुलिखेल अस्पतालमा कार्यरत छन् ।"
संघीयतामै अल्पसंख्यक किनारीकृत,"अबको एक महिनाभित्र हुने संघीय प्रतिनिधिसभा र प्रदेशसभाको निर्वाचन खास महत्त्वको निर्वाचन हो । यो निर्वाचनले २०६२६३ को जनआन्दोलन तथा ७ दल र नेकपा माओवादीबीच भएको १२ बुँदे सम्झौता र त्यसयता उठान भएका सैद्धान्तिक बहसको व्यावहारिक कार्यान्वयन पनि गर्नेछ । त्यसैले त्यतिबेला तय भएका लक्ष्य कति प्राप्त भए, समीक्षा गर्ने समय भएको छ । तत्कालीन ७ दल र माओवादीले स्वीकार गरेका समस्यामध्ये राज्यको असमावेशी चरित्र एक थियो । यही समस्या हल गर्न संघीयता र समानुपातिक निर्वाचन प्रणाली रोजिएको थियो । वर्तमान संघीय संरचनाले राज्यलाई समावेशी बनाउन कति योगदान गर्छगर्दैन भन्ने विषयमा संविधान जारी हुनुअघि प्रशस्त टिकाटिप्पणी भए । समावेशीकरणको दृष्टिबाट हेर्दा प्रदेशको सीमांकन आंशिक रूपमा मात्रै उपयोगी भयो । समानुपातिक निर्वाचन प्रणालीले दलित, जनजाति, मधेसी, थारु र मुस्लिमको प्रतिनिधित्व तुलनात्मक रूपमा वृद्धि गर्यो । साथै प्रत्यक्ष निर्वाचित हुने प्रणालीमा पनि जनजाति र मधेसी उम्मेदवारको केही संख्या बढ्यो । केही सकारात्मक परिवर्तन भए पनि अल्पसंख्यक जातजातिको प्रतिनिधित्वचाहिँ अझै सहज हुन सकेन । प्रतिनिधिसभा र प्रदेशसभाको यो निर्वाचनमा परेको उम्मेदवारको विवरणमा अल्पसंख्यकको नाम नगण्य छ । खासगरी ठूला दलले तयार पारेको समानुपातिक निर्वाचनको बन्दसूचीमा नै अल्पसंख्यक उम्मेदवार अटाएका छैनन् । अल्पसंख्यक समुदायको समावेशीकरणबारे विस्तृत शान्ति सम्झौतामा महत्त्वपूर्ण लक्ष्य राखिएको थियो । सम्झौताको बुँदा ३५ मा वर्गीय, जातीय, भाषिक, लैङ्गिक, सांस्कृतिक, धार्मिक र क्षेत्रीय भेदभावको अन्त्य गर्दै महिला, दलित, आदिवासी जनजाति, मधेसी, उत्पीडित, उपेक्षित र अल्पसङ्ख्यक समुदाय, पिछडिएका क्षेत्र लगायतका समस्यालाई सम्बोधन गर्न राज्यको वर्तमान केन्द्रीकृत र एकात्मक ढाँचाको अन्त्य गरी राज्यको समावेशी लोकतान्त्रिक र अग्रगामी पुन:संरचना गर्ने भनिएको छ । नेपाल सरकारले तयार गरेको अल्पसंख्यकको विवरण अनुसार नेपालमा ९८ वटा अल्पसंख्यक समुदाय छन्, जसको जनसंख्या २१ लाख ६७ हजार १ सय ८९ छ । यो संख्या नेपालको कुल जनसंख्याको १० प्रतिशत हाराहारी हो । समानुपातिक समावेशी सिद्धान्तका आधारमा पनि यी जातिहरू मध्येबाट प्रतिनिधिसभामा कम्तीमा २७ जनाको उपस्थिति रहनुपर्ने हुन्छ । नमुनाका रूपमा ठूला तीन दलले आयोगमा बुझाएको बन्दसूची हेर्ने हो भने अल्पसंख्यक उम्मेदवार अत्यन्तै कम देखिन्छन् । आदिवासी जनजाति क्लस्टरमा पर्ने अल्पसंख्यक समुदायबाट जम्मा नौ जनाको मात्रै नाम छ । नेपाली कांग्रेसले ४ जना अल्पसंख्यक उम्मेदवारको नाम राखेको छ । यसमध्ये ३ जना आर्थिक रूपमा सबल थकाली समुदायका छन् । यस बाहेक ज्ञानकुमारी छन्त्याल मात्रै पछाडि परेको अल्पसंख्यक समुदायबाट उम्मेदवार छिन् । एमालेले २ र माओवादी केन्द्रले ३ जनामात्रै यो क्लस्टरमा पर्ने अल्पसंख्यकको नाम राखेका छन् । आदिवासी जनजाति क्लस्टरबाट यो सूचीमा समावेश भएका अधिकांश नाम ठूलो संख्या भएका जनजाति समुदायबाट छ । यस्तै मधेसी क्लस्टरमा पर्ने अल्पसंख्यक जातिको उम्मेदवारको संख्या पनि अत्यन्तै कम छ । नेपाली कांग्रेसले ४, एमालेले १ र माओवादीले ३ जना अल्पसंख्यक उम्मेदवारको नाम समावेश गरेको छ । राष्ट्रिय जनता पार्टी (राजपा) र संघीय समाजवादी फोरमले पनि मधेसबाट अल्पसंख्यक समुदायलाई बन्दसूचीमा अत्यन्तै कम हिस्सा दिएका छन् । यसमा पनि मारवाडी, कायस्थ जस्ता जाति धेरै समेटिएका छन् ।प्रत्यक्ष निर्वाचित प्रणालीबाट धेरै सांसद प्रतिनिधिसभामा पठाउन सक्ने खसआर्य समुदायका लागि समानुपातिक निर्वाचन प्रणालीमा बिना बहस सबैभन्दा धेरै ३१ दसमलव २ प्रतिशत सिट छुट्याइएको छ । १ सय ६५ सिटका लागि नेपाली कांग्रेसले प्रत्यक्षतर्फ ७० जना खसआर्य समुदायका उम्मेदवार उठाएको छ । चुनावी गठबन्धन गरेका एमाले र माओवादीले ६१ जना यो समुदायका उम्मेदवार उठाएका छन्, जसमा एमालेले ४४ र माओवादीले १७ जना खसआर्य उम्मेदवार उठाएका छन् । जबकि अल्पसंख्यक समुदायबाट प्रत्यक्षतर्फ उम्मेदवार हुनेको संख्या नगण्य छ । तीनैवटा दलबाट ७ जनामात्रै अल्पसंख्यक उम्मेदवारले प्रत्यक्षका लागि टिकट पाएका छन् । समानुपातिक समावेशी प्रतिनिधित्वको सिद्धान्तलाई मात्रै हेर्ने हो भने जति जनसंख्या छ, त्यति नै प्रतिशत सिट छुट्याउनु स्वाभाविक देखिन्छ । तर समानुपातिक सूचीलाई मात्र नभएर सिंगो संसद्लाई समावेशी बनाउने हो भने खसआर्य समुदायको आरक्षणले नकारात्मक भूमिका निर्वाह गर्छ । प्रतिनिधि र प्रदेशसभाका लागि ४० प्रतिशतमात्रै समानुपातिक र ६० प्रतिशत प्रत्यक्ष निर्वाचन हुने व्यवस्था छ । सिंगो संसद्लाई समावेशी बनाउने हो भने प्रत्यक्षबाट कम निर्वाचित हुने समुदायलाई समानुपातिकमा बढी स्थान दिने विकल्प खोज्नु जरुरी छ । प्रतिनिधिसभामा अल्पसंख्यकको प्रतिनिधित्वको यो अनुपात प्रदेशसभामा पनि देखिन्छ । प्रदेशसभामा तुलनात्मक रूपमा बढी संख्यामा अल्पसंख्यक उम्मेदवार देखिए पनि अनुपात खास फरक छैन । स्थानीय तहको निर्वाचनबाट गाउँ वा नगरसभामा केही प्रतिनिधित्व भए पनि नेतृत्वमा अल्पसंख्यक आउन सकेनन् । स्थानीय तह पुन:संरचनाले नै स्थानीय सरकारको नेतृत्वमा अल्पसंख्यक समुदाय आउने बाटो खोल्न सकेन । एउटै क्षेत्रमा बसोबास भएका अल्पसंख्यक समुदायलाई एउटै स्थानीय तहमा समेट्नसकेको भए धेरै हदसम्म यो समस्या हल हुने थियो । सरकारले आयोगलाई उपलब्ध गराएको मापदण्डमा पनि यो कुरा उल्लेख छ । तर मापदण्डकै अर्को बुँदाले यो सम्भावना समाप्त गरिदियो । यही मापदण्डमा जिल्लाको सिमानाभित्र रहेर पुन:संरचना गर्नुपर्ने उल्लेख थियो । यो मापदण्डले यस्ता जातिलाई एकीकृत गर्न जिल्लाको तगारो बन्यो ।धेरैजसो अल्पसंख्यक जनजातिको बसोबास क्षेत्र दुई वा त्योभन्दा धेरै जिल्लामा बाँडिएको छ । खासगरी ठूला नदीको दुई पाटोमा बसोबास गर्ने अल्पसंख्यक जातिहरू दुई र त्योभन्दा धेरै जिल्लामा बाँडिएका छन् । जस्तै चेपाङहरूको मुख्य बसोबास भएको क्षेत्रलाई जिल्लाले चार भागमा बाँडिदिएको छ । आयोगले आफैं पनि अल्पसंख्यक जातिलाई एउटै स्थानीय तहमा समेट्न यसमा कत्ति ध्यान दिएन । आयोगलाई जिल्लास्तरीय समितिले पठाउने प्रतिवेदनमा आदिवासी, जनजाति र दलित समुदायको बसोबास र जनसंख्याको अवस्था उल्लेख गर्न भनिएको थिएन । बरु यसलाई संरक्षित र स्वायत्त क्षेत्रमा लगेर जोडिएको छ, जुन खासमा गाउँपालिका वा नगरपालिकाभन्दा भिन्न संरचना बन्नुपर्ने हो । व्यवहारत: आयोग यो झन्झटमा पर्न चाहेन र जनसंख्या तथा आम्दानीलाई मात्रै आधार बनाएर स्थानीय तह पुन:संरचना गर्यो । परिणामस्वरूप अल्पसंख्यक समुदाय स्थानीय सरकारको नेतृत्वमा आउन सकेन । अल्पसंख्यक समुदायले राज्य सञ्चालनमा सहभागिता जनाउने अर्को बाटो विशेष, स्वायत्त र संरक्षित क्षेत्र थियो । संविधानमा यी क्षेत्रका लागि राजनीतिक अधिकार दिइएन । यी संरचना राख्ने औपचारिकता मात्रै पूरा गरियो । पछि स्थानीय तह पुन:संरचना आयोगले खास गाउँपालिका र नगरपालिकालाई नै विशेष, स्वायत्त र संरक्षित क्षेत्र बनाउने निर्णय गर्यो । तर त्यस अनुसारका विशेष, स्वायत्त र संरक्षित क्षेत्र अहिलेसम्म बन्नसकेका छैनन् । यसरी चरणबद्ध रूपमा राज्यमा अल्पसंख्यकको प्रतिनिधित्व हुने ढोकाहरू बन्द भएका छन् । अहिलेको प्रतिनिधिसभामा अल्पसंख्यक समुदायको प्रतिनिधित्व नै नहुने खतरा उत्पन्न भएको छ । प्रदेशसभामा पनि अल्पसंख्यक समुदायको उपस्थिति कमजोर हुँदैछ । स्थानीय सरकारको नेतृत्वमा अल्पसंख्यक छैनन् । यही बाटोबाट अगाडि बढिरहे समावेशीकरणको लक्ष्य हासिल गर्न बाधा पुग्नेछ । अल्पसंख्यक समुदायको नीति निर्माणमा सहभागिता बढाउन, भाषासंस्कृति संरक्षण र प्रबद्र्धन सहज बनाउन प्रतिनिधिसभा, प्रदेशसभा र स्थानीय सरकारमा उनीहरूको अर्थपूर्ण प्रतिनिधित्व जरुरी छ । कुनै पनि समुदायलाई किनारीकृत गरेर समावेशी लोकतन्त्रको लक्ष्य हासिल हुँदैन ।"
टापुवासी भन्छन्भोट हाल्नै आउँदैन,"गोबरगाढा (सप्तरी) टापु बस्ती गोबरगाढाका मतदातालाई चुनावमा कसरी भोट हाल्ने ? थाहा छैन् । धेरै मतपेटिका हुन्छन् भन्छन्, कति पटक मत खसाल्ने हो ? त्यो पनि थाहा छैन्, हनुमाननगर कंकालिनी नगरपालिका१३ का गौरी यादवले यसो भनिरहँदा उनीसँगै कोसीपलारमा गोठालो गएका छोटु मुखियाले थपे, यस्तो अवस्थामा खै के गर्ने ?साबिकको गोबरगाढा गाविस नयाँ संरचना अनुसार हनुमाननगर कंकालिनी नगरपालिकाको १३ नम्बर वडा बनेको छ । चारैतिर कोसीले घेरिएको यो वडामा अहिले करिब ६ सय मतदाता छन् । उनीहरू मध्ये अधिकांशलाई आगामी मंसिर २१ मा हुने प्रतिनिधि र प्रदेशसभाको प्रत्यक्ष र समानुपातिकमा कसरी मत हाल्नुपर्ने हो भन्ने जानकारी छैन । न त स्थानीय चुनावका बेला मतदातालाई शिक्षा दिन कोही आए । न अहिले नै आएका छन्, अर्का स्थानीय गौरी यादवले भने, अब पनि मतदातालाई भोट खासल्नेबारे जानकारी दिइएन भने निकै मत बदर हुने सम्भावना छ । सञ्जु मुखिया पनि उनका कुरामा सहमत छन् । यसपटक त झन् धेरै ठाउँमा भोट हाल्नुपर्ला, उनले भने, कोही सिकाउन आइदिए हुनथ्यो ।यो दुर्गम बस्ती हो । चारैतिर कोसीले घेरिएको छ । यहाँका स्थानीयलाई बाहिरी दुनियाँका बारेमा धेरै थाहा छैन । महिलाको अवस्था झन् नाजुक छ । गोबरगाढाकी सुशीलादेवीले भनिन्, पुरुषलाई त थाहा छैन । महिलाको कस्तो हालत होला । यस्तोमा हाम्रो मत बदर नभएर के होला ? यहाँका बासिन्दा निर्वाचनका बेला आयोगबाट गाउँटोलमा मतदाता शिक्षाका लागि स्वयंसेवक पठाएको रेडियोमा सुन्छन् । बस्तीतिर त्यस्ता अनुहार आएको देख्दैनन् । मतदाता शिक्षाका लागि स्वयंसेवक मात्र पठाउने कि ? उनीहरू बस्तीमा पुगेनपुगेको पनि अनुगमन गर्ने ?, उनले भने । हनुमाननगर कंकालिनी नगरपालिकाका मेयर शैलेश साहले यसपटकको निर्वाचनमा मत खसाल्ने तरिका र मतपत्रबारे गोबरगाढा मात्र होइन आफ्नो नगरपालिकाका अधिकांश मतदाता जानकार नरहेको बताए । उनले भने, अशिक्षित मात्र होइन शिक्षित मतदातामध्ये पनि धेरैलाई यसपटकको मतदान गर्ने तरिका र मतपत्रबारे जानकारी छैन ।मेयर साहले स्थानीय तहको चुनावका बेला पनि निर्वाचन आयोगद्वारा सञ्चालित मतदाता शिक्षा कार्यक्रम प्रभावकारी नभएको गुनासो गरे । आयोगका कर्मचारीहरू खाली फोटो खिचाउनका लागि मतदाता शिक्षा सञ्चालन गर्छन्, उनले गुनासो गरे, हचुवाको तालमा मतदाता शिक्षा कार्यक्रम सञ्चालन गरिएको छ, जुन प्रभावकारी छैन ।जिल्ला निर्वाचन कार्यालय सप्तरीका प्रमुख दिलीपकुमार यादवले २३ दिनभित्र जिल्लामा मतदाता शिक्षा कार्यक्रम सञ्चालन गरिने बताए । उनले नमुना मतपत्र पुगेको र गृहकार्य गरी २३ दिनभित्र कार्यक्रम सञ्चालन गरिहाल्ने दाबी गरे । जिल्लामा कायम ४ सय ७८ मतदान केन्द्र स्तरमा सोही संख्यामा मतदाता शिक्षा स्वयंसेवक खटाइएको छ, उनले भने ।"
फर्केला कोइराला विरासत ?,"बरडंगा (मोरङ) कांग्रेस कोइराला परिवारको विरासत फर्काउन चाहन्छ । वाम गठबन्धन जित दोहोर्याउने दाउमा छ । दुवै दलको आक्रामक चुनावी रणनीतिले मोरङ २ को चुनावी प्रतिस्पर्धा रोचक मोडमा पुगेको छ । प्रतिनिधिसभातर्फका कांग्रेस उम्मेदवार तथा पार्टीका केन्द्रीय सदस्य मीनेन्द्र रिजाल बिहानैदेखि मत माग्न घरदैलो धाइरहेका छन् । टोलटोलमा सभा गर्ने, मतदाताका गुनासा सुन्ने र आफूले जिते यो क्षेत्रकै समग्र विकास गर्ने बाचा गरिरहेका भेटिन्छन् । वाम गठबन्धनबाट एमाले उम्मेदवार ऋषिकेश पोखरेल पनि उसैगरी मतदाता रिझाउन लागिपरेका छन् । यो क्षेत्रमा एमालेले एक पटक मात्र जित निकालेको छ । त्यस अवधिमा आफूले गरेका काम र भविष्यको मार्गचित्रसहित उनी टोलटोलमा हुने बैठकमा पुगिरहेका छन् ।कोइराला परिवारको विरासत मानिँदै आएको यो क्षेत्र दोस्रो संविधानसभा निर्वाचनमा कांग्रेसले गुमाएको थियो । इतिहास भने कांग्रेसका पक्षमा बढी ढल्किएको छ । गिरिजाप्रसाद कोइरालाले २०४८, ०५१ र ०५६ को संसदीय निर्वाचन जितेका थिए । २०५६ मा मोरङ र सुनसरी ५ मा विजयी कोइरालाले मोरङ छाडेपछि उपनिर्वाचनमा खडा भए आमोदप्रसाद उपाध्याय । उनले पनि जित रचे । पहिलो संविधानसभा निर्वाचनमा पुन: कोइरालाको विरासत थामे । दोस्रो संविधानसभा निर्वाचनमा एमालेका पोखरेलले पासा पल्टाए । उपाध्यायलाई ३ सय ५८ मतले पराजित गरेर कांग्रेसको विजययात्रालाई भंग गरिदिएका थिए । पोखरेल जित दोहोर्याउने अनि रिजाल कोइराला परिवारको विरासत फर्काउने दाउमा छन्, अहिले ।पूर्वमा झापा छुट्याउने रतुवा, बीचमा वक्राहा, पश्चिममा चिसाङ र लोहन्द्रा खोलाले घेरिएको यो क्षेत्रका बासिन्दा हरेक वर्षायाममा कटान र डुबानको मारमा पर्दै आएका छन् । खोला नियन्त्रण दुवै उम्मेदवारको साझा एजेन्डा बनेको छ ।मंगलबारे बरडंगाको चुनावी सभामा भेटिएका रिजालले एक कार्यकाल कांग्रेसको हातबाट फुत्किएको यो क्षेत्र पाँच वर्षमा विकास निर्माणमा पछि परेको दाबी गरे । त्यसअघि गिरिजाप्रसाद र आमोदले सुरु गरेका विकास निर्माणका योजना अलपत्र नै परे, उनी मतदातालाई भन्दै थिए, पाँच वर्षमा यो क्षेत्रमा सांसद विकास कोषको बजेटबाहेक अरू बजेट भित्रिनै सकेन, यस क्षेत्रको समग्र विकासका लागि केन्द्रीय स्तरको नेतृत्वको पहलमा थप बजेट ल्याएर समृद्धि ल्याउनु आवश्यक छ । अधुरा विकास निर्माणका योजना पूरा गर्ने, नदी नियन्त्रण, झापाको गौरादह जोड्ने रतुवाको अधुरो पुल निर्माण, हुलाकी सडक निर्माण, गुणस्तरीय स्वास्थ्य र शिक्षामा सर्वसाधारणको सुलभ पहुँच आफ्नो मुख्य चुनावी एजेन्डा रहेको रिजालले बताए । अढाई दशकसम्म कांग्रेसले जिते पनि विकास निर्माण हुन नसकेको आरोप एमाले उम्मेदवार पोखरेलको छ । सुनवर्षी नगरपालिका१ अमरदहमा मतदातामाझ भेटिएका उनी भन्दै थिए, चार वर्षमा यो क्षेत्रमा उल्लेख्य काम गरेको छु, एक कार्यकालका लागि जनताले दिएको जिम्मेवारी पूरा गरें । अर्को कार्यकालमा पनि सेवा गर्ने अवसर माग्दै अहिले जनताको घरदैलोमा पुन: आएको छु । संविधान निर्माणपछि विकासको मुद्दा लिएर उनी घरदैलोमा छन् । पोखरेलले वृद्धभत्ता वृद्धिसहित ७ सय दलित तथा सुकुम्बासी परिवारलाई घर उपलब्ध गर्ने चुनावी रणनीति पनि अघि सारेका छन् । सुकुम्बासीका लागि अहिले ३ सय घर निर्माण गरिसकेको छु, उनले भने, थप ४ सय घर निर्माणकै क्रममा छन् । यहाँका मतदाता यस क्षेत्रको प्रमुख समस्या नै नदी कटान, डुबान, सडक सञ्जाल नहुनु, सिँचाइ, गुणस्तरीय शिक्षा र स्वास्थ्य सेवाको अभाव भएको बताउँछन् । रतुवामाई नगर प्रमुख रविन राईका अनुसार सबै नगरमा कच्ची सडक छ । वर्षातको बाढीले रतुवामाई नगरमा मात्रै रतुवा र बक्रहा खोलाले एक अर्बभन्दा बढीको धान खेतसहित भौतिक पूर्वाधारमा क्षति पुर्याएको उनले बताए । सडक स्तरोन्नति, नदी कटान र डुबान नियन्त्रण गर्नु चुनौतीपूर्ण छ । यी मुद्दामा जसले मतदातालाई आश्वस्त पार्न सक्छ उसैले बाजी मार्ने रतुवामाई६ का ८५ वर्षीय कपिलमुनि तिम्सिनाले बताए । यो क्षेत्रमा रतुवामाई र रंगेली नगरपालिकाका वडा १, २, ३, ८ र ९, पथरी शनिश्चरे नगरपालिकाका वडा ५ र ६ र कानेपोखरी गाउँपालिकाका वडा १, २ र ३ गरी २९ वडा पर्छन् । ६५ प्रतिशत मधेसी र ३५ प्रतिशत पहाडी समुदायको बसोबास छ ।"
क्षेत्रमै खुम्चिए केन्द्रीय नेता,"विराटनगर चुनाव प्रचारका लागि अधिकांश केन्द्रीय नेता आफ्नै क्षेत्रमा व्यस्त छन् । प्रदेश १ का विभिन्न जिल्लाबाट प्रतिनिधिसभा सदस्यमा उम्मेदवार बनेका केन्द्रीय नेताको ध्यान आफ्नै क्षेत्रमा मात्र केन्द्रित हुँदा अन्य उम्मेदवार निराश छन् । उनीहरू केन्द्रीय तहमा पार्टीकै नेतृत्व गरिरहेका नेता आफ्नो क्षेत्रमा आएर चुनावी अभियानमा सघाउनुपर्ने बताउँछन् ।बढी समय काठमाडौंमै बस्ने केन्द्रीय नेता आफ्नो निर्वाचन क्षेत्रका अधिकांश भूगोलमा समेत पुगेका छैनन् । एमाले अध्यक्ष केपी ओली, नेता झलनाथ खनाल, सुवास नेम्बाङ, भीम आचार्य, लालबाबु पण्डित, भानुभक्त ढकाल र योगेश भट्टराईलगायत नेताहरू चुनावी मैदानमा छन् । कांग्रेसका शेखर कोइराला, कृष्णप्रसाद सिटौला, महेश आचार्य, मीनेन्द्र रिजाल, ज्ञानेन्द्रबहादुर कार्की, विश्वप्रकाश शर्मा, भीष्म आङदेम्बेलगायत पनि प्रत्यक्षतर्फ उम्मेदवार बनेका छन् । माओवादी केन्द्रका राम कार्की, शिवकुमार मण्डललगायत नेताहरू पनि प्रचारमा व्यस्त छन् । त्यसैले अधिकांश नेता आफ्नो निर्वाचन क्षेत्रभन्दा बाहिर जान सकेका छैनन् । झापाको दमक५ स्थित ओली निवासबाट ४ किलोमिटर पश्चिममा मोरङ क्षेत्र १ पर्छ । ५ दिनदेखि एमाले अध्यक्ष ओली गृहक्षेत्रमै छन् । तर उनी पार्टीको प्रचारका लागि मोरङ १ मा आएका छैनन् । झापाकै क्षेत्र १ र ३ मा संक्षिप्त २ वटा कार्यक्रमबाहेक अरू निर्वाचन क्षेत्र हेर्नसमेत भ्याएका छैनन् । साबिकको भन्दा निर्वाचन क्षेत्र ठूला भएकाले नेताहरू आफ्नै क्षेत्रका मतदातासम्म समेत पुग्न नसकेका हुन् । झापा ५ बाट प्रतिनिधिसभा सदस्यमा उम्मेदवार बनेका ओलीको निर्वाचन क्षेत्रले इलाम क्षेत्र १ सम्म छुन्छ । तर, ओली आफ्नो निर्वाचन क्षेत्रबाट बाहिर जान सकेका छैनन् । यस्तै अवस्था अन्य एमाले नेताहरूको छ । पूर्वप्रधानमन्त्रीसमेत रहेका झलनाथ खनाल झापासम्म झर्न सकेका छैनन् । कांग्रेसका प्रभावशाली नेता कृष्णप्रसाद सिटौलाको सबै ध्यान झापा ३ मै केन्द्रित छ । उनी मोरङ, सुनसरी त के झापाकै अन्य क्षेत्रमा पनि पुग्न भ्याएका छैनन् । निर्वाचन क्षेत्रको भूगोल ठूलो छ, मोरङ ४ का उम्मेदवार कांग्रेस केन्द्रीय सदस्य महेश आचार्यले भने, आफ्नो क्षेत्र पूरा गरिसकेपछि अन्यमा जान्छु । मोरङ ६ का उम्मेदवार अर्का केन्द्रीय सदस्य शेखर कोइराला निर्वाचनको समय छोटो भएकाले सबै मतदाताको घरदैलोमा समेत पुग्न कठिन भएको बताउँछन् ।अधिकांश प्रभावशाली केन्द्रीय नेताहरू राजधानी बस्ने हुँदा निर्वाचनको समयमा आफ्नो क्षेत्रका मतदाताकहाँ जानैपर्ने बाध्यता आउने गर्छ । धेरै केन्द्रीय नेतालाई मत माग्न जाने तर जितेपछि गाउँ नआउने भन्ने आरोप अहिले पनि जताततै लाग्ने गरेको छ । तर अन्य उम्मेदवार भने प्रभावशाली केन्द्रीय नेतालाई आफ्नो निर्वाचन क्षेत्रमा लग्न सके भोट बढ्ने आस गर्छन् । केन्द्रीय नेताहरूले समयै दिन नसकेको एक उम्मेदवारले बताए । प्रभावशाली केन्द्रीय नेताहरूलाई सहयोग जुटाउन पनि सहज छ, उनले भने, मिडियाको पहुँच पनि उनीहरूकै छ । हामी यहाँ पानीबिनाको माछा जस्तो हुनुपर्दो रहेछ । प्रतिनिधि र प्रदेशसभा सदस्यका अधिकांश उम्मेदवारले आफ्नो निर्वाचन क्षेत्रमा एकजना भए पनि प्रभावशाली नेतालाई ल्याउने तयारी गरेका छन् ।"
विद्यालयमै मतगणना,"तेह्रथुम (कास) मंसिर २१ गते हुने प्रतिनिधि र प्रदेशसभा निर्वाचनको मतगणना सदरमुकाम म्याङलुङस्थित सिंहवाहिनी माविमा गरिने भएको छ । सदरमुकाममा सुरक्षित स्थानको अभाव भएकाले विद्यालय बन्द गराएर मतगणना गर्ने निर्णय भएको मुख्य निर्वाचन अधिकृतको कार्यालयले जनाएको छ । निर्वाचन व्यवस्थापन समितिको बैठकले मंसिर २२ गतेदेखि मतगणना सम्पन्न नहुन्जेल विद्यालय बन्द गरेर मतगणना गर्ने निर्णय गरेको हो ।मतदान सम्पन्न भएपछि जिल्लाभरका मतपेटिका सुरक्षित ठाउँमा राखेर गणना गर्ने स्थान नहँुदा विद्यालय प्रयोग गर्नुपर्ने बाध्यता आएको मुख्य निर्वाचन अधिकृत नारायणप्रसाद पराजुलीले बताए । प्रदेश र प्रतिनिधिसभा निर्वाचनमा ३ सय बढी मतपेटिका हुने र सबैलाई सुरक्षित राखेर गणना गर्न विद्यालयको भवन उपयुक्त देखिएको सहायक निर्वाचन अधिकृत कृष्ण पोखरेलले बताए । विद्यालयमा मतगणना गर्ने विषयका लागि मुख्य निर्वाचन अधिकृतको कार्यालयले निर्वाचनमा भाग लिएका दलका प्रमुख, विद्यालय व्यवस्थापन समितिका अध्यक्ष, शिक्षक, अभिभावक संघका अध्यक्ष, प्रधानाध्यापक, प्रमुख जिल्ला अधिकारी, जिल्लास्थित सुरक्षा प्रमुखलगायतसित छलफल गरेको थियो । अन्यत्र सुरक्षित भवन र कम्पाउन्ड नभएकाले बाध्यतावश विद्यालयमा मतगणना गर्न दिइएको प्रधानाध्यापक तेजबहादुर कार्कीले बताए । मतगणना अवधिमा विद्यार्थीको पढाइमा बाधा पुग्न गए आसपासका विद्यालयमा लगेर पढाउने सल्लाह भएको छ, उनले भने । ५७ मतदानस्थल र ८९ मतदान केन्द्र रहेको जिल्लामा ६६ हजार ६ सय ६७ मतदाता छन् ।"
उम्मेदवार घाइते,धादिङ (कास) एमाले उम्मेदवार राजेन्द्रप्रसाद पाण्डे चुनावी अभियानमा जाँदा लडेर घाइते भएका छन् । धादिङको धुनिबेंसी नगरपालिका७ तोप्लाङमा घरदैलो अभियान सकेर मजुवा लिखुतर्फ जाँदै गर्दा बाटोमा चिप्लिएर लडेको पाण्डेका स्वकीय सचिव दिनेश घिमिरेले बताए ।नौबिसेस्थित प्राथमिक स्वास्थ्य केन्द्रमा प्रारम्भिक उपचार गरिएको थियो । घिमिरेले थप उपचारका लागि नेता पाण्डेलाई काठमाडांैको मनमोहन अस्पतालमा लगिएको जानकारी दिए । पाण्डे धादिङको प्रतिनिधिसभा क्षेत्र १ को प्रदेशसभा (ख) का उम्मेदवार हुन् ।
कर फस्र्योटका दुई आरोपित हाजिर,"काठमाडौं भ्रष्टाचार मुद्दा दायर भएको चार महिनापछि कर फस्र्योट आयोगका दुई पदाधिकारी विशेष अदालतमा हाजिर भएका छन् ।आयोगका तत्कालीन अध्यक्ष लुम्बध्वज महत र सदस्य उमेश ढकाल बुधबार विशेष अदालतमा हाजिर भएको विशेष अदालतका प्रवक्ता नगेन्द्रकेशरी पोख्रेलले बताए । आयोगका सदस्य सचिव रहेका चूडामणि शर्मा भने हालसम्म हाजिर भएका छैनन् । तीनै जनाको घरमा विशेष अदालतले म्याद टाँस गरिसकेको छ । हाजिर भएका दुवै जनालाई विशेष अदालतले न्यायिक हिरासतमा राखेको छ । अब विशेष अदालतले हाजिर भएका प्रतिवादीको हकमा बयान लिई थुनछेक बहसको सुनुवाइ गर्नेछ ।अख्तियार दुरुपयोग अनुसन्धान आयोगले गत असारमा कर निर्धारणमा अनियमितता गरेको आरोपमा आन्तरिक राजस्व विभागका निलम्बित महानिर्देशक शर्मासहित ३ जनाविरुद्ध भ्रष्टाचार मुद्दा दायर गरेको थियो । अख्तियारले शर्मासहित आयोगका अध्यक्ष महत र सदस्य ढकालविरुद्ध १० अर्ब ९६ करोड रुपैयाँका दरले बिगो मागदाबी गर्ने निर्णय गरेको थियो । अख्तियारले कुल १०६९ फाइलमध्ये पहिलो चरणमा ४५ वटा फाइलमाथि अनुसन्धान टुंग्याएको थियो । २०७१ मा महतको संयोजकत्वमा तत्कालीन अर्थमन्त्री रामशरण महतले कर फस्र्योट आयोग गठन गरेका थिए । कर फस्र्योट आयोग ऐन २०३३ अधीनमा रही गठन गरिएको आयोगले उपभोक्ताबाट असुल गरिसकेको मूल्य अभिवृद्धि कर (भ्याट) सहित जथाभावी रूपमा कर छुट दिने निर्णय गरेको थियो । ३० अर्ब ५२ करोड रुपैयाँ कर बक्यौतामध्ये ९ अर्ब ५४ करोड रुपैयाँ मात्रै असुल गर्ने निर्णय गर्दै बाँकी रकम आयोगले सम्बन्धित करदातालाई छुट दिने निर्णय लिएको थियो । उक्त आधारमा २० अर्ब ९७ करोड रुपैयाँ भने मिनाहा दिएको हो । असुल गर्नुपर्ने रकम समेत पुरै उठेको छैन ।५० लाख धरौटी मागविशेष अदालतले सांसद तथा पूर्वराज्यमन्त्री सञ्जयकुमार साहसँग ५० लाख रुपैयाँ धरौटी माग गरेको छ । गैरकानुनी सम्पत्ति आर्जन गरेको अभियोगमा अख्तियारले मुद्दा चलाएका साहसँग विशेषले धरौटी माग गरेको हो । अख्तियारले साहविरुद्ध ३१ करोड ५० लाख रुपैयाँ बिगो माग दाबी गरेर सोमबार विशेष अदालतमा मुद्दा दायर हो । गैरकानुनी सम्पत्ति आर्जनतर्फ बिगोका हिसाबले उक्त मुद्दा हालसम्मकै सबैभन्दा ठूलो हो ।अख्तियारले साहसहित उनका बाबु साधु साह सुडी, आमा दुलारीदेवी सुडी, भाइ रामकुमार साह र उनको कम्पनी तथा व्यावसायिक फर्मका कर्मचारी राम मिलन राउत कुर्मी र मनोजकुमार सिंहकी श्रीमती नीलम सिंहलाई पनि गैरकानुनी सम्पत्ति आर्जन गरी लुकाएको अभियोगमा प्रतिवादी बनाएको थियो । मुद्दा दायर भएको करिब १० महिनापछि साहमाथि थुनछेक आदेश भएको हो । सर्वोच्च अदालतले लोकमानसिंह कार्कीलाई अख्तियार प्रमुखमा अयोग्य ठहर भएको भोलिपल्ट नै साहविरुद्ध मुद्दा दायर गरिएको थियो । ०६५ जेठ १४ देखि ०६९ जेठ १४ सम्म संविधानसभाका सभासद रहेका साह ०६५ भदौदेखि ०६९ पुससम्म भौतिक योजना तथा निर्माण राज्यमन्त्री थिए । धनुषाको जानकी चोकमा भएको हत्याकाण्डमा संलग्न देखिएको आरोपमा फौजदारी मुद्दा चलेपछि ०७१ वैशाख ३० गतेदेखि साह सांसद पदबाट पनि निलम्बित थिए ।"
उम्मेदवारमाथि आक्रमणले सरकारप्रति शंका बढायो,"काठमाडौ (कास) एमाले अध्यक्ष केपी ओलीले उम्मेदवारमाथि आक्रमण हँुदा पनि सरकार कानमा तेल हालेर बसेको भन्दै सरकारमाथि शंका लागेको आरोप लगाएका छन् । हाम्रा उम्मेदवारमाथि आक्रमण भएको छ, बम पडकाइएको छ । सरकार भने दोषीलाई छोड्छ, प्रेस चौतारी नेपाल र प्रेस सेन्टरको संयुक्त पत्रकार सम्मेलनमा ओलीले भने, सरकारको गतिविधिप्रति शंका छ । दोषीलाई कारबाही गर्नुपर्नेमा रिहाइका लागि मन्त्रीहरू नै लागेका छन् । यो त अति भयो । कार्यक्रममा ओलीले वाम तालमेलप्रति सरकार अनावश्यक रूपमा अतालिएको भन्दै चुनाव सार्ने प्रयासस्वरूप सरकारकै मिलेमतोमा आक्रमण भएको हुन सक्ने औंल्याए । त्यसो भयो भने दुर्भाग्य हुनेछ, कांग्रेसका लागि झन् दुर्भाग्य हुनेछ, उनले भने ।पत्रकार सम्मेलनका लागि ओली र माओवादी केन्द्रका अध्यक्ष पुष्पकमल दाहाल गोरखाको कार्यक्रमबाट सँगै राजधानी आएका थिए । उनीहरू दुवैले चुनाावपछि पार्टी एकतालाई कसैले रोक्न नसक्ने बताए । ओलीले उम्मेदवार आक्रमणमा विप्लव समूह र सरकारको सम्बन्ध रहेको तर्फ संकेत गर्दै त्यसो नगर्न आग्रह गरेका थिए । विध्वंसात्मक गतिविधिमा नलाग्नुस्, उनले भने, विप्लव भाइको शरीर पनि बलिष्ठ छ । बरु भाइले दुर्गम गाउँका बिरामीलाई बोकेर अस्पताल पुर्याए सबैले प्रशंसा गर्छन् । यस्तो बेला यो आक्रमण अरूको इच्छा पूरा गर्न विप्लव भाइले नगरेकै राम्रो हो ।जनतासामु आफ्नो एजेन्डा भन्ने केही नभएपछि कांग्रेसले वाम तालमेलको आलोचना आरोप उनले लगाए । कार्यक्रममा माओवादी केन्द्र अध्यक्ष पुष्पकमल दाहालले गठबन्धनबाट कांग्रेस बढी अतालिएको बताए । हामी मिल्दा कांग्रेस आत्तिनुपर्ने अवस्था छैन, उनले भने, यो जनताकै पक्षमा छ ।"
सचिव सरुवाले उच्चस्तरीय बैठक प्रभावित,"बोन (जर्मनी) (कास) जलवायु परिवर्तनसम्बन्धी राष्ट्रसंघीय महासन्धि (यूएनएफसीसीसी) का पक्ष मुलुकको बैठकमा भाग लिइरहेका वातावरण मन्त्रालयका सचिव डा विश्वनाथ ओलीको सरुवाले नेपालको प्रतिनिधित्व प्रभावित बनेको छ । गत सातादेखि बोनमा जारी जलवायु परिवर्तनसम्बन्धी बैठकमा नेपालका तर्फबाट भाग लिइरहेका बेला सोमबारको मन्त्रिपरिषद् बैठकले सचिव ओलीको पशुपक्षी विकास मन्त्रालयमा सरुवा गरेको थियो । सचिव ओलीले उच्चस्तरीय बैठकमा भाग लिँदा नैतिक प्रश्न उठ्ने भएकाले बुधबारदेखि कुनै पनि बैठकमा भाग नलिने बताएका छन् । जलवायु सम्मेलनमा बुधबारदेखि उच्चस्तरीय बैठक सुरु भएको छ । उक्त बैठकमा भाग लिन वातावरणमन्त्री मिथिला चौधरी पनि यहाँ आएकी छन् । सचिव ओलीले भने अन्यायपूर्वक सरुवा गरिएको भन्दै बिहीबार नेपाल फर्किन लागेको जनाएका छन् । कुनै बैठकमा भाग लिन्न भनेर मैले मन्त्रीज्यूलाई जानकारी दिइसकें, सचिव ओलीले कान्तिपुरसित भने, राष्ट्रसंघीय बैठकमा भाग लिइरहेका बेला भएको सरुवाले अन्याय भएको छ, यो इथिकल होइन । बुधबार बिहान नेपालसमेत सदस्य रहेको अति कम विकसित मुलुकहरूको समूह (एलडीसी) को उच्चस्तरीय बैठक भएको थियो ।"
नेताको बेवास्ताले बनेन सडक,"सर्लाही (कास) पहिलो संविधानसभा चुनावताका जिल्लाका बासिन्दाले मलंगवानवलपुर सडक पिच गर्न आग्रह गरेका थिए । दोस्रोपटकको संविधानसभा चुनावमा पनि यहाँका जनताको माग फेरिएन । सवारी चाप भएको प्रमुख सडक भत्किएर जीर्ण हुँदा पनि पिच नबनेपछि जनताको आक्रोश नेतामाथि पोखियो । पहिलोपटक जितेका कुनै उम्मेदवारले दोहोर्याएर जितेनन् । अहिले पनि जनताको माग उही छ । पूर्वपश्चिम राजमार्गबाट सदरमुकाम जोड्ने उक्त सडकको हालत उस्तै छ । २५ किमिको उक्त सडक बनाउन कुनै पनि नेताले चासो नदिएको स्थानीयको आरोप छ । सुगम तराईको जिल्ला भए पनि सडक जीर्ण बनेपछि छोटो दूरीको यात्रा पनि सकसपूर्ण बनेको छ ।सवारी गुडदा उड्ने धूलोले बस्ती ढाकेको छ । पिच बनाउन दुईपटक ठेक्का लागे पनि ठेकेदारले ढिलासुस्ती गर्दा काममा प्रगति छैन । जिल्लामा बजेट र प्रभावशाली नेताको कमी छैन । नेता वातानुकूलित सवारीमा आवतजावत गर्ने भएकाले समस्या सर्वसाधारणलाई मात्र छ । १० वर्षदेखिको धूलोले स्थानीयमा रुघाखोकी र दमको संक्रमण बढेको सिर्सियाका जयकरण राय बताउँछन् । सडक बनाउन दबाबका लागि चक्काजाम, नाराबाजी, ज्ञापनपत्रलगायत गर्दा पनि सुनुवाइ नभएको जुटपानीका मोती लामा बताउँछन् ।"
टोटलाको फूल र सद्भाव कविता,"काभ्रे कुनै बेला तामाङ सामुदायको सांस्कृतिक राजधानी मानिने तेमाल क्षेत्रबाट ल्याइएको टोटलाको फूल थालभरि सजाइएको ढोकाछेउ पुगेपछि प्राज्ञ डा अमर गिरी अल्मलिए । अब के गर्नुपर्छ ? काभ्रे साहित्य यात्राको दोस्रो दिन आयोजित कवि गोष्ठीको उद्घाटन समारोहमा उनले सोधे । तामाङ मौलिक पोसाक लाएर छेवैमा उभिएकी स्थानीय युवतीले भनिन्, यो फूललाई सगुन पोङ (रक्सीको कोसेली) मा छोएर चारैतिर छर्केर बाटो खोलिदिनुस् । डा गिरीले त्यसै गरे, बल्ल समारोहको ढोका खुल्यो । यसपछि टोटला र दूधको टीका लाएर हलमा पुगेका स्रष्टाहरूले नेपाली कवितामा तामाङ साहित्यकारको योगदान विषयमा गर्मागरम बहस गरे, आआफ्ना सिर्जना सुनाए । नेपाल प्रज्ञा प्रतिष्ठानको काव्य विभागसँग मिलेर तेमाल फाउन्डेसनले गरेको काभ्रे साहित्य यात्रा का लागि बुधबार राजधानीबाट दुई दर्जन कवि काभ्रे पुगेका थिए भने स्थानीय स्रष्टाहरूको जमघट पनि उत्तिकै थियो । अघिल्लो दिन स्थानीय तामाङ स्रष्टाहरूसित छलफल र तेमाल क्षेत्रको अध्ययन भ्रमणबाट सुरु भएको यात्राको बुधबार कवि गोष्ठी र काव्य विमर्शसहित मैझारो भएको हो । कुलाकी (तामाङ टोपी) लाउँदै प्रमुख अतिथि डा गिरीले डम्फु बजाएर उद्घाटन गरिएको समारोहमा लेखक गोले केआर चालिसेलीले नेपाली कवितामा तामाङ साहित्यकारको योगदान विषयक कार्यपत्र प्रस्तुत गरे । कार्यपत्रमा उनले पारिजात (विष्णुकुमारी वाइबा), कृष्णभूषण बल, कृष्ण पाख्रिनदेखि अहिलेका पुस्तासम्मका तामाङ कविहरूले नेपाली काव्य साहित्यमा पुर्याएको योगदान जोडे । छुटेका केही सन्दर्भमाथि टिप्पणी गरे कवि राजु स्याङतान र बिना थिङले । मुलुक बहुजातीय भएकै कारण नेपाली साहित्य समृद्ध बनेको छ, प्राज्ञ गिरीले भने, नेपालभित्रका अन्य जातजातिबाट आएका शब्दहरू मेटिदिने हो भने नेपाली बृहद् शब्दकोष नै अपुरो हुन्छ । यी आगन्तुक शब्दहरू अझ बढदै गएका छन् । उनले सामाजिक सहअस्तित्व र सद्भाव निर्माणमा पनि यसले सघाउने बताए । भाषा र पहिचान जोगाउने काम साहित्यले गर्ने बताउँदै साहित्यकारहरूलाई बढीभन्दा बढी आफ्नै मातृभाषामा साहित्य रचना गर्न पनि उनले सुझाए । विशेष अतिथि वरिष्ठ साहित्यकार मोहन दुवालले पछिल्लो समय नेपाली साहित्यमा तामाङ समुदायबाट थुप्रै स्रष्टाहरू भित्रिरहेकोमा खुसी प्रकट गरे । रेडियो नमोबुद्धको सहकार्य रहेको कार्यक्रममा स्टेसन म्यानेजर भक्त स्याङतानले तामाङ समुदायमा टोटलाको फूललाई प्रेम, सद्भाव र पवित्रताको प्रतीक मानिने बताउँदै कविहरूको निधारमा सजिएको फूलले सद्भाव प्रवद्र्धन गर्ने दाबी गरे । प्रतिष्ठान प्रज्ञा सभा सदस्य शशी लुमुम्बुले पनि त्यही ध्येयले कार्यक्रम गरिएको प्रस्ट पारे । यसपछि कविहरू अभय श्रेष्ठ, केशव सिलवाल, ब्रम्हप्रिय प्रेमस्वरूप, छविरमण सिलवाल, चन्द्र रानोहाछा, सुको साइबर, देवकी अभिलाषी, सुनीता खनाल, अमृता स्मृति, रामगोपाल आशुतोष, शीतल कादम्बिनी, लक्ष्मी रुम्बा, मोक्तान थेबा, हरिहर तिमल्सिना, शीतल लामा, अनिशा थिङ, बिन्दु अधिकारी ढकाल, अर्जुन ग्लान, शुक्र राईलगायतले कविता सुनाए भने संगीता थिङ र धनकुमारी घिसिङले फापर व्हाई (तामाङ लोक काव्य) प्रस्तुत गरे । यो सिलसिलालाई स्थानीय स्रष्टाहरू दिनमान गुर्मछान, नरेन्द्र नगरकोटी, निर्भिकजंग रायमाझी, पलपल दाहाल, अविरल ओझेल, अटुट दोङ, समर्पण श्री, विवश पन्त, कविराज लामा, रामसुन्दर देउजा, कमल कुइँकेल, सजना आचार्य, हरिप्रसाद चौंलागाईंलगायतले जोडे । कार्यक्रममा तामाङ समुदायको बिहेमा खुवाइने सेल रोटी, अचार र आइराक (तामाङ रक्सी) को परिकार खुवाइएको थियो । तेमाल फाउन्डेसनका अध्यक्ष जगत तामाङले केन्द्र र मोफसल जोड्न यस्ता कार्यक्रमले पक्कै सघाउने दाबी गरे । कवि गोष्ठीअघि स्रष्टाहरूले काभ्रेको देवीस्थान डाँडा, शान्ति वाटिकालगायत थलो भ्रमण गरेका थिए । काभ्रे साहित्य यात्रा स्थानीय स्रष्टाका लागि अवसर बनेको फाउन्डेसनका सचिव हीरामान बल तामाङले दाबी गरे ।"
लालबाबुको आत्मकथा,"काठमाडौं (कास) पूर्वमन्त्री लालबाबु पण्डितको आत्मकथा बजारमा आएको छ । मन्त्री भएको बेला आफ्ना अडान र कामहरूबाट चर्चामा आएका उनको आत्मकथा सिंहदरबार बदल्ने सङ्घर्ष मंगलबारदेखि बजारमा आएको पब्लिकेसन नेपालयले विज्ञप्तिमा जनाएको छ । सामान्य प्रशासन मन्त्री हुँदा उनले ग्रिनकार्डको आवेदन दिनेले राज्यका जिम्मेवार ओहदामा बस्न नपाउने घोषणा गरेका थिए । यसले ठूलो बहस निम्त्याएको थियो । साइकल चढ्ने उनको सरल जीवनशैली पनि त्यति बेला चर्चाको विषय बनेको थियो । उनको प्रशंसामा हास्यकलाकार मनोज गजुरेल लालबाबु बन्दै धेरै ठाउँमा प्रस्तुतिसमेत दिएका थिए । पुस्तकमा एमाले नेता लालबाबुका थुप्रै रोचक भोगाइ समेटिएको नेपालयले जनाएको छ । पण्डितको यात्रा, बाटो र पाइलाहरू धेरैका निम्ति पठनीय हुन सक्ने दावी प्रकाशकको छ । पण्डितले युवा सञ्चारकर्मी मुकेश पोखरेलसँगको सहकार्यमा पुस्तक तयार पारेका हुन् ।पहिलोपटक मन्त्री बन्नेबित्तिकै जताततै भद्रगोल मात्र देख्न थालें, पण्डितलाई उद्धृत गर्दै विज्ञप्तिमा भनिएको छ, त्यति बेलै सबैभन्दा पहिले मैले आफूलाई बदल्ने संकल्पका साथ काम सुरु गरेको थिएँ ।"
पोस्टरमा फुर्के,"काठमाडौं (कास) भद्र भुजेल निर्देशित फुर्के को फस्टलुक सार्वजनिक भएको छ । फस्टलुकमा फिल्मका मुख्य तीन पात्रचरित्र समेटिएका छन् । कमेडी जानराको फिल्ममा दीपक ढकाल, सुरेन्द्र बुढाथोकी, सुनील सिंह, कसिस दाहाल, नैना राना, उतम केसी, सिद्धान्त लगायतको अभिनय देख्न सकिन्छ । नवीन पन्तको लेखन, विष्णु बरालको छायांकन, सृजन बरालको नृत्य, रोशन बुध थापा र नरेन्द्र रावलको संगीत रहेको फिल्मलाई सुवास देवकोटाले सम्पादन गरेका हुन् । देवेन्द्र खड्का र मानबहादुर राउतले निर्माण गरेको फिल्म माघ १२ देखि प्रदर्शनमा आउने बताइएको छ ।"
विवेकको सुखद पुनरागमन,"लन्डन १२ वर्षको लन्डन बसाइ चटक्क त्यागेर नेपाल फर्कनु गायक विवेक श्रेष्ठका हकमा कम चुनौतीपूर्ण थिएन । घर परिवार, जागिर अनि साथीभाइ । लोकप्रियता चुमिरहेको गायक लन्डनमा सीमित भइरहँदाको पीडा छँदै थियो । बेलायत रहँदा पनि उनी गायनबाट टाढिएका थिएनन् तर विदेशमा रहेर प्रवद्र्धन गर्नु र देशमै होमिनु बेग्लै थियो । अनि म्युजिक करिअर ब्रेक नलाग्दै फर्कने सहास निकाले उनले ।दर्शकश्रोतासँग धेरै वर्षको ग्याप चिर्न सफल भएका छौं, कन्दरा ब्यान्डका लोकप्रिय गायकले लन्डनमा हालै भएको भेटमा भने, सुरुमा डर लागेको थियो तर नेपाली दर्शकश्रोताले व्यग्र प्रतीक्षा गरिरहनुभएको रहेछ, झन् मन पराइदिनुभयो । वास्तवमा पुनरागमन सुखद भयो ।भूकम्पलगत्तै नेपाल फर्किएका विवेकको कन्दरा ब्यान्डले भेडी गोठैमा एल्बम निकाल्यो । उनले देशबाहेक अमेरिका, अस्ट्रेलिया, हङकङ, सिंगापुर, जापान र कोरियामा स्टेज सो गरे । ब्यान्डका धेरै कार्यक्रम थाँती छन् विदेशमा । कन्दराले वर्षौंपछि एल्बम निकालेको दशकपछि भेडी गोठैमा निकालेको हो । वर्षौंपछि मा रहेको तगारोमा रुमाल राखी गीत खुबै हिट थियो त्यतिखेर । बेलायतका पाँच सहरमा भएको नेपाल आइडल लाइभ सोमा आइडल विजेताहरूको प्रशिक्षक (मेन्टर) को जिम्मेवारी लिएर यूके आएका थिए विवेक । स्टेजमा गायनअघि प्रशिक्षण दिने कुरा नेपालका लागि नौलो प्रयोग थियो, २४ वर्षदेखि गायनमा लागिपरेका उनले भने, नेपाल आइडल विजेताहरूलाई ग्रुमिङ, कोचिङ गर्ने मेरो जिम्मा थियो । उनीहरू अप्रत्याशित रूपमा सफलताको शिखर चढे तर यही सफलता मेन्टेन गर्न उनीहरूलाई सही मार्गदर्शन पनि आवश्यक छ ।नेपाल फर्किएको १४ महिनापछि दुई साताका लागि मात्र लन्डन आएका विवेकले देश परिवर्तनको संघारमा रहेको जनाउँदै अन्य युवालाई पनि स्वदेश फर्कन सुझाव दिए । तपाईंहरूमा केही सीप, लक्ष्य र आँट छ भने उमेर छँदै मातृभूमि फर्किएको राम्रो । रिटायर्ड भएपछि गएर देशलाई केही योगदान दिन सकिन्न, उनको बुझाइ छ । उनले अहिले नेपालमा कलाकारिता फस्टाउँदै गएको पनि बताए । कन्दरा ब्यान्डबाहेक फिल्मी र आधुनिक गीत पनि गाउँदै छन् विवेक । चिनो, दर्पण छाया, सम्झना, कुसुमे रुमाल, लाहुरे जस्ता चर्चित पुराना नेपाली फिल्मी गीतका संगीतकार रञ्जित गजमेरको प्रोजेक्टमा काम गरिरहेका छन् उनी । स्वर्गीय कुसुम गजमेरको लेखन र रञ्जितको संगीतमा निस्कन लागेको रञ्जित गजमेरको पहिलो नेपाली सोलो एल्बमका गीत विवेकले गाएका छन् ।त्यो एल्बम फेब्रुअरीमा रिलिज गर्ने योजना छ, विवेकले भने ।"
उम्मेदवार घरमा मतदाता खेतमा,"जाजरकोट (कास) सातादेखि खेतमै व्यस्त कुशे गाउँपालिका८ जिन्तालाका बलु सिंहलाई फुर्सदै छैन । लक्षे दमाई र धनबहादुर शाही पनि चार दिनदेखि खेतीकै काममा जुटेका छन् । अहिले कुशे गाउँपालिकाका अधिकांश बासिन्दालाई धान थन्क्याउने चटारो छ । उनीहरूलाई निर्वाचनको तातोले छोएको छैन । दलका उम्मेदवार, नेता तथा कार्यकर्ताले उनीहरूलाई भेट्नसमेत पाएका छैनन् । घरदैलोमा भोट माग्न पुगेका उम्मेदवार मतदाता फेला नपरेपछि निराश हँुदै फर्किन्छन् ।गाउँघर रित्तै पारेर मतदाता धान, भटमास, मास, कोदोलगायत अन्नबाली भित्र्याउन बेंसी झरेपछि उम्मेदवारले भोट माग्न नपाएका हुन् । घरदैलोमा पुग्दा मतदाता फेला नपर्ने गरेको कांग्रेसबाट प्रदेशसभा क का उम्मेदवार वेदराज सिंहले बताए । भैगोलिक विकटताले वल्लो गाउँबाट पल्लो गाउँमा पुग्नै हैरान छ । त्यसैमा मतदाता फेला पर्दैनन्, उनले भने ।४५ घण्टा उकालो चढेर कुशे५ जहरगाउँमा पुग्दासमेत मतदाता भेट्न नपाएको सिंहको गुनासो छ । हिउँदे बाली भित्र्याउने सिजनमा चुनाव परेकाले समस्या भयो, उनले भने । खेतीको सिजन भएकाले सबै मतदाता व्यस्त रहेको स्थानीय कालीबहादुर सिंहले बताए । धान काट्न तथा झाँट्न र ओसार्न, कोदो टिप्न, गहँु खेती लगाउन र घाँस काट्नेलगायत कार्यमा व्यस्त रहेकाले भोट माग्न आएकाहरूसँग भेट गर्ने फुर्सद नभएको सिंहले बताए । घरमा बिरामी परेकालाई स्याहार गर्ने फुर्सदसमेत छैन । चुनावी आमसभा, उम्मेदवारको प्रचारप्रसार र नेताकार्यकर्तासँग भेटघाटको त कुरै छाडौं, उनले भने ।घरदैलोदेखि चुनावी आमसभा र कार्यकर्ता भेटघाटमा मतदाताको पातलो उपस्थितिले उम्मेदवार भने निराश हुन थालेका छन् । २३ दिन हिँडेर विकट बस्तीमा पुगेका उम्मेदवार मतदाता फेला नपार्दा निराश बनेका हुन् । खेतीपातीको सिजनले प्रचार अभियानलाई बाधा पुगेको माओवादीबाट प्रदेश सभा क का उम्मेदवार गणेशप्रसाद सिंहले बताए । मतदातादेखि कार्यकर्तासम्म खेतबारीमै व्यस्त हुँदा समस्या भएको उनको भनाइ छ । मतदातासँग भोट माग्न तेस्रो पटक गाउँ पुग्दासमेत भेट्न नपाएको उनले बताए ।"
मतदान अधिकृत गोलाप्रथाबाट,"दोलखा गोलाप्रथा विधिबाट मतदान अधिकृत र सहायक अधिकृतसहित ३ सय ८० जना कर्मचारी छनोट गरिएका छन् ।मुख्य निर्वाचन अधिकारी, प्रमुख जिल्ला अधिकरी र जिल्ला निर्वाचन कार्यालय प्रमुखसहितको टोलीले बुधबार बिहान गोलाप्रथा गरेर कर्मचारी छनोट गरेको हो । खटाइने १ सय ९० जना मतदान अधिकृत र १ सय ९० जना सहायक मतदान अधिकृतको नाम छनोट भइसकेको प्रमुख जिल्ला अधिकारी लक्ष्मणविक्रम थापाले बताए ।मतदान अधिकृतहरू नियतवश खटाइने र उनीहरूबाट धाँधली हुने गरेका गुनासा आइरहेकाले निर्देशिकामै त्यस्तो व्यवस्था गरेपछि गोलाप्रथा विधि अपनाइएको हो । तीनजना अधिकारीको रोहबरमा मुख्य निर्वाचन अधिकृतपछिका सहायकस्तरका कर्मचारीहरूले गोला टिपेका थिए ।दोलखाको ९४ वटा मतदानस्थल र १ सय ९० वटा केन्द्रका लागि १ हजार ३ सय २६ जना कर्मचारी खटाइएको छ । जसमध्ये १० प्रतिशत कर्मचारी जगेडा राखिएको मुख्य निर्वाचन अधिकृत प्रकाशकुमार काफ्लेले जानकारी दिए । निर्वाचन आयोगले प्रश्न उठ्न सक्ने देखेर यस वर्ष मतदान अधिकृत र सहायक मतदान अधिकृतको जिम्मेवारी शिक्षकलाई दिइएको छैन । उक्त दुई पदबाहेकका जिम्मेवारीमा निमावि र प्राविस्तरका कर्मचारी खटाउने गृहकार्य भइरहेको छ । दोलखाका ८२ वटा मतदानस्थललाई संवेदनशील सूचीमा राखिएको छ । त्यसमध्ये पनि अति संवेदनशील मतदानस्थलहरू पनि सूचीकृत भएको जिल्लास्थित सुरक्षा संयन्त्रले जनाएको छ । अति संवेदनशील मतदात केन्द्रहरूमा पनि सकेसम्म शिक्षकहरू नपार्ने योजना बनाइएको छ ।सुरक्षा बन्दोबस्तीमा १० वटा बेस तयार गरी १४ देखि २० जनाका दरले टोली खटिसकेको छ । जगेडाका लागि तामाकोसी र जिरीमा एकएक बेसक्याम्प राख्ने तयारी भइरहेको प्रजिअ थापाले बताए । नेपाल प्रहरी र म्यादीसहितको टोली पनि धमाधम कार्यक्षेत्रमा खटिरहेको प्रहरी नायब उपरीक्षक रामेश्वर कार्कीले बताए ।टुंगो नलागेपछि गोलाप्रथारुकुम (पश्चिम) मुख्य निर्वाचन अधिकृतको कार्यालयले कर्मचारी छनोट गरेको छ । मंसिर १० गते हुने प्रतिनिधि तथा प्रदेशसभा सदस्यको निर्वाचनका लागि मतदान अधिकृत, सहायक मतदान अधिकृत, सहायक कर्मचारीदेखि सहयोगीसम्म छनोट भएका हुन् । मतदान अधिकृत र सहायक मतदान अधिकृत भने गोलाप्रथाबाट छनोट गरिएको छ ।मुख्य निर्वाचन अधिकृतको कार्यालयले ७३ मतदानस्थलमा रहेका १ सय ११ मतदान केन्द्रका लागि १ सय ११ मतदान अधिकृत र १ सय ११ सहायक मतदान अधिकृतलाई गोलाप्रथाबाट छनोट गरेको जनायो । को कुन मतदान केन्द्रमा खट्ने भन्ने निर्णयको टुंगो लगाउन गोलाप्रथा गरिएको हो । एउटा मतदान केन्द्रमा ८ जना कर्मचारी खटाउने तयारी छ । सिन्धुपाल्चोकमा पनि सिन्धुपाल्चोक यहाँ पनि गोलाप्रथाद्वारा मतदान अधिकृत छनोट गरिने भएको छ । चुनावमा कर्मचारी खटाउँदा विवाद भएपछि यस्तो जुक्ति निकालिएको हो । विगतको चुनावमा आफ्नै दल निकटका कर्मचारीलाई मतदान अधिकृत खटाएको भन्दै विवाद भयो, निर्वाचन अधिकृत विजयकुमार कार्कीले भने, चुनावी निष्पक्षताका लागि गोलाप्रथाबाट छनोट गर्न लागिएको हो ।जिल्लामा १ सय ४४ मतदानस्थलमा २ सय ८५ केन्द्र कायम गरिएको छ । तीमध्ये ३१ केन्द्र अति संवेदनशील सूचीमा छन् । एक केन्द्रमा एक मतदान अधिकृत, सहायक मतदान अधिकृत र ८ जना कर्मचारी खटाइने निर्वाचन कार्यालयले जनाएको छ । दुई हजार २ सय ८० कर्मचारी निर्वाचनमा खटाइनेछ । मतदान केन्द्रमा सुरक्षाका लागि आवश्यकताअनुसार म्यादी र नेपाल प्रहरी खटाइने जिल्ला प्रहरी प्रमुख एसपी मोहनप्रसाद पोखरेले बताए । प्रहरी निरीक्षकको नेतृत्वमा मतदानस्थलमा तीनवटा घुम्ती टोलीसमेत खटाइनेछ, उनले भने ।जिल्ला निर्वाचन कार्यालयका अनुसार प्रतिनिधिसभा र प्रदेशसभाको चुनावमा जिल्लाभर २ लाख २६ हजार ५ सय ४० मतदाता छन् । क्षेत्र नं १ मा १ लाख १४ हजार ३ सय ४७ र २ मा १ लाख १२ हजार १ सय ९३ मतदाता छन् ।"
मतदाता रिझाउन दाहालको प्रतिबद्धतापत्र,"भरतपुर चितवन क्षेत्र ३ बाट प्रतिनिधिसभा उम्मेदवार रहेका माओवादी केन्द्र अध्यक्ष पुष्पकमल दाहालले मतदाता रिझाउन महत्त्वाकांक्षी प्रतिबद्धतापत्र सार्वजनिक गरेका छन् । मंगलबार भरतपुरमा उनले जिल्लाका विकास योजना समेटिएका दस बुँदे प्रतिबद्धता सुनाएका हुन् । आगामी समयलाई औद्योगिकीकरण, कृषि आधुनिकीकरण, सडक, रेल, विद्युत्, टेलिफोन र इन्टरनेट सञ्जाल, रोजगारी, आवास, स्वास्थ्य, शिक्षा, मनोरञ्जनमा आममानिसको पहुँच विस्तार गरेर समाजवाद उन्मुख आर्थिक सामाजिक विकासको वर्षका रूपमा अघि बढाइने उनको भनाइ छ । दाहालले समृद्ध चितवनका लागि ७ वटा पालिका जोडेर चितवन मेट्रो सिटी बनाउने खाका प्रस्तुत गरेका छन् । प्रतिबद्धतापत्रमा उद्योग, कृषि, सेवा, यातायातलगायत क्षेत्रबाट आगामी ५ वर्षभित्र ५० हजार नयाँ रोजगारी सिर्जना गर्ने उल्लेख छ । भूमिहीन सुकुम्बासीलाई पहिलो प्राथमिकतासाथ हाल बसोबास गरेकै क्षेत्र वा पायक पर्ने स्थानमा बहुतलाको आधुनिक आवासगृह निर्माण गरी वितरण गरिने जनाइएको छ । कालिका नगरपालिकामा औद्योगिक क्षेत्र को समग्र विकासका लागि एकीकृत योजना बनाउने, शक्तिखोरमा फराकिलो सडक, खानेपानी, विद्युत्, सञ्चार पुर्याइने, ठोरी नाकालाई व्यवस्थित बनाई भारतसँगको व्यापार तथा सुक्खा पारवहनलाई नियमित गरिने, आगामी ५ वर्षमा माडी र बाँकी चितवन जोड्ने गरी निकुञ्जमा सुरुङमार्ग वा सडक बनाउने र रिउ करिडोरलाई पूर्णता दिने उल्लेख छ ।यहाँस्थित कृषि तथा वन विज्ञान विश्वविद्यालयलाई केन्द्रीय विश्वविद्यालयका रूपमा अघि बढाइने, कृषि उब्जनी वृद्धि गर्न विश्वविद्यालयसँग सहकार्य गरी कृषक पाठशाला सञ्चालन गरिने, जिल्लाका कम्तीमा २५ प्रतिशत विद्यालयलाई नमूना बनाइने, गरिब तथा न्यून आय भएका अभिभावकका बालबालिकाको शिक्षाका लागि तत्काल मन्टेस्सरी कक्षासहितको सामुदायिक विद्यालय स्थापना गरिने दाहालले जनाएका छन् ।चितवनमा मेट्रोमोनो रेलको सम्भाव्यता अध्ययन गरी निर्माण कार्य अघि बढाउने, मेघौलीस्थित विमानस्थल स्तरोन्नति गरी सञ्चालनमा ल्याउने, नारायणी र राप्ती नदीमा तटबन्धन गरी फराकिलो रिङरोड बनाउने, शारदानगरमा अन्तर्राष्ट्रिय स्तरको खेलकुद रंगशाला र अन्तर्राष्ट्रिय स्तरको मनोरञ्जन पार्क बनाउने दाहालको योजना छ । देशको तेस्रो पर्यटकीय गन्तव्यका रूपमा रहेको जिल्लाको समग्र विकास गर्दै राष्ट्रिय निकुञ्ज, तालतलैया, सामुदायिक वन, कृषि तथा जडीबुटी फार्म, औद्योगिक क्षेत्र, शिक्षालय, पहाडी पदयात्रा, जंगल पदयात्रा, साहसिक पर्यटनको प्रवद्र्धन गर्ने, देवघाट, मौलाकालिका क्षेत्रलाई धार्मिक पर्यटनको रूपमा विकास गर्न गुरुयोजना तयार गर्ने उनले जनाएका छन् । जिल्लालाई स्वास्थ्यसेवामा देशकै प्रमुख केन्द्रका रूपमा विकास गर्न बीपी कोइराला मेमोरियल क्यान्सर अस्पतालको स्तरोन्नति, भरतपुर अस्पताललाई मेडिकल कलेजका रूपमा विकास गर्ने, क्षयरोग, मलेरिया, डेंगु, एचआईभीलगायत संक्रामक रोगविरुद्ध प्रभावकारी कदमका लागि केन्द्रीय स्तरमा विशेष कार्यक्रम चलाउने प्रतिबद्धतापत्रमा उल्लेख छ ।"
जिम्बावेमा सैन्य कू,"हरारे (बीबीसीसीएनएन) अफ्रिकी मुलुक जिम्बावेमा सैन्य कू भएको छ । सेनाले सन् १९८० देखि सत्तामा रहेका रबर्ट मुगाबेलाई अपदस्थ गर्दै मुलुक नियन्त्रणमा लिएको हो । सेनाले सरकारी टेलिभिजन जेडबीसीलाई पनि नियन्त्रणमा लिएको छ । कू पछि सरकारी टेलिभिजनमार्फत सम्बोधन गर्दै सेनाका अधिकारीहरूले यो कदम सैन्य कू नभएको र मुलुकलाई सामाजिक तथा आर्थिक रूपमा दु:ख दिने मुगाबे वरपरका आपराधिक मानिसलाई मात्र निसाना बनाइएको जनाएको छ । जेडबीसीको मुख्यालयबाट सम्बोधन गर्दै जनरल सिबुसिसो मोयोले भने, हामीले आफ्नो मिसन पूरा गरेपछि सकेसम्म चाँडो स्थिति सामान्य हुने अपेक्षा गरेका छौं । सेनाले अनावश्यक गतिविधि नगरी शान्त रहन नागरिकसँग अपिल गरेको छ । सेनाले नियन्त्रणमा लिएपछि सेनाका बख्तरबन्द गाडीले हरारेका सडकमा गस्ती गर्न थालेका छन् भने मुगाबे र अन्य सरकारी अधिकारी रहने हरारेको उत्तरी क्षेत्रमा गोलीका आवाज सुनिएका छन् । सरकारी अधिकारीहरूका अनुसार सेनाले अर्थमन्त्री इग्नाटिस चोम्बोलाई पनि हिरासतमा लिएको छ । सैन्य कू कसको नेतृत्वमा भएको भन्नेबारे स्पष्ट छैन । गत साता चीन भ्रमण गरेका सेना प्रमुख कन्स्टान्टिनो चिवेंगाले सोमबार मात्र जानुपीएफ पार्टीभित्र शुद्धीकरणका लागि कदम चाल्न सेनाले तयारी गरेको सोमबार बताएका थिए । सेनाले हस्तक्षेप गर्ने संकेत दिएपछि उक्त पार्टीले सेना प्रमुख चिवेंगाले नै विश्वासघाती कदम चालेको आरोप लगाएको छ । मुगाबेले गत महिना उपराष्ट्रपति इमर्सन मांगावाले सैन्य कू को योजना बनाइरहेको आरोप लगाएका थिए । उनलाई गत साता मुगाबेले गत साता बर्खास्त गरेका थिए । मुगाबेले आफ्नी पत्नी ग्रेसलाई उत्तराधिकारीका रूपमा अगाडि बढाउन उक्त कदम चालेको अनुमान गरिएको थियो । सैन्य कू जिम्बावेको सत्ताधारी दल जानुपीएफमा चल्दै आएको सत्ता संघर्षकै एक कडीका रूपमा मानिएको छ । इमर्सनलाई नै राष्ट्रपति घोषणा गर्न सेनाले यो कदम चालेको अनुमान गरिएको छ । उपराष्ट्रपति इमर्सन सेना प्रमुख चिवेंगाका नजिकका सहयोगी हुन् । दुवै जना सन् १९७० को श्वेत अल्पसंख्यकविरुद्धको युद्धमा सहभागी भएका व्यक्ति हुन् । कू पछि इमर्सन कहाँ छन् भन्नेबारे पनि स्पष्ट छैन । कू पछि राष्ट्रपति मुगाबे कहाँ छन् भन्नेबारेमा सेनाले स्पष्ट पारेको छैन । दक्षिण अफ्रिकी राष्ट्रपति ज्याकोब जुमाले आफूले मुगाबेसँग टेलिफोनमा कूरा गरेको उल्लेख गर्दै उनलाई घरमै नजरबन्द राखिएको र सुरक्षित रहेको संकेत गरेका छन् । उनीसँगै अन्य चार वरिष्ठ मन्त्री पनि नजरबन्दमा रहेको जनाइएको छ । जानुपीएफ पार्टीले आफ्नो टीटर अकाउन्टमा मुगाबलाई हिरासतमा लिइएको उल्लेख गरेको छ । तर, ९३ वर्षीय मुगाबे र उनका परिवार सुरक्षित रहेको सेनाले बताएको छ । बेलायतबाट स्वतन्त्र भएयता जिम्बावेको राजनीतिमा मुगाबेको वर्चस्व छ । विदेशी प्रतिक्रियाबेलायतको विदेश मन्त्रालयले जिम्बावेमा रहेका आफ्ना नागरिकलाई सुरक्षित बस्न र स्थिति स्पष्ट नहुन्जेल घरभित्रै रहन सल्लाह दिएको छ भने अमेरिकाले पनि आफ्ना नागरिकलाई सुरक्षित रहन सुझाव दिएको छ । चीनले पनि विकसित घटना क्रमलाई नजिकबाट नियालिरहेको र सम्बन्धित निकायले आन्तरिक मामिलालाई सम्हाल्ने उल्लेख गरेको छ ।"
आक्रमणमा ५ को मृत्यु,लस एन्जलस (सिन्हवा) अमेरिकाको क्यालिफोनियास्थित रन्चो तेहामा नामक एक प्राथमिक विद्यालयनजिकै मंगलबार बन्दुकधारीको आक्रमणमा ५ जनाको मृत्यु भएको छ । स्थानीय एक टेलिभिजनका अनुसार विद्यालयनजिकै अचानक ती व्यक्तिले जथाभावी गोली प्रहार गर्न सुरु गरेका थिए । आक्रमणकारी प्रहरीको कारबाहीमा मारिएका छन् । स्थानीय समयानुसार मंगलबार बिहान ८ बजे भएको उक्त घटनामा १० जना घाइते भएका छन् ।
टिलरसन म्यान्मारमा,"म्यान्मार (एएफपी) अमेरिकी विदेशमन्त्री रेक्स टिलर सन म्यान्मार पुगेका छन्।म्यान्मारमा जारी राजनीतिक हिंसाका कारण ठूलो संख्याका रोहिंग्या शरणार्थी भागेर बंगलादेश पुगेका छन्। रोहिंग्या शरणार्थी समस्या समाधानका लागि म्यान्मारका विदेशमन्त्री एवं राज्य सल्लाहकार आङ सान सुकीलाई दबाब दिन टिलरसन त्यहाँ पुगेको जनाइएको छ । टिलरसनले राष्ट्रपति, विदेशमन्त्री सुकी र अन्य उच्च सरकारीअधिकारीसंग भेटवार्ता गर्नेछन्।"
बोर्डद्वारा दुई जलविद्युत् आयोजनाको फाइल माग,"ऊर्जा मन्त्रालयको कार्यभारबाट हटाएर बिनाविभागीयमन्त्री बनाइएका महेन्द्रबहादुर शाहीको दबाबमा ऊर्जा सचिव उपाध्यायले उक्त कम्पनीलाई सर्वेक्षण लाइसेन्स दिएका हुन् । लाइसेन्स अनुमति पाउने टीबीआई होल्डिङ कम्पनी गैरआवासीय नेपाली संघ (एनआरएनए) का अध्यक्ष भवन भट्टको हो । ०७२ माघ १० गतेको प्रधानमन्त्रीको अध्यक्षतामा बसेको बोर्ड बैठकले उक्त आयोजना सार्वजनिक निजी साझेदारी (पीपीपी) मोडेलमा विकास निर्णय गरेको थियो । आयोजना विकास मोडालिटीबारे बोर्ड बैठकले ०७३ पुस २५ गते पाससमेत गरिसकेको छ ।उद्योग मन्त्रालय तथा लगानी बोर्डले संयुक्त रूपमा २०७३ फागुनमा आयोजना गरेको लगानी सम्मेलनपश्चात् तामाकोसी तेस्रोमा लगानीकर्ताहरूबाट आशयपत्र पेस गरिसकेका छन् । सम्मेलनपश्चात् उपलब्ध गराइएको विवरणअनुसार ६ वटा चिनियाँ कम्पनी, दुईवटा जापानी र बेलायतको एक कम्पनीले तमाकोसी ३ आयोजनामा लगानीको आशयपत्र पेस गरेका हुन् । आशयपत्र पेस गर्ने र अन्य अन्तर्राष्ट्रिय कम्पनीहरूसमेतले सहभागी हुन पाउने गरी बोर्डले अन्तर्राष्ट्रिय प्रतिस्पर्धा गर्ने तयारी गरिरहेको जनाएको छ ।"
साउदीले विदेशी दक्ष कामदार नलिने,"काठमाडौं नेपाली कामदारको प्रमुख रोजगार गन्तव्यमध्येको एक साउदी अरेबियाले विदेशी दक्ष कामदार नलिने भएको छ । आउँदो जनवरीदेखि लागू हुने उक्त नीतिअनुसार १९ प्रकारका सीप क्षेत्रमा विदेशी नलिने निर्णय त्यहाँको सरकारकाले गरेको हो । यो निर्णयबाट तुलनात्मक रूपमा आकर्षक तलब पाउने दक्ष नेपाली कामदारले रोजगार अवसर पाउने छैनन् । कार्यरत दक्ष कामदारले समेत रोजगारी गुमाउने छन् । साउदीको श्रम तथा सामाजिक विकास मन्त्रालयका अनुसार एकाउन्टेन्ट, सेक्रेटरी, सेल्सम्यान, एडमिनिस्ट्रेटर, सेल्स म्यानेजर, सेल्स सुपरभाइजर, फाइनन्स म्यानेजर, चिफ एकाउन्टेन्ट, सिनियर एकाउन्टेन्ट, अफिस म्यानेजर, सेल्स एसिस्टेन्ट, एडमिनिस्ट्रेसन म्यानेजर, वेयरहाउस म्यानेजर, फोरकिल्प म्यानेजर, लजिस्टिक सुपरभाइजर र हयुमन रिसोर्स म्यानेजरजस्ता हवाइट कलर जब मा विदेशीलाई रोक लगाइएको छ । यसैगरी अफिस ब्वाई, ड्राइभर, रिसेप्सनिस्टको पदमा विदेशी नागरिकलाई काममा लगाउन नपाउने नीति ल्याइएको छ ।साउदीको अर्थतन्त्र ओरालो लाग्दै गएर बेरोजगारको संख्या बढ्न थालेपछि उक्त निर्णय आएको विज्ञ बताउँछन् । यसअघि साउदीले हरेक कम्पनीमा साउदी नागरिकका लागि कोटा छुटयाए पनि विदेशीलाई बन्देज भने गरेको थिएन ।बन्देज लगाइएको पदमा कार्यरत कामदारको भिसा आउने जनवरीबाटै नवीकरण नगर्ने साउदीको नीति छ । कम्पनीले हरेक वर्ष कामदारको भिसा नवीकरण गर्नुपर्छ । नवीकरण नभए यी पदमा कार्यरत विदेशी कामदार स्वदेश फिनुपर्ने बाध्यता छ ।साउदीको यो निर्णयबाट नेपालीको समेत रोजगार खोसिने भएको छ । १९ पदमध्ये नेपालीहरू एकाउन्टेन्ट, सेल्सम्यान, सेल्स सुपरभाइजर, म्यानेजर, अफिस ब्वाई र ड्राइभरका रूपमा धेरैजना कार्यरत छन् । साउदी सरकारको लेबरमा मात्रै विदेशी कामदार ल्याउने योजना देखिन्छ, इन्जिनियर धरम केसीले भने, यो निर्णयले विदेशी कामदारको माथिल्लो तहमा हुने रोजगारीको अवसर कटौती हुनेछ ।झन्डै दुई दशकदेखि साउदीमा कार्यरत केसीका अनुसार आप्रवासी घटाउने र स्थानीयलाई रोजगार अवसर बढाउने नीति यहाँको सरकारले लिएको छ । साउदीको भिजन २०३० अन्तर्गत आप्रवासी कामदारविहीन मुलुक बनाउने लक्ष्य लिएको जस्तो देखिएको केसीको बुझाइ छ ।साउदीमा बेरोजगारी बढिरहेको छ । कामदारको बिमा गर्ने सरकारी निकाय गोसोका अनुसार हरेक दिन ३ हजार १ जनाको रोजगार कटौती भइरहेको छ । जसमा करिब १ हजार १ सय स्वदेशी र १९ सय विदेशी पर्छन् । साउदी अरबमा ८५ लाख आप्रवासी कामदारहरू कार्यरत थिए । सन् २०१७ को सेप्टेम्बरसम्ममा ३ लाख २ हजार ४ सय ७३ आप्रवासी कामदारको रोजगार कटौती भएर स्वदेश फिरेका थिए । हाल ८२ लाख विदेशी कामदार कार्यरत छन् ।साउदीले विशेषगरी स्थानीय महिलालाई काम गर्न प्रोत्साहन गरेपछि रोजगारका क्षेत्रलाई फराकिलो बनाएको हो । हालै मात्र महिलालाई गाडी चलाउन पाउने नियम पनि ल्याएको छ । यो वर्ष मात्रै ९ लाख २३ हजार साउदी युवा श्रम बजारमा आएका छन् ।साउदीमा झन्डै ५ लाख नेपाली कार्यरत छन् । जसको ३० प्रतिशत कामदार बजार, प्रशासनिक र प्राविधिक क्षेत्रमा कार्यरत रहेको अनुमान छ । कडाइका साथ यो नीति लागू गरे यी क्षेत्रमा कार्यरत नेपालीको रोजगारी कटौती हुनेछ ।"
"रुकुममा स्याउ फल्यो, बिक्री भएन","रुकुम (पूर्व) यहाँको दुर्गम गाउँमा पहिलोपटक लटरम्म फलेका स्याउ देखेर दंग परेका किसान बिक्री गर्न नसकेपछि नोक्सान होला भनेर पिरोलिन थालेका छन् । पुथाउत्तरगंगा गाउँपालिका २ पेल्मामा केही वर्षअघि लगाइएको स्याउका बोटमा पहिलोपटक फल लागेको हो । पहिलोपटक नै लटरम्म स्याउ फलेपछि हर्षित उनीहरू उत्पादित सबै स्याउ बिक्री नहुने हो कि भन्ने पिरलोमा छन् । पेल्मामा कृषक समूह र व्यक्तिगत गरी यस वर्ष करिब २० टन स्याउ उत्पादन भएको पुथाउत्तगंगा गाउँ कार्यपालिकाका सदस्य जिताराम कामीले बताए । यस वर्ष फलेकामध्ये ५० प्रतिशत मात्रै स्याउ बिक्री हुने अवस्था आएको छ । ढुवानी समस्या र बजार अभावका कारण आधा स्याउ घर तथा बारीमै कुहिने अवस्था सिर्जना भएको कामीले बताए । सबै स्याउ विषादीरहित पूर्ण अर्गानिक रहेको दाबी किसानको छ । फलेको २० मध्ये १० टन प्रधानमन्त्री कृषि आधुनिकीकरण परियोजनाको ब्लक कार्यक्रमले ढुवानीमा अनुदान गरेपछि बजारसम्म पुर्याउन सकिएको छ । उक्त परियोजनाले पेल्माबाट सोही गाउँपालिकाको तकसेरासम्म खच्चड ढुवानी सेवामा सहयोग गरेको छ । ३ लाख रुपैयाँ खर्च गरेर पेल्माबाट तकसेरासम्म खच्चडमार्फत स्याउ ढुवानी गरिएको हो । तकसेराबाट सदरमुकाम रुकुमकोटसम्म गाडीमा ढुवानी गरेर बिक्री वितरण थालिएको छ । जितारामले १० टन स्याउ बिक्री वितरणको जिम्मा लिएर सदरमुकाम पुगेका छन् । फलेकोमध्ये आधा स्याउ बिक्री होला आधा घरबारीमै कुहिने भयो, जितारामले भने, ढुवानीको समस्याले गर्दा साह्रै मार खेप्नुपर्यो । घरबारी, करेसा, डोका, बोरा जताततै स्याउ नै स्याउ छ, ढुवानीको उपाय नभएपछि स्याउ यत्तिकै खेर जाने भयो, उनले थपे । किसान आफंैले ढुवानी गर्न सक्ने अवस्था नरहेको उनीहरू बताउँछन् । पेल्मामा यो वर्ष गोल्डेन डेलिसियस र रोयल डेलिसियस स्याउ उत्पादन भएको छ । जसमध्ये रोयल बढी उत्पादन भएको छ । १० टनमध्ये केही मात्रै स्याम्पलिङका लागि काठमाडांैं पठाइएको छ बाँकी जिल्ला र रुकुम पश्चिम जिल्लामा खपत भइरहेको छ । बिक्रीमा राखिएको सबै स्याउ गाउँबाटै ग्रेडिङ गरेर ल्याइएको छ । लामो समयपछि गाउँमा स्याउ फले पनि ढुवानी प्रमुख चुनौतीका रूपमा रहेको अर्का किसान मनवीर पुनले बताए । हाम्रो लामो प्रयासपछि मात्रै स्याउ फल्यो, हामी योभन्दा पनि धेरै स्याउ फलाउन सक्छौं, उनले भने, तर, ढुवानीमा समस्या भएपछि अल्मलिएका छौं । सदरमुकाम रुकुमकोटदेखि पुथाउत्तरगंगाको तकसेरासम्म मात्रै गाडी पुग्छ । अब निर्वाचित हुने जनप्रतिनिधिले सडकले छुन बाँकी ठाउँमा सडक पुर्याउन पहल गर्नुपर्ने स्थानीय बताउँछन् ।"
ओपोको सेल्फी एक्सपर्ट एफफाइभ,काठमाडौं सेल्फी एक्सपर्ट एन्ड लिडर ओपो मोबाइल्सले नयाँ मोडलमा ओपो एफ फाइभ सार्वजनिक गरेको छ । कम्पनीले सेल्फी एक्स्पर्ट एन्ड लिडर नाराका साथ नेपाली बजारमा ल्याइएको जनाएको छ । सेल्फीमा आर्टिफिसियल इन्टेलिजेन्सीसहित सार्वजनिक गरिएको ओपो एफ फाइभ नै पहिलो स्मार्टफोन भएको विज्ञप्तिमा दाबी गरिएको छ । यसले ग्लोबल डाटाबेसअनुसार अनुहारको आकार तथा प्रकारको पहिचान गर्ने जनाइएको छ । ओपो एफफाइभमा अल्ट्रा सेन्सिटिभ एफ २० एपर्चर र १२८ सेन्सरसहित २० मेगापिक्सेलको फ्रन्ट क्यामेरा उपलब्ध रहेको जारी विज्ञप्तिमा छ ।
हुवावेको नयाँ स्मार्टफोन बजारमा,"काठमाडौं (कास) कल मोबिलिटीले हुवावे ब्रान्डको नोभा २ आई स्मार्टफोन बजारमा ल्याएको छ । कम्पनीका अनुसार नवीन प्रविधियुक्त फोन सेटमा फ्रन्ट तथा व्याकगरी डयुअल लेन्सयुक्त ४ क्यामेरालगायत सुविधा रहेका छन् । यस सेटमा ५९ इन्चको फुलभ्यु डिस्प्ले, १८९ वाइड स्क्रिन र फिंगर प्रिन्ट सेन्सर छ । हुवावे नोभा २ आई स्मार्टफोन सेटमा ८ कोर किरिन ६५९ चिपसेट, ४ जीबी र्याम, ६४ जीबी रोम रहेको विज्ञप्तिमा उल्लेख छ । यो सेट एन्ड्रोइडसेभेन बेस्ड ईएमयूआईका कारण छरितो रहेको जनाइएको छ । नेपाली बजारमा उपलब्ध हुवावे नोभा २ आई ग्राफिट ब्ल्याक तथा प्रेस्टिजियस गोल्ड कलरमा उपलब्ध भएको कम्पनीले जनाएको छ ।"
लघुवित्त संस्थाको संख्या थपिँदै,"काठमाडौं मुलुकमा लघुवित्त संस्थाको संख्या छिट्टै सयभन्दा बढी पुग्ने देखिएको छ । राष्ट्र बैंकले चालु आर्थिक वर्षको मौद्रिक नीतिमार्फत नयाँ लघुवित्तको अनुमति रोके पनि त्यसअघि परेको आवेदनहरूबाट लाइसेन्स दिने तयारी गरिरहेकोले यो संख्या सयभन्दा बढी पुग्ने भएको हो । राष्ट्र बैंकका डेपुटी गभर्नर चिन्तामणि सिवाकोटीले लघुवित्त संस्थाको संख्या करिब १ सय १० पुग्न लागेको बताउँदै आएका छन् । हाल ५३ वटा लघुवित्त संस्था सञ्चालनमा छन् । यो हाल अन्य बैंक तथा वित्तीय संस्थाहरूमध्ये सबैभन्दा ठूलो संख्या हो । सञ्चालनमा रहेका बहुसंख्यक लघुवित्त संस्थाहरू सहर बजार र सुविधा सम्पन्न क्षेत्रमा केन्द्रित भएको, बहुबैंकिङ (डुप्लिकेसन) बढदै गएकोलगायत कारण लघुवित्त संस्थाहरूको आलोचना बढ्दै गएको छ । यही समयमा राष्ट्र बैंकको बिहीबार बस्ने सञ्चालक समितिको बैठकमा पनि लघुवित्त संस्थाको नयाँ अनुमति सम्बन्धमा छलफल गर्दै छ । विगतमा जस्तै निश्चित मापदण्ड र उद्देश्यबिना नयाँलाइसेन्स वितरण गर्दा समग्र वित्तीय क्षेत्रमा नकारात्मक असर पर्ने विज्ञ बताउँछन् । चालु आर्थिक वर्षको मौद्रिक नीति घोषणा हुनुअघिका दुई दिनमा ३३ वटा नयाँ संस्थाको आवेदन परेको थियो । यो संयोग मात्र नभई नियोजित भएको जानकारहरू बताउँछन् । यसकारण आवेदन पर्नुलाई अर्थपूर्ण रूपमा हेरिएको छ । विगतमा पनि मनपरी ढंगले लाइसेन्स वितरण गरेकै कारण बैंक तथा वित्तीय संस्थाको संख्या धेरै भएको थियो । हाल राष्ट्र बैंकले मर्जर तथा एक्विजिसनमार्फत ती संस्थाको व्यवस्थापन गर्दै गरिरहेको छ । राष्ट्र बैंकले विगतको गल्तीबाट पाठ सिकेर लघुवित्तको संख्या थप्न नहुने विज्ञहरूको सुझाव छ ।राष्ट्र बैंकले नयाँ संस्थालाई लाइसेन्स दिनुको साटो पुरानालाई राम्रोसँग सञ्चलनका लागि निर्देशन दिनुपर्ने लघुवित्त बैंकर्स संघका अध्यक्ष रामचन्द्र जोशीले बताए । सुरुमा दुर्गम क्षेत्रमा केन्द्रीय कार्यालय स्थापना गरी सञ्चालनमा आएका अधिकांश संस्था सहर आइसकेका छन्, उनले भने, उच्च सञ्चालन लागत, पूर्वाधारको अभावलगायत कारण संस्थाहरू पहाड र हिमालमा बस्न चाहँदैनन् । सहर बजारमा रहेको लघुवित्त संस्थाहरूमा बहुबैंकिङको समस्या अत्यधिक रहेको जनाउँदै उनले भने, खासगरी तराई र सहर बजार केन्द्रित संस्थाहरूमा बहुबैंकिङको समस्या उच्च छ । यस्तो अवस्थामा नयाँ संस्था थप्दा ती समस्या झनै बढ्ने उनको भनाइ छ । हाल सबै जिल्लामा लघुवित्त बैंक पुगिसकेको जनाउँदै उनले भने, अझै पनि बैंक नपुगेका स्थानहरूमा शाखा विस्तार गर्न लघुवित्त संस्थाहरू तयार छन्, यसो गर्दा कम लागतमा प्रभावकारी सेवा पुर्याउन सकिन्छ ।मौद्रिक नीतिमार्फत नयाँ अनुमति बन्द गर्दा प्राप्त आवेदनहरूमाथि अध्ययन गरी लाइसेन्स दिन सकिने बताइएको थियो । सोहीबमोजिम अहिलेराष्ट्र बैंकमा लाइसेन्स वितरणका लागि छलफल हुन लागेको राष्ट्र बैंकका प्रवक्ता नारायण पौडेलले बताए । नयाँ संस्था स्थापनाका लागि सैद्धान्तिक सहमति (एलओआई) प्राप्त गरेका र फिट एन्ड प्रपर टेस्ट सम्पन्न भइसकेका संस्थाका अनुमति सम्बन्धमा छलफल गर्न लागिएको हो, उनले भने । करिब १ सय ५ नयाँ संस्थाका लागि राष्ट्र बैंकमा आवेदन परेको पौडेलले बताए । जसमध्ये एउटाको अन्तिम स्वीकृतिको तयारीमा रहेको, १३ वटाले सैद्धान्तिक सहमति प्राप्त गरेको, २१ वटाको फिट एन्ड प्रपर टेस्ट सम्पन्न भएको, २५ वटा सीमित बैंकिङ कारोबारका लागि राष्ट्र बैंकबाट अनुमति पाएका गैरसरकारी संस्था (फिङगो) र ४५ वटा अन्य रहेका छन् । राष्ट्र बैंकले ०७० सालमा फिङगोलाई लघुवित्त बैंकमा परिवर्तन हुन निर्देशन दिएको थियो । उक्त निर्देशनपछि २५ वटा संस्थाले आवेदन दिएका छन् । गैरसरकारी संस्था गैरनाफामूलक संस्था हुन् । त्यस्ता संस्था नाफामूलक संस्थामा परिमार्जन हुन नपाउने कम्पनी ऐनको व्यवस्थाका आधारमा उनीहरूलाई लघुवित्तमा परिवर्तन गर्ने प्रक्रियामा ढिलाइ हुँदै आएको छ ।मुलुकमा रहेका वित्तीय संस्थाहरूमध्ये लघुवित्त संस्था सबैभन्दा सानो भए पनि पछिल्लो समयमा यसप्रतिको आकर्षण निकै बढदो छ । यसअघि राष्ट्र बैंकले क, ख र ग वर्गका संस्थाको अनुमति रोकेपछि घ वर्गमा आकर्षण झनै बढेको हो । यसअघि लघुवित्तीय संस्थाहरूलाई राष्ट्र बैंकले पनि विभिन्न सुविधा तथा नियमन छुट दिएको थियो । सोही कारण छोटो समयमा नयाँ संस्थाका लागि धेरै आवेदन राष्ट्र बैंकमा आवेदन परेका हुन् ।वित्तीय पहुँच विस्तार, गरिबी न्यूनीकरण तथा सामाजिक उत्थानमा योगदान पुर्याउन हेतु स्थापना हुने गरेका लघु वित्त संस्थाहरू विगत केही समययता बढी नाफा कमाउने उद्देश्य लिई इजाजतका लागि आवेदन हाल्ने होडबाजी चलेको विज्ञहरूको आरोप छ । मुलकभर वित्तीय पहुँचको अवस्था पत्ता लगाउन राष्ट्र बैंकले एक वर्षयता ईम्यापिङ को काम गरिरहेको छ । इम्यापिङ मार्फत बैंक तथा वित्तीय संस्थाहरू कुन क्षेत्रमा बढीकम छन् त्यो पत्ता लगाइन्छ । त्यसपछि वित्तीय संस्था नभएको स्थानमा शाखा खोल्न प्रोत्साहन गरी समावेशी रूपमा वित्तीय पहँुच विस्तार गर्ने उद्देश्य राष्ट्र बैंकले लिएको छ । अहिले त्यो काम अन्तिम चरणमा रहेको जनाइएको छ । चालु आर्थिक वर्षदेखि राष्ट्र बैंकले वित्तीय सेवाको पहुँच कम रहेका मनाङ, हुम्ला, डोल्पा, कालिकोट, मुगु, जाजरकोट, बझाङ, बाजुरा र दार्चुला गरी ९ जिल्लामा प्रधान कार्यालय रहने गरी लघु वित्तीय संस्था स्थापना गर्न भने छुट दिएको छ ।"
नेपाल एयरलाइन्सको नेपालगन्जकाठमाडौं उडान बन्द,"नेपालगन्ज नेपाल एयरलाइन्सको नेपालगन्जकाठमाडौं उडान सुरु भएको दुई महिना नबित्दै फेरि टिकट बिक्री बन्द गरिएको छ । एयरलाइन्सका नेपालगन्जस्थित अधिकारीहरूले केन्द्रबाटै उडान बन्द गरिएको जानकारी दिए । टिकट बिक्री बन्द गरिएका कारण नेपालगन्जकाठमाडौं आउजाउ गर्ने सर्वसाधारण मारमा परेका छन् । केन्द्रले जानकारी नदिँदा एयरलाइन्सका अधिकारी अन्योलमा छन् । गत सेप्टम्बर २ तारेखबाट नेपाल एयरलाइन्सले उडान सुचारु गरेको थियो । नेपाल एयरलाइन्सको जहाजले नेपालगन्जकाठमाडौंका लागि मंगलबार, बिहीबार र शनिबार उडान भर्दै आएको थियो । सरकारी भएका कारण २ हजार ८ सयदेखि ३ हजार २ सय रुपैयाँ एकतर्फी भाडा तोकिएको छ । तर, निजी एयरलाइन्सले भने ६ हजारदेखि ९ हजार रुपैयाँसम्म एकतर्फी भाडा लिँदै आएका छन् । सरकारी जहाज बन्द भएपछि निजी एयरलाइन्सले त्योभन्दा बढी महँगो भाडा लिने गरेका छन् । नेपाल एयरलाइन्सको जहाज बिहीबार नोभेम्बर १६ तारेखमा उडान हुने तालिका छ । काठमाडौंका लागि धेरै यात्रु जहाज टिकट लिन आइरहनुभएको छ । तर, केन्द्रबाटै टिकट ओपन नगरिएपछि कसरी टिकट बिक्री गर्नु, नेपाल एयरलाइन्सका क्षेत्रीय प्रमुख मुक्तिराम पाण्डे भन्छन्, केन्द्रबाट अधिकारिक पत्र आएको छैन । टिकट बिक्री भने बन्द गरिएको छ । नेपाल एयरलाइन्सको जहाजले निजी एयरलाइन्सको भीडमा सरकारी उपस्थिति देखाउँदै आएको थियो ।नेपालगन्जकाठमाडौंका लागि बुद्ध, यती, सौर्य, श्री एयरलाइन्सलगायतका जहाजहरू दैनिक उडान भर्दै आएका छन् । नेपाल एयरलाइन्सले भने साताको तीन दिन मात्र उडान गर्दै आएको थियो । तर, सरकारी जहाज उडान नियमित हुन सकेको छैन । नेपाल एयरलाइन्सका नायब महाप्रबन्धक गणेशबहादुर थापाले पाइलटलाई बिदा दिनुपर्ने भएका कारण उडान नभएको हुन सक्ने प्रतिक्रिया दिए । पाइलटले आफ्नो डयुउटीको समयबाहेक थप उडान भर्दैनन् । त्यसले समस्या भएको हुन सक्छ, उनले भने, नेपालगन्जकाठमाडौं उडान बन्द गरिएका छैन ।नेपाल एयरलाइन्सका नेपालगन्ज स्टेसन म्यानेजर तुलसी उपाध्यायले सर्वसाधारणहरू टिकट किन्न आइरहेको बताए । तर, केन्द्रबाटै खुला नगरिएका कारण बिक्री गर्न नसकेको जनाए । बिहीबार हुने उडानका लागि टिकट बिक्री गर्न सकेका छैनौं । केन्द्रबाटै बुझ्नुपर्छ, उनले भने, नेपाल एयरलाइन्सको जहाज सञ्चालन भएपछि निजीलाई पनि भाडा वृद्धि नगर्न दबाब पर्दै आएको थियो ।"
डुबान क्षेत्रमा बढी धान,"रूपन्देहीमा घटयोबुटवल (कास) रूपन्देहीमा यो वर्ष उत्पादन घटेको छ । बाढी र डुबानका कारण झन्डै १० प्रतिशत उत्पादन घटेको कृषि विकास कार्यालयले अनुमान गरेको हो । बाली विकास अधिकृत विनोद ज्ञवालीले उत्पादकत्व राम्रो भए पनि बाढीका कारण झन्डै ५ सय हेक्टर धानबाली बाँझो हुनु र २ सय हेक्टर क्षेत्र घडेरीमा परिणत हुनुले उत्पादन घटेको बताए । अहिलेसम्म जिल्लाका करिब ९० प्रतिशत किसानले धान स्याहारिसकेका छन् । यो वर्ष करिब ६९ हजार हेक्टर क्षेत्रफलमा धान खेती थियो । यसबाट ३ लाख ४ हजार टन धान उत्पादन भएको छ । गत वर्ष ६९ हजार ६ सय हेक्टरमा लगाइएको धानबालीको उत्पादन ३ लाख ५२ हजार टन भएको थियो । समयमा पानी परेको, किसानले मलखाद पाएको र रोग तथा किराको संक्रमणसमेत नभएकाले योपालि धानको उत्पादकत्व भने राम्रो थियो । रूपन्देहीमा प्रतिहेक्टर धानको उत्पादकत्व ५ टन रहेको छ । यहाँ उत्पादित धानमध्ये ५० प्रतिशत बाहिरी जिल्लामा जाने गरेको छ । रूपन्देहीमा अगौटे जात, मध्यम जात र पछौटे जात गरी तीन जातका धानको खेती गरिएको छ । राधा ४, सावित्री, रामधाम र सावा मनसुली हाइब्रिडमा गोरखनाथ, लोकनाथ, मयुर र मनीषा किसानको रोजाइमा परेकाले यसको खेती बढी गरिएको छ । जिल्लामा सुख्खा ३, हर्दिनाथ १ मकवानपुर १, रामधाम, सावित्री, लोकतन्त्र, मिथिला, मनीषा, पृथ्वी, सुरज, चाँदनी सोणसावा १, सावा सव १, गोल्डेन मन्सुली, कालानमक धान खेती गर्ने गरिएको छ । पानी र मलको अभावले धान उत्पादन घट्दै गएपछि पछिल्ला वर्ष कम पानी र रूखो जमिनमा फल्ने जातका धान लगाउने लहर चलेको अधिकृत ज्ञवालीले बताए ।"
एपीएफ विजयी,"दमक विभागीय टोली एपीएफ क्लब झिलझिलेमा जारी दोस्रो सताक्षी गोल्डकप फुटबलमा बुधबार पाहुना टोली डायमन्ड अफ फुटबल एकेडेमी मध्यप्रदेश (भारत) लाई ४० ले पराजित गरेको छ ।क्वाटरफाइनलमा पुगेको एपीएफले पाहुना टोलीमाथि सुरुदेखि नै दबाब बुनेको थियो । खेलको आठौं मिनेटमा भारतीय टोलीमाथि आक्रमण सुरु गरेको एपीएफले अग्रता भने ३१ औं मिनेटमा लियो । उसका रुपबहादुर लामाले पहिलो गोल गरे । उनले नवीन लामाको कर्नरमा हेडमार्फत गोल गरेका थिए । पहिलो हाफमा एक गोलले पछि परेको डायमन्डले दोस्रो हाफमा थप तीन गोल सामना गर्नुपर्यो । ५४ औं मिनेटमा श्याम नेपालीले गोल गर्दै एपीएफको अग्रता दोब्बर बनाएका थिए । उनले डायमन्डका गोलकिपर अविजित रोय बिट भएको मौकामा वान टू वान गोल गरेका थिए । ७२ औं मिनेटमा रन्जन विष्टले गोल थप्दै एपीएफको अग्रता बढाए । उनले पोस्ट नजिकै पाएको क्रसपास सुन्दर ढंगले गोलमा परिणत गरेका थिए । पेनाल्टी बक्सभित्र ८१ औं मिनेटमा रन्जनले मिलाइदिएको आकर्षक पासमा नवीन लामाले गोल गर्दै एपीएफलाई फराकिलो जित दिएका हुन् ।त्यसअघि आठौंं मिनेटमा एपीएफका हरि कार्कीको हेड बल डायमन्डको पोस्टमाथिबाट बाहिरिएको थियो । लगत्तै १० औं मिनेटमा युवराज खड्काको प्रहारलाई गोलकिपर रोयले बचाए । एपीएफ लगातार आक्रमण रह्यो । २४ औं मिनेटमा राजकुमार कुमालले गरेको कडा प्रहार पनि गोलकिपर रोयले पन्च गरेर बाहिर पठाए । दोस्रो हाफमा डायमन्डले पनि गोल गर्ने केही अवसर पाएको थियो । उसका आशिष चापागाईंले गरेको सशक्त प्रहार पोस्टमाथिबाट बाहिर गयो । टोलीका आफ्रिदी हार्जुको प्रहारले पनि जाली चुम्न सकेन । पाहुना टोली डायमन्डले गोलका लागि लगातार संघर्ष गरे पनि एपीएफको डिफेन्डरहरूले कुनै मौका दिएनन् । एपीएफका गोलकर्ता रुपबहादुर लामा म्यान अफ द म्याच भए । उनले १० हजार रुपैयाँ प्राप्त गरे । बिहीबार आयोजक सताक्षीधाम स्पोर्टिङ क्लब र चर्च ब्वाइज युनाइटेड काठमाडांैबीच खेल हुनेछ । आयोजकले विमल घर्तीमगर, विक्रम लामा, अनन्त तामाङ लगायतका खेलाडी मैदानमा उतार्ने तयारी गरेको छ ।"
भोम्जन स्मृति गोल्डकप पुसमा,"काठमाडौं (कास) सुमन भोम्जन स्मृति तेस्रो हेटौंडा गोल्डकप फुटबल प्रतियोगिता पुस दोस्रो साता हुने भएको छ । २०७२ साल वैशाखको महाभूकम्पमा मृत्य भएका खेलपत्रकार सुमन भोम्जनको स्मृतिमा स्थापित प्रतिष्ठानले गोल्डकपको दोस्रो संस्करण पुस ८ देखि १५ सम्म गर्ने निर्णय गरेको हो । गत वर्षको फाइनलमा मनाङ मस्र्याङ्दीलाई हराएर आर्मीले उपाधि जितेको गोल्डकपमा यसपालि आठ टिमले प्रतिस्पर्धा गर्ने प्रतिष्ठानका अध्यक्ष भेष खड्गीले बताए । त्यसमा विभागीय तीन टिमसहित राजधानीका ए डिभिजनका ६ क्लब, आयोजक प्रतिष्ठान र एक विदेशी टिम सहभागी हुनेछन् । नकआउटका आधारमा हुने गोल्डकप च्याम्पियनले ५ लाख रुपैयाँ जित्ने छन् । उपविजेताको भागमा ३ लाख पर्नेछ । सर्वोत्कृष्ट खेलाडीले २५ हजार, अनुशासित टिमले १० हजार र प्रत्येक खेलका म्यान अफ द म्याचले ५५ हजार पाउने बताइएको छ ।"
घोडचढीमा नयाँ नेतृत्व,"काडमाडौं (कास) नेपाल इक्वेस्ट्रियन (घोडचढी) संघको दोस्रो साधारणसभाले रवि राजकर्णिकारको अध्यक्षतामा १२ सदस्यीय कार्यसमिति चयन गरेको छ । राखेपका पूर्व सदस्यसचिव युवराज लामालाई मानार्थ अध्यक्षमा चुनेको छ ।भिक्टर राणा उपाध्यक्ष, बलराम श्रेष्ठ महासचिव, ज्ञानेन्द्र श्रेष्ठ सचिव, रमेश मल्ल कोषाध्यक्ष र मोहम्मद फाजिल सहकोषाध्यक्षमा चुनिए । सदस्यमा सन्तोष बुढाथोकी, लोकजंग लामा, महेश श्रेष्ठ, दिवस गुरागाईं, प्रेम मोक्तान र दावा तामाङ चयन भए ।"
जुडोलाई १० लाख,काठमाडौं (कास) नेपाल जुडो संघका उपाध्यक्ष स्व अम्बिकाबहादुर क्षेत्रीका परिवारले जुडो संघलाई १० लाख रुपैयाँ सहयोग गरेको छ ।अम्बिकाबहादुर क्षेत्री स्मृति जुडो प्रतियोगिताका लागि अक्षयकोष खडा गर्न उक्त रकम उपलब्ध गराइएको हो । प्रतियोगिताले आठौं संस्करण पूरा गरिसकेको छ । क्षेत्रीका छोरा प्रमोद र अमोदबहादुरले संघका अध्यक्ष दीपकहर्ष बज्राचार्य र कोषाध्यक्ष विपिन श्रेष्ठलाई बुधबार चेक हस्तान्तरण गरे ।
भ्यालीमा बास्केटबल,काठमाडौं (कास) १२ औं भ्याली पब्लिक अन्तरस्कुल बास्केटबल प्रतियोगिता बिहीबार सुरु हुँदै छ । आयोजक भ्याली पब्लिकको रजतजयन्तीको अवसरमा हुने स्पर्धा मंसिर ८ सम्म चल्नेछ । छात्रतर्फ २४ टिम र छात्रामा १६ टिमले प्रतिस्पर्धा गर्नेछन् ।
फेरिएको स्वरुप,बंगलादेश र पाकिस्तान भिड्दैएसीसी यू१९ एसिया कपअन्तर्गत पहिलो सेमिफाइनलमा बंगलादेश र पाकिस्तान भिड्दै छन् । बंगलादेश नेपालसम्मिलित समूह ए को विजेता बन्दै अगाडि बढेको हो । प्रतियोगिताको पहिलो खेलमा अफगानिस्तानसँग पराजित पाकिस्तान भने त्यसपछि लगातार दुई खेलमा जित दर्ता गर्दै दोस्रो चरण पुग्न सफल रह्यो । समूह ए को विजेता बंगलादेशले समूह चरणका तीनै खेलमा जित हात पार्दै ६ अंक जोड्न सफल रह्यो । बंगलादेशले पहिलो खेलमा नेपालसँग २ विकेटको जित पाएको थियो । अन्तिम ओभरमा १० रन चाहिएको अवस्थाबाट जित पाएको बंगलादेशले दोस्रो खेल मलेसियालाई २ सय ६२ रनको भारी अन्तरले हरायो । दुवै खेल जिते पनि बंगलादेशको दोस्रो चरण पक्का भइसकेको थिएन । भारतविरुद्ध जित हात पारे सेमिफाइनलमा स्थान पक्का हुने समीकरण थियो । बंगलादेशले अन्तिम खेलमा भारतलाई ८ विकेटले पराजित गर्दै स्थान सुरक्षित बनायो । त्यसको फाइदा नेपाललाई पनि पुग्यो । चौथो संस्करणसम्म आइपुग्दा नेपालले पहिलोपल्ट सेमिफाइनलयात्रा तय गर्यो । अर्कोतर्फ भारत पहिलोपल्ट एसिया कपको दोस्रो चरण पुग्न असफल रह्यो । पहिलो दुई संस्करणमा समूह चरणबाट बाहिरिएको बंगलादेशले पनि लगातार दोस्रोपल्ट सेमिफाइनल पक्का गरेको हो ।पहिलो संस्करणमा भारतसँगको संयुक्त विजेता पाकिस्तान दोस्रो संस्करणको फाइनलमा भारतसँगै पराजित भएको थियो । तर तेस्रो संस्करणमा रनरेटले पछाडि परेपछि उसको यात्रा समूह चरणमै समेटियो । जारी प्रतियोगितामा अफगानिस्तानविरुद्ध लज्जास्पद हार बेहोरेको पाकिस्तानले राम्रो पुनरागमन गर्यो । यूएईलाई २ सय २६ रनले हराएको पाकिस्तानले अन्तिम खेलमा साबिक उपविजेता श्रीलंकालाई ३ विकेटले हरायो । सोही हार श्रीलंकालाई दोस्रो चरण पुग्न बाधक बन्यो । बंगलादेश अपराजित रहने एकमात्र टोली हो । नेपालसँग निकै प्रतिस्पर्धात्मक खेलमा जित पाएपछि टोलीले दुवै खेलमा सहजै विजय हासिल गरेको थियो । पहिलोपल्ट फाइनल पुग्ने अभियानलाई सार्थक पार्न बंगलादेशले दुईपटक फाइनल पुगेको पाकिस्तानलाई हराउनुपर्नेछ ।
अस्ट्रेलिया र डेनमार्क विश्वकपमा,"अफ्रिका : इजिप्ट, नाइजेरिया, सेनेगल, मोरक्को, टयुनिसाकन्काकाफ : कोस्टारिका, मेक्सिको, पानामाएसिया : इरान, जापान, साउदी अरेबिया, दक्षिण कोरिया, अस्ट्रेलियादक्षिण अमेरिका : ब्राजिल, उरुग्वे, अर्जेन्टिना, कोलम्बिया(पेरु र न्युजिल्यान्डबीचको प्लेअफ खेलपछि विश्वकप खेल्ने कुल ३२ टिम पुग्नेछ।)"
इनोभेटिभ दुवैको फाइनलमा,काठमाडौं (कास) इनोभेटिभ र रिलायन्स स्कुल २४ औं ज्ञान कार्निभलअन्तर्गत गल्र्स बास्केटबलको फाइनल पुगेका छन् । इनोभेटिभले मल्पीलाई ३६२५ स्कोरले हरायो । ममता गुरुङले १३ स्कोर गरिन् । रिना भण्डारीको १९ स्कोरमा रिलायन्सले आयोजक ज्ञानोदयलाई ३९२६ ले हरायो । ब्वाइजतर्फ इनोभटिभ र ज्ञान निकेतन फाइनल पुगे । इनोभेटिभले हिम्सलाई ७१५८ ले हराउँदा अनिशले १८ स्कोर जोडे । सम्राट भूमिको १७ स्कोरमा ज्ञानले डेनेबलाई ७१५३ ले हरायो ।
ह्विलचेयरमा नेपाल विजयी,काठमाडौं (कास) अन्तर्राष्ट्रिय ह्विलचेयर बास्केटबलमा नेपालले बुधबार विजयी सुरुआत गरेको छ । नेपालले पुरुषमा २ र महिलामा १ खेल जितेको हो । नेपाल स्पाइनल कर्ड इन्जुरी खेलकुद संघद्वारा आयोजित प्रतियोगिताको पुरुषमा नेपालले बंगलादेशलाई ६२३४ तथा भारतलाई ६०३२ स्कोरले हराए । महिलामा नेपालले बंगलादेशलाई २७१६ ले हरायो ।
प्रो मुवाँथाईमा रुपक,काठमाडौं (कास) नेपालका रुपक नेपालले चीनमा हुने चाइना ओपन प्रोफेसनल मुवाँथाई च्याम्पियनसिपमा प्रतिस्पर्धा गर्ने भएका छन् । विश्व मुवाँथाई फेडेरेसन चाइनाको आयोजनामा १७ र १८ नोभेम्भरमा हुने प्रो मुवाँथाई च्याम्पियनसिपमा रुपकले ७१ केजी तौलसमूहमा प्रतिस्पर्धा गर्ने छन् । मुवाँथाई संघका अध्यक्ष गणेशलाल कक्षपति प्रशिक्षकमा रहने छन् ।
पुलिस र सेनालाई स्वर्ण,काठमाडौं (कास) नेपाल पुलिस र नेपाली सेनाले राखेप च्याम्पियनसिप अन्तर्गत १४ औं राष्ट्रिय लनटेनिस प्रतियोगिताको टिम स्पर्धामा बुधबार स्वर्ण जितेका छन् । पुलिस महिला तथा सेना पुरुषमा पहिलो भए । सातदोबाटोस्थित टेनिस कोर्टमा भएको महिला फाइनलमा पुलिसले सेनालाई ३० ले पराजित गर्यो । पुरुष फाइनलमा भने सेनाले पुलिसलाई २१ ले हरायो ।
एन्जल लर्ड र पिपुल्स सफल,काठमाडौं (कास) एन्जल लर्ड र पिपुल्स एकेडेमी प्रथम हेम्स कप बास्केटबलको जुनियर ब्वाइजमा फाइनल पुगेका छन् । एन्जलले बसुन्धरा नेसनल एकेडेमीलाई ७४ र पिपुल्सले ग्रिनफिल्डलाई ६५ स्कोरले हराए । सिनियर ब्वाइजमा ओडिसीले भ्याली पब्लिकलाई १२६ र ग्रिनल्यान्डले ग्रिनफिल्डलाई १०८ ले हराउँदै फाइनल सुरक्षित गरे । गल्र्समा स्किब्सले आयोजक हेम्सलाई ५२ र जेनिथले ग्रिनल्यान्डलाई ८६ ले हराए ।
ज्ञानोदय र मल्पी भिड्ने,काठमाडौं (कास) ज्ञान कार्निभलअन्तर्गत ब्वाइज फुटबलमा डिफेन्डिङ च्याम्पियन ज्ञानोदय र मल्पी उपाधि फाइनल भिड्ने भएका छन् । ज्ञानोदयले सुदेशालाई ३० ले हरायो । मल्पीले काभ्यालाई पेनाल्टी सुटआउटमा ६५ ले हरायो ।
आर्मी सेमिफाइनलमा,"काठमाडौं (कास) त्रिभुवन आर्मी क्लब बुधबार प्रथम चन्द्रागिरि गोल्डकप फुटबल प्रतियोगिताको सेमिफाइनल पुगेको छ । राजधानीको नैकापस्थित मैदानमा विभागीय टोली आर्मीले जावलाखेल युथ क्लबलाई पेनाल्टी सुटआउटमा ५३ ले पराजित गर्दै सेमिफाइनल पक्का गरेको हो । प्रतिस्पर्धात्मक बनेको खेलमा दुवै टोलीले पाएका मौका सदुपयोग गर्न नसक्दा खेल अतिरिक्त समयमा धकेलिएको थियो । त्यहाँ पनि गोल हुन नसक्दा खेलको निर्णय टाइब्रेकरबाट गरिएको हो । आर्मीका दोस्रो रोजाइका गोलरक्षक गान्दीप खड्काले जावलाखेलका खेलाडीको एक पेनाल्टी बचाए । आर्मीका कप्तान हिरण्य मगर, राजीव गुरुङ, एरिक विष्ट, दिनेश कार्की र रुपेश क्षेत्रीले गोल गरेका थिए । जावलाखेलबाट राम थापामगर, सिदिवे र असिम थापाले गोल गर्दा सुरज ठकुरीको प्रहार गोलरक्षक गान्दीपले बचाए । आर्मीका पहिलो रोजाइका गोलरक्षक महेश्वर श्रेष्ठ दोस्रो हाफमा घाइते भएपछि ६३ औं मिनेटमा गान्दीप मैदान छिरेका थिए । म्यान अफ द म्याच गान्दीपले ३ हजार रुपैयाँ पाए । बिहीबार पुलिस क्लब र संकटाबीच प्रतिस्पर्धा हुनेछ ।"
कोकाकोला कप सुरु,काठमाडौं (कास) स्कुलस्तरीय यू१६ फुटबल कोकाकोला कप राजधानीमा सुरु भएको छ । एन्फा कम्प्लेक्सको मैदानमा बुधबार राष्ट्रिय स्तरमा सुरु प्रतियोगिताको पहिलो खेलमा सर्लाहीको एभरेस्ट सेकेन्डरी एकेडेमीले लक्ष्मीपुर सेकेन्डरी स्कुल काठमाडौंलाई ४१ ले पराजित गर्यो ।
