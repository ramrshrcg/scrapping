शीर्षक,विवरण
ध्वंसात्मक गतिविधि रोक्छु : प्रधानमन्त्री,"उपत्यकामा थप कडाइकाठमाडौं (कास) प्रतिनिधिसभा र प्रदेशसभाको निर्वाचन नजिकिएसँगै पछिल्लो समय देशका विभिन्न स्थानमा विस्फोटका घटना बढेपछि प्रहरीले उपत्यकाको सुरक्षा व्यवस्था थप कडा पारेको छ । महानगरीय प्रहरी परिसरले उपत्यकाका तीनै जिल्ला काठमाडौं, भक्तपुर र ललितपुरमा शुक्रबारदेखि आकस्मिक जाँच र खानतलासी व्यापक बनाएको हो । महानगरीय प्रहरी परिसरका प्रमुख एआईजी जयबहादुर चन्दले सूचना संकलन तीव्र पार्नुका साथै व्यापक प्रहरी परिचालन गरिएको बताए । तीनै जिल्लाका प्रहरी परिसरले नेकपा (विप्लव) बाट सुरक्षा खतरा रहेको भन्दै पार्टी निकट व्यक्तिमाथि निगरानी बढाएका छन् । प्रहरी परिसर काठमाडौंले नेकपा (विप्लव) का तीन कार्यकर्तालाई नियन्त्रणमा लिएको छ । तीन जनालाई पक्राउपछि सामान्य सोधपुछ गरेर छाडेको छ । परिसरले निर्वाचन सुरक्षामा खलल पुर्याउने गतिविधि गरेको भन्दै दोलखा मेलुङ घर भई बागबजार बस्ने पूर्ण श्रेष्ठ, बर्दिया पातलपुर घर भई स्वयम्भू बस्ने टीकाराम चौधरी र सिन्धुपाल्चोक लिशंखु घर भई बूढानीलकण्ठ बस्ने मिलन लामालाई पक्राउपछि अनुसन्धान गरी छाडेको हो । प्रहरीले उक्त समूहका जिल्ला सदस्य जितेन्द्र महर्जनलाई पक्राउ गरी सामाजिक सुरक्षा ऐनअन्तर्गत मुद्दा दायर गरेको छ । चितवन टाँडी घर भई बालाजु बस्ने खेमराज थपलिया र अछाम धमाली घर भई भक्तपुर बस्ने दीपेश शाहीलाई पक्राउ गरी अनुसन्धान गरिरहेको छ । यसैबीच निर्वाचनविरोधी गतिविधिमा संलग्न २ सय ४४ जनालाई प्रहरीले देशका विभिन्न स्थानबाट पक्राउ गरेको छ । तीमध्ये अधिकांश विप्लव सम्बद्ध कार्यकर्ता छन् । प्रहरी प्रवक्ता मनोज न्यौपानेका अनुसार सबैभन्दा धेरै दाङबाट २२ र कास्कीबाट १९ जना पक्राउ परेका छन् । उम्मेदवार लक्षित विस्फोटका घटना बढेपछि सुरक्षामा थप कडाइ गरिएको गृहप्रवक्ता नारायण शर्माले बताए । गृहले विज्ञप्ति जारी गर्दै निर्वाचनविरोधी गतिविधिमा संलग्नलाई तत्काल नियन्त्रणमा लिई कडा कारबाही गर्न सबै सुरक्षा निकायलाई निर्देशन दिएको छ ।"
छिचोलियो तामाकोसी सुरुङ,"लामबगर (दोलखा) राष्ट्रिय गौरवको आयोजना माथिल्लो तामाकोसी जलविद्युत् को सबैभन्दा जोखिम तर महत्त्वपूर्ण मानिएको नदीको पानी छिराउने मुख्य सुरुङ आइतबार छिचोलिएको छ । ४ सय ५६ मेगावाट क्षमताको यो जलविद्युत् मुलुककै निर्माणाधीनमध्ये सबैभन्दा ठूलो आयोजना हो ।आयोजनाको ८५ किमि लामो मुख्य सुरुङको करिब ५ किमि भागलाई दुवैतिरबाट खनेर हेडरेस टनेलको ब्रेक थु्रु भएको (छिचोलिएको) हो । यो ब्रेक थ्रुसँगै विगु गाउँपालिकास्थित आयोजनाको मुख्य सुरुङको सम्पूर्ण खन्ने काम सकिएको छ भने आयोजनाको समग्र भौतिक संरचना निर्माण प्रगति ९२ प्रतिशत पुगेको छ । आयोजनाले २०७५ पुससम्ममा विद्युत् उत्पादन सुरु गर्ने जनाएको छ । विद्युत् उत्पादन सुरु भएलगत्तै अर्को हिउँदमा मुलुकमा लोडसेडिङ घटाउन महत्त्वपूर्ण योगदान पुग्ने विद्युत् प्राधिकरणका अधिकारीहरूको भनाइ छ । जोखिमपूर्ण क्षेत्रको सुरुङलाई विस्फोट गरी आइतबार बिहान सफलतापूर्वक छेडिएपछि विद्युत् प्राधिकरणका उच्च अधिकारी, कर्मचारी, लगानीकर्तादेखि श्रमिकसम्म सबैले खुसी साटासाट गरेका थिए । मुख्य सुरुङ जोडिन बाँकी रहेको अन्तिम २ मिटर भागलाई छेडेर एकआपसमा जोडेपछि ऊर्जा सचिव अनुपकुमार उपाध्याय, प्राधिकरणका कार्यकारी निर्देशक कुलमान घिसिङ र आयोजना कम्पनीका प्रमुख कार्यकारी अधिकृत विज्ञान श्रेष्ठलगायत टोली दुवैतिरबाट आई हात मिलाउँदै आपसमा बधाई साटासाट गरेका थिए । एक टोली मुख्य सुरुङको भैंसे अडिट र अर्को टोली गोंगरडाँडा अडिटबाट छिरेर ब्रेक थ्रु विन्दुमा भेटेका थिए । भंैसे अडिटबाट करिब ३३ किलोमिटर र गोंगरडाँडा अडिटबाट करिब १७ किलोमिटर खनेर सुरुङ छिचोलिएको आयोजनाले जनाएको छ । भूगर्भभित्रको सबभन्दा मुख्य कार्य सफल भएकाले आजको दिन एकदमै उत्साहको दिनका रूपमा लिएका छौं, आयोजना प्रमुख श्रेष्ठले भने । मुख्य सुरुङको ब्रेक थ्रुको सफलताले अर्को वर्षको पुसभित्र आयोजनाले विद्युत् उत्पादन गरी बिक्री थाल्ने विश्वास जागेको उनले बताए । अब आयोजनाको सर्ज सुरुङ र सर्ज साफ्ट सुरुङ निर्माण बाँकी छ, हालसम्म १७२५ किमि सुरुङ निर्माण पूरा भएको आयोजनाले जनाएको छ । ०६७ मा निर्माण सुरु आयोजना ०७१ चैतभित्र सम्पन्न हुने लक्ष्य राखिएको थियो । भूकम्प र नाकाबन्दीका कारणले करिब एक वर्ष निर्माण अवरुद्ध हुन पुगेको थियो । जलविद्युत् आयोजनामा शिलान्यास, मुख्य सुरुङको ब्रेक थ्रु र विद्युत् उत्पादन उद्घाटनलाई महत्त्वपूर्ण पर्वका रूपमा लिइन्छ । आयोजनाबाट करिब एक वर्षमा विद्युत् उत्पादन हुने निश्चित भएको आयोजनाले जनाएको छ । प्रारम्भिक इस्टिमिट ३५ अर्ब २९ करोड भनिए पनि हाल लागत बढेर करिब ४२ अर्ब पुग्ने अनुमान गरिएको छ । आयोजनाले गत असोजमा प्रकाशन गरेको प्रगति विवरणअनुसार ३५ अर्ब ८३ करोड नेपाली रुपैयाँ खर्च भइसकेको छ । विद्युत् प्राधिकरणले तामाकोसी हाइड्रो पावर लिमिटेड कम्पनी गठन गरी कार्य लगानीको वातावरण बनाएर सुरु गरेको आयोजनाले दोलखाली जनताका लागि १० प्रतिशत, सर्वसाधारणका लागि १५ प्रतिशत सेयरको व्यवस्था गरेको छ । प्राधिकरण, कर्मचारी सञ्चय कोष, नेपाल टेलिकम, नागरिक लगानी कोष र राष्ट्रिय बिमा संस्थान तथा नेपाल सरकारको लगानीमा आयोजना निर्माण भइरहेको हो । हाल आयोजनालाई ढुवानी कार्य सबभन्दा चुनौतीपूर्ण बनेको छ । पुष्पलाल मार्गको लामोसाँघुजिरी सडक र दोलखासिंगटी सडक स्तर वृद्धि गर्ने क्रममा रहेकाले भइरहने अवरोधका कारण काम प्रगतिअनुसार अघि बढ्न सकेको छैन । आयोजनाका सामानहरू वीरगन्ज आइपुगे पनि कार्यस्थल पुग्न निकै कठिनाइ सामना गर्नुपरेको छ ।"
एमबीबीएस प्रवेश परीक्षा रद्द,काठमाडौं (कास) चिकित्साशास्त्र अध्ययन संस्थानले एक महिनाअघि लिएको एमबीबीएस प्रवेश परीक्षा रद्द गरेको छ । त्रिवि कार्यकारी परिषद्को निर्देशन अनुसार स्नातक तह प्रवेश परीक्षा सञ्चालन समितिको आइतबारको बैठकले असोज २८ मा लिएको परीक्षा रद्द गर्ने निर्णय गरेको हो । प्रहरीले फेला पारेको उत्तर सेट र संस्थानले लिएको प्रवेश परीक्षाको प्रश्नपत्रको उत्तर सेट भिडाउँदा ६० मध्ये १४ प्रश्नको उत्तर मिलेको थियो । यसका आधारमा प्रहरी र मेडिकल काउन्सिलले परीक्षा समयअगावै प्रश्नपत्र बाहिरिएको निष्कर्ष निकालेको थियो । विश्वविद्यालयले गठन गरेको छानबिन समितिले समेत परीक्षा अमर्यादित भएको निष्कर्ष निकालेपछि विश्वविद्यालयको कार्यकारी परिषद्ले नियमअनुसार रद्द गर्न आईओएमलाई निर्देशन दिएको थियो । उक्त परीक्षामा ७ मेडिकल कलेजका ६२५ सिटका लागि ८ हजार ८ सय २७ जनाले परीक्षा दिएका थिए । अर्को परीक्षा मिति चाँडै घोषणा गरिने छ ।
चुनावका बेला ४ दिन स्कुल बन्द हुने,काठमाडौं (कास) प्रतिनिधिसभा र प्रदेशसभाको निर्वाचन अवधिमा ४ दिन स्कुल बन्द गर्न निर्वाचन आयोगले गृह मन्त्रालयलाई सिफारिस गरेको छ । सिफारिस अनुसार मंसिर १० र २१ गते हुने पहिलो र दोस्रो चरणका निर्वाचनमा सम्बद्ध क्षेत्रका विद्यार्थीलाई ४ दिन बिदा दिइनेछ । पहिलो चरणको चुनाव हुने क्षेत्रमा मंसिर ७ र दोस्रो चरणका क्षेत्रमा १८ गतेबाट बिदा हुनेछ । विद्यालयमै मतदान केन्द्र रहने र शिक्षकलाई तयारीमा खटाइने भएकाले पठनपाठन प्रभावित हुने भएको हो । निर्वाचन प्रयोजनका निम्ति अन्य भौतिक पूर्वाधार नभएकाले विद्यालय र शिक्षकलाई प्रयोग गर्नु परेको प्रमुख निर्वाचन आयुक्त अयोधीप्रसाद यादवले बताए ।
प्रदेशसभा उम्मेदवारको मृत्यु,गुलरिया (कास) बर्दिया क्षेत्र २ को प्रदेशसभा (ख) का राप्रपा उम्मेदवार मणिराम विष्टको हृदयाघातका कारण मृत्यु भएको छ । उनको काठमाडौंस्थित गंगालाल हृदय केन्द्रमा उपचारका क्रममा मृत्यु भएको हो । राप्रपाकी केन्द्रीय सदस्य गीता बस्नेतले विष्टको उपचारका क्रममा काठमाडौंमा शनिबार मृत्यु भएको बताइन् । बर्दिया क्षेत्र २ का निर्वाचन अधिकृत एवं जिल्ला अदालतका स्रेस्तेदार हिरण्यप्रसाद भण्डारीले विष्टको मृत्यु भएको लिखित जानकारी राप्रपाले दिएको जनाए ।
विस्फोटन मानवताविरुद्ध अपराध,"काठमाडौं मानव अधिकारवादी तथा कानुनविद्हरूले चुनावी अभियान बिथोल्ने गरी जारी बम विस्फोट शृंखलाका दोषी पत्ता लगाई कारबाहीको दायरामा ल्याउन नसक्न राज्यको लाचारी भएको बताए । उनीहरूले नागरिकको सुरक्षा गर्ने आफ्नो प्रथम दायित्वबाट च्युत नहुन सरकारसँग आग्रह गरेका छन् । यत्रो विस्फोटका घटना भइरहेका छन्, त्यसमा कसैलाई कारबाही नहुनु र को दोषी हो भनेर खोजबिनसमेत गर्न नसक्नुले सरकार मानिसको जीउधनको सुरक्षामा उदासीन भएको प्रस्ट हुन्छ, मानव अधिकार आयोगका आयुक्त तथा सर्वाेच्च अदालतका पूर्वन्यायाधीश प्रकाश वस्तीले भने, राज्य चाहिएकै जनतालाई हिंसामुक्त गरी शान्ति सुरक्षा कायम गर्न हो, तर राज्य यसमा चुकेको देखियो, यो गम्भीर विषय हो ।नेत्र विक्रम चन्द नेतृत्वको नेकपा (माओवादी) ले चुनाव लक्षित विस्फोट गराएको आकलन गरिए पनि हालसम्म कसैले औपचारिक जिम्मेवारी लिएको छैन । चुनावी अभियानमा रहेका कांग्रेस, एमाले र माओवादी केन्द्रका नेतालाई लक्षित गरी शृंखलाबद्ध विस्फोटका घटना गराइएको छ । कसैलाई चुनावमा भाग लिन मन नलागे लिन नपाइने अधिकार सुरक्षित छ, तर चुनावमा सहभागी हुने अरूको अधिकारलाई हिंसाको प्रयोगले छेकथुन गर्न मिल्दैन, यो मानवताविरुद्धको अपराध हो, वस्तीले भने, यस्तो अपराधबाट नागरिकलाई बचाउने र दोषी पहिचान गरी दण्ड दिने अन्तर्राष्ट्रिय दायित्व हरेक राज्यको हुन्छ ।वरिष्ठ अधिवक्ता शम्भु थापाले आक्रमणका घटना जघन्य फौजदारी अपराध भएको भन्दै त्यसमा संलग्नलाई कारबाही गर्न राष्ट्रिय तथा अन्तर्राष्ट्रिय कानुनमा प्रशस्त आधार भएको बताए । कानुनका दृष्टिमा यो भयंकर अपराध हो, उनले भने, यसका दोषीलाई के सजाय गर्ने भन्ने पनि प्रस्ट व्यवस्था छ, तर सरकार न अनुसन्धान गर्छ, न दोषीलाई पक्रन्छ । थापाले कुनै विस्फोटका योजना विफल पार्ने क्षमता पनि सरकारले प्रदर्शन गर्न सकेको छैन् । उनले भने, यो त नागरिकको सुरक्षामा धेरै ठूलो उदासीनता प्रकट गरेको देखियो ।संविधान बनाउनेदेखि निर्वाचन गर्नेसम्मका हरेक राजनीतिक घटनामा हिंसा प्रयोग हुन नछाडेको भन्दै थापाले यसबाट लोकतान्त्रिक अभ्यास नै चपेटामा परेको पनि बताए । हिंसा त्यागेर शान्तिपूर्ण लोकतान्त्रिक अभ्यासमा नेपाल पहिल्यै गइसक्नुपथ्र्याे, उनले भने, तर अनेक बहानामा एकले अर्काेलाई हिंसा बढावा दिने काम गरिरहेकाले मुलुक आक्रान्त भएको छ । अब त्यसलाई रोक्ने जिम्मा प्राथमिक रूपमा सरकारको हो । सरकारले विस्फोटका घटनाका दोषी पत्ता लगाएर कडा कारबाही नगरे दण्डहीनता झन् मौलाउने र सरकारको वैधानिकता तथा विश्वसनीयता दुवै संकटमा पर्ने थापाले दाबी गरे ।"
चुनावलगत्तै पार्टी एकता,"मोरङ एमाले अध्यक्ष केपी ओलीले आफ्नो पार्टी र माओवादी केन्द्रबीच चुनाव लगत्तै एकता हुने बताएका छन् । अहिले देश बनाउने बेला भएकाले एमाले र माओवादी केन्द्र एक ठाउँ आएको उनको भनाइ छ । मोरङ ३ विराटचोकमा आइतबार आयोजित संयुक्त चुनावी सभामा ओलीले भने, धेरैलाई शंका छ वाम गठबन्धन निर्वाचनसम्मका लागि मात्रै हो कि, तर चुनावपछि तत्काल पार्टी एकता गरेर वाम सरकार बनाई जनताको विकास कस्तो हुन्छ, देखाइदिन्छु, जबजब वामपन्थीहरू एक भएका छन्, तबतब मुलुकमा परिवर्तन सम्भव भएको छ ।उनले वामपन्थी छिन्नभिन्न रहेको अवस्थामा आफूले कम्युनिस्ट सरकार गठन गरेर देखाइदिएको र अहिले मुलुकका प्रमुख दुई पार्टी एक ठाउँ आएकाले वाम सरकार बन्न कसैले रोक्न नसक्ने दाबी गरे । देशका प्रमुख राजनीतिक दल एकताको घोषणा गरेर निर्वाचनमा आएकाले अन्य दल घुँडाघुँडासम्म पनि आउन नसक्ने उनको टिप्पणी थियो । एमाले र माओवादी केन्द्र एउटै चिह्न लिएर निर्वाचनमा आएको भए दुई तिहाइ पुर्याउन कहीं जानु पर्दैन थियो, उनले भने, माओवादी केन्द्रमा केही प्राविधिक समस्या भएर आआफ्नै चिह्न लिएर चुनाव लड्नु परेकाले कांग्रेसलाई थोरै खुसी हुने अवस्था रहेको उनले बताए । ओलीले संविधान कार्यान्वयनका लागि सबै संरचना सही ढंगमा सञ्चालन गर्न उपयुक्त सरकार आवश्यक भएकाले दुई तिहाइ बहुमत प्राप्त हुनेमा आफू विश्वस्त भएको बताए । एमालेले दुई तिहाइ ल्याएर सरकार बनाए देशमा कसैले भोक र गरिबीका कारण मर्नु पर्दैन, उनले भने, केन्द्र र प्रदेशमा वाम सरकार नभए पुन: नेपालीको अवस्था उस्तै रहनेमा सबै सचेत हुनु आवश्यक छ । सामाजिक सुरक्षा भत्ता बढाउँछुउनले अब बन्ने वाम सरकारले सामाजिक सुरक्षा भत्तामा वृद्धि गरी ५ हजार पुर्याउने प्रतिबद्धता पनि जनाए । वाम गठबन्धनले सरकार बनाउन सफल भए आफ्नै स्याटेलाइट अन्तरिक्षमा राखेर मुलुकमा तीव्र विकास ल्याउने उनले बताए । इन्टरनेटको युग आएपछि अत्यन्तै झन्झटिलो राज्य व्यवस्थाको शासन शैलीलाई प्रविधिसँग जोडेर द्रुत सेवा प्रवाह गर्ने बनाउनु आफूहरूको सरकारको प्रमुख काम हुने पनि उनले बताए । आफूले पानी जहाज चलाउने भनेपछि कांग्रेसले अनेक उपमा दिइरहेको स्मरण गर्दै ओलीले अहिले भूपरिवेष्टित मुलुक मंगोलियाले २ सय ६५ वटा पानी जहाज भाडामा चलाएर नाफा कमाइरहेको उदाहरण पनि दिए । उनले भारतको विसाखापटनम बन्दरगाहको सम्झौता भइसकेकाले त्यहाँबाट नेपालको ध्वजावाहक पानी जहाज चलाएर नाफा कमाउन कसैले रोक्न नसक्ने बताए । उनले प्रदेश १ सबैभन्दा बढी सम्भावना भएको प्रदेश भएको उल्लेख गर्दै यस क्षेत्रका धार्मिक, सांस्कृतिक क्षेत्रको विकास गरेर नमुना बनाउने प्रतिबद्धता जनाए । पहिलो उद्योग भएको विराटनगरलाई पुनर्जागरण गरिने पनि उनले बताए । अबको ५ वर्षमा सुकुम्बासी, स्वास्थ्य, शिक्षा, रोजगारीको समस्या समाधान हुने दाबी पनि उनले गरे । उक्त सभामा माओवादी केन्द्रका अध्यक्ष पुष्पकमल दाहालले पनि सम्बोधन गर्ने कार्यक्रम थियो । ओलीले अध्यक्ष दाहालका छोराको निधनले आफू र सिंगो वाम गठबन्धन अत्यन्तै मर्माहत भएको जनाउँदै श्रद्धाञ्जली व्यक्त गर्नुका साथै शोकसन्तप्त परिवारजनप्रति समवेदना पनि प्रकट गरे । सभामा माओवादी केन्द्रका केन्द्रीय सदस्य राम कार्की तथा मोरङ ३ का उम्मेदवार भानुभक्त ढकालले पनि बोलेका थिए ।"
रोकिएला बुथ कब्जा ?,"गत स्थानीय तहको चुनावमा कांग्रेस, माओवादीको गठबन्धन र एमालेले आआफ्नो वर्चस्व रहेका इलाकाका करिब दर्जन मतदानस्थल कब्जा गरेका थिए । कांग्रेसले यस पटक वाम गठबन्धनले गौरीशंकरको खारे, चंखु, मार्बु, सुरी, जुुंगु, सहरे, मालु च्यामाजस्ता मतदान केन्द्रमा बुथ कब्जाको रणनीति बनाएको आरोप लगाएको छ । यी बुथमध्ये मार्बु, सहरे, काब्रेलगायत स्थानमा यसअघि पनि बुथ कब्जा भएका थिए । वाम गठबन्धनले पनि कांग्रेसबाट झुले, गैरीमुदी, डाँडाखर्क, जफे, भीरकोट, भेडु, नाम्दु, मिर्गेजस्ता ठाउंँमा बुथ कब्जा गर्ने रणनीति बनाएको दाबी गरेको छ । स्थानीय निर्वाचनमा गैरीमुदी, झुले, जफे, नाम्दु, क्षेत्रमा कांग्रेसले कब्जा गरेको थियो । आफ्नो वर्चस्व स्थापित गर्न गत स्थानीय तहमा यस्तै भिडन्त र झडपमा परेर गौरीशंकर र मेलुङमा दुई जनाको ज्यान गएको थियो । गौरीशंकर गाउँपालिका २ स्थित जुगुमा एमाले र माओवादी केन्द्रबीच भएको झडपमा एमालेका वडा सदस्यका छोरा कुलबहादुर तामाङको मृत्यु भयो । जुन घटनाले जिल्लामा माओवादी र एमालेबीच ठूलो दरार खडा गराएको छ । उक्त घटनामा संलग्न भन्दै एमालेले हाल वाम गठबन्धनबाटै उम्मेदवार बनेका विशाल, माओवादी नेत्री देवी खडका, गंगा कार्कीलगायत ३९ जनाविरुद्ध ज्यानमुद्दा दर्ता गरेको छ । जुन मुद्दा अहिले अदालतमा विचाराधीन छ । वाम गठबन्धनबाट उम्मेदवार रहेका विशालले दुई पार्टीबीच तालमेल भएपछि यो मुद्दा फिर्ता गर्ने प्रक्रिया अघि बढिरहेको बताए । पीडित र घाइते पक्षलाई राखेर कार्यक्रम भइसकेकाले जिल्लामा यही घटनालाई लिएर एमाले र माओवादीबीच द्वन्द्व नरहेको उनले दाबी गरे ।सुरक्षा जाँच कडा प्रहरीले बुथ कब्जाका लागि बाहिरबाट गुन्डा ल्याउन नदिन अहिल्यैदेखि जिल्ला नाकामा सुरक्षा जाँच कडा बनाएको छ । यात्रुहरूको झोला जाँंचदेखि शंकास्पद व्यक्तिलाई जिल्ला प्रवेश गर्न नदिएर फर्काउने गरिएको छ । दोलखाका ९४ मतदान केन्द्रमध्ये १२ वटालाई अति र बाँंकी सबैलाई संवदेनशील सूचीमा राखिएको छ । त्यसैअनुसार सुरक्षा व्यवस्थासमेत कडा बनाइएको प्रमुख जिल्ला अधिकारी लक्ष्मणविक्रम थापाले बताए । उनका अनुसार जिल्लाका सबै नाकामा पेसेवर गुन्डाको प्रवेश रोक्न कडा व्यवस्था गरिएको हो । ०४८ सालदेखि निरन्तर बुथ कब्जा हुनेमा गैरीमुदी बुथ पनि पर्छ । जहाँ मतदाता सुरक्षाका लागि कडा सुरक्षा निगरानी सुरु भइसकेको स्थानीयले बताए । यसपाला चाहिँ आफ्नो भोट आफैं हाल्न पाइएला भन्ने आशा पलाएको छ, गैरीमुदीका वनबहादुर तामाङले भने, नत्र सधैंको बुथ कब्जाले कहिल्यै आफ्नो भोट आफंै हाल्न पाइएको होइन । चुनावकै दिन गोली चल्ने, खुकुरी तरबार नचाउने, ढुंगामुढा हुने हुन्छ, गैरीमुदीका होटल व्यवसायी गोपाल तामाङ भन्छन्, यसअघिका चुनावमा हुलदंगा भएको हात बाँधेर हेर्दै बस्थ्यौं, यस पटक पहिलेभन्दा सुरक्षा कडा भएकाले केही हुँदैन कि भन्ने आस छ । उम्मेदवारहरूले पनि यस पटकको सुरक्षा व्यवस्था अघिल्ला चुनावको तुलनामा निकै कडा भएकाले बुथ कब्जा गर्न कठिन हुने बताए । ०४८ सालदेखि नै वाम वर्चस्व रहेको दोलखामा यस पटक एमाले र माओवादी गठबन्धनका कारण कांग्रेसले थप असुरक्षा महसुस गरेको छ । कांग्रेसका प्रतिनिधिसभा उम्मेदवार रुद्रबहादुर खडकाले स्थानीय तहकै चुनावमा भएको घटना दोहोरिन सक्ने बताए । प्रहरीको थप सुरक्षा बल तत्कालै जान नसक्ने दुर्गम पहाडी इलाकाका सुरक्षामा बढी खतरा देखिन्छ, खडकाले कान्तिपुरसँग भने, शान्ति र भयरहित वातावरणमा चुनाव गराउन सुरक्षा व्यवस्था अझ कडा बनाउन आवश्यक छ ।उनको जस्तै चिन्ता वाम गठबन्धनका उम्मेदवारमा पनि देखिन्छ । वाम गठबन्धनबाट एमालेका प्रतिनिधिसभा उम्मेदवार पार्वत गुरुङले बुथ कब्जा गर्ने गलत संस्कार बसेको भन्दै यसको अन्त्यका लागि आफूले राजनीतिक तहमा प्रयास गरेको बताए । वाम गठबन्धनकै प्रदेश उम्मेदवार विशालले यस पटक शान्तिसुरक्षा कडा पारिएकाले बुथ कब्जा हुन नसक्ने ठोकुवा गरे । अघिल्लो तुलनामा यस पटक सबै बुथलाई संवेदनशीलमा राखेर सुरक्षा कडा पारिएको छ । हामीलाई जित्न बुथ कब्जा गरिरहनुपर्दैन, उनले भने, विगतमा त्रिपक्षीय भिडन्त थियो । अलिकति मत बढी पार्न सके जितिन्छ भन्ने हुन्थ्यो र बुथ कब्जा हुन्थ्यो । अहिले त्यस्तो अवस्था छैन । अब हामी बुथ कब्जालाई इतिहास बनाउन चाहन्छौं ।अंकगणित आआफ्नै दोलखामा ०४८ सालदेखि नै वाम वर्चस्व रहँदै आएको छ । ०५१ को मध्यावधिमा एक सिटबाहेक कांग्रेसले कहिल्यै जित हासिल गर्न सकेको छैन । ०५१ मा कांग्रेसका सादगी नेताको उपमा पाएका स्व भीमबहादुर तामाङले जितेका थिए । ०४८ सालमा दुवै सिट एमालेले जितेको थियो । ०५१ को मध्यावधिमा कांग्रेस र एमालेले एक सिट जिते । ०५६ मा दुवै सिट एमाले, ०६४ मा दुवै सिट माओवादी र ०७० मा दुवै सिट एमालेले जित्यो । गत स्थानीय तहको निर्वाचनमा दुई नगरपालिका र सात गाउँपालिकामा वामपन्थीहरूकै वर्चस्व रह्यो । एमालेले दुई नगरपालिकासहित पाँच गाउँपालिका र कांग्रेसले दुई गाउँपालिकामा विजयी हासिल गर्यो । एमाले र माओवादीबीचको गठबन्धनले यस पटक कांग्रेसलाई झनै चुनौती थपिएको छ । स्थानीय तहको चुनावमा एमाले र माओवादीले पाएको मत जोडदा कांग्रेस झन्डै २७ हजार मतले पछाडि छ । यद्यपि कांग्रेस उम्मेदवारहरू बुथ कब्जा नभई मतदाताले स्वतन्त्रपूर्वक मत हाल्न पाए आफूहरूको जित सुनिश्चित रहेको दाबी गर्छन् । ०७० को दोस्रो संविधानसभा चुनाव र हालैको स्थानीय तहको चुनावमा एमाले र माओवादी केन्द्रबीच द्वन्द्वपूर्ण स्थितिले कांग्रेसले आफ्नो स्थिति सृदृढ हुने ठानेको छ । स्थानीय तहका चुनावमा दुई व्यक्तिको निधनलाई लिएर जिल्लामा एमाले र माओवादी केन्द्रबीच भित्रभित्रै असन्तुष्टि चुलिएकाले त्यसको लाभ आफूहरूलाई हुने कांग्रेसको प्रदेश ख का उम्मेदवार केशवराज चौलागाईंले बताए । उनका अनुसार यस्तो असन्तुष्टिको मत २५ देखि ३० प्रतिशतसम्म कांग्रेसलाई आउने देखिन्छ ।वाम गठबन्धनका उम्मेदवार विशालले विगतका द्वन्द्वबाट सिर्जित असन्तुष्टिको व्यवस्थापन भइसकेकाले कांग्रेसले त्यसको लाभ लिन नसक्ने दाबी गरे । जहाँ संघर्ष हुन्छ, त्यहाँ एकता हुने कम्युनिस्ट दर्शन नै छ, अहिले हामी (एमाले र माओवादी) बीच भावनात्मक एकता भइसकेको छ, उनले भने, कांग्रेसको यो खेती अब सकिएको छ । जिल्लामा उम्मेदवारहरूले विकास एजेन्डालाई चुनावी मुद्दा बनाएका छैनन् । दोलखालाई हाइड्रो हब पनि मानिन्छ । तर, नेताहरूले न त यसको विकासमा जोड दिएका छन्, न जिल्लाका सडक, खानेपानी, सिँचाइजस्ता मागलाई महत्त्वमा राखेका छन् । जिल्लामा भित्र बनेका अनगिन्ती सडक राजनीतिक नेतृत्वले भन्दा पनि कर्मचारीतन्त्रमा दोलखाले लिएको नेतृत्वका कारण सम्भव भएको स्थानीय बताउँछन् ।वाम गठबन्धनबाट प्रतिनिधिसभामा एमालेका उम्मेदवार गुरुङ र कांग्रेसका खडका अहिले अन्तिम चुनावी प्रचारमा गाउँकेन्द्रित आमसभामा छन् । जिल्लाको विकासका एजेन्डालाई भन्दा पनि राजनीतिक आलोचना र दोषारोषण गरेर प्रचार थालेका उनीहरू यतिबेला एकअर्काको बुथ कब्जा रोक्ने रणनीतिमा केन्द्रित हुन थालेका छन् । एमाले उम्मेदवार गुरुङले वाम गठबन्धनका कारण आफूहरूको जित सुनिश्चित भएकाले आफ्नो पक्षबाट बुथ कब्जा नहुने भन्दै कांग्रेसलाई ढुक्क रहन आग्रह गरे । कांग्रेसका खड्का भने सरकारले अझै सुरक्षा व्यवस्था कडा पारेर दोलखामा निरन्तर चल्दै आएको बुथ कब्जा रोक्नुपर्ने बताउँछन । रोचक त के छ भने गुरुङ र खड्का व्यावसायिक साझेदारसमेत हुन् । त्यहीकारण व्यक्तिगत गालीगलौजमा उत्रिएका छैनन् । तर, दलीय आरोपप्रत्यारोप चर्को छ ।वाम गठबन्धनबाट उम्मेदवार रहेका गुरुङ यसअघि निर्वाचित सांसद हुन् । प्रदेशसभाका उम्मेदवार पशुपति चौलागाईं र खडकासमेत परीक्षण भइसकेका नेता हुन् । प्रदेश ख मा वाम गठबन्धनका पशुपति र कांग्रेसका केशवराज दुवै चौलागाईं भएकाले उनीहरूबीचको भिडन्तलाई पनि रोचक मानिएको छ ।"
निभ्यो प्रकाशको दियो,"राति नै मृत्यु भएको अनुमान अतुल मिश्र काठमाडौं प्रकाशलाई आइतबार बिहान ५ बजेर ५० मिनेटमा नर्भिक इन्टरनेसनल हस्पिटल थापाथलीको इमर्जेन्सीमा ल्याइएको थियो । ल्याइएको ९ मिनेटमै चिकित्सकले उनलाई मृत घोषित गरे । चिकित्सकका अनुसार अस्पताल ल्याउँदा प्रकाशको रक्तचाप थिएन, नाडीसमेत चलेको थिएन । आँखाको नानी फैलिएको थियो भने जिउ चिसो थियो । ईसीजी गर्दा प्रतिवेदनमा कुनै तरंग देखिएन, पाँच वर्षदेखि प्रकाशको स्वास्थ्य उपचारमा संलग्न रहेका नर्भिकका डा जेपी जयसवालले कान्तिपुरसँग भने, ल्याइपुर्याउँदा हामीले उनको शरीरमा जीवनको कुनै लक्षण देखेनौं ।प्रकाशको हात कडा देखिएकाले उनको मृत्यु अस्पताल पुग्नुभन्दा करिब तीनचार घण्टा पहिल्यै भएको हुन सक्ने डा जयसवालले बताए । मृत्यु भएपछि हात कडा हुन करिब ३४ घण्टा लाग्छ, उनले भने । यसैलाई आधार मानेर उनले प्रकाशको मृत्यु राति करिब १ बजे भएको हुन सक्ने अनुमान गरे । प्रकाश अस्पताल ल्याउँदा अनुहारमा सिजर आदिको कुनै चिनो देखिएको थिएन भने कुनै चोटपटक पनि थिएन, उनले भने, प्रकाशलाई सडन कार्डियाक डेथ (अचानक मुटुको विफलताले हुने मृत्यु) भएको आशंका छ । कडा हृदयाघातले गर्दा यसो हुन सक्छ । मुख्य नसामा रगत जम्दा यसरी नै एक्कासि मृत्यु हुन सक्ने सम्भावना रहेको उनले जनाए । केही महिनाअघि टीएमटी र ईको परीक्षण गर्दा उनलाई केही देखिएको थिएन, जयसवालले भने, उनी केही समययता अलि मोटाइरहेका थिए भने व्यायाम कम गरेका थिए ।"
सिंहको किल्लामा धावा बोल्दै मिश्र र शर्मा,"काठमाडौं प्रतिनिधि र प्रदेशसभा निर्वाचन नजिकिँदै गर्दा काठमाडौं क्षेत्र नम्बर एक सबैको चर्चा र चासाको विषय बन्दै गएको छ । यसअघि दुइटै संविधानसभा निर्वाचनमा आफ्ना प्रतिद्वन्द्वीलाई भारी मतान्त्तरले पराजित गरेका कांग्रेस नेता प्रकाशमान सिंहलाई यसपटक भने निकै कडा प्रतिस्पर्धाको सामना गर्नुपर्ने देखिएको छ । बीबीसी नेपाली सेवाको प्रमुखबाट राजीनामा दिई विवेकशील साझा पार्टीका तर्फबाट यस क्षेत्रका उम्मेदवार रवीन्द्र मिश्र, सिंह र वाम गठबन्धनका अनिल शर्माबीच निकै रस्साकस्सी देखिन्छ । सिंह र शर्माले उम्मेदवारी घोषणा गर्नुअघि घरदैलो अभियान सुरु गरेका मिश्रले आफ्नो चुनावी अभियानलाई तीव्र रूपमा अघि बढाएका छन् । यसरी चुनावी सरगर्मी ह्वात्तै बढेपछि सिंह र शर्माले पनि घरदैलो अभियानलाई तीव्र रूपमा अघि बढाएका छन् । सिंह, शर्मा र मिश्रले कोणसभा, बैठक र घरदैलो अभियानमार्फत् मतदातालाई आफ्नो पक्ष पार्ने कोसिस गर्दै आएका छन् । संविधानसभामा निर्वाचित भएपछि उल्लेख्य केही गर्न नसकेको भन्ने विपक्षीको आरोप मात्र भएको भन्दै नेता सिंहले यस क्षेत्रको विकास निर्माणलगायतका प्रशस्त काम गरेको दाबी गरे । हाम्रो पार्टीको नेतृत्वमा संविधान जारी भयो, अब पनि हाम्रो पार्टीले यहाँका जनताका विकास निर्माणका कार्यमा सक्रिय रहन्छु उनले भने, कांग्रेसको किल्ला यहाँका जनताले भत्काउंँदैनन्, मेरो जित सुनिश्चित छ, ढल, सडक निर्माणमा सक्रिय छु । विकास निर्माण नै गरेन भन्ने कुरा विपक्षीको आरोप झूटो भएको उनको दाबी छ । आफूले यस क्षेत्रका जनताको व्यक्तिगत र सामाजिक समस्या समाधान गर्दै आएको उनले बताए । मैले सम्पर्क कार्यालय स्थापना गरेर, केही न केही रूपमा यस क्षेत्रका जनताको समस्या समाधान गर्दै आएको छु, उनले भने, महिला, वृद्धवृद्धा, युवाका लागि काम गरेको छु, केही कमजोरी भएका होलान्, ती सच्याएर अघि बढ्छु । सांसद विकास कोष र निर्वाचन क्षेत्र कार्यक्रममार्फत् मात्र नभएर उनले विभिन्न संघसंस्था र राजदूतावासबाट विकासका लागि लगानी जुटाएको बताए । अब पनि यस क्षेत्रको विकासका लागि अहोरात्र खटिने भन्दै उनले भर्खर जन्मेका पार्टीले केही पनि गर्न नसक्ने बताए । अरू क्षेत्रजस्तो नभएको दाबी गर्दै उनले भोट हाल्दा यस क्षेत्रका मतदाताले निकै विवेक पुर्याउने बताए । साझा विवेकशील पार्टीेका उम्मेदवार मिश्रले मतदाताले आफ्नो एजेन्डालाई मन पराएकाले आफ्नो जित सुनिश्चित भएको दाबी गरे । लोकतन्त्र आएको २५ वर्षपछि पनि मुलुक शान्ति, स्थिरता र विकासको बाटोमा हिँड्न नसकेकाले यी सबै कुराको अभाव पूरा गर्न आफ्नो उम्मेदवारी भएको उनले बताए । भोट दिनेले सधैं दु:ख पाइरहने र भोट पाउनेले सुख पाइरहने पुन: उही व्यक्ति निर्वाचित हुने प्रवृत्तिको अन्त्य हुनुपर्छ, उनले भने, अस्थिरता, भ्रष्टाचारविरुद्ध मेरो उम्मेदवारी हो, हाम्रो पार्टीका उम्मेदवारहरूलाई मतदाताले भोट दिन्छन्, हामी जित्छौं । पहिले विकल्प नभएकाले जनताले सधैं उही उम्मेदवारलाई मत दिएको दाबी गर्दै उनले अब विवेकशील साझा विकल्प भएको बताए । हाम्रो होइन राम्रो चुन्न उनले मतदातासँग आग्रह गरे । राम्राले हार्दा एक जना व्यक्ति मात्र हार्दैन, ऊसँगसँगै आमजनताका सपना पनि भत्किन्छन्, उनले भने, राम्रो पराजित हुँदा हाम्रा बूढा आमाबुवा, छोराछोरी सबैले हार्छौं, किनभने गाउँठाउँ, नगर र महानगरसँग हरेकको जीवन राम्रासँग गाँसिएको हुन्छ ।वाम गठबन्धनका उम्मेदवार अनिल शर्माले गणतन्त्र र संविधानसभालगायतका प्रगतिशील एजेन्डा आफ्नो पार्टीको भएको भन्दै त्यसको स्थायित्वका लागि पनि मतदाताले आफूलाई मत दिने दाबी गरे । फोहोर तथा ढल व्यवस्थापन, हरियाली प्रवद्र्धन, प्रदूषण नियन्त्रण, ढलमुक्त विष्ण, रुद्रमती, इच्छुमती नदी आफ्नो प्रतिबद्धतापत्रमा उल्लेख गरेको उनले बताए । आफूले जिते प्रतिबद्धतापत्रमा उल्लेख गरेका बुँदा कार्यान्वयनका लागि अहोरात्र खट्ने उनले बताए । स्वास्थ्योपचार नागरिकको हक भएको भन्दै उनले टोलटोलमा स्वास्थ्य परीक्षण, ज्येष्ठ, अशक्त नागरिकका लागि स्वास्थ्य कार्यक्रम सञ्चालन गर्ने बताए । त्यसका साथै, परोकार प्रसूति तथा स्त्रीरोग र सिभिल अस्पतालमा उपचारका लागि विशेष सहुलियतको व्यवस्था गर्ने उनले दाबी गरे । बढ्दो यातायातलाई व्यवस्थित र सर्वसुलभ बनाउन फ्लाइओभरका लागि पहल गर्ने भन्दै उनले बहुतले प्रशासनिक भवन निर्माण गर्ने बताए । महत्त्वपूर्ण सार्वजनिक स्थलमा फ्री वाईफाईलगायत युवाहरूलाई आत्मनिर्भर बनाउन सीपमूलक तालिमको व्यवस्था गर्ने उनले बताए । आफूलाई बाहिरको उम्मेदवार भनिएकोप्रति लक्षित गर्दै उनले काठमाडौंको विकासका लागि आफू लागिपर्ने बताए । सुकुम्बासी व्यवस्थापनका लागि एकीकृत बस्ती निर्माण गर्ने भन्दै उनले वास्तविक सुकुम्बासीका बालबालिकालाई स्वास्थ्य, शिक्षामा सहुलियतको व्यवस्था गर्ने प्रतिबद्धता जनाए । शर्माले युवाहरूको चाहना आफूलाई जिताउने भएको दाबी गरे । काठमाडौं महानगरपालिका १०, ११, २९ र ३१ नम्बर वडा रहेको यो क्षेत्र भर्खरै सम्पन्न स्थानीय तहको निर्वाचनमा तीनवटामा कांग्रेस र एउटा वडामा एमालेले वडाअध्यक्ष हात पारेको थियो । करिब ४० हजारभन्दा बढी मतदाता रहेको मुलुककै सबभन्दा बढी सुगम मानिने निर्वाचन क्षेत्रमा गत स्थानीय तहको निर्वाचनमा २३ हजार ८ सय ३ मत खसेको थियो । वाम गठबन्धनले १० हजार ९ सय ८८ मत र लोकतान्त्रिकले १० हजार ३ सय ८२ मत प्राप्त गरेको थियो । अन्य दलले २ हजार ४ सय ३३ मत प्राप्त गरेका थिए । लोकतान्त्रिकको भन्दा वामको मत ६ सय ७ ले बढी देखिन्छ । गत स्थानीय तहको निर्वाचनको पाएको मतलाई विश्लेषण गर्ने हो भने, प्रदेशसभाको निर्वाचनमा क्षेत्र नम्बर १ मा वामको तुलनामा लोकतान्त्रिक बलियो देखिन्छ । यस क्षेत्रमा १०, ११ र २९ वडा पर्छन् । स्थानीय निर्वाचनमा तीनवटै वडामा कांग्रेस वडाअध्यक्ष विजयी भएका थिए । प्रदेशसभा निर्वाचन क्षेत्र नम्बर २ मा लोकतान्त्रिकको तुलनामा वाम बलियो देखिन्छ । ३१ वडा मात्र भएको प्रदेशसभातर्फको २ नम्बर क्षेत्रमा एमालेका वडाअध्यक्ष विजयी भएका थिए ।"
प्रतिबद्धता पूरा गर्नेलाई भोट,"ललितपुर कुपण्डोल हाइटका गोपालमान श्रेष्ठले पञ्चायतकालदेखि मतदान गर्दै आइरहेका छन् । नेताहरूले हरेकपटकको चुनावमा ठूला योजनाका कुरा गरे पनि त्यसअनुसारका काम गरेका छैनन् । श्रेष्ठ भन्छन्, आश्वासन दिएर पूरा नगर्ने नेताहरूलाई भोट हाल्नै मन छैन ।उनका अनुसार घुमिफिरी सबै राजनीतिक दलहरू सत्तामा पुगिसकेका छन् । कुनै पनि दलले गतिलो काम गरेर देखाउन सकेका छैनन्, उनले कुपण्डोल हाइटमा भत्किएको विद्युत् पोल देखाउँदै भने, यस क्षेत्रमा अधिकांश भीआईपी बस्छन्, तर ढल, सडक मर्मत गर्नुपरेमा आफैंले खर्च गर्नुपर्छ ।बुखुण्डोलका ज्ञानुलाल महर्जन, कुपण्डोलका प्रेम कटवाल, चिरञ्जीवी घिमिरेलाई पनि कुनै नेताको विश्वास छैनन् । तर आफ्नो मताधिकार प्रयोग गर्नुपर्ने पक्षमा छन् । कटवाल भन्छन्, अहिले जितेर जाने उम्मेदवार नीति नियम बनाउने तहका हुन्, त्यसैले विचार पुर्याएर मात्र भोट हाल्नेछु । आसन्न निर्वाचनलाई लक्षित गरी नेताहरूले विभिन्न स्थानमा आमसभा सुरु गरेपछि चुनावी माहोल बढ्दै गएको छ । निवार्चन क्षेत्र नं ३ प्रतिनिधिसभामा वाम गठबन्धनबाट माओवादी केन्द्रकी प्रवक्ता पम्फा भुसाल र कांग्रेसका मदनबहादुर अमात्यबीच टक्कर छ । भुसाल दुईपटक मन्त्री भई पार्टीको केन्द्रीय राजनीतिमा सक्रिय छन् । कांग्रेस, ललितपुर जिल्ला सभापति अमात्य स्थानीय तहमा राजनीति गरेका पार्टीका जिल्ला सभापति हुन् । यसै क्षेत्रबाट भुसालले २०६४ र अमात्यले २०७० को चुनाव जितेका थिए । प्रदेशसभामा ३ नम्बर क मा वाम गठबन्धनबाट माओवादी केन्द्रका राजकाजी महर्जन र कांग्रेसका नवराज महत, ख मा एमालेबाट जीवन खड्का र कांग्रेसका शिवराम बानियाबीच प्रतिस्पर्धा छ । ललितपुरको ३ नम्बर क्षेत्रका अधिकांश भाग काठ क्षेत्रमा छन् । बुङमती, खोकना, कनिखेल हरिसिद्धि, सुनाकोठी, धापाखेल, थेचो, ठैब, बाडेगाउँलगायतका ठाउँ छन् । यी क्षेत्रमा लालपुर्जाविहीन मतदातालाई उम्मेदवारहरूले लालपुर्जा दिने नारा अघि सारेका छन् । प्राथमिकतामा राख्ने पक्षमा छन् । भूकम्पपछि सरकारले लालपुर्जा वितरण गर्ने घोषणा गर्यो, खोकना बेखनर महर्जनले भने, तर अहिलेसम्म पाएको छैन, लालपुर्जा दिलाउनेलाई भोट हाल्ने हो । सहरी विकास मन्त्रालयले परम्परागत बस्ती नेवारी वास्तुकला शैलीमा पुनर्निर्माण गर्नुपर्ने योजना ल्याएको छ । तर, राष्ट्रिय पुनर्निर्माण प्राधिकरणलगायत सम्बद्ध निकायले यसमा चासो नदिंदा कार्यान्वयन हुन सकेको छैन । यसले काठ क्षेत्रका नेवारी बस्तीको मौलिकपन, परम्परा, रहनसहन, संस्कृति सम्पदा लोप हुने खतरा बढेको छ । यससम्बन्धी भिजन भएको नेतालाई यसपटक छान्ने बुङमतीका सम्पूर्ण तुलाधरले बताए । हरिसिद्धि क्षेत्र टेक्सटाइल (कपडा उद्योग) का लागि प्रख्यात मानिन्छ । यहाँका उद्यमीले विगतमा कच्चा पदार्थ (धागो) बुटवल धागो कारखानाबाट ल्याउने गर्थे । अहिले भारतबाट ल्याउन बाध्य छन् । हरिसिद्धिका उद्यमी सुरेश वज्राचार्य भन्छन्, हरिसिद्धिमा छुट्टै्र औद्योगिक क्षेत्र, सरकारी धागो कारखाना खोल्ने र उद्यमीलाई सहुलियत दरमा ऋण प्रवाह गरी उद्योगको प्रवद्र्धन गर्ने योजना बनाउनेलाई छनोट गर्छु । जिल्लामा देवी नाच सञ्चालन गर्ने गुठी ठेचो, हरिसिद्धि र खोकनामा छन् । ठेचोको नवदुर्गा भवानी देवी गुठी, हरिसिद्धि भवानी देवी गुठी र खोकनाको रुद्रायणी गरी तीनैवटा गुठी जेनतेन सञ्चालनमा छन् । यी तीनै गुठीद्वारा सञ्चालन गरिने नाच पाटन दरबारसँग सम्बन्धित छन् । गुठीको संरक्षण प्रवद्र्धन गर्नेलाई प्राथमिकतामा राख्ने गुठियारहरूको भनाइ छ । गुठियारहरूको ब्लक भोट तान्न उम्मेदवारहरूबीच निकै प्रतिस्पर्धा हुने गर्छ । धापाखेलका बासिन्दाहरू भवन निर्माण विभागले बनाएको नागदह संरक्षण गुरुयोजना कार्यान्वयन गर्नेलाई प्राथमिकतामा राख्ने बताएका छन् । अहिले ऐतिहासिक नागदह र आँखीदह संरक्षण गुरुयोजना अलपत्र परेको छ, धापाखेल नागदहका शिव मालीले भने, दहको जग्गा वर्षैपिच्छे वरिपरिका जग्गाधनीले अतिक्रमण गरेका छन् । दहलाई व्यवस्थित बनाउन सके वार्षिक करोडौं रुपैयाँ आम्दानी गर्न सकिने उनको भनाइ छ ।"
सडक बालबालिकाले नागरिकता पाएनन्,"काठमाडौं १६ वर्षअघि घरबाट भागेर राजधानी छिरेका मंगल माझी (नाम परिवर्तन) नागरिकता नभएकाले पहिचानविहीन भएका छन् । लामो समयसम्म सडकमा भौतारिएपछि बालगृहको संरक्षण लिएको उनले बताए । बालगृहमै हुर्किएँ, पढें तर मेरो आफ्नो पहिचान छैन, उनले भने । माझीका अभिभावकको मृत्यु भइसकेको छ, आमाबाबुको दुवैको नागरिकताको प्रमाणपत्र नहुँदा उनको नागरिकता बन्न सकेको छैन । म केही व्यवसाय गरेर आफ्नै खुट्टामा उभिन चाहन्छु, नागरिकता नभएकै कारण, व्यवसाय दर्ता गर्न पाएको छैन, जहाँ काम खोज्न जाँदा पनि नागरिकता नै माग्छन्, उनले गुनासो गरे । माझी त एक्ला प्रतिनिधि पात्र मात्रै हुन् । बालगृहको संरक्षणमा बसिरहेका अभिभावकविहीन बालबालिका जन्मदर्ता नभएकै कारण नागरिकता लिनबाट वञ्चित भइरहेका छन् । नेपालको संविधानअनुसार बाबुआमा पत्ता नलागेका बालबालिकाको हकमा बालगृहमा हुर्केको प्रमाणपत्र पेस गरेमा बाल कल्याण अधिकारीको नाममा नागरिकता दिन मिल्ने व्यवस्था छ । तर, अधिकांश बालगृह दर्ताबिना नै सञ्चालन भइरहेको हुँदा त्यहाँ बस्ने बालबालिका नागरिकता लिनबाट वञ्चित भइरहेको अधिवक्ता मीरा ढुंगानाले बताइन् । माइती नेपालजस्ता संस्थामा हुर्केकालाई मात्रै प्रसाशनले सजिलै नागरिकता दिन्छ, नागरिकता र बालबालिका ऐन आपसमा नमिल्दा पनि सडक बालबालिकालाई राज्यबाट पहिचान पाउन अप्ठेरो भइरहेको छ, उनले भनिन् । सडक बालबालिका र घरबाट भागेका बालबालिकाको हकमा नागरकता लिने प्रस्ट कानुन नबन्दा उनीहरूलाई नागरिकता दिलाउन समस्या भएको अधिवक्ता नवीनकुमार श्रेष्ठ बताउँछन् । घरबाट भागेका कति बच्चाहरू लामो समयपछि घर फर्किंदा परिवार र समाजले चिन्दैन, जन्मदर्ता र अन्य कागजात नहुँदा उनीहरूको नागरिकता बन्न सकेको छैन, उनले भने । नागरिकता नहुँदा यस्ता बालबालिकाले पढाइमा निरन्तरता दिन नसकेको, सीप हुँदाहुँदै पनि जागिर नपाउने, जागिर पाइहाले पनि कार्यालयले नागरिकताबिना नियुक्ति दिन नमान्नेजस्ता समस्या भोगिरहेको प्रभावितले सुनाए ।कतिपय बालबालिका बालगृहमा मन लाग्दा बस्ने, मन नलाग्दा छोडेर हिँड्ने प्रवृत्ति कारण पनि उनीहरूले नागरिकता नपाएको अधिवक्ता सुष्मा गौतमले बताइन् । संविधानको धारा ११ ले नेपालभित्र फेला परेको पितृत्व र मातृत्वको ठेगान नभएका प्रत्येक नाबालक निजको बाबु वा आमा फेला नपरेसम्म वंशजको आधारमा नेपालको नागरिक ठहर्नेछ भनेको छ । तर, जन्मदर्ताको कारण देखाएर प्रशासनले नागरिकता दिन नमान्ने अधिवक्ता ढुंगाना बताउँछिन् । अनाथालयले पनि न्वारन गरेर आफ्नै नाममा नागरिकता झिकाइदिन सक्छन्, तर सबै सडक बालबालिका न्वारन गर्ने अवस्थामा मात्रै बालगृह पुगेका हुँदैनन्, त्यस्ताले नागरिकताविहीन भएर बस्नुपरेको छ । उनले भनिन् ।जन्मदर्ता र नागरिकता नभएकै कारण बालबालिका राज्यले दिने अधिकारबाट वञ्चित भइरहेका छन् ।केन्द्रीय बालकल्याण समितिको तथ्यांकअनुसार उपत्यकामा मात्रै करिब एक हजार सडक बालबालिका छन् । हाल सात सय सडक बालबालिका समितिको सम्पर्कमा रहेको कार्यकारी निर्देशक तारक धितालले बताए । सडक बालबालिकामध्ये कति जनासँग नागरिकता छ या छैन भन्ने यकिन तथ्यांक छैन । यस्ता बालबालिकालाई सकेसम्म बाबुआमा खोजेर नै नागरिकता दिने योजना छ, धितालले भने ।"
प्रतिस्पर्धामा महिला,"धनगढी प्रदेश ७ कै सबैभन्दा बढी निर्वाचन क्षेत्र रहेको कैलालीमा पाँच महिला चुनावी प्रतिस्पर्धामा छन् । प्रतिनिधिसभा प्रत्यक्षतर्फ ४ र प्रदेशसभामा १ जनाले उम्मेदवारी दिएका हुन् ।क्षेत्र नम्बर १ मा त वाम र लोकतान्त्रिक दुवै गठबन्धनबाट महिला उम्मेदवारलाई महिलाकै चुनौती छ । यहाँ वाम गठबन्धनबाट एमाले नेत्री गरिमा शाह र कांग्रेस नेत्री ईश्वरी न्यौपाने भिड्दै छन् । क्षेत्र नं ४ मा स्वतन्त्र उम्मेदवार गीता राणाले प्रतिस्पर्धा गरिरहेकी छन् । कांग्रेसमा विलय हुनुअघिको फोरम लोकतान्त्रिककी उपाध्यक्षसमेत रहेकी राणालाई त्यहाँ वाम गठबन्धनका लेखराज भट्ट र कांग्रेसका सुनीलकुमार भण्डारीलाई जित्नुपर्ने चुनौती छ । क्षेत्र ५ मा कांग्रेस नेत्री एवं प्रधानमन्त्री शेरबहादुर देउवाकी पत्नी आरजु देउवा वाम गठबन्धनका नारदमुनी रानासँग प्रतिस्पर्धामा छिन् । कांग्रेसले प्रतिनिधिसभामा २ र प्रदेशसभामा १ गरी ३ जना महिलालाई प्रत्यक्षतर्फ उठाएको छ । एमालेकी शाह वाम गठबन्धनबाट जिल्लामा प्रतिस्पर्धा गर्ने एक्ली महिला हुन् । स्थानीय तहको मतका आधरमा कांग्रेस नेत्री देउवाले प्रतिस्पर्धा गरिरहेको क्षेत्र ५ मा वाम गठबन्धन ६ हजार मतले अगाडि देखिन्छ । यो क्षेत्रमा ९१ हजार ८ सय १८ मतदाता छन् जसमा धनगढी उपमहानगर र कैलारी गाउँपालिकाका २ वटा वडा समेटिएका छन् । स्थानीय निर्वाचनमा उपमहानगरका १२ वडासहित प्रमुख उपप्रमुखमा कांंग्रेस उम्मेदवार ठूलो मतान्तरले विजयी भएका थिए । १ र ५ नम्बर समग्र प्रदेशकै राजनीति प्रभावित पार्न सक्ने महत्त्वपूर्ण क्षेत्र मानिन्छन् । क्षेत्र १ मा अर्को महत्त्वपूर्ण स्थान टीकापुर नगरपालिका पर्छ । दुवै क्षेत्रमा प्रदेश ७ का सबै जिल्ला तथा प्रदेश ५ र ६ बाट समेत बसाइँ सरेर आएका मतदाताको ठूलो संख्या छ । यी क्षेत्रमा निर्णायक मत बन्न सक्ने थारू समुदायको पनि बाक्लो बस्ती छ । टीकापुर घटनापछि संवेदनशील मानिएको यो क्षेत्रमा दुवै गठबन्धनले महिला उठाएका छन् । जातीय सद्भाव र सामाजिक एकता मेरो पहिलो प्राथमिकता हो, कांग्रेस उम्मेदवार न्यौपानेले भनिन्, पूर्वाधारसँगै यो क्षेत्रको सामाजिक विकासका लागि प्रयत्नशील हुनेछु । मतदाता संख्या पनि क्षेत्र १ मा महिलाकै बढी छ । यहाँका ९३ हजार ६७२ मतदातामध्ये ४८ हजारभन्दा बढी महिला छन् । स्थानीय निर्वाचनमा टीकापुर नगरप्रमुखमा एमाले र उपप्रमुखमा कांग्रेस उम्मेदवार विजयी भएका छन् । त्यति बेलाको मत हिसाब गर्दा यहाँ वाम गठबन्धन अगाडि छ । कांग्रेसले क्षेत्र नं ५ को प्रदेशसभा ख बाट राना समुदायकी अगुवा जीवन रानालाई प्रत्यक्षतर्फ उम्मेदवार बनाएको छ । उनी वाम गठबन्धनका उम्मेदवार चौधरी समुदायका नेपालु चौधरीसँग प्रतिस्पर्धा गर्दै छिन् । आफ्नो समुदायमा मात्र नभई राना समग्र जिल्लामै लामो समयदेखि सामाजिक क्षेत्रमा क्रियाशील महिला हुन् । कांग्रेसले प्रदेशको सबैभन्दा महत्त्वपूर्ण क्षेत्रबाट महिलालाई उम्मेदवारी दिएर नयाँ सन्देश दिन खोजेको छ, उनले भनिन् । कांग्रेस नेत्री देउवा उम्मेदवार रहेको क्षेत्र ५ बाट अघिल्लो संविधानसभामा प्रधानमन्त्री एवं कांग्रेस सभापति शेरबहादुर देउवा ठूलो मतान्तरले विजयी भएका थिए । दुवै महिला प्रतिस्पर्धी रहेको क्षेत्र १ बाट भने लोकतान्त्रिक फोरमका जनक चौधरीले चुनाव जितेका थिए । यसपटक उनी प्रदेशसभातर्फ कांग्रेसबाट प्रत्यक्ष उम्मेदवार छन् ।"
चुनावी प्रचारमा खटिँदै चौधरी,"नवलपरासी अघिल्लो साता कांग्रेस प्रवेश गरेका उद्योगी विनोद चौधरीलाई नेपाली कांग्रेसले नवलपरासीका चुनावी सभामा मुख्य वक्ताका रूपमा उभ्याउने गरेको छ । नवलपरासी १ का मतदाता चौधरीलाई नवलपरासी १ का कांग्रेस उम्मेदवार तथा पार्टी महामन्त्री डा शशांक कोइराला सहभागी हुने सबैजसो चुनावी सभाका मुख्य वक्ता बनाइएको छ । आर्थिक विकास र समृद्धि उपसमितिको केन्द्रीय संयोजक तोकिएका उनलाई पार्टीले आर्थिक एजेन्डाबारे मतदातालाई बुझाउने जिम्मेवारी दिएको जनाइएको छ । चौधरीले पार्टी प्रवेश गरेयताका दुई साताभित्र नवलपरासी, गोर्खा, लमजुङ, रामेछाप, संखुवासभालगायतका क्षेत्रमा भएका २१ सभामा मुख्य वक्ताका रूपमा बोलेका छन् । कतिपय स्थानमा सभाअघि नै मुख्य वक्ताका रूपमा चौधरीको प्रचार हुने गरेको छ । कोइरालाको निर्वाचन क्षेत्र र नवलपरासीमा आयोजना हुने सभामा चौधरी विशेष आकर्षण बन्ने गरेका छन् । उनी हेलिकप्टरमा कोइरालासँगै चुनाव प्रचारमा जाने गरेका छन् ।चौधरीले हरेकजसो सभामा आफू २०६४ सालमा एमालेबाट सभासद बने पनि आफू कहिल्यै कम्युनिस्ट नभएको प्रस्टीकरण दिने गरेका छन् । २०४६ सालको परिवर्तनपछि कांग्रेसले लिएको खुला र उदार अर्थनीतिको आफू सूत्रधार रहेको बताउँदै चौधरीले त्यही अर्थनीतिले देश चलेको बताउने गरेका छन् । २०४६ देखि २०५१ सम्म देशले आर्थिक विकासमा ठूलो फडको मारेको र निजी क्षेत्रको सक्रियता एवं विदेशी लगानी एकै पटक भित्रिएको उनको दाबी छ ।राजनीतिक परिवर्तनका आन्दोलन पूरा भएको भन्दै चौधरीेले अब सबैको ध्यान आर्थिक विकास र समृद्धिमा केन्द्रित हुनपर्ने बताएका छन् । सरकार र निजी क्षेत्रको हातेमालोबाट देश अघि बढाउनुपर्ने भन्दै उनले देशलाई समृद्धिमा लैजान कांग्रेसलाई जिताउन अपरिहार्य रहेको बताए । आइतबार नवलपरासीको गैंडाकोट र अमरापुरीका विभिन्न वडामा आयोजित सभामा चौधरीले इतिहास र अन्तर्राष्ट्रिय छवि भएका कोइरालालाई जिताउन आग्रह गरे । कोइरालाको क्षेत्रमै चौधरीले चौधरी उद्योग ग्राम स्थापना गरेका छन् । कांग्रेसले लिएको सही आर्थिक नीतिका कारण २०४८ देखि २०५० दुई वर्षकैबीच नेपालमा धेरै रोजगारी र कलकारखाना खुलेको चर्चा उनले गरे । औद्योगिकीकरण र रोजगारीको हिसाबले यी दुई वर्ष नेपालको स्वर्णयुग भएको उनले बताए । विदेश भ्रमणमा रहँदा आफ्नो प्रगतिको प्रशंसा गर्नेहरूले देशको आर्थिक अवस्थाबारे सोध्दा आफूसँग जवाफ नै नहुने गरेको स्मरण गर्दै चौधरीले भने, अब कांग्रेसले समात्ने आर्थिक नीतिको बोटो नै भविष्यमा त्यसको उत्तर हुनेछ । उनले देशमा समृद्धिको पहिलो आधार स्थिर सरकार आवश्यक रहेको औल्याउँदै १ सय ५४ स्थानमा एक्लै (प्रतिनिधिसभामा) उम्मेदवारी दिएको कांग्रेसले बहुमत ल्याउन आवश्यक रहेको बताए । वाम गठबन्धनको नाम नलिई उनले घुमाउरो भाषामा धेरै स्थानमा उम्मेदवारी दिने पार्टीलाई विजयी बनाउनुपर्ने जोड दिए । चौधरीले कांग्रेसको बहुमतको सरकार र त्यसले लिने आर्थिक विकासको नीतिले देश समृद्धितर्फ जाने ठोकुवा उनले गरे । कांग्रेसले लिने आर्थिक नितिको भारी बोक्न म तयार छु, मतदातालाई आश्वस्त पार्दै उनले भने ।कोइरालाले पनि चौधरीको काँध चढेर आर्थिक विकासको योजना बनाउने आफ्नो धोको रहेको सुनाए । चौधरीका योजना र सपनासँग कांग्रेसले सहकार्य गर्ने प्रतिबद्धता उनले गरे । आइतबार कांग्रेसले आयोजना गरेका विभिन्न चुनावी सभामा चौधरीले कोइरालाको पक्षमा मत मागेका थिए । यही साता कपिलवस्तु, पश्चिम नवलपरासी, ओखलढुंगा, सोलुखुम्बु, डडेलधुरा, पाल्पा, कैलाली र कञ्चनपुरका चुनावी सभामा आफू मुख्य आर्थिक वक्ताका रूपमा सहभागी हुने निधो भएको चौधरीले कान्तिपुरलाई बताए । यसैबीच, कांग्रेस सभापति एवं प्रधानमन्त्री शेरबहादुर देउवाले आफ्नो निर्वाचन क्षेत्रमा आयोजना हुने सभामा वक्ताका रूपमा उपस्थित हुन चौधरीलाई निर्देशन दिएका छन् ।"
प्रदेश राजधानी मुख्य एजेन्डा,"सुर्खेत जिल्लाको क्षेत्र नम्बर २ अन्तर्गत प्रदेशसभा क का उम्मेदवार एवं एमाले नेता यामलाल कँडेल ६ नम्बर प्रदेशलाई संविधानसभाबाट निर्माण भएको प्रदेश मान्न तयार छैनन् । मध्यपश्चिमका १० जिल्लासमेत सुदूरपश्चिमसँग गाभेर एकीकृत प्रदेशको खाका सार्वजनिक भएपछि यो क्षेत्र आन्दोलित भएको थियो । त्यसमा सुर्खेतका ३ र जुम्लाका १ गरी ४ जनाले ज्यान गुमाए । अन्तत: संविधानसभा आन्दोलनकै बलमा कर्णालीका ५, भेरीका ३ र राप्तीका २ जिल्ला समेटेर ६ नम्बर प्रदेश घोषणा गर्न बाध्य भयो । छैटौं प्रदेशलाई संविधानसभाले औपचारिकता मात्र दिएको हो । बनाएको हैन । यो त जनताको बलिदानबाट निर्माण भएको प्रदेश हो, उनी भन्छन्, अब विकासको ठूलो चुनौती छ । अन्य प्रदेशभन्दा यहाँ बढी भौगोलिक विकटता, अभाव र गरिबी छ ।सुर्खेत २ (क) क्षेत्रअन्तर्गत पर्ने वीरेन्द्रनगरलाई सरकारले प्रदेश राजधानीका रूपमा प्रस्ताव गरिसकेको छ । यस क्षेत्रका अधिकांश जनप्रतिनिधि वीरेन्द्रनगरलाई राजधानी मान्न तयार भइसकेका छन् । यस अवस्थामा उनी प्रदेश विकासको योजनासहित भोट मागिरहेका छन् । हामीले आन्दोलनबाट स्थापना गरेको प्रदेश भएकाले यसको विकासका लागि केन्द्रीय नेताहरूले प्रदेशसभामा प्रतिनिधित्व गर्नुपर्छ, उनी भन्छन्, दूरदर्शी र परिपक्व नेतृत्व नभई विकास सम्भव देखिन्न । मुख्यमन्त्री बन्ने चाहनाले प्रदेशसभा रोजे पनि कँडेलको जित सहज छैन । वीरेन्द्रनगरमा मजबुत संगठन हुँदाहुँदै स्थानीय निर्वाचनमा मेयर पद गुमाउनुपर्यो । पहिलोपटक संसदीय प्रतिस्पर्धामा उत्रेका कांग्रेस जिल्ला सभापति कमलराज रेग्मी उनीसामु चुनौती छन् । पार्टीको प्रभावले चुनाव जित्ने रेग्मीको दाबी छ । कांग्रेसकै पहलमा वीरेन्द्रनगरमा ठूला विकासले गति लिएका छन् । हामी गफभन्दा काममा विश्वास गर्छौं, उनी भन्छन्, यसपटक पनि जनताले कांग्रेसलाई विश्वास गर्नेछन् । पार्टीभन्दा व्यक्ति रोज्छन् भन्ने उदाहरण स्थानीय निर्वाचनले देखाइसक्यो । रेग्मी पनि आफ्नो प्रमुख चुनावी एजेन्डा वीरेन्द्रनगरलाई प्रदेशको निर्विकल्प राजधानीका रूपमा स्थापित गर्ने रहेको बताउँछन् । हामीले लडेर ल्याएको प्रदेश हो । यहाँ राजधानीका लागि आवश्यक पूर्वाधार छन्, उनी भन्छन् । कँडेललाई वाम गठबन्धनले उत्साह थपेको छ भने रेग्मीलाई राप्रपाको समर्थनले । वीरेन्द्रनगर राप्रपा सहमहामन्त्री मुकुन्दश्याम गिरीको गृहक्षेत्र हो । यसले केही मद्दत पुग्ने रग्मीको अपेक्षा छ । उता, कँडेल एमालेमाओवादी केन्द्रको भोट धेरै रहेको बताउँछन् । एमाले एक्लै जित्ने अवस्था हो, उनले भने, झन् तेस्रो दल माओवादी मिसिँदा सजिलै जितिन्छ । दुवै उम्मेदवारका प्राथमिकता उस्तै छन् । वीरेन्द्रनगरमा चार लेनसहितको ग्रिन रोड, रिङ रोड, खोनपानीको दीर्घकालीन समाधानका लागि लिफ्ट प्रविधिबाट भेरीको पानीलगायत साझा एजेन्डा हुन् ।"
"बाबु प्रचारमा, छोरालाई हिरासत","रोल्पा( काठमाडौं क्षेत्र ६ बाट प्रतिनिधिसभा उम्मेदवार बनेका माओवादी केन्द्रका नेता झक्कुप्रसाद सुवेदी मतदातासित भोट माग्न व्यस्त छन् । उनका छोरा सन्तोष भने रोल्पास्थित जिल्ला प्रहरीको हिरासतमा छन् । बाबु र छोराबीच संवाद हुन पाएको छैन । छोरा पक्राउबारे बाबुले अहिलेसम्म सोधखोज गरेका छैनन् । पूर्वसांसदले छोरालाई न फोन गरेका छन्, न त भेट्नै आए । मलाई पक्राउ गरेपछि बुबाले कुनै वास्ता गर्नुभएको छैन । फोनसमेत गर्नुभएन, गत कात्तिक २२ मा जिल्लाको मिझिङबाट पक्राउ परेका सन्तोषले भने, बाउछोराबीच वैचारिक भिन्नता भए पनि पारिवारिक सम्बन्ध त छँदै छ नि । म उहाँको छोरा हुँ । निर्वाचनविरोधी गतिविधिमा संलग्न भएको आरोपमा प्रहरीले सन्तोषसहित दलबहादुर खत्री (जागृति) लाई पनि पक्राउ गरेको थियो । सुवेदीका छोरा सन्तोष नेत्रविक्रम चन्द नेतृत्वको नेपाल कम्युनिस्ट पार्टी (नेकपा) का रोल्पा सचिव हुन् । खत्री जिल्ला इन्चार्ज हुन् । अलगअलग स्थानबाट पक्राउ गरिएका उनीहरूलाई हिरासतमा भने एउटै कोठामा राखिएको छ । उनीहरूलाई काठको फल्याक बिछ्याइएको र घाम नपस्ने भुइँतलामा राखिएको छ । निर्वाचनविरोधी गतिविधिमै लागेको आंशकामा पक्राउ परेका उक्त पार्टीका कार्यकर्ता र गैरराजनीतिक मुद्दामा पक्राउ गरिएकालाई भिन्नाभिन्नै कोठामा राखिएको छ । पक्राउ परेका कार्यकर्ताहरूलाई केही मानवअधिकारकर्मी, पत्रकार र नेताले मात्र भेटेका छन् । निर्वाचन अवधिमा मानव अधिकारको अवस्थाबारे अनुगमन गर्न आएका इन्सेक अध्यक्ष सुबोधराज प्याकुरेल र मानव अधिकार संगठनका महासचिव महामुनिश्वर आचार्यलगायतले भेटे । शान्तिपूर्ण अवस्थामा राजनीतिक गतिविधि सञ्चालन गरिरहेका बेला हामीलाई पक्राउ गरिएको हो, मानव अधिकारकर्मीसित सन्तोषले भने, मेरै बुबा आबद्ध पार्टी र सत्ताधारी दलका नेताले हामीलाई झूटा आरोप लगाएर जेलमा कोच्ने योजना बनाएका छन् । खै हाम्रो मानव अधिकार भनेर सोधेका छौं । प्रमुख जिल्ला अधिकारी डा डिजन भट्टराईले निर्वाचनविरोधी गतिविधिमा संलग्नको आशंकामा केन्द्रीय नीतिअनुसार नेकपाका कार्यकर्तालाई नियन्त्रणमा लिइएको बताए । निर्वाचन सुरक्षालाई मध्यनजर गरेर उहाँहरूलाई पक्राउ गरिएको हो । निर्वाचनविरोधी गतिविधि सञ्चालन गर्ने जोकोहीलाई पनि नियन्त्रणमा लिने निर्देशन छ, उनले भने ।को हुन् सन्तोष ?रसायन विज्ञानमा स्नातक सन्तोष उपराष्ट्रपति नन्दबहादुर पुनसँगै लामो समय भूमिगत बसेका थिए । उपराष्ट्रपति पुनको सचिवालयमा रहेर भाषानुवाद गरेका उनी माओवादी केन्द्र त्याग्नुअघि उपत्यकामै कार्यरत थिए । एक महिनाअघि नेकपाका जिल्ला सचिव बनेका सन्तोषको परिवार र ससुरालीतिरका सबै सदस्य माओवादी केन्द्रमै छन् । पत्नी चारू गजुरेल पनि माओवादीकी राष्ट्रिय महाधिवेशन आयोजक समितिकी सदस्य छिन् । २०६४ को पहिलो संविधानसभाको निर्वाचनमा काठमाडौं २ बाट तत्कालीन एमाले महासचिव माधवकुमार नेपाललाई हराउँदै निर्वाचित सन्तोषका बुबा झक्कु यसपटक पनि काठमाडौं ६ बाट उम्मेदवार बनेका छन् । एमाले र माओवादी केन्द्रबीच भएको वाम तालमेलपछि उक्त क्षेत्रबाट वाम गठबन्धनका तर्फबाट झक्कु प्रतिनिधिसभाका लागि साझा उम्मेदवार छन् । सन्तोषका ससुरा पूर्वकृषिमन्त्री हरिबोल गजुरेल सिन्धुली २ बाट प्रतिनिधिसभाका लागि वाम गठबन्धनका साझा उम्मेदवार छन् ।"
सामान ढुवानी सहज बनाऊ,"कोलकाता बन्दरगाह व्यवस्थापक, ढुवानीको जिम्मा लिएको कन्कर इन्डिया, वीरगन्ज सुक्खा बन्दरगाह सञ्चालक र नेपाल सरकारको उदासीनताका कारण तेस्रो मुलुकबाट सामान ल्याइपुर्याउन व्यवसायीहरूले लगातार अनावश्यक झमेला बेहोर्नु परिरहेको छ । भारतको कोलकाता बन्दरगाह आइपुगेको सामान नेपाल भित्रिन महिनौं लाग्दा व्यवसायीले अनाहकमा वार्षिक करिब ५ अर्ब रुपैयाँ विलम्ब शुल्क तिर्नुपरिरहेको मात्र छैन, यसबाट सामानको मूल्य महँगिएर उपभोक्तालाई सोझै मर्का परिरहेको छ । सामान ढुवानीको समस्या अचाक्ली बढेको दुई वर्षभन्दा बढी भइसक्दा पनि समाधानका लागि सम्बन्धित निकायबाट अग्रसरता नलिइनु विडम्बनापूर्ण छ । भारतीय बाटो हुँदै तेस्रो मुलुकबाट आयात गरिने सामान वीरगन्ज, भैरहवा, विराटनगर, काँकडभिट्टा नाका तथा वीरगन्जकै सुक्खा बन्दरगाहबाट नेपाल भित्रिन्छन् । नेपालबाट नजिकको बन्दरगाह भएकाले ८० प्रतिशतभन्दा बढ्ता आयात कोलकाताबाटै हुँदै आएको छ । तेस्रो मुलुकसँगको कारोबारका लागि नेपाललाई भारतले उपलब्ध गराएको अर्को विशाखापटनम बन्दरगाह धेरै टाढा रहेकाले र भर्खरै खुलेकाले आयातकर्ताले उति प्रयोग गरेका छैनन् । धेरै नेपाली व्यवसायी निर्भर कोलकाता बन्दरगाह भने जीर्ण, साँघुरो र अव्यवस्थित हुँदा त्यसको असर नेपाली उपभोक्तासम्मलाई परिरहेको छ । कोलकाताबाट सामान ढुवानी ढिलाइ हुनुमा बन्दरगाह साँघुरो हुनु, प्रक्रिया झन्झटिलो हुनु र बन्दरगाह सञ्चालक कोलकाता पोर्ट ट्रस्ट अफ इन्डिया तथा एकाधिकार प्राप्त ढुवानीकर्ता कन्करको प्राथमिकतामा नेपाली सामान नपर्नु मुख्य कारण देखिन्छन् । नेपालसहित भुटान र भारतको उत्तरपूर्वी क्षेत्रका सामानसमेत त्यहीँबाट आउने हुनाले कोलकाता बन्दरगाह साँघुरो बनेको हो । साना पानीजहाज मात्र आउने बन्दरगाहमा अनलोड गर्नै समय लाग्छ । त्यसपछि एजेन्टले भन्सार क्लियरेन्स गर्दा थप केही दिन बित्छ । त्यसपछि ढुवानी गर्न रेलको र्याक पाउन कुर्नुपर्छ । नेपालभारत रेलवे सम्झौताअनुसार सामान ढुवानीमा कन्करको एकाधिकार छ, जसले सातामा तीनपटक मात्रै वीरगन्ज सामान ढुवानी गर्छ, जसका कारण रेलमा बढीमा तीन दिन लाग्नेमा कोलकाताबाट कन्टेनर नेपाल सरदर तीन महिनामा मात्रै आइपुग्ने गरेको छ । कोलकाता बन्दरगाहमा कन्टेनर आइसकेपछि वीरगन्जमा ढुवानी गरी १४ देखि २१ दिनभित्र कन्टेनर फिर्ता दिइसक्नुपर्ने सिपिङ कम्पनीहरूको प्रावधान अर्को समस्या बनेको छ । प्राय: कागजी प्रक्रिया मिलाउँदै निर्धारित समय गुज्रिन्छ । तोकिएको समयभित्र ढुवानी हुन नसके विलम्ब शुल्क बुझाउनुपर्छ । यस्तो विलम्ब शुल्क व्यवसायीले प्राय: सधैं तिर्नुपरिरहेको छ । व्यवसायीले झन्झट बेहोर्लान्, ढुवानीमा समय लाग्दा सामान टुटफुट होला तर बजारमा पुग्दा ती सबै हिसाब जोडेरै मूल्य निर्धारण गरिने हुनाले महँगीको मार उपभोक्तालाई पर्छ । त्यसैले सरकारले यो समस्यालाई गम्भीर रूपमा लिन जरुरी छ । कोलकाताबाट सामान रक्सौलसम्म रेलमा ल्याएर त्यहाँबाट ट्रकमा वा उतैबाट सिधै ट्रकमा ल्याउन सकिने भए पनि महँगो हुनाले र गह्रुँगा सामान ल्याउन अप्ठ्यारो पर्ने भएकाले व्यवसायीका लागि रेलमा सीधै वीरगन्ज सुक्खा बन्दरगाहसम्म ल्याउनुपर्ने बाध्यता छ । त्यसैले अहिले रेलबाटै सामान ढुवानीलाई सहज बनाउन प्राथमिकता दिनुपर्ने अवस्था छ । दुई देशसँग सम्बन्धित विषय भएको र मर्का पनि आम नेपाली उपभोक्तालाई परिरहेको हुनाले ढुवानी चुस्त बनाउन नेपाल सरकारले पहलकदमी लिन जरुरी छ । कोलकाता बन्दरगाह र भारतीय रेल सेवा व्यवस्थित मात्र हुनसके पनि धेरै समस्या हट्ने भएकाले सम्बन्धित निकायलाई झकझक्याउनुपर्ने खाँचो देखिएको छ । रेलवे सम्झौता पुनरावलोकन गरेर ढुवानीमा कन्करको एकाधिकार तोड्न पनि जरुरी छ । अहिलेको अव्यवस्थापनका कारण कन्टेनर वीरगन्ज आएर फर्कन सिपिङ कम्पनीहरूले निर्धारण गरेको समय थोरै देखिएको छ । ढुवानी सरल नभएसम्म यो समय पुनर्विचारमा पनि पहल गर्नुपर्छ । कोलकाता बन्दरगाह सानो भएकाले नेपालका लागि विकल्पमा नजिकको अर्को बन्दरगाह खुलाउन र विशाखापटनममार्फत ढुवानी सरल तथा भरपर्दो बनाउन सके विद्यमान समस्याले दीर्घकालीन समाधान पाउनेछ । यस्तै, वीरगन्ज सुक्खा बन्दरगाहलाई प्राथमिकताका साथ विस्तार गर्दै विश्वको सिपिङ म्यापमा पार्न अत्यावश्यक छ । त्यसपछि तेस्रो मुलुकबाट सिधै वीरगन्जका लागि सामान आयात गर्न सकियो भने विलम्ब शुल्क तिर्नुपर्ने समस्याबाट मुक्ति मिल्नेछ ।"
निर्वाचन निष्पक्षताको प्रश्न,"वर्तमान अवस्थासंविधानत: निर्वाचन घोषणा हुनासाथ सरकार कामचलाउ बन्न पुग्छ । त्यसले दैनिक कार्य सञ्चालन बाहेक कुनै नीतिगत निर्णय गर्न वा निर्वाचनलाई आफ्नो पक्षमा पार्न सरकारी स्रोतको दुरुपयोग गर्न पाउँदैन । तर यहाँ त निर्वाचन आचारसंहिता लागू भइसकेपछि पनि सरकारले मन्त्रिपरिषदको विस्तार गर्यो । सुरुमा अडान लिउँला जस्तो हाउभाउ देखाएको आयोगले अन्तत: तिघ्रा कमायो । सरकारले आसचपू (आर्थिक सहायता तथा चन्दा पुरस्कार) का नाममा आफ्ना कार्यकर्तालाई राष्ट्रिय ढुकुटीबाट करोडौं लुटान गर्यो । उच्चपदस्थ कर्मचारी तथा प्रहरीको जथाभावी सरुवा गर्यो र अद्यापि गरिरहेछ । मित्रराष्ट्रका कम्पनीहरूसँग भएका जलविद्युत आयोजनाहरूको सम्झौता पक्षपातपूर्ण ढंगले खारेज गर्ने वा म्याद थप्ने काम गरिरहेछ र तर विचरा निर्वाचन आयोग मूकदर्शक बनेर बसेको छ ।सरकारको कुरा छाडौं, कतिपय उम्मेदवारहरू पैसाको खोलो बगाइरहेछन् । ऐनले तोकेको २५ लाखको खर्च सीमाको खुलेआम धज्जी उडाउँदैछन् । वस्तुत: नगरपालिकाकै निर्वाचनमा करोड खर्च भएको तथ्यको आलोकमा सांसदको निर्वाचनमा दोहोरो अंकमा करोड खर्च गर्न पत्पर देखिएका छन् । उदाहरणका लागि यसै निर्वाचनमा पनि कुनै उम्मेदवार आफूमाथि लागेको पर्यटक उम्मेदवारको आरोप मेटाउन लागिमात्र पनि तीन करोडको घर किन्दैछन् भने कुनै उम्मेदवार जग्गा बेचेर खर्चको जोहो गर्दैछन् । तर आयोग भने स्पष्टीकरण सोध्न र सञ्चार माध्यमबाट आफ्नो अधिकारको दुहाइ दिनमात्र सीमित छ । अझ उल्टो, आचारसंहिता उल्लंघन गर्ने सरकारसँगै उल्लंघनको निगरानी गर्न सहयोगको याचना गरेको छ । प्रश्न उठ्छ, निर्वाचन आयोग यति निरीह किन छ ? यसका केही खास कारण छन् । राइट म्यानइन राइट प्लेस नहुनु, आयुक्तहरूको राजनीतिक आबद्धता, तिनमा सेवा उप्रान्तको सेवाको आकांक्षाजस्ता कारणले ती संविधान र ऐनप्रदत्त अधिकार प्रयोग गर्न रुचि लिइरहेका छैनन् । प्रधानन्यायाधीश सुशीला कार्कीविरुद्ध अन्यायपूर्ण ढंगले प्रयोग गर्न खोजिएको महाअभियोगको अस्त्रले पनि आयोगलाई यतिधेर किंकर्तव्यविमुढ बनाएको छ । हो, यसपटक जेनतेन निर्वाचन सम्पन्न होला । तर यो स्थिति लामो समयसम्म रहिरहनु न मुलुक नत लोकतन्त्रकै लागि श्रेयस्कर छ । यसतर्फ समयमै सबै सरोकारवालाको ध्यान जान जरुरी छ । छिमेकी भारतमा निर्वाचनको भ्रष्टीकरणले सीमा नाघेकै बेला टिएन शेसन प्रमुख निर्वाचन आयुक्त भए र त्यहाँको निर्वाचन प्रणालीमा आमूल सुधार भयो । आशा गरौं, हामीकहाँ पनि त्यस्तो कोही योग्य र आँटी व्यक्ति त्यो पदमा पुग्ला र निर्वाचन जनित विकृतिहरूलाई ठेगान लगाउला । यतिबेला योभन्दा बढी आशा पनि के गर्न सकिन्छ र ?"
निर्वाचन बिथोल्न हिंसात्मक गतिविधि,"देश चुनावी माहोलमा होमिरहेको अवस्था छ । सुरक्षा अवस्था दिनदिनै नाजुक हँुदैछ । हरेक दिन चुनावी कार्यक्रमलाई लक्षित गर्दै बम विस्फोट भइरहेछन् । सुरक्षाको लागि अहोरात्र खटिरहेका सुरक्षाकर्मी, बालबालिका र सर्वसाधारण यसको सिकार भइरहेछन् । देशको तीनतिर सिमाना जोडिएको भारतका प्रत्येक नाकामा सुरक्षा जाँच कडा गरिएको तथा सुरक्षा व्यवस्थाको लागि कुनै कसुर बाँकी नराखेको गृह मन्त्रालयको दाबी रहेको छ । यस्तो अवस्थामा कसरी नागरिकले आफ्नो मताधिकारको प्रयोग गरी आफूलाई सुरक्षित महसुस गर्लान् ? सम्बन्धित निकाय र सरोकारवालाले बेलैमा ध्यान दिई सुरक्षाको सुनिश्चितता गराई जनताको मत हाल्न पाउने अधिकारको रक्षा गर्नुपर्यो ।"
राजधानीको प्राचीनता जोगाऔं,"शनिबार विचारविविधा पृष्ठमा प्रकाशित शिशिर वैद्यको प्राचीन नमुना सहर लेख पढेपछि राजधानीको वर्तमान अवस्थाप्रति केही थप्न मन लाग्यो । लेखमा उल्लेख गरिएजस्तो प्राचीन गरिमामय सांस्कृतिक सभ्यताको केन्द्रीय मुकाम त अब राजधानी कुनै पनि दृष्टिकोणबाट रहेन नै, त्यसमाथि पछिल्लो चरणमा राजधानीले भोगिरहेको दुर्दशालाई नियाल्दा यसले राजधानी हुनुका धेरै आधारभूत मापदण्डहरू पनि पूरा नगरिरहेको प्रतीत हुन्छ । तीव्र सहरीकरण र अव्यवस्थित बसोबासको जगजगीले कुनै बेलाको सुन्दर राजधानीलाई बिस्तारै कुरूप बनाउँदैछ । देशका अन्य सहरहरूका लागिमात्रै नभएर काठमाडौँ उपत्यका विश्वका अन्य देशका राजधानीहरूका लागिसमेत आदर्श नगरीका रूपमा स्थापित हुनुपर्ने हो । तर यथार्थ त्यसको ठिक विपरीत छ । पछिल्लो एक दशकयता राजधानीको वायुमण्डल सर्वाधिक प्रदूषित छ । यतिबेला त झन् कुरूप हुनुको लज्जाबोधले धुलो र धुवाँको कुहिरीमण्डलमय घुम्टोभित्र शिर लुकाउन अभिशप्त छ, राजधानी । सडक विस्तारको योजनाबद्ध कार्यतालिका नहुँदा राजधानी कहिले हावाहुरीको चैतेबगर त कहिले असारे रोपाइँस्थलका रूपमा परिणत भइरहेको छ । सडक छेउछाउका विद्युत खम्बामा तुर्लङ्ग झुन्डिएका तारमा राजधानीको कुरूपता लुकामारी खेलिरहेझैँ आभास हुन्छ । यी सबै कुरा राजधानीमा आधुनिकताको प्रबद्र्धन गर्ने नाममा यहाँको सभ्यतामाथि नै प्रहार गर्नेगरी भित्रभित्रै विकसित हुँदै आइरहेका मानव आमन्त्रित विकृतिहरू हुन्, जसको निराकरण अविलम्ब हुनसकेन भने नमुना प्राच्य नगरीको सौन्दर्यपूर्ण अस्तित्व छिट्टै नामेट हुनसक्ने कुरालाई नकार्न सकिन्न । कमल कोइरालाभिरकोट नगरपालिका१, स्याङजाशिशिर वैद्यद्वारा लिखिन प्राचीन नमुना सहर सान्दर्भिक छ । उनले उठान गरेका विषयहरू मननयोग्य छन् । तर लेखका केही अंशले उनको अध्ययन र विश्लेषण क्षमतामाथि नै प्रश्नचिन्ह खडा गरेको छ । यो लेखमा उनले उल्लेख गरेका सहरहरूको बारेमा जति अध्ययन गरेका छन्, त्यसको केही अंश आफ्नै सहरको बारेमा अध्ययन गरेको भए सायद उनले ट्राफिक व्यवस्थापनको विषयमा यस्तो कोणबाट कटाक्ष गर्ने थिएनन् होला । लेखमा उद्धृत गरिएको पूर्व एआईजी विज्ञानराज शर्माको भनाइ आफैमा हास्यास्पद छ । सडक फराकिलो पार्ने काम त भयो, तर अहिले सडकको अवस्था के छ भन्नेबारे लेखक वैद्य र पूर्व एआईजीसाब नै अनभिज्ञ रहेछन् । काठमाडौंका सडकहरूको दुरावस्था अहिले कसैबाट लुकेको छैन । खाल्डाखुल्डी र बाटो बन्दै छ, लेखिएका होर्डिङ बोर्डहरू सडकमा जताततै देख्न सकिन्छ । यो अवस्थामा ट्राफिकको हातमा जादुको छडी छैन कि ? अनिष ढकालबालाजु, काठमाडौंमंसिर २ गते प्रकाशित शिशिर वैद्यको प्राचीन नमुना सहरमा नेपाल सरकारले समृद्धिको नाममा प्राचीन सम्पदा र सभ्यता मासेर सडक विस्तारको विषयमा चिन्ता प्रकट गर्नु स्वाभाविक छ । अवश्य पनि निजगढ फास्ट ट्रयाक गुरुयोजनाले नेपाल र नेपालीको समृद्धि होइन, सत्यानाश निम्तिन्छ । किनभने बुंमती, खोकना र श्रीकाली क्षेत्रका स्थानीय प्राचीन सम्पदा र सनातनी सभ्यता लोप हुने देखिन्छ भने अर्कोतर्फ त्यस क्षेत्रमा संरक्षणविहीन अवस्थाका वर्तमान राष्ट्रिय सेनाको सृष्टिकालीन सम्पदा अर्थात् नेपाल एकीकरणकालीन सांस्कृतिक ऐतिहासिक वास्तुकलात्मक गढी सम्पदाहरूका पङ्क्तिसमेत लोप हुने देखिन्छ । प्राचीन स्मारक संरक्षण ऐन अनुसार यदि प्राचीन सम्पदालाई नष्ट गरेमा नेपाल सरकारले रकम जरिवाना र १५ वर्षसम्म कैद गराउन सक्ने कानुन नेपालभर तुरुन्त लागू हुने उल्लेख हुनुका साथै देशको इतिहास बोध गराउने सम्पदाहरूको संरक्षण र सम्बद्र्धन गर्नसमेत सरकारको कानुनी दायित्व भएको उल्लेख छ । राजेन्द्रविक्रम शाहधादिङ"
दुर्घटना घटाउने तरिका,"विगत केही दिनदेखि लगातार सवारी दुर्घटनामा तीव्र वृद्धि भइरहेको छ । सवारी दुर्घटनाका कारण एकले अर्कालाई दोषारोपण गर्ने या जिम्मेवारी पन्छाउने बाहेक केही देखिएको छैन । सडक दुर्घटना भनेको विभिन्न कारणबाट हुन सक्छन्, दुर्घटना अकस्मात हुने कुरा हो । तर पनि केही सावधानी अपनाउन सकियो भने दुर्घटनाको संख्या घट्न सक्छ । हाल भइरहेको लगातार दुर्घटना चिन्ताजनक छ । दुर्घटनाको कारण जति बयान गरे पनि हामी सबैको दोष हो । किनभने सडकको अवस्था कस्तो छ, कस्तो किसिमको सडक हो, ट्राफिक नियम पालना गरेका छौं या छैनांै, सडकको वर्गीकरण अनुसार हामीले गति सीमित चिन्ह, कुन किसिमको सडकमा कति गति गर्ने, सडकमा भएका साइन बोर्डहरूको नियम पालना गरेका छौंछैनांै भन्ने स्वयं मनन गर्ने कुरा हो । सरोकारवाला निकायले आफ्नो जिम्मेवारी पालना गरेनगरेको मनन गर्ने कुरा हो । हामी नियमको पालना नभई प्रतिस्पर्धामा छौं । नियम पालना गर्न स्वयं आफ्नो र अरूको लागि पनि अनुशासित हुनु हो । सडक अवस्था हेरी र नियम पालान गरी सवारी साधन सञ्चालन गर्नसके सवारी दुर्घटनामा कमी आउन सक्थ्यो । तसर्थ हामी सबै अनुशासित बनेको खण्डमा सवारी दुर्घटनामा कमी आउँंथ्यो कि ? गजेन्द्र चन्दवानेश्वर, काठमाडौं"
चुनावी नारा मात्रै नबनोस्,"लामो समयदेखि ७५० मेगावाट क्षमताको जलाशययुक्त पश्चिम सेती आयोजनाले चर्चा पाउँदै आएको छ । तर अहिलेसम्म यसको निर्माण कार्य प्रारम्भ हुनसकेको छैन । आयोजना निर्माण गर्न विद्युत प्राधिकरण र चीनको चाइना थ्री गर्जेज इन्टरनेसनल कर्पोरेसनबीच बिहीबार सम्झौता पनि भएको छ । तर अहिले पनि आयोजना निर्माण स्थलका बासिन्दामा आशंका नै छ । विगतमा पनि आयोजनाको कार्यले तीव्रता पाउँछ भनी ढाँटिएका बासिन्दा अझै पनि बन्दैन कि भनेर दोधारमा बसेका हुन् । नेताहरूले भने जनतालाई आयोजना बन्छ भनेर धेरै वर्षदेखि आश्वासन बाँडिरहेका छन् । चुनावका बेलामात्रै आयोजनाले चर्चा पाउने गरेको छ । अघिपछि भने यहाँका नेताहरू यसबारे मौन बसेका छन् । यो चुनावमा पनि पश्चिम सेती निर्माण गर्ने भनी यस क्षेत्रबाट चुनाव उठ्ने उम्मेदवारले प्रमुख चुनावी नारा बनाएका छन् । कतिपय स्थानीयले भने अहिले नेताहरूले चुनाव जित्नका लागि मात्रै पश्चिम सेतीको कुरा गरिरहेको आरोप लगाएका छन् । देशको भविष्यसंँग जोडिएको उक्त आयोजना निर्माण कार्यमा अब कुनै पनि हालतमा अघि बढ्नुपर्छ । लोकेश धामीकैलाली, धनगढी५, हसनपुर"
यात्रुलाई कष्ट नदिऔं,"मुग्लिङनारायणघाट राजमार्गमा गत आइतबारको दिन यात्रा गर्दा भोगेका र देखेको केही दृश्य :जम्मा ३६ किमि सडक पार गर्न १२ घण्टाभन्दा बढी समय लागेको थियो । सडक र जामबारे जानकारी दिने कुनै सूचनापाटी, ट्राफिक पुलिस वा निर्माण कम्पनीको तर्फबाट कर्मचारी परिचाल गरिएको देखिएन । विपरीत दिशाबाट आएका गाडीले एउटा ट्रकको दायांँ पछाडि हेर्ने ऐना फुटाइदिएकामा त्यसको क्षतिपूर्ति रु २५० नपाउन्जेल हलचल नगर्ने भनी ट्रक ड्राइभरले आधा घण्टाभन्दा बढी रोकी सडक जाम गरेको । प्रत्येक २४ सय मिटरमा घन्टौं जाम भएको । तर १०१२ वटा आपत्कालीन र त्यत्तिकै संख्यामा सेतो नम्बर प्लेटका गाडीहरू अनि तिनलाई पछ्याउंँदै केही अन्य गाडी बेलाइनबाट कुदेको । लामो जाम हुंँदा कतिपय गाडीका चालक गहिरो निद्रामा पुगेको र अपर्झट गाडी चलाउँंदा दुर्घटना हुन सक्ने । शौचालय र बजार पनि ठाउंँठाउंँमा नहुनाले विशेषगरी महिला तथा विदेशी यात्रुहरूले अति नै दुख:कष्ट भोग्नुपरेको अवस्था देखियो । दैनिक हजारौंले यात्रा गर्ने उक्त सडकको दुरवस्थाले यात्रुको दैनिक समय अनाहकमा नष्ट भइरहेको छ । यसतर्फ सम्बन्धित सरोकारवालाहरूको ध्यान जाओस् । पूर्णमान श्रेष्ठटेङ्गल टोल, काठमाडौं"
सरकारी सवारीसाधनको दुरुपयोग,"राज्यको सम्पत्ति भनेको हामी सबैको साझा सम्पत्ति हो, यसको सदुपयोग गर्नु हामी सबैको कर्तव्य हो । तर यसको र्चौतर्फी दुरुपयोग भइरहेको छ । हरेक व्यक्तिले सोच्नुपर्छ, मेरो कर्तव्य के हो ? मैले के गर्न हुन्छ, के गर्न हँुदैन ? निर्वाचनको बेला सरकारी गाडी प्रचारप्रसारका लागि प्रयोग गरेको समाचार आएको छ । यसरी समाचार आइरहँदा पनि सरकारको ध्यान त्यता जानसकेको छैन । मन्त्री पदबाट हटेको महिनौंसम्म गाडी फिर्ता गर्दैनन् । सांसद, मन्त्रीहरू यो जति लाजमर्दो के होला ? निर्वाचन आयोगले आचारसंहिता लागू गरिसक्दा दलका नेताले यसको पालना गरेका छैनन् । निर्वाचन आयोगले चुनावी खर्च कसरी कम गर्न सकिन्छ भनेर आचारसंहिता लागू गरेको हो । तर दलका नेताहरू सुन्नेवाला छैनन् । नेताहरू जति खर्च गरेर भए पनि निर्वाचन आफ्नो पक्षमा पार्न मरिहत्ते गरेर लागेका छन् । सरकारी सवारी साधनको दुरुपयोग गर्नमा बहालवाला मन्त्री, बिना विभागीय मन्त्री, सांसद लगायत अन्य सरकारी कर्मचारी छन् भन्ने समाचार आइरहँदा यसप्रति सरकारको ध्यान गएको छैन, नत निर्वाचन आयोगले नै केही गर्न सकेको छ । पुरुषोत्तम घिमिरेजोरपाटी, काठमाडौं"
आरोपप्रत्यारोप मात्रै नगरौं,"नौनौ महिनामा फेरिइरहने सरकारदेखि आजित भइरहेका हामी नेपालीलाई राजनीतिक पार्टीबीच भएको गठबन्धन र एकताले अबको चुनावपछि सरकारमा दीर्घकालीन स्थायित्व पाइने आशा पलाएको छ । फुट्नुभन्दा जुट्नु पक्कै पनि सकारात्मक हो । नेपाली राजनीतिमा सधैं आरोपप्रत्यारोप हावी रहेको पाइन्छ । चुनाव नजिकिँदै गर्दा पछिल्ला केही दिनदेखि यता विशेषगरी वाम गठबन्धन र लोकतान्त्रिक गठबन्धनबीच त एकअर्कामा घोचपेच, आरोप, प्रत्यारोपको शृंखला झन्झन् चुलिँदै गइरहेको छ । त्यसो त यता वाम गठबन्धन देखेर अत्तालिएका हाम्रा प्रधानमन्त्रीको पछिल्लो समयको चर्चित अभिव्यक्ति कम्युनिस्टले जिते रुन पाइँदैन आफैंमा हाँसो उठ्दो छ । रुन पाइंँदैन भन्नुको भाव अर्को अर्थमा वाम गठबन्धनले जितेमा जनतामा सुख, समृद्धि, खुसी, उल्लास छाउनेछ । त्यसैले रुन पाइँदैन, अर्थात रुन पर्दैन भन्नेजस्तो पनि देखिन्छ । उता वाम गठबन्धनले पनि अरू पार्टी या गठबन्धनलाई यस्तो र उस्तो नभनी जिम्मेवारपूर्ण र सकारात्मक सन्देश प्रवाह हुनेगरी प्रचारप्रसारका कार्यक्रम सञ्चालन गर्दा राम्रो हुने थियो । अरू पार्टीका विचार, सिद्धान्त, नेता र कार्यकर्तालाई गाली गरेर उनीहरूको उछित्तो काढेर मात्रै चुनावमा भोट तान्न खोज्नु कदापि उचित नहोला । युवराज अधिकारी भरतपुर१०, सप्तगण्डकी चोक, चितवन"
"चुनाव, वाचा र पर्चा","अमूक घटनामाथि लेख लेख्न बसेको मलाई यसपालि विषयका बाढीले छोपे । चुनाव, पूर्वाञ्चलका अंग्रेजी शिक्षकको १७१८ कात्तिकमा धरानमा भएको सुनसरी नेल्टा सम्मेलन, लगत्तैको बीपी कोइराला स्वास्थ्य विज्ञान प्रतिष्ठान, धरानका परिक्रमा विद्यार्थी परिवारका कार्यक्रममा प्राज्ञिक विषय कर्ता, कला र आचारको त्रिकोणात्मक सम्बन्धमाथि बोल्ने प्रस्तावले एकैचोटी छोपिनु चुनौती थियो । सन् १९९३ मा खुलेर अक्टोबर १९९८ देखि स्वायत्त विज्ञान अध्ययनको उच्च केन्द्र भएको बीपी कोइराला स्वास्थ्य विज्ञान प्रतिष्ठान मेरोनिम्ति एक पाठ, स्वास्थ्य शिक्षा, भ्रष्टाचारको हल्ला, हाम्रो पूर्वेली बोलीमा पोलिटिक्स घुसेको विवाद तर प्रतिष्ठित भएकाले एक बिर्सन नहुने संस्था हो । मलाई यस केन्द्र र यसले गरेका उपलब्धिहरूबारे खासै थाहा छैन । तर यसमा अध्ययन गर्ने युवाको चाख र चिन्ता देखेर म यो प्रतिष्ठानबारे निकै आशावादी भएको अवस्था भने हो । मैले त्यहाँं प्रस्तुत गर्न तयार गरेका विचारको पत्र छाप्ने यो थलो नभएकाले अहिले यसलाई यत्तिमै राख्न चाहन्छु । मैले माथिका कार्यक्रमहरूमा प्रदेश नम्बर १ को भ्रमण गरेको अभिव्यञ्जना ठूलो छ । मैले भेटँें, गायक कमलिकान्त भेटवालका लोकगीतहरू सबैतिर गुञ्जिँदै थिए । शिक्षक, सर्वदलीय राजनीतिका मानिस (कमलिकान्तको राजनीति मलाई थाहा छैन), पुरुष, महिला फराकिला चौर र कोठाहरूमा तिनको लोकगीतमा नाचेको देखेपछि मलाई नेपालको इतिहासको कहीं अर्को थलोमा पुनरावृत्ति भएको जस्तो लाग्यो । मलाई मनपरेका जर्मन चिन्तक वाल्टर बेन्जामिनले इतिहास बल्झेर नयाँ सन्दर्भमा फर्किन्छ भनेजस्तै मलाई नेपालको धर्मराज थापाको बैंसकालीन नेपाल यो प्रदेशमा फर्केजस्तो लाग्यो । धर्मराज थापाका गीतमा सात सालपछि नेपाल जुर्मुराएर उज्यालोतिर पसेजस्तै कमलिकान्तका लोकगायनमा पहिलो प्रदेश भएर यो पूर्वेली क्षेत्र जुर्मुराउन लागेको अवस्था देख्ता अब नेपाल नयांँ संघीय युगमा प्रवेश गर्यो भन्ने काल्पनिकीले काम गर्नलागेको मैले अनुभव गरेंँ । यो क्षेत्रको बोली, लय र भेटवालको सुन्दर गायन र तिनले खोजेर गाएका शब्दहरूको शक्तिले तिनलाई पूर्वको यो राज्यका, पहिले नेपालका धर्मराज थापाजस्तै बनाएको अवस्थाजस्तै लाग्थ्यो । धर्मराज थापाले गाएको बेला नेपालमा राजनीतिक दलहरू सपना बोक्ने पहिला एजेन्सी थिए । थापाले गान्धी, माक्र्स, केआई सिंह, पछि राजा महेन्द्रलाई समेत छुनेगरी गीत गाए । नेपालको ब्युँझिने समय अब प्रत्येक प्रदेश रचनामा पनि दोहोरिएर आउन सक्छ त ? अब प्रदेशका धर्मराज थापाहरूका स्वरमा नेपालका ७ प्रदेशमा इतिहासका समानान्तर उद्बोधन हुनेछन् त ? प्रश्न गर्नु उपयुक्त लागेको छ । यो चुनावले मलाई अनौठोसँंग हँंसायो पनि । अहिलेसम्म कैयौं नरनारीले तपाईंलाई हिजो फेसबुकमा शशांक कोइरालाको चुनावसभामा देख्यौं आदि भने । म कुनै दलको मानिस होइन, त्यसैले कसैको प्रचारमा जान्न भनेपछि तिनीहरू चकित भए । मैले थाहा पाइसकेको थिएँं, ती के भन्दै थिए । वरिष्ठ कांग्रेस नेता रामचन्द्र पोखरेलको मसंँग सक्कल मिल्ने कुरा धेरैपटक हंँसाउने चर्चामा आएको छ । निकै पटक बाहिरबाट आएका कांग्रेसजनहरू काम पटाउन पोखरेल भनेर मेरोपछि लागेका छन्, अनि पोखरेललाई म भनेर धेरै युवाले गुरु अभिवादन गर्दारहेछन् । त्यसो त मलाई राजनीतिका नेताहरूसँंग भ्रम हुने बानी परेको छ । कतिसम्म भने १० अप्रिल २०१४ का दिन मेरा विद्यार्थी डा यमप्रसाद शर्माले लेखेको ललितकला एकेडेमीद्वारा प्रकाशित कला किताबको विमोचन कार्यक्रममा प्रमुख अतिथि माधव नेपाल, म एकमात्र वक्ता अनि कुलपति किरण मानन्धर नाफा हलको मञ्चमा बसेका थियौं । त्यो बेला एकेडेमीले नेपाल र मलाई सम्मान लेखेको चिटिक्क परेको प्लाक दियो । मेरोमा पनि नेपालको जस्तै अंग्रेजीमा लेखिएको थियो, तपाईं नेपालका भूतपूर्व प्रधानमन्त्री प्राध्यापक डा अभि सुवेदीलाई यो सम्झनाको चिनो दिइन्छ । त्यो पहिला पढ्ने माधव नेपाल नै थिए । मैले हास्यकदम्ब नै मानेँ त्यसलाई र लिएँ । यस्ता अनेक रमाइला अनुभव छन् । तर दलका घोषणापत्रहरू पढेपछि मलाई विस्मयबोध भएको छ । मलाई सबभन्दा हल्लाउने विषय भनेको नेपालको राजनीतिको विस्मृति ग्रन्थि हो । अर्को, पैसाको फाइदा हुने कुरामा दलहरू कालो भका कुराले हामी पिरोलिएका छौं, पटकपटक । यो बिर्सिने विषयलाई हिजोआज एम्नेसिया भनेर अध्ययन गरिन्छ । यो मानसिक बिमारीसंँग जोडिएको विषय हो । तर इतिहासमा शक्तिमा बस्नेहरू बिर्सिन खप्पिस हुन्छन् । ती जानेर बिर्सिन्छन् । डिक्टेटर र भ्रष्ट शासकहरूले बिर्साउने प्रचार गर्छन् । बिर्साउनु भनेको देखेको नदेखिने पार्नु हो । आश्चर्य हुन्छ, यो कुराले । वैशाख १२, २०७२ सालको भूकम्पले पीडित नरनारी राज्यको विस्मृतिका सिकार हुन् । तिनका घरका छाना छैनन्, तिनका बालबालिका मौसम अनुसार बिमारी हुन्छन् । तिनका कलेंँटी परेका ओँठ र निरीह आकारहरू गहिरिंँदै गएका छन् । ती बनावटी हांँसो हाँंसेर टिभीहरूलाई अन्तर्वार्ता दिन्छन् । तिनका गलामा गांँठो परेको पीडा तिनका देहको चरित्र भएको छ । तिनले अब सरकार र दल भनेका अधिभौतिक, अलौकिक शक्ति ठानेका छन्, त्यसैले ती केही पनि माग गर्दैनन्, बोल्दैनन्, खालि अलिकता ओँठमा रून्चे कम्पन कुदाएर फिस्स हांँस्छन् । बिजोग सडकहरूका ठेकेदारहरूले धन लिएका छन् । भवनहरू रेट्रोफिटिङ भइसकेकाले ठिक घोषित भएका होलान् । लामा सवारीमा मानिस कोचिएर पहाडै झरेको बाटोमा आउंँदा तिनीहरू चढेका गाडीहरू खस्छन् । हजारौं मानिसले ज्यान गुमाइसके । वर्षको पुछारमा मूल्याङ्कन हुंँदा राष्ट्रिय महत्त्वका योजनामा २० प्रतिशतजति मात्र खर्च भएको हुन्छ । पैसाको एउटा भयानक चक्र छ, जो घुमिरहन्छ । एउटा साधारण गान्धी सदृश डाक्टर भोकै बसेर कम्युनिष्ट र कांग्रेसका युटोपिया अथवा तिनका सिद्धान्तले खोजेका परिकल्पनाका कुराकै माग गर्छ । तर विडम्बना, ऊ दलहरूकै शत्रु मानिन्छ । अहिले घोषणापत्रहरू पढिसकेपछि लेखेको यो एउटा साधारण प्रतिक्रिया हो । अखबारका सम्पादकीयले घोषणापत्रहरूलाई निबन्ध भनेको कारण तिनका शैलीलाई लिएर होला । म तिनलाई त्यो दर्जा सिधै दिन्न । निबन्ध सिर्जनात्मक मनका स्वतन्त्र रचना हुन् । तर पत्रिकाले अतिरिक्त सत्य भन्ने अहिले अमेरिकामा चलेको विषयलाई उठाएको होला । अतिरिक्त सत्य र एम्नेसियाको सम्बन्ध छ । बिर्साउनका निम्ति अतिरिक्त सत्य वा अल्टर्नेटिभ ट्रुथको प्रचार र प्रयोग हँुंदैछ, आजकाल ।भूकम्पबारे द पोलिटिकल बायोग्राफी अफ एन अर्थक्वेक : आफ्टरमाथ एन्ड एम्नेसिया इन गुजरात, इन्डिया (२०१३) भन्ने सोआस, लन्डन विश्वविद्यालयका नृतत्वशास्त्री एडवार्ड सिम्सनले लेखेको किताब पढेर अत्यन्तै तरंगित भएको अवस्थामा यो लेख्ने संजोग भयो । यस्तो महंँगो किताब किन्ने बेला सधैंजस्तै मेरा एक साहित्यकार मित्रले १७ वर्षअघि दिएको चेतावनी सम्झिन्छु । उनले भनेका थिए, हाम्रो उमेर ढल्कियो । अब किताब किनेर थन्क्याउने काम नगर । उनको भनाइ थियो, तयारीमा बस, अब मरिन्छ । मैले उनको सल्लाह मानिन, सत्र वर्षमा धेरै किताब किनेर पढेंँ । उनले २०७२ सालको भूकम्पपछि त्यो चेतावनी दोहोर्याएर भने, अब त किन्दै नकिन । एक लेखक, प्राज्ञ र प्रियमित्रले दिएको यो कालीन चेतनाको छायामुनि मैले यो भूकम्प विषयकै किताब किनेँ । धन्न किनेर पढेछु । धेरै राम्रा दृष्टिहरू खुलाएको छ, यस किताबले । शीर्षकले नै भन्छ, गुजरातको भूकम्पको राजनीतिक आत्मकथा हुन्छ । फ्रान्सेली चिन्तक एन्री लफेब्रको वर्तमानवादी चिन्ताको दर्शन लिएर सिम्सन भन्छन्, गुजरातको खासगरी भुजको भूकम्पको कथा नित्य भोगिने विषय हो । सिम्सनको विचार लिएर नेपालमा हेर्दा नेपालको भूकम्पको राजनीति भनेको दैनिक दु:ख भोग्न पीडितलाई त्यसै छाडिदिएर बिर्सिन लगाउने वातावरण मिलाउने क्रूर तरिका हो । पीडितको आँखामा एम्नेसिया वा बिर्सिने गुण बाध्यता हो, राजनीति गर्ने र सरकारहरूको दृष्टिमा यसरी बिर्साउने काम एउटा भ्रष्टाचारको शैली हो, सपनाका भ्रम छर्ने तरिका हो । चुनाव घोषणापत्रहरूले त्यही छरेको देखेर अरूजस्तै दु:खित भएको हुँ । तर यो लेखको सार हो, जनतामा, खासगरी युवामा, सिर्जनात्मक शक्ति बलियो छ । त्यसैले नै एम्नेसिया चिर्नेछ । एडवार्ड सिम्सनको भूकम्पको एन्थ्रोपोलोजीजनिन वर्णनमात्र होइन, यो किताब । यसबारे कहीं विस्तृत लेखौंला, यहांँ उनको विचारको सार स्वतन्त्र अनुवाद गर्छु । सिम्सन भन्छन्, भूकम्प बिर्सिंदै जाँदा एउटा संस्कृतिजस्तो हुन्छ । सांँचो कुरा हराउँदै जान्छ । सामाजिक अध्ययन गर्नेहरूले त्यसबारे लेख्छन् । तर ती दैवका बोली हँुंदैनन् । जीवनमा साधारण परिवर्तन आइनै रहन्छन् । तर यी सबै कुराबाट निस्किने कुरा आशा हो, जुन हामी गरिरहन्छौं । अनि हामी त्यही आशालाई उपलब्धि मान्छौं । (२६७)म विषयका बाढीको धारमा परे पनि बाहिर निस्केर भन्न सक्छु, अहिले यो देशमा भइरहेको आमचुनावले गर्दा हामी सोध्न सक्ने हुनेछौं । हामी बिर्सन चाहँंदैनौं भन्न थाल्नेछौं । त्यसैले पर्चाझैं छरिएका सपना भुइंँबाट उठाउने छैनौं । सपना छर्नेहरूले बुझुन्, यहाँंको यथार्थ काल्पनिक छैन । यो सोझै देखिन्छ । यथार्थ हामी भोगिबस्छौं । पर्चामा उडेका सपनाहरूमा हामी छैनौं ।"
एन्टिबायोटिक्स दुरूपयोगविरूद्ध जनचेतना,"एन्टिबायोटिक्स लिनु अगाडि तालिमप्राप्त स्वास्थ्यकर्मीको सल्लाह लिन उत्प्रेरित गर्दै यो वर्ष पनि नोभेम्बर १३ देखि १९ सम्म नेपाल लगायत संसारभरि नै जनचेतना सप्ताह मनाइयो । तर वर्षभरिका बाँकी ५१ साता एन्टिबायोटिक्सको उचित प्रयोगबारे कत्तिको सचेत रहिरहन्छौं त ? यो एन्टिबायोटिक्स लेख्ने स्वास्थ्यकर्मी र एन्टिबायोटिक्स खाने वा लगाउने बिरामी मात्रैको सरोकार हैन, हामी सबैको स्वास्थ्यसंँग प्रत्यक्ष वा अप्रत्यक्ष रूपमा जोडिएको विषय हो । नेपालमा एन्टिबायोटिक्स सिफारिस गर्न र किन्न खासै रोकटोक छैन । प्रचलित एन्टिबायोटिक्सले काम नगर्ने किटाणुको संक्रमणले कति जनाको ज्यान जाने गरेको छ भन्ने कुनै प्रकाशित आंँकडा छैन । तर अनुभवको आधारमा समस्याको आयतन ठूलै छ भन्न सकिन्छ । अमेरिकामा प्रत्येक वर्ष कम्तीमा बीस लाख मानिसमा यस्तो संक्रमण हुने गर्छ, जसमध्ये कम्तीमा तेइस हजारको प्रत्यक्ष रूपमा त्यस्तो संक्रमणकै कारण मृत्यु हुन्छ । अन्य रोग लागेका बिरामीमा पनि संक्रमण भएर एन्टिबायोटिक्सले काम नगरेर अप्रत्यक्ष मृत्यु हुने संख्या त झन् धेरै छ । एन्टिबायोटिक्सले ब्याक्टेरियाको संक्रमण विरुद्ध काम गर्छ । यसले शरीरमा प्रवेश गरेका ती ब्याक्टेरियालाई मार्ने वा वृद्धि हुन नदिने काम गर्छ, जसले गर्दा संक्रमण निको हुन्छ । त्यसैले यो गम्भीर प्रकारका संक्रमणबाट प्राण बचाउने अचुक औषधी हो र आवश्यक परेको बेला एन्टिबायोटिक्स प्रयोग गर्नुपर्छ । निमोनिया, पिसाबको संक्रमण, कानको संक्रमण, टन्सिल पाक्ने वा घाउ पाक्ने अनि मेनिन्जाइटिस, सेप्सिसजस्ता गम्भीर संक्रमण धेरैजसो ब्याक्टेरियाले नै गराउने हुँदा एन्टिबायोटिक्सले काम गर्छ । तर भाइरसले गर्ने संक्रमणमा एन्टिबायोटिक्सले कुनै काम गर्दैन । घाँटी दुख्ने, खोकी लाग्ने, सिँगान बग्ने, कान दुख्ने, पखाला लाग्ने, ज्वरोसँंगै डाबर आउने जस्ता धेरै समस्या प्राय: भाइरसले गराउने हुन्छ ।सायद भाइरल संक्रमण भएको बेला एन्टिबायोटिक्स खाएर ठिक भएको सम्झिरहनुभएको होला । वास्तवमा त्यो एन्टिबायोटिक्सले भाइरस मारेर होइन, रोग आफंै ठिक भएको हो । धेरैजसो भाइरल संक्रमण शरीरको प्रतिरक्षा प्रणालीले आफै नियन्त्रण गर्छ । कुनैकुनै भाइरस विरुद्ध काम गर्ने एन्टी भाइरल औषधी पनि हुन्छन् । जुन रोगका लागि एन्टिबायोटिक्स उपयुक्त औषधी हैन, त्यस्तो रोग वा समस्यामा एन्टिबायोटिक्स प्रयोग गर्दा कुनै फाइदा हुँदैन, बरु हानि हुनसक्छ । आवश्यक नपरिकन एन्टिबायोटिक्स प्रयोग गरे विभिन्न साइड इफेक्ट देखापर्छन् । धेरैजसो एन्टिबायोटिक्सले मतमत लाग्ने, उल्टी हुने, पखाला लाग्ने, चिलाउने डाबर आउने जस्ता असर देखाउँछन् । कुनैकुनै एन्टिबायोटिक्सले त गम्भीर खालको एलर्जी गराउँछ । शरीरभरि डाबर आउने, ओँठ र जिब्रो सुन्निने, सास फेर्न गाह्रो हुने, बेहोश हुनेजस्ता लक्षण देखिन्छन् ।एन्टिबायोटिक्स सबैभन्दा बढी सिफारिस गरिने औषधीमा पर्छ । लगभग पचास प्रतिशत एन्टिबायोटिक्सको प्रयोग अनावश्यक वा अनुपयुक्त भएको अनुमान गरिन्छ । कुनैकुनै एन्टिबायोटिक्स पशुलाई खुवाउने खानामा पनि राखिएको हुन्छ, जुन अनुपयुक्त प्रयोग मानिन्छ । यो प्रस्ट छ कि एन्टिबायोटिक्सको प्रयोग नै एन्टिबायोटिक्सले काम नगर्ने समस्याको प्रमुख कारण हो ।जब सामान्यतया प्रयोग गरिने कुनै एन्टिबायोटिक्सले संक्रामक ब्याक्टेरियालाई मार्न सक्दैन, त्यो गम्भीर कुरा हो । यसले उपचारमा ठूलो चुनौती थपिदिन्छ । एन्टिबायोटिक्सले किन काम गर्न छाड्छ भने यसको जथाभावी प्रयोगले ब्याक्टेरियामा विभिन्न परिवर्तन ल्याइदिन्छ, अनि ब्याक्टेरिया मर्दैन । यसले गर्दा त्यस्तो संक्रमण विरुद्ध अर्को कडा एन्टिबायोटिक्स चलाउनुपर्छ । अझ धेरैजसो एन्टिबायोटिक्सले काम नगर्ने खालको संक्रमण निको पार्न हम्मेहम्मे भैराखेको छ । बाँच्नको लागि ब्याक्टेरियाले जुन गतिमा आफूलाई परिवर्तन गरिरहेको छ, त्यो गतिमा हामीले नयाँ एन्टिबायोटिक्स विकास गर्न सकिरहेका छैनौं । फेरि त्यस्ता एन्टिबायोटिक्सले मार्न नसक्ने किटाणु अस्पतालमा मात्र सीमित नभएर समुदायमा फैलने क्रम पनि बढ्दो छ । सबैभन्दा ठूलो डर के हो भने कतिपय ब्याक्टेरियालाई उपलब्ध कुनै पनि एन्टिबायोटिक्सले नछुने हुनथालेको छ र बिरामीको उपचार गर्दागर्दै ज्यान पनि जान सक्छ । स्वास्थ्यकर्मीले एन्टिबायोटिक्स सिफारिस गर्दा धेरै सोच्नुपर्ने बेला आएको छ । सकेसम्म ठोस आधार भएर मात्र संक्रमणको प्रकृति हेरी उपयुक्त खालको एन्टिबायोटिक्स चलाउनु र सिफारिस गरिसकेपछि पूरा मात्रा नछुटाइकन खान लगाउनु धेरै महत्त्वपूर्ण छ । एकदुई दिनमै फेरीफेरी धेरै थरीका एन्टिबायोटिक्स चलाउनु जोखिमपूर्ण हुन्छ, त्यसैले दुईपटक सोचेर मात्र एन्टिबायोटिक्स चलाउने र फेर्ने निर्णय लिनुपर्छ । एन्टिबायोटिक्स बिरामीले आफूखुसी किनेर खान सक्ने अवस्था रहनु निकै सम्वेदनशील कुरा हो । हेर्दा उस्तै लाग्ने समस्या भए पनि अरू कसैलाई गरिएको वा आफैलाई पहिला गरिएको सिफारिस हेरेर त्यही एन्टिबायोटिक्स आफूखुसी कहिल्यै खानु वा खुवाउनु हुँदैन । ज्वरो आउने, घाँटी दुख्ने वा खोकी लाग्ने बित्तिकै एन्टिबायोटिक्स खाइहाल्ने गर्दा कुन किटाणुको संक्रमण हो भनेर जाँच गर्न र रोगको सही निदान गर्न गाह्रो हुन्छ । एन्टिबायोटिक्स नखाई ठिक हुन्न भन्दै स्वास्थ्यकर्मीलाई सिफारिस गर्न दबाब दिनु हितकर हँुदैन । योग्य स्वास्थ्यकर्मीले कुन एन्टिबायोटिक्स कसरी र कहिलेसम्म प्रयोग गर्नुपर्छ भन्ने निर्धारण गर्छन् र त्यसको पालना गर्न जरुरी छ ।गम्भीर संक्रमणबाट ज्यान बचाउन एन्टिबायोटिक्सलाई चाहिएको बेला काम गर्नेगरी बचाइराख्नु आजको ठूलो चुनौती हो । यसको सामना मिलेर गर्नुपर्छ । यो समस्या किन भयावह अवस्थामा पुग्दैछ भनेर सबैले सोच्नुपर्ने भएको छ । समुदाय, स्वास्थ्य संस्था वा पशुपालन लगाएत एन्टिबायोटिक्स प्रयोग हुने जुनसुकै ठाउँमा सरकारी, गैरसरकारी वा नाफामूलक निजी साझेदारहरूसंँग समन्वयको परिपाटी बसाउनुपर्छ । उपयुक्त तरिकाले एन्टिबायोटिक्स प्रयोग गर्दाको फाइदा र जथाभावी प्रयोग गर्दा उत्पन्न हुने भयावह समस्याबारे जनस्तरमा सचेतना जगाउन जरुरी भैसकेको छ ।डा धरेल बीपी कोइराला स्वास्थ्य विज्ञान प्रतिस्ठानका उपप्राध्यापक हुन् ।"
एकअर्काबाट सिक्ने कुरा,"सुन्दा स्वाभाविक लाग्न सक्छ, तर जब हाम्रा विद्युत क्षेत्रहरूको कुरा आउँछ, नेपाल र न्युयोर्क राज्यबीच साझा समस्या र अवसर छन् । हामी दुवैकहाँ ठूला विद्युत उत्पादन अधिकांश मानिस बसोबास गर्ने स्थानबाट टाढा गरिन्छ । हामी दुवै प्रसारण लाइन निर्माणको चुनौतीसँग जुध्दैछौँ । र हामी दुवैले २१ औँ शताब्दीको विद्युत ग्रिड निर्माणका लागि निजी क्षेत्रको पुँजी परिचालन गर्न आवश्यक छ । नेपालमा झैँ न्युयोर्क राज्यमा पनि त्यहाँको कर्मचारीतन्त्रको समस्याका कारण लगानी भित्र्याउन चुनौतीपूर्ण छ । नेपाल र न्युयोर्क दुवै ठाउँमा छिमेकी अर्थतन्त्रको दाँजोमा विद्युतको लागत उच्च छ । यसले गर्दा नागरिकका लागि तुलनात्मक बेफाइदा र चुनौती दुवै उत्पन्न भएको छ । न्युयोर्क जस्तो समृद्ध ठाउँमा पनि १० लाखभन्दा बढी मानिसलाई बिजुली बत्तीको बिल तिर्न हम्मे परिरहेको छ ।न्युयोर्क र नेपालले अब ऊर्जाको क्षेत्रमा परम्परागत रूपमा काम गरेर हुँदैन । प्रविधि द्रुतगतिमा अगाडि बढिरहेको छ । सोलार, ब्याट्री र विन्डको मूल्य घट्दो छ । पहिलेभन्दा धेरै व्यक्ति, कम्पनी र समुदायले आफ्नो ऊर्जा निर्भरता र गुणस्तरप्रति नियन्त्रण जमाउन चाहिरहेका छन् । विद्युतीय सवारी साधनहरू अब काल्पनिक विज्ञानमा मात्र सीमित नभएर भविष्यका स्वच्छ यातायात साधनसमेत हुन् भन्ने कुरा हामी देख्न सक्छौँ । यस यातायात क्रान्तिलाई समर्थन गर्न र हाम्रो समुदायका घर तथा व्यवसायमा विद्युत आपूर्ति गर्नका लागि हामीलाई त्यस्तो विद्युत ग्रिडको आवश्यकता छ, जसले धेरैभन्दा धेरै विद्युतमात्र प्रदान गर्दैन, तर जो लचिलो र बुद्धिमान समेत छ । त्यसो भएमा ग्राहकले घाम लागेको वा नदीमा पानी भएको बेलामात्र नभई आफूले चाहेको बेलामा विद्युत उपभोग गर्न सक्छन् । आज हामीसँग त्यस्तो ग्रिड छैन । नेपाल र न्युयोर्कमा आज पनि १९ औँ शताब्दीको आधारभूत संरचना छ । पुँजी र ऊर्जाका हिसाबले यो संरचना अप्रभावकारी छ । विद्युत जगतका अग्रज तथा आविष्कारक थोमस एडिसन र निकोला टेस्ला अझै जीवित भएका भए उनीहरूले हाम्रो अहिलेको ग्रिड संरचना सजिलै चिन्ने थिए ।आज र भोलिको हाम्रो ऊर्जा आवश्यकता पूर्तिका लागि अब परिवर्तन गर्ने समय आएको छ । नेपाल र न्युयोर्कलाई प्रभावकारी, लचिलो र बुद्धिमान खालको नयाँ ग्रिड निर्माण गर्ने मौका छ । नयाँ पुस्ताको ऊर्जा प्रणालीको सिर्जना गर्न हामीले गर्नुपर्ने काम यसप्रकार छन् :१ बलियो र पारदर्शी बजार । मूल्य निर्धारण र विद्युत व्यापारका लागि बजार भएन भने स्वतन्त्र विद्युत उत्पादकहरूलाई जलविद्युत र अन्य उत्पादन आयोजना विकास गर्न र निर्यात साझेदारसँग व्यापार गर्न कठिन हुन्छ । पारदर्शिताले जोखिम कम गर्ने र प्रतिस्पर्धा बढाउने हुँदा मूल्य घट्छ ।विद्युत पनि आखिर अन्य वस्तुजस्तै हो, जसको व्यापार नेपालमा हुँदै आइसकेको छ । त्यसका अतिरिक्त बजारले ग्राहकलाई सख्त खाँचो रहेको नवीनता प्रदान गर्छ । सोलार, ब्याट्री, फ्युयल सेल र भवन नियन्त्रण प्रणाली लगायत विभिन्न खालका प्रविधिको वृद्धि भइरहेको छ, जसले लागत घटाउने, ग्राहकको लचिलोपना सुधार गर्ने र विद्युतीय सवारी साधनका लागि तयारी गर्ने लगायतका काम गर्न सक्छन् ।२ पछाडितर्फ नभई अगाडि उन्मुख नियामक प्रणाली । संयुक्त राज्य अमेरिकाका साथै नेपालमा समेत विद्युतको नियमन ऐतिहासिक रूपमै सुस्त रहेको र त्यसले नवीनतालाई दुरुत्साहित गरेको पाइन्छ । हामीलाई व्यवसायको गतिमा चल्न सक्ने र प्रविधिजन्य परिवर्तनबारे सचेत नियामकहरूको खाँचो छ । चुस्त र लचिलो खाले प्रणालीको लागि जग बसालिएन भने हामी पुरानै र महङ्गो प्रणालीको निर्माण र पुनर्निर्माण मात्र गरिरहनेछौँ ।३ माग चुलिएको समयमा मात्र केन्द्रित नहुने अनि पहिलेभन्दा चुस्त र लचिलो ग्रिडको आवश्यकता । माग चुलिएको समयका लागि निर्माण गर्दा अरू समयको उत्पादन, प्रसारण र वितरण क्षमता व्यर्थको बन्छ । यस्तो अतिरिक्त पुँजीका लागि धनराशि चाहिन्छ । वितरित ऊर्जालाई ग्रिडको बोटल नेकमा प्रसारित गर्दै, भण्डारण तथा भार व्यवस्थापनका साधन प्रयोग गर्दै र ग्राहकलाई मूल्य सङ्केत प्रदान गर्दै धेरै सुपथ प्रणाली सिर्जना गर्न सकिन्छ ।४ पहिलेभन्दा खुला प्रक्रिया । विश्वभरिको उपयोगिता उद्योगलाई भूगोल तथा सरकारी नियमावलीहरूले अन्य पुँजीमा आधारित उद्योगका उत्पदान तथा सेवाको मूल्य र गुणस्तरमा उल्लेखनीय सुधार गर्ने बजारी शक्तिबाट संरक्षण गरेका छन् । हाम्रो चुनौती र अवसर भनेको भरपर्दो र सुरक्षित विद्युत उत्पादन गर्दै यस उद्योगलाई नवीनताको त्यसै शक्तिप्रति खुला बनाउने हो, जसले अन्य उद्योगको सुधारमा योगदान गरेको छ । त्यसका लागि ऊर्जा क्षेत्र लगायतको अर्थतन्त्रभरका प्रवर्तकहरूका लागि लगानी गर्ने वातावरण सही बनाउनुपर्छ ।१०० वर्षअघि थोमस एडिसनले न्युयोर्कमा पहिलो ग्रिड सुरु गरेका थिए । त्यसको केही समयपछि नै नेपालमा जलविद्युतको पहिलो संरचना बनेको थियो । तर अब परिवर्तनको समय आएको छ । नेपालको नयाँ संविधान, नयाँ नियामक ढाँचा र उत्पादन तथा प्रसारणका लागि पुँजीमा वृद्धि भएसँगै अब यहाँ परिवर्तन गर्ने समय आएको छ ।आउनुहोस्, एकार्काबाट सिक्ने तरिकाहरूको खोजी गरौँ ।कफम्यान अमेरिकाको न्युयोर्क राज्यका गभर्नरको कार्यालयमा उर्जा मामिला हेर्छन् ।"
खोस्टो नबनोस् चुनावी घोषणापत्र,"गत वैशाख ३१ गते सम्पन्न स्थानीय तह निर्वाचनमा एमालेको तर्फबाट निर्वाचित काठमाडौं महानगरपालिकाका प्रमुख विद्यासुन्दर शाक्यले चुनावअघि आफ्नो चुनावी घोषणापत्रमार्फत एक सय एक दिनमा एक सय काम गर्छु भनी मतदाता समक्ष प्रतिबद्धता जाहेर गरेका थिए । तर प्रमुख भएर पदभार सम्हालेको केही दिनभित्रै उनले आफू मातहतका निर्वाचित पदाधिकारीहरूलाई सरकारी ढिकुटीबाट मोबाइल किनिदिएर आलोचितमात्र बनेनन्, महानगरपालिकालाई चाहिने भनेर महँगो गाडी किने र व्ययभार थपे । यसरी कामकुरा एकातिर कुम्लो बोकी ठिमीतिर भनेझैं प्रमुख शाक्यले आफ्नो प्रतिबद्धता बिर्सेर चुनावी घोषणापत्रलाई खोस्टामा परिणत गरे । र मतदातालाई निराश पारे ।निरक्षर र साक्षरको के कुरा गर्ने ? राजधानीका हुनेखाने, शिक्षित मतदातालाई समेत चुनावअघि यस्ता चुनावी घोषणापत्रले कसरी आकर्षित गर्दारहेछन् भन्ने दृष्टान्त खोज्न टाढा जानु पर्दैन । विगतमा जस्तै शीर्ष दलहरूले यसपालि पनि मतदाताको मत हत्याउन विकास र समृद्धिको सपना बाँड्ने काम गरेका छन् । चुनावी घोषणापत्रमा विकास र समृद्धिको स्वप्निल सपना बाँड्ने र चुनाव जितेपछि त्यसलाई खोस्टामा परिणत गर्ने दलका नेताकार्यकता फेरि पनि प्रतिनिधि र प्रदेशसभाको चुनाव जित्न त्यस्तै आकर्षक घोषणापत्र लिएर मतदाताको घरदैलो अभियानमा जुटेका छन् । बाहिरबाट राजधानीका मतदाताहरू शिक्षित र जागरुक देखिए पनि कस्तालाई जिताउँदा विकास निर्माणको कामले गति लिन्छ भन्ने विषयमा सधैँ अलमलिएको देखिन्छ । फेरि बहुसंख्यक शिक्षित, जागरुक भनाउँदा मतदाता पनि विकास निर्माणको काममा त्यति चासो राख्दैनन् । यसको प्रत्यक्ष र परोक्ष फाइदा दलहरूले उठाइरहेका छन् ।यसरी हिँड्दैछ, पाइला मेट्दैछ भन्ने चरित्र देखाउन खप्पिस शीर्ष दलका नेताकार्यकर्ताको पुरातन प्रवृत्तिलाई मतदाताहरूले सामान्य रूपमा लिएको देखिन्छ । किनभने विकास र समृद्धिको सपना बाँड्दै आएका यस्ता नेताकार्यकर्ताले विकास निर्माणको काममा चासो नराख्ने मतदाताको मनोभाव बुझेरै हुनुपर्छ, निर्वाचनैपिच्छे पूर्वाधार बिनाको सपना पूरा गर्छौं भन्दै अर्को चुनावी घोषणापत्र जनसमक्ष ल्याउँछन् र मतदाताहरू पनि हो न हो यसपालि त घोषणापत्रमा उल्लेखित वाचाहरू पूरा गर्छन् होला भनेर विश्वास गर्छन् र पुन: रनभुल्लमा पर्छन् ।पूर्वाधार बिनाको विकास र समृद्धिको सपना बाँड्न खप्पिस दलहरूमध्ये वाम गठबन्धनले यसपटक आफ्नो घोषणापत्रमा पाँच वर्षमा सहरहरूमा मेट्रो र मोनोरेल कुदाउँछौं भनी उल्लेख गरेका छन् । मेट्रो रेल कुदाउन चाहिने पूर्वाधार खै त ? फेरि यस्ता मेट्रो रेल कुदाउँदैमा विकास र समृद्धिले फड्को मार्छ भन्ने असन्तुलित विकासको नमुना हेर्न टाढा जानै पर्दैन । छिमेकी देश भारतको राजधानी दिल्ली सहरको असन्तुलित विकास हेरे पुग्छ । एउटै सहरमा एकातिर मेट्रो रेल कुद्ने अर्कातिर झोपडपट्टीमा पुस्तौंपुस्ता आधारभूत आवश्यकताबिना बाँचिरहेका जनता, यी दुवैथरी सहरबासी अहिले वायु प्रदूषणको पीडा खेप्दैछन् । अहिलेलाई मेट्रो रेल र मोनोरेल हैन, हामीलाई वायु प्रदूषणबाट मुक्ति चाहिएको छ । विश्वको प्रदूषित सहरहरूमध्ये काठमाडौं पाँचौं स्थानमा पर्छ भन्ने अध्ययनअनुसन्धानले जनसमक्ष ल्याए पनि मानव स्वास्थ्यसँग प्रत्यक्ष सरोकार राख्ने यस्ता विषयलाई दलहरूले सामान्य रूपमा लिएको देखिन्छ । एमाले गठबन्धनले जस्तै नेपाली कांग्रेसले पनि यसपटक आफ्नो चुनावी घोषणापत्रमा स्याटेलाइट र स्मार्ट सिटीहरू बनाउने स्वप्निल सपनाहरू मतदातामाझ बाँड्दैछ । यसपालि वाम र लोकतान्त्रिक गठबन्धनले जस्तै वैकल्पिक शक्ति भनी उदाएका नयाँ शक्तिले पाँच वर्षमा गरिबीको अन्त्य गर्ने र विवेकशील साझा पार्टीले समयसीमा नतोके पनि एकमुष्टमै सडक, हवाई, रेल, केबलकार र जलमार्गको विकास गर्ने भनी आफ्नो घोषणापत्रमा उल्लेख गरेका छन् ।विगतमा राष्ट्रिय मुद्दाको कुरा छाडौं, स्थानीय निर्वाचनताका आफ्नो घोषणापत्रमा केके कुरा उल्लेख गरेका थिए भन्ने कुरा अधिकांश निर्वाचित पदाधिकारीले बिर्सेको देखिन्छ । उदाहरणका लागि १९ वडा भएको विराटनगर महानगरपालिकामा स्थानीय निर्वाचनताका तालमेल गरेका माओवादी र संघीय समाजवादी फोरमले आफ्नो घोषणापत्रमा नहर सरसफाइ र स्वच्छ पानी प्रवाह गर्न पहल गरी पार्क र नौका विहार सञ्चालन गर्न पहलकदमी गरिनेछ भनी उल्लेख गरेका थिए । वर्षको एकदिन छठपूजाको अघिल्लो दिनमात्र सरसफाइ गरिने नहरमा ३६४ दिन तिनै व्रतालुले फोहोर फ्याँक्ने गर्छन् । महानगरको ७८ वटा वडा हुँदै बग्ने नहर हाम्रो प्राकृतिक सम्पदाको एकमात्र धरोहर हो र यसको संरक्षण गर्नुपर्छ भन्ने चेत न राजनीतिकर्मीमा पलायो न नहरछेउ बसोबास गर्नेहरूमा । संयोग भन्नुपर्छ, वडा नम्बर १२ मा संघीय समाजवादी फोरमबाट हीरालाल कामत र ६ मा माओवादी केन्द्रबाट विजय कामत वडाध्यक्षमा विजयी भएका छन् । यी दुवै वडाको बीचैबीच बग्ने फोहोरी नहर सफा गर्छौं भन्दै चुनाव जितेका वडाध्यक्ष विजय कामतले चुनाव जितेको झन्डै ६ महिना बित्नलाग्दा सामान्य बाटोघाटो साम्य पार्ने बाहेक नहर सम्बन्धी उल्लेख गरेका बुँदालाई चटक्कै बिर्सेको देखिन्छ भने हीरालाल कामतले भने बाटोघाटोको स्तरोन्नत्तिको काम सक्ने बित्तिकै वडाबासीको सहभागितामा नहरको संरक्षण र सम्बद्र्धन गर्ने बताए । यसरी हिजोका दिन छठमैयाका लागि भनेर सरसफाइ गरिएको नहर आज पुन: डम्पिङ साइटमा परिणत भएको छ ।हुन त हामी मतदाताहरू पनि दोषमुक्त भने छैनौं । किनभने बहुसंख्यक मतदाता अझै पनि घोषणापत्र नहेरी मतदान गर्छौं । फेरि विगतमा चुनावी घोषणापत्र हेरेर मतदान गर्दै आएका बहुसंख्यक मतदाता पनि निर्वाचित पदाधिकारीले आफ्ना घोषणापत्रमा उल्लेख गरेका काम पूरा गरे कि गरेनन् भनी त्यति चासो राख्दैनौं । यसरी बहुसंख्यक मतदाताको यस्तो मनोवृत्तिका कारण पनि चुनावी घोषणापत्रहरू खोस्टामा परिणत हुने गरेका छन् । विडम्बना भन्नुपर्छ, यसपटक पनि शीर्ष दलहरूको चुनावी घोषणापत्र बहुसंख्यक मतदाताले अझै पढ्न पाएका छैनन् । विगत जस्तै दलहरूको घोषणापत्र नहेरी मतदान गर्ने मतदातालाई फेरि पनि आफूतिर आकर्षित गर्न दलहरूले घरदैलोसँगै चुनावी सभा आयोजना गर्दैछन् । यसरी घरदैलो गर्दैमा र चुनावी सभा गर्दैमा चुनाव जितिन्छ भनी दौडधुप गरिरहेका दलका नेताकार्यकर्ताले विगतमा आफ्ना दलले घोषणापत्रमा उल्लेख गरेका प्रतिबद्धताको समीक्षा गर्न जरुरी छ । घोषणापत्रमा उल्लेखित प्रतिबद्धतामध्ये कुनकुन पूरा गरे र बाँकी किन पूरा गर्न सकिएन भनी आफ्ना मतदातासामु स्पष्ट पार्न जरुरी छ । यस्तै घोषणापत्र पढेर मतदान गर्ने मतदाताले पनि निर्वाचित पदाधिकारीहरूले घोषणापत्रमा उल्लेखित काम पूरा गरे कि गरेनन् भनेर बेलाबेलामा झकझक्याउन जरुरी छ । यस्तै विगतमा चुनावी घोषणापत्रलाई खोस्टामा परिणत गर्ने दल र उम्मेदवारभन्दा राजनीतिमा स्वच्छ छवि बनाएका इमानदार र विकासप्रेमी उम्मेदवारलाई जिताउनसके मात्र विकास निर्माणको कामले गति लिन्छ ।"
दुई तिहाइ पक्का,"काँकडभिट्टा (कास) एमाले अध्यक्ष केपी ओलीले चुनावलगत्तै वाम एकता हुने दाबी गरेका छन् । झापा १ को संयुक्त चुनावी सभालाई आइतबार काँकडभिट्टामा सम्बोधन गर्दै उनले भने, चुनावपछिको वाम एकतालाई कुनै शक्तिले रोक्न सक्दैन । ओलीले दुईतिहाई बहुमतसहित वाम गठबन्धनको सरकार बन्ने पनि ठोकुवा गरे । वाम सरकार बनेपछि जनताका तमाम समस्याको हल गरिने आश्वासन दिए । माओवादी केन्द्रका अध्यक्ष पुष्पकमल दाहालका पुत्र प्रकाशको निधनमा ओलीले परिवारप्रति शोक व्यक्त गर्दै सम्भावना भएका युवा नेताको मृत्युले सिंगो वाम गठबन्धनलाई नै क्षति पुगेको जनाए ।करिब १५ मिनेट लामो सम्बोधनका क्रममा उनले झापा १ बाट माओवादी नेता राम कार्कीलाई जिताउन आफ्ना कार्यकर्तालाई आग्रह पनि गरे । सभालाई झापा ३ का राप्रपा उम्मेदवार राजेन्द्र लिङ्देनले पनि सम्बोधन गरे । उनले वाम गठबन्धनका कारण आफ्नो जित निश्चित भएको बताए । झापा १ का उम्मेदवार कार्कीले आफूलाई जिताए यो क्षेत्रको कायापलट गरिदिने बताए । सभालाई माओवादी केन्द्रका अध्यक्ष पुष्पकमल दाहालले समेत सम्बोधन गर्ने कार्यक्रम थियो तर पुत्र प्रकाशको अकस्मात् निधन भएपछि दाहाल कार्यक्रम छाडेर बिहान हेलिकप्टरबाट राजधानी फर्किएका थिए । चुनाव खर्चिलोदाङ एमाले उपाध्यक्ष युवराज ज्ञवालीले राजनीतिक पार्टी दलाल पुँजीपतिले चलाउने खतरा बढेको बताएका छन् । घोराहीमा आइतबार पत्रकार भेटघाटमा चुनावमा भइरहेको अनियन्त्रित खर्चले त्यस्तो संकेत गरेको उनले जनाए । करोडौं खर्च गरेर चुनाव लड्ने अवस्था आयो । मान्छे खेतबारी बेचेर चुनाव लडिरहेका छन्, उनले भने, यसको नियन्त्रण भएन भने लोकतन्त्रमाथि दलाल पुँजीवादीको नियन्त्रण हुन्छ । पार्टीले अनुरोध गर्दा पनि खर्चिलो भएकै कारण आफू चुनाव नलडेको उनले बताए । मलाई जिल्लाबाट पनि सिफारिस भएको थियो । केन्द्रमा पनि पार्टीले चुनाव लड्नुहोस् भन्यो तर म करोडौं खर्च गरेर चुनाव लड्ने अवस्थामा छैन, उनले भने, कहाँबाट आउँछ यत्रो पैसा ? यसको स्रोत के हो ? एउटा इमान्दार नेताले कसरी जुटाउन सक्छ यत्रो पैसा ? पार्टीले टिकट दिने तर चुनाव व्यक्तिले लड्नुपर्ने अवस्था आएको उनले बताए । ज्ञवालीले चुनावको अनावश्यक खर्च नियन्त्रण गर्न निर्वाचन आयोग र पार्टीहरूले पहल गर्नुपर्ने विचार व्यक्त गरे । आफूले पार्टीसँग टिकटको सट्टा खर्च नियन्त्रण गर्ने नीति माग गरेको उनले बताए ।"
सात थान ग्रिनेड बरामद,"रोल्पा (कास) सुवर्णावती गाउँपालिकाको क्वालीगाउँबाट प्रहरीले आइतबार दिउँसो नेत्रविक्रम चन्द (विप्लव) नेतृत्वको नेपाल कम्युनिस्ट पार्टी (नेकपा) का ५ कार्यकर्ता पक्राउ गरेको छ । एउटा घरमा तयारी अवस्थामा राखिएका ७ थान ग्रिनेडसमेत फेला परेका छन् ।सुनछहरी६ का हिमलाल पुन, रोल्पा नगरपालिका१० का धनबहादुर थापा र वीरबहादुर वली, सुवर्णावती५ का मीनराम विष्ट र खड्गबहादुर केसी पक्राउ परेका हुन् । सदरमुकाम र सुलीचौरबाट गएको छुट्टाछुट्टै टोलीले पक्राउ गरेको र सबै जना नेकपाका जिल्ला तहका नेता भएको प्रहरीले जनायो । प्रहरी निरीक्षक सुदर्शन पन्थीले लुकीछिपी बसेका उनीहरूलाई सशस्त्र र नेपाल प्रहरीको संयुक्त सर्च अभियान पछि फेला पारिएको बताए । निर्वाचनविरोधी गतिविधिमा संलग्न आरोपमा पक्राउ गरिएको हो । रोल्पाका प्रहरी प्रमुख डीएसपी ज्ञानेन्द्रप्रसाद फुयालले उनीहरूलाई खोज्न गएको प्रहरीले एउटा घरमा लुकाइराखिएको विस्फोटक पदार्थसमेत बरामद गरिएको बताए । तयारी अवस्थामा रहेका ७ थान ग्रिनेडसमेत फेला पारिएको छ, उनले भने ।प्रहरीका अनुसार रेड बुल को बट्टामा बम तयार पारिएको फेला परेको छ । केही दिनअघि रोल्पा आउँदै गरेका बिनाविभागीय मन्त्री एवं माओवादी केन्द्रका नेता कृष्णबहादुर महरा, पूर्वअर्थमन्त्री वर्षमान पुन, निवर्तमान सभामुख ओनसरी घर्तीमगर, उम्मेदवारहरू कुलप्रसाद केसी, दीपेन्द्र पुनलगायतलाई लक्षित गरी लिबाङको भदौरे जंगलमा विस्फोट गराइएको बम पनि उस्तै प्रकृतिको भएको प्रहरीले जनाएको छ । यस्तै प्रहरीले रोल्पा सदरमुकाम लिबाङमा फोटोकपी र ठेक्कापट्टा व्यवसाय गर्दै आएका सुवर्णावतीको क्वालीगाउँका लालबहादुर सुनारलाई गत मंसिर १ गते पक्राउ गरेको थियो । अहिलेसम्म प्रहरीले नेकपाका ११ जना नेता र कार्यकर्तालाई पक्राउ गरिसकेको छ ।यस्तै धादिङको प्रतिनिधिसभा क्षेत्र नं १ अन्तर्गत थाक्रे५ मा एमाले उम्मेदवार भूमि त्रिपाठी चढेको गाडीलाई लक्षित गरी सुतली बम विस्फोट गराइएको छ । थाक्रे ५ दामेचौरको कार्यक्रम सकेर आइतबार सोही बस्तीको बाहुनडाँडामा आयोजना गरिएको वाम गठबन्धनको सभालाई सम्बोधन गर्न जाने क्रममा उम्मेदवार त्रिपाठी चढेको गाडीलाई लक्षित गरी विस्फोट गराएको एमाले जिल्ला कमिटी सदस्य रामकुमार आचार्यले बताए । घटनामा कुनै पनि क्षति भएको छैन । यसै गरी जिल्ला निर्वाचन कार्यालय परिसरमा अज्ञात व्यक्तिले राखेको सकेट बम नेपाली सेनाले विस्फोट गराई निष्क्रिय तुल्याएको छ । सदरमुकामको पुछार बजारस्थित भाडामा रहेको कार्यालयमा प्रहरीको ड्युटी फेरिने समयमा बम राखिएको आशंका गरिएको छ ।जिल्ला सदस्य पक्राउनुवाकोट नेत्रविक्रम चन्दले नेतृत्व गरेको नेपाल कम्युनिस्ट पार्टीका एक जिल्ला सदस्य पक्राउ परेका छन् । दुप्चेश्वर गाउँपालिका ६ साबिक समुन्द्रटार १ समुन्द्रटारका २८ वर्षीय अनन्त धिताललाई पक्राउ गरिएको प्रहरीले जनाएको छ । जिल्ला प्रहरी कार्यालयबाट गस्तीमा गएको प्रहरी टोलीले आइतबार पक्राउ गरेको डीएसपी मधुकरजंग विष्टले बताए ।"
महिलामाथि गोली प्रहार,सर्लाही (कास) अज्ञात समूहको गोली प्रहारबाट आइतबार बिहान रामनगर बोहोर्वा४ की एक महिला गम्भीर घाइते भएकी छन् ।बिहान करिब साढे ४ बजे आफ्नो कोठामा सुतिरहेकी गिरिजाकुमारी साहलाई गोली लागेको प्रहरीले जनाएको छ । ढोकामाथिको प्वालबाट परिवारसहित सुतिरहेका ठाउँमा गोली हानिएको थियो । साहको बायाँ छातीमा गोली लागेको छ । उनलाई उपचारार्थ वीरगन्ज पठाइएको प्रहरी उपरीक्षक मसाउद आलम खाँले बताए । चिनेजानेकै व्यक्तिले गोली चलाएको हुन सक्ने प्रहरीको अनुमान छ । खाँले घटनाका दोषी पहिचान गर्न अनुसन्धान टोली खटाइएको बताए ।
उम्मेदवारलाई घरदैलोको सकस,"बाजुरा वाम गठबन्धनबाट प्रदेशसभा ख उम्मेदवार प्रकाश शाहको चुनावी टोली बुधबार निर्धारित बासस्थान पुग्दा रातको १२ बज्यो । दिनभर जयबागेश्वरी र काँडामा घरदैलो गर्दागर्दै ढिलो भएपछि टोली रातारात हिँड्नुपर्ने अवस्था आएको हो । कांग्रेसबाट प्रतिनिधिसभा उम्मेदवार कविराज पण्डितको प्रचार टोली प्रदेशसभा क मा दुई साता लामो घरदैलो सकेर सदरमुकाम मार्तडी फर्किए पनि एकै दिन विश्राम गर्न पाएन । पण्डितले मार्तडी पुगेकै दिन आसपासका बस्तीमा मतदातासँग भेटघाट गरे । अर्को दिन बिहानै प्रदेशसभा ख तिर घरदैलोमा हान्निए । पण्डितका प्रतिस्पर्धी एमाले उम्मेदवार लालबहादुर थापा पनि कार्यकर्ताको टोलीसहित घरदैलो गर्न व्यस्त छन् ।जिल्लाका सबै उम्मेदवारलाई ३ सातायता घरदैलो अभियानको सकस छ । कांग्रेस प्रदेशसभा क का उम्मेदवार जनकराज गिरी, ख का पदमबहादुर शाही र वाम गठबन्धनबाट प्रदेशसभा क का उम्मेदवार बलदेव रेग्मीलाई पनि उस्तै चटारो छ । उम्मेदवार सकेसम्म कुनै बस्ती नछुटाउने योजनामा छन् । अघिपछि कहिल्यै जान आवश्यक नठानेका गाउँबस्तीसमेत उनीहरूको प्राथमिकतामा छन् । एउटा बस्तीबाट अर्कोमा पुग्न दिनभरि लाग्ने रुगिन, बिच्छ्या भेगमा समेत उम्मेदवार घरदैलो गरिरहेका छन् । एउटा पार्टीको उम्मेदवार विकट भेग गएपछि अर्को पार्टीकालाई पनि पुग्न दबाब छ । सकभर कुनै बस्ती नछुटाउने योजना छ, एमाले उम्मेदवार रेग्मीले भने । प्रत्येक टोलमा पुगेर मतदाताको कुरा सुन्ने र आफ्ना कुरा राख्न घरदैलो गर्दैछु, कांग्रेस उम्मेदवार गिरीले भने, भौगोलिक कठिनाइ भएका बिच्छ्याका बस्ती पुग्न भनेजस्तो सहज पनि छैन । घरदैलो पुग्दा उनीहरू झुकेर नमस्कार गर्ने, अंकमाल गर्ने, हात मिलाउने, किसानका खेतमै पुगेर हलो जोत्ने, कोदो चुट्नेलगायत गतिविधिमार्फत मतदातासँग नजिक हुने प्रयास गरिरहेका छन् । घरदैलोमा जनताको कुरा सुन्ने र आफ्नो कुरा भन्ने अवसर मिल्छ, कांग्रेस उम्मेदवार शाहीले भने । घरमा आइपुगेको उम्मेदवारलाई मतदाता पनि सकेसम्म निराश पार्दैनन् । आएजति सबैलाई फूलमाला र बाजागाजाले स्वागत गर्दै खानपिनको व्यवस्था मिलाउँछन् । तोलीका लालबहादुर साउँदले भने, घरमा आएका उम्मेदवारहलाई तीतो बोलेर निराश किन पार्नु । वाम गठबन्धन र कांग्रेसतर्फका प्रतिनिधिभभा उम्मेदवार थापा र पण्डितले पहिलो चरणमा प्रदेश क्षेत्र क कोल्टीअन्तर्गत साबिकका ११ गाविसमा घरदैलो पूरा गरेका छन् । दुवै उम्मेदवार ख क्षेत्रकै बासिन्दा भएकाले पहिलो चरणमा कोल्टी क्षेत्रकै घरदैलोलाई रोजेका हुन् । हाल दुवै उम्मेदवारका प्रचार टोली ख क्षेत्रअन्तर्गत पर्ने ५ स्थानीय तहमा दौडधुप गरिरहेका छन् । उम्मेदवारले घरदैलोमा जोड दिए पनि एजेन्डामाथि भने छलफल गरेको देखिँदैन । अधिकांश मतदाताले घरभेटमा आउने नेतासँग खासै छलफल चलाउँदैनन् । मत माग्दै उम्मेदवार मतदाताको घर पुग्दा स्थानीयले विकासका ठोस एजेन्डामाथि भने चासो देखाउँदैनन् घरदैलोमा संलग्न हिरेन्द्र थापाले भने । भोट माग्न भ्याइनभ्याइमतदान मिति नजिकिँदै गर्दा जाजरकोटका उम्मेदवार कार्यकर्तासहित गाउँगाउँ खटिएका छन् । कांग्रेस, वाम गठबन्धन, नयाँ शक्तिलगायत दलले आमसभा, बैठक, भेटघाट र घरदैलो तीव्र पारेका छन् । उम्मेदवारलाई जिल्लाका सातै स्थानीय तहका ३१ हजार घरधुरी पुगेर भोट माग्न भ्याइनभ्याइ छ । जिल्लामा ८४ हजारजति मतदाता छन् । विगतका दुईवटा निर्वाचन क्षेत्र अहिले एउटै बनेपछि खास गरी प्रतिनिधिसभा उम्मेदवारलाई सबैतिर पुग्न सकस छ । पूर्वको भगवतीदेखि पश्चिमको जुनीबस्ती झन्डै ६० कोस टाढा छ । यो दूरी पार गर्न ७ दिन हिँड्नुपर्छ । प्रतिनिधिसभा उम्मेदवारलाई जिल्ला पूरै घुम्न १ महिनाभन्दा बढी समय आवश्यक पर्छ । त्यस्तै प्रदेश सभा क र ख का उम्मेदवारलाई पनि आआफ्नो क्षेत्रका सबै स्थान पुग्न २ साताभन्दा बढी लाग्ने देखिन्छ । उम्मेदवारले सबै बस्ती पुगेर भोट माग्न भ्याउने अवस्था नरहेको टालेगाउँका जनकबहादुर सिंहले बताए । मतदाता भने उम्मेदवारको प्रतीक्षामा रहेको उनले जानकारी दिए । वाम गठबन्धनबाट प्रतिनिधिसभा उम्मेदवार शक्तिबहादुर बस्नेतको टोलीले तीन साताअघि खलंगाबाट घरदैलो, कार्यकर्ता भेटघाट, आमसभालगायत कार्यक्रम सुरु गरेको थियो । वाम गठबन्धनले दल्ली, तल्लुबगर, लिम्सा, घरंगा, सानाखेला, थलह, मनघाट, टापुचौरलगायत मुख्य स्थानमा आमसभा गरिसकेको छ । कांग्रेसबाट प्रतिनिधिसभा उम्मेदवार राजीवविक्रम शाहको टोलीले पनि खलंगाबाट २० दिनअघि सुरु गरेको घरदैलो तथा कार्यकर्ता भेटघाट कार्यक्रम पश्चिमको झाप्रामा पुर्याएको छ । शाहको टोलीले पूर्वको भगवतीदेखि पश्चिमका अधिकांश गाउँ पुगेर भोट मागेको सिंहले बताए । वाम गठबन्धनका उम्मेदवार आमसभामै बढी केन्द्रित छन् । कांग्रेस उम्मेदवारले भने कार्यकर्ता भेटघाट र घरदैलोलाई प्राथमिकता दिएका छन् । तामझामसाथ आमसभा गर्नुभन्दा घरदैलो पुगेर भोट माग्दा फाइदा हुने प्रदेश सभा क का उम्मेदवार वेदराज सिंहले बताए । निर्वाचन क्षेत्रमा रहेका सबै मतदाताको घरघर पुगेरै भोट माग्ने योजना उनले सुनाए । मतदातालाई वाम गठबन्धन र एकता सन्देश दिन मुख्य स्थानमा आमसभा गर्नुपरेको अर्का उम्मेदवार गणेशप्रसाद सिंहको भनाइ छ । आमसभापछि घरदैलो सुरु गर्छौं, उनले भने, तर, भौगोलिक विकटताका कारण सबैका घरदैलो पुग्न चुनौती छ । यतिखेर दुर्गम गाउँ पनि दलका नेता कार्यकर्ताले भरिभराउ छन् । झन्डा, ब्यानर, पोस्टर र पम्पलेट छ्याप्छ्याप्ती देखिन्छन् । मुख्य गरी वाम गठबन्धन र कांग्रेसबीच नै प्रतिस्पर्धा हुने अवस्था छ । जिल्ला सदरमुकाम खलंगा बजार भने सुनसान देखिन्छ । यहाँ न नाराजुलुस छ न त माइकिङ । पोस्टर र ब्यानर पनि खासै देखिँदैन । सदरमुकाममा कर्मचारी शिक्षक, म्यादी, प्रहरी र सेनाको मात्र चहलपहल छ ।"
नयाँ मतदाता फकाउँदै नेता,"दमक जिल्लामा प्रतिनिधि र प्रदेशसभाका उम्मेदवारहरू नयाँ मतदाता फकाउन बढी समय खर्चिरहेका छन् । एमाले अध्यक्ष केपी ओली, कांग्रेस पूर्वमहामन्त्री कृष्णप्रसाद सिटौला, माओवादी नेता राम कार्की, कांग्रेस युवा नेता विश्वप्रकाश शर्मा र राष्ट्रिय प्रजातन्त्र पार्टीका महामन्त्री राजेन्द्र लिङदेन गाउँगाउँ पुगेका छन् । क्षेत्र नं ५ का प्रतिनिधिसभा उम्मेदवार ओली दलबलसहित आफ्नो क्षेत्रको तल्लो भेगका मतदाता रिझाउँदै छन् । उनी यो भेगमा २०४८ देखि चुनाव लडदै आएका हुन् । पहिलो र दोस्रो संविधानसभा चुनावमा यो क्षेत्र ६ र ७ नम्बरमा विभाजित थियो । ओली दुवै चुनाव ७ नम्बरबाट लडेका थिए । उनी १८ वर्षपछि गौरादह, जुरोपानी, महारानीझोडा, कोहबरा, गौरीगन्ज र खजुरगाछीका मतदातामाझ आफ्ना लागि भोट मागिरहेका छन् ।आदिवासी समुदायको बाहुल्य रहेको दक्षिणी क्षेत्रका दुई स्थानीय तहमा एमालेबाहेकका पार्टीको नेतृत्व छ । ओलीले यस क्षेत्रका गाउँगाउँमा विकास पुर्याउने वचन दिँदै मतदाता रिझाउने प्रयासमा छन् । उनका प्रतिस्पर्धी कांग्रेसका खगेन्द्र अधिकारीको घर पनि गौरादह हो । प्रचार अभियानलाई सहरभन्दा गाउँ केन्द्रित गरेका ओलीले आइतबार गौरादह नगरपालिकाको ग्वालडुब्बा, डुरामारी, गौरादह बजार र गौरीगन्जमा चुनावी कार्यक्रम गरे । क्षेत्र ३ बाट उम्मेदवार बनेका कांग्रेस नेता सिटौलाले पनि बढी समय नयाँ मतदाताका लागि खर्चिरहेका छन् । उक्त क्षेत्रमा यसपटक हल्दिबारी गाउँपालिकाअन्तर्गत साबिकका गोलधाप र हल्दिबारी, बाह्रदशी गाविसका चकचकी, डाँगीबारी र राजगढ तथा बिर्तामोड नगरपालिकाको वडा नं १० जोडिएको छ । उम्मेदवारी मनोनयन गर्न कात्तिक १६ गते जिल्ला ओर्लिएका सिटौला लगातार मतदातासँगै छन् ।बाह्रदशीका मतदातामाझ पहिलो चरणको चुनावी कार्यक्रम सकेका सिटौलाले पछिल्लोचोटि हल्दिबारीका नयाँ मतदाता भेटे । सिटौलाविरुद्ध वाम गठबन्धनको समर्थनमा राप्रपा महामन्त्री लिङदेन उम्मेदवार बनेका छन् । सशक्त उम्मेदवारका रूपमा हेरिएका लिङदेनलाई अन्य प्रमुख दुई पार्टीको समर्थन रहेकाले सिटौला नयाँ मतदातालाई आफ्नो पक्षमा पार्न मेहेनत गरिरहेका छन् । गठबन्धन उम्मेदवार लिङदेनका लागि पनि नयाँ मतदाता चुनौतीपूर्ण छन् । राष्ट्रिय नेताको छवि बनाइसकेकाले नयाँ मतदातामाझ सिटौलाको चुनावी कार्यक्रम प्रभावकारी देखिन्छ । तर, साझा उम्मेदवार भएकाले लिङदेन नयाँपुराना जो भए पनि गठबन्धनमा आबद्ध पार्टीको भोट फरक नपर्नेमा ढुक्क छन् । उनले पनि नयाँ मतदातालाई अबेर साँझसम्म समय दिएर आफ्ना कुरा र एजेन्डा सुनाइरहेका छन् ।क्षेत्र नम्बर १ मा तीव्र प्रतिस्पर्धामा रहेका वाम गठबन्धनका राम कार्की र कांग्रेस युवा नेता विश्वप्रकाश शर्मा पनि नयाँ मतदाताप्रति सचेत छन् । विगतमा सिटौलाको क्षेत्रमा पर्ने भद्रपुर ९ र १० यस पटक क्षेत्र १ मा समेटिएका छन् । उक्त क्षेत्रका नयाँ मतदाता दुवै प्रभावशाली उम्मेदवारका लागि निर्णायक हुन सक्ने विश्लेषण गरिएको छ । उक्त क्षेत्रबाट पहिलो पटक चुनाव लडदै गरेका काकीले आफूलाई नयाँपुराना भन्ने शब्दले फरक नपर्ने बताए । उनले भने, मेरा लागि उहाहरू सबै समान हुनुहुन्छ । सबैको साथ सहयोग पाउनेमा ढुक्क छु । युवा नेता शर्माले उम्मेदवार सिफारिस भएदेखि नै जिल्ला छाडेका छैनन् । उनी दैनिक आधा दर्जनभन्दा बढी स्थानका चुनावी कोणसभालाई सम्बोधन गरिरहेका छन् ।"
मतदाता तान्न होडबाजी,"अर्घाखाँची वाम गठबन्धनबाट जिल्लामा प्रतिनिधिसभा उम्मेदवार टोपबहादुर रायमाझीले गत बिहीबार सन्धिखर्क नगरपालिका १२ डिभर्नामा आयोजित कोणसभामा भने, गोजामा सिटामोल बोकेजस्तो विकास गर्न सजिलो छैन । उनले औषधिको प्रसंग झिकेर प्रतिस्पर्धी उम्मेदवार कांग्रेसका रामबहादुर बीसीप्रति कटाक्ष गरे ।डिभर्ना बीसीको घर भएको स्थान हो । सभामा उपस्थितसमक्ष रायमाझीले आफूले गरेका विकास कार्यको चर्चा गरे । त्यतिबेला बीसी भने जिल्लाका पूर्वी क्षेत्र पोखराथोक र पटौतीमा मतदाता भेटघाटमा व्यस्त थिए । उनी अघिल्लो दिन रूपन्देहीको बुटवलमा रहेका जिल्लाका मतदाता भेटेर फर्किएका थिए । पहिले २ निर्वाचन क्षेत्र रहेको जिल्ला अहिले एउटै क्षेत्र बनेको छ । दुवै उम्मेदवारले मतदाता भेटदै आफ्ना प्रतिबद्धता सुनाइरहेका छन् । जिल्लामा ६४ वडा छन् । उम्मेदवारले अब घरघर पुग्न सम्भव नभएकाले प्रत्येक वडामा कोणसभा गर्ने जनाएका छन् । यसअघि २ पटक अर्घाखाँची १ बाट विजयी रायमाझीको बीसीसित लगातार दोस्रो भिडन्त हो । रायमाझी यसपटक जितेर ह्याट्रिक पूरा गर्ने सोचमा छन् । प्रजातन्त्र स्थापनापछि तेस्रोपटक मैदानमा उत्रेका बीसी पहिलो जित हात पार्न दौडधुप गरिरहेका छन् ।दुवै उम्मेदवारले नामै किटेर नभने पनि एकअर्काको कटाक्ष गर्न छाडदैनन् । लगातार चुनाव जितेर पटकपटक मन्त्री बनेका रायमाझी जिल्लामा भएका विकास निर्माणको जस आफूले पाउनुपर्ने बताउँछन् । दशकयता जिल्लामा फराकिला सडकको संख्या बढेको छ । प्रत्येक स्थानीय तह सडकले छोएका छन् । बिजुली, शिक्षा र स्वास्थ्यमा पनि प्रगति भएको छ । पदमा नरहे पनि जिल्लाको विकास निर्माणका लागि भूमिका खेल्दै आएको र एकपटक अवसर दिन बीसीले अनुरोध गरिरहेका छन् । एमाले र माओवादी गठबन्धनपछि रायमाझी सजिलै जित मिल्ने भन्दै हौसिएका छन् । साबिक निर्वाचन क्षेत्र नम्बर २ मा कांग्रेस पकड रहेको र यसपालि जिल्लावासीले आफूलाई अवसर प्रदान गर्ने बीसीको भनाइ छ । दुवैले राजनीतिको सुरुवात पञ्चायतदेखि गरेका हुन् । २०३० सालको विद्यार्थी आन्दोलनबाट रायमाझीको राजनीतिक यात्रा सुरु भएको थियो । त्यसपछिका विद्यार्थी आन्दोलनमा समेत सक्रिय रहेका उनी २०४२ सालमा अखिल छैटौंका केन्द्रीय उपाध्यक्ष र दुई वर्षपछि अध्यक्ष बने । २०४८ सालमा योङ कम्युनिस्ट लिग (वाईसीएल) का संस्थापक अध्यक्ष बनेलगत्तै पार्टीको केन्द्रीय सदस्य बने । त्यसपछि तत्कालीन माओवादीले युद्ध सुरु गरेपछि भूमिगत भएका उनी २०६४ र २०७० को संविधानसभा निर्वाचनमा जिल्लाको क्षेत्र नम्बर १ बाट विजयी भएका थिए । पार्टीको केन्द्रीय सचिव हुँदै संसदीय दलका उपनेतासम्म बने । मैले सुरु गरेका विकास योजनाको काम पूरा गर्न पनि जित्नुपर्छ, रायमाझीले भने, राजनीतिक क्रान्ति सकियो । अब आर्थिक क्रान्तिबाट मुलुकलाई समृद्ध बनाउन सकिन्छ । अर्घाखाँचीलाई हराभरा बनाउने मेरो सपना छ । सडक, पूर्वाधार विकास, खानेपानी, शिक्षा, स्वास्थ्य सबै समस्या हल गरी केही वर्षभित्र देशकै नमुना र समृद्ध जिल्ला बन्ने गरी आफूले काम गरेकाले जनताले भोट दिने उनले दाबी गरे । बनारसमा अध्ययन क्रममै बीसी पनि राजनीतिमा आकर्षित भएका थिए । २०२४ सालमा जिल्ला फर्केपछि बीसी बल्कोटमा दुई वर्ष शिक्षक भए । चिकित्सक भएपछि तनहुँ, नेपालगन्ज र वीर अस्पतालमा गरी १० वर्ष काम गरे । २०४२ सालमा वीर अस्पतालको मेडिकल अफिसर पदबाट राजीनामा दिएर राजनीतिमा होमिए । ०४३ सालको संसदीय चुनावमा उम्मेदवार भए र हारे । ०४४ को संसदीय चुनावमा भारी मतले विजयी भएका थिए । २०५६ मा क्षेत्र १ बाट उम्मेदवार बनेका उनी २ हजार मत अन्तरले एमालेजनमोर्चा गठबन्धका उम्मेदवार डिलाराम आचार्यसित पराजित भएका थिए । २०७० मा माओवादीका रायमाझीसित १ हजार ५२ मत अन्तरले पराजित भए । उनी अहिले कांग्रेस महासमिति सदस्य छन् । जिल्लाका ३ नगरपालिका र ३ गाउँपालिकामा गरी १ लाख ३८ हजार ३ सय २८ मतदाता छन् ।"
उम्मेदवारी फिर्ता,"दैलेख (कास) कांग्रेस नेता गणेशबहादुर खड्काले उम्मेदवारी फिर्ता लिएका छन् । मनोनयनका दिन स्वतन्त्र उम्मेदवारी दर्ता गराएका उनले आइतबार विज्ञप्तिमार्फत आगामी चुनावमा लोकतान्त्रिक गठबन्धनलाई सघाउने जनाएका छन् । केन्द्रीय नेताहरूले आफूलाई पाखा लगाउन खोजेको भन्दै खड्काले स्वतन्त्र उम्मेदवारी दर्ता गराएका थिए । प्रधानमन्त्री एवं कांग्रेस सभापति शेरबहादुर देउवाले उनलाई पटकपटक उम्मेदवारी फिर्ता लिन आग्रह गर्दै आएका थिए । अब जिल्लावासीलाई लोकतान्त्रिक गठबन्धनमा मतदान गर्न अनुरोध गर्छु, विज्ञप्तिमा उल्लेख छ ।"
स्थिर छैनन् मतदाता,"बागलुङ अन्य जिल्लाका कतिपय नेता पटकपटक चुनाव लडिरहेको आरोप खेपिरहेका छन् । बागलुङमा बढीमा २ पटकसम्म चुनाव लड्ने नेता पनि एकदुई मात्रै छन् । प्रजातन्त्र प्राप्तिपछिका निर्वाचनमा मतदाताले एउटै व्यक्तिलाई लगातार जिताएको उदाहरण कम छ । अघिल्ला ४ वटा निर्वाचनमा ३ वटा क्षेत्रबाट १२ जना नेता निर्वाचित भए । अधिकांश नतिजा राष्ट्रिय जनमोर्चाको पक्षमा गए । मोर्चा अध्यक्ष चित्रबहादुर केसीले दुईपटक र परि थापाले २ पटक जिते । कांग्रेसको तर्फबाट २०४८ मा क्षेत्र १ बाट गोविन्द कँडेल र २ बाट मीनबहादुर केसीले जितेका थिए । कांग्रेसलाई सहयोग गरे पनि स्वतन्त्र उठेका ओमकारप्रसाद गौचन क्षेत्र ३ मा विजयी भए ।२०५१ मा तीनवटा क्षेत्र तीन दलको भागमा पर्यो । क्षेत्र १ मा एमालेका गोविन्द अधिकारी, २ मा कांग्रेसका मीनबहादुर केसी र क्षेत्र ३ मा जनमोर्चाकै परि थापाले जिते । २०५६ मा क्षेत्र १ मा कांग्रेसका टंक कँडेल, २ मा जनमोर्चाकै केसी र ३ मा थापा नै विजयी भए । पहिलो संविधानसभामा क्षेत्र १ मा पुन: एमालेले जित हात पार्यो । एमालेका रामजीप्रसाद शर्माले जितेर राज्यमन्त्रीसम्म बन्ने अवसर पाए । क्षेत्र २ मा जनमोर्चाकै केसी विजयी भए । क्षेत्र ३ मा कांग्रेसका नीरज पुन अगाडि आए । ४ वटा निर्वाचनसम्म एमालेले बागलुङको क्षेत्र २ मा आफ्नो उम्मेदवार उठाएको थिएन । उसले राजमोलाई सघाउने र क्षेत्र १ मा राजमोको साथ लिएर निर्वाचन जित्दै आएको थियो ।२०७० मा भने कांग्रेस, एमाले, माओवादी र राजमो सबैले आअफ्ना उम्मेदवार उठाए । त्यसको फाइदा कांग्रेसलाई पुग्यो । ३ वटै क्षेत्रमा कांग्रेस उम्मेदवार विजयी भए । अहिले भने वाम गठबन्धन छ । उनीहरूले २ वटा संघ र ४ प्रदेश गरी ६ स्थानमा दुईदुई क्षेत्र बाँडेका छन् । गठबन्धनले यसपटक कम्युनिस्टको विरासत फर्काउने दाबी गरेको छ । राष्ट्रिय राजनीतिमा प्रभाव पार्ने जनमोर्चाका केसी, थापादेखि माओवादी केन्द्रका दीनानाथ शर्मा, देवेन्द्र पौडेल र मसालका रामसिंह श्रीषसमेत बागलुङका हुन् । उनीहरूको संयुक्त मोर्चा कांग्रेसविरुद्ध चुनावमा छ । सबै वाम एकै ठाम भएकाले अरूको सम्भावना छैन, एमाले अध्यक्ष इन्द्रलाल सापकोटाले भने, बागलुङ कम्युनिस्टको किल्ला हो, त्यो हामी प्रमाणित गर्छौं । कांग्रेस नेताहरू भने सबै वामलाई एकैपटक पराजित गर्ने अवसर आएको दाबी गर्छन् । बहुदलीय पद्धति र बहुलवादी चरित्रको संरक्षण तथा विकास निर्माणमा अगुवाइ हाम्रो एजेन्डा हो, कांग्रेस जिल्ला सभापति दीपेन्द्रबहादुर थापाले भने, चलायमान मतलाई अब दिगोरूपमा कांग्रेसमा अडिग बनाउने प्रयासमा छौं । विकास, शान्ति र समृद्धिमा अगुवाइ गरेमा बागलुङको मत अरूले लैजान नसक्ने उनले दाबी गरे ।वाम गठबन्धनका उम्मेदवारले कांग्रेस नेतृत्वले विकास गर्न नसकेको आरोप लगाए । कांग्रेस नेता भने केन्द्रीय नेतृत्व लिए पनि जिल्ला सबै वामकै नेतृत्वमा चलेको टिप्पणी गर्छन् । सर्वसाधारण अन्योलमा छन् । पालैपालो फरक दलको नेतृत्व विजयी भएकाले विकासमा पछाडि परियो, जैमिनी१ का नवीनप्रताप जिसीले भने, नेतृत्व जवाफदेही बन्नु नपर्ने, मैले गर्नुपर्छ भन्ने चासो नभएपछि बत्तीमुनिको अँध्यारोमा परेका छौं ।"
प्रविधि : अवसरसँगै चुनौती,"केही वर्षयता बैंक तथा वित्तीय क्षेत्रमा चोरीका घटना बढ्दै गएका छन् । पहिला लगानीकर्ता र कर्मचारीको नियतका कारण हुने बैंकिङ कसुर पछिल्लो समय फेरिएको छ । सहज कारोबारका लागि बैंकहरूले बढाएको प्रविधिसँगै त्यसमा आक्रमण गरी रकम हिनामिना हुने घटना चुनौतीका रूपमा देखा पर्न थालेको छ । यससँगै प्रविधिले ल्याएको चुनौती सामना गर्न नियमक र बैंकहरूको हातेमालो सुरु भएको छ ।आधुनिक प्रविधिको प्रयोगसँगै बैंक तथा वित्तीय संस्थामा जोखिम पनि बढ्दै गएको राष्ट्र बैंकका डेपुटी गभर्नर चिन्तामणि सिवाकोटी स्वीकार गर्छन् । ग्राहकलाई सरल र सहज रूपमा बैंकिङ सेवा दिने उद्देश्यले नयाँनयाँ प्रविधि प्रयोगमा ल्याइए पनि सुरक्षामा पर्याप्त ध्यान पुर्याउन नसक्दा जोखिम बढ्न थालेको सिवाकोटीको भनाइ छ । बढ्दो जोखिमलाई मध्यनजर गर्दै गत बिहीबार सबै बैंक तथा वित्तीय संस्थाका अध्यक्ष, प्रमुख कार्यकारी अधिकृत र सूचना प्रविधि प्रमुखहरूलाई प्रविधि सुरक्षासम्बन्धी प्रशिक्षण दिएको उनले बताए । केही घटना बैंकको आन्तरिक कारोबार प्रणाली चुस्त दुरुस्त नहुनु कारण देखिन्छ, उनले भने, यसकारण आन्तरिक कारोबार प्रणाली चुस्त राख्न प्रविधिमा लगानी बढाउन आग्रह गरेका छौं । कसुरका घटना पूर्ण नियन्त्रण गर्न सकिँदैन । सुरक्षाका लागि आन्तरिक कारोबार प्रणाली चुस्त र बलियो बनाउनु पर्छ । बैंक तथा वित्तीय संस्थामा सर्वसाधारणको सम्पत्ति हुने भएकाले बैंक सञ्चालकले मुनाफा मात्र हेर्न नहुने उनको भनाइ छ । सिवाकोटीले भने, प्रविधिको स्तरोन्नतिमा लगानी गरेर सर्वसाधारणलाई सुरक्षा प्रत्याभूति दिन सक्नुपर्छ ।कमजोर सुशासन, सूचना प्रविधिमा पर्याप्त ध्यान नदिनु, सुरक्षा संयन्त्रहरूमा न्यून प्राथमिकतालगायत कारण सञ्चालन जोखिम बढ्दै गएको विज्ञ बताउँछन् । आक्रामक रूपमा सञ्जाल विस्तार र बढ्दो इन्टरनेट बैंकिङको प्रयोगले सञ्चालन जोखिम बढ्दै गएको उनीहरूको भनाइ छ । यस्तो जोखिम नेपालमा मात्र नभएर विश्वव्यापी रूपमै बढ्दै गएकाले नियामक निकाय, बैंक तथा वित्तीय र उपभोक्ता सबै सचेत हुनुपर्ने उनीहरूको सुझाव छ ।बढ्दो आधुनिक प्रविधिसँगै जोखिम पनि आउने भएकाले न्यूनीकरणका लागि स्वयम् बैंकहरू सचेत हुनुपर्ने बैंक अफ काठमान्डुका प्रमुख कार्यकारी अधिकृत शोभनदेव पन्तले बताए । बैंकिङ क्षेत्र प्रविधिसँग सम्बन्धित भएकाले प्रविधि सुरक्षामा बढी जोड दिनुपर्ने देखिन्छ, उनले भने, यसका लागि स्विफ्टबाट सिफारिस भएका मापदण्डहरू निरन्तर रूपमा अद्यावधिक गर्नुपर्छ । यस्ता घटना जुनसुकै बैंकमा पनि हुन सक्ने भएकाले आफ्नो सुरक्षाका लागि सचेत हुनुपर्ने उनको सुझाव छ ।सञ्चालन जोखिम अदृश्य र पूर्वानुमान गर्न नसकिने भएकाले न्यूनीकरणका लागि बैंकहरू हरेक पल तयारी अवस्थामा रहनुपर्ने बैंकर्स संघका अध्यक्ष अनीलकेशरी शाह बताउँछन् । प्रविधिको स्तरोन्नतिका लागि पैसा खर्च गर्न नचाहेकै कारण बैंकहरूमा जोखिम बढ्दै गएको नेपालका लागि स्विफ्ट प्रयोगकर्ता समूहका अध्यक्ष अशोक राणाले बताए । स्विफ्ट प्रणाली उपयोग गर्ने बैंकहरूले उक्त संस्थाले दिएका मापदण्डहरू पूरा गर्नुपर्ने हुन्छ, उनले भने, तोकिएका मापदण्ड पूरा नगर्ने बैंकहरूको सिस्टम कमजोर मानिन्छ, केही वाणिज्य बैंकहरूले अहिलेसम्म पनि स्विफ्टले दिएको सुझाव कार्यान्वयन गरेका छैनन् । सबै बैंक तथा वित्तीय संस्थाले स्विफ्टको सुझावअनुसार आफ्नो कारोबार प्रणाली अद्यावधिक गरी सुरक्षित बनाउन उनले आग्रह गरे । बढ्दो प्रविधिसँगै जोखिम पनि बढ्ने भएकाले बैंक र सेवाग्राही सबैले आआफ्नो स्थानठाउँबाट सजग हुनुपर्ने एनआईसी एसिया बैंकका प्रमुख कार्यकारी अधिकृत रिसालको सुझाव छ । एक महिनाअघि हयाकरले हयाकको प्रयास गरे पनि हाल बैंक सबै पक्षबाट सुरक्षित रहेको उनले दाबी गरे । सुरक्षाका लागि कुनै कसुर बाँकी राखका छैनौं, यसकारण पनि बैंक पूर्ण रूपमा सुरक्षित छ, रिसालले भने । बैंक तथा वित्तीय संस्थाले मानव संसाधनको विकास र प्रविधिमा लगानी गर्न कन्जुस्याइँ गरेकै कारण सञ्चालन जोखिम बढ्दै गएको नेसनल बैंकिङ इन्स्टिच्युटका प्रमुख कार्यकारी अधिकृत सञ्जीव सुब्बाले औंल्याए । मानव संशाधन र प्रविधिमा भएको खर्चलाई लगानी नमानेर लागत मान्ने प्रवृत्तिको अन्त्य नभएसम्म यस्तो जोखिम बढी रहन्छ, उनले भने, बैंकहरू मुनाफा केन्द्रित भए । यसकारण सञ्चालन जोखिमको सम्भावना बढेको हो । प्रविधिसँग भागेर बैंकिङ कारोबार गर्न नसकिने भएकाले यसको विकास तथा सुरक्षाका बैंकसँग ५१० वर्षको योजना आवश्यक रहेको उनले बताए ।बैंक तथा वित्तीय संस्थामा प्रविधिजन्य जोखिम बढ्दै गएको नायब प्रहरी महानिरीक्षक (डीआईजी) पुष्कर कार्कीले बताए । अधिकांश नयाँ कसुरका घटनाहरू एटीएम कार्ड, इन्टरनेट बैंकिङ, स्विफ्टसँग सम्बन्धित छन्, उनले भने, यस्ता जोखिम न्यूनीकरणका लागि बैंकको आन्तरिक कारोबार प्रणाली बलियो हुनुपर्छ । प्रविधिमा लगानी बढाऊ सूचना प्रविधिमा लगानी बढाउन राष्ट्र बैंकले बैंक तथा वित्तीय संस्थालाई आग्रह गरेको छ । बैंकिङ कारोबारमा सूचना प्रविधिको भूमिका महत्त्वपूर्ण हुने भएकाले ढुक्क भएर लगानी गर्न राष्ट्र बैंकले भनेको छ । स्विफ्ट हयाक मार्फत एनआईसी एसिया बैंकको रकम चोरी भएको घटनापछि राष्ट्र बैंकले यस्तो आग्रह गरेको हो । सस्तो भएकै कारण केही बैंक तथा वित्तीय संस्थामा कमसल खालको प्रविधिको प्रयोग भएको सूचनाका आधारमा राष्ट्र बैंकले सूचना प्रविधिको लगानीमा सम्झौता नगर्न आग्रह गरिएको डेपुडी गभर्नर सिवाकोटीले बताए । संघमा सूचना प्रविधि डेक्सवाणिज्य बैंकहरूको छाता संगठन नेपाल बैंकर्स संघले सूचना प्रविधि जानकारी इकाई (आईटी इन्फरमेसन डेक्स) स्थापना गरेको छ । सबै बैंकहरूका सूचना प्रविधि प्रमुखको सहभागिता रहेको उक्त इकाईले सूचना प्रविधिकै विषयमा काम गर्नेछ । गत साता मात्र उक्त डेक्स स्थापना भएको छ । गत बिहीबार राष्ट्र बैंकले आयोजना गरेको सूचना प्रविधिको सुरक्षासम्बन्धी प्रशिक्षण कार्यक्रमबाट केही सुझावहरू आएको र डेक्सको कार्ययोजना बनाइने संघका अनील शर्माले बताए । डेक्समार्फत सदस्य बैंकहरूबीच सूचना प्रविधिबारे छलफल र सूचना आदानप्रदान हुने उनले जनाए ।"
उत्पादनमूलकमा बढ्दो लगानी,"ईबैंकिङले व्यवसायीलाई सजिलोकरिब एकदुई दशकसम्म उत्पादनमूलक उद्योगमा काम गर्ने कर्मचारीलाई सोझै बैंकको खातामा तलब भुक्तानी गर्ने विषय कल्पनाभन्दा बाहिरको मानिन्थ्यो । त्यतिबेला व्यापार व्यवसाय गर्ने जो कोहीले बैंक जान लामै समय छुट्याउनुपथ्र्यो । बैंकमा गएर घण्टौं लाइनमा बस्नुपथ्र्यो । सीमित बैंकका कारण कुनै एक काम गर्नुपरेमा २३ घण्टा समय लाग्थ्यो । बैंकिङ प्रणाली झन्झटिलो थियो । जसले गर्दा धेरैजसो उद्योगीले कर्मचारीलाई हातमै तलब दिन्थे । नगद कारोबार नै सजिलो मानिन्थ्यो । निजी क्षेत्रबीचकै प्रतिस्पर्धा र आधुनिक प्रविधिले घरमै बसीबसी काम गर्न सकिने व्यवस्थाले त्यतिबेलाको कुरालाई नै कल्पनाभन्दा बाहिरको बनाइदिएको छ । अर्थात् हिजोआज बैंकिङ कारोबार घरबाटै गर्न सकिन्छ । प्राय: कम्पनीको काम इन्टरनेट बैंकिङबाट गर्छौं, महासंघका वरिष्ठ उपाध्यक्ष गोल्छाले भने ।उनी मात्रै हैन धेरैजसो उद्योगी व्यवसायीले हिजोआज प्राय: कारोबार अनलाइनबाट गर्छन् । ईबैंकिङले यस्ता सबै समस्या समाधान गरिदिएको छ । धेरैजसो घर वा कार्यालयमा बसेर आफ्नो सम्पूर्ण कारोबार गर्न सक्ने भएका छन् । बैंकमा जाने, फर्म भर्ने, लाइन बस्ने र घण्टौं समय खर्चने आवश्यकता नै नभएपछि उद्योग व्यापारमा समय दिन भ्याएका छन् । मोबाइलबाट समेत बैंकले धेरै सुविधाहरू भित्र्याइसकेकाले सानातिना भुक्तानी त मोबाइलको सेटबाटै हुन्छ । मोबाइल सेवाका लागि सम्बन्धित बैंकसमक्ष सदस्य बनिसकेको एक ग्राहकले अर्को त्यस्तै व्यक्तिलाई सोझै रकम मोबाइलसेटबाट रकामान्तर गर्न सक्छ । बैंक स्टेटमेन्ट, ग्राहकसँग पैसा लेनदेन, बिल भुक्तानी, ऋण लेनदेन, ऋण फस्र्योटलगायत काम इन्टरनेटबाट नै गर्न सक्ने व्यवस्था बैंक तथा वित्तीय संस्थाहरूले गरिदिएका छन् । बत्ती, पानी र अन्य ससाना कारोबारको भुक्तानीसमेत अनलाइनबाट नै हुने गरेको छ । मोबाइलको विकल्पमा अर्को इन्टरनेट बैंकिङ छ । यी सुविधाले अत्यावश्यकीय सेवाकै रूपमा फडको मारेपछि बढी मात्रामा व्यस्त जीवन बिताउने बिजनेस म्यान हरूलाई सजिलो बनाइदिएको छ । बैंक तथा वित्तीय संस्थाअनुसार ईपेमेन्टको सुविधा र भुक्तानी गर्न सक्ने रकम फरकफरक छ ।बैंकले ल्याएको ईबैंकिङ सेवालाई थप प्रभावकारी बनाउँदै लैजानुपर्ने व्यवसायीको माग छ । हाम्रो राष्ट्र बैंकसँग प्रभावकारी पेमेन्ट गेटवे नै छैन, परिसंघका अध्यक्ष हरिभक्त शर्मा भन्छन्, हामीले अनलाइन प्रणाली अपनाउने त गरेका छौं । तर, यो सुरवाती चरण हो । यसलाई अझै प्रभावकारी बनाउने उपायहरू अवलम्बन गरिनुपर्छ ।"
बैंकको आकार र प्रभाव,"दुई वर्षमै नेपाली बैंकहरूको पुँजीको आकार २ बाट ८ अर्ब पुग्यो । मात्र २६ खर्बको अर्थतन्त्रमा बैंकको आकार ठूलो भएको आलोचना पनि भइरहेको छ । एकैपटक यसरी पुँजी बढाउन निर्देशन दिएको केन्द्रीय बैंक भने यसलाई आवश्यक मानिरहेको छ । सन् २००८ को वित्तीय संकटका बेला बैंकिङका अन्य पक्षहरूका अतिरिक्त बैंकको आकारलाई लिएर पनि चर्चा भएको थियो । टु बिग टु फेल भन्ने शब्दावलीको प्रयोग धेरैपटक भएको थियो । वास्तवमा यो शब्दावलीको अर्थ के थियो ? यो शब्दावलीले बोकेको मर्म पूर्ति भयो कि भएन ? वित्त बजारमा चासो राख्नेहरूलाई चाखलाग्दो विषय हुन सक्छ । बैंकको आकार ठूलो भए कार्यसम्पादन चुस्त हुन्छ, नाफा बढछ तथा विविधीकरणमा मद्दत पुर्याउँछ भन्ने विश्वास गरिन्छ । तर, यो अति नै ठूलो भयो भने त्यसको प्रभाव ठीक उल्टो हुन सक्छ । बैंक बोझिलो बन्छ, नाफा घटछ र जोखिम बढछ । धेरै बैंकहरूले यो तथ्यलाई स्वीकार गरेका छन् र आफ्नो संरचनालाई सरलीकरण गर्ने, बैंकिङ सेवाको दायरालाई सीमित र विशिष्टीकृत गर्न थालेका छन् । वित्तीय संकटका बेला ठूला बैंकहरू धराशयी हुँदा तीनको उत्थान गर्न करदाताको पैसा खर्च गरिएको तथा उत्पादन, रोजगारी, लगानीलगायत समष्टिगत अर्थतन्त्रमा नकारात्मक असर परेकाले बैंकको आकार संसारभर आलोच्य विषय बनेको थियो । त्यसयता बासेल कमिटीले कस्ता बैंकलाई ठूला भन्ने र समग्र वित्तीय प्रणालीकै लागि संवेदनशील बैंक कुन हुन भन्ने छुटयाउने आधार बनाएको छ । सम्भावित वित्तीय संकटलाई सम्बोधन गर्न बनाइएको उक्त सूचकांकमा विभिन्न मुलुकका ठूला बैंकहरू छन् । खासगरी बैंकहरूलाई ठूलो बनाउनुपर्ने सबैभन्दा महत्त्वपूर्ण कारण विविधीकरण नै हो । जोखिमका विभिन्न स्रोतहरूलाई एकअर्काबाट अलग्याउन सकियो भने जोखिम न्यूनीकरण भएर जान्छ । यसका लागि बैंकहरूले परिचालन गर्ने पुँजीको स्रोत र गन्तव्यमा विविधता आवश्यक हुन्छ । यसका लागि बैंकले विषयगत र भौगोलिक क्षेत्रगत रूपमा आफ्नो आकार विस्तार गर्नैपर्छ । आकारको मितव्ययिता वा लाभ अर्को महत्त्वपूर्ण पक्ष हो । प्रविधि, पूर्वाधार, मानव स्रोतलगायतमा हुने शिरोभार खर्च कम गर्न आकारले ठूलो सघाउ पुर्याउँछ । बैंक ठूलो हुँदा आम्दानी पनि ठूलै हुन्छ र लगानी तथा शिरोभार खर्चमा लगाउन पर्याप्त स्रोत हासिल हुन्छ । प्रत्येक कारोबारको लागत कम गर्न, सेवाग्राहीलाई सस्तोमा सेवा उपलब्ध गराउन सक्षम बनाउँछ । नियमनकारी निकायहरूको निर्देशन पालनाको सिलसिलामा गर्नुपर्ने खर्चका दृष्टिकोणले पनि बैंकको आकारले लाभ पुर्याएको हुन्छ । आकारकै लाभ उठाउन संसारभर वित्तीय क्षेत्रमा गाभ्नेगाभिने र प्राप्तिको लहर चलेको छ । दुई र दुई जोडदा पाँच हुन सक्ने अवस्थालाई सिनर्जी भन्न सकिन्छ । बैंकको ठूलो आकार यसले प्रदान गर्ने विविधखाले सेवालाई एकीकृत गरी सिनर्जीको रचना गरिएका धेरै उदाहरण छन् । यस्तो सिनर्जीबाट सेवाप्रदायक र सेवाग्राही दुवै लाभान्वित भएका छन् । सामान्य निक्षेपकर्तालाई बैंकले कर्जा प्राप्तिमा प्रदान गर्ने सहुलियत, धितोपत्रहरूमा लगानी गर्न दिइने नि:शुल्क परामर्श तथा सेवा सिनर्जीका उदाहरण हुन् । सिनर्जीका अरू धेरै जटिल उदाहरण पनि छन् । तर, बैंक सफल हुनु र असफल हुनुमा आकार नै सबैभन्दा महत्त्वपूर्ण पक्ष हो भन्नेमा विवाद छ । तरलता अभाव (बैंक आफ्नो अल्पकालीन दायित्व पूरा गर्ने अवस्थामा नहुनु) पनि बैंक असफल हुने एक मात्र कारण होइन । धेरैजसो तरलता अभाव संकटको लक्षण हो कारण भने होइन । साना बैंक तथा वित्तीय संस्थासँग विविधीकरण गर्ने क्षमता कम हुन्छ जसले अन्ततोगत्वा संकटतर्फ डोर्याउँछ । दुईचारवटा लगानी खराब पल्टिँदा बैंकमा तरलता अभाव हुने आफ्नो अल्पकालीन दायित्व पूरा गर्न नसक्ने र सेवाग्राहीको विश्वास गुमाई बैंक रन तर्फ उन्मुख हुन्छ । यसको ठूलो मूल्य सेयरधनी र निक्षेपकर्ताले चुकाउनुपर्छ । ठूला बैंक असफल हुँदा त्यसको नकारात्मक असर पनि व्यापक हुने र ठूलो जनसमुदाय प्रभावित हुने भएकाले ठूलो आकारको आलोचना बढी हुने गर्छ । ठूला बैंक असफल हुँदा धेरैले आफ्नो बचत तथा लगानी गुमाउँछन्, धेरैको काम खोसिन्छ, व्यापार व्यवसाय गर्न कर्जा पाइँदैन । अनि यसैलाई कारण देखाएर सरकार त्यस्ता बैंकको उत्थान गर्नुपर्छ भनेर अघि सर्छ । करदाताको पैसा खर्च हुन्छ । राम्ररी चल्ने बेलासम्म बैंक सञ्चालकले नाफा कुम्ल्याउने, टाट पल्टिएपछि करदाताको पैसामा बैंक जोगाउने विसंगतिपूर्ण स्थिति आलोचनायोग्य विषय हो । सन् २००८ को वित्तीय संकटले पाठ सिकाएको छ र उल्लिखित विसंगतिपूर्ण स्थिति आउन नदिन केही उपायहरू निकालिएका छन् । अब स्वस्थ बैंकिङ कारोबार गर्दा जोखिमको पुरापुर मापन गर्नुपर्छ भनिएको छ । विविधीकरणलाई ध्यान दिनुपर्नेमा जोड दिइएको छ । कर्जा असुलीको उचित योजना हुनुपर्छ र कर्जा खराब पल्टिएको खण्डमा पूर्ति गर्ने वैकल्पिक स्रोतको व्यवस्था हुनुपर्छ भनिएको छ । बैंकिङ कारोबार जोखिम र प्रतिफलको उचित सन्तुलन कायम हुने गरी पूर्वनिर्धारित योजनामार्फत हुनुपर्छ । संकट व्यवस्थापन गर्ने गरी बैंक सञ्चालनलाई निषेध गरिएको छ । नोक्सान थाम्न सक्ने क्षमताको विकास पनि वित्तीय संकटपछि आएको अर्को नवीन अवधारणा हो । सेयरधनी मात्र नभएर निक्षेपकर्ता र ऋणपत्रधनीलाई पनि विपरीत परिस्थितिको सामना गर्न सक्षम बनाउने गरी प्रणालीको विकास गर्ने । यो बैंक असफल हुनुअगावै रोकथामका लागि गरिने उपायमध्येको एक हो । यस सन्दर्भमा उठ्ने अर्को प्रश्न बैंकको आकारभन्दा अवलम्बन गरिएको बैंकिङ प्रणालीको मुख्य उद्देश्य र सञ्चालनको तौरतरिका हो । लक्षित वर्गको मागलाई बैंक तथा वित्तीय संस्थाले सम्बोधन गर्छ कि गर्दैन भन्ने हो । बैंक सञ्चालन हुने समुदायको आवश्यकताले यसको आकार निर्धारण गर्नुपर्छ । बैंक सञ्चालकको महत्त्वाकांक्षा हाबी हुनु हुँदैन । प्रयोगकर्ताका आवश्यकता भिन्दाभिन्दै हुन्छन् । तीनलाई सम्बोधन गर्ने गरी बैंकको संरचना र आकार तय गरिनुपर्छ । बैंकको आकार समुदायका लागि बोझ हुनु हुँदैन ।"
कृषिकर्जा ५ प्रतिशत ब्याजमा,"बाली तथा पशु बिमा गर्ने कि ?कृषि क्षेत्रको लगानीमा हुन सक्ने जोखिम घटाउन देशभर ०६९ माघदेखि बाली र पशु बिमा सेवा सुरु भएको छ । गत आर्थिक वर्षमा ९ अर्ब २४ करोड रुपैयाँ बराबरको बिमा भयो । बिमा समितिका अनुसार यसमा किसानले अन्नबाली, तरकारी, फलपूुल, माछा र पशुधनको बिमा गराएका थिए । यसमध्ये २५ करोड ५८ लाख रुपैयाँ बिमित किसान, सहकारी, कृषक समूह आदिले विभिन्न बिमा कम्पनीबाट दाबी रकम लिएका थिए । सरकारले किसानलाई कृषि बिमामा आकर्षित गर्न ७५ प्रतिशत बिमा शुल्क (प्रिमियम) मा अनुदान दिन्छ । किसानले २५ प्रतिशत मात्रै बिमा शुल्क तिरे पुग्छ । सरकारले चालु आर्थिक वर्ष अनुदानका लागि कृषितर्फ साढे १० करोड र पशुपक्षी विकास मन्त्रालयका लागि करिब २४ करोड अनुदान छुटयाएको छ । बिमा समितिले निर्जीवन बिमा गर्ने १७ वटा कम्पनीहरूलाई जिल्ला तोकी नै दिएको छ । कृषि विकास मन्त्रालयका वरिष्ठ कृषि अर्थविज्ञ शिरिस पुनका अनुसार बाली र पशु बिमा गर्नुपरे देशभरका जिल्ला कृषि तथा पशु कार्यालयमा सम्पर्क गर्नुपर्छ । बिमा गराउने अभिकर्ता जिल्लामा रहेका कृषिपशु सेवा कार्यालय वा सेवा केन्द्र र बिमा कम्पनीकै कार्यालयमा भेटिन्छन् । बिमा समितिले जेटी र जेटीएलाई पनि यसबारे तालिम दिएको छ ।बिमामा भ्याट छुट छ । किसानले बिमा गरेको वस्तुको २ देखि ५ प्रतिशत प्रिमियम तिर्नुपर्छ । बिमामा पहिले १ करोड रुपैयाँसम्मको बिमांक सीमा थियो । हाल यो सीमा हटाइएको छ । कृषिमा बिमा गर्न पहाडमा कम्तीमा आधा रोपनी तराईमा एक कट्ठा जग्गामा खेती हुनुपर्छ । अर्थविज्ञ पुनका अनुसार कृषिमा उत्पादन चक्रअनुसार बिमा अवधि प्राय: एक वर्षको हुन्छ । यदि बालीको उत्पादन समय एक वर्षभन्दा बढी भए नवीकरण गर्नुपर्छ । किसानको काबुभन्दा बाहिरका परिस्थितिहरू बाढी, पहिरो, खडेरी, अतिवृष्टि, अनावृष्टि, असिना, हिउँ, तुसारो, बाली तथा पशुको रोग तथा किरा, भूकम्प, चटयाङ, बाँझोपना, दुर्घटना, आगलागी आदिको बिमा हुन्छ । बिमा गरेको छु भन्दै बाली लगाइसकेपछि मलजल, गोडमेल नगरेमा, बालीमा लाग्ने विभिन्न रोगहरूको बेलैमा निदान नगरेमा यसलाई लापर्बाही मानिन्छ । यस्तो लापर्बाहीलाई भने बिमाले समेट्दैन । पशुपक्षीको हकमा विषाक्त पदार्थ खुवाएमा, प्रतिरोधात्मक खोपहरू समयमै नलगाएमा, बिरामी अवस्थामा समयमै उपचार नगराएमा, दानापानी नखुवाएमा पनि लापर्बाही मानिन्छ । चोरीलाई पनि बिमाले समेटदैन । तर वन्यजन्तुको आक्रमणलगायत बाहय कारणले हुन सक्ने क्षतिलाई पनि बिमामा समेटिएको छ । कुखुरालगायत पक्षीमा हुने राष्ट्रिय तथा अन्तर्राष्ट्रिय माहामारी बर्डफ्लुजस्ता रोगको क्षतिलाई पनि बिमाले समेटेको छैन । पछिल्ला वर्ष केही किसानहरूमा नैतिक संकट देखिएको कृषि विकास मन्त्रालयले जनाएको छ । यस्ता खाले नैतिक संकटले बिमा कार्यक्रमलाई चुनौती थपेको पुन बताउँछन् । कृषिमा हाल दुई प्रकारले बिमा गरिन्छ । खर्च लागतमा तथा उत्पादन प्रतिफलमा आधारित । हाल जलवायु तथा मौसमको सूचकलाई पनि आधार मानेर बिमा हुने गरेको छ । जस्तो अत्यन्तै हिउँ नपरेका कारण वा ताप नपुगेका कारण उत्पादन घटेमा वा नभएमा । यो सूचीमा हिमाली भेगमा उत्पादन हुने स्याउबाली पर्छ । यसका लागि मौसम विभागले जारी गर्ने रिपोर्टलाई आधार मानिन्छ । पहिले कृषि उपजमा मात्रै केन्द्रित बिमा कार्यक्रमले हाल अन्य उत्पादनलाई पनि समेट्ने क्रम बढाएको छ । जस्तो माछा, चैते धान, अदुवा, बेसार, बीउ उत्पादन आदि । पहिले यिनमा लागतमा मात्रै थियो, हाल उत्पादनमा पनि बिमा हुन्छ । दुवैतर्फको बिमाले सबैभन्दा धेरै तरकारीलाई समेटेको छ । तरकारीतर्फ ४९ थरी उत्पादनमा बिमा हुन्छ । अर्थात् अन्तिम चरणको उत्पादन अवस्थामा यदि अत्यन्तै न्यून उत्पादन भए बिमाले हेर्छ । तर, तरकारीको दाँजोमा फलफूलमा बिमाको कभरेज कम छ ।"
मोबाइल बैंकिङमा २६ लाख,"क्रेडिट कार्डमा ऋण साढे २० प्रतिशत बढयोगएको एक वर्षमा बैंक तथा वित्तीय संस्थाले क्रेडिट कार्डमार्फतको कर्जा तथा सापटी साढे २० प्रतिशतले बढाएका छन् । उक्त अवधिमा क्रेडिट कार्ड प्रयोग गर्ने उपभोक्ताको संख्या बढेपछि बैंक तथा वित्तीय संस्थाको ऋण प्रवाह पनि बढेको हो । सजिलो तथा खर्च गरेको ३० देखि ४५ दिनसम्म मात्र पेमेन्ट गर्न मिल्ने भएकाले पछिल्लो समयमा क्रेडिट कार्ड निकै लोकप्रिय बन्दै गएको बैंकरहरू बताउँछन् ।क्यासलेस ट्रान्जेक्सनका लागि बैंकहरूले विभिन्न किसिमका कार्डहरू बजार ल्याएका छन् । तीमध्ये क्रेडिट कार्ड बैंकबाट ऋण सापटी लिने उपयुक्त माध्यम हो । अन्य कार्डहरूमा ग्राहकले आफ्नो खातामा रहेको रकम मात्र कार्डमार्फत प्रयोग गर्न पाउँछन् । तर, क्रेडिट कार्डमा पहिल्यै निश्चित रकम बैंकबाट सापटी लिइन्छ । उक्त रकम कार्डमार्फत खर्च गरिन्छ । ओभरड्राफ्ट प्रकृतिको यो सेवामा रकम खर्च गरेको ३० देखि ४५ दिनसम्म सम्बन्धित बैंकमा भुक्तानी गर्नुपर्छ । निर्धारित समयमा भुक्तानी गर्न सकेमा ब्याज नलाग्ने भएकाले सस्तो र सजिलो मानिन्छ । हाल बैंकहरूले नेपाली रुपैयाँ र अमेरिकी डलरमा पनि क्रेडिट कार्ड सुविधा दिँदै आएका छन् । निर्धारित समयमा भुक्तानी गर्न नसक्ने र धेरै खर्चालु ग्राहकका लागि भने क्रेडिट कार्ड उपयुक्त मानिँदैन । निकै संयमित तरिकाले क्रेडिट कार्ड प्रयोग गर्नुपर्छ । त्यसो नभएको खण्डमा ग्राहक सजिलै ऋणको जालमा पर्न सक्ने विज्ञहरू बताउँछन् । नेपालमा डेबिट कार्डभन्दा पहिले नै क्रेडिट कार्डको प्रयोग भएको हो । ०५० फागुनदेखि हिमालयन बैंकले पहिलोपटक न्युरोडस्थित शाखामार्फत एटीएम काउन्टर सञ्चालनमा ल्याएको थियो । त्यसमा क्रेडिट कार्ड मात्रै चल्थ्यो । त्यसपछि मात्र सोही बैंकले डेबिट कार्ड पनि प्रयोगमा ल्याएको हो । क्रेडिट कार्डभन्दा ढिलो प्रचलनमा आए पनि अहिले क्रेडिट कार्डका ग्राहक निकै धेरै छन् । यसरी गर्नपर्छ क्रेडिट कार्ड प्रयोग बजेट निर्धारण गर्नु क्रेडिट कार्ड प्रयोग गर्न सजिलो छ । यसकारण अधिकांशले आवश्यकताभन्दा बढी प्रयोग गर्छन् । यसले जोखिम निम्त्याउँछ । यसकारण क्रेडिट कार्डबाट त्यति मात्र खर्च गर्नुस् जति तपाईंको क्षमताले भ्याउँछ । यसका लागि मासिक खर्चको सीमा तय गर्नुस् । यस्तो सीमा क्रेडिट कार्डबाट खर्च गर्न सकिने पूरै रकमको आधाभन्दा कम उपयुक्त हुन्छ । क्रेडिट कार्ड एकाउन्ट खोल्दा एसएमएस सुविधा पनि लिनुहोस् ताकि तपाईंको हरेक खर्चमा एसएमएस आउँछ । यसले खर्चको सीमाबारे जानकारी दिन्छ ।समयमै पेमेन्टक्रेडिट कार्ड युजरहरूलाई बैंकले मासिक रूपमा भुक्तानी समय दिएको हुन्छ । उक्त समयभित्रै सबै ऋण भुक्तानी गर्नुहोस् । नभए तपाईंले जरिवाना शुल्क तिर्नुपर्ने हुन्छ । नगद भुक्तानीका साटो इन्टरनेट बैंकिङमार्फत पैसा तिर्नुस् । समयमा भुक्तानी नगर्दा उच्च ब्याजसहित जरिवाना तिर्नुपर्ने हुन्छ । नगद ननिकाल्ने क्रेडिट कार्डको बैंक वा एटीएमबाट पैसा निकाल्न प्रयोग गर्नु हँुदैन । यसरी निकाल्ने पैसालाई क्यास एडभान्स भनिन्छ । यस्तो अवस्थामा उच्च ब्याज तिर्नुपर्ने हुन्छ । एडभान्समा कारोबार शुल्कसमेत लाग्छ । यो ब्याज पैसा झिकेदेखि नतिरेसम्म लाग्छ । यसकारण विकल्पको प्रयोग भनेको एकदमै आवश्यकता पर्दा मात्र गर्ने हो ।"
वाचा पूरा नगरी घरदैलो,"दार्चुला मंसिर १० मा हुने प्रतिनिधि र प्रदेशसभाको चुनावी परिणाम आफ्नो पक्षमा पार्न नेताहरू गाउँगाउँ पुगेका छन् । यसअघिका चुनावमा गरेका बाचा पूरा नगरी भोट माग्न आएका उनीहरूसामु मतदाताका अनेक प्रश्न छन् । शुक्रबार व्यास गाउँपालिका२ तुसारपानी पुगेका वाम गठबन्धनका प्रतिनिधिसभा उम्मेदवार गणेशसिंह ठगुन्नासँग स्थानीयले सोधे, हामीले कहिलेसम्म तुइनबाट जोखिम मोलेर सदरमुकाम पुग्नुपर्ने हो ? तुइन विस्थापन कार्यक्रम सुरु भइक्दासमेत आफ्नो ठाउँमा झोलुङ्गे पुल बन्न नसकेकामा उनीहरूले दुखेसो पोखे । व्यास गाउँपालिका२ मालका गोपालसिंह विष्टले ठगुन्नलाई सोधे, सडक कहिले यहाँ आइपुग्छ ? अघिल्लो संविधानसभा चुनावमा एक वर्षमै सडक पुर्याउने प्रतिबद्धता गरेका थिए ठगुन्नाले । चार वर्षपछि उक्त क्षेत्र पुगेका उनी अब पनि एक वर्षभित्रै गाडी पुर्याउने प्रतिबद्धता जनाउँदै घरदैलो गरिरहेका छन् । व्यास गाउँपालिकाको पूरै क्षेत्रमा खाद्यान्न अभावको समस्या पनि उस्तै छ । सुनसेरास्थित खाद्य डिपोमा कमै समय खाद्यान्न उपलब्ध हुन्छ । चारवर्षे कार्यकाल संविधान निर्माणमा खर्चिनुपरेकाले वाचाअनुसार काम गर्न नसकेको स्विकार्दै ठगुन्नाले भने, हामी यो क्षेत्रको विकासमा लागिपरेकै छौं, व्यास गाउँपालिकाकै गेल्बुसिंह बोहरालाई प्रदेशसभा क बाट उम्मेदवार बनाइनु यसको उदाहरण हो । तिंकर सडक निर्माण पूरा भए यस क्षेत्रको जीवनस्तर उकासिने भन्दै उनले यो कार्य एमालेले मात्रै गर्न सक्ने दाबी पनि गरे ।यहाँको केही भूभाग पहाड र अधिकांश हिमाली क्षेत्रमा पर्छ । पहाडी भिरालो जमिनमा उब्जनी कम हुने भएकाले स्थानीयले सीमावर्ती भारतीय बजार धारचुलाबाट खाद्यान्न जोहो गर्दै आएका छन् । महाकाली नदीपारिको उक्त बजार पुग्न उनीहरू तुइनमा जोखिमपूर्ण यात्रा गर्न बाध्य छन् । दैनिक उपभोग्य वस्तु, लत्ताकपडा ल्याउन धारचुला बजार र सरकारी कामकाजका लागि सदरमुकाम आउजाउ गर्न तुइनको विकल्प छैन । साताअघि कांग्रेस उम्मेदवारसँग पनि स्थानीयले तिंकर सडक र तुइनमुक्तिकै प्रश्न तेस्र्याएका थिए । ८ वर्षमा २५३० किलोमिटर सडकसम्म बनाउन नसक्ने नेताहरू अब छिट्टै बनाउँछौं भन्दै भोटका लागि फकाइरहेका छन््, व्यास४ का रामसिंह विष्टले भने, तर, चुनाव जितेपछि फर्केरै आउँदैनन् ।"
"पोखरियावासी भन्छन्विकासको ग्यारेन्टी देऊ, भोट लैजाऊ","पोखरिया (पर्सा) पोखरिया नगरपालिका१ का ६५ वर्षीय गगनदेव ठाकुर पोखरिया बजारको पछिल्लो आधा शताब्दीको आरोहअवरोहका साक्षी हुन् । यो ठाउँ जिल्लाको दोस्रो सदरमुकामका रूपमा चिनिन्छ । सेतै कपाल फुलेका ठाकुरलाई भने अरूले गुथाएको त्यो पगरी सुन्दा झोंक चल्छ । कसले र किन भनेका होलान् ? दोस्रो सदरमुकाम ?, उनले भने, पूर्वाधारै छैन ।सदरमुकाम वीरगन्जबाट करिब १६ किमि पश्चिममा रहेको पोखरिया बजारलाई नगरपालिका घोषणाका लागि ३ वर्षअघि स्थानीयले आन्दोलनै गरे । तत्कालीन पोखरिया गाविस छेउछाउका आधा दर्जन गाविसलाई गाभेर नगरपालिका घोषित भए पनि नगरवासीले दोस्रो सदरमुकाम त परै जाओस् नगरपालिका स्तरको समेत सुविधा नपाएको गगनदेवको गुनासो छ । तपार्इंहामीले देखेको यो पोखरिया बजार पहिले पनि थियो, यो त हाट बजारको विस्तृत रूप मात्र हो, उनले भने, नगरमा सडक, नाला, सरसफाइ, बिजुलीबत्तीको सहज उपलब्धता, उच्च शिक्षा, बैंक, वित्तीय संस्था र खानेपानीजस्ता न्युनतम सुविधा र पूर्वाधार त छैन भने अरू सुविधाको के आशा गर्ने ?आसन्न प्रतिनिधि तथा प्रदेशसभा निर्वाचनका लागि भोट माग्न आउने उम्मेदवारसँग उनले यही प्रश्न दोहोर्याउने गरेका छन् । नेताहरूले अहिले सम्म हाम्रा लागि केके गरे त ?, म उम्मेदवारहरूलाई यही प्रश्न सोध्छु, उनले भने, सधंै आश्वासन र प्रतिबद्धताको भरमा कति भोट दिने ?, अब जसले विकास गर्ने ग्यारेन्टी दिन्छ, उसैलाई भोट दिइन्छ ।अर्का स्थानीय प्रमोद गिरी दोस्रो सदरमुकाम भन्दै पोखरियालाई ओझेलमा पारिएको गुनासो गर्छन् । यो पोखरियावासीको मात्र नभई जिल्लावासीकै ठूलो विडम्बना हो, उनले भने, जिल्लाको पूर्वी कुनामा रहेको वीरगन्ज सदरमुकाम हो, त्यहाँ सबै सेवासुविधा छन् तर जिल्लाको मध्यमा रहेको दोस्रो सदरमुकाम सधैं अभाव र उपेक्षाको पीडा भोग्दै छ ।२१ करोड रुपैयाँभन्दा बढीको लागतमा २ वर्ष अघि बनाइएको पोखरिया अस्पतालमा बिरामीलाई हेर्न चिकित्सकसमेत नहुने पीडा आफूहरूको नियति भइसकेको उनले बताए । लामो संघर्षपछि हालै पोखरियागर्दौल सडक खण्ड कालोपत्रे बनाइए पनि त्यो सडकसमेत गुणस्तरहीन बनेको उनले आरोप लगाए । त्यो सडक पनि मुस्किलले २ वर्ष टिक्ला, को छ हाम्रो अभिभावक ?, उनले भने, नगरपालिकाका भित्री वडाहरूमा एउटै पनि कालोपत्रे सडक छैन, वर्षामा आवागमनै ठप्प हुन्छ, के नगरपालिका घोषणा गर्दैमा विकास हुने हो र ?पोखरिया बजारदेखि करिब ६ किमि दक्षिण भारतीय सीमावर्ती बजार भेलाही र रामभौरीभाठा सम्मको सडक कालोपत्रे भए पोखरिया बजारले आर्थिक तथा पर्यटकीय दृष्टिले पनि फड्को मार्ने उनको बुझाइ छ । पोखरियाको उन्नतिका लागि २०४६ को परिवर्तनपछि पनि कुनै नेताले नबोलेको र नगरेकोमा उनको चित्त दुखाइ छ । नेताहरू चुनाव लागेपछि मात्र विकासको राग अलाप्न थाल्छन्, उनले भने, के यसको विकासका लागि सबै दलका नेता एउटै थलोमा बसेर हातेमालो गर्न सक्दैनन्, हामी जनता त तयार छौं ।अर्का स्थानीय ४० वर्षीय राजकुमार राम प्रहरीबाट सेवानिवृत्त भएपछि गाउँमै छन् । जागिरको सिलसिलामा मेचीदेखि महाकालीसम्म घुमेका उनलाई आफ्नो नगरपालिका मुलुककै सर्वाधिक पिछडिएको नगरपालिकाजस्तो लाग्छ । यत्तिको बजार त साबिकको नमूना गाविस हुँदा पनि थियो, के एउटा सानो बजार भएकै भरमा नगरपालिका घोषणा गरेको हो त ?, उनले भने, अन्यत्रका साना बजारहरूले हेर्दाहेर्दै ठूलै फड्को मारे तर हामी भने सधैं पछाडि, को छ त यसमा दोषी ?पोखरिया नगरमा हालसम्म दस जोड दुईसम्मको उमावि छ । उच्च शिक्षाका लागि एउटा क्याम्पससमेत छैन । त्यसका लागि सदरमुकाम वीरगन्ज नै पुग्नुपर्ने बाध्यता छ । द्वन्द्वकालमा यहाँबाट विस्थापित राष्ट्रिय वाणिज्य बैंकको शाखा पुन:स्थापना हुन सकेको छैन । बिजुलीको बिल तिर्न र नागरिकता बनाउन पनि सदरमुकाम धाउनुपर्ने बाध्यता छ । पोखरिया नजिकका भेलाही, भिष्वा, जानकीटोला जस्ता भन्सार नाकामा सरकारले छोटी भन्सार स्थापना गरेमा यस भेगमा आर्थिक र व्यापारिक गतिविधि बढ्ने उनको बुझाइ छ । अत्यन्त सम्भावना बोकेको पोखरिया नगरमै एउटा पनि उद्योग कलकारखाना छैनन् । २०४४ मै पोखरिया नगरविकास समितिले अधिग्रहण गरेको ६० बिघा जग्गा अझै बिक्री वितरण हुन नसक्नुजस्ता कारणले पोखरिया नगरपालिकाले विकास र आधुनिकताको लय नसमातेको उनको बुझाइ छ । यहाँ तत्कालै केही उद्योग, कलकारखाना स्थापना हुनुपर्यो, अनि ३ दशकदेखि अडकिएको पोखरिया नगर विकास समितिको योजना कार्यान्वयन हुनुपर्यो, उनले भने, त्यसै जग्गामा पनि स्मार्ट सिटीको अवधारणा अनुरूप व्यवस्थित सहरीकरणको प्रयास पनि गर्न सकिन्छ । आफूले पोखरिया बजारको विकासको योजना र भिजन बोकेका उम्मेदवारलाई यसपटक मत दिने उनले बताए । १० वडाको यो नगरपालिको जनसंख्या २० हजारभन्दा बढी छ ।"
चुनावले जोडिए समुदाय,"नवलपरासी स्थानीय तहको चुनाव बहिष्कार गर्न ठाउँठाउँमा विरोधसभा र भोट नहाल्न आग्रह गर्दै हिंडेका राजपा कार्यकर्तालाई अहिले भोट माग्न भ्याइनभ्याइ छ । त्यतिबेला राजपाको विरोधसभामा एमालेको चुनाव प्रचार सामग्री जलाउँदा गोली नै चल्यो । स्थानीय तह चुनावको विरोध गर्ने नेता हृदयेश त्रिपाठी आफैं वाम गठबन्धनको सहयोगमा भोट माग्दै हिंडिरहेका छन् । मधेसी र अन्य समुदायको पक्षपोषण गर्ने भनेर आरोप(प्रत्यारोपमा उत्रिने दल र संघसंस्थाबीचमा पनि अब विभेद रहेन । स्थानीय चुनावमा अस्थिर रहेको प्रदेश ५ अन्तर्गत नवलपरासीको परासी क्षेत्रमा भने अहिले चुनावको रौनक बढेको छ । सभा र चुनावी गीतमा नाच्दै(गाउँदै भोट मागेको देख्दा मतदातासमेत खुसी भएका छन् । संविधान कार्यान्वयन गर्ने चुनाव भएकाले राजनीतिक र सामाजिक स्थायित्व आउनेमा मतदाता आशावादी छन् । विभिन्न राजनीतिक दलको आन्दोलनका कारण प्राय: अशान्त रहने सदरमुकाम परासीको बुद्ध चोक अहिले शान्त छ । टायर बालेर तथा लाठी जुलुससहित आन्दोलन हुने स्थानमा भोट माग्न उम्मेदवारले विकासे नारा लगाउँदा स्थानीयसमेत खुसी छन् । आन्दोलन सुरु भएपछि व्यवसायीले दिउँसै सटर बन्द गरेर घर जानुपर्ने बाध्यता हटेको छ । चुनावले सद्भाव बढाएको छ । विभिन्न जातजाति र भूगोलभन्दा पनि चुनावको समयमा सबै जातजातिको संस्कृति, भाषा र पोसाकको सम्मान गर्दै भोट मागिरहेको दृश्य देखिने गरिएको छ । नागरिक समाज नवलपरासीका अध्यक्ष शम्भु उपाध्यायका अनुसार स्थानीय चुनावसम्म अशान्त मधेस अहिले शान्त छ । मधेसी जनता राजनीतिक स्थायित्व चाहन्छन्, जुन चुनावमार्फत चुनिएका जनप्रतिनिधिबाट प्राप्त हुनेमा आशावादी छन्, उनले भने, आखिर जो निर्वाचित भए पनि मधेसी जनता नै जनप्रतिनिधि हुनेछन् । संविधान कार्यान्वयन गर्ने र प्रदेशसभामार्फत स्थानीय सरोकार सुहाउँदो कानुन निर्माण गर्न सकिने भएकाले चुनावमार्फत नेतृत्व गरेर मधेसी जनताको आकांक्षा पूरा गर्ने भन्दै राजपासमेत चुनावमा होमिएको छ । सधैं आन्दोलन भनेर मधेस सामाजिक र आर्थिक रूपमा कमजोर बन्दै गएको मतदाता बताउँछन् । प्रचुर सम्भावना हुँदाहँुदै पनि कहिले पहिचान त कहिले प्रदेश सीमांकनका विषय लिएर बाह्रै महिना आन्दोलनमा होमिनुपर्ने बाध्यताबाट चुनावपछि मुक्ति पाउनेमा मधेसी मतदाता आशावादी बनेका छन् । राजपा नवलपरासीका नेता पुरन चौधरीका अनुसार चुनावमार्फत नेतृत्व हातमा लिएर यहाँका मतदाताको चाहनाअनुरूपको विकास र नीतिनिमार्णका लागि यो चुनाव महत्त्वपूर्ण हुनेछ ।"
सारथि को भूमिकामा कांग्रेसएमाले,"नेपालगन्ज बाँके क्षेत्र २ मा रोचक चुनावी प्रतिस्पर्धा हुने भएको छ । कांग्रेसको इतिहास र प्रतिष्ठासँग जोडिएको उक्त क्षेत्रमा लोकतान्त्रिक गठबन्धनले राप्रपाका ओमप्रकाश आजादलाई र वाम गठबन्धनले स्वतन्त्र उम्मेदवार पशुपतिदयाल मिश्रालाई सघाएपछि यो क्षेत्रतर्फ सबैको ध्यान गएको हो । यसअघिका चुनावमा यो क्षेत्रबाट कांग्रेस सभापति स्व सुशील कोइराला चुनाव लड्दै आएका थिए ।तीन प्रतिनिधिसभा क्षेत्र रहेको बाँकेमा राप्रपाले कांग्रेसलाई प्रतिनिधिसभा क्षेत्र १ र ३ तथा ६ वटै प्रदेशसभामा सहयोग गर्ने भएको छ । वाम गठबन्धनले माओवादी केन्द्रलाई प्रतिनिधिसभा क्षेत्र १ र तीन वटा प्रदेशसभा क्षेत्र (क) मा सघाएको छ । अन्य क्षेत्रमा एमालेले माओवादी केन्द्रको साथ पाएको छ । स्थानीय तहको निर्वाचनमा पाएको मतपरिणामलाई आधार मान्ने हो भने बाँके प्रतिनिभिसभा क्षेत्र २ मा लोकतान्त्रिक र क्षेत्र १ र ३ मा वाम गठबन्धन बलियो देखिन्छन् । क्षेत्र २ मा दुई गठबन्धनसँगै संघीय समाजवादी फोरम पनि स्पर्धामा छ । प्रमुख दलका गठबन्धनले भने आफ्नो जित सुनिश्चित भएको दाबी गरेका छन् । स्थानीय तहको निर्वाचनमा प्रमुखहरूले पाएको मतपरिणाममा भने निकै ठूलो अन्तर देखिन्छ । प्रतिनिधि र प्रदेशसभा निर्वाचनमा मतपरिणाम फरक पर्न सक्ने अनुमान गरिएको छ । गठबन्धनका असन्तुष्ट कार्यकर्ताका कारण मत फेरबदल हुन सक्ने आकलनसमेत गरिएको छ । वाम गठबन्धन भएपछि सबै लोकतन्त्रवादी एकजुट भएकाले सबै क्षेत्रमा हाम्रो जित निश्चित छ । विगतमा असन्तुष्ट रहेका कार्यकर्ता पनि एकमत भएर लाग्नुभएको छ, कांग्रेस बाँकेकी सभापति किरण कोइरालाले भनिन्, सबैजना उत्साहित भएर प्रचारमा जुटेका छन् । प्रतिनिधिसभा क्षेत्र १ अन्तर्गत पर्ने कोहलपुर नगरपालिका, नरैनापुर र राप्ती सोनारी गाउँपालिकाका प्रमुखले प्राप्त गरेको मत जोड्ने हो भने वाम गठबन्धनको २१ हजार २ सय ४२ मत छ । लोकतान्त्रिक गठबन्धनको १७ हजार २ सय ४२ मत छ । नरैनापुर गाउँपालिकामा संघीय समाजवादी फोरमले बहुमतसहित जित हासिल गरेको थियो । एमाले बाँकेका अध्यक्ष अशोक कोइरालाले वाम गठबन्धन भएपछि सबै क्षेत्रमा बलियो भएको दाबी गरे । हामी सबै क्षेत्र जित्दै छौं । किनभने हाम्रो मत त्यसै बढी छ, उनले भने, कमजोरी देखिएका क्षेत्रमा बढी मिहिनेत गरिरहेका छौँ । प्रतिनिधिसभा क्षेत्र २ अन्तर्गत पर्ने नेपालगन्ज उपमहानगरपालिकाको मेयरमा राप्रपा र डुडवा गाउँपालिका प्रमुखमा कांग्रेसले जितेका थिए । त्यसलाई आधार मान्ने हो भने वाम गठबन्धनका प्रमुखहरूले १६ हजार ५ सय ५६ मत पाएका थिए । तर लोकतान्त्रिक गठबन्धनमा आबद्व उम्मेदवारहरूको २६ हजार ९ सय मत छ । प्रतिनिधिसभा क्षेत्र ३ अन्तर्गत पर्ने खजुरा, जानकी र बैजनाथ गाउँपालिकामा एमालेले जितेको थियो । त्यसलाई आधार मान्ने हो भने उक्त क्षेत्रमा लोकतान्त्रिक गठबन्धनको मत १७ हजार १ सय ८९ र वाम गठबन्धनको मत १७ हजार १ सय ८९ छ ।"
तटबन्ध र पुल माग,"पर्सा (कास) स्थानिय तहको निर्वाचनका लागि टोलका सडक र विद्युत् पोलहरूमा टाँगिएका उम्मेदवारहरूको तुल, ब्यानर र झन्डा मक्किन नपाउँदै नजिकिएको प्रतिनिधिसभा र प्रदेशसभाको निर्वाचनको रौनक जिल्लाका गाउँगाउँमा भित्रिएको छ । यस्तै रौनकबाट अछुतो छैन वीरगन्ज महानगर २९ को बसडिल्वा गाउँ । मुलुककै कान्छो महानगरको यो नयाँ वडामा सहरी परिवेश र सुविधाको कुनै छनक छैन । अझै निक्खर ग्रामीण भेगको झल्को दिन्छ । महानगरको बासिन्दा भए पनि वीरगन्ज सहर पुग्न उनीहरूले अझै करिब १ घण्टा सवारीसाधनको यात्रा गर्नुपर्छ । उच्च शिक्षा, स्वास्थ्य उपचार, दैनिक उपभोग्य वस्तु किनमेल गर्न पनि वीरगन्जकै भर छ । स्थानीयलाई भने त्यति ठूलो धोको छैन । उनीहरूलाई बाटोघाटो, पक्की सडक, नाला, भेडाहा खोलामा पुल र तटबन्ध निर्माण भइदिए पुग्छ । घरदैलोमा भोट माग्न आउने उम्मेदवारहरूसँग स्थानीय मतदाता यिनै विकास निर्माणको प्रतिबद्धता खोज्दै छन् । स्थानीय ७० वर्षीय भगवान महतोले भने, हामी गाउँका बासिन्दा, हामीलाई कालोपत्रे सडकभन्दा आफ्ना बालबच्चाको भविष्यको चिन्ता छ । भेडाहा खोलामा तटबन्ध भइदिए हुन्थ्यो, उम्मेदवारसँग तटबन्धनै माग्छु ।"
"बजेट पठायो, प्रगति आएन","काठमाडौं स्थानीय सरकारबाट शिक्षाको प्रगति विवरण नपाउँदा केन्द्रीय तहले दाताबाट थप अनुदान ल्याउन कठिन भएको छ । सरकारले ७ सय ५३ स्थानीय तहलाई ७६ अर्ब ४१ करोड रुपैयाँ पठाएको छ । यसको काम के भयो ? भन्ने प्रगति विवरण केन्द्रसम्म पठाउने संयन्त्र बनेको छैन । कतिपय स्थानीय तहले तलबभत्ताबाहेक अन्य रकम खर्चसमेत गर्न सकेको छैन । प्रगति विवरण नपाउँदा केन्द्रीय तहले दातालाई जानकारी दिन समस्या भएको शिक्षा विभागका निर्देशक केशवप्रसाद दाहालले जानकारी दिए । गत वर्षदेखि विद्यालय क्षेत्र विकास योजना सुरु भएको छ । विद्यालय तह सुधार गर्न १ खर्ब ५ अर्बको योजना अघि सारिएको छ । यस योजनाअन्तर्गत गत वर्ष ९० दशमलव ६५ प्रतिशत प्रगति भए पनि यस वर्ष यकिन तथ्यांक नआउँदा प्रगति थाहा पाउन कठिन हुने विभागले जनाएको छ । सरकारले गरेको कामको आधारमा दाताले घोषणा गरेको सहयोग रकम दिने प्रतिबद्धता जनाएका छन् । ४४ अर्ब विभिन्न दातृ निकायले सहयोग गर्ने घोषणा गरेका छन् । उनीहरूले आफूले सहयोग गर्न निश्चित सर्त राखेका छन् । यसअघि विद्यालय भवन बनाउन एकमुष्ट रकम दिने गरेकोमा यसपालिदेखि भवन निर्माण सकिएपछि मात्रै पूरै रकम दिने नीति अघि सारिएको छ । स्थानीयलाई शिक्षकको तलब, पाठ्यपुस्तकको अनुदान, गैरआवासीय छात्रवृत्ति, विद्यालय कर्मचारी व्यवस्थापन अनुदान, शिक्षण सामग्री तथा बुक कर्नर व्यवस्थापनका लागि विद्यालय लागत अनुदानलगायतको बजेट पठाइएको छ । स्थानीयलाई पठाएको बजेटमा दाताले दिएको रकमसमेत समावेश छ । सरकारले एक हजार नमुना विद्यालय एउटै ढाँचामा निर्माण गर्ने, विद्यालयबाहिर रहेका शिक्षक दरबन्दी मिलान गर्ने, भूकम्प प्रभावितबाहेकका जिल्लाका विद्यालयमा रेक्ट्रो फिटिङ निश्चित समयमा गरिसक्ने प्रतिबद्धता जनाएको छ तर यस्ता काम स्थानीय तहकै सहमतिमा गर्नुपर्ने भएकाले समस्या हुन सक्ने विभागले जनाएको छ । विद्यालयबाहिर रहेका ४ लाख ३९ हजार बालबालिकामध्ये निश्चित प्रतिशतलाई विद्यालय प्रवेश गराइसकेपछि दाताले निश्चित रकम दिने प्रतिबद्धता जनाएका छन् । तर, कति विद्यार्थी प्रवेश गरे भन्ने स्थानीयबाट तथ्यांक केन्द्रमा नआएपछि दातालाई जानकारी दिन सकिँदैन । धनुषामा सबैभन्दा बढी २५ हजार २ सय ७३ बालबालिका विद्यालयबाहिर छन् । शिक्षा मन्त्रालयले कतिपय स्थानीय तहमा आफ्ना कर्मचारी पठाउनसमेत सकेको छैन । विभागका अनुसार ४ सय २ तहमा मात्रै विभागबाट अधिकृत र नायब सुब्बास्तरका कर्मचारी पठाएको छ । मन्त्रालयले केही स्थानीय तहमा उपसचिव पठाएको छ । तीन सयभन्दा बढी स्थानीय तहमा शिक्षाका कर्मचारी नै पठाएको छैन । कर्मचारी नभएको स्थानीय तहमा स्रोत व्यक्तिलाई खटाइएको विभागले जनाएको छ ।"
पश्चिम सेती बनाएरै छाड्छु,"डडेलधुरा (कास) प्रधानमन्त्री तथा कांग्रेस सभापति शेरबहादुर देउवाले पश्चिम सेती र पञ्चेश्वर जलविद्युत् आयोजना पनि निर्माण गरेरै छाड्ने प्रतिबद्धता जनाएका छन् । उनले पश्चिम सेतीको लगानी सम्झौता भइसकेको र काम सुरु हुन लागेको उल्लेख गर्दै पञ्चेश्वर आयोजनाका सम्बन्धमा भारतका प्रधानमन्त्रीसँग कुरा भइरहेको बताए । जिल्लाको भित्री मधेसअन्तर्गत पर्ने आलितालको घरेलुस्थित चुनावी सभालाई सम्बोधन गर्दै उनले कम्युनिस्टहरूले मुलुकको विकास र भलो गर्न नसक्ने आरोप लगाए । माओ र लेनिनकै देशबाट कम्युनिस्ट हटिसकेको छ, उनले भने, अलोकतान्त्रिक शासन व्यवस्था भएकाले कम्युनिस्ट संसारबाटै विस्थापित हुन लागेको छ । प्रधानमन्त्री देउवाले वन मुद्दा लागेकाहरूको मुद्दा फिर्ता लिने प्रतिबद्धता पनि जनाए । जिल्लाको भित्री मधेसको वन फँडानी प्रकरणमा ०६८ मा अख्तियार दुरुपयोग अनुसन्धान आयोगले यस क्षेत्रका सामुदायिक वन, काठ व्यवसायीलगायत करिब २ सय जनालाई मुद्दा लगाएको थियो । जसमध्ये अधिकांशको मुद्दा अदालतबाट फैसला हुन सकेको छैन । उनले भने, वन मुद्दा लागेकाहरूको बचाउका लागि के गर्न सकिन्छ, पहल गर्नेछु ।उनले आइतबारै जिल्लाको अजयमेरु, रुपाल र जोगबुढामा आयोजित चुनावी सभालाई पनि सम्बोधन गरे । प्रधानमन्त्री देउवा आफ्नो चुनावी क्षेत्रमा कात्तिक ३० गते आएका हुन् । उनी आइतबार कैलाली फर्केका छन् । देउवाले आफ्नो डडेलधुरा बसाइमा पहिलो चरणमा निर्वाचन हुने दार्चुला, बझाङ, बैतडी र बाजुराका चुनावी सभालाई समेत सम्बोधन गरेका थिए ।यसैबीच, माओवादी केन्द्रका तर्फबाट प्रतिनिधिसभा सदस्य पदका लागि समानुपातिक उम्मेदवार जगत पार्की आइतबार कांग्रेस प्रवेश गरेका छन् । माओवादी केन्द्रका पोलिटब्युरो सदस्यसमेत रहेका पार्कीले कांग्रेसको चुनावी सभामा कांग्रेस सभापति देउवाको हातबाट सदस्यता लिएका हुन् । पार्की यसअघिको स्थानीय तह निर्वाचनमा आलिताल गाउँपालिकाबाट अध्यक्ष पदमा चुनाव लडेका थिए । उनी कांग्रेस उम्मेदवार बलबहादुर गुरुङका निकटतम प्रतिद्वन्द्वी थिए । पार्कीसँगै माओवादी केन्द्रका केन्द्रीय महाधिवेशन आयोजक कमिटी सदस्य जनक कलौनी, लक्ष्मी उप्रेतीलगायत एक सयभन्दा बढी कार्यकर्ता कांग्रेस प्रवेश गरेका छन् ।"
गिरीलाई यादवको चुनौती,"सिरहा दुवै संविधानसभा निर्वाचनमा समानुपातिक सभासद बनेका कांग्रेसका बौद्धिक नेता प्रदीप गिरी यसपटक प्रतिनिधिसभामा सिरहा क्षेत्र १ बाट उम्मेदवार छन् । पछिल्लो स्थानीय निर्वाचनमा वाम गठबन्धनको वर्चस्व रहेको क्षेत्रमा उनको उम्मेदवारीले विशेष चर्चा पाएको छ । वाम गठबन्धनले मतदातासँग प्रत्यक्ष भिजेका एमाले नेता गंगाप्रसाद यादवलाई गिरीको प्रतिस्पर्धामा उतारेको छ । दुवै प्रतिस्पर्धी एकै ठाउँ बस्तीपुरका हुन् । गिरी साविक बस्तीपुर ६ र यादव ७ नम्बर वडाका बासिन्दा हुन् । साविक बस्तीपुर गाविस लहान नगरपालिकामा गाभिएपछि १३ र १४ वडामा विभाजित गरिएको छ । ७८ वर्षीय गिरीले कांग्रेस राजनीतिसँगै देश र विदेशमा समाजवादी चिन्तक र बौद्धिक नेताको परिचय बनाएका छन् । एमाले केन्द्रीय सदस्य ५६ वर्षीय यादव कुशल संगठक र झुपडीमा भिजेका नेताका रूपमा परिचित छन् । गिरी पहिलोपटक २०५१ को आमनिर्वाचनमा पश्चिमी सिरहाको साविक क्षेत्र ५ बाट प्रतिनिधिसभा सदस्य निर्वाचित भएका थिए । पहिलो र दोस्रो संविधानसभा निर्वाचनमा उनी समानुपातिक सभासद भए । यादव पञ्चायतकालमा जनपक्षीय उम्मेदवारका तर्फबाट २०४३ मा बस्तीपुरको उपप्रधानपञ्च र २०५४ मा एमालेबाट बस्तीपुर गाविस अध्यक्षमा निर्वाचित भएका थिए । २०६४ को पहिलो संविधानसभा निर्वाचनमा उनी साबिक क्षेत्र १ बाट पराजित भएका थिए । यादवले गरिब दु:खीको पक्षमा सदैव खटिरहेको, चुस्त संगठन र वाम गठबन्धनको तालमेलका आधारमा आफैंले जित्ने दाबी गरेका छन् । २०४८, २०५१ र दोस्रो संविधानसभा निर्वाचनमा जित हासिल गरेको कांग्रेसले यो क्षेत्रलाई आफ्नो पकड मान्दै आएको छ । सिरहाको प्रमुख बजार लहान नगरपालिकासमेत यही क्षेत्रमा परेको छ । विगतमा गढ मानिए पनि स्थानीय निर्वाचनको परिणाम र वाम तालमेलले कांग्रेसलाई रक्षात्मक बनाइदिएको छ । एक नगरपालिका, तीन गाउँपालिका र धनगढीमाई नगरपालिकाको २ वडा रहेको क्षेत्र १ मा लहान नगरपालिकाका ९ वडाबाहेक कुनै तहमा पनि कांग्रेसले जित्न सकेको छैन ।स्थानीय निर्वाचनमा लहान नगरपालिका र सखुवानानकारकट्टी गाउँपालिकामा एमाले तथा भगवानपुर र लक्ष्मीपुर पतारी गाउँपालिका संघीय समाजवादी फोरमले जितेका छन् । लहान र लक्ष्मीपुर पतारीमा कांग्रेस दोस्रो तथा भगवानपुर र सखुवानानकारकट्टी गाउँपालिकामा तेस्रो स्थानमा छ । ४ वटै स्थानीय तहमा गरी एमालेको २० हजार ३ सय ७५, फोरमको १५ हजार ६६, कांग्रेसको १५ हजार १२ तथा माओवादी केन्द्रको पोल्टामा ३ हजार ६ सय २१ मत परेको थियो ।यस क्षेत्रका प्रभावशाली नेता लहानका पूर्वनगरप्रमुख लगनलाल चौधरीसमेत राप्रपा छाडेर एमालेबाट प्रदेशसभा उम्मेदवार बनेका छन् । संघीय समाजवादी फोरमले पूर्वबिनाविभागीय मन्त्री एवं पहिलो संविधानसभा निर्वाचनमा क्षेत्र २ बाट विजयी राजलाल यादवलाई प्रतिस्पर्धामा उतारेको छ । स्थानीय तहमा गुमाएको जनाधार पुन: कायम गर्न नयाँ ढंगले संगठन निर्माण र कार्यकर्ता परिचालन गरिसकेका छौं, कांग्रेस सिरहा क्षेत्र १ का सभापति अचमितलाल चौधरीले भने, हाम्रा उम्मेदवार गिरीको राष्ट्रिय छवि र लोकप्रियताको कारण मतदाता आकर्षित गर्न सजिलो भएको छ ।"
स्थानीय विकास साझा एजेन्डा,"नुवाकोट पञ्चायतदेखि राजनीति गरेर पटकपटक मन्त्री भएका कांग्रेसका अर्जुननरसिंह केसी र २०५४ को स्थानीय निर्वाचनपछि क्रियाशील वाम गठबन्धनका नारायणप्रसाद खतिवडाको प्रतिस्पर्धाले नुवाकोट २ को चुनाव रोचक बनेको छ । आआफ्नो विरासत जोगाउने होडमा रहेका दुवै नेता यतिबेला घरदैलो र चुनावी सभामा सरिक भइरहेका छन् । कांग्रेस नेता केसी २०३८ सालदेखिकै राजनीतिका चर्चित खेलाडी हुन् । २०६४ को संविधानसभा निर्वाचनमा उनी माओवादीकी विमला सुवेदीसँग पराजित भएका थिए । विमलाले २० हजार १ सय ९९ र केसीले १२ हजार ४ सय ८४ मत पाएका थिए । ०७० को दोस्रो संविधानसभा चुनावमा भने परिणाम ठीक उल्टो आयो । केसीले १७ हजार ३ सय ४६ पाए भने सुवेदीले ९ हजार १ सय ४५ मत पाइन् । २०६४ मा नुवाकोट ३ बाट उम्मेदवार बनेका खतिवडा माओवादीका नेता पोष्टबहादुर बोगटीसँग पराजित भएका थिए । बोगटीले १५ हजार ८ सय ७७ र खतिवडाले ७ हजार ३ सय ६६ मत पाएका थिए । २०७० को निर्वाचनमा खतिवडा कांग्रेसका बहादुरसिं तामाङसँग पराजित भए । तामाङले १७ हजार ४ सय ९५ र खतिवडाले ९ हजार २ सय ७५ मत प्राप्त गरेका थिए । खतिवडा अहिले तेस्रो पटकको चुनावी दौडमा छन् । साविकको ३ नम्बर क्षेत्र २ मा परिणत भएपछि केसी र खतिवडा २ नम्बर क्षेत्रको २ नगरपालिका र ३ गाउँपालिकाको मत आआफ्नो पक्षमा सक्रिय छन् । केसी लोकतन्त्रलाई संस्थागत गर्न संघर्ष गरिरहेको बताउँछन् । कांग्रेसले अधिनायकवादलाई कहिल्यै नस्वीकार्ने उनको भनाइ छ । केसीले भने, कांग्रेस कर्तव्यसँग कहिल्यै चुक्दैन । उनी जिल्लावासीको कामका लागि राजनीतिक पूर्वाग्रह त्यागेर काम गरेको दाबी गर्छन् । अब पनि विकास नै मेरो मुख्य एजेन्डा हो, उनले भने । वाम गठबन्धनका खतिवडा संविधान कार्यान्वयन, विधिको शासन, समृद्धि र समानताका लागि निर्वाचनमा होमिएको बताउँछन् । जिल्लालाई कार्यक्षेत्र बनाएर काम गरेको सिपाही हुँ, उनले भने । निर्वाचन प्रचारका क्रममा वाम गठबन्धन र कांग्रेसले स्थानीय विकासको साझा एजेन्डा अघि सारेका छन् । भूकम्प पीडितको समस्या हल गर्ने, बेलकोटगढी र विदुर नगरपालिकालाई एकीकृत नगर विकास परियोजनामा समावेश गरी चक्रपथसहित नयाँ स्मार्ट सिटीको रूपमा विकास गर्ने मुख्य एजेन्डा बनाइएको छ । स्थानीय तह निर्वाचनको मतपरिणामअनुसार यहाँ वाम गठबन्धन बलियो देखिएको छ । उक्त निर्वाचनमा लोकतान्त्रिक गठबन्धनले पाएको मत २२ हजार ४ सय ६ छ । वाम गठबन्धनको ३९ हजार १ सय २५ मत छ । लोकतान्त्रिक र वाम गठबन्धन बीचको मतान्तर १६ हजार ७ सय १९ छ । स्थानीय निर्वाचनको मतका आधारमा विश्लेषण गर्न नहुने तर्क केसीको छ । उनी भन्छन्, मतदाता हरेक निर्वाचनमा एकै ठाउँमा रहन्छन् भन्ने होइन । खतिवडालाई भने यो मतान्तरले बढी उत्साहित बनाएको छ ।"
महोत्तरीमा त्रिपक्षीय प्रतिस्पर्धा,"महोत्तरी निर्वाचन तिथि नजिकिने क्रमसँगै चुनावी तापमानले गाउँसहर तात्न थालेको छ । प्रचार प्रसारमा जुटेका उम्मेदवारदेखि दलका नेता कार्यकर्ता मतदाता रिझाउन व्यस्त छन् । चुनावी सभा, घरदैलो, छलफल, गाउँटोल दौडाहाजस्ता कार्यक्रमले मंसिरको धान भित्र्याउने रमाइलोलाई पनि माथ खुवाइरहेको छ । पुन:संरचनापछि ६ बाट ४ निर्वाचन क्षेत्रमा खुम्चिएको महोत्तरीमा प्रतिनिधिसभाका लागि ६९ र ८ प्रदेशसभाका १ सय ४४ उम्मेदवार मैदानमा छन् । प्रतिनिधिसभाका लागि दिग्गजहरू प्रतिस्पर्धामा ओर्लेकाले प्रदेशसभाको चासो र चर्चा ओझेलमा छ । क्षेत्र नं १ मा वाम गठबन्धनले बिनाविभागीय मन्त्री गिरिराजमणि पोखरेललाई उम्मेदवार बनाएको छ । प्रतिनिधिसभाका लागि कुल १२ उम्मेदवार रहेको यो क्षेत्रमा कांग्रेसका सीताराम भण्डारी र संघीय समाजवादी फोरमका लक्ष्मी महतो प्रतिस्पर्धामा छन् । क्षेत्र नं १ बाट पोखरेलले लगातार तेस्राोपटक उम्मेदवारी दिएका हुन् । संविधानसभाका दुवै निर्वाचनमा उनी भारी मतले विजयी भएका थिए । संघीय संरचना कार्यान्वयन नै संविधान कार्यान्वयन भएकाले यो चुनाव अति नै महत्त्वपूर्ण रहेको पोखरेलको भनाइ छ । यसको अर्को पाटो औंल्याउँदै उनी भन्छन्, प्रदेश र स्थानीय तह मजबुत बनाउनुपर्ने भएकाले यो निर्वाचनले इतिहासको कालखण्डलाई नै प्रतिनिधित्व गर्छ भन्ने मेरो धारणा छ ।सडक सञ्जाल, स्वास्थ्य सेवा, स्तरीय शिक्षा, चुरे संरक्षण, नदी नियन्त्रणलगायत चुनावी मुद्दाको लामो फेहरिस्त छ उनीसँग । गौशाला, लक्ष्मिनीया र हरिनमरिनजस्ता व्यापारिक र उत्पादनमूलक केन्द्रमा प्राविधिक कार्यक्रम सञ्चालन पनि उनको प्राथमिकतामा छ । औद्योगिकीकरण र रोजगारी सिर्जनालाई पनि उनले आफ्नो चुनावी मुद्दा बनाएका छन् ।शब्द र शैली फरक रहे पनि अन्य क्षेत्रका उम्मेदवारको चुनावी मुद्दा पनि पोखरेलसँग मिल्दोजुल्दो छ । सबैजसोले मधेस विकासका कृषि, रोजगारी, स्वास्थ्य, शिक्षा, रोजगारीलगायत मुद्दा लिएर घरदैलो गर्दैछन् । क्षेत्र नं २ का उम्मेदवारको चुनावी मुद्दा पनि खासै फरक देखिन्न । यस क्षेत्रमा ८ स्वतन्त्र र १० दलीय गरी प्रतिनिधिसभाका लागि १८ उम्मेदवार चुनावी मैदानमा छन् । मधेसी गठबन्धनले राजपा अध्यक्ष मण्डलका शरतसिंह भण्डारीलाई उम्मेदवार बनाएको छ । यस क्षेत्रमा भण्डारी र कांग्रेसकी किरण यादवबीच कडा प्रतिस्पर्धा हुने देखिन्छ । यस क्षेत्रमा मुद्दाभन्दा पनि व्यक्तित्वको टकराव हुने स्थानीयको विश्लेषण छ । जिल्ला सदरमुकामसमेत रहेको क्षेत्र नं ३ हरेक निर्वाचनमा चर्चाको शिखरमा रहन्छ । तर यसपटक राजपा अध्यक्षमण्डलका संयोजक महन्थ ठाकुर आफंै उम्मेदवार बनेकाले यो क्षेत्रप्रति मुलुककै चासो बढेको छ । तर ठाकुरलाई सघाउने भन्दै उनका छोरा पुस्ताका कांग्रेस उम्मेदवार बजरंग नेपालीले फिर्ता लिएपछि यस क्षेत्रको चुनावी समीकरण नै फेरिएको छ । उनलाई टक्कर दिन स्वतन्त्र उम्मेदवार चन्देश्वर झा र वाम गठबन्धनका विजय चौधरी मैदानमा छन् । झा दोस्रो संविधानसभा निर्वाचनमा पनि तत्कालीन क्षेत्र नं ४ मा स्वतन्त्रबाटै विजयी बनेका थिए । त्यतिबेला अन्य सबै उम्मेदवारको जमानत जफत भएको थियो । उनी आफूलाई गरिब, निमुखा र किसानको प्रतिनिधि दाबी गर्छन् । ठाकुर र झा दुवै ब्राह्मण समुदायका भएकाले पनि यहाँको चुनाव रोचक मोडमा छ । एमालेका चौधरीको चर्चाले पनि ठाउँ पाउन थालेको छ । संविधानसभा निर्वाचनमा एमालेको गढ मानिएको यो क्षेत्रमा स्थानीय तह निर्वाचनमा सबै सिट राजपाले जितेको छ । मधेसमा एमालेका लागि परिस्थिति पनि सहज हुँदै गएकाले विरासत फिर्ता हुने विश्वासमा चौधरी पनि ठाकुर र झालाई पछ्याउँदै घरदैलोमा व्यस्त छन् । यहाँको क्षेत्र नं ४ को चर्चा र पहुँचको दृष्टिले अन्य क्षेत्रको तुलनामा ओझेलमा रहँदै आएको छ । यस क्षेत्रमा यादव भर्सेस यादव को अवस्था छ । कांग्रेसले जिल्ला अध्यक्ष महेन्द्रकुमार राय (यादव) लाई उम्मेदवार बनाएको छ । रायलाई यस क्षेत्रको प्रभावशाली उम्मेदवारमा गनिन्छ । संघीय समाजवादी फोरमले सुरेन्द्रकुमार यादवलाई लडाएको छ । यादवलाई स्वतन्त्र उम्मेदवार देवेन्द्रकुमार यादवले चुनौती दिँदैछन् । राजपाबाट टिकट नपाएपछि उनी बागी उम्मेदवार बनेका छन् । वाम गठबन्धनबाट रजिहैदर यस क्षेत्रको अर्का प्रभावशाली प्रतिस्पर्धी हुन् । यसअघि हैदर पनि कांग्रेसका जिल्लास्तरमा दोस्रो तहका नेता थिए । दोस्रो संविधानसभामा मूल्यांकन नभएको भन्दै माओवादी केन्द्र प्रवेश गरे । लगत्तै टिकट पाए । तर दोस्रो संविधानसभा चुनावमा उनी एमालेका दीपनारायण साहबाट पराजित भएका थिए । अहिले वाम गठबन्धनका उम्मेदवार उनी हैदरको अवस्था बलियो भएको वाम पक्षको दाबी छ ।"
चीन सहयोग गर्न तयार,ढाका (सिन्ह्वा) चीनले रोहिंग्या शरणार्थी समस्या समाधान गर्न बंगलादेश र म्यान्मारलाई सहयोग गर्न तयार रहेको जनाएको छ । बंगलादेश भ्रमणमा रहेका चिनियाँ विदेशमन्त्री वाङ यीले पत्रकारसँग कुरा गर्दै म्यान्मारमा जारी हिंसा बंगलादेशसम्म फैलिएको बताए । वाङले विस्थापितलाई मानवीय सहयोग पुर्याउन बंगलादेशले गरेको प्रयासको प्रशंसा गरे । उनले शरणार्थीलाई आवश्यक मानवीय सहयोग उपलब्ध गराउन चीनले गरिरहेको सहयोग वृद्धि गर्ने जनाए । वाङले यथाशक्य छिटो रोहिंग्या समस्या समाधान गर्न म्यान्मारले बंगलादेशसँग छलफल गर्ने आशा व्यक्त गरे । उनले संयुक्त राष्ट्रसंघलाई पनि दुई देशबीच सहमति गराउन भूमिका निर्वाह गर्नुपर्ने जनाए । राष्ट्रसंघका अनुसार म्यान्मारबाट हालसम्म करिब ६ लाखभन्दा बढी रोहिंग्या शरणका लागि बंगलादेश प्रवेश गरिसकेका छन् । बंगलादेशी अधिकारीका अनुसार अहिले पनि उनीहरू बंगलादेश प्रवेश गर्ने क्रम रोकिएको छैन । गत अगस्ट २५ मा आर्कन रोहिंग्या साल्भेसन आर्मी (आर्सा) ले म्यान्मारको राखिने राज्यका ३० प्रहरी चौकीमा आक्रमण गरेपछि सेनाले गरेको जवाफी कारबाहीपछि रोहिंग्याहरू विस्थापित भएका हुन् । मुस्लिम अल्पसंख्यक रोहिंग्याले बौद्धमार्गी र सेनाले आतंककारीको आरोपमा क्रुर दमन गरेको जनाउँदै आएका छन् । उनीहरूका अनुसार सरकारी सेनाले ७ सयभन्दा बढी गाउँ जलाइदिएका छन् । म्यानमारको सेनाले भने दमन गरेको आरोप अस्वीकार गर्दै रोहिंग्या आतंकवादी सँग लडिरहेको बताउने गरेको छ ।
मुगाबे पार्टी नेताबाट बर्खास्त,हरारे (एजेन्सी) जिम्बावेका अपदस्त राष्ट्रपति मुगाबे सत्तारूढ जानुपीएफ पार्टीको नेताबाट बर्खास्त भएका छन् । पार्टी केन्द्रीय कमिटीको आइतबार बसेको बैठकले पूर्वउपराष्ट्रपति इमर्सन मनङगग्वालाई पार्टी प्रमुखमा चयन गरेको छ । उनलाई गत साता मुगाबेले उपराष्ट्रपति पदबाट बर्खास्त गरेका थिए । पार्टीका वरिष्ठ नेता क्रिस मुत्सभाङवाले मुगाबे र उनकी पत्नी ग्रेसलाई पार्टी जिम्मेवारीबाट हटाइएको जनाए । ग्रेस जानुपीएफ पार्टीको महिला विभाग प्रमुख हुन् । उनले मुगाबेलाई तुरुन्त पदबाट राजीनामा नदिए भीडले उनीविरुद्ध कडा कदम चाल्ने चेतावनी दिए । सत्तारूढ जानुपीएफ पार्टीका १० मध्ये ९ क्षेत्रीय इकाईले मुगाबेले राजीनामा दिनुपर्ने प्रस्तावमा समर्थन जनाएपछि केन्द्रीय समितिले पारित गरेको हो । यसअघि मुगाबेप्रति बफादार मानिएको युवा संगठन पनि उनको विरुद्धमा लागेको छ । जानुपीएफ पार्टीको युवा संगठनले मुगाबेले उनको शासनकालको विरोध गर्दै वृद्ध राजनेताका रूपमा आराम लिन आग्रह गरेको थियो । संगठनले मुगाबेपत्नी ग्रेसले अराजनीतिक व्यवहार प्रदर्शन गरेको भन्दै आलोचना गर्दै आएको थियो । सैनिक अधिकारीले उनको राजीनामाका लागि पुन: आग्रह गर्ने जनाएको छ । सरकारी टेलिभिजनका अनुसार पछिल्लो तनाव अन्त्यको मध्यस्थता क्याथोलिक पादरीले गरिरहेका छन् । शनिबार मुगाबेलाई राजीनामा गर्न दबाब दिन हरारेमा बृहत् प्रदर्शन भएको थियो । प्रदर्शनकारीले ३२ वर्षे मुगाबे युगको अन्य भएको भन्दै उत्सव मनाएका थिए । उनीहरूले सेनाको भूमिकाको प्रशंसा गरेका थिए । अघिल्लो साता मुगाबेले श्रीमती ग्रेस मुगाबेलाई जिम्बावेको सत्तामा पुर्याउने प्रयासस्वरूप उपराष्ट्रपति एमर्सन मनाङग्याग्वालाई बर्खास्त गरेका थिए । त्यसलगत्तै ९३ वर्षीय मुगाबेलाई सेनाले नियन्त्रण लिएर घरमै नजरबन्दमा राखेको थियो । स्वतन्त्रता सेनानीहरू मुगाबेप्रति बफादार भए पनि उत्तराधिकारीबारेको शक्ति संघर्षबीच बुधबार सेनाले हस्तक्षेप गरेको हो । सन् १९८० मा जिम्बावे बेलायतबाट स्वतन्त्र भएयता मुगाबे शासनसत्ताको केन्द्रमा छन् । बीबीसीका अनुसार मुगाबे युगको अन्त्य भएको जनाउँदै अब सत्तामा फर्कने कुनै सम्भावना नभएको जनाएको छ । उनले राजीनामा दिए सैनिक कु लाई मान्यता मिल्ले बताइएको छ । यद्यपि राजीनामा नदिए उनले आगामी साता संसद्मा महाअभियोग सामना गर्नुपर्ने बीबीसीले जनाएको छ । यसअघि दक्षिण अफ्रिकी दूत र सेनाप्रमुखसँग भएको वार्तामा मुगाबेले राजीनामा दिन अस्वीकार गरेका थिए ।
खोज पत्रकारिताका लागि विश्वव्यापी सञ्जाल आवश्यक,"जोहानेसबर्ग (दक्षिण अफ्रिका) (लोकतन्त्रको संस्थागत विकासका लागि पत्रकारिता कहिल्यै चुक्न नहुने निष्कर्षसहित चारदिने खोज पत्रकारिताको विश्व सम्मेलन आइतबार जोहानेसबर्गमा सकिएको छ । विश्वव्यापीकरणको वर्तमान परिवेशमा क्षेत्रीय र महादेशीय सञ्जाल संयन्त्रको विकासले मात्र स्वस्थ पत्रकारिता सम्भव भएको सम्मेलनको निष्कर्ष छ । सहकार्यका लागि विश्व सञ्जाल आवश्यक भएको भन्दै त्यसमा केन्द्रित हुनुपर्नेमा सबै मुलुकका प्रतिनिधिले जोड दिए ।भ्रष्टाचार मुक्त विश्वको परिकल्पनामा पत्रकारिताको प्रयास भन्दै १० औं विश्व खोज पत्रकारिता सम्मेलन दक्षिण अफ्रिकाको जोहानेसबर्गमा बिहीबार सुरु भएको थियो । विश्वका ६७ मुलुकका १ हजार २ सय ६४ सक्रिय पत्रकारमध्ये दुई सय बढीले विभिन्न सेसनमा आफ्नो धारणा राखे । विश्वमा उत्कृष्ट खोज पत्रकारिताका नमुना पेस गरेका १२ पत्रकार सम्मानित समेत भए । पनामा र प्याराडाइज पेपर्सको खुलासाले पनि सञ्जालको आवश्यकता देखाएको छ । किनकि ती खुलासा व्यक्तिको मात्र नभई संयुक्त प्रयास थियो ।सहभागीले भ्रष्टाचारमुक्त समाज र असल शासनको परिकल्पना एक अर्काका परिपूरक भएको जनाए । उनीहरूले खोज पत्रकारिताले नै भ्रष्टाचारमुक्त समाज स्थापना गर्न सम्भव भएको दाबी गरे । सन् २००१ को अर्थशास्त्रतर्फका नोबेल पुरस्कार विजेता जोसेफ ई स्टिग्लिट्जले पत्रकारिताले सहभागितामूलक समाज निर्माण गर्ने र आम मानिसका अन्तरकथालाई बाहिर ल्याउन सकिने बताए । पत्रकारिताले अहिलेको आवश्यकताअनुसार समाजलाई सही मार्गमा हिँडाउन सक्छ । जनतालाई शासकको अनावश्यक प्रभाव र दबाबबाट मुक्त गर्न पनि निडर पत्रकारिता आवश्यक छ । कोलम्बिया विश्वविद्यालयका प्राध्यापक स्टिग्लिट्जले भने, जनताको हित र समृद्धिका लागि काम गर्न अन्तर्राष्ट्रिय सञ्जालको आवश्यकता छ । खोजमूलक पत्रकारिता अल्पविकसित मुलुकमा झन् प्रभावकारी हुन जरुरी छ । पनामा र प्याराडाइज पेपर्सको खुलासालाई उदाहरण दिँदै नोवल लरेन्टले भने, जसले ति मुलुकका शासकको निरंकुशता विरुद्ध लड्न सघाउँछ ।पछिल्लो समय विश्वभर पत्रकारिता प्रशंसामय हुन लागेको भन्दै उनले चिन्ता व्यक्त गरे । विश्वको पत्रकारिता व्यापारिक घरना, राजनीतिक दल, माफियाको केन्द्रमा रहेको भन्दै यसबाट मुक्ति दिलाउन यसप्रकारको सञ्जाल आवश्यक रहेको पनि उपस्थित सबैजसोले बताए । उनीहरूले हालैका दिनमा पत्रकारिता जनताको चासो भन्दा पनि दल वा नेताको बखान, व्यापारी, ठेकेदार र बिचौलियाको गतिविधिमा केन्द्रित हँुदै गएको भन्दै चिन्ता व्यक्त गरे । विश्व खोज पत्रकारिता सञ्जालको कार्यकारी निर्देशक डेभिड कप्लानले विश्वका कुनाकाप्चामा रहेका शासकको ज्यादती र गुणगान पत्रकारिताका विरुद्ध एक हुनैपर्ने बताउँदै भने, भ्रष्टहरूको सञ्जाल चिर्न पत्रकारिताको विश्वभर छुट्टै संयन्त्र बनाउन आवश्यक छ । यसमा हामीले अधिकतम सफलता प्राप्त गरेका छौं । उपस्थित पत्रकारको चाहना भनेकै राम्रो र अब्बल समाचारको पेग सुन्नैमा केन्द्रित रह्यो । निकै धेरै प्रयोगमा आएको फेक न्युज र गुणगान पत्रकारिताबाट टाढा रहनुपर्नेमा पनि उपस्थित पत्रकारको सहमति थियो । पत्रकारिता सजिलो काम होइन । यसमा स्थायी साथी र शत्रु पनि हँुदैन । देखेको विषयमा प्रश्न उठाउन छोड्नु हुँदैन । तर, त्यसका लागि सभ्य शैली र विषयवस्तुमा ज्ञानको भने जरुरी हुन्छ, प्राध्यापकहरूले सुनाए, पत्रकारिता जीवनयापनका लागि भन्दा पनि निर्दिष्ट लक्ष्य पूरा गर्न प्रतिबद्धता बोक्नेहरू बढिरहेका छन् । यो राम्रो कुरा हो । पत्रकारिता साँच्चै भन्दा कुनै कम्पनीको जागिर होइन । यो त समाज परिवर्तन र सूचनाको पहिलो पहुँचका लागि गरिने निरन्तर प्रयास हो । यसमा भित्री खुसी र मुलुकका लागि योगदान पनि उत्तिकै छ ।चार दिनसम्म चलेर सम्पन्न भएको उक्त सम्मेलनले पत्रकारको क्षमता वृद्धि, तथ्यमा सचेतना, सूचनामा अधिकार (आरटीआई)को उपयोग, डाटाको अध्ययनमा जोड दिइएको थियो । नेपालबाट सहभागी नेपाली टाइम्सका सम्पादक कुन्द दीक्षितले कठिन परिस्थितिमा पत्रकारिताको अवस्था, जलवायु परिवर्तनको विषयमा भइरहेका रिपोर्टिङमा नेपालको पछिल्लो अनुभव सुनाएका थिए । उनले भने, यो नेपालको मात्र होइन, विश्वव्यापी मुद्दा हो । खोजपत्रकारिता केन्द्र नेपालकी अध्यक्ष नम्रता शर्माले मानव बेचबिखनविरुद्ध पत्रकारिता नेटवर्क बलियो बनाएर अघि बढाउनुपर्नेमा जोड दिइएकी थिइन् ।नेपाल पत्रकार महासंघका पूर्वअध्यक्ष तथा खोज पत्रकारिता केन्द्र नेपालका प्रमुख शिव गाउँलेले लोकतन्त्रको दुरुपयोग र शक्तिको प्रयोगबाट नै भ्रष्टहरूले रजगज गर्ने बताउँदै त्यसमा केन्द्रित रहेर गरिने पत्रकारिताले नै लुकेको विषय बाहिर ल्याउन सक्ने बताए । यसका लागि नेपालजस्ता देशले अन्तर्राष्ट्रिय सञ्जालको पूरापूर उपयोग गर्न सक्नुपर्छ, उनले भने ।"
देश भित्रिने रकम बढयो,"काठमाडौं अघिल्ला दुई महिनासम्म निरन्तर घाटामा रहेको शोधनान्तर स्थिति असोजमा बचतमा फर्केको छ । देशबाट बाहिरिनेभन्दा भित्रिने रकम बढी भएपछि असोज महिनामा शोधनान्तर स्थिति ४ अर्ब २७ करोड रुपैयाँले बचतमा पुगेको हो । प्रत्यक्ष वैदेशिक लगानी, वैदेशिक ऋण, रेमिटयान्सलगायतका पुँजीगत तथा वित्तीय आप्रवाहमा सुधार आएकाले समग्र शोधनान्तर स्थिति बचतमा फर्केको राष्ट्र बैंकले जनाएको छ । राष्ट्र बैंकले आइतबार सार्वजनिक गरेको तीन महिनाको समग्र आर्थिक तथा वित्तीय स्थितिमा यस्तो उल्लेख छ । अघिल्लो वर्षको पहिलो तीन महिनामा शोधनान्तर स्थिति १९ अर्ब ७० करोड रुपैयाँले बचतमा थियो । चालु आर्थिक वर्षको पहिलो महिना (साउन) ३ अर्ब २९ करोड रुपैयाँले घाटामा रहेको शोधनान्तर भदौसम्म बढेर ५ अर्ब ८७ करोड रुपैयाँ पुगेको थियो । पुँजीगत ट्रान्सफर, प्रत्यक्ष वैदेशिक लगानीलगायतका पुँजीगत तथा वित्तीय आप्रवाहमा सुधार भएकाले शोधनान्तर स्थिति बचतमा रहेको राष्ट्र बैंक अनुसन्धान विभाग प्रमुख नरबहादुर थापाले बताए । आर्थिक वर्ष ०७३७४ को पहिला २ महिनामा लगातार घटामा रहेको शोधनान्तर तेस्रो महिनाबाट बचतमा गएको थियो । यो वर्ष पनि त्यही प्रवृत्ति दोहोरिएको छ । अघिल्लो वर्षजस्तै यो वर्ष पनि साउन र भदौमा शोधनान्तर घाटा हुनु संयोग मात्र हो, उनले भने, पछिल्ला महिनामा मुलुकको बाहय अवस्था सुधारात्मक रहेकाले शोधनान्तर बचतमा पुगेको हो । मूल्य वृद्धिदर ३१ प्रतिशतचालू आर्थिक वर्षको पहिलो ३ महिनामा वार्षिक विन्दुगत उपभोक्ता मूल्य वृद्धिदर ३१ प्रतिशत छ । गत वर्षको सोही अवधिको तुलनामा यो ३६ प्रतिशत विन्दुले कम हो । असोजमा खाद्य वस्तुको मूल्य वृद्धिदर ०५ प्रतिशत छ । अघिल्लो वर्षको सोही अवधिमा खाद्य मूल्य वृद्धिदर ५७ प्रतिशत थियो । गत वर्षको तुलनामा यस समूहअन्तर्गतको दलहन तथा गेडागुडीको मूल्यमा २२९ प्रतिशत, मसलाको मूल्यमा ५७ प्रतिशत, तरकारीको मूल्यमा ५१ प्रतिशत र फलफूलको मूल्यमा ३७ प्रतिशतले कमी आएकाले समग्र खाद्य समूहको मूल्य वृद्धिदर न्यून रहेको राष्ट्र बैंकले जनाएको छ । सोही अवधिमा गैरखाद्य वस्तुको मूल्य वृद्धिदर ५२ प्रतिशत छ । अघिल्लो वर्षको सोही अवधिमा यस्तो मूल्य वृद्धिदर ७६ प्रतिशत थियो । राष्ट्र बैंकका अनुसार यो समूहमा पर्ने लत्ताकपडा तथा जुत्ता, फर्निसिङ तथा घरायसी उपकरण, हाउजिङ तथा युटिलिटीलगायतका वस्तुको मूल्य वृद्धिदर गत वर्षको तुलनामा कम रहेकाले गैरखाद्य समूहको मूल्य वृद्धिदर पनि कम रहन गएको हो ।व्यापार घाटा २ खर्ब ३७ अर्ब पहिलो तीन महिनामै मुलुकको व्यापार घाटा २ खर्ब ३७ अर्ब ४४ करोड रुपैयाँ पुगेको छ । अघिल्लो वर्षको तुलनामा यो १७७ प्रतिशले बढी हो । अघिल्लो वर्षको सोही अवधिमा यस्तो व्यापार घाटा ७७५ प्रतिशतले बढेको थियो । असोजसम्म २० अर्ब ४३ करोड रुपैयाँ बराबरको निर्यात भएको छ । अघिल्लो वर्षको तुलनामा यो ७९ प्रतिशत हो । अघिल्लो वर्षको सोही अवधिमा यस्तो निर्यातमा १२६ प्रतिशतले बढेको थियो । चालु आर्थिक वर्षको पहिलो तीन महिनामा २ खर्ब ५७ अर्ब ८७ करोड रुपैयाँ बराबरको आयात भएको छ । अघिल्लो वर्षको सोही अवधिको तुलनामा यो १६९ प्रतिशतको वृद्धि हो । अघिल्लो वर्षको सोही अवधिमा यस्तो आयात ६९१ प्रतिशतले बढेको थियो ।पौने २ अर्ब रेमिटयान्स रेमिटयान्समार्फत तीन महिनामा १ खर्ब ७६ अर्ब ३२ करोड रुपैयाँ नेपाल भित्रिएको छ । अघिल्लो वर्षको सोही अवधिको तुलनामा यो २६ प्रतिशतको वृद्धि हो । ०७३ असोजसम्म रेमिटयान्स आप्रवाह ३२ प्रतिशतले बढेको थियो । सोही अवधिमा खुद ट्रान्सफर आय ४६ प्रतिशतले बढेर २ खर्ब ३ अर्ब ४८ करोड रुपैयाँ पुगेको छ । अघिल्लो वर्षको सोही अवधिमा यस्तो आय १५ प्रतिशतले बढेको राष्ट्र बैंकको तथ्यांक छ ।"
१० महिनामा साढे ७ लाख पर्यटक,"काठमाडौं पछिल्लो १० महिनामा नेपाल आउने पर्यटकको संख्यामा उल्लेख्य वृद्धि भई ७ लाख ५७ हजार ४ सय ४८ पुगेको छ । यो अघिल्लो वर्षको यसै अवधिको तुलनामा एक तिहाइले बढी हो । अध्यागमन विभागले जारी गरेको सन् २०१७ को पहिले १० महिनामा नेपाल घुम्न आउने विदेशी पर्यटकको संख्या सात लाख नाघेको हो । सन् २०१६ को पूरै १२ महिनाको दाँजोमा चालु वर्षमा ४ हजार ४ सय बढी पर्यटक आएका हुन् । पर्यटन बोर्डले यस वर्ष १० लाख पर्यटक पुग्ने प्रक्षेपण गरेको छ । यस वर्षको तथ्यांक अघिल्लो वर्षसँग विश्लेषण गर्दा ३० देखि ३५ प्रतिशतले विदेशी पर्यटक बढेको देखिन्छ, बोर्डका निर्देशक सुनील शर्माले भने, यही अनुपातले पर्यटक आगमन रहयो भने अबको दुई महिनामा नेपाल आउने पर्यटकसहितको कुल संख्या सन् २०१७ मा १० लाख पुग्नेछ । शर्माका अनुसार यो संख्या हालसम्मकै उच्च हुनेछ । अहिलेसम्म सबैभन्दा धेरै विदेशी पर्यटक सन् २०१२ मा आएका थिए । त्यस वर्ष ८ लाख ३ हजार ९२ विदेशी नेपाल घुम्न आएका थिए । यस वर्ष तारे र पर्यटक स्तरका होटलको अकुपेन्सी ९० प्रतिशत हाराहारी रहेको छ । पर्यटक बोक्ने अधिकांश विदेशी एयरलाइन्समा यो नोभेम्बर महिनाभर टिकट सोल्ड आउट भइसकेका छन् । बोर्डका प्रमुख कार्यकारी अधिकृत दीपकराज जोशी अहिले नेपालमा पर्यटकको संख्या बढ्नुमा पहिलो कारण भूकम्पलाई मान्छन् । भूकम्पले नेपाललाई विश्वभर चिनायो, उनले भने । यसबाहेक पछिल्लोपटक सोसल मिडियाका कारण पनि नेपाल घुम्न आउने पर्यटकको संख्या बढेको बोर्डले जनाएको छ ।यस वर्षको पहिलो दस महिनामा हवाई मार्ग भएर सबैभन्दा धेरै भारतीय पर्यटक नेपाल घुम्न आएका थिए । तथ्यांकअनुसार भारतबाट १ लाख ३३ हजार, दोस्रोमा चीनबाट ८३ हजार, तेस्रोमा संयुक्त राज्य अमेरिकाबाट ६५ हजार पर्यटक नेपाल आएका थिए । यी मुलुकपछि धेरै पर्यटक आउनेहरूमा क्रमश: श्रीलंका, बेलायत, थाइल्यान्ड, म्यानमानर, कोरिया, अस्ट्रेलिया र जर्मनी छन् । सबैभन्दा धेरै पर्यटक अक्टोबरमा १ लाख १२ हजार र मार्चमा एक लाख ६ हजार आएका थिए । सन् २०१७ को पहिलो दस महिनामा नेपालमा हवाई बाटो भएर आउने १३ लाख ८१ हजार नेपालीसहित विदेशीको संख्या २१ लाख ३९ हजार पुगेको छ । नेपालीलाई अध्यागमन विभागले पर्यटकको सूचीमा राख्दैन ।"
एकीकृत बस्ती बसाउनेलाई भोट,"रसुवा (कास) विस्थापित भूकम्पपीडितको सबै टहरामा पार्टीका झन्डा राखिएको छ । हाकु र डाँडागाउँबाट विस्थापित करिब ६ सय भूकम्पपीडितको थातथलोमा पहिरो नरोकिएपछि विस्थापित भएका उनीहरू उत्तरगया गाउँपालिकाको बोगटीटार र नौबिसेमा बस्दै आएका छन् ।उनीहरू अर्काको जमिन भाडामा लिएर बसिरहेका छन् । उनीहरू ३० महिनादेखि यसरी अरूको जग्गामा बसिरहेका हुन् । एकीकृत बस्ती बनाएर राख्ने आश्वासन पटकपटक पाए पनि अहिलेसम्म त्यो पूरा हुन सकेको छैन । उत्तरगया गाउँपालिका ५ बोगटीटारको विस्थापित भूकम्प पीडितहरूको टहरामा पुग्दा प्रत्येक टहरामा सबै पार्टीको झन्डा गाडिएको देखिन्छ । टहरामा पार्टीको झन्डा गाडिए पनि भूकम्पपीडितहरूको समस्या नेताहरूले समाधन गर्छन् भन्ने विश्वास नलागेको पीडित बताउँछन् । लामो समय बितिसक्दा पनि पुन:स्थापनामा न नेताले चासो दिए न सरकारले पीडितहरूको गुनासो छ । काम गर्नेभन्दा पनि धेरै आश्वासन बाँडेर होला नेताहरू प्रतिहाम्रो विश्वास गुम्दै गएको छ, छेकु लामाले भने । पीडितहरूको टहरामा प्रतिनिधिसभा र प्रदेशसभाको निर्वाचनले खासै प्रभाव पार्न सकेको छैन । जग्गाधनीले पटकपटक ठाउँ छाड्न ताकेता गरिरहेको र गाउँ फर्कन सक्ने अवस्था रहेको छैन, हाम्रो पिरमर्का कसले बुझ्ने, लामा गुनासो गर्छन् । ३० महिनादेखि उनीहरू यसरी अरूको जग्गामा बसिरहेका हुन् । थातथलो भूकम्पले बस्नै नहुने अवस्थामा छ, उनले भने, तीन वर्ष पुग्न लागिसक्यो भूकम्पपीडितहरूको समस्या जस्ताको तस्तै छ ।"
संस्थानको चामल एकै महिनामा सकियो,"रुकुमपूर्व नेपाल खाद्य संस्थानले चालु आर्थिक वर्षभरिका लागि भनेर पठाएको चामल एक महिना नपुग्दै सकिएको छ । चालु आर्थिक वर्षभर भनेर संस्थाले पठाएको ५ सय क्विन्टल चामल सकिएको हो । खाद्य संस्थानले रुकुमकोट डिपोमा पठाएको चामल कात्तिकमै सकिएको हो । ठेकेदार कम्पनीले गत असोज २८ मा यो आर्थिक वर्षको पहिलो चरणको चामल रुकुमकोट पुर्याएको थियो । पटकपटक गरी कात्तिकमा रुकुमकोटमा ५ सय क्विन्टल चामल पुर्याइएको थियो । ठेकेदार कम्पनीका एजेन्ट यज्ञप्रकाश मल्लले गत आर्थिक वर्षभन्दा कम चामल खाद्य संस्थाले पठाएको बताए । गत आर्थिक वर्षमा यस क्षेत्रका लागि मात्रै २ हजार क्विन्टल पठाएको थियो, उनले भने, यस वर्ष ५ सय मात्रै पठायो, त्यो पनि एकै महिनामा सकियो । उनका अनुसार गत वर्ष आएको २ हजार क्विन्टल चामल पनि अपुग थियो । अब रुकुमपूर्व छुट्टै जिल्ला बनेको छ । छुट्टै जिल्ला बनेपछि चामलको कोटा बढाउनुपर्नेमा घटाएर पठाएकामा जिल्लाबासी आक्रोशित छन् । यहाँ अब छुट्टै जिल्ला भइसक्यो, तै पनि चामल बढाउनुको सट्टा घटाएर पठाउनु भनेको हामीलाई नपत्याउनु हो, सदरमुकाम रुकुमकोटका नलजंग समाल मल्लले भने ।संस्थानले यस वर्ष उक्त क्षेत्रका लागि बंगलादेशी उसिनेको चामल पठाएको थियो । उक्त चामल सदरमुकाम आसपासका सर्वसाधारणले मात्रै पाएका छन् । प्रति ३० किलोको एउटा बोरालाई ९ सय ५० रुपैयाँमा बिक्री वितरण गर्ने गरिन्छ । एजेन्ट मल्लका अनुसार उक्त चामलको माग धेरै आइरहेको छ । सदरमुकाम, त्यस आसपास र टाढाका सर्वसाधारणको माग अत्यधिक छ । सदरमुकामभन्दा टाढाकाले यस वर्षको एक बोराभन्दा बढी चामल नलिएको उनको भनाइ छ । चामलको माग धेरै भएपछि थप चामल माग गर्ने तयारी भइरहेको छ । एजेन्टका तर्फबाट जिल्ला समन्वय समितिमा निवेदन पेस भएको छ । कम्तीमा पनि २ हजार ५ सय क्विन्टल चामल चाहियो भनेर निवेदन आएको छ, जिल्ला समन्वय समितिका प्रमुख गजेन्द्रबहादुर ओलीले भने, खाद्य संस्थानमा चामल मागको सिफारिस समन्वय समितिको बैठकबाट गर्नेछौं । साविकको रुकुम जिल्ला हुँदा खाद्य संस्थानले रुकुमकोट डिपो भनेर चामल पठाउँदै आएको छ ।"
मेसिनले खन्न थाल्यो भेरीबबईको सुरुङ,"सुर्खेत नेपालमै पहिलोपटक सुरुङ खन्न प्रयोग गरिएको अत्याधुनिक प्रविधिको टनेल बोरिङ मेसिन (टीबीएम) को परीक्षण सफल भएको छ । राष्ट्रिय गौरवको भेरी बबई डाइभर्सन आयोजनामा करिब एक महिनाको जडानपछि मेसिनले ८ नोभेम्बरदेखि सुरुङ खन्न थालेको हो । आयोजनाले हालसम्म १ सय ७० मिटर सुरुङ खनिसकेको जनाएको छ । आयोजनाका सिनियर डिभिजनल इन्जिनियर रुक्मांगद खनालले १५ दिनको परीक्षणपश्चात् सुरुङ खन्न थालिएको बताए । यसअघि ड्रिलिङ र ब्लास्टिङद्वारा सुरुङ खन्ने प्रचलन थियो । टीबीएम मेसिन पहिलोपटक प्रयोग गरिरहेका छौं, उनले भने, परीक्षण सफल भयो । तीव्र गतिले सुरुङ खन्ने काम भइरहेको छ । उनका अनुसार दैनिक १८ घण्टा सञ्चालित टीबीएमले दैनिक १८ देखि २० मिटर सुरुङ खनिरहेको छ । दुई साताको अवधिमा मेसिनले सफलतापूर्वक सुरुङ खनिरहेको भन्दै आयोजना पक्ष उत्साही बनेको छ । प्राविधिकहरूले यस प्रकारको मेसिन नेपालमै पहिलोपटक प्रयोग गर्न लागिएकाले परीक्षण सफल हुनेमा आशंका गर्दै आएका थिए । मेसिनको सफल जडान र परीक्षणले आयोजना निर्धारित समयमै सम्पन्न हुने दाबी गरिएको छ । अहिलेसम्म कुनै जटिलता उत्पन्न भएको छैन । कम्प्युटर प्रविधिबाट मेसिन सञ्चालन भइरहेको छ, सिनियर डिभिजनल इन्जिनियर खनालले कान्तिपुरसँग भने, निर्माणमा संलग्न चिनियाँ प्राविधिकहरू पनि उत्साही बनेका छन् ।ड्रिलिङ र ब्लास्टिङबाट सुरुङ खन्न सम्भव नभएको अध्ययनले देखाएपछि सिँचाइ विभागले टीबीएम खरिद गर्ने प्रस्ताव गरेको थियो । अमेरिकी कम्पनी रोबिन्सले निर्माण गरेको उक्त टीबीएम चीनबाट ल्याइएको हो । आयोजनाको निर्माण चिनियाँ कम्पनी चाइना ओभरसिज इन्जिनियरिङ गु्रप लिमिटेड (कोभेक) ले गरिरहेको छ । अत्याधुनिक कम्प्युटरचालित उक्त मेसिन खरिदपूर्व कोभेकले उत्पादक कम्पनीसँग जडानका साथै परीक्षणस्वरूप पाँच मिटर सुरुङ खनेर मात्र हस्तान्तरण गर्नुपर्ने सर्त राखेको थियो । सर्तअनुसारै उत्पादक कम्पनीले २ सय ५० मिटर लामो मेसिन जडान गरेको हो । कोभेकले सुरुङ खन्न करिब १ वर्ष ६ महिना लाग्ने अनुमान गरेको छ । मेसिनले भेरी र बबई नदीबीचको १२ किमि लामो चुरे पर्वत खन्दै छ । टीबीएमले खनेको माटोलाई मोनो रेलको सहायताले बाहिर फयाँकिदै छ ।"
विमानस्थल अधुरै,"सिमिचौर (गुल्मी) यहाँ प्रत्येक चुनावका बेला सदरमुकामबाट दक्षिण सिमीचौर डाँडामा निर्माणाधीन विमानस्थलको काम छिटो सक्ने प्रतिबद्धता व्यक्त गरिन्छ । यसपालि पनि उम्मेदवारले उक्त प्रतिबद्धता दोहोर्याइरहेका छन् । स्थानीय चुनावका बेला राजनीतिक पार्टीले दसैंमा विमान उडने बताएका थिए । अहिले प्रतिनिधि र प्रदेशसभा निर्वाचनको रौनक बढेकै बेला दलहरूले आगामी माघसम्म यहाँबाट उडान भर्ने आश्वासन बाँडिरहेका छन् । जिल्लामा यो चालु ठूला आयोजनामध्येको हो । यहाँका सडक साँघुरा छन् । गाडीमा जोखिमपूर्ण यात्रा गर्नुपर्छ । त्यसैले पनि स्थानीयवासी विमानस्थल निर्माण चाँडो सकियोस् भन्ने कामना गरिरहेका छन् । रेसुङंगा नगरपालिका १० का दीपेश अर्याल दलहरूबीच आफू निकटको ठेकेदारलाई जिम्मा दिने लुछाचुँडीका कारण काममा ढिलाइ भइरहेको बताउँछन् । यहाँ जुन दलका नेताले चुनाव जित्छन्, तिनैले आफू निकटको ठेकेदार रोज्छन्, उनले भने, बर्सेनि बजेट आइरहेकै सुन्छौं तर काम पटक्कै अगाडि बढ्दैन । अहिले डाँडो सम्याउने काम सकिएको छ । मजदुरले तालजालीमा ढुंगा भरेर किनारमा पर्खाल बनाइरहेका छन् । मैदानको दक्षिणपट्टि अझै ठूलो खाडल रहेको छ । नजिकै घर रहेका दिनेश अर्यालले ०३२ देखि विमानस्थल निर्माणको चर्चा सुनेको बताए । लामो समय काम नभएपछि यसको विकल्प खोज्न थालिएको थियो । विकल्प खोज्न थालिएपछि हतारमा शिलान्यास गरियो, उनले भने, त्यसपछि दलले आफू निकट निर्माण उपभोक्ता समिति बनाउने होड चलेपछि काम प्रभावित बन्यो । यसपालि जिल्लाका सबै दलले घोषणापत्रमा यसको निर्माणलाई तीव्रता दिने उल्लेख गरेका छन् । विमानस्थलको निर्माण १३ वर्षअघि सुरु भएको हो । ९ करोड रुपैयाँ लागत अनुमानसहित रेसुंगा विमानस्थलको ०६१ मा विस्तृत सर्भे गरी काम थालिएको थियो । निर्माण सुरु गरिए पनि राजनीतिक विवाद, घरजग्गा मुआब्जा र रकम अभावले निर्माणमा ढिलाइ भएको हो । समयमै काम सम्पन्न हुन नसक्दा लागत बढेर झन्डै २० करोड रुपैयाँ पुगेको छ । निर्माण समिति अध्यक्ष मधुकृष्ण पन्तका अनुसार अहिलेसम्म झन्डै ११ करोड ७० लाख रुपैयाँ खर्च भइसकेको छ । ८० लाख रुपैयाँ मुआब्जा वितरणमा सकिएको उनले बताए । सुरुमा मुआब्जा विवाद मिलाउन सकिएन, उनले भने, त्यसपछि रकम अभावले काम समयमै हुन नसकेको हो । पछिल्लो २ वर्ष लगातार रकम आएकाले अहिले मैदान सम्याउने र पर्खाल लगाउने काम तीव्र गतिमा भइरहेको उनले बताए ।धावनमार्ग ६ सय १० मिटर लामो रहेको विमानस्थल ७८ रोपनी १० आना क्षेत्रफलमा फैलिएको छ । यहाँ टावर निर्माण, धावनमार्ग कालोपत्रे र भवन निर्माणका लागि कम्तीमा १० करोड रकम आवश्यक रहेको अध्यक्ष पन्तले बताए । विमानस्थल निर्माणका लागि तत्कालीन नागरिक उड्डयन तथा पर्यटनमन्त्री प्रदीप ज्ञवालीले प्रक्रिया अगाडि बढाएका थिए । सुरुमा बजेट नियमित थियो । स्थानीय समितिले अधिग्रहण गर्नुपर्ने १६ घरपरिवारबाट जग्गा लिन सकेन । पछि जग्गा अधिग्रहण भएपछि रकम आउन बन्दजस्तै भयो । पछिल्ला २ वर्षमा बल्ल तीव्र गतिले काम सुरु भएको समितिले जनाएको छ । अहिले जिल्लाको क्षेत्र नम्बर १ का लागि वाम गठबन्धनबाट एमाले सचिव प्रदीप ज्ञवाली र कांग्रेसका चन्द्र भण्डारी प्रतिस्पर्धामा छन् । दुवैले यहाँबाट यसअघि चुनाव जितिसकेका हुन् । क्षेत्र नम्बर २ का लागि वाम गठबन्धनबाट एमालेका गोकर्ण विष्ट र कांग्रेसबाट चन्द्र केसीबीच टक्कर छ । उनीहरूले विमानस्थललगायत जिल्लामा चालु रहेका ठूला आयोजना पूरा गर्ने प्रतिबद्धता जनाएका छन् ।"
राजेश अब अन्तर्राष्ट्रिय गायक,"काठमाडौं गायक राजेशपायल राईले सोचेका थिएनन्, जिन्दगीमा यति ठूलो सरप्राइज पाइन्छ भनेर । केही वर्षयता उनी बर्सेनि अमेरिकामा कन्सर्ट गर्न पुग्ने गरेकै थिए, यसपालिको सातौं अमेरिका यात्रा भने अलि भिन्न र महत्त्वपूर्ण रह्यो । उनलाई रोचेस्टर सहरकी मेयर लभ्ली वारेन, उपमेयर डा कार्डिक एल अलेक्जन्डरले यस्तो सम्मान गरे, अब हरेक वर्ष त्यो सहरले नोभेम्बर ५ को दिनलाई राई इज किङ डे का रूपमा मनाउनेछ ।म त सो गर्न मात्र अमेरिका गएको थिएँ । सम्मान मेरो लागि पनि सरप्राइज नै भयो, केही दिनअघि मात्रै नेपाल फर्किएका उनले भने, नेपाली गीत गाएर अमेरिकाको राज्यले सम्मान गर्नु यो मेरो मात्र उपलब्धि होइन, नेपाली गीतसंगीतकै ठूलो गौरवको विषय हो । अमेरिकामा रहेका नेपालीभाषी भुटानी समुदायको निमन्त्रणामा राजेश त्यता पुगेका थिए । राजेशले सम्मान पाएको साँझ फेसबुकमा स्टाटस राखेपछि मात्रै उनका शुभचिन्तकले थाहा पाएका थिए । सम्मान ग्रहण गरिरहँदा नेपाललाई नै सम्झिरहेको उनले सुनाए । भने, सम्मान पाएको कुरा कसलाई सुनाउँ जस्तो भएको थियो । निद्रा पनि लागेन, त्यो रात त्यसै बसेँ । पछि फेसबुकमा स्टाटस राख्दै अवार्ड पाएको खुसी साटेँ । नेपाली दाजुभाइ, दिदीबहिनीले बधाई दिनुभयो । पछि आफूले केही गरिरहेछु भन्ने भान भयो ।यसपटक उनले पोर्टल्यान्ड, सेकल, न्युहामसायर, न्युयोर्क, रोचेस्टरमा गरी पाँच ठाउँमा कन्सर्ट गरे । जुन २०१४ मा नेपालीभाषी भुटानी समुदायको निमन्त्रणामा पहिलोपटक गायक राजेश अमेरिका पुगेका थिए । त्यति बेला उनले टेक्सासमा एउटा सो गरेका थिए । सोही वर्ष जुलाईमा अभिनेता सरोज खनालले बोलाएपछि उनी क्यानाडाबाट सिधै अमेरिकाको भर्जिनिया पुगेर प्रस्तुति दिएर फर्किए । यसपालि दसैंतिहारको मेसो पारेर उनी सांगीतिक प्रस्तुति दिन त्यता पुगेका थिए ।उनको हरेक अमेरिका यात्रा फरक अनुभवले भरिएको छ । एकपटक उनी न्युयोर्कमा कार्यक्रम गर्दागर्दै बिरामी भए । त्यहाँ चेकअप गर्दा केही पत्ता लागेन । भोलिपल्ट पाँच बजेको फ्लाइट चढेर लेनसिङ मिचिगन सिटीमा सो गर्न पुगे । बिरामी हुँदाहुँदै पनि उनले कसैलाई नबताइकन कन्सर्ट गरे । कन्सर्ट सकिएपछि उनी एक जना भाइलाई लिएर सिधै अस्पताल पुगे । अस्पताल पुग्दा थाहा पाए, उनलाई फ्लाइट सिकनेस भएको रहेछ ।अमेरिकाका भिन्नभिन्न सहरमा शुक्रबार, शनिबार, आइतबार धेरै कार्यक्रम हुन्छ । फ्लाइट भेट्न झोला बोकेर कुदाकुद गरिरहन्थें, उनले भने, धेरै फ्लाइटकै कारण शरीरमा पानीको कमी भएको रहेछ । पहिलोपटक यस्तो रोग सुनेर छक्क परें । जस्तोसुकै गीतलाई पनि न्याय गर्न सक्ने खुबी राजेशमा छ । त्यसैले पनि हरेक फिल्ममा उनलाई गीत गवाउन प्रोड्युसरहरू लाइन लाग्छन् । उनले गाइदिए मात्र पनि गीत सुपरहिट हुन्छ भनेर नौ महिनासम्म कुरेको रेकर्ड पनि छ उनीसँग ।एकदमै ठूलो सपना, लक्ष्य निक्र्योल गरेर आएको थिइनँ । बालकौतूहल थियो, रेडियोभित्र कसरी मान्छे पसेर बोल्छ, समाचार भन्छ, गीत गाउँछ भन्ने । लहलहैमा रेडियोभित्र छिर्छु भन्ने थियो । रेडियोमा बजेअनुसारका गीत कपी गरेर गाउथेँ, उनले भने, काठमाडौं आएर एउटा गीत रेकर्डिङ गरिसकेपछि यसको चार्म के रहेछ भन्ने बुझेँ । आज म जे छु संगीतले नै छु । संगीत भएन भने त म बाँच्न पनि सक्दिनँ ।उनी संगीतकै कारणले कहिले अस्ट्रेलिया त कहिले क्यानाडा पुगिरहेका हुन्छन् । प्राय: नेपाली संगीतकर्मी नपुगेका नाइजेरिया, दक्षिण अफ्रिका पनि पुगेका छन् उनी । नेपाली संगीत विश्वको कुनाकाप्चामा पुर्याउन पाउँदा खुसी लाग्छ, उनले भने । उनी भर्सटाइल गायक पनि हुन् । पूर्वको हाक्पारेदेखि सुदूरपश्चिमको देउडा, पश्चिमा पप शैलीदेखि रक, राष्ट्रगान हुँदै गजल र मुक्तक पनि गाएका छन् । लोकगीत होस् कि रक, त्यो संगीत हुनुपर्यो र त्यो मान्छेको मनलाई छुने हुनुपर्यो, उनले भने, एउटै कुरामा म अडेर बस्नै चाहन्नँ । जुन विधाको गीत भए पनि त्यसले श्रोताको मन छुन सकोस्, त्यस्तो गीत गाउन चाहन्छु ।उनलाई संगीत राजेश हो, राजेश संगीत हो जस्तो लाग्छ रे । संगीतमा आउन चाहनेलाई स्वागत गर्दै उनले भने, तर राजेशपायल राई बन्छु भनेर नआउनुस् । म पनि नारायण गोपाल बन्छु भनेर आएको भए मेरो बाटो गलत हुने थियो । त्यसैले आफ्नो छुट्टै पहिचान बनाउँछु भनेर आउनुस् । अमेरिका बसाइका क्रममा रोकिएको फिल्मका लागि रेकर्डिङ सकेपछि झापा, धरान तथा भारतको असम, न्युजिल्यान्ड, हङकङमा कन्सर्ट गर्ने योजना बनिसकेको छ । त्यस्तै दर्शन नमस्ते ४ एल्बमको तयारी गरिरहेका छन् ।राजेशपायल राई संगीत एकेडेमी खोल्ने काम अन्तिम चरणमा पुगेको पनि उनले सुनाए ।"
विवादैविवादमा पद्मावती,रणवीर सिंह र दीपिका पादुकोण अभिनीत बहुप्रतीक्षित पद्मावती साबिक मिति डिसेम्बर १ मा रिलिज नहुने भएको छ । सञ्जयलीला भन्साली निर्देशित उक्त फिल्म सुटिङदेखि नै विवादमा मुछिएको थियो । उक्त फिल्मले गौरवशाली इतिहासलाई तोडमरोड गर्न खोजेको आरोप लगाउँदै केही अतिवादी धार्मिक संगठनले चर्को विरोध गर्दै आएका छन् । छायांकनकै समयमा समेत निर्देशक भन्सालीले दबाबको सामना गर्नुपरेको थियो ।फिल्मले भारतको राजस्थानकी रानी पद्मावतीको राजा रतन सिंह र सुल्तान अलाउद्दिन खिलजीबीचको प्रेम र संघर्षलाई दर्साउन खोजेको छ । तर भारतका राजपूत संगठनले आफ्नी रानी पद्मावतीलाई गलत ढंगले चित्रण गर्न खोजिएको आरोप लगाउँदै सुटिङ अवरुद्ध पारेका थिए । लगत्तै भारतीय जनता पार्टीका एक नेताले त भन्सालीलाई जुत्ता हान्नेलाई पुरस्कार दिने समेत बताएका थिए । अन्य भाजपा नेताले समेत फिल्ममा रोक लगाउन सार्वजनिक माग गर्दै आइरहेका बेला फिल्मको रिलिज अनिश्चित बनेको छ ।फिल्म निर्माण कम्पनीले छिटै रिलिजको नयाँ मिति घोषणा गरिने बताएको छ । सेन्सर बोर्डले समेत फिल्म जाँचपास नगरी निर्मातालाई फर्काइदिएकाले पनि रिलिज समयमै हुन नसक्नुको एउटा कारण मानिएको छ ।फिल्म रिलिजमा रोक लगाउनुपर्ने माग गर्दै भारतका विभिन्न राज्यमा आन्दोलन चर्किन थालिरहँदा हरियाणाका भाजपा नेताले फिल्ममा सुल्तान अलाउद्दिनको भूमिका निर्वाह गरिरहेका रणवीर सिंहको टाउको काट्नेलाई १० करोड भारु पुरस्कार दिने विवादास्पद घोषणा गरेका छन् । उनले निर्देशक भन्साली र नायिका दीपिकाको टाउको काट्नेलाई पनि उति नै इनाम दिने र काटिनेका परिवारको पालनपोषणको जिम्मा आफूले लिनेसम्मको गफ दिएका छन् ।
एकल वाचनमा हेमन्त,"काठमाडौं (कास) डोट्याली कवि हेमन्त विवश शनिबार धनगढीमा सुनिएका छन् । एकल वाचनमा उनले छन्द र गद्यका दुई दर्जन कविता सुनाए । भगवानको खोजी शीर्षक कविताबाट वाचन थालेका उनले आफ्ना रचनामा भुइँ मान्छेका दु:खका कथा प्रस्तुत गरेको विज्ञप्तिमा उल्लेख छ । बेलाबेलामा उनले डेउडा गीत पनि गाए । रोट्रयाक्ट क्लब अफ धनगढी, नेपाली साहित्य तथा संस्कृति प्रतिष्ठान गोदावरी र सुदूरपश्चिमाञ्चल गजल मञ्चद्वारा आयोजित कार्यक्रममा श्रोताहरू सय रुपैयाँको टिकट काटेर आएका थिए । रुबस होटलको हलमा खचाखच भरिएका श्रोताहरू बेलाबेलै ताली बजाएर कविलाई हौस्याइरहे । कार्यक्रममा गायक शिशिर साधकको समूहले विवशका केही गीत गाएको थियो । कार्यक्रमको सुरुआतमा महाकाव्यकार मनिराज जोशीले कवि विवश र गायकको समूहलाई फूलमालाले स्वागत गरेका थिए । विवशको यो दोस्रो एकल वाचन हो । यसअघि अली मियाँ लोक वाङ्मय प्रतिष्ठानको निम्तोमा असोज ५ गते पोखरामा कविता वाचन गरेका थिए । कार्यक्रममा कविहरू पदमराज जोशी, टोपेन्द्र शाह रसिक, अभि अजनवी र जनक रसिकले कवि विवशको कविताबारे टिप्पणी गरेका थिए । विवशका विवशका स्रमाई, असौजको जून र यादै जनमभरि गरी तीन एल्बम, आफ्नै मनसँग र सैपालको आँगन कवितासंग्रह तथा कथा एउटै तिम्रो मेरो प्रकाशित छन् । रेडियो नेपालबाट २०६८ का लागि उनले उत्कृष्ट गीतकार पुरस्कार पाएका थिए । उनका तीन दर्जन गीत रेकर्ड भइसकेका छन् ।"
अमेरिका जाँदै नेपाल आइडल,"काठमाडौं (कास) नेपाल आइडलका टप तीन विजेता अमेरिका जाने भएका छन् । नेपाल आइडल यूएसए टुर २०१८ का लागि केटीएम इन्टरटेन्मेन्टले बुद्ध लामा, निशान भट्टराई र प्रताप दासलाई अेमरिकाका आठ सहरमा उपस्थित गराउँदै छ । जनवरीबाट सुरु हुने एक महिने भ्रमणमा उनीहरूसँग आइडलका होस्ट सुशील नेपाल सहभागी हुनेछन् । न्युयोर्कमा रहेको केटीएम इन्टरटेन्मेन्टले कन्सर्ट र फिल्म फेस्टिभलहरू आयोजना गर्दै आएको छ । आइडल टोली पहिलो पटक अमेरिका जाँदै छ । उनीहरू अचेल देशविदेशका कन्सर्टमा व्यस्त छन् ।"
६ अर्बको लागतमा रंगशाला बन्ने,"काठमाडौं (कास) राष्ट्रिय खेलकुद परिषद् (राखेप) ले ६ अर्बको लागतमा विविध खेलकुदको रंगशाला र बहुउद्देशीय कभर्डहल बनाउने बृहत् योजना अगाडि सारेको छ । त्यसैका लागि गुठी संस्थान प्रधान कार्यालय, त्रिपुरेश्वरले आइतबार जनकपुर उपमहानगरपालिका१४ रजौरको १६ बिघा १८ धुर जग्गा राखेपलाई उपलब्ध गराएको छ । गुठी संस्थानले ३० वर्षका लागि लिजमा राखेपलाई जग्गा उपलब्ध गराएको हो ।राखेपका सदस्य सचिव केशवकुमार विष्ट र गुठी संस्थानका प्रशासक नारायण चौधरीले सो सम्बन्धी सम्झौतापत्रमा हस्ताक्षर गरे । उक्त जग्गामा फुटबल, क्रिकेट र हक्कीको अन्तर्राष्ट्रियस्तरको रंगशाला, कबड्डी, खोखो र कुस्तीको प्रशिक्षण भवनका साथै अत्याधुनिक कभर्डहल बनाइने विष्टले बताए । उनले ३ वर्षमा निर्माण सम्पन्न गर्ने र यसले समग्र मधेसको खेलकुद विकासमा ठूलो भूमिका खेल्ने विश्वास व्यक्त गरे । सो क्षेत्रको नाम रामजानकी रंगशाला राखिनेछ ।जग्गा उपलब्ध गराएबापत राखेपले संस्थानलाई वार्षिक ९ लाख रुपैयाँ भाडा उपलब्ध गराउने छ । उक्त भाडामा हरेक २ वर्षको अन्तरालमा १० प्रतिशतले वृद्धि हुने पनि सम्झौतामा उल्लेख छ । व्यावसायिक प्रयोजनका लागि पूर्वाधार निर्माण गरेको खण्डमा राखेपले आम्दानीको थप २५ प्रतिशत रकम संस्थानलाई उपलब्ध गराउनुपर्नेछ । हालसम्म विस्तृत परियोजना प्रतिवेदन (डीपीआर) तयार नभएको अवस्थामा सदस्य सचिव विष्टले सबै पूर्वाधार तयार गर्न करिब ५ देखि ६ अर्ब रुपैयाँ लाग्ने बताए । नेपालको वार्षिक बजेटमा समग्र खेलकुदका लागि उल्लेख गरिनेभन्दा यस रंगशालाको बजेट ठूलो भए पनि सरकारलाई खेल विकासका लागि यस योजनामा विशेष ध्यानाकर्षण गराउने विष्टले जानकारी दिए ।"
सिटीको प्रभाव कायमै,म्याड्रिड रियल म्याड्रिड र एटलेटिको म्याड्रिडको खेल गोलरहित बराबरीमा सकिएसँगै दुवै टोली अंक तालिकामा बार्सिलोनाभन्दा १० अंकले पछाडि परेका छन् । बार्सिलोनाले आफ्नो खेलमा लेगानेसलाई ३० ले पराजित गरेपछि अंक तालिकामा अगाडि बढेको हो । उसको जितमा लुइस सुआरेजले दुई तथा पौलिन्होले एक गोल गरे । सेभियाले भ्यालेन्सियालाई २१ ले पराजित गर्यो । शीर्षस्थानको बार्सिलोनाले १२ खेलबाट ३४ अंक जोडेको छ । दुवै म्याड्रिड टोलीले १२ खेलमा समान २४ अंक जोडेका छन् ।
आर्मी र पुलिस सेमिफाइनलमा,"काठमाडौं (कास) आयोजक त्रिभुवन आर्मी क्लब र नेपाल पुलिस क्लब प्रधानसेनापति पाँचौं अन्तर्राष्ट्रिय फुटबल प्रतियोगिताको सेमिफाइनल प्रवेश गरेका छन् । आइतबारको पहिलो खेलमा आयोजक आर्मीले सिक्किमलाई ५० ले पराजित गर्यो । सपना लामाको १४ औं मिनेटको गोलमा अग्रता लिएको आर्मीले ४२ औं मिनेटमा कृष्णा खत्रीको गोलमा अग्रता दोब्बर पार्यो । पहिलो हाफमा दुई गोलले अगाडि रहेको आर्मीले दोस्रो हाफमा तीन गोल थप्यो । रेना घिसिङको आत्मघाती गोलमा अग्रता बढाएको आर्मीका लागि सपना लामा र कृष्णा खत्रीले पुन: ११ गोल थपे । दुई गोल गरेर उत्कृष्ट प्रदर्शन गरेकी सपना वुमन अफ द म्याच भइन् । आर्मीका प्रशिक्षक आदर्श मल्ल टोलीको प्रदर्शनबाट सन्तुष्ट देखिए । खेलाडीले योजनाअनुसार नै खेले । हामीले गोल थप्ने धेरै अवसर गुमायौं । सोचेजति गोल नहुँदा पनि यस जितबाट म सन्तुष्ट छु । अबको लक्ष्य फाइनल पुग्नुहुनेछ, उनले भने । आर्मीले सेमिफाइनलमा मध्यमाञ्चलको सामना गर्नेछ ।दोस्रो खेलमा नीरु थापाले ह्याट्रिक गरेपछि पुलिसले बिहारलाई ५१ ले पाखा लगायो । खेलको सातौं मिनेटमा खाता खोलेकी नीरुले २१ औं मिनेटमा दोस्रो गोल थपिन् । उनले ५४ औं मिनेटमा मैदानको दायाँ भागबाट आएको क्रसलाई उत्कृष्ट फस्ट टच भलीमा गोल गर्दै ह्याट्रिक पूरा गरिन् । त्यसअघि ममता कुमारीले बिहारका लागि गोल गर्दै अग्रता घटाएकी थिइन् । निशा सुनारले दुई गोल थप्दै टोलीलाई सहज जित दिलाइन् । नीरु खेलको म्यान अफ द म्याच भइन् ।पुलिसका प्रशिक्षक सञ्जीव जोशीले जितसँगै सेमिफाइनल यात्रा तय गर्दा खुसी व्यक्त गरे । भारतको टोली पनि बलियो नै थियो । हामीले सुरुमै गोल गरेपछि खेलमा जित दर्ता गर्न सहज भयो । हामीले फाइनल पुग्ने लक्ष्य राखेका छौं, उनले भने । पुलिसले सेमिफाइनलमा एपीएफको सामना गर्नेछ । दुवै सेमिफाइनल खेल मंगलबार हुनेछन् ।"
भारत खेलमा फर्कियो,कोलकाता (एएफपी) ओपनरद्वय लोकेश राहुल र शिखर धवनको सम्हालिएको अर्धशतकसँगै भारतले श्रीलंकाविरुद्धको पहिलो टेस्टमा राम्रो पुनरागमन गरेको छ । पहिलो इनिङमा पछि परेको भारतले वर्षाले प्रभावित टेस्टको चौथो दिनमा सुधारिएको ब्याटिङ गरेको हो । पहिलो विकेटका लागि धवन र राहुलले १ सय ६६ रनको साझेदारी गरे । धवन ९४ रनको व्यक्तिगत स्कोरमा पेस बलर दासुन सानाकाको बलमा आउट भए । दोस्रो इनिङको सुरुआतमा १ सय २२ रनले पछि परेको भारत ४९ रनले अगाडि छ । कोलकाताको इडन गार्डेनमा खराब प्रकाशका कारण आइतबारको खेल रोकिनुअघि चेतेश्वर पुजारा दुई र राहुल ७३ रन बनाएर खेलिरहेका छन् ।फर्ममा रहेका राहुलले पछिल्ला ११ इनिङमा नवौं अर्धशतक बनाउँदा दायाँ हाते धवनले चौथो टेस्ट अर्धशतक बनाए । सानाकाले दिनको अन्त्यतिर धवनको विकेट लिंदै उनलाई सातौं टेस्ट शतक बनाउन दिएनन् । उनले राहुलसँग मिलेर १९ चौका प्रहार गर्दा श्रीलंकाले निरन्तर बलर परिवर्तन गर्नुपरेको थियो । धवनले आफ्नो पारीमा २ छक्का प्रहार गरे ।त्यसअघि स्पिनर रंगना हेराथले सुदृढ ब्याटिङ गर्दै ६७ रनको पारी खेलेपछि श्रीलंकाले २ सय ९४ रनको योगफल तयार परेको थियो । त्यसअघि भारत १ सय ७२ रनमा अलआउट भएको थियो । १६५४ को स्थितिमा दिनको खेल सुरुआत गरेको श्रीलंकाको मध्यक्रम खस्किएपछि हेराथले श्रीलंकाको इनिङलाई उकासेका थिए । उनले भारतका पेस बलरलाई परास्त गर्दै १ सय ५ बल खेल्ने क्रममा ९ चौका प्रहार गरे । तेस्रो अर्धशतक बनाएका हेराथ भुवनेश्वर कुमारको बलमा डिप पोइन्टमा क्याच आउट भए । तीव्र गतिका बलर मोहम्मद सामीले अघिल्ला दिनका दुवै ब्याट्सम्यानलाई पेभेलियन फर्काउँदै सुखद सुरुआत गरे । विकेटकिपर ब्याट्सम्यान डिकवेलाले ३५ र दिनेश चण्डिमलले २८ रन जोडे । भारतका लागि भुवनेश्वर र सामी दुवैले ४४ विकेट लिए । दुई विकेट उमेश यादवको नाममा रह्यो । श्रीलंका भारतीय भूमिमा पहिलो टेस्ट जितको खोजीमा छ ।
हिमालयन शेर्पा उपाधि नजिक,काठमाडौं (कास) विभागीय टोली त्रिभुवन आर्मी क्लबलाई १० ले हराउँदै हार्भेस्ट मुन हिमालयन शेर्पा क्लब आइतबार राजधानीमा जारी प्रथम चन्द्रागिरि गोल्डकपको फाइनलमा प्रवेश गरेको छ । आर्मीको मुख्य टोली झापाको सताक्षीधाम गोल्डकपमा व्यस्त रहँदा दोस्रो रोजाईको टोलीले यहाँ सहभागिता जनाएको हो । नैकापस्थित चन्द्रागिरि नगरपालिकाको खेलमैदानमा दुवै टालीले आक्रामक फुटबल खेले पनि पहिलो हाफमा गोल गर्न सकेनन् । निकै प्रतिस्पर्धात्मक खेलको ५६ औं मिनेटमा हिमालयनका त्रिदेव गुरुङले डिफेन्सको गल्तीको फाइदा उठाउँदै गरेको गोल निर्णायक साबित भयो । गोलरक्षक अर्पण कार्कीले हानेको लामो बल डिफेन्सलाई बिट गरेर त्रिदेवको खुट्टामा पुगेको थियो । गोलरक्षक महेश्वर श्रेष्ठ पोजिसनमा नभएको बेला उनी गोल गर्न सफल भए । म्यान अफ द म्याच घोषित शेर्पाका सजित मोरानले ३ हजार रुपैयाँ प्राप्त गरे । शनिबार फ्रेन्ड्सले संकटालाई १० ले पराजित गर्दै फाइनल यात्रा तय गरिसकेको छ । प्रतियोगिताको फाइनल मंगलबार हुनेछ ।
अफगानिस्तानलाई यू१९ एसिया कप उपाधि,काठमाडौं (कास) पाकिस्तानलाई १ सय ८५ रनले पराजित गर्दै अफगानिस्तान एसीसी यू१९ एसिया कपको च्याम्पियन बनेको छ । यो अफगानिस्तानको पहिलो उपाधि हो । मलेसियाको किन्रारा ओभलमा मुजिब उर रहमानले पाँच विकेट र इक्रम अली खिलले शतक बनाएपछि अफगानिस्तानले सहज जित दर्ता गर्यो । २ सय ४९ रनको लक्ष्य पछ्याएको पाकिस्तान ६३ रनमा अलआउट भयो ।टस हारेर ब्याटिङको निम्तो पाएको अफगानिस्तानले निर्धारित ५० ओभरमा ७ विकेट गुमाउँदै २ सय ४८ रनको योगफल खडा गर्यो । उसका लागि विकेटकिपर ब्याट्सम्यान इक्रम अली खिलले अविजित १ सय ७ रनको पारी खेले । उनले १० चौका र २ छक्का प्रहार गरेका थिए । शीर्षक्रमले सम्हालएको पारी खेलेपछि अफगानिस्तानका लागि अन्त्यका ब्याट्सम्यानले आक्रामक ब्याटिङ गरे । अफगानिस्तानले अन्तिम ५ ओभरमा ५४ रन जोडेको थियो ।बलिङतर्फ मुजिबको स्पिन चम्किएपछि पाकिस्तान २२१ ओभरमा ६३ रनमै अलआउट भयो । मुजिबले चौथो ओभरभित्रै पाकिस्तानका दुवै ओपनरलाई पेभेलियन फर्काएका थिए । उनले तल्लोक्रम ध्वस्त पार्ने क्रममा पाकिस्तानको अन्तिम चारमध्ये तीन विकेट लिएका थिए । पाकिस्तानका लागि मुहमद ताहाले सर्वाधिक १९ रन र मुहमद हसन खानले १० रन जोडे । अन्य कुनै ब्याट्सम्यानले दोहोरो अंक जोड्न सकेनन् । अर्का स्पिनर काइस अहमदले ३ तथा बफादार मोमन्दले १ विकेट हात पारे । फाइनलमा शतक बनाएका इक्रम म्यान द फाइनल बने । प्रतियोगितामा २० विकेट लिएका मुजिब प्रतियोगिताको म्यान अफ द सिरिज भए । अफगानिस्तानले सेमिफाइनलमा नेपाललाई पराजित गरेको थियो ।
एभरेस्ट र बाल सिर्जनालय फाइनलमा,"काठमाडौं (कास) बाल सिर्जनालय स्कुल, काठमाडौं र एभरेस्ट माध्यमिक विद्यालय, सर्लाही कोकाकोला अन्तरविद्यालय राष्ट्रिय फुटबल प्रतियोगिता २०७४ को पुरुषतर्फ फाइनलमा प्रवेश गरेका छन् । आइतबार एभरेस्टले सुनसरीको महेन्द्र स्मृति माविलाई ४२ ले पराजित गर्दै फाइनलमा स्थान बनायो । उसका लागि मदन स्याङतानले ह्याट्रिक गरे । अर्को गोल ऋतिक खड्काले गरे । महेन्द्र स्मृतिका लागि निकेश तामाङ र भरत चौधरीले गोल गरे । अर्को सेमिफाइनलमा निर्मल मोक्तानको निर्णायक गोलमा बाल सिर्जनालयले गजुरमुखी इङलिस स्कुल, काठमाडौंलाई १० ले हरायो ।महिलातर्फको खेलमा नेपालय इङलिस स्कुल, काठमाडौं र श्री सेतीदेवी शारदा मावि, सिन्धुपाल्चोकको खेल ११ को बराबरीमा सकियो । नेपालयका लागि प्रशिका फुयाल र सेतीदेवीका लागि सुस्मा तामाङले गोल गरे । अर्काे खेलमा श्री शंकर सरस्वती अन्नपूर्ण, कैलालीले ब्राइट फ्युचर स्टार मावि, काठमाडौंलाई ७० ले पराजित गर्यो । विजयी टोलीका लागि गोमा थापा, रेणु अवाल र निर्मला थापाले २२ गोल गरे । अर्को गोल सिलु सिंहको नाममा रह्यो । भुम्रे मावि, स्याङजाले आदर्श उमावि, सुनसरीलाई ४१ ले निराश पार्यो । भुम्रेका लागि सरस्वती हमालले दुई तथा सुनीता कुमाल र दौमती रेग्मीले ११ गोल गरे । आदर्शका लागि सलिना लिम्बूले सान्त्वना गोल गरिन् ।"
थाइल्यान्डविरुद्ध नेपालको खेल आज,"काठमाडौं (कास) थाइल्यान्डमा सोमबार सुरु हुने एसिया क्षेत्रको महिला ट्वान्टी२० विश्वकप छनोटमा नेपालले पहिलो दिन आयोजकको सामना गर्दैछ । नोभेम्बर २० देखि २७ सम्म बैंककमा हुने प्रतियोगिताको विजेता नेदरल्यान्ड्समा हुने ट्वान्टी २० विश्वकप छनोटमा पुग्नेछ । नेपालले एसियाली छनोट चरणमा हङकङ, चीन, यूएई, मलेसिया र आयोजक थाइल्यान्डसँग राउन्ड रोबिनमा प्रतिस्पर्धा गर्नेछ । शीर्ष दुई टोलीले फाइनल खेल्नेछन् र विजेता टोली विश्वकप छनोटमा पुग्नेछ । बंगलादेशमा चार अभ्यास खेल खेल्दै नेपाल थाइल्यान्ड पुगेको हो । बंगलादेशको राष्ट्रिय टोलीसँग अन्तिम अभ्यास खेलमा नेपाल ५४ रनले पराजित भएको थियो । त्यसअघि नेपालले ढाकाको स्थानीय टोली बीकेएसपीसँगको ३ खेलमा २१ को जित हात पारेको थियो । थाइल्यान्डसँग नेपालको विगतमा प्रदर्शन त्यत्ति राम्रो छैन । थाइल्यान्डमा गत वर्ष भएको महिला एसिया कपमा थाइल्यान्डसँग नेपाल ६५ रनमै अलआउट हुँदै पराजित भएको थियो । त्यसअघि हङकङमा भएको यसै प्रतियोगितामा थाइल्यान्डसँग नेपाल दुवै राउन्ड रोबिन लिगको खेलमा पराजित भएको थियो । पहिलो दिनको अन्य खेलमा मलेसियाले हङकङ तथा चीनले यूएईसँग खेल्नेछन् ।"
बोहरा र वली च्याम्पियन,"दाङ (कास) घोराहीमा आयोजित १५ वर्षमाथिको मिनी म्याराथनमा पुरुषतर्फ दीपक बोहरा र महिलातर्फ निमा वली च्याम्पियन भएका छन् । पुरुषतर्फ पञ्चबहादुर वली दोस्रो र अमरबहादुर लिम्बू तेस्रो भए । महिलातर्फ निशा चौधरी दोस्रो र मीना क्षेत्री तेस्रो भए । १५ वर्षमुनि ५ किलोमिटरमा बालकतर्फ क्षितिज श्रेष्ठ पहिलो, बादल श्रेष्ठ दोस्रो र रूपेश केसी तेस्रो भए । बालिकातर्फ चन्द्रकुमारी घर्ती पहिलो भइन् भने शर्मिला घर्ती र सदीक्षा श्रेष्ठले क्रमश: दोस्रो र तेस्रो स्थान हात पारे । १५ वर्षमाथिका पुरुषमहिला विजेताले २० हजार रुपैयाँ हात पारे भने बालबालिकातर्फ पहिलो हुनेले ५ हजार रुपैयाँ हासिल गरे ।"
सडक बालबालिका विश्वकपको टोली घोषणा,"काठमाडौं (कास) सडक तथा असहाय बालबालिकाका निम्ति हुने विश्वकप फुटबलमा सहभागी हुने नेपाली टोलीको घोषणा गरिएको छ । आइतबार सेल्टर आश्रय नेपालले टोलीको घोषणा गर्यो । सेभेन ए साइडको फम्र्याटमा हुने विश्वकप आगामी वर्षको मेमा रुसमा हुँदैछ ।टोलीमा एरोन कार्की, मनवीर लामा, विकास तिमल्सिना, रोशन भुसाल, रमेश शाह, सचिन विके, सन्तोष खत्री, हर्ष ठकुरी र पवन शाही छन् । विशाल वादी, राजु, रोशन कामी, राजु वादी र जीवित थारू वैकल्पिकमा छन् ।"
