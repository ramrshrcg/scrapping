शीर्षक,विवरण
सांसद दोहोर्याउँदैन कर्णाली,"कालिकोट कर्णालीको जनमत स्थिर छैन, बदलिरहन्छ । उम्मेदवार दोहोरिन सक्छन् तर जित दोहोरिँदैन । एउटै व्यक्तिले वर्षौं निर्वाचन क्षेत्र ओगट्ने प्रवृत्तिलाई कर्णालीका मतदाताले अस्वीकार गर्दै आएका छन् । २०४८ सालयताका ५ निर्वाचनमा मुगुका हस्तबहादुर मल्लबाहेक कोही दोहोरिएर सांसद भएका छैनन् । दलहरूले पनि यहाँका मतदाताको चाहना बुझेरै चुनावैपिच्छे फरक उम्मेदवार उठाइरहेछन् । कालिकोटमा ०४८ मा कांग्रेसका तिलक न्यौपानेले चुनाव जिते । ०५१ को मध्यावधि निर्वाचनमा उठे, तर पराजित भए । मतदाताले एमालेका यज्ञराज न्यौपाने चुने । एमालेले विगतको मतदाता प्रवृत्ति हेरेरै न्यौपानेलाई दोहोर्याएन र ०५६ को निर्वाचनमा प्रेमबहादुर सिंह विजयी भए । ०६४ र ०७० का दुवै संविधानसभा निर्वाचन माओवादी केन्द्रले जित्यो । तर उम्मेदवार फरक । पहिलो संविधानसभाका सभासद खड्गबहादुर विश्वकर्मा दोस्रो चुनावमा माओवादी वैद्य समूहमा लागेपछि महेन्द्रबहादुर शाही उम्मेदवार भए । उनले चुनाव जिते ।हुम्लामा पनि एकै उम्मेदवार र पार्टीले लगातार जितेका छैनन् । ०४८ सालमा संयुक्त जनमोर्चाका तर्फबाट छक्कबहादुर लामाले चुनाव जितेका थिए । ०५१ मा कांग्रेसका चक्रबहादुर शाही र ०५६ मा एमालेका गोरख बोगटी सांसद निर्वाचत भए । ०६४ मा माओवादीका कर्णजित बुढाथोकी विजयी भए भने ०७० को संविधानसभाबाट कांग्रेसका जीवनबहादुर शाही सभासद बने ।डोल्पाका मतदाताले पनि चुनावपिच्छे जनप्रतिनिधि फेरेका छन् । दलभन्दा व्यक्तिको प्रभावले हारजित हुने गरेको छ । ०४८ मा कांग्रेसका क्याबो बुढा सांसद भए । उनी राष्ट्रिय पञ्चायतमा स्थापित मोतीप्रसाद पहाडीले सघाएर कांग्रेस प्रवेश गरेका थिए । ०५१ को निर्वाचनमा टिकट नपाएपछि स्वतन्त्र उठेका उनै पहाडी विजयी भए । त्यस्तै, ०५६ मा एमालेका नरबहादुर बुढाथोकीले चुनाव जिते भने ०६४ मा माओवादीका रामबहादुर बुढाथोकी र ०७० को संविधानसभा निर्वाचनमा एमालेका धनु बुढा विजयी भए । जुम्लाको जनमत पनि हरेक निर्वाचनमा फेरिने गरेको छ । ०४८ मा नेपाल मजदुर किसान पार्टीका डिल्ली महतले ०१५ सालका सांसद भीमप्रसाद श्रेष्ठलाई हराएका थिए । महत एमाले प्रवेश गरेपछि ०५१ मा नेमकिपाले भक्तबहादुर रोकायलाई उठायो । उनी पनि कांग्रेस प्रवेश गरेपछि ०५६ मा एमालेका देवीलाल थापाले जुम्लाको चुनाव जिते । ०६४ मा माओवादीका नरेश भण्डारी र ०७० मा कांग्रेसका ललितजंग शाही संविधानसभा सभासद भएका थिए ।मुगुका हस्तबहादुर मल्ल मात्र त्यस्ता उम्मेदवार हुन, जसले प्रजातन्त्र पुन:स्थापनापछिका ५ चुनावमा कर्णालीबाट दुई पटक सांसद हुने मौका पाए । उनले ०४८ र ०५१ मा चुनाव जितेका थिए । त्यसयताका चुनावमा पनि उनी उम्मेदवार भएका छन् । तर जित हासिल गर्न सकेका छैनन् । उनी यस पटक पनि प्रतिनिधिसभा सदस्य उम्मेदवार छन् । ०५६ सालमा एमालेका चन्द्रबहादुर शाहीले जिते भने ०६४ मा माओवादीका नवराज धामीले जित हासिल गरे । ०७० को निर्वाचनमा एमालेका मोहन बानियाँ सभासद भए । यो निर्वाचित सांसदले आफ्ना मतदाताको मन जित्न सक्ने गरी काम नगर्नुको परिणति हो, कर्णालीको राजनीतिलाई नजिकबाट नियालेका अधिवक्ता हिक्मत विष्ट भन्छन्, जनताको मनोविज्ञान बुझेरै पार्टीहरूले उम्मेदवार नदोहोर्याउने गरेका हुन् । संसद्मा कर्णाली क्षेत्रको प्रतिनिधित्व कमजोर रहेकाले सांसदहरूले चुनावी प्रतिबद्धता पूरा गर्न नसक्नु नै जनमत बदलिनुको मुख्य कारण हो । त्यसैले आम मतदातामा दल र सांसदहरूप्रति असन्तुष्टि चुलिएको छ । राजनीतिक दलका नेता स्थानीय तहमा स्थापित हुन नसक्नु पनि जनमत अस्थिर हुनुको कारण भएको विष्ट बताउँछन् । चुनाव जितेर गएपछि हत्तपत्त नफर्किने प्रवृत्ति छ, उनले भने, त्यसले मतदाताहरूले फेरीफेरी जनप्रतिनिधि पठाएका हुन् । त्यसमाथि कर्णालीको चुनावमा भेगीय नारा चल्छ । जातीय र नाता सम्बन्धका आधारमा भोट प्रभावित हुन्छ । त्यस्तै, विपन्न र पहुँचविहीन बस्तीमा आर्थिक प्रलोभन र भोजभतेरले पनि जनमत हेरफेर हुने गरेको पाइएको छ । जुम्लाका कांग्रेस सचिव कर्णबहादुर शाही चुनाव जित्न लोकप्रिय नारा लगाउने तर पूरा गर्न नसक्ने प्रवृत्तिले जनताले चुनावपिच्छे सांसद फेर्ने गरेको बताउँछन् । उनी भन्छन्, पिछडिएको क्षेत्र भएकाले जनआकांक्षा धेरै हुन्छ । राष्ट्रिय राजनीतिमा कर्णालीको पहुँच नहुँदा सांसदले प्रतिबद्धता पूरा गर्न सक्दैनन् । त्यसैले लोकप्रिय भएर जित्ने र अलोकप्रिय भएर हराउने स्थिति छ । पूर्वमन्त्री पहाडी कर्णालीमा पार्टीहरूभन्दा व्यक्ति प्रभाव बलियो हुने गरेको बताउँछन् । व्यक्तिको प्रभाव र लोकप्रियता हेरेरै पार्टीहरूले उम्मेदवार फेर्ने गरेको उल्लेख गर्दै उनले भने, नेताहरू जनताप्रति इमानदार हुन सकेनन् । त्यसैले पार्टीले उम्मेदवार नफेरे जनताले प्रतिनिधि फेर्ने गरेका छन् । प्रधानपञ्च र राष्ट्रिय पञ्चायत सदस्य हुँदै स्वतन्त्र उठेर सांसद भएका पहाडी पार्टीहरूमा जित्नेलाई टिकट नदिने, टिकट पाएकाले नजित्ने प्रवृत्ति हाबी भएको बताउँछन् । हुम्ला एमाले अध्यक्ष दल रावल चुनावमा गर्न सक्ने आश्वासन दिने र ती पूरा गर्न अधिकतम प्रयत्न गरिरहे भरपर्दो पार्टी र नेता दोहोरिने स्थिति बन्ने बताउँछन् । धेरैजसो सांसद चुनाव जितेपछि गाउँ नफर्किने र जनताको काम नगरिदिने गुनासो छ, उनले भने, संसद्मा कर्णालीको दयनीय प्रतिनिधित्वले सांसदहरूले चाहेर पनि ठूलो परिवर्तन गर्न सक्ने स्थिति छैन । झन्डै १५ प्रतिशत भूगोल ओगटेको कर्णालीमा ५ वटा मात्र निर्वाचन क्षेत्र छ ।"
उम्मेदवारमा खर्चको होडबाजी,"वीरगन्ज पर्सा १ का एमाले उम्मेदवार विचारी यादव बुधबार मालपोतबाट जग्गाको नक्सा निकालिरहेका थिए । वीरगन्ज महानगरपालिकाको ३ कट्ठा घडेरी बैनाबट्टा गर्न किन्ने पक्ष कुरिरहेको थियो । चुनाव खर्च भएन, उनले कान्तिपुरसँग भने, त्यही भएर जग्गा बेच्न लागेको । समयअनुसार निर्वाचन खर्च बढेको छ । अत्यन्त कम गर्दा पनि ५० लाख त लाग्छ । उनले प्रतिकट्ठा २० लाख रुपैयाँका दरले जग्गा बेच्ने तय गरेको बताए ।निर्वाचन आयोगले प्रतिनिधिसभा सदस्यका उम्मेदवारका लागि २५ लाख रुपैयाँ खर्च सीमा तोकेको छ । पछि कठघरामै उभ्याए पनि म त नढाँटी भन्छु, ५० लाख त लाग्छलाग्छ, उनले भने, आयोगले तोकेजतिले पुग्दै पुग्दैन । उनको प्रतिस्पर्धा कांग्रेसका उम्मेदवार धनाढ्य व्यापारी अनील रुंगटा र संघीय समाजवादी फोरमका प्रदीप यादवसँग हुँदैछ । प्रदीपको पनि आर्थिक अवस्था विचारीको भन्दा निकै मजबुत छ । आफूले आयोगको दायरा ननाघ्ने दाबी गरे पनि संघीय फोरम उम्मेदवार यादवले निर्वाचन खर्च अत्यधिक बढेको स्विकारे । विज्ञहरूका अनुसार मतदातालाई प्रभाव पार्नसमेत अन्तिम घडीमा उम्मेदवारको ठूलै राशि खर्च हुन्छ । त्यो खर्च आफूले कुनै हालतमा नगर्ने दाबी गर्ने यादवलाई सोधियो, अरूले त्यत्रो खर्च गरेर जित्न लागे भने के गर्नुहुन्छ ? उनले भने, म कति सक्छु, प्रयास गर्दैछु ।कांग्रेस उम्मेदवार रुंगटाले भने आयोगको सीमाभित्रै खर्च गर्ने दाबी गरे । दायराभित्र बस्न सक्नु लोकतन्त्रको सुन्दरता हो । अनैतिक प्रक्रियामा गए लोकतन्त्रमाथि अदृश्य प्रहार हुनेछ, उनले भने, मसँग धेरै पैसा छ भन्दैमा जति पायो त्यति खर्च गर्छ भन्ने नठाने हुन्छ । बढी खर्च गरेरभन्दा भावना जितेर, कार्यक्रम देखाएर र आफ्नो योग्यता प्रदर्शन गरेर जितिन्छ भन्ने मलाई लाग्छ । म दायरा नाघ्दिनँ र अरूले नाघे निगरानी गर्छु । पचास लाख सक्ने मनस्थितिमा रहेका विचारीले खर्चका शीर्षक खासै देखाउन सकेनन् । स्रोत भन्छ, अधिकांश खर्च अन्तिम क्षणका भैपरि आउनेमा हुन्छ । मतदाताको मनोविज्ञान बुझ्ने र जसरी पनि भोट तान्ने बजेट राख्नैपर्छ । उम्मेदवारको होडबाजी मुख्य रूपमा त्यसमै हुन्छ । १० देखि १५ प्रतिशत जसरी पनि फकाउनुपर्ने मतदाता हुन्छन्, जसको मत नै निर्णायक हुन्छ ।ठाकुरराम क्याम्पसका सहायक प्राध्यापक स्वतन्त्र विश्लेषक विनोद गुप्ताको ठम्याइमा यसपालि प्रतिउम्मेदवार औसत खर्च एक करोड रुपैयाँभन्दा माथि नै हुन सक्ने देखिएको छ । गत स्थानीय चुनावमा उम्मेदवारले घरघरमा मासुका पोका र रक्सीका बोतल पुर्याएको देखियो, उनले भने, यसमा त्यसभन्दा बढ्ता हुने अवस्था छ । टन्न पैसा खर्च गरेर त्यहाँ (संसद्मा) गइयो भने घाटा लाग्दैन भन्ने मानसिकता पनि अथाह खर्च र विकृतिको जड हो ।चुनावमा असीमित खर्च र स्रोतको अपारदर्शिताले अन्तत: राज्य प्रणालीलाई विकृत बनाउने उनको निचोड छ । ऊ कमाउन जान लागेको हो, जति थुतेर खाए पनि हुन्छ भन्ने मतदाताको मनोविज्ञान छ, उनले भने, इमानदार राजनीतिकर्मीलाई टिकट पाउन गाह्रो, पाएपछि जित्न झन् गाह्रो भएको छ ।कतारमा रहेका श्रमिकले नेपाली सय रुपैयाँका दरले उठाएर खर्च पठाइरहेको बताउने एमालेका लालबाबु पण्डितले समेत आयोगले तोकेको अधिकतम २५ लाखसम्म खर्च गर्ने बताए । त्यतिले पुग्छ त ? भन्ने प्रश्नमा मोरङबाट उठेका पण्डितले भने, गरिबगुरुवाका घरमा पनि दसैं आउँछ नि । गरिबकहाँ गरिबकै पाराको आउँछ । धनीकहाँ धनीकै पाराको आउँछ । हालसम्म ५०६० हजार मात्र जुटाएको सुनाउने उनले निर्वाचनको बढदो खर्च देखेर कहाली लागेको बताए । २०४८ सालमा ३० हजारले चुनाव लडें, ०५६ सालमा साढे ३ लाख, उनले फोनमा भने, यसपालि २५ लाख त पैसै होइन जस्तो भइसक्यो । अरूले ५ करोडसम्म पनि ठिक्क पारेका छन् भन्ने सुनेको छु ।उम्मेदवारले तटस्थ मतदाता खरिद गर्न अत्यधिक रकम खर्च गर्छन् । कार्यकर्ताको मतले मात्र जित्ने सम्भावना नभएकाले बढी रकम खरिदबिक्रीमा प्रयोग हुने गरेको छ । गरिब र विपन्न वर्ग उनीहरूको मुख्य टार्गेट हुन्छन् । कतिपय अवस्थामा कमजोर उम्मेदवारलाई प्रभावशालीले समर्थनका लागि पैसा दिन्छन् । टोलटोलमा पकड रहेका व्यक्तिलाई पनि उम्मेदवारले पैसा दिएर समर्थन खोज्छन् । स्रोत भन्छ, जुनसुकै उम्मेदवारको पैसा लिने बिचौलिया निकै बढेका छन् । सामाजिक सञ्जालमा पहुँच बढाउन फेसबुकमा बुस्ट गर्ने प्रवृत्ति मौलाउँदै गएको छ । प्रचारमा सञ्चारकर्मीका लागि क्यामेरा, मोबाइल, ल्यापटप दिएका उदाहरण पनि छन् । अधिकांशले मिडिया सेन्टर नै सञ्चालनमा ल्याएका छन् । निर्वाचन कार्यालयले प्रतिनिधिसभाका उम्मेदवारलाई ४ वटा सवारी साधन प्रयोग गर्न सक्ने प्रावधान राखे पनि प्रभावशाली उम्मेदवारले बढी सुविधाका लागि ४५ जना नमुना उम्मेदवार खडा गरेका हुन्छन् । डमी राखेपछि गाडीदेखि मतदान केन्द्र र गणनामा प्रतिनिधिसम्म राख्न सजिलो हुन्छ ।"
साटिएन भारु,"काठमाडौं भारत सरकारले पाँच सय र हजार दरका भारु नोटमा प्रतिबन्ध लगाएको एक वर्ष बित्दासमेत नेपाल सरकारसँग रहेको करिब १३ करोड रुपैयाँ बराबरको भारु साटिदिएको छैन । नेपाली सर्वसाधारणसँग पनि सटही गर्न नपाएको भारु निकै हुन सक्ने अनुमान गरिए पनि यकिन तथ्यांक छैन । भारतले आफ्ना नागरिकका र भुटानमा रहेका सबै प्रतिबन्धित भारु भने साटिसकेको छ । पटकपटक पहल गर्दा पनि भारतीय पक्षले चासो नदिएपछि सटही हुन नसकेका करोडौं भारु नोट कागज पल्टिने हुन् कि भन्ने चिन्ता सरोकारवालाले व्यक्त गर्न थालेका छन् । भारत सरकारले ०७३ कात्तिक २४ गते (नोभेम्बर ९, २०१६) देखि भारु पाँच सय र हजार दरका नोट चलनचल्तीमा प्रतिबन्ध लगाएको थियो । त्यसयता नोट सटहीका लागि नेपाल सरकार र राष्ट्र बैंकमार्फत पटकपटक प्रयास भए पनि भारतीय पक्षले चासो नदिएको हो । पछिल्ला दिनमा भारतीय पक्षले यससम्बन्धी कुरै सुन्न छाडेकाले नेपालमा रहेका भारु नोट साटिने सम्भावना न्यून बन्दै गएको जानकारहरूको भनाइ छ । सरकारले प्राथमिकताका राखेर गम्भीर पहल नगरेको र राष्ट्र बैंकको अक्षमताका कारण वैधानिक रूपमा रहेका भारुसमेत साट्न नसकिएको उनीहरूको भनाइ छ । हामीले हदैसम्म प्रयास गरेका छांै, डेपुटी गभर्नर चिन्तामणि सिवाकोटीले भने, भारतीय पक्षले चासो दिएको छैन । यो स्थिति जति लम्बिँदै जान्छ, नोट साटिने सम्भावना पनि कम हुँदै जान्छ । भारतले प्रतिबन्ध लगाएदेखि नेपालमा पनि भारु पाँच सय र हजार दरका नोट चलेका छैनन् । राष्ट्र बैंकका अनुसार पाँच सय र हजारका गरी ७ करोड ८५ लाख भारु नोट छन् । यसबाहेक सर्वसाधारणसँग भएको प्रतिबन्धित भारुको यकिन तथ्यांक नभएको राष्ट्र बैंकले जनाएको छ ।भुटानका नोट सटही भइसक्दा पनि नेपालमा रहेको नोट साट्न नमानेकाले नसाटिने शंका बढ्दै गएको स्रोतको भनाइ छ । भारत सरकारले प्रतिव्यक्ति २५ हजारका दरले भुटानमा रहेको भारु नोट सटही गरिदिएको हो । खुला सीमाका कारण धेरै नेपाली भारतमा काम गर्न जान्छन् भने वैदेशिक व्यापारको ठूलो हिस्सा भारतसँग हँुदै आएको छ । एक वर्षसम्म पनि भारु नसाटिँदा सर्वसाधारण र व्यापारी मर्कामा छन् । भारतमा पाँच सय र हजार दरका नोट प्रतिबन्ध भएपछि धार्मिक तथा पारिवारिक भ्रमणका लागि बर्सेनि ठूलो संख्यामा नेपाल आउने भारतीय पर्यटकको संख्यामा पनि कमी आएको सम्बन्धित क्षेत्रको भनाइ छ ।नोट सटहीका लागि छलफल गर्न पछिल्लो पटक नेपाल आएको भारतीय रिर्जभ बैंक (आरबीआई) को टोलीले गरेको प्रतिबद्धता पूरा नगरेको सिवाकोटीले बताए । टोलीले बैंकिङ प्रणालीमा रहेको नोट संकलन गरी जानकारी दिन भनेको थियो, उनले भने, नोट संकलन गरी सटहीका लागि पटकपटक पत्राचार गरिसकेका छौं, तर भारतीय पक्षबाट जवाफसमेत आइरहेको छैन । भारतले प्रतिबन्ध लगाएको भोलिपल्टै राष्ट्र बैंकले ती दरका नोट चलनचल्तीमा नल्याउन निर्देशन दिएको थियो । यसपछि नोट सटहीका लागि तत्कालीन प्रधानमन्त्री पुष्पकमल दाहालले भारतीय समकक्षी नरेन्द्र मोदीसँग, तत्कालीन अर्थमन्त्री कृष्णबहादुर महराले भारतीय वित्तमन्त्री अरुण जेटलीसँग फोनमार्फत पटकपटक कुराकानी गरेका थिए । गभर्नर चिरञ्जीवी नेपालले पनि भारतीय समकक्षीसँग फोनमार्फत निरन्तर आग्रह गरेका थिए । तर ती सबै प्रयास विफल भए ।नोट सटहीकै लागि नेपाली टोली भारत पनि गएको थियो भने भारतीय टोली दुई पटक आएर वस्तुस्थिति बुझेको छ । पछिल्लो पटक नेपाल आएको भारतीय टोलीले बैंकिङ प्रणालीमा रहेका सबै र प्रतिव्यक्ति साढे ४ हजारका दरले सर्वसाधारणसँग रहेको भारु साट्न सकिने प्रस्ताव गरेको थियो । सर्वसाधारणलाई प्रतिव्यक्ति भारु २५ हजारसम्म सटही सुविधा रहेकाले त्यति नै भारु साटिदिनुपर्ने अडान त्यतिबेला राष्ट्र बैंकले राखेको थियो । आरबीआईले राष्ट्र बैंकको प्रस्ताव अस्वीकार गर्दै साढे ४ हजारका दरले साट्न मन्जुर भए जानकारी पठाउनु भन्दै फिर्ता भएको थियो । त्यसपछि राष्ट्र बैंकले प्रतिव्यक्ति साढे ४ हजारका दरले नोट सटहीको अनुमति माग्दै सरकारलाई पत्र पठायो । भारतीय पक्षले जवाफ पठाउन दिएको मिति सकिएपछि मात्र सरकारले अनुमति दियो । सरकारबाट अनुमति आएपछि राष्ट्र बैंकले फेरि भारतलाई पत्र पठायो । निर्धारित समयमा जवाफ नआएको भन्दै भारतले हालसम्म पनि उत्तर पठाएको छैन ।"
भोकमरी अन्त्य साझा मुद्दा,"बाजुरा मुलुककै गरिब जिल्ला बाजुरामा प्रमुख दलले भोकमरीको अन्त्य, सडकको पहुँच विस्तार र गुणस्तरीय शिक्षालाई मुख्य चुनावी मुद्दा बनाएका छन् ।"
अक्टोबर क्रान्तिबारे अन्तर्राष्ट्रिय सेमिनार,"काठमाडौं (कास) रुसमा अक्टोबर क्रान्ति सफल भएको एक शताब्दी पूरा भएको अवसरमा नेपाल, भारत र चीनका माक्र्सवादी अध्येता राजधानीमा भेला भएका छन् । नेपाल वैकल्पिक अध्ययन समाजद्वारा आयोजित अक्टोबर क्रान्ति शताब्दी उत्सव : समकालीन विमर्श विषयक तीनदिने अन्तर्राष्ट्रिय सेमिनारमा अक्टोबर क्रान्तिका उपलब्धि र अहिलेको अवस्थाबारे विज्ञहरूले बहस गर्नेछन् । प्राध्यापक पीताम्बर शर्माले बुधबार सेमिनारको उद्घाटन मन्तव्यमा अक्टोबर क्रान्तिले तत्कालीन समयमा वल्र्ड अर्डर नै परिवर्तन गरेको बताए । उनले अहिले त्यसको समीक्षा गरी अघि बढ्नुपर्ने बताए । नेपालको समाजवादको मोडल केही भिन्न खालको रहेकाले अहिलेको अवस्थामा कसरी जान सकिन्छ भन्नेमा विमर्श आवश्यक रहेको उनले औंल्याए । सबैतिर भ्रष्टाचार व्याप्त रहेको अवस्थामा समाजवादी सपना पूरा हुन नसक्ने उनको तर्क थियो । कार्यक्रममा शुभकामना मन्तव्य दिँदै चीनको रेनमिन विश्वविद्यालयका प्राध्यापक फाङ जियाजिनले कम्युनिस्ट पार्टीहरूले समाजवादी बाटो पक्रेर प्रगति गरिरहेको बताए । चीनमा कम्युनिस्ट पार्टीले समाजवादी व्यवस्था सञ्चालन गरिरहेको उल्लेख गर्दै उनले नेपालमा पनि कम्युनिस्ट पार्टीहरूले आफ्नो स्थानमा संघर्ष गरिरहेको धारणा राखे । भारतको जवाहरलाल नेहरू विश्वविद्यालयका प्रभात पटनायकले अक्टोबर क्रान्तिले संसारमा ठूलो परिवर्तन ल्याएको उल्लेख गर्दै त्यसको योगदानबारे समीक्षा गर्नुपर्ने बताए । तीन दिनसम्म चल्ने सेमिनारमा नेपाल, भारत र चीनका विज्ञले समाजवाद र त्यसको भविष्य, अक्टोबर क्रान्तिको सान्दर्भिकता विषयका कार्यपत्रमाथि छलफल गर्नेछन् ।"
"पहिलेका उम्मेदवारले झुक्याए, अहिलेकाले के गर्छन् ?","दलचोकी (ललितपुर) केही वर्षअघिसम्म दलचोकी गाउँमा भ्यु टावर लेखिएको फ्लेक्स बोर्ड ठाउँठाउँमा राखिएको थियो । भ्युु टावर हेर्न भनेर फाट्टफुट्ट पर्यटक पनि आउँछन् । तर, कोन्ज्योसोम गाउँपालिका३ दलचोकीमा कुनै भ्यु टावर नै छैन । यो २०६४ को चुनावमा भोट माग्न आएका नेताहरूले दलचोकीवासीलाई पर्यटकीय क्षेत्र बनाउने भनेर दिएको आश्वासन मात्र हो, स्थानीय लाक्पा शेर्पाले भने, भ्यु टावर छ भनेर झुक्किएर मानिसहरू हेर्न आउने गरेका छन् तर यहाँ भ्यू टावर छैन् । दक्षिणी ललितपुरमा २०७० को संविधानसभा निर्वाचनमा जितेका कांग्रेस नेता एवं अर्थराज्यमन्त्री उदयशमशेर राणा र हालै एमाले पार्टी प्रवेश गरेका पूर्वडीआईजी नवराज सिलवालको यो क्षेत्रमा प्रतिस्पर्धा छ । ललितपुर निर्वाचन क्षेत्र नं १ का प्रतिनिधिसभा उम्मेदवार राणा मतदातालाई रिझाउन दक्षिण दुर्गम पहाडी भेगमा ४ दिन बस्ने गरी बुधबार दलबलसहित पुगे । सिलवाल पनि भोट माग्न गाउँमै छन् । सिलवाल शनिबार दलचोकी पुगेका थिए ।दलचोकीमा आयोजित चुनावी प्रचारप्रसार कार्यक्रमलाई लक्षित गर्दै शेर्पाले भने, जसले विकासका महत्त्वाकांक्षी योजना ल्याउँछ त्यसैलाई चुन्ने छु । उनले थप आश्वासन दिएर जाने मात्र होइन, आफूले जनाएका प्रतिबद्धतासमेत बिर्सने नेतालाई भोट नदिने बताए । उपत्यकामा दलचोकी सिरुडाँडाको साग प्रख्यात छ । गुजुमुजु साग भनेपछि बजारमा अन्य ठाउँबाट ल्याइएको सागभन्दा पहिला बिक्री हुन्छ । तर गाउँमा उक्त साग बजारसम्म पुर्याउने गतिलो सडक छैन । ग्राभेलसमेत नगरेका बाटा छन्, उनले भने, यसपालि सोचविचार पुर्याएर विकासप्रेमीलाई मात्र मत हाल्नेछु ।दक्षिण ललितपुर साना जलविद्युत् आयोजनका लागि उपयुक्त क्षेत्र हो । भूकम्पले क्षतिग्रस्त करिब १५ वटा साना जलविद्युत् सञ्चालन हुन सकेको छैन । यहाँ ठोस्ने, टुंगुल, खानी खोला छन् । अहिले खोलाको पानी खेर गइरहेको छ, दलचोकीका विष्णुप्रसाद सञ्जेलले भने, तर पनि कुनै नेतामा यसको सदुपयोग गरौं भन्ने सोच छैन । उनले यसपालि हाम्रा भन्दा पनि राम्रा नेतालाई चुन्ने बताए । कोन्ज्योसोम गाउँपालिका नजिकैको चिया पसलमा बुधबार दिउँसो स्थानीयहरू चुनावी जितहारको जोड घटाउ गर्दै थिए । नेताहरू भोट माग्न दक्षिण पसेपछि गाउँमा पनि माहोल तातेको छ । चिया तान्दै चन्द्रबहादुर घलानले भने, दक्षिणका गाउँवासी प्राय: किसान छन्, यहाँ विश्वकै नमुना कृषि पर्यटनको सम्भावना छ । उनले आफू कांग्रेस निकट भए तापनि राम्रो योजना ल्याउनेलाई चुन्ने बताए । दलचोकी कामी टोलकी सानुकान्छी सुनुवारलाई भने निर्वाचनको कुनै मतलब छैन । साबिक गाविस भवन नजिकै घाम ताप्दै गरेकी दमकी बिरामी सुनुवारले भनिन्, मुटु पनि दुख्छ, आँखा पनि राम्रोसँग देख्दिनँ । उनले भनिन्, म बुढीलाई गाउँमै एउटा अस्पताल भइदिएको भए हुन्थ्यो । बुधबार राणा दलचोकी र शंखु पुगे भने सिलवाल छम्पी र डुकुछापका मतदातालाई रिझाउन घरदैलोमा व्यस्त रहे । प्रदेशसभातर्फको ६ सिटमा कांग्रेसबाट क्षेत्र नं १ क मा ऋषिराम घिमिरे र ख का मीनकृष्ण महर्जन पनि मतदातालाई आफ्नो पक्षमा पार्न गाउँ पसेका छन् । उनीहरूका प्रतिद्वन्द्वी क्रमश: माओवादीकी सुशीला पुन, एमालेका चेतनाथ सञ्जेल पनि गाउँमै छन् ।"
घरदैलोमा नेपाल र कुइँकेल,"साँखु (कास) एमाले नेता माधवकुमार नेपाल र कांग्रेस नेता दीपक कुइँकेल बिहान सबेरै दुर्गम गाउँ नाङलेभारे पुगे । कोटेश्वरवासी नेता नेपाल र डाँछी निवासी कुइँकेलले मतदाता आफ्नो पक्षमा तान्न गाउँकेन्द्रित अभियान तीव्र पारेका छन् । नेपाल र कुइँकेल प्रतिनिधिसभा प्रत्यक्षतर्फ काठमाडौं क्षेत्र नम्बर २ का उम्मेदवार हुन् । कुइँकेल र नेपालले घरदैलो अभियानलाई तीव्र बनाएका छन् । नेपाल दोस्रो संविधानसभा निर्वाचनमा यसै क्षेत्रबाट निर्वाचित भएका थिए । रौतहट र काठमाडौं २ नम्बरबाट निर्वाचित नेपालले दुई क्षेत्रमध्ये एक क्षेत्र छोड्नुपर्ने भएपछि उनले रौतहट रोजेका थिए । त्यसपछि भएको उपनिर्वाचनमा कांग्रेस नेता दीपक कुइँकेलले एमालेका कृष्णगोपाल श्रेष्ठलाई पराजित गरेका थिए । यसपटकको निर्वाचनमा नेपाल र कुइँकेलबीच तीव्र प्रतिस्पर्धा देखिएको छ । आन्तरिक र घरदैलो भेटघाटमा दुवै जना व्यस्त छन् । अहिल्यै भन्न सकिने अवस्था छैन, तीव्र प्रतिस्पर्धा देखिन्छ, कान्ति भैरव मावि थलीका शिक्षक सरोज खनालले भने, नेपाल एमालेका प्रभावशाली तथा प्रधानमन्त्री भइसकेका व्यक्ति हुन्, कुइँकेल यहाँका रैथाने हुन्, आकलन गर्न गाह्रो छ । पछिल्लोपटक विवेकशील साझा पार्टीबाट प्राध्यापक सुरेश आचार्यले पनि उत्तिकै भोट तान्ने सम्भावना देखिएकाले सजिलै अनुमान गर्न नसकिने उनको भनाइ छ । दलप्रति चर्को असन्तुष्टि छ, ती भोट कता जान्छन् त्यसले पनि अनुमान गर्न गाह्रो छ, उनले भने, तर उपनिर्वाचनबाहेक प्रत्येक निर्वाचनमा वामपन्थीले जितेको छ, यसपटक एमाले र माओवादी केन्द्रको गठबन्धन छ । दुर्गम गाउँ नाङलेभारेदेखि महानगरको कोटेश्वर, पुरानो बानेश्वरसमेत यस क्षेत्रमा पर्छ । काठमाडौं महानगरपालिका ९, ३२ वडा, शंखरापुरा नगरपालिका र कागेश्वरी मनोहरा नगरपालिकाको ४, ५, ६, ७, ८ र ९ वडा यसै क्षेत्रमा पर्छन् । स्थानीय तहको निर्वाचनमा कागेश्वरी मनोहरा, शंखरापुरा नगरपालिका र महानगरका दुवै वडामा एमालेले विजयी भएको थियो ।"
उदाहरणीय प्रतिस्पर्धा,"झापा १ स्थानीय तहको मत परिणामवाम गठबन्धन ३५,०००कांग्रेस २७,०००मतदाता १,०५,४८१"
चुनाव जित्न पारि कै भर,"जहिल्यै निर्णायकबहुदल आएपछि हालसम्म भएका प्रतिनिधिसभा निर्वाचनमा दोधाराचाँदनी क्षेत्र निर्णायक रहँदै आएको छ । यहाँका मत जसले तान्न सक्छ, उसैले जित निकालेका थुप्रै उदाहरण छन् । त्यही भएर हरेक निर्वाचनमा उम्मेदवारहरू यहाँका मतदाता रिझाउन अनेक हतकन्डा अपनाउने गर्छन् । विकासका अनेक आश्वासनदेखि आर्थिक प्रलोभनसम्म दिने गरेको पाइन्छ । प्रतिनिधिसभाको क्षेत्र ३ का लागि यसपटक पनि महाकाली नगरपालिका नै निर्णायक हुने देखिन्छ । वेदकोट नगरपालिकाको ८ नम्बर वडासँगै भीमदत्त र महाकाली नगरपालिका मिलाएर बनाएको क्षेत्र ३ मा कुल मतदाता ८७ हजार १ सय २२ मध्ये २२ हजार ३ सय १५ मतदाता महाकाली नगरपालिकामा छन् । भीमदत्तमा ६२ हजार ४ सय ५४ र वेदकोट ८ मा २ हजार ३ सय ५३ मतदाता छन् ।प्रतिनिधिसभाका लागि लोकतान्त्रिक गठबन्धनबाट कांग्रेसका रमेश लेखक र वाम गठबन्धनबाट एमालेका दीपकप्रकाश भट्ट दुवै महाकालीवारिका भएकाले पारिको मत निर्णायक हुने देखिन्छ । लेखक यसअघि दुई पटक यही क्षेत्रबाट निर्वाचित भइसकेका छन् । भट्ट यहाँका मतदाताका लागि नयाँ अनुहार हुन् । त्यही भएर दुवै उम्मेदवारले महाकालीपारिका मत कसरी तान्ने भनेर कसरत थालिसकेका छन् ।"
मीठो बोल्ने र प्रस्ट वक्ता भिड्दै,"प्रतिस्पर्धीको विगतनेम्वाङ पूर्वप्रधानमन्त्री तथा एमालेका पूर्वअध्यक्ष झलनाथ खनालका स्कुल तथा क्याम्पसका सहपाठी हुन् । ०२९ सालमा इलाम बहुमुखी क्याम्पसका सभापति रहेका उनी ०४८ र ०५१ मा राष्ट्रियसभा सदस्य बने । उनी ०५६ यता इलाम २ बाट निरन्तर प्रतिस्पर्धामा छन् । ०५६ मा तत्कालीन कांग्रेस महामन्त्री कुलबहादुर गुरुङलाई पराजित गरेका नेम्वाङ ०६४ र ०७० को संविधानसभा निर्वाचनमा यही क्षेत्रबाट विजयी भए । स्ववियु निर्वाचनदेखि हालसम्म मैले कहिल्यै हारेको छैन, उनले सुनाए ।०६२६३ को आन्दोलनपछि पुन:स्थापित संसद्का सभामुख रहेका नेम्वाङले ०६४ र ०७० को संविधानसभा अध्यक्ष तथा रूपान्तरित व्यवस्थापिका संसद्को सभामुखसमेत गरी चार पटक जनप्रतिनिधिहरूको अध्यक्षता गरे । उनकै अध्यक्षतामा रहेको संविधानसभाले नेपालको संविधान जारी गरेको थियो । एमाले संसदीय दलका उपनेता रहिसकेका उनी हाल पार्टी स्थायी समिति सदस्य छन् ।०३३ सालमा नेपाल विद्यार्थी संघबाट राजनीति सुरु गरेका नेम्वाङका प्रतिस्पर्धी थापा ०५६ को प्रतिनिधिसभा निर्वाचनमा इलाम ३ बाट विजयी भएका थिए । ०४८ मा इलाम नगरपालिका मेयर निर्वाचित उनी ०५९ मा पार्टी जिल्ला सभापति निर्वाचित भए । ०६४ को संविधानसभा निर्वाचनमा उनी नेम्वाङसँग पराजित भएका थिए । उनी ०७० को दोस्रो संविधानसभा निर्वाचनमा इलाम ३ बाट विजयी बने । ठीक १० वर्षपछि नेम्वाङ र थापा आमनेसामने भएका छन् । यो क्षेत्रमा इलाम र देउमाई नगरपालिकासहित माङसेबुङ, चुलाचुली र फाकफोकथुम गाउँपालिका छन् ।"
भड्किलो चुनाव खर्च,"प्रतिनिधिसभा र प्रदेशसभा सदस्यको निर्वाचन नजिकिँदै जाँदा उम्मेदवारहरूबीच प्रचारप्रसारमा खर्च गर्ने होडबाजी चलिरहेको छ । उम्मेदवारहरू आफ्नो पार्टीको नीति तथा व्यक्तिगत योग्यताक्षमताभन्दा पनि खानपान र तडकभडकपूर्ण प्रचारशैलीबाट मतदातालाई प्रभावित बनाउन खोजिरहेको देखिन्छ । भड्किलो चुनावी खर्च आफैंमा विकृति हो । अधिकांश उम्मेदवारको आम्दानी र खर्च अपारदर्शी पनि छ । यसले निम्त्याउने दूरगामी असरलाई राजनीतिक दल तथा उम्मेदवारहरूले समेत मनन गरेको पाइँदैन । उम्मेदवारको खर्चको सीमा तोकेको निर्वाचन आयोग पनि निगरानी र कारबाहीमा उति गम्भीर देखिँदैन । निर्वाचन आयोगले निर्वाचनलाई स्वच्छ र पारदर्शी बनाउन भनेर उम्मेदवारको अधिकतम खर्चको सीमा सधैं तोक्ने गर्छ । आयोगले तोकेको सीमाले पनि हरेक चुनाव महँगो बन्दै गएको देखाउँछ । प्रत्यक्षतर्फको उम्मेदवारका लागि २०६४ सालको संविधानसभा निर्वाचनमा खर्चको अधिकतम सीमा ४ लाख ५९ हजार ५ सय रुपैयाँ तोकिएको थियो । छ वर्षपछि भएको दोस्रो संविधानसभा निर्वाचनमा १० लाख पुर्याइयो भने अहिले प्रतिनिधिसभा सदस्यमा २५ लाख रुपैयाँ तोकिएको छ । प्रदेशसभा सदस्यका उम्मेदवारले भने १५ लाख रुपैयाँसम्म खर्च गर्न पाउँछन् । आयोगले यो सीमा मतदाता नामावली खरिद, सवारीसाधन, प्रचार सामग्री, ढुवानी, गोष्ठी, कार्यालय सञ्चालन, प्रतिनिधि परिचालनका लागि निर्धारण गरेको हो । तर आयोगले तोकेको सीमाभित्र रहेर खर्च गर्ने प्रत्यक्षतर्फका उम्मेदवार पाउन मुस्किल छ । उम्मेदवारहरूको खर्चको स्रोत सामान्यता पैतृक सम्पत्ति र चन्दा नै हो । मुख्य चन्दादाता उद्योगीव्यवसायी र निहित स्वार्थ भएका व्यक्ति हुन् । चुनाव महँगो बन्दै गएपछि पार्टीका लागि भनेर वर्षौं खटे पनि खर्च जुटाउन नसक्ने नेताहरू पछि हट्नुपर्ने अवस्था बन्दै गएको छ । प्रतिस्पर्धामा उत्रिए पनि ऋणमा चुर्लुम्म डुब्नुपर्ने स्थिति छ । त्यही कारण राजनीतिक दलका उम्मेदवारहरूमा उद्योगीव्यवसायीको अनुहार बढेको छ । प्रतिनिधिसभा र प्रदेशसभा सदस्य चुनावमा निर्माण व्यवसायी मात्र २३ जना देखिनु यसको एउटा उदाहरण हो । आर्थिक रूपमा सबल व्यक्ति जुनसुकै दलमा गएर भए पनि उम्मेदवार बन्ने स्थिति सिर्जना भएको छ । यसले उम्मेदवारी सुनिश्चितताका लागि मोलमोलाइ गर्ने विकृति जन्माएको छ । तर यो प्रवृत्तिले निष्ठाको राजनीति गरिरहेका नेताकार्यकर्ताको भने मानमर्दन गरेको छ । भड्किलो चुनाव खर्चले अन्तत: भ्रष्टाचार बढाउने हो । चुनाव जिते वा हारे पनि अधिकांशको मनसाय जसरी पनि खर्च उठाउने भन्ने नै हुन्छ । निर्वाचन क्षेत्र विकासपूर्वाधार विशेष कार्यक्रमका नाममा सोझै सांसदहरूमार्फत करोडौं बजेट विनियोजन गरिनु, सांसदहरूले आफ्नो सुविधा आफैं बढाउनुमा महँगो चुनाव खर्च पनि कारक हुन सक्छ । चुनावमा उठ्ने आकांक्षा राखेकाहरूले बेलैमा पर्याप्त खर्चको जोहोमा जुट्नुपर्ने स्थितिले अपराधकर्ममा प्रेरित गर्न सक्छ । राजनीति सेवा नभएर पेसामा परिणत हुँदै जान सक्छ । वर्षौंदेखि राजनीतिमा सक्रियहरू पाखा लागेर विभिन्न पेसा, व्यवसाय पृष्ठभूमि भएकाहरू सांसद बन्दा नीति निर्माण तथा कार्यान्वयनमा प्रत्यक्ष असर पुग्छ । संविधानसभाबाट रूपान्तरित व्यवस्थापिका संसद्मा शिक्षा ऐन संशोधन, बैंक तथा वित्तीय संस्थासम्बन्धी ऐन, चिकित्सा शिक्षा विधेयक आदिमा गरिएकागर्न खोजिएका चलखेल देखिएकै हुन् । अपारदर्शी एवं भड्किलो चुनाव खर्च भ्रष्टाचारको जग भएकाले यसप्रति सरकार र राजनीतिक दलहरू गम्भीर बन्न जरुरी छ । राजनीतिक दलहरू आफैंले टिकट वितरण र खर्चको मापदण्ड निर्धारण गरेर चुनाव प्रचारलाई मितव्ययी बनाउन सक्छन् । पार्टी र उम्मेदवारको आम्दानी तथा खर्चमा पारदर्शिता अत्यावश्यक छ । निर्वाचन आयोग सीमा निर्धारणको औपचारिकतामा सीमित हुनु हुँदैन । आयोगले अनुगमन, नियमनको संयन्त्र बलियो बनाउनुपर्छ र निर्धारित सीमा मिचिएको अवस्थामा दण्डित गर्न सक्नुपर्छ । चुनावका बेला अपारदर्शी र भड्किलो खर्च नियन्त्रण गर्न जथाभावी चन्दा संकलन निषेध गर्दै अघिल्लो निर्वाचनमा राष्ट्रिय मान्यताप्राप्त दललाई राज्यकोषबाट अनुदान दिने व्यवस्था विकल्प हुन सक्छ ।"
कस्तो प्रतिनिधिसभा रोज्ने ?,"छनोट थाहा दिने अवसरनिर्वाचनमा मतदाताको घरदैलोमा पुगिरहेका प्रत्येक प्रत्यासीले आफ्ना निर्वाचन क्षेत्रमुखी मात्रै कुरा गरिरहेका छन् । कतिपयले त त्यस भित्रको पनि सानो हिस्सा जात वा समुदायको हित रक्षार्थमात्र उभिने प्रतिबद्धता जनाइरहेका छन् । निर्वाचनका क्रममा उठिरहेका यस्ता संकथनहरूले निराशा जन्माइरहेको छ । हो, यसैबेला प्रत्येक नागरिकको चेतना, निर्भीकता र सक्रियताको खाँचो परेको छ । लोकतन्त्र वा संसद् निरन्तरको अभ्यासले विकसित हुने पद्धति हो । नागरिक समाजले अहिलेदेखि नै खबरदारी गरिराख्यो भने निर्वाचनमार्फत हुने जनप्रतिनिधित्वले केही दायित्वको अनुभूति फरक ढङ्गले गर्न सक्छ । अर्को समस्या अहिले पनि चुनावी प्रतिस्पर्धामा रहेका केही दल संसद्प्रति फरकफरक आस्था र विश्वास राख्नेहरू छन् । स्वभावत: तिनका दलबाट निर्वाचित हुने प्रतिनिधिहरूले संसद्को मूल्य र महिमाप्रति अटुट निष्ठा राख्न सक्दैनन् । त्यसैले पनि प्रतिनिधिसभाको यो निर्वाचनलाई विचारहरूको खुला विनिमयको रूपमा अनुवाद गर्नुपर्छ । अब निर्वाचित हुने सांसदहरूको भूमिका संविधानले निर्धारित र निर्दिष्ट गरेको आधारमा मात्रै सीमित हुने छैन । राष्ट्रिय र क्षेत्रीय परिस्थितिले पनि तिनको भूमिकालाई निर्धारण गर्नेछ । यसका निम्ति आफ्नो राष्ट्रलाई चिन्न सक्ने, संसदीय अभ्यासबारे पर्याप्त अध्ययन गरेका, जनताका ढुकढुकीलाई छाम्न सक्ने, आन्तरिक ऐक्यबद्धतालाई प्रोत्साहन गर्नसक्ने र त्योभन्दा पनि बढी सांसद हुनुको उपादेयता र महत्त्व बुझेका पात्र र पंक्तिलाई मतपत्रमार्फत वैधता प्रदान गर्नु अहिलेको हाँक हो । वर्तमान संविधानले संसद्लाई लोकतान्त्रिक संस्थाहरूको स्रोतका रूपमा स्थापित गरेको छ । संसद्को सुदृढीकरणका निम्ति मतदाताको क्रियाशीलता र तत्परता अनिवार्य छ । हाम्रो मुलुक र विश्व परिवेशको पनि परिस्थिति र परिपाटीमा परिवर्तन आएका छन् । हाम्रो संस्कार र कार्यशैलीमा परिवर्तन आएनन् । निर्वाचित हुनका लागि सबैलाई सही अर्थमा समान अवसर भए पनि विभिन्न समूहको प्रतिनिधित्व एकै खालको हुँदैन । मतदान प्रक्रियामा सबैले बराबर हिस्सेदारी पाउने भए तापनि मतदानबाट निर्मित संसद्ले गैर बराबरीलाई समाप्त पार्न सकेन भने त्यो लोकआस्थाको केन्द्र बन्न सक्दैन । बहुदलीय प्रतिस्पर्धात्मक राजनीतिक व्यवस्थामा दलहरू राजनीति शक्तिका मुख्य पात्र हुन् । त्यसैले दलहरूले संसद् र सांसद कस्ता चाहेका हुन्, त्यो त तिनले खडा गरेका प्रत्यासीहरूबाट थाहा हुुन्छ । तर जनताले आफ्नो छनोटबारे थाहा दिने अवसर मतदान प्रक्रिया नै हो । त्यसमा चुके भने फेरि एउटा अवधिसम्म प्राय: चुक्ने अवस्था रहिरहन्छ । यस चुनावले प्रतिनिधिसभाको स्वभाव र चरित्रलाई बदल्न सकोस् । यसका निम्ति जनताले निर्वाचनलाई लोकतन्त्रसंँग जोडिने यो नै विकल्प हो भन्ने ठान्नुपर्यो । हाम्रा प्रतिनिधि र शासक कस्ता हुनेछन्, त्यसको छनोट हामी स्वयम्ले गर्नेछौं भन्ने भावना नेपाली जनतामा गहिरो हँुदै गएको छ भने त्यो कीर्तिमान मतदानको प्रतिशतमा मात्र होइन, राम्रा सांसदहरूको छनोटमा अभिव्यक्त हुनुपर्छ । संस्कृतको एउटा उक्ति छ, स्वभावम् न जहा त्येव साधुरा आपद् गतोपि सन् । कर्पूर: पावक स्पर्श: सौरभं लभते तराम् । अर्थात सज्जनको असली परीक्षा कठिन परिस्थितिमै हुन्छ, जसरी कपूरलाई आगो नजिक लग्दा त्यो आफू जल्नुसंँग डराउँदैन, बरु आफू स्वयम् जलेर पनि परिवेशलाई सुगन्धित बनाउँछ । त्यस अर्थमा निर्वाचनमार्फत महापरीक्षामा पार्टी र प्रत्याशी होइन, स्वयम् नेपाली जनता छन् ।"
नारायणमानलाई साधुवाद !,"यतिबेला गाउँघर, सहर, बजार, पसलपसलमा नारायणमान विजुक्छे अर्थात् रोहितको चर्चा व्यापक बन्दैछ । सकिन्छ भने आपैंमात्र खाउँ, आपैंमात्र पदमा पुगौं, नसके पनि आफ्ना मान्छे सबै पदमा भरिभराउ गरौं भन्ने लुब्धप्रतिष्ठित राजनीतिमा नारायणमान विजुक्छेले देखाएको त्याग अनुकरणीय बन्न पुगेको छ । त्यसमा पनि उनले नेतृत्व लिन युवा पुस्ता सक्षम छ भनेर आजको पुस्तामाथि ठूलो भरोशा देखाएका छन्, यो सकारात्मक हो । त्यसो त उनले आजसम्म म सच्चा कम्युनिस्ट हुँ, अरू सबै प्रतिक्रियावादी, दक्षिणपन्थी भनेको पनि सुनिएको छैन । अनि कुरामात्र ट्याउँट्याउँ गर्ने र काम नगर्ने प्रवृत्ति पनि उनमा देखिएन । २०४८ को निर्वाचनपछि भक्तपुरलाई सफा र व्यवस्थित बनाउन उनले खेलेको भूमिकाबाट अरू नेताहरूले पटक्कै पाठ सिकेको देखिँदैन । आज भक्तपुर सहर धेरै अर्थले काठमाडौं, ललितपुरभन्दा सफा र मान्छे बस्नलायक बनेको छ । यसमा नारायणमान विजुक्छेको सक्रिय योगदान रहेको छ । अनि २५३० वर्षदेखि पार्टीको अध्यक्ष बन्नुपर्ने, कार्यकर्ताले आफ्नो आलोचना गर्यो कि खुइल्याउने प्रवृत्ति हावी भएको ठाउँमा रोहितले युवा पुस्तालाई ठाउँ छाडिदिएर उदाहरणीय नमुना देखाए । म त्यस कार्यका लागि उनलाई साधुवाद दिन चाहन्छु । ज्यो रत्ननिधि रेग्मी शुक्राचार्य"
कल्पनाको गगन,"कल्पनाको गगन मुस्कुराउने चन्द्र बनन, कहिले होला त्यो दिन जब होला मीठो मिलन नेपालीले लामो समयदेखि सुन्दै आएको यो कालजयी गीतले कल्पना गरेजस्तै त्यो दिन कहिले आउला त ? लाखौं नेपाली जीविकोपार्जनकै लागि परदेशिनु परेको कहालीलाग्दा परिस्थितिलाई मिठो मिलनमा अनुवाद गर्ने योजनाहरू खासै आउन सकेनन्, राजनीतिक दलका घोषणापत्रमा । प्रजातन्त्रको उदयसंँगै ठूलठूला सपना बाँडिएका राजनीतिक दलका घोषणापत्रको ठेलीमाथि बसेर यी पंक्तिहरू कोर्दै गर्दा नेपाल र नेपालीको भविष्यमाथि बारम्बार खेडबाड गरिएको आभास हुन थालेको छ । जनतालाई रेलको भन्दा ज्यादा शुद्ध तेलको जरुरत भएको तथ्यलाई राजनीतिक दलले बुझ्न नसक्नु विडम्बना हो । फ्रि वाइफाइ होइन, खाडी मुलुक बाइबाइको परिस्थिति सिर्जना खातिर नेपालभित्र सम्भावनाको खोजीका अठोट किन व्यक्त भएनन् ?"
फेरिँदो प्रचार शैली,"मुलुक चुनावमय बन्दैछ । मतदान गर्ने दिन अब एक महिना पनि बाँकी छैन । तर पछिल्ला वर्षमा प्रचारप्रसारका शैली भने फेरिँदै गएको छ । पहिलापहिला जताततै पोस्टर, पम्पलेट तथा भित्ते लेखनले ठाउँ पाउँथ्यो । बहुदल आएको लामो समयसम्म हाम्रा गाउँघरका बाटाछेउ, खोलानदी छेउका ठूलठूला ढंगा, घरका भित्तामा समेत कालो पोत्ने अभ्यास थियो । भारतीय विस्तारवाददेखि अमेरिकी साम्राज्यवाद मुर्दावादसम्मका नारा हुन्थे । अनि विद्यालयका बाहिरी भित्तासमेत अनेक सन्देशले भरिएका हुन्थे । जसलाई विस्तार सहरबाट लगिने पर्चा र पम्पलेटले विस्थापित गर्दै लगे । घरघरमा झण्डा झुन्ड्याउने चलन पनि घट्दै गएको छ । अझ कतिपय घरमा सबैजसो दलका झण्डा पनि रहन्थे । कतिका घरमा त्यही झण्डा राख्ने निहुँमा झगडा पनि हुन्थे, एउटै परिवारभित्र फरक दलका सदस्य भएपछि । फरक पार्टीलाई उसरी नै खुइल्याउने चलन थियो भने उम्मेदवारका तीनपुस्ते कमजोरी केलाउने, भाषणमा आधा समय यस्तै कटाक्ष, आरोप र प्रत्यारोपमै बित्थे । कार्यकर्ता उसरी नै विभाजित हुन्थे । तर अहिले आधुनिक प्रविधिले बिस्तारै प्रचार शैलीलाई रूपान्तरण गर्दै लगेको छ । विशेषगरी फेसबुक, ट्विटरजस्ता सामाजिक सञ्जालमा चुनावी प्रचार सामग्रीदेखि नेताका भाषण, सन्देश तथा अनेक साथसमर्थन बटुल्ने सामग्री पस्किएका हुन्छन् । प्रयोगकर्ता पनि संसारको कुन दुलोमा बसेर जे काम गरे पनि भोट दिन नपाए पनि मेरो पार्टी यस्तो, तेरो पार्टी यस्तो अनि फलानो पार्टीलाई भोट दिनुपर्छ भनेर लागिपरेका हुन्छन् । काठमाडौं १ मा विवेकशील साझा पार्टीका रवीन्द्र मिश्रको सामाजिक सञ्जालमा सक्रियता वा समर्थक हेर्दा उनले विजय हासिल गरिसके, तर वास्तविक हजारौं मतदाताको मन जितेर अग्निपरीक्षा पार गर्न बाँकी नै छ । श्रीकृष्ण राजवंशीसुनकोसी३, सिन्धुली"
व्यवसायी उम्मेदवार,"कुनै दर्शन वा विचारले परिपक्व भई खारिएको, राजनीतिशास्त्रको डिग्री हासिल र अध्येता लगनशीलताले परिपूर्ण समाजसेवाको भावनाले अभिप्रेरित भई त्यस क्षेत्रमा अहम् रुचि राख्ने व्यक्तिले निर्वाचनमा सहभागी भएर राज्यका कार्यपालिकाका निकायहरू सम्हाल्ने सरकार चलाउने शैली संसारभरिकै राजनीतिक परिभाषाभित्रको विषय तथा मर्म हो । तर यस क्षेत्रमा प्रवेश गर्ने व्यक्ति, प्रवृत्ति र चिन्तनमा अहिले व्यापक हेरफेर भएको छ । जुनसुकै प्रभाव र कित्ताका मानिसलाई उसको स्वेच्छा वा बलपूर्वक राजनीतिमा तानेर ल्याउने र निर्वाचनमा भिडाउने र जित्ने कसरत गर्ने शैलीको विकास भएको छ, वर्तमान नेपालको राजनीतिमा । यही सिलसिलामा ठेक्कापट्टाको अनुमति लिएर कन्स्ट्रक्सनको काम गर्नुपर्ने क वा ख वर्गका दर्जनौँ ठेकेदारहरू आफ्नो ठेक्काका काम लथालिंग रूपमा छाडेर एकाएक प्रदेश र प्रतिनिधिसभाको चुनावमा होमिएका छन् । निर्वाचनमा जितिहाले मन्त्री बन्ने महत्त्वाकाड्क्षा चुलिएकोले हुनुपर्छ । उनीहरू कुनै वाद, सिद्धान्त र दर्शनविना दलहरूसँग भौतिक वा भावनात्मक साटासाट वा विनिमयबाट चुनावी मैदानमा प्रवेश पास पाएपश्चात् चुनावरूपी लिगलिग दौडमा तल्लिन छन् । अहिले उनीहरू राजनीतिमा जित्ने अभिप्राय:ले अगाडि आएका छन् । उनीहरूले कहाँकहाँ ठेक्का लिएर काम सम्पन्न गरे वा बीचैमा ठेक्का तोडेर अलपत्र पारे वा ठेक्का सम्झौता गरी रकम लिएर काम त्यसै छोडेर त्यही रकमको आडले निर्वाचन जित्ने दुस्वप्ना देखे, त्यसको लेखाजोखा र सोधखोज गरेर मूल्यांकन गर्ने वा बाइबाइ गर्न भने आम मतदाताले बाँकी पनि नराख्लान् कि ? श्यामसुन्दर कुइँकेलहाँडीगाउँ, काठमाडौं"
प्रत्यक्षमा महिला उम्मेदवार न्यून,"आगामी हुने केन्द्र र प्रदेशसभाको चुनावलाई मध्यनजर गर्दै वाम गठबन्धनले आफ्ना घोषणापत्र सार्वजनिक गरेकोमा केही महत्त्वपूर्ण विषय छुटेको हुनाले यी विषय थप गर्न गठबन्धनका महारथीहरूलाई जनसंख्याको अनुपात पुरुषभन्दा महिलाको बढी छ । कानुनले महिलालाई समावेशी बनाउन हरेक क्षेत्रमा आरक्षणको व्यवस्था गरेको छ । तर संसदको निर्वाचनमा महिलालाइ उम्मेदवारी दिन टिकट नै दिँदैनन्, नेताहरू । टिकट दिइहाले भने पनि हार्ने निश्चित वा वरिष्ठ नेताको उम्मेदवारी भएको स्थानमा मात्र उम्मेदवारी दिन लगाउँछन् । यो महिलाप्रतिको हेपाहा प्रवृित्त हो । यसको एउटा कमजोर पक्ष महिलाले स्वयम् पनि विद्रोह गर्न नसक्नु हो । प्रथम र दोस्रो संविधानसभा निर्वाचनमा भन्दा हालको निर्वाचनमा महिला निर्वाचित हुने अवस्था न्युन छ । पहिलो चरणको ३७ निर्वाचन क्षेत्रमा जम्मा ३ जना र दोस्रो चरणको १२८ स्थानमा १५ जनाको मात्र उम्मेदवारीले महिलाप्रतिको संकुचित सोचाइ अझै फराकिलो हुन सकेको छैन भन्ने प्रस्ट हुन्छ । कुसुम न्यौपानेमध्यविन्दु११, नवलपरासी"
लोकतन्त्रमाथि सामाजिक सञ्जालको चुनौती,"सामाजिक उत्तरदायित्वगर्नुपर्ने के हो ? मानिसहरू जे गर्छन्, त्यसैमा अभ्यस्त हुन्छन् । यसै साता गरिएको एक सर्वेक्षणले मात्र ३७ प्रतिशत अमेरिकनहरू सामाजिक सञ्जालबाट प्राप्त हुने सूचनामा विश्वास गर्छन् भनी उल्लेख गरेको छ । यो कुनै पनि अखबार वा अन्य छापा माध्यममा प्रकाशन हुने जानकारीको करिब आधा हो । यद्यपि यसमा अभ्यस्त हुन मानिसलाई लाग्ने समयमै खराब राजनीतिको बलमा बनेका खराब सरकारले ठूलो क्षति पुर्याउन सक्छन् । समाजले परम्परागत सञ्चार माध्यमलाई लगाम लगाउन गाली बेइज्जती, अपनत्व सम्बन्धी कानुनजस्ता विभिन्न औजारको निर्माण गरेको छ । कोहीकोहीले पूराना सञ्चार माध्यमका प्रकाशक, सम्पादकले जस्तै सामाजिक सञ्जाल कम्पनीले पनि आफ्नो माध्यममार्फत सार्वजनिक सूचना जानकारीप्रति जवाफदेही हुनुपर्ने मत जाहेर गरेका छन् । उनीहरूले सामाजिक सञ्जालहरू पारदर्शी हुनुपर्ने र विद्यमान एकाधिकारको अन्त्य हुनुपर्नेमा जोड दिएका छन् । यी सबै विचार मननयोग्य भए पनि त्यस्ता सञ्जालको बढ्दो लोकप्रियता र व्यापार अन्त्य गर्नेमा शंका छैन । जब फेसबुकले कुनै विषयसँग सम्बन्धित तथ्यहरूको जाँच गर्न स्वतन्त्र संस्थालाई जिम्मेवारी दिन्छ, तब मानिसको व्यवहारमा ल्याउने परिवर्तन मिश्रित हुन्छ । यद्यपि राजनीति अन्य प्रकारका भाषणजस्तो भने होइन । यो कुनै पनि ठूला संस्थालाई समाजका लागि के स्वस्थकर हुन्छ भनेर सोध्नु निकै खतरनाक हुन्छ । अमेरिकामा संसदले हरेक राजनीतिक दलले विज्ञापनका लागि तिर्ने पैसाको पारदर्शिता चाहन्छ । तर सामाजिक सञ्जालका प्रयोगकर्ताले विचार नगरी सार्वजनिक गर्ने अविश्वसनीय सूचनाले हानिकारक प्रभाव निम्त्याउँछन् । सामाजिक सञ्जालको जायन्टलाई भत्काउनसके मात्र यसप्रतिको मानिसको अविश्वासमा कमी आउन सक्छ । तर पनि यसले राजनीतिक प्रयोजनका लागि हुने प्रयोगले यसको संख्यामा वृद्धि हुनेहँुदा झन् व्यवस्थित गर्न कठिनाइ हुने देखिन्छ । अरू पनि केही समाधान छन् । सामाजिक सञ्जाल सञ्चालन गर्ने कम्पनीहरूले यदि कुनै पनि सूचना वा जानकारी साथी वा विश्वासयोग्य स्रोतबाट आएको हो भन्ने पहिले निर्धारण गर्न सक्नुपर्छ । त्यसका आधारमा उनीहरूले अन्य साथीलाई गलत सूचनाका कारण हुने क्षतिबाट बचाउन सकिन्छ ।(द इकोनोमिस्ट, नोभेम्बर ४१० अंकबाट साभार)"
महिला प्रतिनिधित्वको सार्थकता,"मंसिर १० मा हुने पहिलो चरणको प्रदेश तथा प्रतिनिधिसभाको निर्वाचनका लागि प्रत्यक्षतर्फ राजनीतिक दल र स्वतन्त्रबाट गरी ८ सय ३ जनाको उम्मेदवारी परेकामा ४१ जनामात्र महिलाले उम्मेदवारी दर्ता गराए । ती ४१ महिलामध्ये पनि ५ जनाले उम्मेदवारी फिर्ता लिएसँगै पहिलो चरणको चुनावमा महिला उम्मेदवारको संख्या ३६ मा झर्यो, जुन कुल उम्मेदवारको जम्मा साढे ४ प्रतिशत हो । त्यस्तै मंसिर २१ मा हुने दोस्रो चरणको चुनावका लागि ३ सय ३५ जना महिलाले उम्मेदवारी दर्ता गराएका छन् । दोस्रो चरणका कुल ४ हजार ७ सय ८ उम्मेदवारमा यो महिला उम्मेदवारी करिब ७ प्रतिशत हो । प्रदेश र प्रतिनिधिसभाका लागि प्रत्यक्षतर्फ महिला उम्मेदवारीको अवस्था लाजमर्दो देखिएको अवस्थामा समानुपातिक निर्वाचन प्रणालीतर्फ भने राजनीतिक दलहरूले आधाभन्दा धेरै महिला उम्मेदवार उठाइदिएर आलोचना मत्थर पार्ने कोसिस गरेका छन् । निर्वाचन आयोगका अनुसार समानुपातिकतर्फ प्रतिनिधिसभा र प्रदेशसभातर्फ गरी ५५९१ प्रतिशत महिला उम्मेदवार छन् । ४९ राजनीतिक दलका ६ हजार ९४ जना उम्मेदवारमध्ये महिलाको संख्या ३ हजार ४ सय ७ छ भने पुरुषको संख्या २ हजार ६ सय ८६ छ । प्रत्यक्षतर्फ महिलालाई निषेध गर्ने रवैयाको तीव्र आलोचना भएसँगै राजनीतिक दलहरूले समानुपातिकमा ५५ प्रतिशत महिला उम्मेदवारी दिएर आफ्नो गल्ती सच्याउने प्रयास गरेका हुन् त ? कदापि होइन । कानुनले नै समानुपातिक निर्वाचन प्रणालीतर्फको उम्मेदवारको बन्दसूचीमा कम्तीमा ५० प्रतिशत महिला हुनैपर्ने व्यवस्था गरेर पाता कसेपछि दलहरू बाध्य भएका हुन् । एक तिहाइ महिला प्रतिनिधित्वको संवैधानिक व्यवस्था भएका कारण राजनीतिक दलहरूले नचाहे पनि देशको संघीय तथा प्रदेश व्यवस्थापिकामा एक तिहाइ सांसदको उपस्थिति हुने नै छ । तर चुनाव जित्ने क्षमता छैन भन्ने नेतृत्वको मानसिकताका कारण प्रत्यक्षमा नपत्याइएका र कानुनको बाध्यताका कारण समानुपातिकमा टिको लगाएर पठाइएका महिला सांसदहरूले संसदमा गएर कत्तिको निर्णायक तथा हस्तक्षेपकारी भूमिका खेल्न सक्लान् ? त्यो अहिलेको महत्त्वपूर्ण सवाल हो । हिजोको संविधानसभामा पनि एक तिहाइ महिला त थिए नै । उनीहरूको भूमिका के कस्तो रह्यो ? देखिएकै हो । पहिलो संविधानसभामा समानुपातिकका महिला सांसदहरू महिलाका वास्तविक मुद्दाबाट टाढिएर कसरी दाता तथा स्वार्थ समूहको चंगुलमा परे ? त्यो दृष्टान्त पुरानो भैसकेको छैन । प्रत्यक्ष चुनावबाट जितेर गएका र समानुपातिकबाट पठाइएका महिला सांसदले संसद, सरकार र पार्टीमा पाउने अवसर र खेल्ने भूमिकामा प्रस्ट अन्तर हुने गरेको छ । संविधानसभामा समानुपातिकबाट सभासद बनाइएका मध्ये दुईचारजना बाहेक अन्य महिलालाई आगामी संसदका लागि प्रत्यक्षमा उम्मेदवार नबनाइनु समानुपातिक सांसदहरूको हैसियतको प्रमाण हो । प्रत्यक्षतर्फ संविधानसभामा जितेर गएका महिला सभासदले विधायिका र सरकार दुबैमा राम्रो भूमिकामात्र पाएनन्, आगामी चुनावका लागिसमेत उम्मेदवार बन्नबाट सायद कोही छुट्नुपरेन । पार्टी र सरकार दुबैतर्फ उनीहरूको भूमिका समानुपातिकका टिकेहरूको भन्दा प्रभावकारी देखिएकै हो । राजनीतिक सहभागिता वा प्रतिनिधित्वको अर्थ कुनै अमूक महिला आफू जेनतेन सांसद वा मन्त्री बनेर लोगो लगाउनु, आफ्नो र परिवारको मात्र जीवनशैली, आर्थिक हैसियत र ओहदा बढाउनु होइन । राजनीति जनप्रतिनिधित्वको विषय पनि भएकाले राजनीति गर्नेहरूलाई जनतामाझ पठाउने, जनताबाट अनुमोदित हुने र जनस्तरबाटै एजेन्डालाई मुखरित गराउने अवसर दिइनुपर्छ । नेताबाट अनुमोदित भएर समानुपातिकमा परेकाले भन्दा जनस्तरमा राजनीति गरेर जनताबाट अनुमोदित भएका महिला सांसदले महिलाको एजेन्डालाई पार्टी, सरकार र संसदमा स्थापित गराउन सक्ने क्षमता बोकेका हुन्छन् । त्यस्ता महिला जनप्रतिनिधिको जनाधारका कारण पार्टी नेतृत्वले पनि उनीहरूका मागको सुनुवाइ नगरिरहन सक्दैन । किनकि उनीहरूको मागलाई अवमूल्यन गर्दा अर्को चुनावमा पार्टीले तत्तत् क्षेत्रमा मूल्य चुकाउनुपर्ने डर हुन्छ । तर कोटा पुर्याउने ध्याउन्नमा सांसद बनाइएका समानुपातिकका टिकेहरूको हकमा त्यो लागू नहुने हुँदा पार्टी नेतृत्वले उनीहरूलाई पेलेरै जाने गरेको छ । त्यस्ता टिकेहरू बिच्किए पनि काला गए गोरा आउँछन् भन्ने मान्यता नेतृत्वले शिरोधार्य गरेको पाइन्छ । कानुन बनाउने संसदभित्र आफ्नो स्कुलको क्यालेन्डर बनाउन मग्न हुने, करोड खर्च गरेर समानुपातिकमा मनोनीत हुने र पछि पोल खोलेर आफ्नै अनुहारमा कालो पोत्नेदेखि नाताका कारण संसदमा छिर्न सफल महिला प्रतिनिधिलाई नत महिलाको एजेन्डाको मतलब हुन्छ, न पार्टी नेतृत्वसँग पांैठेजोरी खेल्ने क्षमता, चाहना र नैतिकता नै हुन्छ । जनता माझबाट खारिएर वा अनुमोदित भएर नआएसम्म महिला सांसदहरूबाट महिलाका वास्तविक मुद्दा मुखरित हुने अपेक्षा गर्न सकिँदैन ।स्थानीय चुनावमा स्थानीय सरकारको प्रमुख पदमा ठूला दलहरूबाट उठाइएकामध्ये अधिकांश महिला उम्मेदवारले चुनाव जिते । उपप्रमुख पदमा त महिलाहरूकै बाहुल्य रह्यो । आफ्नो निकायको प्रमुख पदमा आफ्नै दलको पुरुष उम्मेदवारले चुनाव हार्दासमेत उपप्रमुख पदमा महिलाले चुनाव जितेर देखाइदिए, कतिपय ठाउँमा । यसबाट महिलाहरू अवसर पाए प्रतिस्पर्धात्मक चुनावी दौडमा समेत कम छैनन् भन्ने पुष्टि भएको छ । तर पुरुषवादी चिन्तनले ग्रस्त राजनीतिक दलको नेतृत्वले अझै पनि महिलाको क्षमतामाथि विश्वास गर्नसकेको छैन । जसका कारण वर्षौंदेखि राजनीति गर्दै आएका अनुभवी महिलालाई पन्छाउँदै राजनीतिमा कोरा तथा पहुँच र शक्तिवाला पुरुष पात्रहरूले टिकट पाएका छन् । करोडौं खर्च गर्नुपर्ने तडकभडकपूर्ण चुनावी अभियानका कारण महिलालाई प्रत्यक्ष चुनावी दौडमा हतोत्साही गराइएको छ । स्थापित महिला नेतृहरूलाई समेत समानुपातिक सांसद तथा राष्ट्रियसभाको सांसद लगायतको डमी भूमिकाको आश्वासन दिएर भागशान्ति गर्ने गरिएको छ । यसरी केवल कानुनी कर्मकाण्ड पूरा गर्नका लागि कमजोर भूमिकासहित महिलालाई कोरम पुर्याउन विधायिकामा पठाउने प्रपञ्च भएको छ । वास्तवमा यो महिलाको सशक्तीकरण तथा अर्थपूर्ण राजनीतिक प्रतिनिधित्व र समावेशिताको प्रतिकूल छ । यो संविधान तथा निर्वाचन कानुनमा रहेको समावेशिकरणको सिद्धान्तको भावना विपरीत पनि छ । यसले महिलालाई कार्यक्षेत्रमा आफ्नो क्षमता पुष्टि गर्न होइन, पुरुष नेतृत्वको निगाह बटुल्न बाध्य बनाएको छ । पहिचान, प्रतिनिधित्व, पहुँच र प्रतिफल गरी चार तहमा मात्र पूरा हुने समावेशीकरणको प्रक्रियालाई कर्मकाण्डी प्रतिनिधित्वमै टुंग्याइदिने र राज्यसत्तामा महिलाको पहुँच स्थापित गराएर त्यसबाट देशका शोषितपीडित महिलाले प्रतिफल प्राप्त गर्ने अवस्थाको सिर्जना हुने सुन्दर सपनाको हत्या गर्ने काम भैरहेको छ । वास्तवमा महिलाको राजनीतिक प्रतिनिधित्व र समावेशीकरणको कुरा फगत संख्या पुर्याउने कुरामात्र होइन । यो तल्लो तहबाटै महिला नेतृत्व विकास गरी राजनीतिक प्रणालीको केन्द्रीय तहसम्मै सशक्त नेतृत्व र सहभागिता सुनिश्चित गर्ने विषय हो । जबसम्म राजनीतिक प्रतिनिधित्व गर्ने महिलालाई आफूले प्रतिनिधित्व गरेको वर्गको मतदातासम्म पुग्ने, उनीहरूबाट अनुमोदित हुने, संगठन र परिचालनको क्षमता र सीप विकास गर्ने अनि आफ्ना मतदाताका सवाललाई कार्यान्वयन गराउन हस्तक्षेपकारी भूमिका खेल्नेगरी ग्रुम गरिएको हँुदैन, तब त्यस्ता प्रतिनिधिबाट महिलाका वास्तविक एजेन्डाको उठान हुन्छ भनेर कल्पना नगरे हुन्छ । जनताबाट अनुमोदित र दण्डित हुनुपर्ने गरी खारिएका महिला जनप्रतिनिधिहरू मात्र स्वार्थ समूहका विकासे एजेन्डामा बहकिएर महिलाका वास्तविक एजेन्डा भुल्ने जोखिम कम हुन्छ । राजनीतिमा होमिएका वा राजनीतिको चाहना राख्ने महिलालाई कमजोर ठानेर वा कमजोर बनाएर जोखिमपूर्ण चुनावी मैदानमा उत्रिन नदिई समानुपातिकको सुरक्षित सूचीमा बन्द गर्ने होइन कि कानुन संशोधन गरेरै भए पनि महिलालाई प्रत्यक्ष चुनावी मैदानमा उत्रिने वातावरण तथा संस्कारको सुरुवात गरिनुपर्छ । यसका लागि निर्वाचन प्रणालीमा संशोधन गरेर संविधानले तोकेका सीमान्तकृत लिंग, वर्ग तथा समुदायका उम्मेदवारबीच मात्र प्रतिस्पर्धा हुनेगरी निर्वाचन क्षेत्र तथा संख्या तोकिनुपर्छ । यसले महिला लगायतका सीमान्तकृत वर्ग, क्षेत्र तथा लिंगका प्रतिनिधिलाई जनताबाट अनुमोदित भई राजनीतिक प्रतिनिधित्व गर्ने, आफ्ना मतदाता र वर्गको उत्थानका लागि संगठन र जनपरिचालन गर्न सक्नुका साथै माग पूरा गराउनका लागि दबाब दिनसक्ने क्षमता र हैसियत विकास गरिदिन्छ । यो नै महिलाको राजनीतिक प्रतिनिधित्वको सार्थक स्वरूप हो ।"
धराशायीउन्मुख सामुदायिक शिक्षा,"अबको बाटोराजनीति नसुध्री शिक्षा सुधिँ्रदैन । राजनीतिले प्रणाली बसाल्ने हो, भोलिलाई पनि हेरेर नीति बनाउने हो । व्यक्तिगत हितलाई सामुहिक हित अधीनस्थ राखी निर्णय गर्ने हो । राज्यको अभिभावकत्व निर्वाह गर्ने हो । कर्मचारीतन्त्रले निर्णय कार्यान्वयन गर्ने हो । शिक्षकले राज्यको वाहकका रूपमा काम गर्ने हो । जनताले सेवा लिने हो, कर्तव्य पालन गर्ने हो । त्यसैले सबै जिम्मेवार बन्नुपर्छ । गर्नुपर्ने काम पहिलो, सके यो शिक्षा ऐनको संशोधन उल्टाउने, नसके विकल्पको खोजी गर्ने । सकेसम्म पुराना शिक्षकलाई सुविधा लिएर बिदा हुन प्रोत्साहित गर्ने । यस्ता शिक्षकको क्षमता बढाउने, तालिम दिने, पारिभाषित लक्ष्य पूरा गर्नैपर्ने व्यवस्था गर्ने । दोस्रो, मान्यता निर्माण : मेरिटोक्रेसी, सामाजिक न्याय र गुणस्तरमा कुनै सम्झौता नगर्ने । यो सबैको साझा नीति र प्रतिबद्धता हुनुपर्छ । हुन त मान्यता कार्यान्वयन नैतिकताको कसीमा बाँधिन्छ । त्यसैले उच्च तहको राजनीतिक नैतिकता देखाउनुपर्ने हुन्छ । शिक्षा क्षेत्रका मन्त्रीदेखि शिक्षकसम्मले यही मान्यताको सपथ खानुपर्छ । तेस्रो, दलगत असंलग्नताको सिद्धान्त : शिक्षकले पार्टीको झण्डा बोक्न, चुनावमा नेतालाई बोक्न र नेताले कार्यकर्ता बोकेर शिक्षक पदमा राख्न बन्द गर्नुपर्छ । चौथो, कर्मचारीतन्त्रलाई बलियो बनाउने । यस्ता गम्भीर र दीर्घकालिक महत्त्वका विषयमा कर्मचारीतन्त्रले अडान लिन सक्नुपर्छ । अहिले सार्वजनिक शिक्षा संकटमा छ । यसमाथि खेलवाड गर्ने शक्ति जोडतोडका साथ लागिपरेका छन् । शक्ति हातमा हुनेहरू नै यसका खेलाडी हुन् । शक्ति नहुनेहरू रन्थनिने मात्रै भएको छ । संकट नैतिकताको हो, इमानदारिताको हो, दूरदर्शिताको हो । सबै जिम्मेवार बनौं, प्रणाली राम्रो बनाऔँ । आचार्य शिक्षा मन्त्रालयसंँग सम्बद्ध छन् ।"
संघीयताको विरोध नगरी प्रचार,किन पछि हटे चित्रबहादुर ?नेकपा मसाल र उसको चुनावी मोर्चा राष्ट्रिय जनमोर्चासँग बागलुङ र प्युठानको नाम जोडिएर आउँछ । पार्टीका महामन्त्री मोहनविक्रम सिंह र मोर्चाका अध्यक्ष चित्रबहादुर केसी हुन् ।राष्ट्रिय राजनीतिमा दुवैको नाम संघीयताविरोधीका रूपमा छ । केसी संविधानसभाको पहिलो चुनावसम्म बागलुङबाट सहभागी हुँदै आएका थिए । संसद्मा पनि पुगे । दोस्रो संविधानसभा चुनावमा भने उम्मेदवारी दिएनन् । उनको क्षेत्रमा कांग्रेसले जित्यो । आसन्न चुनावमा पनि केसी प्रत्यक्ष उमेदवार छैनन् । उनको मोर्चाले बागलुङको प्रदेशसभामा २ स्थानबाट उम्मेदवारी दिएको छ । स्थानीय चुनावमै करोड खर्च लागेको भन्दै केसीले संसदीय चुनाव लड्ने खर्च नभएको बताए । उनले समानुपातिकमा जनताले दिने मतबाट केन्द्रीय राजनीतिमा एजेन्डा राख्ने दाबी गरे । झन्डै १७ वर्ष केसीको नेतृत्व रहँदा जिल्लाको भौतिक विकासमा योगदान नभएको कांग्रेस नेता आरोप लगाउँछन् ।
महिला उठाउन कन्जुस्याइँ,"पर्सा राजनीतिक दलहरूले प्रदेश २ मा महिला उम्मेदवारी दिन कन्जुस्याइँ गरेका छन् । यो प्रदेशमा प्रतिनिधिसभातर्फ कुल ८ सय ५५ उम्मेदवार रहेकोमा तीमध्ये महिला २८ जना मात्र छन् । तीमध्ये ११ जनाले स्वतन्त्र उम्मेदवारी दिएका हुन् । जिल्लागत रूपमा हेर्दा सबैभन्दा बढी रौतहटमा ७, सर्लाहीमा ६ र धनुषा तथा पर्सामा ४४ महिला उम्मेदवार छन् । सिराहामा ३, सप्तरी र महोत्तरीमा २२ महिला उम्मेदवार छन् । बारामा एकजना पनि महिला उम्मेदवार छैनन् । प्रदेशका सप्तरीदेखि पर्सासम्मका ८ जिल्लामध्ये महोत्तरी २ बाट कांग्रेसले किरण यादव र पर्सा ४ बाट माओवादी केन्द्रले उर्मिला अर्याललाई प्रतिनिधि सभामा टिकट दिएको बाहेक अन्य आधा दर्जन जिल्लामा ठूला दलबाट महिला उम्मेदवारले अवसर पाएका छैनन् । साना दलका हकमा नेपाल मजदुर किसान पार्टीले सप्तरी २ बाट निरोदेवी ठाकुर र रौतहट २ बाट मानजोगी कुमारीलाई टिकट दिएको छ । नेपाली जनता दलले पर्सा ४ बाट किरणबाला बर्मा र सर्लाही २ बाट मीरा (विन्द्रा) देवी झालाई अवसर दिएको छ । संघीय लोकतान्त्रिक राष्ट्रिय मञ्चले सिराहा ३ बाट रीतादेवी खडकालाई उम्मेदवार बनाएको छ । नेकपा मालेले धनुषा ४ बाट कोशिलादेवी तत्मा र रौतहट ४ बाट अनवरी खाँलाई उम्मेदवार बनाएको छ ।प्रदेशमा पनि उस्तैप्रदेशसभातर्फ पनि महिला उम्मेदवारीको अवस्था खासै उत्साहजनक छैन । ८ जिल्लामा कुल १ हजार ४ सय १२ उम्मेदवारमध्ये ५४ जना मात्र महिला छन् । तीमध्ये पनि १९ स्वतन्त्र उम्मेदवार हुन् । महोत्तरीमा सर्वाधिक १ दर्जन महिला उम्मेदवार छन् । त्यसपछि बारा र सिराहामा ८८, रौतहटमा ७, धनुषा, सर्लाही र पर्सामा ५५ जना छन् । प्रतिनिधिसभा र प्रदेशसभा दुवैमा महिला उम्मेदवारमा स्वतन्त्रको संख्या बढी हुनुले दलहरूबाट टिकट नपाउँदा बागी उम्मेदवारी दिएको सम्भावना बढी देखिन्छ । यसै प्रदेशमा मैथिलीभाषी मिथिला क्षेत्र तथा भोजपुरी र बज्जिकाभाषी क्षेत्र पर्छन् ।वाग्मतीपूर्वदेखि कोसी नदीपश्चिमसम्मको बीचको भूभागलाई मिथिला क्षेत्र मानिन्छ । भोजपुरा तथा बज्जिकाभाषी क्षेत्रभन्दा तुलनात्मक रूपमा शिक्षाको र चेतनाको स्तर मैथिलीभाषी क्षेत्रमा बढी छ । वाग्मतीपश्चिम रौतहट र बाराको पूर्वी भेगमा बज्जिका र मध्यबारादेखि पर्सासम्मको क्षेत्र भोजपुरीभाषी क्षेत्र हो । तुलनात्मक रूपमा मैथिलभाषी क्षेत्रका महिलाको शिक्षा र चेतनाको स्तर केही राम्रो मानिन्छ । तर जनप्रतिनिधिको अवसर दिने मामिलामा महिलालाई अवसरबाट वञ्चित गरिएको छ । झन्डै २ दशकदेखि मध्यतराईका जिल्लाहरूमा महिला सशक्तीकरणको क्षेत्रमा थुप्रै राष्ट्रिय तथा अन्तर्राष्ट्रिय गैरसरकारी संस्थाहरू कार्यरत रहे पनि नेतृत्व तहमा महिलालाई पुर्याउन उनीहरूको लगानी र प्रयासको उत्साहजनक परिणाम नआएको यसले प्रमाणित गर्छ । यसले पहिलो मधेस आन्दोलन पछि मधेसी महिलालाई घुम्टोबाहिर ल्याउन, चुलो चौकाको दायराबाट माथि उठाउन र पतिको नाम उच्चारण गर्न सक्ने बनाएको दाबी गर्ने गैससहरूको कामको नतिजा पनि सकारात्मक नआएको देखिने विश्लेषकहरूले बताएका छन् । ठाकुरराम क्याम्पस वीरगन्जकी प्राध्यापक डा सुष्मा तिवारी महिलालाई प्रत्यक्ष चुनावमा अवसर नदिइनुको पछाडि पछिल्ला केही चुनावमा पैसाको चलखेल बढी हुनुलाई मुख्य कारण ठान्छिन् । जसले बढी पैसा दिन्छ, उसले टिकट पाउँछन्, उनले भनिन्, महिला नेतृहरूले कहाँबाट ल्याएर पैसा खर्च गर्ने ? यसबाहेक महिला नेतृहरूलाई अझै पनि दलका पुरुष नेताहरूले कम आँक्नु पनि अर्को कारण रहेको उनको बुझाइ छ । यसका साथै केही महिला नेतृहरूमा आत्मबलको कमी पनि तेस्रो कारण हुन सक्ने उनले बताइन् ।उर्मिला अर्याल यस पटक पर्साको क्षेत्र नं ४ बाट माओवादी केन्द्रकी उम्मेदवार बनेकी छन् । वाम गठबन्धनले साझा उम्मेदवार अर्यालको राजनीतिमा लामो अनुभव छ । उनी मुलुकको समग्र राजनीतिक प्रणाली नै महिलामैत्री नरहेको बताउँछिन् । महिला नेतृहरूले घरायसी काम मात्र नभई आफू आबद्ध दलको काम गरेर राजनीति गर्नुपर्ने अवस्था छ, उनले भनिन्, परिवार, श्रीमान्, छोराछोरीको अपेक्षालाई पूरा गरेर महिलाले राजनीति गर्न ठूलो संघर्ष गर्नुपर्छ ।पछिल्लो समय चुनावमा पैसाको खेल बढी भएकाले महिलालाई यस्तो परिस्थितिमा चुनाव लड्न ठूलै समस्या हुने उनको बुझाइ छ । अचेल चुनावमा पैसा, मसल र लाठीको बोलवाला हुन्छ, उनले भनिन्, यस्तो अवस्थामा महिलाले पैसा खर्च गरेर चुनाव लड्न सक्दैनन् भन्ने मानसिकता दलका पितृसत्तात्मक सोच भएका नेताहरूमा मात्र छैन ।"
मुस्लिम महिला शून्य,"उदयपुर प्रतिनिधि तथा प्रदेशसभा निर्वाचनमा प्रदेश नम्बर १ बाट ४४ महिलाले प्रतिस्पर्धा गर्दैछन् । तर, मुस्लिम समुदायका महिलाको उम्मेदवारी शून्य छ ।विभिन्न पार्टीबाट प्रतिनिधिसभामा १२ र प्रदेशसभामा २७ महिला प्रतिस्पर्धा गर्दैछन् । दुवै सभामा मुस्लिम महिलाको प्रतिनिधित्व भने शून्य छ । महिला मात्रै होइन ? प्रतिनिधिसभामा ५ मुस्लिम पुरुषले प्रतिस्र्पधा गरे पनि उनीहरूमध्ये कोही पनि कांग्रेस, एमाले र माओवादी केन्द्रजस्ता ठूला पार्टीका होइनन् । ५ मध्ये ४ स्वतन्त्र छन् । सुनसरी निर्वाचन क्षेत्र ४ बाट प्रस्तिपस्र्धा गर्ने जफरअहमद जमाली संघीय समाजवादीका तर्फबाट उम्मेदवार बनेका छन् । प्रदेशसभाका लागि उम्मेदवार बनेका ९ मध्ये मोहम्मद जाकरी हुसेन मात्रै सुनसरीको ४ नम्बर क्षेत्रको प्रदेशसभा ख बाट माओवादी केन्द्रबाट प्रतिस्पर्धा गर्दैछन् । निर्वाचन आयोगका अनुसार अन्य ८ जना साना दल र स्वतन्त्र उम्मेदवार हुन् । कांग्रेस, एमाले र माओवादी केन्द्रले समानुपातिक तर्फको निर्वाचनमा ३३ जनाका दरले महिला उम्मेदवार बनाएका छन् । कांग्रेसबाट नजबुल खाँ, सर्वतआरा खान र जमिला मियाँ, एमालेका कालिका खान, समिना हुसेन र रुवी खाँ पठान तथा माओवादी केन्द्रले चाँदतारा कुमारी, सकिला खातुन र शारदा खातुन (उप्रेती) लाई समानुपातिक प्रणालिको निर्वाचनमा उम्मेदवार बनाएको छ ।प्रदेश १ का १४ जिल्लामा प्रतिनिधिसभामा २८ र प्रदेशमा ५६ सिट छन् । ८४ सिटका लागि निर्वाचन हुदाँ पनि एक जना पनि महिला उम्मेदवार बनाइएको छैन, मुस्लिम संघ नेपाल उदयपुरकी अध्यक्ष नजब्बुल खाँले भनिन्, बाध्यता भएकाले कोटा पूरा गर्नका लागि मात्रै दलहरूले मुस्लिम महिलालाई समानुपातिकतर्फका उम्मेदवार बनाएको देखिन्छ । मुस्लिम महिला प्रत्यक्ष निर्वाचन लड्न सक्छन् तर ठूला राजनीतिक दलले नै स्थान नदिँदा सधंै पछाडि परेको गुनासो उनको छ ।मुस्लिम महिला प्रत्यक्ष निर्वाचन लड्ने मात्रै होइन, अन्य समुदायका महिलाले जस्तै काम गर्न सक्छन्, मुलुकमै पहिलो मुस्लिम महिला टेम्पो ड्राइभरसमेत रहेकी नजब्बुलले भनिन्, पहिलो पटक मैले बुर्काबाट बाहिर निस्केर टेम्पो चलाउँदा अन्य समुदायका महिलाले जिब्रो टोक्थे । मैले टेम्पो चलाएर वर्षांै गुजारा गरें । टेम्पो चलाउनुजस्तो गाह्रो निर्वाचन लड्नु छैन ।"
बढयो साना हतियारको चुनौती,"बाँके चुनाव नजिकिँदै गर्दा जिल्लामा भारतबाट भित्रिने साना हतियारले सुरक्षा चुनौती थपिएको छ । प्रहरीले केही दिनयता २ थान कटुवा पेस्तोलसहित ४ जनालाई नियन्त्रणमा लिएको छ । साताअघि प्रहरीले भारत बहराइच जियागाउँका २५ वर्षीय रमजान खानलाई एक थान कटुवा पेस्तोलसहित पक्राउ गरेको थियो । उनी भारतबाट जानकी गाउँपालिका ६, डिठ्ठापुरमा पेस्तोल पुर्याउन आएका बेला प्रहरीले हतियार कारोबार भइरहेको गोप्य सूचना पाएको थियो । लगत्तै संघीय प्रहरी एकाइ कार्यालय नेपालगन्ज र जिल्ला प्रहरी कार्यालयको संयुक्त टोली खटिएको थियो । उक्त पेस्तोल भारतीय गाउँमा निर्माण गरिएको र होममेड पेस्तोलहरू नेपालमा २० हजार रुपैयाँमा बिक्री हुने गरेको सूचना पाएको प्रहरीले जनायो । भारतबाट हतियार मगाएर किन्ने व्यक्तिको पहिचान भइसकेको र खोजी तीव्र पारिएको प्रहरी प्रवक्ता प्रहरी नायब उपरीक्षक सुधीरराज शाहीले जानकारी दिए । यसअघि असोज ३० मा प्रहरीले नेपालगन्ज २२, पुरैनीबाट एक थान पेस्तोलसहित ३ जनालाई पक्राउ गरेको थियो । स्थानीय श्यामता लोनिया, डुडुवा गाउँपालिका३ का बाबुलाल पासी र शेर अली बागवानलाई पक्राउ गरी मुद्दा चलाएको प्रहरीले जनाएको छ । खुला सीमाका कारण सीमावर्ती भारतीय गाउँमा बनेका साना कटुवा पेस्तोलहरू सहजै नेपाल भित्रिन सक्ने खतरा बढेको छ । लुकाउन सहज भएका कारण यी हतियार सहजै नेपाल भित्रिएका हुन् । पुरैनीमा पक्राउ गरिएकाले आफूले पेस्तोल भारतबाटै ल्याएको बयान दिएका छन् । यसअघि संघीय प्रहरी एकाइ कार्यालय नेपालगन्जले तीन थान भरुवा बन्दुकसहित बर्दिया बारबर्दिया १, जमुनियाका ६४ वर्षीय भक्तबहादुर सुनार, ५२ वर्षीय बलबहादुर सुनार र ४० वर्षीय इन्द्रबहादुर सुनारलाई पक्राउ गरेको थियो । सुनारको घरमा भरुवा बन्दुक रहेको जानकारी पाएपछि पक्राउ गरिएको प्रहरीले जनाएको छ । प्रहरी प्रवक्ता शाहीले चुनाव नजिकिँदै गर्दा सीमामा सुरक्षा निगरानी कडा पारिएको जनाए । आपराधिक कार्यमा लागेका व्यक्ति पक्राउ पर्दा साना हतियार भेटिने गरेको प्रहरीले जनाएको छ । कार्यालयका अनुसार गत आवमा हातहतियारसहित ८ जना पक्राउ परी ६ मुद्दा दर्ता भएको थियो । आव ०७२७३ मा १० थान कटुवा पेस्तोलसहित ३४ जना पक्राउ परेको र १२ मुद्दा दर्ता भएका थिए ।"
भाइरल ज्वरोले ४ को मृत्यु,"मुगु खत्याड गाउँपालिकामा दुई सातायता फैलिएको भाइरल ज्वरोले ४ जनाको मृत्यु भएको छ । गाउँमा सयांै बिरामी छन् ।स्थानीयका अनुसार ज्वरोले सेरी साटबाड गाउँका ५९ वर्षीय सिंहबहादुर बुढा, खमाले कवाकी ४२ वर्षीया मागी रोकाया, पैखुगाउँका ५६ वर्षीय धनसिंह थापा र ६५ वर्षीय दलसुर थापाको मृत्यु भएको छ । रोग फैलिएको दुई सातासम्म पनि चिकित्सक र औषधि उपचारको व्यवस्था नहुँदा रोगले महामारीको रूप लिन थालेको खत्याड५ का कलबहादुर रोकायाले बताए । ज्वरो आएको २३ दिनभित्रै बिरामीको मृत्यु हुने गरेको छ । कडा ज्वरो आउने, टाउको दुख्ने, घाँटी पाक्ने, पेट दुख्ने रिंगटा लाग्ने, बान्ता आउने, आँखा दुख्ने, खाना खान मन नलाग्नेजस्ता लक्षण देखिने गरेको बिरामीहरूले जनाएका छन् । मौसम परिर्वतनसँगै चिसो बढ्दै गएपछि भाइरल ज्वरो फैलिएको हो । समयमै भाइरल ज्वरो नियन्त्रण नभए मंसिर १० मा हुने प्रतिनिधि र प्रदेशसभा चुनावमा मतदान कार्य प्रभावित हुन सक्ने गम्था गाउँका गोविन्द सञ्ज्याल बताउँछन् । उनको घरमा मात्र ४ बिरामी छन् । खत्याड ११ का कर्णबहादुर रावतले स्वास्थ्य केन्द्रमा औषधि नपाउँदा थप समस्या भएको बताए । गाउँपालिकाको रातापानीमा प्राथमिक स्वास्थ्य केन्द्र र गम्था, रातापानी, सेरी र खमाले गाउँमा स्वास्थ्य केन्द्र भए पनि औषधिको नाममा सिटामोल पनि नहुँदा बिरामी बचाउन कठिन हुन थालेको छ । घरमा बिरामी सुताएर परिवार औषधि लिन बाजुराको कोल्टी र गमगढी आउन थालेका छन् । भाइरल ज्वरोले महामारीको रूप लिइसक्यो । सयांै बिरामी छन् । धेरैको ज्यान गइसक्यो, खत्याड गाउँपालिका प्रमुख उब्बजन शाहीले भने, बिरामीले गाउँघरमा त्रास फैलिएको छ । भाइरल ज्वरो नियन्त्रण गर्न केही औषधि पठाएको निमित्त जिल्ला स्वास्थ्य अधिकृत डा जितेन्द्र कँडेलले बताए । उनी अहिले तालिमका लागि नेपालगन्जमा छन् । साउनदेखि जिल्ला स्वास्थ्य कार्यालयमा औषधि खरिद हुन सकेको छैन । जिल्ला अस्पतालमै औषधि अपुग भएको डा डबल मल्लले बताए ।"
छुरा प्रहार गरी हत्या,धरान (कास) उपमहानगर १ लक्ष्मी सडकस्थित धरान उच्चमाविका एक विद्यार्थीको छुरा प्रहारबाट मृत्यु भएको छ । कक्षा ११ मा अध्ययनरत धरान १६ बस्ने विप्लव पराजुलीलाई उनकै सहपाठी १९ वर्षीय भारतीय नागरिक रवि सिंहले कक्षाकोठामा बस्ने बेन्चको विवादमा छुरा प्रहार गरेका थिए । छुरा प्रहारबाट सख्त घाइते पराजुलीको बीपी कोइराला स्वास्थ्य विज्ञान प्रतिष्ठानमा उपचारका क्रममा मृत्यु भएको हो । प्रहरी नायब उपरीक्षक रामेश्वर पौडेलले सिंहलाई बुधबार दिउँसो एक घरमा लुकेर बसेको अवस्थामा पक्राउ गरिएको बताए । उनी भारतीय नागरिक भए पनि भोटेपुलमा डेरा गरी बसेर उच्चमाविमा पढिरहेका थिए । उनी विहारको अररिया जिल्लास्थित जोगवनी गाउँ पञ्चायत३ का बासिन्दा भएको प्रहरीले जनाएको छ ।
बालकको मृत्यु,काभ्रे (कास) ट्रिपरको ठक्करबाट पाँचखालमा एक बालकको मृत्यु भएको छ । बा४ख ३२६८ नम्बरको ट्रिपरले बुधबार ठक्कर दिँदा सडक पार गरिरहेका अन्दाजी ४ वर्षका रामकुमार कुँवरको मृत्यु भएको जिल्ला प्रहरी कार्यालयका डीएसपी महेन्द्रप्रसाद मरासिनीले जानकारी दिए । बालकको मृत्युको विषयलाई लिएर आफन्त र स्थानीयले दिउँसोसम्मै अरनिको राजमार्ग अवरुद्ध गरेका थिए ।
तन्दुरुस्ती सफलताको पहिलो सर्त,"फिटनेसमा रमाउनेमध्ये रंगकर्मी सिर्जना सुब्बा पनि पर्छिन् । उनको एक्सरसाइज गर्ने तरिका भने अलिक बेग्लै छ । उनी जिममा धाउनुभन्दा आउट डोर ट्राभलिङ गर्न मन पराउँछिन् । नेचर लभर छु, उनी भन्छिन्, साइक्लिङ जस्तो गुड एक्सरसाइज केही हँुदैन । फिजिकल एक्सरसाइजसँगै शान्त वातावरण स्वास्थ्यका लागि आवश्यक रहेको उनको मत छ । त्यही भएर फुर्सद पाउनासाथ उनी राजधानीको कोलाहल छोडेर साइकल यात्रामा निस्किन्छन् । भन्छिन्, साइकल साथीजस्तै हो । यसले सधैं फ्रेस मुड दिन्छ ।"
इशर अब्बल,"काठमाडौं राजधानीमा सम्पन्न तीनदिने राष्ट्रिय एकल बाल नाटक महोत्सवमा ललितपुरको ब्राइटफ्युचर उच्च माविका लक्ष्मण इशर उत्कृष्ट भएका छन् । कलाकारद्वय हरिहर शर्मा र देशभक्त खनालले महोत्सवमा मञ्चन भएका ३२ वटा नाटकमध्ये इशरको काग र कमिला नाटकलाई उत्कृष्ट ठहर्याएको हो । महोत्सव समापनको क्रममा बुधबार राजधानीमा इशरलाई शर्माले पाँच हजार रुपैयाँको पुरस्कार र सम्मानपत्र प्रदान गरे । पुस्तकमा पढदै आएको काग र कमिला लोककथामाथि इशरले महोत्सवको पहिलो दिन नाटक मञ्चन गरेका थिए । ६ मिनेटको छोटो नाटकमा काग, कमिला, कथा भन्ने बूढामान्छे र सिकारी गरी चार पात्रको भूमिका उनी आफंैले निभाएका थिए । हास्य शैलीमा प्रस्तुत भएका उनले दर्शकलाई पेट मिचिमिची हँसाएका थिए । त्यस्तै महोत्सवमा ललितपुरकै युनाइटेड स्कुलकी युविका खडका द्वितीय भइन् । उनले सिनं ०३१३६०५ र क्यानभास नाटक देखाएकी थिइन् । नाटकले छोराछोरीको इच्छाअनुसारको पेसा अँगाल्न दिनुपर्नेमा जोड दिएको थियो । उनलाई चार हजार रुपैयाँ र सम्मानपत्र दिइयो । महोत्सवमा ललितपुरकै सुदेसा स्कुलका रोहन तामाङ तृतीय भए । उनले तातो शीर्षकको नाटक देखाएका थिए । उनलाई तीन हजार रुपैयाँ हस्तान्तरण गरियो । पोखराको सैनिक आवासीय महाविद्यालयका दिलीप पौडेल चौथो भए भने काठमाडौंको पायोनियर स्कुलकी सुशीला बुढाथोकी पाँचौं भइन् । उनीहरूले क्रमश: वैदेशिक रोजगार र सुशीला व्हेर इज योर होमवर्क ? नाटक प्रस्तुत गरेका थिए । दुवैले एक हजार रुपैयाँ पाए । समापन समारोहमा बोल्ने क्रममा वरिष्ठ रंगकर्मी प्रचण्ड मल्लले १९९० देखि २०१० को बीचमा थुप्रै बाल नाटक भएका र त्यसपछि भने कमी आएको सुनाए । बाल नाटक लेखनमा समेत कमी आएको बताउँदै उनले भने, बालकृष्ण समले लेखेको जस्तो नाटक बालबालिकाले हत्तपत्त गर्न सक्दैनन् । बालबालिकाले नाटक गर्न उनीहरूकै मनोविज्ञान सुहाँउदो नाटक लेखिनुपर्छ । बालबालिकाको लागि लेख्ने मानिसको कमी भयो । यसलाई बढाउन सके राम्रो हुन्छ ।"
संगीतको स्तर घट्नुमा मिडियाको बढी हात,"काठमाडौं (कास) सिर्जना र साधनाका अन्य क्षेत्रमा जस्तै संगीतमा पनि करिअर बनाउन खोज्नेहरू केही वर्षयता राम्रै किसिमले बढेका छन् । यो यथार्थले गायनगुरु चण्डीप्रसाद काफ्लेलाई पनि हर्षित बनाउने गरेको छ ।संगीत सिकाइप्रति यस्तो लगाव पहिले देखिएको थिएन, उनले सुनाए, यसले संगीतको बजार विस्तारमा निकै टेवा दिएको छ ।डेढ दशकदेखि गायनज्ञान बाँड्दै आएका काफ्लेका लागि संगीतका जिज्ञासुहरू बढ्नु लाभदायकै कुरो हो । तर, यो कुनै थुम्काको एउटा पाटो मात्रै हो । उनलाई यस्तै लाग्छ । सिक्नेहरू बढेका छन्, राम्रो हो, तर अहिलेका युवायुवती सिक्छन् मात्रै, साधना गर्दैनन्, उनलाई दु:ख यसैमा छ, सिक्ने, सुन्ने र साधना गर्ने यी तीन चरणलाई अनुशासित रूपमा पालना नगरी संगीतमा स्थापित हुने गरी अघि बढ्न सकिन्न ।काफ्लेको बुझाइमा, पहिलेका गायकसंगीतकारहरू साधनाको अवस्थामा धेरै बसेका थिए । उनीहरू निखारिएका थिए । त्यही भएर उनीहरू दिलले गाउन सक्थे र ती गीतले श्रोतालाई भित्रैसम्म छुन्थे, हालैको भेटमा उनले सुनाए, ती गीत हामीलाई अहिलेसम्म मन पर्नुको एउटा कारण यो पनि हो । अहिलेका अधिकांश गायकगायिका दिलले होइन, दिमागले गाउँछन् र त्यस्ता गीत श्रोताको दिमागबाट पनि तत्कालै फुर्र उडेर गइहाल्छन्, दिलमा बस्दैनन् ।अहिलेका गायकगायिका खाली बजारको पछि कुद्ने गर्नाले, धेरै कुरा भएर पनि केही नभए जस्तो भइरहेको हो भन्ने उनी ठान्छन् । सबैलाई स्टेज तताउने गीत चाहिएको छ, शिव परियार, राज सिग्देलजस्ता गायकका गुरु गुनासिए, ठीक छ, स्टेज तताउने गीत गाऊ, बजारको पछि लाग, पैसा कमाऊ, तर स्तर पनि मेन्टेन गर । बजारिया शब्द भएका चारवटा गीत गाउँछौ भने, कम्तीमा एउटा त स्तरीय कालजयी हुने सम्भावनाको, साहित्यिक हिसाबको गीत गाइदेऊ । धेरैजसो गायकगायिका प्रचारमुखी भइदिनाले, संगीतका जिज्ञासु बढे पनि स्तर खस्किँदै गएको उनको ठम्याइ छ । त्यसमा मिडियाले आगोमा घ्यूको काम गरिरहेको छ, उनले हाकाहाकी भने, संगीतको प्रचारप्रसार गर्ने जिम्मामा बसेका रेडियो र टीभीका मिडियाकर्मीहरूले क्षणिक स्वार्थका कारण जस्तो पायो त्यस्तो गीत बजाइदिने गर्नाले संगीतको स्तर यस्तो दु:खलाग्दो गरी घटेको हो । श्रोताहरूको संगीत बुझ्ने क्षमतामा ह्रास आएको हो । मिडियाकर्मीले विवेक पुर्याइदिने हो भने जस्तो पायो त्यस्तो गीत बज्न कम हुने, गायकगायिकाले जिम्मेवारीबोध गर्दै जाने र श्रोताको रुचि पनि बढ्ने उल्लेख गर्दै उनले थपे, पहिलेका श्रोताहरू पनि स्तरीय थिए । उनीहरूको रुचि परिष्कृत थियो । तिनलाई त्यस्तो बनाएका रेडियो टीभीले नै हुन् । अहिले त जस्तो गीत पनि बज्ने भएकाले न गीतकारलाई गीत लेख्न धक लाग्छ, न त गाउनेलाई । गीतको स्तर मापनको कुनै निकाय नहुने भएकाले मिडियाकर्मीहरू विवेकी भइदिनैपर्छ । यसो हुन सके नेपाली संगीतको धेरै कल्याण हुने थियो ।"
विपिनको लुक्स दयाहाङको डान्स,टप फाइभ (बुधबार साँझसम्म) १ टाइगर जिन्दा है२ नाका३ चरी चट्ट परी४ डाइनामाइट५ जयश चन्ना मेरेआ
कतारमा सुनिए उपेन्द्र,"काठमाडौं (कास) कवि उपेन्द्र सुब्बाले कतारको राजधानी दोहामा एकल सिर्जना वाचन गरेका छन् । अन्तर्राष्ट्रिय नेपाली साहित्य समाज (अनेसास), नवोदित साहित्यिक वाचनालय, मुग्लानी सौगात नेपाली कला केन्द्र र गैरआवासीय नेपाली संघ कतारले गरेको अनेसास नवोदित वाचन डबली मा सुब्बा प्रस्तुत भएका हुन् । महाकवि लक्ष्मीप्रसाद देवकोटाको जन्मजयन्ती अवसरमा आयोजित कार्यक्रममा सुब्बाले सायद, जँडयाहाको तर्क, समान अन्तर, आमाको नाम, ढुंगाको मन, भेडेटारको पिकनिक, मेरो आमाको नाम, ना४ख ४३८५, ख्यालीमा हारेको धुर्ब, अँध्यारोको गीत, र कृष्णेले बिहे गरेछ लगायत दर्जनभन्दा बढी कविता प्रस्तुत गरे ।कतार मेरो भाग्यमा रहेनछ, कविता प्रस्तुत गर्ने बेलामा उनले भने, सन् १९९८ मा कतारमा काम गर्न आउन दुई पटक प्रयास गरेँ । तर, दुवै पटक सफल भइनँ ।खोलाको गीत र लाटो पहाड जस्ता कृतिका सुब्बालाई सिर्जना वाचनबापत् ५० हजार रुपैयाँ पारिश्रमिक पनि दिइयो । कार्यक्रममा फिल्म निर्देशक प्रकाश आङदेम्बेको देश खोज्दै जाँदा को विशेष सोसमेत गरियो । स्रष्टा हरिविनोद अधिकारीको एल्बम पञ्चे बाजा को लोकार्पण पनि गरियो ।कार्यक्रममा नेपाली दूतावासका द्वितीय सचिव हरिप्रसाद अर्याल र डबली संयोजक श्यामराज रानाभाटले प्रवासमा नेपाली साहित्यको विकास भइरहेको बताएका थिए ।"
लोकप्रिय बन्दै प्रिन्टमेकिङ,"काठमाडौं सन् १९६० को दशकपछि नेपाली आधुनिक कला सुरु भएको मानिन्छ । त्यसको केही समयलगत्तै प्रिन्टमेकिङ माध्यम पनि देखा पर्न थाल्यो । यस माध्यमको बाटो खोल्ने जस वरिष्ठ चित्रकार उर्मिला उपाध्याय गर्गलाई जान्छ । करिब छ दशकअघि उनले पहिलो एकल प्रिन्टमेकिङ कला प्रदर्शन गरेकी थिइन्, काठमाडौंमा । राजधानीमा सोमबार उनी आफ्ना कला यात्राका अनुभव सुनाउँदै थिइन् । बबरमलस्थित आर्ट काउन्सिलमा जारी १० दिने मिनी प्रिन्ट वर्कसप मा उर्मिलाको अनुभव सुनेर युवा प्रिन्टमेकर कलाकारहरू प्रभावित भएका देखिन्थे ।उर्मिला फ्रान्सबाट प्रिन्टमेकिङ आर्ट अध्ययन गर्ने पहिलो नेपाली कलाकार पनि हुन् । त्यसपछि लैनसिंह बाङ्देल, वीरेन्द्रप्रताप सिंह, उमाशंकर साह, सीमा शंकर साह लगायत कलाकार प्रिन्टमेकिङमा उदाए । त्रिभुवन विश्वविद्यालयका कला प्रोफेशर उमा शंकरले झन्डै दुई दशकदेखि प्रिन्ट मिडियमबारे पढाउँदै आएका छन् । कलाको यस माध्यममा युवा भविष्य राम्रो देखेकाले उनले प्रोत्साहन स्वरूप प्रिन्टमेकिङ नेपाल संस्था नै खोलका छन् । बबरमहलमा जारी कार्यशालामा उमा शंकर, सीमा, वीरेन्द्रलगायत पाका र युवा विद्यार्थीले सँगै काम गरिरहेका छन् ।नयाँ र पुराना पुस्ताबीच अनुभव साटासाट गर्ने यो राम्रो अवसर पनि हो, उमाशंकरले भने । एउटै प्रिन्टबाट सयभन्दा बढी प्रति निकाल्न सकिने भएकाले प्रिन्टमेकिङ कला सुपथ मानिन्छ । हरेकले सहजै किन्न सक्छ । उमाका अनुसार सजाएर राख्न सानै ठाउँ भए पनि पुग्छ र सजिलै अरू देशमा हातैमा राखेर निर्यात गर्न पनि सकिन्छ । तर, प्रिन्टमेकिङ प्राविधिक माध्यम हो । यसमा रासायनिक तत्त्व मिलाउनुपर्ने हुुन्छ । यो माध्यमबाट चित्र बनाउन भने निकै चुनौती झेल्नुपर्ने कलाकार अनिता भट्टराईले बताइन् ।त्रिभुवन विश्वविद्यालयबाट पछिल्लो समय प्रिन्टमेकिङ माध्यममा स्नातकोत्तर गर्ने संख्या पनि बढ्न थालेको उमाशंकरले सुनाए । कार्यशालामा वरिष्ठ चित्रकारहरू वत्यसगोपाल वैद्य, मनुजबाबु मिश्र, शशीविक्रम शाह, लोक चित्रकारदेखि हृदयवल्लभ पाण्डे, सुषमा शाक्य, सौरगंगा दर्शनधारी, विधाता केसी, उमेश साह, प्रमोद तुलाधर, विपना महर्जन, भीषण राजभण्डारी, इन्द्र खत्री, कृष्ण राउत, सम्झना राजभण्डारी, सन्तोष सिग्देल, संगीता घिमिरे, टीका दाहाल, जेन्नी घले, रविता केसी, लक्ष्मीप्रसाद खोतेजालगायत ५० चित्रकार सहभागी छन् ।"
अग्निदहन को फस्टलुक,"काठमाडौं (कास) फिल्म अग्निदहन को फस्ट लुक पोस्टर र टिजर सार्वजनिक भएको छ । बुधबार राजधानीको क्युज सिनेमा हलमा पत्रकार सम्मेलन गर्दै निर्माण पक्षले फिल्मको टिजर र पोस्टर सार्वजनिक गरेको हो । नेपाली समाजमा विद्यमान रहेको बोक्सी प्रथालाई पूर्ण रूपले निर्मुल गर्ने उद्देश्यले फिल्म बनेको फिल्मका प्रस्तुतकर्ता कोवितशरण उपाध्यायले बताए । बोक्सीको आरोपमा निर्दोष महिलाहरूलाई विभिन्न रूपमा सजाय दिइने जिल्लाहरूमा फिल्म प्रदर्शन गरी यस्तो नगर्न जनचेतना फैलाउने पनि उनले सुनाए । धौली जस्तो सन्देशमूलक फिल्म निर्देशन गरिसकेका निर्देशक घनश्याम लामिछानेले अग्निदहन को पनि निर्देशन गरेका हुन् । फिल्मको कथा, पटकथा र संवाद लोकमणि पौडेलको रहेको छ भने परिकल्पना कोवितशरणकै रहेको छ । नितान्त सामाजिक कथावस्तुमा निर्माण गरिएको फिल्मले समाजमा व्याप्त बोक्सी प्रथा उन्मूलनमा सहयोग गर्ने निर्माण पक्षको दाबी गरेको छ । फिल्ममा अनुपमा भण्डारी, प्रमिला तुलाचन, माउत्से गुरुड, तुलसा क्षत्री, प्रकाश घिमिरेलगायतको अभिनय रहेको छ ।"
माझी बस्तीलाई मेला को सहयोग,"काठमाडौं (कास) आउँदो शुक्रबार रिलिजको क्रममा रहेको फिल्म मेला ले नायिका श्वेता खडकाको अगुवाइमा बनिरहेको एकीकृत माझी बस्तीलाई सघाएको छ । मेला का निर्माता, लेखक तथा सहनिर्देशक हरि पन्तले नायिका खड्कालाई ५१ हजार रुपैयाँ हस्तान्तरण गरेका हुन् । प्रेमकथामा आधारित फिल्म मेला ले युवापुस्ताको प्रेमपरक मनोविज्ञान समातेको सहनिर्देशक पन्तले बताए ।मेला पूर्ण व्यावसायिक तथा मनोरञ्जनात्मक फिल्म बनेको भए तापनि सामाजिक उत्तरदायित्वलाई ख्याल गरी आफूहरूले एकीकृत माझी बस्तीलाई सघाएको उनले बताए । फिल्म शलोन बस्नेत, आशिस्मा नकर्मी, आमेश भण्डारी, निरज श्रेष्ठलगायतको अभिनय रहेको बताइएको छ ।"
चीन पुगे ट्रम्प,"बेइजिङ (एजेन्सी) अमेरिकी राष्ट्रपति डोनाल्ड ट्रम्प तीनदिने राजकीय भ्रमणमा बुधबार चीन पुगेका छन् । उनलाई बेइजिङमा रेड कार्पेट बिछयाएर स्वागत गरिएको छ । पत्नी मेलानियासहित बेइजिङमा उत्रँदा उनलाई सैनिक ब्यान्ड र अमेरिकी झन्डा फहराएका बालबालिकाले पनि स्वागत गरेका थिए । अमेरिकी पूर्वराष्ट्रपति बाराक ओबामा आफ्नो कार्यकालको अन्तिम सातातिर चीन पुग्दा भने रेड कार्पेटको स्वागत पाएका थिएनन् । दुई साता अघिमात्र सम्पन्न चिनियाँ कम्युनिस्ट पार्टीको १९ औं महाधिवेशनपछि चीन भ्रमण गर्ने ट्रम्प पहिलो विदेशी राष्ट्रपति हुन् । बेइजिङमा रहँदा ट्रम्पले राष्ट्रपति सी चिनफिङसहितका चिनियाँ नेताहरूसँग वार्ता गर्नेछन् । दुई नेताबीच यस वर्ष भएको यो तेस्रो भेट हो । यसअघि सी तथा ट्रम्पले गत अप्रिलमा फ्लोरिडाको मारएलागो र दोस्रो पटक जुलाईमा जर्मनीमा आयोजित जीटान्टी सम्मेलनको साइडलाइनमा वार्ता गरेका थिए । तत्कालीन राष्ट्रपति रिचार्ड निक्सनको आइस ब्रेकिङ चीन भ्रमणको ४५ औं वार्षिकोत्सव पनि यसै वर्ष हो । उक्त भ्रमणपछि नै दुई देशबीचको सम्बन्ध सामान्यीकरण हुन सुरु भएको थियो । चीनले ट्रम्पको भ्रमणलाई निकै महत्त्व दिएको छ । यस्तो व्यवस्थापन दुर्लभ हो, यसले चीनअमेरिका सम्बन्धको महत्त्वका साथै ट्रम्प र सीबीचको मित्रतालाई देखाएको छ, फुदान विश्वविद्यालयको सेन्टर फर अमेरिकन स्टडिजका निर्देशक वु सिन्वोले भने । यसले चीनको सामाजिक, आर्थिक तथा राजनीतिक विकासलाई बुझ्न ट्रम्पलाई मद्दत गर्ने विज्ञहरूको धारणा छ । चीन निस्कनुअघि ट्रम्पले सीको प्रशंसा गर्दै उनको राजनीतिक विजयपछि भेट्न आतुर रहेको बताएका थिए । उत्तर कोरिया क्रूर तानाशाह ट्रम्पले उत्तर कोरियालाई क्रूर तानाशाहको संज्ञा दिएका छन् । दक्षिण कोरियाको संसद्लाई बुधबार बिहान सम्बोधन गर्दै उनले उत्तर कोरियाविरुद्ध आक्रामक अभिव्यक्ति दिएका हुन् । उनले अमेरिकालाई कमजोर नठान्न पनि उत्तर कोरियालाई चेतावनी दिएका छन् । उत्तर कोरियाजस्ता क्रूर र तानाशाहले अमेरिकालाई कमजोर ठान्ने होइन, आवश्यक पर्दा अमेरिकाले पनि देखाइदिन सक्छ, उनले भने ।उनले उत्तर कोरियालाई एक्लो बनाउन विश्वका सबै देशलाई आग्रह गरे । ट्रम्पले विश्वमा मानवीय सभ्यता र शान्तिमाथि नै धावा बोलिरहेको उत्तर कोरियालाई साथ नदिन चीनलाई पनि आग्रह गरेका छन् । उनले उत्तर कोरियाविरुद्ध संसद्मा कडा सम्बोधन गरिरहँदा दक्षिण कोरियाका सांसदहरूले निकै उत्साहित भएर ताली ठोकेका थिए । पछिल्लो समय उत्तर कोरियाका कारण दक्षिण कोरिया र जापानलाई पनि ठूलो चुनौती भएको छ । यस्तो अवस्थामा उत्तर कोरियाले प्रमुख दुश्मन ठानेको अमेरिकाका राष्ट्रपतिको दक्षिण कोरिया भ्रमणलाई राजनीतिक रूपमा पनि विशेष महत्त्वका साथ हेरिएको छ । एसिया भ्रमणको मुद्दा उत्तर कोरियाट्रम्पको एसिया भ्रमणको मुद्दा उत्तर कोरिया बनेको छ । उनले मंगलबार मात्र पनि आफ्ना सबै परमाणु हतियार परित्याग गरेर वार्ताको टेबलमा आउन र सबै विषयमा छलफल गर्न उत्तर कोरियालाई आहवान गरेका थिए । ट्रम्पले यसअघि भने आवश्यक परे उत्तर कोरियाविरुद्ध अमेरिकाले आक्रमण गर्न सक्ने चेतावनी पनि दिएका थिए । एसियाका ५ मुलुकको भ्रमणमा रहेका ट्रम्प जापानबाट मंगलबार दक्षिण कोरिया पुगेका थिए ।"
दिल्लीमा बाक्लो तुवाँलो,"नयाँदिल्ली (सीएनएन) प्रदूषणका कारण तीन दिनदेखि बाक्लो तुवाँलो लागेपछि दिल्ली सरकारले आइतबारसम्मका लागि विद्यालय बन्द गरेको छ । प्रदूषणलाई दृष्टिगत गर्दै भारतीय मेडिकल एसोसिएसनले नगरमा जनस्वास्थ्य संकट घोषणा गरेको छ । बाक्लो तुवाँलोका कारण भिजिबिलिटी कम हुन थालेपछि नगरका यातायात आवागमन तथा विमान सेवा अवरुद्ध हुन थालेका छन् । बुधबार आगरायमुना एक्सप्रेस वेमा २४ गाडी आपसमा ठोक्किँदा १२ जना घाइते भएका छन् । बुधबार बिहान दिल्लीको भिजिबिलिटी शुन्यको आसपास थियो । केन्द्रीय प्रदूषण नियन्त्रण बोर्डको एयर क्वालिटी इन्डेक्सका अनुसार प्रदूषणको तह ४ सय ८७ पुगेको छ । यो जनस्वास्थ्यका लागि निकै खतरनाक मानिन्छ । प्रदूषणको तह ५ सय पुगे दिल्लीएनसीआरमा गाडी सञ्चालनमा जोरबिजोर प्रणाली लागू गर्ने र निर्माण कार्यमा रोक लगाउन सकिने प्रावधान छ । स्वास्थ्य विशेषज्ञहरूले दिल्लीको यो प्रदूषण श्वासप्रश्वास तथा मुटुका बिरामीका लागि खतरनाक भएको बताएका छन् । उनीहरूले यसलाई सन् १९५२ को लन्डनको तुवाँलोसँग तुलना गरेका छन् । वातावरण मन्त्री महेश शर्माले हावा नचलेको र आद्र्रता तहमा वृद्धि भएका कारण अप्रत्याशित रूपमा प्रदूषणको तह बढेको प्रतिक्रिया दिएका छन् । हरेक हिउँदमा दिल्लीको प्रदूषणको तह बढ्ने गरेको छ । विश्व स्वास्थ्य संगठनले दिल्लीलाई सन् २०१४ मा विश्वकै प्रदूषित सहरको सूचीमा राखेको थियो । दिल्ली ग्यास च्याम्बर बनिसकेको छ, हरेक वर्ष यो समयमा यस्तो हुने गरेको छ, दिल्लीका मुख्यमन्त्री अरबिन्द केजरिवालले ट्वीट गर्दै भनेका छन्, हामीले यसको समाधान खोज्नैपर्छ । प्रदूषित हावासहितको तुवाँलोबाट बच्न मानिसले मास्क लगाएर हिँड्न थालेका छन् । प्रदूषणबाट बच्न दिल्ली मेट्रोले बिहीबारदेखि ट्रिप संख्या बढाउने जनाएको छ । दिल्ली मेट्रोका प्रवक्ताले सामान्य दिनमा मेट्रोले ३१३१ फेरो लगाउने गरेकोमा अब ३३१७ फेरो लगाउने भएको छ । पन्जाबमा १० को मृत्युबाक्लो तुवाँलोका कारण भिजिबिलिटी कम भएपछि पन्जाबको भटिन्डामा गाडीले ठक्कर दिँदा १० विद्यार्थीको मृत्यु भएको छ । प्रहरीका अनुसार कलेज बस कुरिरहेका विद्यार्थीमाथि गाडीले ठक्कर दिएको थियो । विद्यार्थीहरूले आफूतिर आइरहेको गाडीलाई रोक्न आग्रह गर्दा पनि तुवाँलोका कारण चालकले नदेखेपछि उक्त दुर्घटना भएको बताइएको छ । उक्त घटनामा १७ जना गम्भीर घाइते भएका छन् । ११ घाइतेलाई स्थानीय निजी अस्पताल तथा ५ जनालाई भटिन्डा सरकारी अस्पतालमा भर्ना गरिएको छ । पन्जाब सरकारले मृतकका परिवारलाई ११ लाख राहतको घोषणा गरेको छ ।"
चुनावी मुद्दा सधैं अधुरा,"प्यूठान स्वर्गद्वारी नगरपालिका७ सोत्रे बेलवासका ७३ वर्षीय ठाकुरप्रसाद पूर्णासैनीले जीवनमा धेरैपटक मतदान गरे । भोट माग्न आउने हरेक उम्मेदवारका विभिन्न आश्वासन सुन्न थालेको पनि धेरै समय भइसक्यो तर अहिलेसम्म उनले ती आश्वासन पूरा भएको देखेका छैनन् । केही समयअघि स्थानीय निर्वाचनका उम्मेदवार आश्वासनका पोका बोकेर आएका थिए चुनावपछि उनीहरू फर्केर आएका छैनन् । अहिले फेरि नेता यो गर्छु, त्यो गर्छु भन्दै गाउँगाउँ पसेका छन् । उनलाई रत्तीभर पत्यार लागेको छैन ।पञ्चायतकालदेखि भोट हाल्न थालेको हुँ । नेताहरूले चुनावका बेला धेरै कुरा गर्छु भने तर कसैले केही गरेनन्, उलने भने, उतिबेला पनि गाउँमा विकास गर्छु भन्थे तर अहिलेसम्म कतै केही गरेका छैनन् । हाम्रा दु:ख उस्तै छन् । अहिले फेरि नेताहरू आउन थालेका छन्, जो आए पनि गर्ने केही होइन ।चाल्नेटार विमानस्थल निर्माण गर्ने कुरा पञ्चायती नेताहरू खेमराज पण्डित, टंंकबहादुर विष्ट र बहुदल आएपछि कांग्रेसका शिवराज सुवेदी, राजमोका हरि आचार्य, नवराज सुवेदी, एमालेका वामदेव गौतमलगायतका नेताको चुनावी मुद्दा हुने गरेको उनले बताए । गाउँमा जहाज ल्याउने कुरा गर्न थालेको ४० वर्षभन्दा बढी भयो, उनले भने, सबैले गर्छौं भन्छन् । गरेर कसैले देखाएनन् । अब कसरी पत्याउनु ? विकास हुने आशामा सबै पार्टीलाई भोट हालेको उनले बताए । पञ्चायत कालमा हलोमा भोट हाल्यौं, बहुदल आएपछि रूखमा भोट दिइयो । द्वन्द्वपछि केही गर्छन् कि भनेर कम्युनिस्टलाई मतदान गरियो, उनले भने, व्यवस्था परिवर्तन भयो । नेता फेरिए तर चुनावमा भोट माग्न उठाउने मुद्दा फेरिएनन् ।जिल्ला सदरमुकाम खलंगाबाट ओझेलमा परेको क्षेत्र भनेर चिनिने माडी भेगका बेलवास, बर्जिबाङ, सारी, भिंगृ, स्वर्गद्वारी खाल, कोचिबाङ लगायतका मतदाताले नेताले आश्वासन पूरा गर्नेतर्फ कहिल्यै ध्यान नदिएको गुनासो गरे । बेलवासको डाब्रा फाँटमा माडीको पानी तानेर सिँचाइ गर्ने आश्वासन दिन थालेको वर्षौं भए पनि आजसम्म योजना अघि नबढेको बर्जिबाङ दहचौरका किसान नरेन्द्र जीसीले बताए । नजिकै माडी नदी निरन्तर बगिरहे पनि सय मिटरमाथिको फाँट गाईबाख्रा चराउने क्षेत्र भएको देख्दा निकै दु:ख लाग्ने बेलवासका सामाजिक अगुवा सेतुराम गोराथोकीले बताए । यहाँसम्म लुङ्ग्रीमाडी सिँचाइ आयोजनाको पानी ल्याउने कुरा धेरैपटक सुनियो, गोराथोकीले भने, ३० वर्षसम्म माडी नदीमा धेरै पानी बगिसक्यो तर नहर अझै सारीसम्म समेत आउन सकेको छैन । २०४४ सालमा रोल्पाको सुलीचौरबाट लुङग्री नदीको पानी ल्याउन थालिएको लुङग्रीमाडी सिँचाइ नहर अझै अधुरै रहेको उनले बताए । चुनावमा ठूल्ठूला मुद्दा उठाएर जनतासँग भोट माग्ने र पूरा नगर्ने गुनासो जिल्लाका सबै ठाउँका मतदाताले गरेको कांग्रेसबाट प्रतिनिधिसभाका उम्मेदवार गोविन्दराज पोख्रेलले बताए । यसपालि मैले ७ बुँदे प्रतिबद्धतापत्र मात्र बनाएर जनतासँग भोट मागेको छु, पोख्रेलले भने, बजेट विनियोजन गरेका पुलपुलेसा र सडक पूरा गर्नेमा मेरो जोड हुनेछ । नसक्ने कुरा म गर्दिनँ । वाम गठबन्धनकी उम्मेदवार दुर्गा पौडेलले पनि अब विकासको समय आएको बताइन् । यसअघिका निर्वाचनमा भएका वाचा पूरा नभए पनि अब प्यूठानका वामपन्थी दल एकजुट भएकाले विकासमा सहजता हुने विश्वास व्यक्त गरिन् । आजसम्म राजनीतिक बहस बढी भयो अब विकासकै बहस हुन्छ, उनले भनिन् ।"
भयरहित वातावरण बनाउनोस्,"जनकपुर (कास) प्रधानमन्त्री शेरबहादुर देउवाले मंसिर १० र २१ गते हुने प्रतिनिधिसभा तथा प्रदेशसभा निर्वाचनमा आममतदातालाई भयरहित ढंगले मतदान गर्ने वातावरण बनाउन निर्देशन दिएका छन् । उनले प्रदेश २ का सुरक्षा अधिकारीलाई यस्तो निर्देशन दिएका हुन् । गृह मन्त्रालयद्वारा बुधबार यहाँ आयोजित सुरक्षा गोष्ठीलाई सम्बोधन गर्दै देउवाले भने, सार्वभौम जनताको मतदान गर्ने अधिकार सुनिश्चित गर्नोस् । आममतदातालाई उनीहरूको इच्छाअनुसारको पार्टीमा मतदान गर्ने अधिकार भएको उल्लेख गर्दै प्रधानमन्त्री देउवाले मतदाताको यो अधिकारलाई समेत सुनिश्चित गर्न निर्देशन दिए ।मधेसीको पक्षमा संविधान संशोधनकांग्रेस सभापतिसमेत रहेका देउवाले आगामी निर्वाचनमा कांग्रेसलाई मतदान गरे मधेसीको पक्षमा संविधान संशोधन हुने बताएका छन् । धनुषामा बुधबार आयोजित अगुवा कार्यकर्ता भेलामा उनले आफ्नो पार्टी मधेसी जनताको पक्षमा संविधान संशोधन गराउन प्रतिबद्ध रहेको र त्यसका लागि दुई तिहाइ बहुमत चाहिने बताए । मधेसमा अझै पनि गरिबी छ । पछौटेपन छ । मधेसी जनताले संवैधानिक अधिकार पनि कम पाएका छन् । यी समस्याहरूको समाधान संविधान संशोधनबाट मात्र सम्भव छ, उनले भने ।"
घोषणापत्र लिई घरदैलो,"नवलपरासी (कास) जिल्लामा प्रतिनिधि र प्रदेशसभा चुनावको सरगर्मी बढेको छ । उम्मेदवार असन्तुष्ट नेताको चित्त बुझाउन र स्थानीय तह चुनावको परिणाम केलाइरहेका छन् । भोट माग्न जाँदा मतदाताले विकासको स्पष्ट खाका मागेकाले घोषणापत्र तयार पारेका छन् ।अधिकांश उम्मेदवारले स्थानीय निर्वाचन क्षेत्रलाई सुहाउँदो घोषणापत्र तयार गरेका हुन् । प्राय: सबैले आर्थिक, शिक्षा र सामाजिक पक्षलाई समेटेका छन् । यो प्रदेशअन्तर्गतको नवलपरासी बर्दघाट, सुस्ता पश्चिमको प्रतिनिधिसभा २ बाट उम्मेदवार बनेका वाम गठबन्धनका घनश्याम यादव र कांग्रेसका देवेन्द्रराज कँडेलले आ आफ्ना योजना, विकास र समृद्धिका पक्षलाई भिन्नै ढंगले प्रस्तुत गरेका छन् । अहिलेका मतदातालाई पहिलेको जस्तो आश्वासन मात्र दिएर हुँदैन, भोट माग्न जाँदा स्पष्ट खाका र योजना माग्न थालेका छन्, यादवले भने, निर्वाचन क्षेत्रको भौगोलिक अवस्थिति, जनताको जीवनस्तर र विकासको क्रम हेरेर घोषणापत्र बनेको छ । सुनवल ११ की मनकला भण्डारीले बुढेसकालमा स्वास्थ्यको हेरविचार गर्ने, भ्रष्टाचार नगर्ने र चुनाव जितेपछि समयसमयमा आएर जनताका कुरा सुन्ने उम्मेदवारलाई भोट हाल्ने बताइन् । घोषणापत्र आएको छ तर बोलेजस्तै काम पनि गर्ने भए त राम्रै हुन्थ्यो, उनले भनिन् । अघिल्ला चुनावमा आश्वासन दिने र गाउँ नर्फकने प्रवृत्तिबाट आजित मतदाताले यसपटक खाका नै माग्न थालेपछि दलले विज्ञ लगाएर घोषणापत्र र विकासका योजना तय गर्न थालेका छन् । प्रतिनिधिसभाका उम्मेदवारले राष्ट्रिय गौरवका आयोजना, हुलाकी सडक र नीति निर्माण तहको योजना पेस गरेका छन् । प्रदेशसभाका उम्मेदवारले भने स्थानीय तहको चुनावमा तयार पारेको घोषणापत्रलाई फेरबदल गरेका छन् ।"
रेल मार्ग अध्ययन गर्न चिनियाँ टोली पोखरामा,"पोखरा नेपालमा रेल मार्गको सम्भावनाबारे अध्ययन गर्न आएको चिनियाँ उच्च प्राविधिकसहितको टोली बुधबार पोखरा आएर अध्ययन गरेको छ । चिनियाँ राष्ट्रिय रेल्वे प्रशासनका उपप्रमुख चेङ चियान नेतृत्वको २३ सदस्यीय टोलीले पोखराको बिरौटा, हेम्जा र विजयपुर क्षेत्रमा सम्भावित रेल्वे स्टेसनबारे अध्ययन गरेको हो । भौतिक निर्माण तथा यातायात मन्त्रालय रेल विभागका सिनियर डिभिजनल इन्जिनियर प्रकाश उपाध्यायले टोलीले सम्भावित क्षेत्रको स्थलगत अध्ययन गरेको बताए । साथै काठमाडौंदेखि पोखरासम्म पहाडी क्षेत्र भएकाले भौगोलिक अवस्थाबारेसमेत जानकारी टोलीले लिएको छ । पुल, सुरुङलगायत पक्षमा पनि विज्ञ टोलीको अध्ययनभित्र परेको छ । काठमाडौंपोखरा रेलमार्गको यसअघि नै अध्ययन भइसकेको छ, उनले भने, टोलीले लागत र डिजाइनलगायत एउटा खाका तयार पार्नेछ र अन्तिम रूप दिनेछ । धादिङको गल्छीसम्म पृथ्वी राजमार्गसँगै समानान्तर त्यसपछि टोखासम्म अर्कै रुट भएर रेल लैजान सकिने यसअघिको अध्ययनमा छ । यसको लम्बाइ १ सय ८७ किलोमिटर छ ।यो प्रतिघण्टा दुई सय किलोमिटर दौडने द्रुतगतिको रेलको डिजाइन गरिएको छ । यो प्रारम्भिक अध्ययन मात्रै हो, उपाध्यायले भने, चीनले लगानी गर्नेनगर्ने यकिन भएको छैन । तर, चिनियाँ सरकारी अधिकारीसहितको यो विज्ञ टोली सकारात्मक भएको पाएको छु । आशा गर्ने ठाउँ प्रशस्त छ । पोखरालुम्बिनी भने अध्ययन भएको छैन । भूगोल र लागतका कारण पोखरा हुँदै भन्दा पनि मुग्लिङबाट लुम्बिनी लैजाने सोचसमेत चिनियाँको छ । टोली बुधबारै काठमाडौं फर्किएर बिहीबार लुम्बिनी जाने योजना छ । टोली मंगलबार रसुवाको स्याफ्रुबेंसी पुगेर फर्किएको थियो ।"
संस्थानले सवा अर्बको धानचामल किन्ने,"काठमाडौं खाद्य संस्थानले चालु आर्थिक वर्षमा सवा अर्ब रुपैयाँको धानचामल किन्ने तयारी गरेको छ । कृषकको हक संरक्षण, बजारीकरण र बजार नियन्त्रण गर्न संस्थानले विभिन्न जिल्लाबाट धानचामल किन्न लागेको हो । संस्थानका प्रवक्ता शंकर सापकोटाका अनुसार ७४ करोड रुपैयाँको २७ हजार ६ सय टन धान र करिब ३४ करोड रुपैयाँ ७ हजार ५ सय टन चामल खरिद गरिनेछ । पहिलो चरणमा बाँके, बर्दिया, कैलाली र कञ्चनपुरबाट धान खरिद गरिनेछ । धानको समर्थन मूल्य तोक्न जिल्ला कार्यालयमा पत्राचार गरिसकेको सापकोटाले बताए ।चालु आर्थिक वर्षमा २७ हजार ६ सय टन धान किन्ने योजना छ, उनले भने, यसका लागि मूल्य तोक्ने प्रक्रिया सुरु गरेका छांै । संस्थानका अनुसार धानको मूल्य निर्धारण गर्न प्राथमिक खरिद समिति गठन गरिएको छ । समितिका अध्यक्ष सम्बन्धित जिल्लाका प्रमुख जिल्ला अधिकारी हुन्छन् । सदस्यमा कृषि कार्यालय प्रमुख, कृषि कार्यालयले तोकेको कृषक र सम्बन्धित जिल्लाका संस्थान प्रमुख सदस्य सचिव हुन्छन् । टोलीले स्थानीय उत्पादन, बजार मूल्य, कृषि कार्यालयले दिने मूल्य र सीमावर्ती मूल्य विश्लेषण गरेर उचित मूल्य तोक्छ । समितिले किसानलाई मर्का नपर्ने गरी मूल्य निर्धारण गर्ने सापकोटाले दाबी गरे । सबै विश्लेषण गरेर समितिले मूल्य निर्धारण गर्छ, उनले भने, व्यवसायीको भन्दा प्रतिक्विन्टल ५० रुपैयाँ बढी नै हुन्छ । समितिले कैलालीमा मूल्य निर्धारण गरिसकेको छ । उक्त क्षेत्रमा प्रतिक्विन्टल गत वर्षजत्तिकै १९ सय ५० रुपैयाँ तोकिएको छ । उक्त मूल्यमा खरिद गर्न नसकेपछि समितिले पुन: मूल्य बढाएर प्रतिक्विन्टल २१ सय रुपैयाँ बनाएको थियो । संस्थानले यस वर्ष कैलालीबाट ४ हजार ५ सय टन धान खरिद गर्ने योजना बनाएको छ । मूल्य निर्धारण भइसकेकाले अब एकदुई दिनमा खरिद हुने सापकोटाले बताए । संस्थानले बाँकेबाट २ हजार, बर्दियाबाट ३ हजार, कञ्चनपुरबाट ५ सय टन, रूपन्देहीबाट २ हजार टन धान खरिद गर्ने तयारी गरेको छ । वीरगन्जबाट ३ हजार, जनकपुरबाट १ हजार ५ सय, लहानबाट ८ हजार, मोरङबाट १ हजार, बिर्तामोडबाट २ हजार र हिमाली जिल्ला जुम्लाबाट १ सय टन किन्ने जनाएको छ । उक्त जिल्लाबाट मोटा, सोना, जिरा, मार्सीलगायत धान खरिद गर्ने जनाएको छ ।किसानबाट खरिद गरिएको धान संस्थानले चामल बनाएर बिक्री गर्छ । महेन्द्रनगर, बर्दिया र धनुषामा संस्थानको आफ्नै मिल छ । मिल नभएको ठाउँमा ठेक्का दिइन्छ । त्यसपश्चात् संस्थानले धान आवश्यक ठाउँमा बिक्री गरिने जनाएको छ । उक्त चामल कर्णाली, भेरी, सेती, महाकाली, गण्डकी, धौलागिरि, राप्तीलगायत क्षेत्रमा सहुलियत दरमा बिक्री गरिने जनाएको छ । संस्थान अघिल्लो वर्ष पनि ४ लाख २० हजार क्विन्टल धान किन्ने प्रतिबद्धता जनाए पनि लक्ष्यको करिब ४५ प्रतिशत मात्रै खरिद गरेको थियो । कृषकलाई प्रोत्साहन र उत्पादन वृद्धि गराउन उद्देश्यसहित चालु आर्थिक वर्षमा उक्त परिमाणमा धान किन्ने योजना थियो । सरकारले केही स्थानमा धानको खरिद मूल्य व्यवसायीभन्दा कम मूल्यांकन गर्दा सरकारलाई बेच्न मानेन । त्यसपश्चात् संस्थानले पुन: मूल्य बढाएको थियो । सापकोटाका अनुसार साढे २७ हजार टन धान अपुग भए विभिन्न जिल्लाबाट चामल खरिद गरिन्छ । बंगलादेशबाट आएको अनुदान चामल करिब ५२ हजार क्विन्टल मौज्दात छ । संस्थानको विभिन्न डिपोमा थप १ लाख ३१ क्विन्टल मौज्दात छ, सापकोटाले भने, अपुग भए चामल खरिद गर्न ३४ करोड विनियोजन गरेका छौं । टेन्डरमार्फत तत्काल खरिद हुन्छ ।"
चुनावले आर्थिक कारोबार बढयो,"तेह्रथुम प्रतिनिधिसभा र प्रदेशसभा निर्वाचन मिति नजीकिँदै जाँदा गाउँदेखि बजारसम्म आर्थिक गतिविध बढेको छ । दलका बैठक, सभा, कोठे तथा होटलमा हुने छलफल, घरदैलो कार्यक्रमजस्ता गतिविधि गाउँदेखि सहरसम्म बढेकाले जिल्लामा आर्थिक कारोबार बढेको हो ।दलका उम्मेदवार र अगुवा मतदाता रिझाउन गाउँटोलसम्म नै धाइरहेका छन् । यसले चुनावी रौनक पनि बढाएको छ । चुनावी अभियान बढेसँगै सामान्य होटल, किराना पसल, सहकारी, बैंक, यातायात व्यवसायी, ब्यानर छपाइ, इन्धन बिक्री, खसी तथा कुखुरापालक किसानलगायतको व्यापार चम्किएको हो ।जिल्लामा वाम गठबन्धन र कांग्रेसका जिल्ला तहका नेता कार्यकर्ताहरू दैनिकजसो चुनावी कार्यक्रम लिएर दुर्गम गाउँसम्म पुग्न थालेका छन् । यसरी गाउँसम्म पुगेका दलका नेता कार्यकर्ताले अर्को पार्टीका कार्यकर्ता आफ्नो पार्टीमा भित्र्याउने अभियान नै चलाएका छन् । यस्तो अभियान क्रममा अबिर, खादा, खाजानास्ता तथा अन्य पेय पदार्थको व्यापारसमेत खुब चलेको छ ।स्थानीय तहको निर्वाचनपछि सदरमुकाममा खुम्चिएका दलका नेता, कार्यकर्ता प्रतिनिधिसभा र प्रदेशसभाका लागि मनोनयन दर्ता गराएसँगै समर्थकका साथ गाउँ जाने क्रम बढेको छ । गाउँको साग, आलु, दूध, दही, अण्डा, घिउ, कुखुरा, खसी, चामललगायतको व्यापार चम्किएको छ, थर गाउँपालिका शुक्रबारेका धर्म खुलालले भने ।दलका नेता कार्यकर्ता गाउँगाउँसम्म पुगेर चुनावी कार्यक्रम गर्न सवारी साधन रिजर्भ गरेर हिँड्न थालेपछि साना सवारीधनीले समेत निकै आम्दानी गरीरहेका छन् । जिल्लाभित्र सञ्चालन हुने सवारी कुनै न कुनै दलका नेता कार्यकर्ताले रिजर्भ लिएर हिँडिरहेका छन् । चुनावकै कारण सवारी धनी र चालकको समेत राम्रै आम्दानी भइरहेको तेह्रथुमको म्याङलुङमा बसेर ल्यान्डरोभर सञ्चालन गर्दै आएका व्यवसायी शमशेर पिठामगरले बताए ।जिल्लाबाट अन्यत्रका रुटमा सञ्चालन हुँदै आएका साना गाडीहरू आगामी मंसिर २१ गते हुने निर्वाचनका लागि दलका नेताले लिएर हिँडिरहेका छन् । बैंक, सहकारी, साहु तथा अन्य वित्तीय संस्थाबाट ऋण लिएका सवारीधनीलाई चुनावको आम्दानीले किस्ता र ब्याज बुझाउन सजिलो भएको यातायात व्यवसायी रुद्र पौडेल बताउँछन् । बजार क्षेत्रका होटलमा समेत नेता कार्यकर्ताको भीडभाड बढेकाले कारोबार केही बढेको सदरमुकाम म्याङलुङमा रहेको ब्लुहेवन होटलका सञ्चालक रोमभगत प्रधानांगले बताए । होटलमा मासु खाना, नास्ता, पेय पदार्थ तथा मादक पदार्थसमेतको कारोबार निकै बढेको उनको भनाइ छ ।"
रासायनिक मलको हाहाकार,"बुटवल (कास) हिउँदे बालीका लागि रासायनिक मलको हाहाकार भएका बेला पश्चिम क्षेत्रका लागि भारतबाट केही रासायनिक मल आयात भएको छ । सुनौली नाका हुँदै मंगलबार भैरहवामा रहेको क्षेत्रीय कृषि सामग्री कम्पनीमा २ हजार ५ सय टन डीएपी मल भित्रिएको हो । मल अभावमा किसानले आलु, तोरी, गहुँलगायत बाली लगाउन नपाएपछि सरकारले जी टु जी माध्यमबाट डीएपी मल खरिद गरेको हो । यो मागको करिब १० प्रतिशत मात्रै हो । चीनबाट ग्लोबल टेन्डरमार्फत मल आउँदै गरेकाले अर्को साता मात्रै पर्याप्त मल आउने कृषि सामग्री कम्पनीले जनाएको छ । मल भित्रिएसँगै पश्चिमाञ्चल, मध्यपश्चिमाञ्चल र सुदूरपश्चिमाञ्चल क्षेत्रमा मल ढुवानी सुरु गरेको कृषि सामग्री कम्पनी क्षेत्रीय कार्यालयका प्रमुख राजेन्द्रबहादुर कार्कीले बताए । यातायातको सिन्डिकेटका कारण मल आपूर्ति गर्न भने समस्या भएको छ । सबै क्षेत्रमा एकैपटक ढुवानी गर्नुपरेकाले पनि सवारी साधनको अभाव भएको ढुवानीको जिम्मा लिएका कम्पनीहरूले बताएका छन् ।हिउँदे बालीका लागि डीएपी र युरिया मल आवश्यक पर्छ । कृषि सामग्री कम्पनी भैरहवामा युरिया मल छैन । चीनबाट डीएपीसँगै युरिया मल पनि भित्रने कार्यालय प्रमुख कार्कीले बताए । गएको वर्ष यो सिजनमा कृषि सामग्री कम्पनीबाट डीएपी १४ हजार ५ सय ७५ टन, युरिया १८ हजार टन र पोटास ९ सय २५ टन ब्रिकी भएको थियो ।"
दुई दर्जन ऐन सुधार्न माग,"काठमाडौं विधिको शासन, सुशासनको प्रवद्र्धन र नीतिगत स्थिरता कायम गरी अर्थतन्त्रलाई चलायमान बनाउन दुई दर्जनभन्दा बढी ऐन तत्काल सुधार गर्नुपर्ने माग निजी क्षेत्रले गरेको छ ।नेपाल उद्योग परिसंघ (सीएनआई) र नेपाल मिडिया सोसाइटीले बुधबार संयुक्त रूपमा कार्यक्रम गर्दै २६ वटा ऐन तत्काल सुधार गर्नुपर्ने माग अघि सारेका हुन् । कार्यक्रममा सहभागी अन्य निजी क्षेत्रका प्रतिनिधिमूलक संघसंस्थाका अधिकारीहरूले उक्त मागलाई अभियानका रूपमा अघि सार्नुपर्नेमा जोड दिएका छन् । निजी क्षेत्रलाई उत्पादनशील ढंगले अर्थतन्त्रमा सक्रिय गराउन विधिको शासन, प्रभावकारी सुशासनको प्रवद्र्धन र नीतिगत स्थिरताको आवश्यकता रहेको छ, ऐन सुधारबारे जानकारी दिँदै परिसंघका अध्यक्ष हरिभक्त शर्माले भने, तीनवटा उद्देश्य हासिल गर्नका लागि हाल देशमा विद्यमान रहेका निकै पुराना भइसकेका ऐन कानुन र तिनमा भएका अमूर्त, अस्पष्ट, विरोधाभाषपूर्ण र अप्रासंगिक प्रावधानहरू रहेका ऐनहरूमा संशोधन, परिमार्जन वा खारेज गर्न आवश्यक छ ।प्रस्तावित ऐनहरूलाई गाभेर ५७ वटा बनाए पुग्ने अध्यक्ष शर्माले बताए । एउटै विषयसँग सम्बन्धित कसुरबारे १० वटा ऐनले बोलेको छ, उनले भने, कारबाही गर्नेलाई पनि दुविधा उत्पन्न गराइदिन्छ । त्यसमाथि आर्थिक विषयसँग सम्बन्धित मुद्दामा थुनामा राख्न नहुने प्रकृतिको ऐन आवश्यक रहेको उनले बताए । आर्थिक कसुरमा आर्थिक जरिवानाको साटो कैदको व्यवस्था गरिएको छ, उनले भने, त्रासले रोजगारी सिर्जना भएन । त्रासले हैन प्रवद्र्धन पुग्ने ऐन आवश्यक छ । विदेशमा लगानी गर्न प्रतिबन्ध लगाउने ऐन, कालोबजार तथा सामाजिक अपराध तथा सजाय ऐन, उपभोक्ता संरक्षण ऐन, औद्योगिक व्यवसाय ऐन, भूमिसम्बन्धी ऐन, अन्त:शुल्क ऐन, खाद्य ऐन, बैंकिङ कसुर तथा सजाय ऐन, मूल्य अभिवृद्धि कर ऐन, सम्पत्ति शुद्धीकरण ऐन, आयकर ऐन, सार्वजनिक खरिद ऐन, बोनस ऐनलगायतका ऐन तथा नियमहरू संशोधन तथा खारेज गर्नुपर्ने व्यवसायीहरूको माग छ । नेपाल उद्योग वाणिज्य महासंघका निवर्तमान अध्यक्ष पशुपति मुरारकाले राज्यले अनावश्यक झन्झट दिने र कयांै वर्ष पुराना ऐनमा रही दु:ख दिने काम गरेकाले निजी क्षेत्रमैत्री कानुन आवश्यक रहेको बताए । यी कानुन सुधार निजी क्षेत्रको स्वार्थका लागि जोडिएको छ, उनले भने, निजी क्षेत्रको स्वार्थ भनेको राष्ट्रका लागि हो । जसले आर्थिक विकासमा सहयोग पुर्याउनेछ । राष्ट्रिय योजना आयोगका पूर्वउपाध्यक्ष तथा अर्थविद् शंकर शर्माले विकसित मुलुकमा भइरहेको सुधारको गतिमा नेपाल निकै पछि रहेको भन्दै तीव्रता दिनुपर्नेमा जोड दिए । केही सकारात्मक नीतिगत सुधार पनि भएका छन्, उनले भने, तर, यो गति कम भयो । नीतिगत सुधारको गति बढाउनुपर्यो ।कानुन व्यवसायी तथा प्राध्यापक पवनकुमार ओझाले राजनीतिक तथा प्रशासनिक क्षेत्रका व्यक्तिहरूले बोल्ने र काम गर्ने तरिकामा परिवर्तन नगर्ने हो भने सुधार नहुने दाबी गरे । जसको पहुँच पुग्यो उसका लागि कानुन परिवर्तन हुन्छ, उनले भने, जसका लागि आवश्यक हो उसका लागि कानुन नै परिवर्तन हुँदैन । उल्टै झन्झट हुन्छ । मिडिया सोसाइटीका अध्यक्ष पुष्करलाल श्रेष्ठ, महासचिव शुभशंकर कँडेल र सचिव मदन लम्सालले निजी क्षेत्रले माग गरेको नीतिगत सुधारमा सहयोग गर्ने प्रतिबद्धता जनाए ।"
प्रभु इन्स्योरेन्सको १९२० बोनस,काठमाडौं (कास) प्रभु इन्स्योरेन्सले सेयरधनीलाई १९२० प्रतिशत सेयर वितरण गर्ने भएको छ । कम्पनीको मंगलबार सम्पन्न २२ औं साधारणसभाले उक्त निर्णय पारित गरेको विज्ञप्तिमा उल्लेख छ । कम्पनीले पुँजी वृद्धिका लागि बोनस सेयरपश्चात् १०:४६ हकप्रद सेयर निष्कासन गर्नेसमेत पारित भएको जनाइएको छ ।
यामाहाको नवौं विजेता घोषणा,"काठमाडौं (कास) एमएडब्लू इन्टरप्राइजेजले दसैं ग्राहक योजना क्यासइनओ अन्तर्गतको साप्ताहिक लक्क ड्रको नवौं विजेता घोषणा गरेको छ । इटहरीका थगेन्द्र थापाले उक्त योजनाअन्तर्गत १ लाख रुपैयाँ पाएको विज्ञप्तिमा उल्लेख छ । यामाहा मोटरसाइकल तथा स्कुटर किन्ने ग्राहकले ७ हजार छुट, साप्ताहिक लक्की ड्रमा १ लाख रुपैयाँ र बम्पर पुरस्कारमा कार जित्न सकिने कम्पनीले जनाएको छ ।"
मोटोरोलाको डिलर्स भेटघाट,काठमाडौं (कास) लाइभ कमले मलेसियामा मोटोरोला मोबाइलको डिलर्स भेटघाट कार्यक्रम गरेको छ । कात्तिक १८ देखि २१ सम्म क्वालालाम्पुरमा भएको कार्यक्रममा नेपालबाट ४० भन्दा बढी ब्रान्ड डिलर्सहरूको सहभागिता रहेको विज्ञप्तिमा जनाइएको छ । कार्यक्रममा मोटोरोला फोनको नेपाली बजारमा माग र यसका योजनाबारे छलफल भएको बताइएको छ ।
राजनीति मात्रै सफल,"काठमाडौं एक वर्षअघि आजकै दिनदेखि भारतीय प्रधानमन्त्री नरेन्द्र मोदीले भारु पाँच सय र हजार दरका नोट चलनचल्तीमा प्रतिबन्ध लगाए । मोदीले ९ नोभेम्बर २०१६ (०७३ कात्तिक २४) राति १२ बजेदेखि लागू हुने गरी ती नोटमा प्रतिबन्ध लगाएका थिए । यो घटना भारतमा मात्र नभएर विश्व बजारका लागि पनि आश्चर्यजनक र अप्रत्याशित थियो । यो निर्णय पछिको १२ महिनाको अवधिमा भारतमा मिश्रित प्रतिक्रिया देखिएको छ । केहीले तत्कालका लागि नराम्रो भए पनि दीर्घकालमा भारतको आर्थिक विकासमा सकारात्मक प्रभाव पार्ने तर्क राख्दै आएका छन् । केहीले मोदीले सस्तो लोकप्रियताका लागि उक्त निर्णय गरेको र यसले भारतीय अर्थतन्त्र ध्वस्त बनाएको आरोप लगाएका छन् ।स्वतन्त्र रूपमा विश्लेषण गर्दा पाँच सय र हजारका नोटमाथिको प्रतिबन्धले प्रधानमन्त्री मोदी राजनीतिक रूपले सफल भए पनि आर्थिक रूपमा असफल भएको देखिन्छ । मोदीले नोटबन्दको घोषणा गर्दा कालोधनलाई समाप्त पार्न, जाली नोट नियन्त्रण गर्ने र आंतकवादको आर्थिक स्रोत बन्द गर्न गरिएको यस्तो कडा कदम चाल्नुपरेको बताएका थिए । यो उनको घोषित उद्देश्य थियो । तर, यो उद्देश्य कुनै पनि कोणबाट पूरा भएको देखिँदैन । यसकारण घोषित उद्देश्यमा मोदी असफल भएको विश्लेषण गरिएको हो । नगद कारोबारलाई घटाउँदै जाने र क्यासलेस बैंकिङ कारोबारलाई बढावा दिने नोटबन्दको अघोषित उद्देश्य रहेको जनाइएको छ । जबकी यो कुरा मोदीले सुरुमा घोषणा गरेका थिएनन् । नोटबन्दको घोषणालगत्तै जापान भ्रमणमा निष्किएका मोदीले त्यहाँबाट फर्केपछि क्यासलेस र डिजिटल अर्थव्यवस्था को घोषणा गरेका थिए । उनको यो निर्णयले भारतीय अर्थव्यवस्थामा नोटमाथिको प्रतिबन्धभन्दा पनि ठूलो उथुलपुथल ल्याएको थिए । करिब ९५ प्रतिशतभन्दा बढी कारोबार नगदमा हुने भारतका लागि यो निर्णय त्यति सहज थिएन । यसकारण सुरुका केही समय मोदी निकै आलोचित पनि भए । यही निर्णयका कारण एक वर्षको अवधिमा भारतमा क्यासलेस कारोबार १३ देखि १७ प्रतिशतले वृद्धि भएका तथ्यांकहरू सार्वजनिक भएका छन् । यसका आधारमा मोदि सीमित रूपमा भए पनि सफल मानिएका छन् । नोटबन्दपछि कालोधन नियन्त्रण हुने भएकाले आर्थिक वृद्धिदरमा टेवा पुग्ने मोदीको तर्क थियो । आर्थिक वृद्धिको सवालमा भने मोदी असफल भएका छन् । चालू आर्थिक वर्षमा भारतमा ७ प्रतिशतको आर्थिक वृद्धिको लक्ष्य तय गरिएको थियो । नोटबन्दीकै कारणले लक्ष्यित आर्थिक वृद्धिदर प्राप्त गर्न नसकिने देखिएको छ । सरकारी आकलनअनुसार यो वर्ष आर्थिक वृद्धिदर ५७ प्रतिशत रहने जनाए पनि वास्तविक रूपमा यो ५२ प्रतिशतमा सीमित हुने अनुमान छ ।नोटबन्दीले मोदी र समग्र भारतीय जनता पार्टीको राजनीतिक जीवनमा निकै सकारात्मक प्रभाव परेको देखिन्छ । यही कारण यो घटनापछि राजनीतिक रूपमा मोदी सफल भएको विश्लेषण गरिएको हो । कालोधन नियन्त्रणका लागि नोटबन्दीजस्तो कठोर कदम चालेको भनेर निकै प्रचार गरियो । बैद्धिक जमातका लागि यस्तो प्रचार पाच्य नभए पनि बहुसंख्यक सर्वसाधारणले यसलाई विश्वास गरेको देखिन्छ । यो उनको राजनीतिक सफलता हो ।जबकि पाँच सय र हजार दरका नोटमा प्रतिबन्ध लगाएपछि भारतीय बजारमा रहेको करिब ८६ प्रतिशत नोट झिकिएको तथ्यांकहरू बाहिर आएका छन् । प्रणालीबाट एकैपटक धेरै नोट झिक्दा अर्थतन्त्रमा ठूलो झड्का लागेको र यसको प्रभावबाट मुक्त हुन धेरै समय लाग्ने विपक्षीहरूको आरोप छ ।(एजेन्सीहरूको सहयोगमा)"
"उम्मेदवार भोट माग्दै, किसान सिँचाइ","चाकरचौडा (कपिलवस्तु) जिल्लाका किसान धान भित्र्याएर गहुँ छर्ने तयारीमा छन् । केहीको धान काट्नै बाँकी छ । अधिकांश स्थानीय बासिन्दा खेतमा व्यस्त भेटिन्छन् । यसैबेला प्रतिनिधि र प्रदेशसभा निर्वाचनले पनि तताउन थालेको छ । यहाँका मतदाताहरू उम्मेदवार व्यक्तिको छवि केलाइरहेका छन् । स्थानीय जियाउर रहमानले भने, यहाँका समस्या सरकारलाई सुनाउन सक्नेलाई भोट दिने हो । कपिलवस्तु क्षेत्र नम्बर १ अन्तर्गत रहेको प्रदेशसभा (ख) मात्रै ४८ हजार ४ सय ६ मतदाता रहेका छन् । हुलाकीअन्तर्गत रहेको यो बस्ती मुस्लिम बहुल हो । चुनाव मिति नजिकिन थालेपछि यहाँ माहोल तात्न थालेको छ । उम्मेदवारको ओहोरदोहोर र मतदाताका जमघट देखिन थालेको छ । सबैभन्दा ठूलो समस्या सिँचाइको छ, मायादेवी गाउँपालिकाका कपिलदेव चमारले भने, वर्षौंदेखि आकासेपानीको भरमा खेती गर्दै आएका छौं । यहाँ बस्ती नजिकै सिसई नदी रहेको छ । उक्त नदीको पानीले सिँचाइ गर्न कुलो छैन । सिमानामा भारतले बाँध निर्माण गरेको छ । उक्त सिसई बाँधले गर्दा यहाँको सयौं बिघा खेत डुबानमा पर्छ । सिसई नजिकै भारतमा अर्को मर्थी (मझौली) बाँध रहेको छ । दुई बाँधका कारण बर्सेनि यहाँका घर र खेत डुब्ने गरेका छन् । डुबेकाले धान काटन पाइएन, चमारले भने, गहुँ छर्न नपाइने भयो । यसअघि जिताएका नेताले सबै समस्या हल गर्छु भने पनि कसैले वाचा पूरा नगरेको उनको गुनासो छ । हालसम्म भोट हालेर पाएको विकास यही हो, मायादेवीकै अब्बु हरेराले भने । यसपालि सीमावर्ती बासिन्दाले डुबानका कारण कसैले पनि धान स्याहार्न नपाएको बताए । यहाँबाट ठूला ठूला नेता भए, उनले भने, दक्षिणका बासिन्दालाई कसैले हेरेनन् । यहाँ हाल रासायनिक मल अभाव छ । मुलुकभित्र उपलब्ध नहुँदा भारतबाट तस्करी हुने गरेको छ । गहुँ छर्ने बेला बीउ छैन । उपलब्ध बीउ पनि महँगो छ । यहाँका बासिन्दा बीउका लागि पनि भारतमा निर्भर छन् । समस्या हल गर्छौंयसपालि विभिन्न दलका उम्मेदवारले स्थानीयका समस्यासित परिचित रहेकाले आफूले जितेमा हल गर्ने बताएका छन् । स्थानीयले यहाँ विकास ल्याउने प्रतिनिधिभन्दा प्रदेशसभाका उम्मेदवार जिम्मेवार बन्नुपर्ने बताए । निवार्चन क्षेत्र नम्बर १ अन्तर्गत प्रदेश (ख) का कांग्रेस उम्मेदवार राजेश आचार्यले यस क्षेत्रका शत प्रतिशत बासिन्दा कृषिमा आधारित रहेको जनाए । सिँचाइ मूल समस्या हो, उनले भने, आसपास खोलामा साना बाँध बनाएर पानी ल्याउन सकिन्छ । वाम गठबन्धनबाट यहाँका उम्मेदवार फजलर्र रहमानले बच्चैदेखि यहाँका समस्यासित परिचित भएकाले विकास योजना ल्याउन पहल गर्ने बताए । पैसाको लोभी छैन, उनले भने, जितेमा यहाँका शिक्षा, स्वास्थ्य र सिँचाइका समस्या हल गर्नेछु । यहाँका स्वतन्त्र उम्मेदवार अससारुद्धिन मुसलमानले १० वर्ष राजनीतिक गर्ने क्रममा घरघरका समस्या बुझेको दाबी गरे । यहाँ अशिक्षा उच्च छ, उनले भने, युवा बेरोजगार छन् । यहाँका बासिन्दाको मन जित्न प्रतिनिधिसभाका उम्मेदवार पनि दौडधुपमा छन् । यतिबेला किसानलाई मलको समस्या छ, जनमुक्ति पार्टीबाट प्रदेशसभाका उम्मेदवार दिनेशमणि त्रिपाठीले भने, सिँचाइ, बीउ केही छैन ।"
स्पष्टीकरणको मौका नदिएको भन्दै अन्तरिम आदेश,"काठमाडौं सर्वोच्च अदालतले विवादास्पद काठमाडौं नेसनल मेडिकल कलेजलाई दिइएको अस्थायी सम्बन्धन स्पष्टीकरणको मौकै नदिई खारेज गरेको भन्दै निर्णय रोक्न आदेश दिएको खुलेको छ । न्यायाधीश डम्बरबहादुर शाहीको एकल इजलासले कात्तिक ८ गते गरेको आदेशमा स्पष्टीकरणको मौका नदिई सम्बन्धन खारेज गर्ने भनी त्रिभुवन विश्वविद्यालयले गत भदौ २१ गते गरेको निर्णय कार्यान्वयन नगर्न आदेश दिएको थियो । दुई पृष्ठको आदेशमा निवेदनको टुंगो नलागेसम्म अन्तरिम आदेशले निरन्तरता पाउनेसमेत उल्लेख छ । अदालतको आदेशलाई आधार बनाई दिइएको सम्बन्धनलाई खारेज गर्ने त्रिभुवन विश्वविद्यालयको निर्णयले निवेदक (जैनुद्दिन अन्सारी) लाई अपूरणीय क्षतिलाई विचार गरी, उक्त अन्तरिम आदेशमा भनिएको छ, २०७४ साल साउन १२ गतेको सम्बन्धनलाई निरन्तरता दिई त्यसलाई खारेज गर्ने भदौ २१ गतेको निर्णय कार्यान्वयन नगर्नूनगराउनू ।शाहीको एकल इजलासले रिटनिवेदकका कानुन व्यवसायीको बहसको मात्रै एकपक्षीय सुनुवाइ गरी निवेदनको अन्तरिम किनारा नलाग्दासम्म अन्तरिम आदेशलाई निरन्तरता दिनू भनी आदेश दिएको थियो । आदेशमा यसअघि काठमाडौं नेसनल मेडिकल कलेजको सम्बन्धन विवाद टुंग्याउने क्रममा तत्कालीन प्रधानन्यायाधीश दामोदर शर्मा र न्यायाधीश ओमप्रकाश मिश्रको इजलासले गरेको निर्णयलाई मुख्य आधारका रूपमा देखाइएको छ । जोसँग मिलेमतो, उही विपक्षी सञ्चालक जैनुद्दिन अन्सारीले चन्द्रमान लामालाई वारेस बनाई दायर गरेको रिटमा शिक्षा मन्त्रालय र त्रिभुवन विश्वविद्यालयलाई मात्रै विपक्षी बनाइएको छ । जबकि अस्थायी सम्बन्धन खारेजीमा स्वास्थ्य मन्त्रालय र प्रधानमन्त्री तथा मन्त्रिपरिषद कार्यालयको महत्त्वपूर्ण भूमिका थियो । यसमा मेडिकल कलेजका सञ्चालकले दुई ढंगको चलाखी गरेको स्रोतले बतायो । एक, विपक्षी बनाइएका त्रिवि र शिक्षा मन्त्रालयका पदाधिकारी पूर्णरूपमा कलेज सञ्चालकसँग मिलेमतोमा छन् । जसलाई विपक्षी बनाइएको हो, उनीहरूले सम्बन्धन खारेजीको सवालमा कमजोर प्रतिरक्षा गरेर मेडिकल कलेज सञ्चालकलाई नै मुद्दामा बलियो बनाउने योजना देखिन्छ, सर्वोच्च अदालत स्रोतले भन्यो, चौतर्फी दबाब र आलोचनाका कारण सम्बन्धन खारेजीको निर्णय गरेका उनीहरू कुनै पनि उपायबाट सम्बन्धनलाई ब्युँताउन चाहन्छन् ।अर्को, प्रस्तावित काठमाडौं नेसनल मेडिकल कलेजको पूर्वाधार र अन्य कमजोरीबारे पछिल्लोपटक अध्ययन गरेर सम्बन्धन खारेजीको सुझाव प्रतिवेदन तयार गरेको स्वास्थ्य मन्त्रालयलाई प्रतिवादी नै बनाइएको छैन । स्वास्थ्यले अस्पताल नै गैरकानुनी रूपमा सञ्चालन भएको भनी प्रतिवेदन तयार गरेपछि त्यसका आधारमा मेडिकल कलेज समेत सञ्चालन हुन नसक्ने परिस्थिति बनी सम्बन्धन खारेज भएको थियो । तर स्वास्थ्य मन्त्रालयलाई विपक्षी बनाउँदा त्यो प्रतिवेदन मुद्दाको मिसिलमा पेस हुने र आफूहरू कमजोर बन्ने भएकाले मेडिकल कलेज सञ्चालकहरूले शिक्षा मन्त्रालय र विश्वविद्यालयलाई मात्रै विपक्षी बनाए, स्रोतले भन्यो । कमजोर प्रतिरक्षाको संकेत सम्बन्धनका लागि अस्वाभाविक रूपमा सक्रियता देखाएका विवादित शिक्षामन्त्री गोपालमान श्रेष्ठले तत्कालीन शिक्षा सचिव शान्तबहादुर श्रेष्ठलाई प्रयोग गरे । श्रेष्ठकै पत्र र दबाबका कारण त्रिविले अस्थायी सम्बन्धनको निर्णय गरेको थियो । सम्बन्धन विवादमा शिक्षा मन्त्रालय प्रत्यक्ष जोडिएको थियो र उसकै कारण त्रिभुवन विश्वविद्यालयले निर्णय गरेको थियो । तर काठमाडौं नेसनल मेडिकल कलेजको अस्थायी सम्बन्धन विवादमा भने शिक्षामन्त्री श्रेष्ठकै दबाबमा सचिव मधुप्रसाद रेग्मीले निर्णय खारेजीमा मन्त्रालयको कुनै भूमिका नभएको भनी विवादास्पद प्रत्युत्तर पठाएका छन् ।"
चूडामणिको घरमा ७ दिने पत्र,"काठमाडौं (कास) अख्तियार दुरुपयोग अनुसन्धान आयोगले भ्रष्टाचार आरोपमा निलम्बित सहसचिव चूडामणि शर्माको घरमा ७ दिने म्याद टाँसेको छ । आयोग टोलीले वडा सचिवको रोहवरमा बुधबार बुढानीलकण्ठ नगरपालिका ३ चण्डेश्वरी मार्गमा रहेको शर्माको घरमा पत्र टाँसेको हो । बयानका लागि आयोगमा पटकपटक बोलाउँदा पनि आलटाल गर्ने, घरभित्रै बसेर कोही नभएको जवाफ दिने गरेकाले बाध्य भएर ७ दिने सूचना टाँस्नुपरेको हो, अख्तियार स्रोतले भन्यो, गैरकानुनी सम्पत्ति आर्जन अभियोगमा परेको उजुरीमाथिको छानबिन र बयानका क्रममा उनलाई डाक्न खोजिएको हो ।आन्तरिक राजस्व विभागको महानिर्देशक हुँदा भ्रष्टाचार आरोप लागेर निलम्बनमा परेका शर्मामाथि कर निर्धारणमा अनियमितता गरेको आरोपमा झन्डै १० अर्ब रुपैयाँको बिगो र जरिवाना मागदाबी गरिएको छ । उनीविरुद्धको मुद्दा विशेष अदालतमा विचाराधीन छ । उनीविरुद्ध अहिलेको अनुसन्धान भने गैरकानुनी सम्पत्ति आर्जनको उजुरीमा केन्द्रित छ ।"
दुईपक्षीय सम्बन्धले सार्क प्रभावित हुनुहुन्न,"काठमाडौं (कास) नेपालका लागि पाकिस्तानका राजदूत मजहर जावेदले पाकिस्तान दक्षिण एसियाली क्षेत्रीय सहयोग संगठन सार्कको आगामी शिखर सम्मेलन गर्न तयार रहेको बताएका छन् । उनले दुईपक्षीय सम्बन्धको कारण सार्क ओझेलमा पर्न नहुने बताए । नेपाल र पाकिस्तानबीचको सम्बन्ध अत्यन्त सुमधुर रहेको र सुखदु:खको साथी रहेको समेत उनले बताए । राजधानीमा मंगलबार आयोजित नेपालपाकिस्तान सम्बन्ध विषयक प्रवचनमा उनले सार्कको अध्यक्ष नेपाल र पाकिस्तान दुवै सार्कका संस्थापक मुलुक भएको भन्दै यसलाई अघि बढाउन मिलेर लाग्नुपर्ने बताए । निकै कठिन अवस्थामा पनि सार्कसँग सहकार्य गर्दै हिँडेको उनले बताए । पाकिस्तानमा प्राकृतिक विपत्ति परेका बेला नेपालले मानवीय सहायता गरेको छ र नेपालमा पर्दा पाकिस्तानले । यही हो हाम्रो सम्बन्धको गाढापन, उनले भने । नेपाल र पकिस्तानबीच दुईपक्षीय संयन्त्रका बैठकहरू दुवै मुलुकको आन्तरिक कारणले ढिलाइ भए पनि छिट्टै हुने पनि उनले बताए ।"
शिवराम जित नजिक,"काठमाडौं नम्बर एक प्रो शिवराम श्रेष्ठ सूर्य नेपाल सेन्ट्रल ओपन गल्फको तेस्रो दिन बुधबार ६ अन्डर ६६ स्कोर गर्दै उपाधि नजिक पुगेका छन् । उनले १५ स्ट्रोकको अग्रतासहित उपाधिका लागि गोकर्ण गल्फ क्लबमा अन्तिम दिन १८ होल खेल्नेछन् ।सर्वाधिक सफल नेपाली प्रो शिवरामले ५४ होलको स्कोर २१ अन्डर १ सय ९५ बनाएका छन् । पहिलो दिन पनि ६६ स्ट्रोक खेलेका उनले दोस्रो चरणमा व्यक्तिगत उत्कृष्ट नौ अन्डर ६३ को कार्ड बनाएका थिए । त्यसैले उनी गोकर्ण गल्फ क्लबमा कोर्स कीर्तिमान बनाउने संघारमा पनि पुगेका छन् । भारतीय गल्फर समिम खानले सन् २००८ को सूर्य नेपाल मास्टर्सको उपाधि जित्ने क्रममा २३ अन्डर २ सय ६५ स्कोर गरेका थिए । त्यस कीर्तिमान उछिन्ने अवसर शिवरामले पाएका छन् ।सूर्य नेपाल गल्फ टुर २०१७१८ को दोस्रो प्रतियोगिताको अन्तिम चरणमा शिवरामसँगै सूर्यप्रसाद शर्मा र सन्जय लामाले फाइनल ग्रुप मा रहेर प्रतिस्पर्धा गर्नेछन् । दुई ओभर ७४ खेलेका सूर्य समग्रमा ६ अन्डर २ सय १० स्कोरसहित दोस्रोमा छन् । ६ अन्डर ६६ को कार्ड बनाएका सन्जयको कुल स्कोर दुई अन्डर २ सय १४ रहेको छ ।भुवन नगरकोटी इभन पार २ सय १६ सहित चौथो स्थानमा छन् । उनले तेस्रो चरणमा १ अन्डर ७१ स्कोर गरे । शिवरामका दाई जयराम श्रेष्ठ दुई ओभर २ सय १८ सहित पाँचौं स्थानमा छन् । उनले तेस्रो दिन दुई ओभर ७४ खेले । मगर दाजुभाइ रामे र दीपक समान तीन ओभर २ सय १९ स्कोरसहित संयुक्त छैटौं स्थानमा छन् । तेस्रो चरणमा रामेले ७० र दीपकले ७५ स्ट्रोक खेले । एक अन्डर ७१ स्कोर गरेका धनबहदाुर थापा (चार ओभर २ सय २०) आठौंमा छन् भने दिनको स्कोर उति नै बनाएका पशुपति शर्मासँगै एक ओभर ७३ खेलेका भु बहादुर गुरुङ (दुवै ६ ओभर २ सय २२) शीर्ष १० मा रहेका छन् ।शिवरामले सुरुका नौ होल चार अन्डर ३२ मा टुंग्याएका थिए भने पछिल्ला नौ होलको स्कोर दुई अन्डर ३४ बनाए । उनले पार ४ को नवौं होलमा दुई शट जोगाएर इगल बनाएका थिए । होल नं१, ३, १२, १३, १४ र १८ औंमा बर्डी बनाए पनि १५ र १६ औं होलमा बोगीमा परेपछि उनले अझ ठूलो अग्रता लिने अवसर गुमाएका थिए ।"
प्रारम्भिक क्रिकेट टोली घोषणा,"काठमाडौं (कास) विश्व क्रिकेट लिग च्याम्पियनसिपअन्तर्गत यूएईसँग हुने खेलका लागि नेपालले प्रारम्भिक चरणमा २८ खेलाडी छनोट गरेको छ । नेपालले डिसेम्बर ६ र ८ मा यूएई गई च्याम्पियनसिपको अन्तिम चरणको खेल खेल्दै छ ।गत महिना हङकङ छैटौं चरणका लागि नेपाली टोलीका १४ र वैकल्पिक ४ खेलाडीसहित यूएईसँगको खेललाई क्लोज क्याम्पमा १० खेलाडी थपिएको छ । त्यसमा दुई खेलाडी एसीसी यू१९ एसिया कप खेल्न मलेसिया गएको नेपाली टोलीबाट लिइने छ ।हङकङ गएको टोलीमा पारस खड्का (कप्तान), ज्ञानेन्द्र मल्ल, सागर पुन, दीपेन्द्रसिंह ऐरी, आरिफ शेख, सोमपाल कामी, विनोद भण्डारी, करण केसी, वसन्त रेग्मी, सुसन भारी, सन्दीप लामिछाने, सुशील कँडेल, ललितसिंह भण्डारी, शरद भेषावकर र नरेश बुढाएर थिए । जितेन्द्र मुखिया, महबुब आलम र कुशल भुर्तेल वैकल्पिकमा थिए ।अस्वस्थ भएर हङकङ जाने टोलीबाट नाम फिर्ता लिएका शक्ति गौचन प्रारम्भिक टोलीमा फर्किएका छन् । दीपेन्द्र र सन्दीप यू१९ एसिया कप खेल्न मलेसिया गएको टोलीमा छन् । दुई खेलाडी यू१९ बाट क्लोज क्याम्पमा थपिने छन् । थपिएका ७ खेलाडीमा सौरभ खनाल, हासिम अन्सारी, अनिल मण्डल, सिद्धान्त लोहनी, दिलीप नाथ, विक्रम सोब र सुनील धमला छन् । यूएईसँगको खेलअघि नेपालले डिसेम्बर १ मा अमेरिका र डिसेम्बर ३ मा केन्यासँग अभ्यास खेल खेल्नेछ ।"
एसबीआई र नबिल सफल,काठमाडौं (कास) नेपाल एसबीआई र नबिल बैंकसहित रमन जनरल बुधबार सेन्चुरी बैंक कर्पोरेट सुपर सिक्स क्रिकेटको प्रिक्वाटरफाइनल पुगेका छन् । त्रिवि मैदान कीर्तिपुरमा एसबीआईले बुधबार कैलाश विकास बैंकलाई ७४ रन र कर्मचारी सञ्चय कोषलाई ६ विकेटले हरायो ।मोनिश श्रेष्ठले ३६ र साकार श्रेष्ठले ३१ रन बनाएपछि एसबीआईले ५ ओभरमा १ सय ५ रन बनायो । कैलाशले ४ विकेटमा ३१ रनमात्र जोडयो । अर्को खेलमा एसबीआईले सञ्चय कोषलाई ३५४ को स्कोरमा रोक्यो । जुन एसबीआईले १३ ओभरमै पूरा गर्यो । टोली समूह ए को विजेता बन्यो । कैलाश पनि सञ्चय कोषलाई पराजित गरेपछि समूह उपविजेता भयो ।समूह ई को विजेता बन्दा नबिलले एनसीसीमाथि ५ विकेटको जित दर्ता गर्यो । एनसीसीले ८६२ को स्कोर बनाउँदा सुवास कुँवरले ३३ र सचिन गुप्ताले ३१ रन बनाए । नबिलले ३ बल बाँकी रहँदा १ विकेट गुमाई ८८ रन बनायो । अमित पोखरेलले ७ बलमा ३१ र दिनेश अधिकारीले २९ रन जोडे ।रमन जनरल दुवै खेल जिती समूह एफ को विजेता बन्यो । टोलीले एनएमबी बैंकलाई ६ विकेटले हरायो । एनएमबीले ६९१ को स्कोर बनाएकोमा जनरलले ४ ओभरमै ७३ बनायो । सुमित श्रेष्ठले ३२ रन बनाए । एनएमबीबाट बरुण घिमिरेले २८ रन बनाए । अर्कोमा रमन जनरलले कुमारी बैंकलाई ६ रनले पन्छायो । कल्याण हलुवाईले ३१ रन बनाएपछि टोलीले ७२३ को स्कोर बनायो । कुमारीले २ विकेट गुमाई ६६ रनमात्र बनाउन सक्यो । एनएमबी समूह एफ को उपविजेता भयो । नेपाल टेलिकम पनि प्रिक्वाटरफाइनल पुग्यो । टेलिकमले समूह सी को उपविजेता बन्दा आईएमई ग्रुपमाथि ५२ रनको जित पायो । टेलिकमले १ विकेट गुमाई ९३ रन बनाउँदा उपज महतले ३४ रन बनाए । आईएमईले ३ विकेट गुमाई ४१ रनमात्र जोड्यो । समूह जी मा सांग्रिला स्पिरिट्सलाई ५ विकेटले हराएको एनआईसी एसिया बैंक अर्को खेलमा सिभिल बैंकसँग ५ विकेटले पराजित भयो । समूह बी मा सिप्रदी ट्रेडिङले सूर्य नेपाललाई ६ विकेटले हरायो ।
प्रिमियर बाहिरियो,काठमाडौं (कास) एप्पोन र एनसेल ए रातोपुलस्थित भेलोसिटी एरिनामा जारी कोकाकोला कर्पोरेट इन्डोर क्रिकेट प्रतियोगिताको क्वाटरफाइनल पुगेका छन् । बुधबार एप्पोनले पहिलो खेलमा प्रिमियर इन्स्योरेन्सलाई ३ विकेट र दोस्रोमा एनसेल ए लाई १ विकेटले पराजित गर्दै दोस्रो चरणमा स्थान बनायो । समूहको अन्तिम खेलमा एनसेल ए ले प्रिमियरलाई १ विकेटले पराजित गरेपछि समूह उपविजेताको दोस्रो चरणमा प्रवेश पायो । दुवै खेल हारेको प्रिमियर बाहिरिएको छ ।
भारतीय वर्चस्व,"काठमाडौं (कास) केसा एएनएलटीए एसियन यू१४ र्याङकिङ टेनिसको सर्किट २ मा भारतीय खेलाडीको वर्चस्व राखेका छन् । बुधबार भारतीयले ब्वाइजगल्र्सको डबल्स उपाधि जितेका छन् । ब्वाइज सिंगलको उपाधि पनि भारतले जित्ने निश्चित छ । दुवै भारतीय फाइनल पुगेका छन् । गल्र्स सिंगलमा एक भारतीयले फाइनल पक्का गरिन् भने एकले सेमिफाइनल खेल्न बाँकी छ ।भारतका अनर्घा गांगुली र लेस्टन भाजको जोडीले ब्वाइज डबल्स जिते । फाइनलमा उनीहरूले नेपालका निशान श्रेष्ठ र आदित्य सुवेदीलाई ५७, ६४, १०४ को सेटमा हराए ।गल्र्स डबल्स फाइनलमा वैष्णवी अड्कर र हर्साली मान्दभ्करको जोडीले नेपालकी अभिलाषा विष्ट र भारतकी इलिना झालाई ६३, ६४ ले हरायो । अनर्घा र लेस्टन ब्वाइज सिंगलको फाइनल पुगे । गल्र्समा वैष्णवी अड्करले डबल्स पार्टनर हर्सालीलाई ६०, ६३ ले हराएर फाइनल पक्का गरिन् । उनले नेपालकी अभिलाषा र भारतकी प्राची मन्त्रीबीचको विजेतासँग खेल्ने छिन् ।"
हक्की विकासलाई अम्पायरिङ तालिम,"हेटौंडा (कास) नेपालमै पहिलोपल्ट भएको हक्की खेलको प्रिलेभल १ अम्पायरिङ तालिम बुधबार सकिएको छ । राष्ट्रिय खेलकुद परिषद् (राखेप) अन्तर्गत नेपाल खेलकुद विज्ञान प्रतिष्ठानले नेपाल हक्की संघको प्राविधिक सहयोगमा आयोजना गरेको तालिममा साबिकका ५ विकास क्षेत्र र नेपाली सेनाका २२ सहित १२ जना सहभागी थिए । सैद्धान्तिक एवं प्राविधिक प्रशिक्षणपछि मंगलबार परीक्षासमेत लिएको थियो । समापनमा अन्तर्राष्ट्रिय अम्पयार भारतका सकिल कुरेसीले नेपाल आएर तालिम दिने क्रममा हक्की खेलमा नेपाली युवाको चासो र उत्साह देखेर आफू प्रभावित भएको बताए । अन्तर्राष्ट्रिय हक्की महासंघको पहिलो श्रेणीका अम्पायर कुरेसीले आउँदा दिनमा पनि आवश्यकता ठाने आफू सहयोग गर्न नेपाल आउने वचन दिए । प्रतिष्ठानका निर्देशक प्रकाश प्रधानले अम्पायर तालिम लिएकालाई हक्कीको विकासमा क्रियाशील हुन आग्रह गर्दै भने, अम्पायर तालिम लिएपछि अब हक्की खेलको विकासमा दत्तचित्त भएर लाग्नुपर्छ ।हक्की संघका उपाध्यक्ष अनिल शर्माले राम्रो निर्णायकबिना खेलको विकास हुन नसक्ने महसुस गरेर अम्पायरिङ तालिम राखिएको बताए । संघका सचिव रञ्जन थापाले पहिलोपल्ट आयोजित तालिमले आफूहरूले पनि धेरै कुरा सिक्ने अवसर पाएको बताए । तालिमका सहभागी जनकपुरका राजेशनाथ अधिकारीले तालिमबाट धेरै नियम सिक्न पाएको बताए । तालिममा हक्कीका प्रमुख राष्ट्रिय प्रशिक्षक अश्विनी अधिकारी, सेनाको हक्की प्रशिक्षक बाबुराम नेपालले सहजीकरण गरेका थिए ।"
