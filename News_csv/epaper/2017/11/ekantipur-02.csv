शीर्षक,विवरण
दोस्रो चरणआज उम्मेदवारी,"वाम गठबन्धनउम्मेदवार छान्न रातभर माथापच्चीकाठमाडौं (कास) एमाले र माओवादी केन्द्रका नेताहरू तालमेलका सबै सिटमा उम्मेदवार चयन गर्न नसकेपछि बुधबार रातभर नै छलफलमा व्यस्त छन् । दुई दलबीच सिट बाँडफाँडमा मंगलबार नै कुरा मिले पनि आकांक्षी व्यवस्थापन गर्न नसक्दा मनोनयनको अघिल्लो दिन अबेरसम्म पनि दुवै दललाई सबै सिटमा उम्मेदवार टुंगो लगाउन माथापच्ची गर्नुपरेको हो । महासचिव ईश्वर पोखरेलको संयोजकत्वमा रहेको दुवै पार्टीको सिट बाँडफाँड समितिले मंगलबार प्रतिनिधिसभातर्फ कुल १६५ सिटमा एमालेलाई ९७, माओवादीलाई ६१ र अन्यलाई ७ सिट हुने गरी टुंग्याएको थियो । त्यस्तै, प्रदेशको ३३० सिटमा एमालेलाई १९८, माओवादीलाई १२८ र अन्यलाई ४ छुट्याइएको थियो ।एमालेले बुधबार रातिसम्म प्रदेश १, ६ र ७ को उम्मेदवार चयन मोटामोटी सकेको छ । प्रदेश ३, ४ र ५ मा भने छलफल जारी छ । तर प्रदेश ३ मा पर्ने काठमाडौं उपत्यकाभित्रका जिल्लामा प्रतिनिधिसभातर्फ धेरै निर्वाचन क्षेत्रमा नाम टुंगो लागेको छ । उपत्यकाभित्र प्रतिनिधिसभाका १५ सिटमा माओवादीलाई ५ र एमालेले १० सिटको बाँडफाँड गरेका छन् । काठमाडौंको निर्वाचन क्षेत्र नम्बर १ बाट माओवादीका अनिल शर्मा, ६ मा झक्कुप्रसाद सुवेदी, ८ मा उमेश स्थापित र १० मा हितमान शाक्य उठ्ने भएका छन् । एमालेबाट काठमाडौं २ मा माधवकुमार नेपाल, ३ बाट कृष्णकुमार राई, ४ मा डा राजन भट्टराई, ५ मा महासचिव ईश्वर पोखरेल, ७ मा रामवीर मानन्धर उठ्ने छन् । क्षेत्र नम्बर ९ मा एमालेले टुंगो लगाउन सकेको छैन । ललितपुरमा २ सिट एमाले र एक सिट माओवादीले लिएका छन् । ललितपुर १ बाट नवराज सिलवाल, २ बाट कृष्णलाल महर्जन र ३ बाट माओवादी नेतृ पम्फा भुसाल चुनावी मैदानमा जाने भएका छन् । त्यस्तै भक्तपुर १ मा छलफल भइरहेको छ । भक्तपुर २ मा एमालेले युवा नेता महेश बस्नेतलाई उम्मेदवार बनाएको छ । वाम एकता र तालमेलको मर्मअनुसार सिट बाँडफाँड र उम्मेदवार चयन भइरहेको छ, एमाले प्रचार विभागका उपप्रमुख सूर्य थापाले राति कान्तिपुरसँग भने, बिहीबार बिहानसम्म सबै क्षेत्रको टुंगो लाग्नेछ । सिट बाँडफाँड सोचेभन्दा बढी सहज र व्यावहारिक ढंगले सम्पन्न भएको दाबी गर्दै उनले यसले वाम एकतालाई झन् सहज बनाएको बताए ।"
टिकटको टुंगो लगाउनै मुस्किल,"झुक्याएर टिकट !काठमाडौं (कास) झापा निर्वाचन क्षेत्र ५ को टिकट संसदीय समितिले निर्णय नगर्दै चोरी भएको वरिष्ठ नेता रामचन्द्र पौडेल पक्षीय नेताहरूले आरोप लगाएका छन् । झापा५ मा पार्टी जिल्ला कार्यसमितिका सभापति उद्धव थापा र कृषि राज्यमन्त्री सरिता प्रसार्इंमध्ये कसलाई टिकट दिने भन्नेमा मुख्य विवाद थियो । पार्टी सभापति, वरिष्ठ नेतासहित संसदीय समितिका सदस्यहरूबीच छलफल चलिरहेकै बेला भित्रबाट टिकट लगिसके भनेर खबर आयो, पौडेल पक्षीय एक नेताले भने, यस्तो कामले पार्टीलाई एकजुट बनाउन कसरी सक्छ ? पार्टी सभापति थापाले टिकटमा आफ्नो नाम राखेर लगेको पौडेल पक्षीय नेताको दाबी छ । त्यस विषयलाई लिएर बालुवाटारमा केहीछिन हंगामा मच्चिएको थियो । थापा पूर्व महामन्त्री कृष्णप्रसाद सिटौला पक्षका हुन् । सिटौलासमेत थापालाई टिकट दिन लागेका थिए । (साथमा भूषण यादव, अवधेशकुमार झा, भरत जर्घामगर, रवीन्द्र उप्रेती, अमन कोइराला, लक्ष्मी साह, शिव पुरी र पवन यादव)"
८ दिनदेखि विमानस्थलमै,"काठमाडौं इरानी नागरिक हमिद रेजा कारगर आठ दिनयता त्रिभुवन अन्तर्राष्ट्रिय विमास्थलको आगमन शाखा छेउको एउटा कोठामा बसिरहेका छन् । हमिद तिनै नागरिक हुन्, जसलाई ५ भदौमा गृह मन्त्रालयले सचिवस्तरीय निर्णय गर्दै नेपालबाट प्रस्थान भएको मितिले पाँच वर्षसम्म नेपाल प्रवेश गर्न नपाउने गरी देशनिकाला गर्ने निर्णय गरेको थियो । निष्कासित हमिद एक सातायता किन नेपालमै बसिरहेका छन् ? यो थाहा पाउन भने गएको चैत अन्तिम साताको घटनासम्मै पुग्नुपर्छ ।२०७३ चैत २८ मा काठमाडौं ओर्लेका हमिद झन्डै महिना दिन काठमाडौंमै घुमिरहे । अमेरिका वा युरोपेली मुलुक पुगेर शरणार्थीको हैसियतमा बस्ने सपना देखेर उनी नेपाल आएका थिए । नक्कली पासपोर्टको सहारा लिएर भारतको बाटो हुँदै युरोपेली मुलुक जाने दाउमा रहेका हमिद काठमाडौंबाट भारत त पुगे तर नयाँदिल्लीस्थित विमानस्थलमा अध्यागमन अधिकारीको फन्दामा परे । दिल्ली विमानस्थलबाट उनलाई सोझै काठमाडौं फर्काइयो । त्यसपछि सुरु भयो हमिदमाथि कानुनी कारबाहीको सिलसिला । भदौ पहिलो साता गृह मन्त्रालयले चार फरकफरक कारण देखाउँदै हमिदलाई देशनिकालाको निर्णय गर्यो । गृहले ओभरस्टे, नक्कली पासपोर्ट, नेपालको जारी कानुन उल्लंघन र अध्यागमनसम्बन्धी नेपाली कानुनसँग अमिल्दो बसाइ भन्दै यस्तो निर्णय गरेको थियो । गृहले यस्तो निर्णय गरेको दुई महिनापछि मात्र हमिद ४ कात्तिकमा टर्किस एयरलाइन्सको विमानमार्फत टर्की उडे । टर्कीबाट इरान जाने भनेर उडेका उनले टर्कीको इस्तानबुल विमानस्थलमा ओर्लेलगत्तै आफूसँग भएको कागजात च्यातेर विमानस्थलबाटै भाग्न खोजे । टर्किस प्रहरीले हमिदलाई पक्राउ गर्यो र दुई दिनपछि दुई टर्किस प्रहरीले उनलाई टर्किस एयरलाइन्समार्फत त्रिभुवन अन्तर्राष्ट्रिय विमानस्थल ल्याएर छाडिदिए । यसरी उनी तेस्रोपटक नेपाल आइपुगे । त्यसयता उनी त्रिभुवन विमानस्थल परिसरमै छन् ।विभिन्न एयरलाइन्सका कर्मचारी र मनकारीहरूले मानवीयताका नाताले चन्दा उठाएर हमिदलाई खानाको जोहो गरिरहेका छन् । न उनी विमानस्थलबाट बाहिर निस्केर हिँड्ने अवस्थामा छन्, न आफ्नै देश फर्कन सक्छन् । हमिदलाई के गर्ने भन्नेमा अध्यागमन विभाग पनि अन्योलमा छ । अध्यागमन स्रोतका अनुसार हमिद कुनै पनि हालतमा इरान नफर्कने अडानमा छन् । जबर्जस्ती फर्काइए आफ्नो ज्यानमाथि खतरा रहेको उनको भनाइ छ । उनी कुनै मानव तस्करको निर्देशनमा नेपाल हुँदै युरोप छिर्न खोजेका हुन् कि भन्ने आशंका गरे पनि अध्यागमनले त्यसका आधार फेला पारिसकेको छैन, न आफ्नो देश फर्कन नसक्नुको कारण नै पत्तो लगाएको छ । अध्यागमन विभागका महानिर्देशक दीपक काफ्ले हमिदको केसमा के गर्ने भन्ने निर्णय भइनसकेको बताउँछन् । काफ्लेका अनुसार हमिदलाई देशनिकालाको निर्णय गरे पनि मानवीयताका आधारमा बस्न दिइएको हो । उनले भने, हमिद इरान फर्कन सक्ने अवस्थामा पनि देखिँदैनन् । उनलाई अरू देश पठाउन पनि मिल्दैन । देशनिकालाको सरकारी निर्णयविरुद्ध गएर हमिदलाई देशभित्रै राख्न सक्ने कानुनी व्यवस्था पनि छैन । कानुनभन्दा बाहिर गएर मानवीयताका आधारमा मात्रै निर्णय गर्न सकिँदैन । छिट्टै के गर्ने भन्ने निष्कर्षमा पुग्छौं, उनले भने ।अन्य देशको हकमा देशनिकाला गरिएका नागरिकलाई सम्बन्धित देश पठाउँदा सुरक्षा खतराको मूल्यांकनका आधारमा सुरक्षाकर्मीसहित पठाउने र सम्बन्धित देशको अध्यागमन अधिकारीलाई जिम्मा लगाउने चलन छ । तर आर्थिक व्ययभार पर्ने भएकाले नेपालबाट देशनिकाला गरिनेहरूको साथमा सुरक्षाकर्मी राखेर पठाइने चलन छैन । महानिर्देशक काफ्लेले भने, यो हाम्रा निम्ति पनि नयाँ घटना भयो ।"
इरिट्रियासँग कूटनीतिक सम्बन्ध स्थापना,"काठमाडौं (कास) नेपालको कूटनीतिक सम्बन्ध स्थापना भएका मुलुकको संख्या १ सय ५२ पुगेको छ । पछिल्लो समय नेपालले अफ्रिकाको अति कम विकसित मुलुक इरिट्रियासँग कूटनीतिक सम्बन्ध कायम गर्दै आफ्नो मित्र मलुकको संख्या बढाएको हो । न्युयोर्कमा मंगलबार नेपाल र इरिट्रियाबीच कूटनीतिक सम्बन्ध स्थापित भएको हो । नेपालका स्थायी प्रतिनिधि दुर्गाप्रसाद भट्टराई र इरिट्रियाका नियोग उपप्रमुख एमानुएल जिओर्जिओ बीच यसप्रकारको सम्झौता भएको हो । सुडान र इथोपियासँग सीमा जोडिएको उक्त अफ्रिकी मुलुक रेड सीको छेउमा रहेको छ । इरिट्रियाको आयस्रोत ३२ प्रतिशत रेमिट्यान्स हो । तामा, सुन, ग्रेनाइट, मार्बल पोटास लगायतको राम्रो स्रोत भएको मुलुकका रूपमा इरिट्रियालाई मानिन्छ । यो मुलुक २४ वर्षअघि राष्ट्रसंघको सदस्य भएको थियो ।"
परराष्ट्रका कर्मचारीलाई भाषा प्रशिक्षण,"काठमाडौं (कास) परराष्ट्र मन्त्रालयले अधिकृत र नायब सुब्बा तहका कर्मचारीलाई विभिन्न भाषाको प्रशिक्षण सुरु गरेको छ । आइतबारदेखि अरबी, सोमबारदेखि फ्रेन्च तथा मंगलबारदेखि चिनियाँ भाषासमेत प्रशिक्षण सुरु भएको हो । अरबीमा २७ र फ्रेन्चमा २३ कर्मचारी प्रशिक्षण लिँदैछन् । चिनियाँ भाषा कक्षामा पनि २७ जना सहभागी भएको मन्त्रालयले जनायो । परराष्ट्रले आफ्ना कर्मचारीलाई नेपाली र अंग्रेजीबाहेक अर्को एउटा भाषा अनिवार्य सिक्नुपर्ने नियम ल्याएको छ । पहिलो चरणमा तीन भाषालाई महत्त्व दिइएको हो । नायब सुब्बा र अधिकृतहरूले परराष्ट्र सेवा प्रवेश गरेपछि १ सय ३५ घण्टाको यो भाषा प्रशिक्षण अनिवार्य लिनुपर्नेछ । यसमा उत्तीर्ण हुँदा प्राप्त गर्ने अंकलाई कार्यदक्षताको मूल्यांकनमा समेत राख्ने गरी भाषा प्रशिक्षण सुरु भएकाले कर्मचारी उत्साहित छन् । अरबी भाषाका लागि दुई वैतनिक प्रशिक्षक ल्याइएको छ । उनीहरूले लिने परीक्षालाई भाषा केन्द्रले स्वीकृत गर्नेछ । अरबी भाषा नारायणहिटी स्थित राहदानी विभागमा चार बजेपछि पढाइ भइरहेको छ । फ्रेन्च र चिनियाँ भाषाको प्रशिक्षण सिंहदरबारस्थित परराष्ट्र मन्त्रालयका दुई फरक हलमा व्यवस्था मिलाइएको छ । मन्त्रालयले सम्बन्धित मुलुक वा भाषा केन्द्रसँग समन्वय गरेर प्रशिक्षणको खर्च व्यवस्था गरेको छ । फ्रेन्च भाषाका लागि फ्रान्सेली सांस्कृतिक केन्द्र त्रिपुरेश्वरसँग सम्झौता गरिएको छ । फ्रेन्च र चिनियाँ भाषा प्रशिक्षणमा भने सम्बन्धित देशका दूतावासले पनि सहयोग गरेका छन् ।"
एमाले कार्यालयमा ताला,"भक्तपुर तालमेलको नाममा पार्टी केन्द्रीय कमिटीले जिल्ला र क्षेत्रले सर्वसम्मत गरेको निर्णय उल्ट्याएको भन्दै एमाले कार्यकर्ताले जिल्लाको पार्टी कार्यालयमा तालाबन्दी गरेका छन् । आसन्न प्रतिनिधिसभा र प्रदेशसभा निर्वाचनमा भक्तपुर निर्वाचन क्षेत्र नम्बर १ मा एमालेले आफ्नो उम्मेदवार नदिने निर्णय गरेको विरोधमा उत्रिएका उक्त क्षेत्रका पार्टीका नेता तथा कार्यकर्ताले कार्यालयमा तालाबन्दी गरेका हुन् । भक्तपुर क्षेत्र नं १ का एमाले जिल्ला सचिवालय सदस्य दामोदर दंगालका अनुसार बाम गठबन्धनको नाममा भक्तपुर क्षेत्र नं १ को प्रतिनिधिसभा र प्रदेशसभातर्फ १ को चाँगुनारायण प्रदेशमा माओवादी केन्द्रलाई दिने भएकाले त्यसको विरोधमा पार्टी कार्यालयमा तालाबन्दी गरिएको जनाए । वाम गठबन्धनले भक्तपुर क्षेत्र नं १ मा प्रतिनिधिसभातर्फ नेमकिपा अध्यक्ष नारायणमान बिजुक्छेलाई छाड्ने निर्णय गरेको भन्दै एमाले नेता कार्यकर्ताले विरोध गरेका थिए । तालाबन्दीका क्रममा नेता तथा कार्यकर्ताले निर्वाचन क्षेत्र नं १ को प्रदेश नं १ चाँगुनारायणमा एमालेले कुनै हालतमा नछाड्ने र अरू दललाई दिए स्वतन्त्र उम्मेदवार उठाउने एमाले जिल्ला सदस्य निरञ्जन बजगाईंले बताए । एमालेले भक्तपुर क्षेत्र नं १ मा प्रत्यक्षतर्फ प्रेमकुमार श्रेष्ठ, कृष्णराम गेलाल र नारायणी दंगालको नाम सिफारिस गरेको थियो । प्रदेशसभातर्फ १ मा हरिशरण लामिछाने र २ मा रोमन शिलाकारको नाम सर्वसम्मत सिफारिस गरेको थियो । निर्वाचन क्षेत्र नम्बर २ मा महेश बस्नेतको नाम टुंगो लागिसकेको छ । वाम गठबन्धन र लोकतान्त्रिक गठबन्धनका आधारमा दलहरू निर्वाचनमा तालमेल गरेर अगाडि बढ्ने सहमति गरेको र केन्द्रीय नेतृत्वले क्षेत्रगत भागबन्डा टुंग्याइनसकेका कारण पनि एमाले, कांग्रेस, नेमकिपा, राप्रपालगायतका दलले प्रतिनिधिसभा र प्रदेशसभामा सबै उम्मेदवारको टुंगो लागिनसकेको दलका नेताहरूले जनाएका छन् ।"
केन्द्रीय पुस्तकालय पूर्वाधारविहीन,"काठमाडौं कीर्तिपुरस्थित त्रिभुवन विश्वविद्यालय (त्रिवि) केन्द्रीय पुस्तकालयमा दैनिक आठ सय जति पाठकको आउजाउ हुन्छ । अधिकांश त्यहीं बसेर पढ्ने विद्यार्थी हुन् भने केही भने आईएसबीएन नम्बर लिन जान्छन् । त्रिविअन्तर्गत ६० आंगिक क्याम्पस र विभिन्न विभाग छन् । तिनै क्याम्पस र विभागको केन्द्रीय पुस्तकालय हो यो । तर सेवाका हिसाबले केन्द्रमा धाउनेबाहेक अन्यत्र सेवा दिन सकेको छैन । केन्द्रमा आउने पाठकले पढ्न चाहेको किताब मुस्किलले पाउँछन् । आफूले चाहेको पुस्तक नपाएपछि पुस्तकालय कक्षहरूको रमिता हेरेर फर्किन्छन् । तीन वर्षअघि गएको भूकम्पपछि भने केन्द्रीय पुस्तकालयमा दैनिक पाठकको चाप बढे पनि चाहेकै पुस्तकचाहिँ लिन सकिरहेका छैनन् । यद्यपि पुस्तकालय प्रमुख इन्द्रप्रसाद अधिकारी सबैखाले पुस्तक व्यवस्थित गरेको दाबी गर्छन् । भूकम्पबाट जीर्ण पुस्तकालयको पुरानो भवन पुनर्निर्माण हुन सकेको छैन । उक्त भवनको माथिल्लो तलाको पूर्वतर्फको कक्ष पूरा खाली छ । पश्चिमतर्फ केही पुस्तक र जीर्ण फर्निचर तथा स्टिल दराजहरू थुपारिएका छन् । भुइँतलाको पश्चिमतर्फ आधा फिट धसिएको पूरै कक्ष खाली छ । व्यवस्थापन हुन सकेको छैन । भूकम्पबाट भाँचिएका तीन सयभन्दा बढी पुस्तकालय र्याक र्याकलाई दुखजिलो बाँधेर पुन:प्रयोग गरिएका छन् । त्यहाँको पुस्तक अन्यत्र सारेर सुरक्षित राखिएका छन् । कतिपय पुस्तक, जर्नल, पत्रपत्रिका थन्किएको अवस्थामा छन् । पुस्तकालयको माथिल्लो तलामा इन्टरनेट सेवा छ तर त्यत्ति चल्दैन । बीसवटा कम्प्युटर छन् । सेवा लिनेले चाहेजस्तो छैन । यसअघिको रेकर्डअनुसार केन्द्रीय पुस्तकालयमा ४ लाख १० हजारभन्दा बढी किसिमका पुस्तक, जर्नल र पत्रपत्रिका छन् । त्यसैगरी २५ लाख किसिमका अनलाइन जर्नल, ईबुक सेवा रहेका छन्, जुन अध्येताले नि:शुल्क उपयोग गर्न सक्छन् । पुस्तकालय हाताभित्रै प्रिफेबको सातकोठे भवन बनेको छ । यसबाट सेवा विस्तारमा केही सहज भएको छ । पुस्तकालयमा ८८ दरबन्दीमध्ये ५३ जना कर्मचारी कार्यरत छन् । जसमा आठ जना अधिकृत तहका छन् । आईटी विज्ञका रूपमा एक जनामात्र छन् । कार्यरत अधिकारीले कर्मचारी नपुगेको बहाना पार्दै दिन काट्ने गर्दछन् । भूकम्पपछि भुइँमा छरिएका सबै पुस्तक दराजमा राखिसकेका छौं, पुस्तकालय प्रमुख अधिकारी भन्छन्, अति आवश्यक र तत्काल चाहिने दराजमा छन् भने केही चाङ लगाएर राखिएका छन् । कुनै पुस्तक बोरामा छैनन् । सेवा निरन्तर रहेको उनले जनाए । पुस्तकालयमा अमेरिकन स्टडिज र जापानिज स्टडिज गरी दुई कक्ष छन् । अन्य मुलुकले पनि आफ्नो कक्ष राख्न भनेका छन् तर ठाउँ छैन । पुस्तकालयमा सीसीक्यामरा राखिएका छन् । प्रवेशद्वारमा राखिएको वर्षौं पुरानो डिकेन्टर मेसिन छ । चाहेजस्तो काम गर्दैन । यसअघि त्रिवि केन्द्रीय पुस्तकालय भवन निर्माण गरिदिन भारतीय दूतावासमा प्रस्ताव गरिएको थियो । तर, नाकाबन्दीपछि त्यो प्रक्रियाबारेमा कुनै चर्चा हुन सकेको छैन । त्यसका साथै चिनियाँ सरकारले समेत अत्याधुनिक सुविधासम्पन्न पुस्तकालय निर्माण गरिदिने तर त्यसनिम्ति एक सय रोपनी क्षेत्रफल जग्गा हुनुपर्ने प्रस्ताव गरेको थियो । ठाउँको अभावमा उक्त प्रस्ताव अघि नबढेको जनाइएको छ । केन्द्रीय पुस्तकालयमा चालु आर्थिक वर्ष २०७४७५ का निम्ति कुल बजेट ४ करोड रुपैयाँ रहेको छ । त्यसमा पुस्तक, जर्नल, पत्रपत्रिका खरिदका निम्ति १ करोड रुपैयाँ बजेट रहेको छ । पुस्तकालय व्यवस्थापनका निम्ति सबैभन्दा धेरै बजेट प्राप्त गर्ने केन्द्रीय पुस्तकालय मात्र हो । पुस्तक नफर्काउनेमा सञ्चारमन्त्री पनित्रिभुवन विश्वविद्यालयको विद्यार्थी छँदा केन्द्रीय पुस्तकालयबाट किताब लिएर नफर्काउने सूचीमा वर्तमान सञ्चारमन्त्री मोहनबहादुर बस्नेतलगायत छन् । बस्नेतले सन् १९८४ मा राजनीतिशास्त्र विषयका सेलेक्टिभ कन्स्टिच्युसन र डिप्लोमेसी, पिस एन्ड वार पुस्तक लिएका थिए । त्यसैगरी राप्रपाका नेता प्रकाशचन्द्र लोहनीले पनि रिजनल कन्फरेन्स अन वाटर प्रोसेडिङ र वाटर लेजिलेसन इन एसिया एन्ड फारइस्ट पुस्तक बुझाएका छैनन् । कांग्रेसका नेता नवीन्द्रराज जोशीले सन् १९८९ मा लिएको पर्सनल एडमनिस्ट्ेरसन पुस्तक फिर्ता गरेका छैनन् । यस्तै, मानव अधिकारकर्मी सुदीपकुमार पाठकले सन् १९८८ मा लिएको पोलिटिकल थट र रिग्वेदिक आर्य पुस्तक बुझाएका छैनन् । पत्रकार सुरेश आचार्यले सन् १९९० मा लिएको अ कोर्स अफ म्याथमेटिकल एनालाइसिस र स्टाटिकल इन्फरेन्स बुझाएका छ्रैनन् । यसैगरी पुस्तक लिएर नबुझाउने सूचीमा अमरबहादुर धामी, लक्ष्मण बस्नेत, गणेश राई, शम्भुनारायण पाठक, योगेशकृष्ण खनाल, कृष्ण मल्ल, भरतबहादुर कार्की, रामजीप्रसाद पौडेल, उदयनाथ पौडेल, तोपबहादुर बस्नेत, ताराबहादुर कार्की, हरिभक्त पाठक, कृष्णकुमार गुरागार्इं, केदारनाथ पोखरेल, अनितबहादुर शाक्य, योगेशकृष्ण खरेल, राजु नेपाल, रमेश श्रेष्ठ, रञ्जन पाठकलगायत छन् । पुस्तकालयका किताब सबै महत्त्वपूर्ण हुन्छन्, रेकर्ड शाखाका कर्मचारीले भने, यो सार्वजनिक सम्पत्ति भएकाले जो जसले लिनुभयो उहाँको नाम पुस्तक नबुझाउने सूचीमा रहिरहन्छ । पुस्तक बुझाउनका निम्ति सम्बन्धित व्यक्तिलाई पटकपटक ध्यानाकर्षण गराउँदै आएको समेत उनले जनाए ।"
"सिफारिस माओवादीको, टिकट कांग्रेसबाट","तेह्रथुम प्रतिनिधिसभा सदस्यका लागि माओवादी केन्द्रबाट प्रत्यक्षतर्फ सिफारिस विजय सम्बाहाम्फेलाई कांग्रेसले प्रदेशसभा सदस्यका लागि उम्मेदवार बनाएको छ । उनी निजी तथा व्यावसायिक विद्यालय अर्गनाइजेसन नेपाल (प्याब्सन) का केन्द्रीय अध्यक्ष पनि हुन् ।माओवादीमा उनी सल्लाहकार थिए । कांग्रेसले सम्बाहाम्फेलाई प्रदेशसभा ख बाट प्रत्यक्षतर्फ उम्मेदवार बनाएको जिल्ला सभापति गोविन्द ढुंगानाले जानकारी दिए । फेदाप गाउँपालिका ३, जलजलेका सम्बाहाम्फे ५ वर्षअघि कांग्रेस छाडेर माओवादी प्रवेश गरेका थिए । उनलाई कांग्रेस सभापति शेरबहादुर देउवाले मंगलबार पार्टीमा स्वागत गरे ।कांग्रेसमा रहँदा पहिलो संविधानसभा चुनावमा पार्टीलाई जिताउन महत्त्वपूर्ण भूमिका खेलेका सम्बाहाम्फे जिल्ला कार्यसमितिको तत्कालीन कोषाध्यक्ष हुन् । उनी दोस्रो संविधानसभा चुनावताका माओवादी प्रवेश गरेका थिए । जिल्लाबाट प्रतिनिधिसभामा प्रत्यक्षतर्फ कांग्रेस केन्द्रीय सदस्य सीता गुरुङ र वामगठबन्धनका तर्फबाट निवर्तमान सभासद भवानीप्रसाद खापुङले उम्मेदवारी दिने तयारी गरेका छन् । गुरुङ भौतिक पूर्वाधार तथा यातायात राज्यमन्त्री हुन् ।यस्तै प्रदेशसभा तर्फ क मा कांग्रेसले जिल्ला सभापति ढुंगाना र वामगठबन्धनले जिल्ला अध्यक्ष लक्ष्मण तिवारीलाई उम्मेदवार बनाउने तयारी गरेको छ । ख मा वाम गठबन्धनका तर्फबाट एमालेका तेजमान कन्दङ्वाको नाम टुंगो लागेको छ ।"
मुख्यमन्त्रीको दाबेदार को ?,"सुर्खेत एमालेले पोलिटब्युरो सदस्य यमलाल कँडेललाई मुख्यमन्त्री बनाउने चर्चा चलिरहेका बेला अर्का पोलिटब्युरो सदस्य प्रकाश ज्वालालाई पनि प्रदेशसभामै उम्मेदवार बनाएको छ । स्थायी कमिटी बैठकले सल्यान प्रदेश (ख) बाट ज्वाला र सुर्खेत क्षेत्र २ प्रदेश (क) बाट कँडेललाई उम्मेदवार बनाउने निर्णय गरेको हो । यसअघि एमालेले ज्वालालाई प्रतिनिधिसभा र कँडेललाई प्रदेशसभामा उठाउने तयारी गरेको थियो । प्रदेश कमिटीले नेताहरूको परामर्शका आधारमा कँडेललाई भावी मुख्यमन्त्रीका रूपमा अनौपचारिक प्रस्ताव गरेको थियो । तर, पार्टीमा समान पदीय हैसियतका ज्वालाको पनि प्रदेशमै उम्मेदवारीपछि नयाँ बहस सिर्जना भएको छ । कँडेलले मुख्यमन्त्री उम्मेदवार को हुने भन्ने विषय पार्टीले निर्णय गर्ने बताए । पार्टीले निर्णय नगर्दै आफैं दाबी गर्नु उचित होइन, उनले भने, पहिलो कुरा निर्वाचन दुई तिहाइ बहुमतले जित्नु छ । त्यसपछि कोकहाँ उपयुक्त हुन्छ, पार्टीले निर्णय गर्छ ।एमालेले दोस्रो चरणमा निर्वाचन हुने ६ नम्बर प्रदेशका सुर्खेत, दैलेख र सल्यानका उम्मेदवार टुंगो लगाएको छ । दैलेखमा प्रतिनिधिसभाका लागि क्षेत्र १ बाट जिल्ला अध्यक्ष रवीन्द्रराज शर्मा र २ बाट वैकल्पिक केन्द्रीय सदस्य राजबहादुर बुढालाई उम्मेदवार बनाएको छ । बुढा ०६४ मा सोही क्षेत्रबाट संविधानसभा सदस्यमा निर्वाचित भएका थिए । प्रदेशसभातर्फ क्षेत्र नं १ को (ख) मा निवर्तमान सांसद अम्मरबहादुर थापा, क्षेत्र नं २ को (क) मा सुशील थापा र (ख) मा राजबहादुर शाहीलाई उम्मेदवार बनाएको छ । तालमेलमा माओवादी केन्द्रले क्षेत्र १ को (क) प्रदेश पाएको छ । उक्त क्षेत्रमा माओवादीले संविधानविद् धर्म रेग्मीलाई उम्मेदवार बनाएको छ । एमालेले सुर्खेत क्षेत्र १ मा जिल्ला अध्यक्ष धु्रवकुमार शाही र २ मा नवराज रावत तथा प्रदेशतर्फ क्षेत्र नं १ को (ख) मा खड्ग खत्री र २ को (क) मा यमलाल कँडेललाई उम्मेदवार बनाएको छ । माओवादी केन्द्रले प्रदेशसभाका दुई सिट पाएको छ । क्षेत्र नं १ को (क) प्रदेशमा ठम्मर विष्ट र २ को (ख) प्रदेशमा विन्दमान विष्टलाई उम्मेदवार बनाएको छ । त्यस्तै, सल्यानमा प्रतिनिधिसभामा माओवादी केन्द्रका नेता एवं विना विभागीय मन्त्री टेकबहादुर बस्नेत र प्रदेशसभातर्फ (क) मा गुलाबजंग शाह तथा (ख) मा प्रकाश ज्वाला उम्मेदवार छन् । कांग्रेसले पनि टुंग्यायोकांग्रेसले पनि उम्मेदवार टुंगो लगाएको छ । प्रतिनिधिसभातर्फ सुर्खेत क्षेत्र नं १ मा पार्टी पूर्वसहमहामन्त्री एवं पूर्वगृहमन्त्री पूर्णबहादुर खड्का, २ मा केन्द्रीय सदस्य ह्दयराम थानी, प्रदेशसभातर्फ १ को (क) मा निवर्तमान सांसद लालबहादुर घले र (ख) मा झकबहादुर डाँगी तथा २ को (क) मा जिल्ला सभापति कमलराज रेग्मी र (ख) मा सञ्चार राज्यमन्त्री तप्तबहादुर विष्टलाई उम्मेदवार बनाएको छ । जिल्लामा २ लाख ४ हजार ५ सय ७७ मतदाता छन् । ०७० को संविधानसभामा तीनवटै क्षेत्र र हालै सम्पन्न स्थानीय निर्वाचनमा ९ मध्ये ६ तह जितेर वर्चस्व कायम गरेको कांग्रेसका लागि यसपटक वाम गठबन्धन चुनौती बनेको छ । मनोनयन दर्तालाई हतारो प्रमुख दलले अन्तिम समयमा उम्मेदवारी टुंगो लगाएपछि मनोनयन दर्ता गर्न नेताहरू राजधानीबाट हतारहतार जिल्ला फर्केका छन् । अधिकांश उम्मेदवार बुधबार जिल्ला आइसकेका छन् । बिहीबार कार्यालय समयमै मनोनयन दर्ता गर्नुपर्नेछ । कांग्रेस, एमाले र माओवादी केन्द्रका उम्मेदवार बुधबार अबेरसम्म गृहजिल्ला फर्कने क्रममा बाटोमै थिए । वाम गठबन्धनबाट दैलेख १ प्रदेशसभा (क) का उम्मेदवार धर्म रेग्मी पार्टीले अन्तिम समयमा उम्मेदवारी टुंगो लगाउँदा हतार गर्नुपरेको बताए । काठमाडौंनेपालगन्ज हवाई यात्रा हुँदै उनलाई बिहीबार १० बजेअगावै दैलेख पुग्नुपर्ने बाध्यता छ । कांग्रेस जिल्ला सभापति एवं प्रदेशसभा उम्मेदवार कमलराज रेग्मीसहित सुर्खेतका कांग्रेस नेताहरू पनि हतारहतारमै जिल्ला फर्कंदै छन् । कांग्रेसले बुधबार दिउँसोमात्रै उम्मेदवारी टुंगो लगाएको थियो ।सुर्खेतका मुख्य निर्वाचन अधिकृत किरणप्रसाद सिवाकोटीले दल विशेषलाई बेग्लै समयसीमा नतोकिएकाले जुन दल सुरुमा आउँछन् उसलाई पहिलो नम्बरमा दर्ता गरिने बताए । निर्वाचन आचारसंहिता पालना र मनोनयन दर्ता कार्यक्रम शान्तिपूर्ण रूपमा सम्पन्न गर्न दलसँग समन्वय गरिरहेका छौं, उनले भने, समयमै नआउने र रातिसम्म दर्ता गर्नुपर्ने अवस्था निम्तिने सम्भावना देखिएको छ । मनोनयनको अघिल्लो दिनसम्म उम्मेदवारहरू जिल्ला आउन नसक्नुले दर्ता प्रक्रियामा ढिलाइ हुन सक्ने सिवाकोटीले बताए ।"
कार्यकर्ताबीच मनमुटाव,"पोखरा (कास) उम्मेदवारीको विषयलाई लिएर तनहुँ क्षेत्र नं १ मा कांग्रेस कार्यकर्ताबीच मनमुटाव बढेको छ । उक्त क्षेत्रबाट वरिष्ठ नेता रामचन्द्र पौडेल प्रतिनिधिसभा सदस्य उठ्ने चर्चासँगै पूर्वसहमहामन्त्री गोविन्दराज जोशीनिकट कार्यकर्ताले विरोध जनाएका हुन् । उम्मेदवारीका लागि पार्टीलाई दबाब दिन जोशीपक्षीय कार्यकर्ताले भेला गरेका छन् । १ नम्बरका क्षेत्रीय सभापति उदयराज गौलीले जोशीलाई नै उम्मेदवार तोकिनुपर्ने भन्दै गत बिहीबार निर्णयसमेत गरेका थिए । अधिकांश कार्यकर्ताको भावना नै जोशी उम्मेदवार हुनुपर्यो भन्ने हो, उनले भने । गत बुधबार नेता जोशीले दमौलीमा पत्रकार सम्मेलन गर्दै पार्टीले उम्मेदवार नबनाए स्वतन्त्र उम्मेदवारी दिने चेतावनी दिएका थिए । क्षेत्रीय भेलाबाटै जोशीबाहेकका उम्मेदवार मान्य नहुने निर्णय गरेपछि कांग्रेस केन्द्रीय सदस्य शंकर भण्डारी, प्रदीप पौडेल र गोविन्द भट्टराई, पूर्वसांसद ध्रुव वाग्ले, निवर्तमान सांसद झुलबहादुर आले, सभापति वैकुण्ठ न्यौपाने, जिल्ला सचिव विश्व बाँस्तोला र कोषाध्यक्ष रेशम गुरुङलगायतले संयुक्त प्रेस विज्ञप्तिमार्फत नेता जोशीको क्रियाकलापप्रति खेद व्यक्त गरेका छन् ।"
प्रदेशको पटकथा,"ठूलो लडाइँ र छोटा मोर्चानेपालका ठूला दलहरू आधारभूत रूपमा संघीयतावादी दलहरू होइनन् भन्ने राग अलाप्नुभन्दा पनि संविधानलाई निर्माण गरेको शक्ति भएको हुनाले यतिखेर उनीहरू पनि संघीयतावादी नै हुन् । यहाँ भन्न खोजिएको के हो भने प्रतिस्पर्धामा अग्ला, क्षमतावान र सिर्जनशील नेतृत्वलाई प्रतिनिधिसभामा प्रत्यक्ष वा समानुपातिकमार्फत लग्न खोजिँदैछ । यसले के देखाउँछ भने दलहरूले प्रदेशसभालाई कम महत्त्व दिएका छन् । हाम्रो छिमेकी भारतमा सुरुदेखि नै प्रदेशलाई प्राथमिकतामा राखियो । त्यहाँ स्वतन्त्रतापश्चात पश्चिम बंगालमा प्रफुल्लचन्द्र घोष र विधानचन्द्र राय, विहारमा श्रीकृष्ण सिन्हा, उत्तर प्रदेशमा गोविन्दवल्लभ पन्त, मध्यप्रदेशमा रविशंकर शुक्ला र द्वारिकाप्रसाद मिश्र वा नयाँ गठित प्रदेश उत्तराखण्डमा नारायणदत्त तिवारीजस्ता केन्द्रीय राजनीतिमा समेत गुरुत्व बोकेका र केन्द्रीय मन्त्रिपरिषदमा सहज स्थान पाउन सक्ने नेतृत्वले प्रादेशिक प्रयोगलाई स्वतन्त्र भारतमा आकार दिन लागिपरे । भारतका प्रथम प्रधानमन्त्री जवाहरलाल नेहरूले सम्मान गर्ने तथा उनलाई राजनीतिक दबाब दिनसक्ने यी नेतृत्व पंक्ति प्रदेशको राजनीतिमा संलग्न भए । नेहरू र तत्कालीन मुख्यमन्त्रीहरू बीचको पत्राचार भारतमा प्रादेशिक अभ्यासलाई आकार दिने मार्गचित्र मानिएका छन् ।यसो भन्नुको तात्पर्य के हो भने प्रदेशको राजनीतिक एवं शासकीय व्यवस्थापनको पक्षमा अहिलेदेखि नै स्पष्ट दृष्टिकोण र धारणा बनाउन जरुरी छ । केन्द्रमा बलियो पहुँच भएको र प्रदेशलाई सशक्त, समृद्ध र सक्रिय बनाउने प्रस्ट दृष्टि भएका नेतृत्वले नै संघीयताको सार्थक प्रयोगलाई सही ढङ्गले अञ्जाम दिन सक्छ । चुनावमार्फत गठित हुने प्रादेशिक संरचनाले नेपालबाट पृथक हुने शक्ति र सोचका ठाउँमा काठमाडांैसँंग सहयात्रा, समन्वय र सम्वाद गर्ने प्रादेशिक सरकारउन्मुख शक्ति बलियो हुनसक्छ । प्रदेशहरूले सही नेतृत्व पाउन सकेनन् भने एकातिर यसले संघीयता विरोधीहरूलाई मौका दिनेछ भने अर्कोतिर उछिट्टिएर जाने शक्ति बलियो भएर आउन सक्छन् । यसले पनि प्रदेशको निर्वाचन र प्रदेशसभाका प्रत्यासीहरूको पृष्ठभूमि चासोको विषय बन्न पुगेको छ । नयाँ राज्य संरचनाको वर्तमान परिवेशमा प्रत्येक प्रादेशिक अस्मितालाई मुखर बनाउनु र केन्द्रसंँगको तिनको सम्बन्धलाई परिभाषित गर्ने काम अहिलेको प्रदेशसभाले गर्ने हो । अन्तरप्रदेश सम्बन्धलाई संवादमुखी र समन्वयमुखी बनाउन संघ र प्रदेश दुइटैको त्यतिकै भूमिका हुन्छ । अंग्रेजीमा एउटा आहान छ, ओपन योर माउथ एन्ड आई विल टेल यु ह्वाट यु आर । यसको मतलब तिमी आफ्नो मुख खोल, म बताइदिन सक्छु, तिमी के हौ । दलहरूले के कस्ता प्रत्यासीलाई चुनावी मैदानमा ओराल्छन्, प्रदेश विशेषका लागि कस्ता घोषणापत्र ल्याउँछन्, प्रदेश विशेषलाई कस्तो बनाउन चाहन्छन् ? यतिखेर खोजिनिती हुनुपर्छ । दल विशेषका प्रादेशिक संगठनहरूको प्रत्यासी छनोटमा कतिको भूमिका रह्यो वा तिनीहरूले आफूलाई निरीह ठाने ? मूलत: निर्वाचन आफैमा भावी प्रदेशहरूको पटकथा लेखनको काल हो ।"
आठ वर्षपछिको फैसला कार्यान्वयन,"अनुसन्धानमा ख्याति कमाउँदै आएको नेपाल प्रहरीले अन्तत: फरार सूचीमा रहेका बालकृष्ण ढुङेललाई मङ्गलबार प्रकाउ गरेसँगै मर्दै गएको न्यायको आसा पुन: पलाउन सुरु गरेको छ । अपराधीहरू दुईचार वर्ष फरार हुन सक्छन्, तर कारबाहीको दायराबाट उम्कन सक्दैनन् भन्ने कुरा ढुंगेलको गिरफ्तारीले प्रमाणित गर्यो । अपराधले कात्रो रूप लिन्छ भन्ने उदाहरण ओखलढुंगाका उज्जनकुमार श्रेष्ठ बने । बालकृष्णले उज्जनकुमारको हत्या गरेसँंगै उनका दाजु गणेशको पनि हत्या भयो । यो अवस्था देखेकी उनकी छोरीले सहन नसकी आत्महत्या गरिन् । श्रीमान र छोरीको मृत्यु भइसकेपछि एक्लै बाँच्नुको अर्थ छैन भन्ने महसुस गरी गणेशकी श्रीमतीले पनि आत्महत्या गरिन् । यिनै प्रमाणको आधारमा अदालतले अपराधी करार गरी सर्वस्वसहित जन्मकैदको फैसला सुनाइएका बालकृष्ण गिरफ्तार नपरी लामो समय फरार हुँदा न्याय क्षेत्रमा खैलाबैला मच्चिनु नौलौ कुरा थिएन । बालकृष्ण एउटा प्रतिनिधि पात्रमात्र हुन् । व्यक्तिगत रिसइवीका कारण थुप्रै नागरिकको द्वन्द्वकालमा हत्या गरिएको छ । कतिपयले न्यायको ढोका देखेका छैनन् । कतिपय अझै पनि खुलेर बोल्न सकिरहेका छैनन् । तिनीहरूलाई पनि न्यायको अनुभूति दिलाउनु र अपराधीलाई कारबाही गर्नु सरकारको दायित्व हो । गोर्खा फुजेलका नन्दप्रसाद अधिकारी जो आफ्नो छोराको हत्यारालाई कारबाही हुनुपर्ने माग राखेर अनशन बस्दाबस्दै मृत्युवरण गरे । उनकी श्रीमती सोही मागलाई लिएर अझैसम्म अनशनरत छिन् । समयमै न्याय नदिने हो भने न्यायबिना नै उनको पनि मृत्यु हुने देखिन्छ । तसर्थ एउटा अपराधीलाई छुट दिँदा ४५ जनाको मृत्यु हुन्छ भने तत्काल अपराधीलाई गिरफ्तार गर्नुपर्छ, सजाय दिनुपर्छ । पुरुषोत्तम घोरासैनी बालाजु१६, काठमाडौं २०५५ सालमा ओखलढुंगाका उज्जनकुमार श्रेष्ठको हत्या गरेको अभियोगमा पक्राउ परेका बालकृष्ण ढुंगेलप्रति सहानुभूति जनाउनुपर्ने खासै केही छैन । ढिलै भए पनि मेरो देशमा सुरक्षा निकायको आँखा खुलेको छ । हत्या जस्तो जघन्य अपराधमा आममाफी दिने, हत्यारालाई खुलेआम हिँड्न दिने कार्य आगामी दिरुमा कहीं कतैबाट पनि नहोस् । १२ वर्ष ५ महिना २२ दिन जेलमा राखेर पनि खासै केही हुने त हैन । अरूको जीवन बर्बाद पार्नेलाई त्यति सजाय भोग्नु केही अर्थ राख्दैन । हत्या गरेको थाहा हुँदाहुँदै पनि राजनीतिको छानाभित्र राखेर संरक्षण गर्नु नै अन्याय हो । अदालतबाट फैसला हँुदा पनि हत्यारा खुलमखुल्ला समाजमा ठाडो शिर पारेर हिँड्ने काम राजनीति नभएर लाजनीतिबाट हुँदैछ । त्यसैले पीडित परिवारका लागिमात्र हैन कि आम नेपालीका लागि ढुंगेल पक्राउ न्यायपूर्ण छ । नवीन क्षत्री गोरखा नपा२, ताप्लेबालकृष्ण ढुंगेलको गिरफ्तारीले कानुनको शासनमा विश्वास गर्नेहरूको विश्वास जितेको छ । यो कार्य ८ वर्षअघि नै हुनुपथ्र्यो । सर्वोच्च अदालतले फैसला गरेको ८ वर्षसम्म पनि यिनी पक्राउ पर्नसकेका थिएनन् । कारण प्रस्ट थियो, माओवादीको संरक्षण । अधिकांश समय माओवादी सरकारमा बसेको थियो र उसको गिरफ्तारीलाई खबरदारी गरिरहेको थियो । यसबाट माओवादी पार्टी दिनपरदिन बदनाम भइरहेको थियो । जेलको कोठरीमा बस्नुपर्ने मान्छे खुलेआम छाती फुकाउँदै जताततै हिँड्नु तर माओवादीको डरको कारण प्रहरीले कहिल्यै नदेख्नु नियति नै हुनगएको थियो । बल्ल त्यो नाटकको मञ्चन पटाक्षेप भएको छ । बालकृष्णको गिरफ्तारी माओवादीहरू कांग्रेसलाई छोडी एमालेसंँग गठबन्धन गर्न जाँदा नै सम्भव भएको हो । यदि अहिले पनि कांग्रेसमाओवादी गठबन्धन रहेको भए यिनी पक्राउ पर्दैन थिए । किनकि गृहमन्त्री माओवादीका जनार्दन शर्मा नै भइरहेका हुन्थे । जसले खुलेआम टिभी अन्तर्वार्तामा बालकृष्ण पक्राउको बचाउ गरेका थिए । कसो कांग्रेससँंग गठबन्धन टुट्यो र गहृमन्त्री जनार्दन शर्मा बिना विभागीय मन्त्री भए अनि बल्ल यो सफलता प्राप्त भयो । यसर्थ माओवादीकांग्रेस गठबन्धन टुट्नु पनि एउटा अपराधीलाई सजायको माध्यम बन्न पुग्यो । राजनीतिको नाममा मान्छे मार्ने छुट कसैलाई हुँदैन, हुनुहँुदैन । बालकृष्णले राजनीतिको नाममा जघन्य अपराध गरेका थिए र उनलाई बचाउने नाममा माओवादीले थप कलंक बोकेको थियो । बालकृष्णलाई पक्राउ गर्नसकेकोमा ढिलै भए पनि नेपाल प्रहरी धन्यवादको पात्र बनेको छ । अब उसले नेपाली कांग्रेसको नेता रहेका तर अदालतबाट सजाय पाएका रौतहटका अफताव आलमलाई गिरफ्तारी गरेर न्यायमा पक्षपात हँुदैन भनी देखाउनुपर्ने दिन आएको छ । हामीलाई गुन्डाराज होइन, कानुनीराज चाहिएको छ । गोपाल देवकोटागोकर्णेश्वर८, जोरपाटी, काठमाडांैसामाजिक सञ्जालमा बालकृष्ण ढुंगेलले सर्वोच्चको आदेशलाई खारेज गरिदिएको र आफूले उपहार पाएको तरवार कसैमाथि बज्रने खतराको उद्घोष गरेको समाचार हिजोमात्र हेरेको थिएँ । साँझ छिप्पिन नपाउँदै उनै फरार अभियुक्त बालकृष्ण पक्राउ परेको समाचार सुन्ने सुअवसर मिल्यो । एउटा अपराधीमाथि देखिएको राज्यपक्षको उदारताको शृङखला आजबाट समाप्त भएको अनुभव गर्ने हो भने कम्तीमा पनि अब अस्पतालमा चीरनिद्रामा रहेका नन्दप्रसाद अधिकारीको लासले पनि न्याय पाउला नै । जब एउटा अपराधीले राजनीतिक आश्रय प्राप्त गर्छ र उसले गरेका अपराधबाट मुक्तिको अनुभूति पाउँछ, ऊ अन्य आपराधिक गतिविधिप्रति उत्साहित रहन्छ । पछिल्लो समय तरवार उध्याउने उनको उद्घोष र सर्वोच्च अदालतको आदेशलाई खारेज गर्ने दम्भ यहींबाट सिर्जना भएको हुनुपर्छ । बालकृष्ण ढुंगेलको उन्मुक्तिले राजनीतिमा अपराधीकरणको संस्कृतिलाई मलजल गरिरहेको आभाष यत्रतत्रबाट भइरहेको थियो । व्यक्ति हत्यामा संलग्न जोकोहीले उन्मुक्ति पाउनुहुन्न । कुनै पनि बहानामा मान्छेको जीवनमाथि धावा बोल्ने अधिकार कसैमा पनि रहन्न । जहाँसम्म ढुंगेलको गिरफ्तारी पश्चात माओवादी केन्द्रको प्रतिक्रिया आएको छ, यसले सम्पूर्ण न्यायप्रेमीलाई स्तब्ध बनाएको छ । सर्वोच्च अदालतले सर्वस्वसहित जन्मकैदको आदेश दिएको अपराधीको तत्काल रिहाइको माग गरिरहँदा उक्त पार्टीले सर्वोच्च अदालतको मानमर्दन गरेको ठहर्छ कि ठहर्दैन ? के यहाँका राजनीतिक दलहरू न्यायालयभन्दा माथि नै हुन् र ? बालकृष्ण ढुंगेलको गिरफ्तारीले अपराधीहरूको मनोबल थोरै गिरेको अनुभूति भैरहँदा माओवादी केन्द्रले उनको गिरफ्तारीलाई दुर्भाग्यपूर्ण भन्दै अपराध र अपराधीको पक्षमा गरेको पक्षपोषण डरलाग्दो छ । उत्तम पुडासैनी जोरपाटी, काठमाडौंद्वन्द्वकालीन हत्याको मुद्दामा सर्वोच्च अदालतबाट सर्वस्वसहित जन्मकैद तोकिएका माओवादी केन्द्रका नेता बालकृष्ण ढुंगेल पक्राउ परेको खबरले पीडित खुसी भएका छन् । परिवारले यतिका वर्ष खाईनखाई दौडधुप गरेपछि बल्ल न्याय पाएको बताए । पीडित परिवारले यसो भनिरहँदा अन्य मानिसमा पनि न्यायको आस पलाएको छ । अदालतले ढुंगेललाई पक्रन कडा आदेश दिएको न्यायालयलाई स्यावासी दिनैपर्छ । तर माओवादीले भने विस्तृत शान्ति सम्झौता विपरीत भएको बताएको छ । जुनसुकै सम्झौता विपरीत भए पनि निर्दोष मानिसलाई हत्या गर्नेलाई कडा कारबाही हुनैपर्छ । त्यसो त द्वन्द्वकालीन हत्या तथा बेपत्ताको छानबिन गर्न बनेको सत्यनिरुपण तथा बेपत्ता आयोगमा घटना दर्ताको सूची लामो छ । तर सिधा राजनीतिक हस्तक्षेपको कारण सबै ओझेलमा परेको छ । त्यसको कहिले कार्यान्वयन होला ? पीडितले कहिले न्याय पाउने ? अपराधी सधैं मोजमस्ती गरेर हिंँड्ने अनि पीडित सधैं रूँदै हिँड्ने यो राज्यको कस्तो नालायकीपन हो ? के यो मुलुकमा पीडितको पक्षमा बोलिदिने कुनै अंग छैन ? न्याय पाइने एकमात्र विश्वासिलो अंग अदालत हो । तर अदालतमा पनि राजनीतिक तवरबाट नियुक्त भएका न्यायाधीशहरू रहने हुँदा नेताको इसारामा मुद्दाको छिनोफानो भएको देखिन्छ । यसकारण अदालतप्रतिको जनविश्वास पछिल्लो समय घटेको छ । भ्रष्टाचारीहरू रमाउँदै हिंँडेको पनि देखिन्छ । लामो समयदेखि छोराको हत्यारालाई कारबाही होस् भनेर अनशन बसेका गोरखा फुजेलका दम्पती नन्दप्रसाद अधिकारी र गंगामाया अधिकारीले कहिले न्याय पाउलान् ? न्याय माग्दामाग्दै नन्दप्रसादले अनशन स्थलमै मृत्युवरण गरे । उनको शव अझै जलाइएको छैन । अपराधी ढुंगेललाई पक्राउ गुरेर जेल चलान गर्दा किन संरक्षित बोली बोलेको नेता हो ? राजनीतिक दलले हत्यारा, गुन्डा, लुटेरा पालेर संरक्षण गर्नाले सिंगो मुलुकमा अपराधका शृङ्खला बढेको छ । हाम्रा नेताले हत्यारालाई, गुन्डालाई चुनावी टिकटसमेत दिएका छन् । यो भनेको संरक्षण हो । समाज दिनप्रतिदिन अपराध उन्मुख हुँदै गएको छ । दिनदाहडै मान्छे मार्ने, बलत्कार गर्ने घटना बढिरहेकै छ । यस किसिमको गतिविधिलाई रोक्न सबै चनाखो हुनुपर्छ । राज्यका संयन्त्र जागरुक हुनुपर्छ । अपराधीलाई कोही कसैले पनि संरक्षण नगरी कसुर अनुसारको सजाय दिनुपर्छ । सरस्वती पाण्डे धुनीबँेंसी९, धादिङआजभन्दा करिब ८ वर्षअघि द्वन्द्वकालीन हत्याको मुद्दामा जन्मकैदको सजाय तोकिएका माओवादी केन्द्रका नेता बालकृष्ण ढुङ्गेललाई मङ्गलबार बिहान प्रहरीले पक्राउ गरी १२ वर्षका लागि जेल चलानसमेत गरिसकेको छ । कुनै पनि देशको नागरिक र राजनीतिक दलले संविधानलाई मानिसकेपछि न्यायालयले गरेको फैसलालाई मान्दिन, मान्दैनांै भन्नु ठिक होइन । दलका शीर्ष नेताहरूले पनि कानुनीराज्यको प्रत्याभूति दिलाउन अदालतको फैसलालाई स्वीकार्नैपर्छ, चाहे त्यो राजनीतिक, अराजनीतिक जुनसुकै मुद्दा किन नहोस्, अपराधी अपराधी नै हो । तसर्थ नेता भनेको कुनै देवता होइन, सबै गल्तीमा छुट पाइरहनका लागि । तत्कालीन नेकपा माओवादी र सात राजनीतिक दलबीच संयुक्त राष्ट्र संघको रोहबरमा युद्धकालीन मुद्दा फिर्ता गर्ने, सेना समायोजन, संविधानसभाको निर्वाचन लगायत सहमति भएको जगजाहेर छ । बालकृष्ण ढुङ्गेलको मुद्दा पनि युद्धकालीन मुद्दा भएको र र युद्धकालीन मुद्दा सत्यनिरूपण तथा मेलमिलाप आयोग गठन गरिसकेपछि जनयुद्धसँग सम्बन्धित कुनै पनि घटनाको मुद्दा न्यायालयसम्म पुग्नु हुँदैनथ्यो, बरु सत्यनिरूपण तथा मेलमिलाप आयोगलाई सक्रिय गराएर त्यसैबाट समाधान निकाल्नु उचित हुन्थ्यो । तर विडम्बना, तीन पटकसम्म राज्यसत्तामा पुगेर पनि सत्यनिरूपण तथा मेलमिलाप आयोगलाई कार्यान्वयन गर्न नसक्नु तत्कालीन माओवादी विद्रोही पक्षको ठूलो कमजोरी हो । सत्तामा पुगेपछि नेताहरू सबै बिर्सने गरेकै कारण आज ढुंगेल पक्राउ घटना सार्वजनिक भएको छ । भोलि योभन्दा झनै गम्भीर समस्या नआउला भनेर भन्न सकिन्न । सन्तोष सिम्खडाभीमसेन गाउँपालिका२, गोर्खा"
कांग्रेसले हिँड्ने बाटो,"नेपाली कांग्रेसले कम्युनिस्ट एकताका विषयमा निकै कडा वक्तव्य जारी गरेको खबर सुन्नमा आयो । कांग्रसजस्तो पार्टीले यसरी कसैका विरुद्ध वक्तव्य दिएको सायद यो पहिलो घटना हुनसक्छ । किटेरै एमाले र माओवादीजस्ता पार्टीलाई आलोचना गरिरहनुको कुनै तुक हुँदैन । कांग्रेसले आफ्नो सिद्धान्त नत्यागेको भए, भ्रष्टाचार र बेथितिको प्रतिकार गरेको भए बरु बेस हुने थियो । जननायक बीपी कोइरालाले जीवनभर कसैलाई किटेर आलोचना गर्नुभएको मलाई थाहा छैन । बरु उहाँले कम्युनिस्टहरूसित सहकार्य गर्नाले कांग्रेसले ठूलो क्षति व्यहोर्नेतर्फ इंगित गर्नुभएको सन्दर्भ मनन गर्न नसक्ता अहिलेको परिस्थिति आएको हो भन्ने कुरा कांग्रेसले बुझ्न सक्नुपथ्र्यो । सहकार्य गरिसकेपछि फेरि त्यसको आलोचना गरिरहनु आवश्यक थिएन । नेपालमा हिजो दरबारले कम्युनिस्ट उत्पादन गरेको बुझेर बीपीले त्यसो भन्नुभएको हुनसक्छ । जताबाट पनि नेपालमा प्रजातन्त्रको स्थायित्व हुन नदिन सबै खाले षड्यन्त्र भइरहेका थिए । त्यसो हँुदा बीपीले मध्यमार्गी बाटो अपनाएको भनिरहनु नपर्ला । भनुँ भने समाजवाद त्यसैको परिणाम थियो । तर कांग्रेसले बीपीको समाजवादै त्यागिदिँदा कम्युनिस्टहरूको वर्चस्व ह्वात्तै बढेको हो । अहिलेको वक्तव्यले कांग्रेस आफू आन्तरिक रूपमा कमजोर भएको अर्थ लाग्छ । तसर्थ कांग्रेसले कम्युनिस्ट एकताको विरोध गर्नुभन्दा आन्तरिक पक्ष सुदृढ गर्नतिर लागेको भए बेस हुने थियो । ज्यो रत्ननिधि रेग्मी शुक्राचार्य"
लोकतन्त्र जोगाऔं,"कात्तिक १४ गते प्रकाशित केशव दाहालको इतिहास नदोहोरियोस्, पढेंँ । यो कुरा विलकुल सही छ कि ५ वर्षपछि भोट हाल्ने र भोट पाउनेले गर्व गर्न सकेनन् भने लोकतन्त्रको के अर्थ ? तर अहिलेको वाम एकताले तपाईलाई यस्तो लाग्छ त ? २००७ सालमा त्यस्तै परिवर्तन भएको थियो । ठिक त्यसको १० वर्षमा नै प्रजातन्त्रको घाँटी निमोठियो । त्यही थियो, इतिहास दोहोरिएको । २०६४ पछि अहिले पनि ठिक १० वर्ष भएको छ । यसपल्ट इतिहासलाई दोहोराउन वाम एकता अगाडि सरेको छ । यसपाली इतिहास दोहोरियो भने विगतको भन्दा भयावह हुनेछ । अहिले त सांसदहरू नेताका गुलाम मात्रै छन् । त्यसबेला त सम्पूर्ण जनता नै दासदासी हुनेछ । त्यसैले अहिले सबै कुरा भुलेर लोकतन्त्र जोगाउनुपर्ने बेला आएको छ । अत: सबै कुरा बिर्सौं र मात्र लोकतन्त्रलाई जोगाऔं । लाख खोट रहे पनि लोकतन्त्र नै जनताको सर्वोत्तम व्यवस्था हो । डा शिवशंकर यादवछपकैया, वीरगन्ज"
विद्युतीय सवारीमा सवार हुने को ?,"बुधबार प्रकाशित विद्युतीय सवारी साधन किन ? विषयमा थप प्रतिक्रिया जोड्न मन लाग्यो । सबैभन्दा पहिले यो साधन कसले र किन चढ्ने भन्ने हो । फेरि हामीकहाँ साधन भनेको साध्य होइन, शान र मानका लागि चढ्ने अभ्यास वा आदत छ । उदाहरणको लागि साइकल चढेर जाने जोकोही पेसाकर्मी वा कुनै पनि प्रतिष्ठित व्यक्तिले साधनमै इज्जत देख्ने वा जाने सोच पाल्छ । अब सरकारी कर्मचारी वा यस्तै साधनसँग सरोकार राख्नको लागि हाम्रो मुलुकमा विज्ञान तथा वातावरण मन्त्रालायसम्म छ । तर उक्त मन्त्रालयका खरदारले पनि यस्तो गाडी दिए पनि चढ्न चाहँदैन । उही विश्वेन्द्र पासवानजस्ता मन्त्रीले अलिकति मिडियामा आउन हल्लाखल्ला गर्ने न हो । गृह, रक्षाजस्ता संवेदनशील वा अत्यावश्यक सेवाका सचिवले नचढे पनि लोकसेवा, महालेखा, निर्वाचन आयोगदेखि अनेक निकायका सचिव तहले चढेर उदाहरण देखाउन सक्छ । नभए गाडीमाथि साइकल राखेर त्यसमाथि बस्ने मानसिकता हाम्रो हो । आजभन्दा २० वर्षअघि जापानका एकजना मेयर साइकलमा कार्यालय गएको तस्बीर छापिएको थियो । हालैमात्र पनि नेदरल्यान्डका प्रधानमन्त्री राष्ट्रपतिलाई भेट्न साइकल चढेर गएका थिए । तर हाम्रा बहालवाला प्रधानमन्त्री, राष्ट्रपतिदेखि कुनै पनि सरकारी सवारी साधन पाउनेको कुरै छाडौं, भूपू भइसकेपछि पनि गाडीका ताँती लिएर दौडन्छन् । तीन पुस्तेले त प्रयोग गर्ने वा गरेका नै छन्, सात पुस्तालेसम्म प्रयोग गर्न पाउन भनी हुने भए कानुन बनाउँथे । जनता टाटा गाडी चढ्न नसक्ने हैसियतमा टाट पल्टेका वा त्यस्तै टाटा र महिन्द्राका गाडी चढेर भिरपाखामा ढुंगा गुल्टिएको हो कि बल गुल्टेको जसरी पछारिन्छन् । यो देशका शासक, नेता महोदय टोयोटा र फोर्ड वा ब्रान्डेड गाडीमा हरपल रवाफिलो भएर हिँड्छन् । ती आफू छानीछानी वा रोजीछाडी हिँडे पनि देशको अवस्था वा आवश्कतालाई हेरेर कम्तीमा राजधानी सहरमा प्रयोगको रूपमा यस्ता विद्युतीय साधनमा प्रोत्साहन गर्न सक्छ । यो आर्थिक हिसाबले फाइदाजनक नै छ । श्रीकृष्ण राजवंशीसुनकोसी३, सिन्धुली"
स्थानीय तह सञ्चालन कसरी ?,"नेपालले संघीय प्रणाली अवलम्बन गर्नुको महत्त्वपूर्ण कारण जनताको नजिक सरकार पुर्याउनु हो । जनसरोकारका आधारभूत आवश्यकता पुरा गर्न राज्यबाट नागरिकलाई उपलव्ध गराइने वस्तु वा सेवासुविधा नै सार्वजनिक सेवा हो । सरकारको प्राथमिक उद्देश्य नै जनसेवा र समृद्धि हो । इतिहासमै पहिलोपटक स्थानीय तहले संविधानबाटै आफ्नो अधिकारको सूची प्राप्त गरेका छन् । स्थानीय तहले प्रवाह गर्नुपर्ने सेवामा खासगरी शिक्षा, स्वास्थ्य, आवास, पोषण, खानेपानी जस्ता आधारभूत प्रकृतिका सेवा रहेका छन् । बालसंरक्षण, कमजोर तथा पिछडिएको वर्ग वा समुदायको संरक्षण, वृद्ध तथा अशक्तहरूको संरक्षण, सामाजिक सशक्तीकरण जस्ता कल्याणकारी सेवा पर्छन् । विकासका कार्य पनि स्थानीय सरकारको मुख्य जिम्मेवारीमा छ । यसमा स्थानीय सडक, सिंचाइ, खानेपानी, कृषि, सहकारी तथा पशु विकास पर्छन् । आधारभूत वित्तीय सेवाको व्यवस्थापन, उद्योग वाणिज्यको प्रबद्र्धन र बजार नियमनजस्ता जनसरोकारका क्षेत्र पनि स्थानीय सेवाको दायरामा आएका छन् । यस अतिरिक्त आकस्मिक सेवा, जस्तै प्रकोप व्यवस्थापन र विशेष समूह वा वर्गलाई विशिष्ट प्रकारका सेवा पनि प्रवाह गर्ने गर्छ । संविधानले शिक्षा, स्वास्थ्य र सरसफाइ, सामाजिक सुरक्षा लगायतका कतिपय सेवा मौलिक हककै रूपमा स्थापित गरेको छ भने कतिपय सेवा कानुनद्वारा परिभाषित हुंँदै जानेछन् । संविधान अनुसार अधिकार सूचीको विस्तृतीकरण प्रतिवेदनले स्थानीय तहमा ३१९ वटा काम पहिचान गरेको छ । सरकारले ७५३ वटा स्थानीय तह पुन:संरचना गरेको छ । वडा तहबाट नै सेवा दिने हिसाबले वडाको कार्य जिम्मेवारी निर्धारण भएका छन् । स्थानीय सरकार सञ्चालन सम्बन्धी विधेयक, २०७४ ले वडा तहलाई मात्रै विभिन्न ५ क्षेत्रका कुल ८८ किसिमका सेवा प्रवाह गर्न तोकेको छ । यसमा ३५ प्रकारका सिफारिस र प्रमाणित गर्ने कार्यजिम्मेवारी प्रदान गरेको छ । राज्य पुन:संरचना पश्चात जिल्लाका कतिपय कार्य नगरपालिका र गाउँपालिकामा पुगेको छ । विगतको नगरपालिका र गाविसका कतिपय कार्य वडा तहमा पुगेका छन् । यही सैद्धान्तिक पृष्ठभूमिमा चालु बजेटबाट स्थानीय तहमा वित्तीय समानीकरण र ससर्त अनुदान गइसकेको छ । संविधान बमोजिम राजनीतिक गतिअनुसार प्रशासनिक पुनर्संरचना सुस्त देखिन्छ । यसले स्थानीय तहको कार्यसम्पादन र सेवा प्रभावित बनेको छ । निर्वाचित प्रतिनिधिले सोचेअनुसार स्थानीय तह हांँक्नसकेका छैनन् । उनीहरूले कर्मचारीहरू नै पाउनसकेका छैनन् । कृषि, स्वास्थ्य, शिक्षाका प्राविधिकबाट वडा केन्द्र सञ्चालन गर्नुपर्ने बाध्यता छ । कतिपय जनप्रतिनिधिले आफै कर्यालय सञ्चालन गरेर बसेका छन् । जनताको अपेक्षालाई सम्बोधन गर्नेगरी सेवा प्रवाह प्रणालीमा सुधार ल्याउन अब नयाँं ढंगबाट सोच्नु जरुरी छ ।प्रशासनिक पुन:संरचना मुलुकको शासकीय प्रबन्धको प्रभावकारिताका लागि हो । यसको प्रत्यक्ष सम्बन्ध सेवा प्रवाहसँग हुन्छ । कर्मचारी समायोजन सम्बन्धी ऐन बमोजिम नै पनि प्रशासनिक संक्रमण व्यवस्थापन गर्न न्यूनतम एक वर्ष लाग्ने देखिन्छ । अत: प्रतिनिधिले क्षेत्रमा तत्काल सुधार कार्य गर्न अब ढिला गर्नु हुँदैन । एक वर्षको यो अन्योललाई मध्यनजर राखी अन्तरिम व्यवस्थापन गर्नुपर्ने हुन्छ । स्थानीय तहको मूलभूत जिम्मेवारीमा स्थानीय सेवा प्रवाह नै रहेको देखिन्छ । सर्वसाधारणका दिनानुदिनका विषय र स्थानीय आवश्यकता परिपूर्ति गर्न स्थानीय तहको भूमिका प्रभावकारी हुनुपर्छ । यसका लागि स्थानीय तहले आवधिक योजना र दीर्घकालीन सोचसहित अघि बढ्नुपर्छ । नागरिकका दिनानुदिनका विषय र सहभागितामूलक कामको अधिकार वडा तहमा हस्तान्तरण गरी सेवा प्रभावकारी बनाउन ध्यान दिनुपर्छ ।कतिपय स्थानीय तहमा कार्यालय सञ्चालनसमेत समस्यामा देखिएको छ । आफ्नो प्रशासनयन्त्रको प्रयोग गरी भइरहेका पूर्वाधारको उपयोग गर्दै सेवा प्रवाह अनुकूल कार्यालय व्यवस्थापन गरी तत्काल यी सेवा सुचारु गर्न जरुरी छ । स्थानीय तहले सेवा व्यवस्थापनका क्रममा वडासम्म सूचना सञ्जाल सहितको सूचना प्रविधिको प्रयोग गर्न आवश्यक छ । हाल सञ्चालनमा रहेका संयुक्त वडा कार्यालयलाई योजनाबद्ध रूपमा वडापिच्छै पुर्याई सुचारु गर्नुपर्ने हुन्छ । यसलाई जनताको घरदैलो नजिक सरकार पुर्याई सुशासनको अनुभूति प्रदान गर्ने अवसरको रूपमा लिन आवश्यक छ । स्थानीय रूपमा प्रवाह हुने सेवालाई एकीकृत सेवा प्रवाह प्रणालीमा आबद्ध गर्न गर्न सकिन्छ । ननक्लिनिकल प्रकृतिका स्थानीय सेवालाई स्थानीय तहको एकीकृत सेवा केन्द्रबाट नै प्रवाह गर्न सकिन्छ । वडावडामा सामुदायिक केन्द स्थापना गरी वडा तहको सेवा प्रवाह, स्थानीय तहका भेला तथा बैठक स्थल, पुस्तकालय, सूचना केन्द्र तथा प्रतिभा प्रस्फुटन केन्द्र लगायतका सामाजिक मिलनबिन्दुको रूपमा विकास गर्न सकिन्छ ।सूचना प्रविधिको विकास अनुरूप मानिस आजकल हत्केलामा सरकार खोजिरहेका हुन्छन् । यस निम्ति सूचना प्रविधिको प्रयोग बढाई सेवाग्राहीलाई सरकारी सेवा प्राप्त गर्न लाग्ने समय र लागतमा कमी ल्याउन आवश्यक छ । मन्त्रालयले व्यक्तिगत घटना दर्ता, आयराजस्व, उजुरी व्यवस्थापन, सामाजिक सुरक्षा भत्ता वितरण, भवन नक्सापास आदिमा सफ्टवेयर विकास गरिसकेको छ, यसलाई प्रयोग गर्न सकिन्छ । सामाजिक सञ्जालको प्रयोग गर्दै स्थानीय तहमा मोबाइल एप्सबाट समेत विद्युतीय शासनको थालनी गर्न सकिन्छ ।स्थानीय तहले आफ्नो सेवा व्यवस्थापन गरेर मात्र पुग्दैन । यस निम्ति अन्य तहका सरकारका जिल्लास्थित कार्यालय, गैरसरकारी संस्था तथा नागरिक समाज उन्मुख संघसंस्था र निजी क्षेत्रसँग समन्वय गर्नुपर्छ । समन्वयकारी भूमिका जति प्रभावकारी निर्वाह गर्न सकिन्छ, उति सेवा प्रवाहलाई सहज र व्यवस्थित बनाउन सहज हुन्छ । स्थानीय तहको प्रत्यक्ष सरोकार तथा जवाफदेहिता जनताप्रति नै हुन्छ । अत: उसले सम्पादन गर्ने विकास योजना होस् वा सेवा सम्बन्धी, शासन सञ्चालनका कामकारबाही र निर्णय प्रक्रियामा जनतालाई जति बढी हिस्सेदार बनाउन सकिन्छ, उनीहरूमा त्यसरी नै स्वामित्व अभिवृद्धि हुंँदै जान्छ । स्थानीय तहको कार्यसम्पादनमा स्थानीय जनतासँंग परामर्श गर्ने, अंशियारै सम्झेर सरिक गराउनाले नागरिकले प्रजातन्त्रको लाभांश पाएको अनुभूति गर्न सक्छ । आफ्नो घरदैलोमा बसेर काम गर्ने स्थानीय सरकारका कामलाई नागरिकले नजिकबाट अनुगमन गर्न सक्नेछन् । नवस्थापित स्थानीय तहले भ्रष्टाचार विरुद्ध शून्य सहनशीलताको नीति अवलम्बन गर्न आवश्यक हुन्छ । लोकतान्त्रिक मुलुकमा मालिक जनता हुन्छन् । यसकारण मानिसलाई थाहा पाउने हक हुन्छ । स्थानीय तहले गर्ने काम, प्रदान गरिने सेवा र विकास कार्यमा पारदर्शिता आवश्यक छ । जनप्रतिनिधिको भूमिकानागरिकले आफ्नो स्थानीय सरकार चुनिसकेका छन् । अब स्थानीय सरकार जनअपेक्षा सापेक्ष जनकेन्द्रित सेवा पुर्याउन लागिपर्नुपर्ने बेला आएको छ । सेवाको वरिपरि जनता पुर्याउने होइन । सरकार जनताको घरदैलोसम्म पुग्ने हो । यो मान्यतालाई स्थानीय सरकारले प्रमाणित गर्नुपर्ने हुन्छ । जनप्रतिनिधिले निर्वाचित भएपछि आफ्नो राजनीतिक आस्था र पार्टीगत स्वार्थभन्दा माथि उठी आफ्नो नेतृत्वको दायरा फराकिलो पार्न सक्नुपर्छ । कुनै अमूक दलको मात्र कार्यकर्ता हुने छुट हुँदैन, सबैको प्रतिनिधि र नेतृत्वदाता बन्न सक्नुपर्छ । अब निर्वाचित प्रतिनिधिले बेथितिको प्रश्नमा निरुत्तर हुन वा जवाफदेही पन्छाउने ठाउँ पाउने छैनन् । कर्मचारीको अभावमा सेवा प्रवाह कठिन भएको वर्तमान अवस्थामा प्रतिनिधिले मुख्य काम र सहायक कामको छिनोफानो गरी सहयोगी प्रकृतिका कार्य सेवा करारबाट गराउन सक्छन् । यस अतिरिक्त सेवा प्रवाहमा स्थानीय सामुदायिक संस्था, नागरिक समाज उन्मुख संस्थाहरू र गैरसरकारी संस्था समेतसँंग साझेदारी र सहकार्य गरी सेवालाई टोलबस्ती हुँदै जनताको घरदैलोसम्म पुर्याउन सकिन्छ । समस्या र चुनौतीसंविधानले दिएको अधिकार सूचीअनुसार स्थानीय तहमा सेवा प्रदान गर्न सरकारले स्थानीय तहमा तत्काल अत्यावश्यक कर्मचारीको व्यवस्थापन गर्नु जरुरी छ । विभिन्न निकायका स्थानीय कार्यालयहरूले प्रदान गर्दै आएका सेवा खर्चसहितको जिम्मेवारी हस्तान्तरण हुनुपर्छ । स्रोत विनाको अधिकार हस्तान्तरणले आम नागरिकले अपेक्षित सेवा हासिल गर्न सक्दैनन् । फलत: नागरिकमा सरकार तथा प्रणालीप्रति नै अविश्वास बढ्न थाल्छ, स्रोत एकातर्फ कार्य जिम्मेवारी अर्काेतर्फ हुनुहुंँदैन ।निर्धारित उद्देश्य अनुरूप लक्षित समूहमा प्रभावकारी र मितव्ययीपूर्ण ढंगले सेवा पुर्याउन तालुक तहले मापदण्ड निर्धारण गरी स्थानीय तहलाई नै उपयुक्त कार्यनीति अपनाउन पूर्ण स्वाधीनता दिनुपर्छ । स्थानीय सेवाको प्रभावकारिता कागजी दस्तावेजमा मात्र होइन, नागरिकको घरदैलोसम्म पुग्न सक्नुपर्छ । स्थानीय सेवा प्रवाहको निरन्तर अनुगमन हुनुपर्छ । तोकिएको कार्यप्रणाली अनुरूप तोकिएका संस्थाबाट निर्धारित समयमै सेवाग्राहीले सेवा प्राप्त गर्नसकेका छन्, छैनन् भन्नेबारे जनप्रतिनिधिहरूले निरन्तर अनुगमन गर्नु पर्नेछ । यस अतिरिक्त स्थानीय तहले गर्ने सार्वजनिक सुनुवाइ, सार्वजनिक परीक्षण, सामाजिक परीक्षण, योजना तर्जुमा तथा समीक्षा बैठकमा समेत सेवा प्रवाहको अवस्थाको अनुगमनको नतिजालाई आबद्ध गर्न सकिन्छ । यसैगरी तेस्रो पक्षबाट समेत स्थानीय तहले आफ्नो कार्यसम्पादनको अवस्थाको जानकारी हासिल गर्न सक्छन् ।कार्यसम्पादन प्रभावकारी बनाउने र सेवालाई जनताको घरदैलोसम्म पुर्याउन तत्काल संक्रमणकालीन व्यवस्थापनको आवश्यकता छ । संक्रमणकाल भनेको केही नगर्ने भन्ने होइन, अझ बढी कार्य गर्ने अवधि हो । जनउत्तरदायी राजनीति र कार्यमूलक प्रशासनले मात्र जनतामा समुचित किसिमले सेवा पुर्याउन सक्छ । जनताको नजिक सरकार र सेवा पुर्याउन स्थानीय सरकार अन्तर्गतका निकायले एकद्वार प्रणाली अन्तर्गत कार्यसम्पादन गर्नुपर्छ, सेवाग्राहीलाई विना कुनै झञ्झट सेवा प्रदान गर्न सक्नुपर्छ । कर्मचारीहरूमा व्यवहारगत परिवर्तन ल्याई सेवालाई जनमैत्री तुल्याउनुपर्छ ।भट्टराई पूर्व सचिव हुन् ।"
स्तन क्यान्सरबाट जोगिऔं,"हरेक वर्ष अक्टोबर स्तन क्यान्सर जनचेतना महिनाका रूपमा संसारभर मनाइन्छ । नेपालमा पनि विभिन्न कार्यक्रम गरी जनचेतना फैलाउने काम गत वर्षहरूमा झंै यस वर्ष पनि भएको छ । यस वर्ष हाम्रा आमा अनि दिदीबहिनीलाई क्यान्सरमुक्त राखौं भन्ने नारा थियो । स्तन महिलाको सहायक प्रजनन प्रणालीमध्ये एक अंग हो । स्तनको कार्य नवजाज शिशुको लागि दूध उत्पादन गनुमात्र नभई यो महिलाको सौन्दर्यका लागि पनि महत्त्वपूर्ण छ । तर आजभोलि विश्वभरै स्तन क्यान्सर महिलामा हुने क्यान्सरमध्ये प्रमुख बनेको छ । नेपालमा भने स्तन क्यान्सर महिलामा हुने पाठेघरको क्यान्सर पछिको दोस्रो ठूलो क्यान्सरका रूपमा छ ।स्तनको आकार र बनावटमा कुनै परिवर्तन भई कुनै भागमा दुख्ने वा नदुख्ने गिर्खा बढ्दै गएर स्तनको तन्तु अथवा कोश असामान्य रूपले फैलिँदै जानुलाई नै स्तन क्यान्सर भनिन्छ । यो क्यान्सर आफैंले पत्ता लगाउन सक्छौं । यसका लागि इच्छाशक्ति अनि सही ज्ञान र तरिका जाने पुग्छ । महिलामा हुने इस्ट्रोजन नामक प्रजनन हार्मोनले पनि विभिन्न तवरबाट स्तन क्यान्सर हुनलाई बढावा दिन्छ । विभिन्न ठाउँंमा गरिएको अध्ययन अनुसार हरेक ८ महिलामध्ये १ जनामा स्तन क्यान्सर छ । स्तन क्यान्सरका कारण : स्तन क्यान्सरको वास्तविक कारण अझैसम्म पनि पत्ता लाग्नसकेको छैन । तर विभिन्न अध्ययनले केही सम्भावित कारण देखाएका छन् । स्तन क्यान्सर हुन उमेरको हदबन्दी छैन । तर ३० देखि ३५ वर्षको महिलामा धेरै देखिएको छ, स्तन क्यान्सर बंशाणुगत हुने सम्भावना बढी हुन्छ, १० वर्षको उमेरमा महिनावारी सुरु भएको छ भने र ४९ वर्षभन्दा पछि पनि महिनावारी बन्द भएको छैन भने स्तन क्यानसर हुने सम्भावना बढी हुन्छ, अविवाहित महिलामा हुनसक्छ, विवाह भएको र बच्चा नपाएका महिलामा तथा ३५ वर्षमा पहिलो बच्चा हुने महिलामा स्तन क्यान्सर भएको धेरै भेटिएको छ, स्तनपान नगराउने महिलाको शरीरमा इस्ट्रोजन नामक प्रजनन हार्मोनको मात्रा बढिरहने हुँदा यो क्यान्सर हुने सम्भावना एकदमै धेरै छ, धेरै वर्षसम्म परिवार नियोजनको खाने चक्की उपयोग गर्ने महिलामा यो क्यान्सर देखिन सक्छ । लक्षण : स्तनको कुनै पनि भागमा दुख्ने वा नदुख्ने गिर्खा आउनु, दुबै स्तनको समान आकार र बनावटमा फरक देखापर्नु, स्तनको मुन्टाबाट रगत अथवा फोहोर पदार्थ आउनु, स्तनको मुन्टा सिधा बाहिरपट्टि नफर्की दायाँबायाँ घुमेर भित्रपट्टि फर्कनु, स्तनको छालामा रङ अथवा नरमपनामा केही परिवर्तन देखिनुका साथै छालाको चाउरीपना बढ्नु, काखीमा गिर्खा देखापर्नु । स्तन क्यान्सर आफ्नो स्तनलाई आफैंले जाँचेर वा मेमोग्राम र भिडियो एक्सरेबाट पत्ता लगाउन सकिन्छ महिलाले आफ्नो स्तन आफैले सामान्यअसामान्य रहेको पत्ता लगाउन सक्नु नै स्तन क्यान्सरबाट बच्न सक्ने महत्त्वपुर्ण कुरा हो । स्तनमा भएको गिर्खालाई सुरुमै थाहा पाउन सक्नुपर्छ । गिर्खा जति सानो भयो, उपचारको परिणाम उति नै राम्रो हुने सम्भावना हुन्छ । स्तन क्यान्सरबाट बच्ने उपाय : नवजात शिशुलाई ६ महिनासम्म स्तनपान मात्र गराउने र २ वर्षसम्म स्तनपानसँंगै अन्य खानेकुरा खुवाउने, कम्तीमा पनि महिनामा १ पटक महिनावारी भएको ४५ दिनपछि नुहाउँदा वा अन्य समयमा आफ्नो स्तनको जांँच आफैले गर्ने, मेमोग्राम गर्ने र धूमपान र मद्यपान नगने, बोसोरहित तथा स्वस्थ खानपिनमा ध्यान दिने, अनावश्यक रूपमा हार्मोनल चक्की सेवन नगर्ने, धेरै ढिला विवाह नगर्ने र ३५ वर्ष नाघेपछि पहिलो बच्चा नजन्माउने, दुबै स्तनको समान बनावट र आकारमा कुनै पनि समस्या देखिए तुरुन्त सम्बन्धित चिकित्सकसंँग सम्पर्क राख्ने । समयमै ध्यान पुर्याउने हो र सतर्कता अपनाउने हो भने स्तन क्यान्सरबाट बच्न सकिन्छ । यसैगरी स्तन क्यानसरबाट पीडित भएका महिलाले समयमै सफल उपचार गर्नसके बाँकी जीवन सहज रूपमा बिताउन सक्छन् । नेपाल सरकारले कुनै पनि क्यान्सर निदान र उपचारका लागि १ लाख रुपैयाँसम्म सहयोग प्रदान गर्छ । नेपालमा जुनसुकै क्यान्सरको निदान र उपचार भरतपुर, भक्तपुर र नेपाल क्यान्सर अस्पतालमा हुन्छ ।ढकाल महाराजगन्ज नर्सिङ क्याम्पसमा अध्यायनरत छन् ।"
भूराजनीतिको चपेटामा सार्क,"गतवर्ष नोभेम्बर ९१० मा पाकिस्तानको राजधानी इस्लामावादमा हुने भनिएको सार्क सम्मेलन अनिश्चित कालका लागि स्थगित भएपछि भारत सरकारले दिल्लीमा बिमस्टेक (बे अफ बंगाल इनिसिएटिभ फर मल्टिसेक्टरल टेक्निकल एन्ड इकोनोमिक कर्पाेरेसन) संँग सम्बन्धित कार्यक्रमहरू निरन्तर आयोजना गरिरहेको छ । भारतीय अधिकारीहरूले आफूहरूले बिमस्टेकलाई सार्कको विकल्पका रूपमा अगाडि बढाउन नचाहेको दाबी गरे पनि विगत एक वर्षका घटनाक्रमले भने दिल्लीले बिमस्टेकलाई प्राथमिकता दिएको देखिन्छ । गतवर्ष सेप्टेम्बरमा बिमस्टेक देशका सरकार प्रतिनिधि तथा थिङ्क ट्याङ्कका प्रतिनिधिहरूलाई बोलाएर भारतले सेक्युरिटी डाइलग नामक कार्यक्रम गर्यो । भारतले पहिलोपटक यस प्रकारको कार्यक्रम गरेको थियो, जसमा यस क्षेत्रको आतंकवाद नियन्त्रण गर्ने विषयमा छलफल भएको थियो । त्यसैगरी सन् २०१७ कै मार्चमा दिल्लीमा बिमस्टेक देशका राष्ट्रिय सुरक्षा सल्लाहकारहरूको पहिलो दुईदिने बैठक दिल्लीमा आयोजना भयो । राष्ट्रिय सुरक्षा सल्लाहकारको व्यवस्था नभएकाले नेपालमा तीनवटै सुरक्षा निकाय नेपाल प्रहरी, सशस्त्र प्रहरी तथा राष्ट्रिय अनुसन्धानका प्रमुखहरूले त्यस सम्मेलनमा भाग लिएका थिए । पछिल्लो समय अक्टोबर १० देखि भारतले चारदिने बिमस्टेक सदस्य मुलुकहरूमा दैवी प्रकोप व्यवस्थापन सम्बन्धीे अभ्यास आयोजना गरेको थियो । त्यस कार्यक्रमको उद्घाटन भारतका गृहमन्त्री राजनाथ सिंहले गरेका थिए । बिमस्टेकलाई प्राथमिकता दिँदै भारतले प्रत्येक वर्ष सो सम्मेलन गर्ने घोषणासमेत गरेको छ । यति मात्र होइन, यतिबेला दिल्लीमा सार्कका बारेमा लगभग शून्य छलफल एवं बहस हुने गरेका छ । भारतका थिङ्क ट्याङ्क, विश्लेषक तथा राजनीतिज्ञहरूले समेत बिमस्टेक र यसबाट दिल्लीले प्राप्त गर्ने उपलब्धिहरूबारे विचारविमर्श गरिरहेका छन् । सन् २०१६ को नोभेम्बरमा तय भएको सार्क सम्मेलन स्थगन भयो, सन् २०१७ सकिन अब दुई महिनामात्र बाँकी छ । भारत र पाकिस्तानको सम्बन्ध सुध्रिए पनि बंगलादेश, भुटान लगायतका सार्क मुलुकहरू सन् २०१८ को अन्त्यतिर राष्ट्रिय निर्वाचनमा जाँदैछन्, त्यसैले अर्काे वर्ष पनि सार्क सम्मेलन नहुने लगभग निश्चितप्राय: भइसकेको छ । १८ औं सार्क सम्मेलन स्थगनपछि मात्रै नेपालका प्रधानमन्त्रीले दुईपटक, अफगानिस्तानका राष्ट्रपति, श्रीलंकाका प्रधानमन्त्री तथा बंगलादेशका प्रधानमन्त्रीले भारत भ्रमण गरे । दिल्ली र सार्क एसियाली मुलुकहरूको बीचमा निरन्तर रूपमा उच्च राजनीतिक तहमा भेटघाट तथा अन्तरक्रिया भइरहेको छ, तर त्यसमा सार्क एजेन्डा हुनछाडेको छ । यसै वर्षको अगष्ट तेस्रो साता भएको प्रधानमन्त्री शेरबहादुर देउवाको भारत भ्रमणपछि जारी संयुक्त वक्तव्यमा सार्कसँंगै बिमस्टेकको सन्दर्भ उल्लेख गरियो । तर सार्क शब्दबाहेक अरू केही पनि कुरा उल्लेख गरिएन । बरु बिमस्टेकको महत्त्व तथा फाइदाबारे त्यही एउटै अनुच्छेदमा लामो व्याख्या गरियो । सार्कको यति संक्षिप्त सन्दर्भ पनि सार्कको अध्यक्ष भएको नाताले नेपाली पक्षले गरेको जोडबलका कारण उल्लेख गरिएको थियो । देउवाको भ्रमणको समयमा आयोजित पत्रकार सम्मेलनमा भारतीय विदेश सचिव एस जयशंकरले सार्क सम्मेलन आयोजना गर्ने विषयमा कुनै कुराकानी नै नभएको बताए ।यसै वर्षको अप्रिलमा बंगलादेशका प्रधानमन्त्री शेख हसिनाले भारत भ्रमण गरिन् । भ्रमणपछि जारी संयुक्त प्रेस वक्तव्यमा सार्कलाई उल्लेख नै गरिएन । बीबीआईएनको सन्दर्भ भने दुई ठाउँमा उल्लेख गरियो । पछिल्लो समयमा दिल्लीका महत्त्वपूर्ण राजनीतिक भेटघाटहरूमा सार्कबारे सामान्य कुराकानी हुने भए पनि रोकिएको सार्क सम्मेलन सुचारु गर्ने विषयमा कुरा हुनछाडेको छ । सार्कको अध्यक्षका हिसाबले नेपालले सार्क सम्मेलनको विषय जोडबलका साथ उठाउने गरेको छ । पछिल्लो समयमा संयुक्त राष्ट्र संघको महासभामा भाग लिन गएकी भारतीय विदेशमन्त्री सुषमा स्वराजले क्षेत्रीय स्थायित्व, कनेक्टिभिटी र सहकार्य शान्ति र सुरक्षाको वातावरणमा मात्र अगाडि बढ्न सक्ने उल्लेख गदै सार्क सम्मेलन तत्काल नगर्ने भारतको अडान व्यक्त गरेकी थिइन् । नेपालले सार्क सम्मेलन गर्ने विषयमा अन्य सदस्यहरूसँंग निरन्तर छलफल गरे पनि कुनै प्रगति भएको छैन ।यी सबै घटनाक्रमलाई हेर्दा भारत सार्कलाई तत्काल अगाडि बढाउने पक्षमा छैन । पूर्ण रूपमा विघटन नै गर्ने पक्षमा नभए पनि आफूले भनेअनुसार सार्क अगाडि नबढेसम्म सम्मेलन नगराउने पक्षमा भारत देखिन्छ । त्यसको क्षतिपूर्तिका रूपमा उसले बिमस्टेकलाई अगाडि बढाउन चाहेको प्रस्ट हुन्छ । गतवर्ष दिल्लीमा आयोजना गरिएको राइसना डाइलगमा भारतीय विदेश सचिव एस जयशंकरले स्पष्ट रूपमा सार्क प्रभावकारी हुन नसकेको अवस्थामा बिमस्टेकको क्षेत्रीय सहकार्य तथा कनेक्टिभिटीमा क्षतिपूर्ति गर्नसक्ने बताए । स्थापनाको सुरुवातमै भारतले सार्कलाई अगाडि बढाउन सक्रिय भूमिका खेलेको थिएन । सन् १९८० को दशकभर उसले सार्कमार्फत सहकार्य विस्तार गर्नेभन्दा पनि दुईपक्षीय सम्बन्ध र सहकार्यलाई रेसिप्रोसिटीका आधारमा अगाडि बढाउने नीतिलाई बढावा दियो । तर सन् १९९० को दशकमा आफ्नो आर्थिक शक्ति बढेपछि भारतले आफूलाई एक क्षेत्रीय शक्तिका रूपमा लिन थाल्यो । सन् १९९० मै गुजराल डक्ट्रिनलाई भारतले अपनायो र ननरेसिप्रोसिटीको सिद्धान्तर्फ अगाडि बढ्यो र सार्कप्रति केही प्रतिबद्ध देखियो ।त्यसमाथि सन्् १९९० को दशकमा संसारभरि नै क्षेत्रीय संगठनहरूको लहर आयो र भारतले आफू एक्लिएको महसुस गर्यो । त्यसैले पनि उसले त्यतिबेला आसियनको सदस्य बन्ने इच्छा व्यक्त गरेको थियो, तर त्यो अगाडि बढेन । तर उसले विभिन्न रूपले आफूलाई आसियन मुलुकहरूसंँगको सहकार्यमा जोड्ने प्रयत्न गर्यो । त्यसैले भारत आसियनको सेक्टरल डाइलग पार्टनर, फुल डाइलग पार्टनर र आसियनको रिजनल फोरमको सदस्यको रूपमा संलग्न भइरह्यो । पछिल्लो समयमा पाकिस्तानको विषयलाई लिएर भारतले सार्क सम्मेलनका लागि अनुकूल वातावरण नभएको बताइरहेको छ । यति मात्र होइन, भारतमा पाकिस्तान विनाको सार्क बारेमा समेत पर्याप्त छलफल एवं बहस भइरहेका छन् । तर यो बहस पहिलोपटक भएको भने होइन । पाकिस्तान सदस्य नभएको अन्य क्षेत्रीय संस्थाहरूसँंग सहकार्य अगाडि बढाउने प्रयास भारतले सन् १९९० को दशकमा पर्याप्त गरेको थियो । भारत र पाकिस्तान ७० वर्षदेखि एक किसिमको शीतयुद्धमा रहेका छन् र उनीहरू बीचको यो द्वन्द्व कायम भएसम्म सार्कले गति लिन सक्दैन भन्ने मत दिल्लीमा प्रबल बन्दै गएको छ । दिल्लीको एक तप्काले भारतले सार्कबाट हात झिक्नुपर्ने र अन्य मित्रवत मुुलुकहरूसँंग नयाँ क्षेत्रीय संगठनका लागि पहल गनुपर्ने सुझाव सरकारलाई दिइरहेको छ । सन् २०१४ मा नरेन्द्र मोदीले भारतको प्रधानमन्त्री भएपछि लिएका केही कदमका कारण भारतले साँंच्चिकै सार्कलाई अगाडि बढाउन खोजेको अनुमान धेरैको थियो । सन् २०१४ मा काठमाडौंमा भएको सार्क सम्मेलन र त्यस अगाडि आफ्नो सपथ ग्रहण कार्यक्रममा सार्क देशका राज्य तथा सरकार प्रमुखहरूलाई निमन्त्रणा दिने मोदीको निर्णयले भारत साँच्चिकै सार्क सम्मेलनलाई अगाडि बढाउन गम्भीर भएको विश्वास अन्य मुलुकहरूको थियो । मोदीले आफ्नो विदेश भ्रमणको प्राथमिकतामा सार्क मुलुकहरूलाई राखेका थिए । त्यही वर्ष उनले सार्क स्याटेलाइट निर्माणको घोषणा गरे । यसै वर्ष भारतले सार्क स्याटेलाइटको उद्घाटन गरेको थियो । पाकिस्तान बाहेक सार्कका अन्य सदस्यहरूले सार्क स्याटेलाइटको उपयोग गर्ने प्रतिबद्धता व्यक्त गरेका छन् । तर भारत र पाकिस्तान बीचको सम्बन्ध चिसिएसंँगै पुन: सार्कलाई अगाडि बढाउने विषयमा भारत अनिच्छुक हुनथालेको छ । भारतले सार्कलाई भन्दा पनि बिमस्टेकलाई अगाडि बढाउनुका पछाडि विभिन्न कारण देखिन्छन् । पहिलो, भारत अन्तर्राष्ट्रिय रूपमै पाकिस्तानलाई एक्लो पार्न चाहन्छ । त्यही सन्देश दिन भारतले गतवर्ष गोवामा भएको ब्रिक्सको आउटरिच कार्यक्रममा बिमस्टेक देशका राज्य तथा सरकार प्रमुखहरूलाई आमन्त्रण गरेको थियो । भारतका प्रत्येक कनेक्टिभिटी परियोजना तथा अन्य कार्यक्रमलाई सार्क सदस्यको हिसाबले पाकिस्तानले अवरोध गर्न खोजेकाले पाकिस्तान सहितको सार्क अगाडि बढ्न सक्दैन भन्ने मत दिल्लीमा बलियो बन्दै गएको छ । दोस्रो, भारतको निष्कर्ष सार्कका ५ वटा सदस्य बिमस्टेकको सदस्य पनि भएकाले सार्कभन्दा बिमस्टेक प्रभावकारी हुने रहेको छ । बिमस्टेकको सदस्य नरहेका दुई मुलुक अफगानिस्तान र माल्दिभ्सलाई पनि बिमस्टेकको सदस्यको रूपमा ल्याउने तयारी भारतको छ । त्यसैले पनि भारतले सार्कका अन्य सदस्य राष्ट्रहरूलाई बिमस्टेक बढी उपयोग हुने भनी कन्भिन्स गरिरहेको छ । उसो त पछिल्लो समयमा दक्षिणपूर्वी एसियाली मुलुक र दक्षिण एसियाली मुलुकमा चीनको बढ्दो प्रभावलाई काउन्टर गर्न बिमस्टेकलाई भारतले दक्षिण एसिया र दक्षिणपूर्वी मुलुकहरू बीचको पुलको रूपमा लिएको छ । बिमस्टेकसँंग जोडिएका तीन महत्त्वपूर्ण परियोजनामा भारत संलग्न छ । पहिलो, कनेक्टिभिटी परियोजना कालादन मल्टिमोडल परियोजना हो, जसले म्यानमार र भारतलाई जोड्ने लक्ष्य लिएको छ । अर्काे महत्त्वपूर्ण परियोजना भनेको एसियाली मुलुकहरूको त्रिपक्षीय हाइवे हो, जसले म्यानमारमार्फत भारत र थाइल्यान्डलाई जोड्ने लक्ष्य लिएको छ । यस अगाडि सन् २०१४ मा नरेन्द्र मोदी सरकारले एक्ट इष्ट पोलिसी अगाडि बढाउने निर्णय गरेको थियो । बिमस्टेकलाई भारतले आफ्नो एक्ट इष्ट पोलिसीको अभिन्न पाटोका रूपमा समेत लिएको छ । भारतले विकासको दृष्टिले पछाडि परेका आफ्ना उत्तरपूर्वी राज्यहरूको कनेक्टिभिटीलाई अगाडि बढाउन यस अगाडि नै बिमस्टेक देशहरूसंँग कनेक्टिभिटी परियोजना अगाडि बढाइसकेको छ, जहाँबाट दक्षिणपूर्वी एसियाली मुलुकहरू सुरु हुनेछ ।बिमस्टेकका सदस्य नरहेका आफ्ना छिमेकी तथा सार्कका सदस्य मुलुकहरूसँंग दुईपक्षीय तथा सवरिजनल परियोजना अगाडि बढाउने योजनामा भारत देखिन्छ । अर्काे कारण दक्षिण एसियाली तथा आसियन मुलुकहरूमा चीनको बढ्दो प्रभावलाई काउन्टर गर्न पनि भारतले बिमस्टेकलाई अगाडि बढाउन खोजेको देखिन्छ । चीनको दबाबमै पाकिस्तानले सार्कमा आफ्नो परियोजनाहरू अगाडि बढ्न नदिएको दिल्लीको बुझाइ छ । बिमस्टेकलाई अगाडि बढाएर अन्य छिमेकी मुलुकहरूसँंग द्विपक्षीय परियोजना सञ्चालन गर्ने दिल्लीको पछिल्लो रणनीति हो ।"
भाइरल ज्वरोले एकको मृत्यु,"मुगुगोरखा भाइरल ज्वरोले सेरी साडबाडा गाउँका ५६ वर्षीय सिरबहादुर बुढाको मृत्यु भएको छ । खत्याड गाउँपालिकाको माथिल्लो भेगमा दुई सातादेखि ज्वरो फैलिएको हो । बिरामीमा ज्वरो आउने, टाउको दुख्ने, पेट दुख्ने, रिङटा लाग्ने र आँखा दुख्नेलगायतका लक्षण देखिए पनि उपचारबाट वञ्चित छन् ।गम्था, थारा, बानियाँबाडा, रावतबाडा, डुङ्ग्री, पन्सेरी लामरू, रासकोटबाडा, सेरी र श्रीकोटलगायत गाउँमा बिरामी बढ्दै गएका हुन् । यी गाउँमा तीन सयभन्दा बढी बिरामी परेका छन् । सबैजसो घरमा बिमारी छन् । स्वास्थ्य केन्द्रमा औषधि छैन, खत्याड गाउँपालिका७ का वडाध्यक्ष जयऋषि उपाध्यायले भने, म आफंै बिरामी भएर एक सातासम्म थला परेँ । गम्थामा रहेको स्वास्थ्य केन्द्रमा सिटामोलसमेत छैन । बिरामीका आफन्त औषधि लिन दुई दिन हिँडेर जिल्ला सदरमुकाम धाउन बाध्य छन् । मौसम परिर्वतनसँगै भाइरल ज्वरो फैलिएको हो । स्वास्थ्य केन्द्रका अहेव जयपृथ्वी डाँगरले औषधि अभाव भएका कारण बिरामीलाई घरेलु उपचार गर्न सल्लाह दिइरहेको बताए । गम्था स्वास्थ्यकेन्द्रमा मात्र नभएर श्रीकोट, सेरी र रातापानी प्राथमिक स्वास्थ्यकेन्द्रमा पनि औषधि अभाव छ । ग्रामीण भेगका स्वास्थ्यकेन्द्रमा जिल्ला स्वास्थ्य कार्यालयले औषधि नपठाउने र गाउँपालिकाले नै औषधि किन्नुपर्ने प्रावधानले समस्या भएको स्वास्थ्यकर्मीले बताए । प्रभावित क्षेत्रमा औषधिसहित टोली लगेर बिरामीको उपचारमा खटिएको निमित्त जिल्ला स्वास्थ्य प्रमुख डा जितेन्द्र कँडेलले बताए ।गाउँभरि बिरामीगोरखाको धार्चे गाउँपालिकाका ५ र ६ नम्बर वडामा सातादेखि फैलिएको मौसमी भाइरलले दर्जनौं बिरामी परेका छन् । स्वास्थ्यचौकीमा औषधि नहुँदा बिरामी उपचारबाट वञ्चित छन् ।ज्वरो आउने, टाउको दुख्ने, रुघाखोकी लाग्ने र घाँटी पोल्नेलगायत समस्याका कारण गुम्दाको यमगाउँ, लप्सीबोट, लापुको खानीगाउँका धेरैजना बिरामी परेको स्थानीयवासीले बताए । सबैजसो घरमा बिरामी छन्, स्थानीय महेन्द्र गुरुङले भने, एउटै घरमा तीनचारजना पनि बिरामी भएर थला परेका छन् । उनका अनुसार बिरामी पर्नेमा बालबालिकाको संख्या धेरै छ । बिरामी परेर धेरै बालबालिका विद्यालय जान छाडेका छन् । एकपटक भाइरल लागेर निको भएकाहरूलाई पनि रुघाखोकी फेरि दोहोरिएको छ, उनले भने । गाउँभरि बिरामी पर्दा पनि स्वास्थ्य संस्थाले चासो नदिएको स्थानीयको गुनासो छ । स्वास्थ्यचौकी जाँदा औषधि छैन, तातोपानी खानुस् भनेर फर्काइदिन्छन्, गुरुङले भने । गुम्दा स्वास्थ्यचौकीका प्रमुख अमृत घलेले सामान्य मौसमी रुघाखोकी फैलिएको बताए । अत्यावश्यक पर्ने औषधि छन्, उनले भने, तर, पर्याप्त छैनन् । औषधि नखाए पनि मौसमी रुघाखोकी बिस्तारै आफैं निको हुने उनले बताए । अपुग औषधि लिन कार्यालय सहयोगीलाई सदरमुकाम पठाएको छु, उनले भने । गत वर्ष जिल्ला जनस्वास्थ्य कार्यालयमार्फत खरिद गरेर पठाउने औषधि यो वर्षदेखि स्थानीय तहले खरिद गर्ने गरी बजेट निकासा भएको छ । स्थानीय तहले टेन्डर गरी औषधि खरिद गर्न बाँकी रहेकाले कमी भएको हुनसक्ने जनस्वास्थ्यका कर्मचारीले बताए ।"
अब कसले जित्ला ?,"गुल्मी राष्ट्रिय राजनीतिमै चर्चामा रहेका दुई नेता तेस्रो पटक आमनेसामने हुँदा जिल्लाको निर्वाचन क्षेत्र नम्बर १ मा चुनावी रौनक बढेको छ । यहाँ वाम गठबन्धनबाट एमाले सचिव प्रदीप ज्ञवाली र कांग्रेस केन्द्रीय सदस्य चन्द्र भण्डारीबीच प्रतिस्पर्धा हुँदै छ । जिल्लाका तीन निर्वाचन क्षेत्रमध्ये पुरानो १ र २ को आधा भाग भाग समेटेर नयाँ क्षेत्र नम्बर १ कायम भएको छ । जहाँ ज्ञवाली २०५६ देखि निरन्तर लडदै आएका छन् भने भण्डारी तेस्रो पटक भिडदै छन् । दुई चर्चित नेताबीचको प्रतिस्पर्धा रोमाञ्चक बन्ने मतदाता बताउँछन् । स्थानीय निर्वाचनको परिणाम हेर्दा जिल्लामा वाम गठबन्धन अगाडि देखिन्छ तर भण्डारीसँग स्थानीयको मत फरक पार्न सक्ने क्षमता रहेको दाबी गर्दै कांग्रेस कार्यकर्ता गठबन्धनका असन्तुष्ट पक्ष खोज्दै छन् । २०५६ को संसदीय निर्वाचनमा कांग्रेस नेता चन्द्र केसीलाई ६ सय ५० मतले जितेर ज्ञवाली सांसद भए ।पहिलो संविधानसभामा दुई क्षेत्र माओवादीले जित्दा ज्ञवालीले कांग्रेसका भण्डारीलाई २ हजार १ सय ५२ मतले पछि पारे । तर, केन्द्रीय राजनीतिमा प्रभावकारी भूमिका निर्वाह गर्दै आएका ज्ञवालीमाथि जिल्लाको विकास निर्माणका योजनामा ध्यान नदिएको आरोप लाग्यो । त्यसैको परिणाम दोस्रो संविधानसभामा उनी भण्डारीसँग २ हजार ६ सय २९ मतले पराजित भए । भण्डारीले लामो समय एउटै व्यक्ति विजयी हुँदा जिल्लाको विकास हुन नसकेको भन्दै त्यही मुद्दालाई प्रमुख नारा बनाएका थिए । विकासे नाराका आधारमा जितेका उनले केही विकास योजना त सुरु गराए तर परिणममुखी बनाउन सकेनन् । उनले सुरु गरेको सालझन्डीतम्घास सडकको अहिलेसम्म ट्रयाक खुलेन । निर्माणाधीन दर्जन पक्की पुल अहिले पनि अलपत्र छन् । अहिले उनलाई पनि एमाले कार्यकर्ताले विकासभन्दा फेसबुकमा प्रचार गर्ने नेताका रूपमा प्रचार गर्दै छन् । एमाले नेता ज्ञवाली आफ्नो क्षेत्र कम्युनिस्ट मतको बलियो आधार भएको र वाम गठबन्धनसमेत भएकाले सजिलै जित्ने दाबीसाथ मंगलबारदेखि चुनावी प्रचारप्रसारमा छन् । यसै पनि सजिलै जित्न सकिने आधार थिए, कार्यकर्ता भेटघाटका क्रममा शान्तिपुरमा भेटिएका ज्ञवालीले भने, त्यसमा पनि वाम गठबन्धन धेरै बलियो छ । भण्डारी भने आफूले अघि बढाएका विकासयोजनाका कारण मतदाताले सजिलै जिताउने दाबी गर्छन् । उनी बिहीबार मनोनयनपछि प्रचारप्रसारमा जुट्ने तयारीमा छन् । मैले यो ५ वर्षमै गुल्मीलाई नमुना गराउने गरी उल्लेख्य विकास गरेको छु, उनले भने, गुल्मेली जनताले मलाई भोट दिएर पछुतो मान्नुपरेको छैन । भोलि पनि मान्नुपर्ने छैन । सडक, शिक्षा, र गरिबी न्यूनीकरणका लागि आफूले पर्याप्त काम गरेको भण्डारीले बताए । स्थानीय तहको मत विश्लेषण गर्दा यस क्षेत्रको प्रदेश १ मा एमालेले १४ हजार ३ सय मत ल्याएको छ । माओवादीको ३ हजार ९ सय छ भने कांग्रेसले १२ हजार ३ सय मत ल्याएको छ । प्रदेश २ मा एमालेको मत १७ हजार १ सय छ । माओवादीको २ हजार ७ सय र कांग्रेसको १२ हजार ३ सय मत छ । यो क्षेत्रमा १ लाख ५ हजार ४ सय २३ मतदाता छन् । रेसुंगा बहुमुखी क्याम्पसका प्राध्यापक गुणानिधि शर्माले ज्ञवाली बौद्धिक र भण्डारी मतदाता र कार्यकर्तासँग निकट रहेकाले दुई नेताको प्रतिस्पर्धा रोचक हुने बताए । दुवै कमजोर छैनन्, उनले भने, ज्ञवाली अध्ययन, राजनीतिक योगदान र केन्द्रीय उचाइमा धेरै अघि छन् । भण्डारी पनि चर्चा र मतदातासँग निकटतामा कमजोर देखिँदैनन् । पार्टीभित्रका अप्ठ्यारा, असन्तुष्टिबीच चलखेल पनि हुने भएकाले स्थानीय तहको मतकै आधारमा निष्कर्ष निकाल्नु हतार हुने उनको भनाइ छ ।"
झापा ३ मा सिटौला र लिङदेन,"काँकडभिट्टा झापा क्षेत्र ३ मा कांग्रेस नेता कृष्ण सिटौला र राप्रपा महामन्त्री राजेन्द्र लिङदेनका बीचमा प्रतिस्पर्धा हुने भएको छ । यसअघि कांग्रेस र राप्रपाका बीचमा भएको तालमेलले झापा ३ मा लिङदेनलाई प्रत्यक्ष उम्मेदवार बनाउने र सिटौलालाई समानुपातिकको टिकट दिने सहमति भएको थियो । सिटौलाले समानुपातिकमा नबस्ने भन्दै जुनसुकै हालतमा पनि प्रत्यक्षबाटै चुनाव लड्ने अडान लिएपछि राप्रपा र कांग्रेसबीचको चुनावी तालमेल टुटेको छ । लिङदेनले वाम गठबन्धनको साथ पाएका छन् । सिटौला भने एक्लै लड्नेछन् । लिङदेनलाई वाम गठबन्धनले सघाउने सहमति भएको छ । वाम गठबन्धनमा आबद्ध एमाले र माओवादीले बुधबार बिर्तामोडमा संयुक्त पत्रकार सम्मेलनमार्फत लिङदेनलाई सघाउने जानकारी दिए । एमाले झापाका प्रचार प्रमुख माधव विद्रोहीले लिङदेनलाई झापा ३ मा सघाउने सहमति भएको बताएका हुन् ।तेस्रोपटक आमनेसामनेसिटौला र लिङदेनबीच पहिलो चुनावी भिडन्त २०५६ को आम निर्वाचनमा भएको थियो । तत्कालीन झापा १ बाट सिटौलालिङदेन लडे । सिटौला विजयी भए । ०६४ को पहिलो संविधानसभा चुनावमा लिङदेन उम्मेदवार थिएनन् । त्यो बेला सिटौलाका प्रतिस्पर्धी थिए, माओवादी नेता पूर्णसिंह राजवंशी । राजवंशीले सिटौलालाई भारी मतले पराजित गरेका थिए । ०७० को दोस्रो संविधानसभामा लिङदेन पुन: उम्मेदवार बने । उनका निकटतम प्रतिस्पर्धी सिटौला नै थिए । सिटौलाले दोस्रोपटक जित्दा लिङदेनले दोस्रोमै चित्त बुझाए ।यी नेताबीच अहिले तेस्रोपटक भिडन्त हुँदैछ । स्थानीय तह चुनावमा हल्दीबारी र कचनकबल गाउँपालिकाका अध्यक्ष र उपाध्यक्षसहित बहुमत सदस्य राप्रपाले जितेको थियो । कांग्रेसले बाह्रदसीमा जितेको थियो । स्थानीय निर्वाचनका बेला प्रमुख पदहरूमा कांग्रेसले २० हजार २२ मत प्राप्त गरेको थियो । राप्रपाले १३ हजार ७ सय ५० मत पाएको थियो । एमालेले १५ हजार ५ सय ६२ मत पाउँदा माओवादीले ८ हजार ९ सय ९१ मत पाएको थियो ।"
संयुक्त प्रचारमा एमालेमाओवादी,"लमजुङ वाम गठबन्धनका एमाले र माओवादी केन्द्रले निर्वाचनका लागि संयुक्त प्रचार अभियान अघि बढाएका छन् । साझा उम्मेदवारलाई जिताउन दुवै दलका केन्द्रीय, जिल्ला तथा स्थानीय नेताकार्यकर्ता एकजुट भएका हुन् । एउटा मात्रै निर्वाचन क्षेत्र रहेको जिल्लामा प्रनिनिधिसभातर्फ माओवादी केन्द्रका नेता देवप्रसाद गुरुङ, प्रदेशसभा क मा एमाले जिल्ला अध्यक्ष धनञ्जय दवाडी र ख का लागि एमाले केन्द्रीय सचिव पृथ्वी सुब्बा गुरुङ चुनावी मैदानमा छन् । उनीहरूलाई जिताउन एमाले केन्द्रीय सदस्यसमेत रहेका जिल्ला इन्चार्ज मायानाथ अधिकारी र माओवादी केन्द्रका पोलिटब्युरो सदस्यसमेत रहेका जिल्ला इन्चार्ज पारसमणि पौडेल रहेको चुनाव परिचालन समिति गठन गरिएको छ । माओवादी इन्चार्ज पौडेलका अनुसार उम्मेदवारसँगै जिल्लाका हरेक नगरपालिका तथा गाउँपालिकामा संयुक्त अगुवा कार्यकर्ता भेला गरिएको छ । हरेक वडामा दुवै पार्टीको संयुक्त चुनाव परिचालन कमिटी गठन गरिएको छ । एमाले केन्द्रीय सदस्य अधिकारीका अनुसार यसअघि आफ्नो पार्टीको नेतासँग मात्रै हिँड्ने स्थानीय नेता कार्यकर्ता अहिले एकअर्को पार्टीका उम्मेदवारको प्रचारप्रसारमा जुटेका छन् । । प्रतिनिधिसभा र प्रदेशसभा चुनावले नेता मात्रै नभई कार्यकर्तालाई पनि एक ठाउँ बनाएको माओवादी केन्द्रकी संयोजक मधु अधिकारीले बताइन् । कांग्रेस नेताकार्यकर्ताले भने वाम गठबन्धन चुनावसम्म मात्रै टिक्ने टिप्पणी गरेका छन् । केही दिनअघि बेंसीसहर आएका कांग्रेस केन्द्रीय सदस्य धनराज गुरुङले वामपन्थी गठबन्धन तासको घर भएको प्रतिक्रिया दिएका थिए । एमाले र माओवादी केन्द्रले संयुक्त अपिलमार्फत मुलुकको राजनीतिक स्थायित्व, जिल्लाको विकास, समृद्धि र समाजवादी समाज निर्माणका लागि वामपन्थी गठबन्धन आवश्यक रहेको भन्दै यसलाई उचाइमा पुर्याउन मतदातालाई आग्रह गरेका छन् । अपिलमा ६ दशक लामो संघर्षपछि नेपालको राजनीतिमा गुणात्मक परिवर्तन, संघीयता, समावेशिता, धर्म निरपेक्षतासहितको समाजवादउन्मुख लोकतान्त्रिक गणतन्त्र प्राप्त भएकाले यसलाई संस्थागत गर्न वाम गठबन्धनको विजय अनिवार्य रहेको उल्लेख छ । जिल्लामा ४ नगर र ४ गाउँपालिका गरी ८ स्थानीय तह छन् । यहाँ स्थानीय तहमा पनि एमालेमाओवादी केन्द्रको गठबन्धन थियो । भोट माग्दै गाउँगाउँसंखुवासभा प्रतिनिधिसभा र प्रदेशसभा चुनावका उम्मेदवार गाउँगाउँ पुगेर मतदाता भेट्न थालेका छन् । भोट तान्नकै लागि उनीहरू विभिन्न आश्वासन बाँड्दै छन् । प्रतिनिधिसभाको १ र प्रदेशसभाका २ क्षेत्र रहेको जिल्लामा प्रतिनिधिसभातर्फ कांग्रेसबाट पूर्वखानेपानी तथा सरसफाइ राज्यमन्त्री दीपक खड्का र वाम गठबन्धनबाट एमाले केन्द्रीय सदस्य राजेन्द्रप्रसाद गौतम उम्मेदवार छन् । २०७० को संविधानसभा निर्वाचनमा दुवै सिट पाएको कांग्रेसले यसपटक पनि जित सुनिश्चित रहेको दाबी गरिरहँदा वाम गठबन्धन आफैंले जित्ने बताइरहेको छ ।संविधानसभामा एमालेका गौतमलाई क्षेत्र नम्बर २ बाट पराजित गरेका कांग्रेसका खड्काले यसपटक पनि आफ्नो जित सुनिश्चित भएको दाबी गरे । चुनावी अभियानमा उम्मेदवारले जिल्लाको विकास निर्माण, शिक्षा, स्वास्थ्य, पर्यटन, जलस्रोत विकासमा जोड दिने प्रतिबद्धता व्यक्त गरेका छन् ।मतदाता आफ्नो मान्छे र निकटता हेर्नेभन्दा पनि राम्रो छविका उम्मेदवारलाई भोट दिने बताउँछन् । यद्यपि एकपछि अर्को चुनाव लगातार आइरहँदा उनीहरू कुन दलको कार्यशैली राम्रो भन्ने बुझ्न नसकेर अन्योलमा छन् । स्थानीय चुनावमा दलको कार्यशैली मूल्यांकन गर्न नपाउँदै अर्को चुनाव आएकाले कसलाई छान्ने भन्ने अन्योल बढेको पाँचखपन नगरपालिकाका मतदाता मेघराज तामाङले बताए । स्थानीय चुनाव सम्पन्न भएको ४ महिनासम्म पनि जनप्रतिनिधिले काम सुरु गरेका छैन्, उनले भने, कसैको काम हेर्न पाइएको छैन, कसरी विश्वास गर्ने ? स्थानीय चुनावपछि गाउँठाउँमै सरकारी सेवा उपलब्ध हुने आसमा रहेका सदरमुकामबाट सबैभन्दा टाढाको भोटखोला गाउँपालिकाका अहिले निराश छन् । सबै काम गर्न सदरमुकाम खाँदबारी नै धाउनु परिरहेको छ, एक स्थानीयले भने, सिंहदरबारको सेवा गाउँमा होइन, सदरमुकाममा चाहिँ पाइरहेका छौं । जिल्लामा प्रतिनिधिसभामा १० जना र प्रदेशसभा क मा ८ जना तथा ख मा ८ जना उम्मेदवार छन् । प्रतिनिधिसभामा एकीकृत राष्ट्रिय प्रजातन्त्र पार्टी (राष्ट्रवादी) का गोपालराज पौडेल, संघीय समाजवादी फोरम नेपालका भवानीप्रसाद राई, संघीय लोकतान्त्रिक राष्ट्रिय मञ्चका राजकुमार राई, मंगोलियन नेस्नल अर्गनाइजेसनका नरेन्द्रराज राई, नयाँ शक्ति पार्टी नेपालका फरेन्द्र शर्मा दाहाल, राष्ट्रिय जनमुक्तिका भरत राई, ग्रिन पार्टीका टंकबहादुर न्यौपाने र राष्ट्रिय जनता पार्टीका ललित गुरुङ पनि चुनावी मैदानमा छन् ।"
डकुमेन्ट्री फिल्ममा नेपाल उदार,"काठमाडौं केही महिनाअघि सम्पन्न केरला इन्टरनेसनल डकुमेन्ट्री एन्ड सर्ट फिल्म फेस्टिभल मा भारतको केन्द्रीय सरकारले तीन डकुमेन्ट्री प्रदर्शनमा रोक लगायो । प्रतिबन्धित इन द सेड अफ फलन चिनार, अनबियरेबल बिइङ अफ लाइटनेस र मार्च मार्च मार्च का निर्माताहरूले त्यसको विरोध गर्दै अदालतमा मुद्दा हाले । केरला स्टेट फिल्म एकेडेमीका अध्यक्षसमेत रहेका फिल्म निर्देशक कमलले पनि सरकारको उक्त हस्तक्षेपप्रति आपत्ति जनाएका थिए । सिर्जनात्मक स्वतन्त्रतामाथिको हनन् हो यो, कमलले भनेका थिए, हामी अघोषित सांस्कृतिक संकटकाल बेहोरिरहेका छौं । भारत मात्र नभई थुप्रै दक्षिण एसियाली मुलुकमा डकुमेन्ट्री फिल्म प्रदर्शनका मामिलामा अप्ठयारै अवस्था रहेको फिल्म साउथ एसियाकी निर्देशक मितु बर्माले बुधबार राजधानीमा अवगत गराइन् ।नेपाल अपवाद हो, मितुले भनिन्, यहाँ स्वतन्त्रता छ । अन्य देशमा देखाउन नपाएका फिल्म यहाँ प्रदर्शन गर्न पाइन्छ । अरू ठाउँले दिन नसकेको स्पेस काठमाडौंले दिएको छ । अरू ठाउँमा बोल्न नसकिने विषयमा यहाँ बहस चलाउन सकिन्छ । बिहीबारबाट सुरु हुने ११ औं फिल्म साउथ एसिया, फेस्टिभल अफ साउथ एसियन डकुमेन्ट्रिज बारे जानकारी दिने क्रममा मितुले डकुमेन्ट्रीसम्बन्धी समग्र दक्षिण एसियाकै वस्तुस्थितिबारे संक्षिप्त जानकारी दिएकी थिइन् । यस पालिको फेस्टिभलमा भारतमा प्रतिबन्धित तीनवटै डकुमेन्ट्री देखाइँदै छन् । डकुमेन्ट्रिज अफ डिसेन्ट खण्डमा यस्ता १२ डकुमेन्ट्री प्रदर्शन हुनेछन्, जुन अरू देशमा प्रतिबन्धित वा सार्वजनिक रूपमा देखाउन मनाही गरिएका छन् । आइतबारसम्म चल्ने फेस्टिभलका लागि जम्मा ६३ वटा ननफिक्सन फिल्म छानिएका छन् । फेमिनिज्म, आर्ट, वर्क एन्ड लेबर र हयुमन राइट थिमका फिल्मले दक्षिण एसियाको असाधारण र रोचक वर्तमान देखाउने मितुको भनाइ थियो । फिल्म साउथ एसियाका अध्यक्ष कनकमणि दीक्षितले पनि मान्छेका विविध अवस्था, तिनका भोगाइ र उन्माद समाविष्ट डकुमेन्ट्रीहरू यसपटक छानिएको बताए । फेस्टिभल आयोजना गरेको दुई दशकमा डकुमेन्ट्री हेर्नेको संख्या वर्षेनी बढिरहनुलाई उनले सराहना गरे । अरू देशको तुलनामा हामीकहाँ डकुमेन्ट्री फिल्मका दर्शक राम्रा छन्, उनले भने, पोहोर नाकाबन्दीको बेलासमेत मान्छेहरू हिँडेर, साइकल चढेर फिल्म हेर्न आउनुभयो । दीक्षितले डकुमेन्ट्री निर्माताप्रति आफूहरूको आभार र सम्मान रहेको बताए । उनका अनुसार डकुमेन्ट्रीले सामाजिक न्याय, मानवीयता र आममानिसको पक्षमा श्रव्यदृश्यमार्फत आवाज उठाउँछन् । कुनै समुदाय वा राज्यले देखाउन नचाहेको विषय उठाउँदा डकुमेन्ट्री निर्माताले कहिलेकाहीँ जिउज्यानकै खतरा मोल्नुपर्छ, उनले भने, दु:ख गरेर बनाएको फिल्म देखाउन नपाउनु अर्को च्यालेन्ज हो । दक्षिण एसियामा डकुमेन्ट्री मेकरले भोग्नुपरेका चुनौतीबारेको प्रश्नमा फेस्टिभल निर्देशक मितुले चाहिँ आर्थिक समस्यालाई पनि एक मानिन् ।पाटनढोकास्थित यलमाया केन्द्रमा बिहान ११ बजे सुरु हुने फेस्टिभलको उद्घाटनमा फायरफ्लाइज इन द अबिस देखाइनेछ । चन्द्रशेखर रेड्डी निर्देशित डकुमेन्ट्रीमा मेघालयको कोइला खानीमा काम गर्ने नेपाली मजदुरको कथा समेटिएको छ । बिहीबार नै द एक्स्पेन्डेबल पिपल प्रदर्शन गरिनेछ, जसका निर्देशक तपन बोससँग फिल्म समीक्षक समाजले अन्तरक्रियासमेत गर्ने भएको छ । बोसले ननफिक्सन फिल्मको विधामा भारतमा राष्ट्रिय फिल्म अवार्ड जितेका छन् । फेस्टिभलमा देखाइने कुल ६३ मध्ये ४५ फिल्मबीच प्रतिस्पर्धा हुनेछ । विजयी पाँचले ट्रफीसहित नगद पुरस्कार पाउनेछन् । उत्कृष्ट फिल्म छनोटका लागि भारतीय सञ्चारकर्मी शशी कुमार, वरिष्ठ पत्रकार कुन्द दीक्षित, पाकिस्तानी फिल्ममेकर फर्जाद नबी र भारतका वरिष्ठ पत्रकार राजश्री दासगुप्ता जुरी बनेका छन् ।"
नेपालमा हुँदै सङ्स अफ द हिमालयाज,"काठमाडौं गत वर्ष चर्चित भारतीय संगीतकार शान्तनु मोइत्रा आनी छोइङ डोल्मालाई भेट्न सुटुक्क काठमाडौं आए । नेपाल, भारत, भुटान लगायत देशका हिमालहरूमा सय दिन गरेको यात्रालाई संगीतमार्फत व्यक्त गर्न उनी सङ्स अफ द हिमालय कन्सर्ट गर्दै थिए । त्यसमै गाउने प्रस्ताव लिएर शान्तनु आएका थिए । यसपछि आनीले मुम्बईको नेसनल सेन्टर फर पर्फर्मिङ आर्टमा प्रस्तुति दिइन् । कार्यक्रम भव्य भयो । त्यही बेला आनीले शान्तनुलाई यस्तो कार्यक्रम नेपालमा पनि गर्न पाए हुन्थ्यो भन्ने इच्छा सुनाएकी थिइन् र शान्तनुले भनेका थिए, हामी आउँछौँ ।अहिले आनी नेपालमा सङ्स अफ द हिमालयाज कन्सर्ट गर्ने तयारीमा जुटेकी छन् । नेपाल पर्यटन बोर्डमा बुधबार पत्रकार सम्मेलन गर्दै आनीले आउँदो मंसिर ३ गते राष्ट्रिय नाचघरमा शान्तनु, भारतकै शास्त्रीय गायिका कौशिकी चक्रवर्ती, बाँसुरीबादक अश्विन श्रीनिवासन, सितारवादक पूर्वायक चटर्जीलगायत १३ जनाको टोलीसहित कन्सर्ट गर्न लागेको जानकारी दिइन् । मलाई शान्तनुको यो संगीत एकदमै शान्त र आनन्ददायी लाग्छ । भारतमा कन्सर्ट गरेको हप्तौँपछिसम्म पनि कानमा त्यही संगीत गुन्जिरहयो, उनले भनिन्, म पनि हिमाली देशको मान्छे । यो संगीतमा हाम्रो हिमाल महसुस गर्छु । त्यसैले आफ्ना मान्छेलाई पनि यो संगीत सुनाउन खोजेकी हुँ ।गत वर्ष शान्तनु काठमाडौं आएकै बेला आनीले उनलाई आफूले संगीतबाट आएको पैसाले जोडेको विद्यालय र अस्पताल देखाएकी थिइन् । उनी प्रभावितसमेत भएका थिए । यस पटक सिंगो भारतीय टोली बिनापारिश्रमिक आउन चाहेको थियो । तर, आनीले सम्मान स्वरूप कन्सर्टको केही रकम भारतीय कलाकारलाई नै जाने र केही रकम चाहिँ आरोग्य प्रतिष्ठानलाई दिने बताइन् । कसन्र्टलाई भने नेपाल पर्यटन बोर्डले सघाउने भएको छ । शान्तनु र आनीको मित्रता खासै लामो भने हैन । केही वर्षअघि ओस्कर विजेता भारतीय संगीतकार एआर रहमानको निम्तोमा आनी भारतमा कोक स्टुडियो पुग्दा उनीहरूबीच चिनजान भएको थियो । थ्री इडियट्स, लगे रहो मुन्ना भाइ, परिणीता जस्ता हिन्दी फिल्मको संगीत मन परे पनि तिनमा शान्तनुले संगीत गरेको भन्ने आनीले त्यहीँ थाहा पाएकी थिइन् । उनले भनिन्, उहाँले पनि मेरा गीतहरू सुन्नुभएको रहेछ । मेरो आत्मकथा फूलको आँखामा पढ्नुभएको रहेछ । मलाई एकदमै खुसी लाग्यो । त्यसपछि शान्तनुले आनीलाई भारतमा इन्क टक्स जस्ता प्लेटफर्म लगायत थुप्रै आफ्ना गीतमा गाउन बोलाए । कन्सर्टमा केही मन्त्र, केही नेपाली र हिन्दी गीत गाइने आनीले बताइन् । अहिले सुन्ने खालका गीतहरू कमै बनेका छन् । आधुनिकीकरण बढेकोले संगीतको मूल्य र महत्त्व घटदै छ । यसलाई पुन:स्थापित गर्नुपर्ने आवश्यकता छ, उनले भनिन्, नेपालमा क्वालिटीको संगीतको माहौल दिनु मेरो इच्छा हो । कन्सर्टमा सांगीतिक रूपमा कथा भन्ने कोसिस गरिएको छ । गीतहरूको बीचबीचमा शान्तनुले आफ्नो सयदिने यात्राको पनि सांगीतिक रूपमै जानकारी दिनुहुनेछ । यसले पक्कै श्रोतालाई आनन्द दिनेछ । आफ्नो सर्वाधिक लोकप्रिय फूलको आँखामा हिन्दीमा ट्रान्सलेट गरेर भारतमा समेत लोकप्रिय बनाउने कोसिस गरिरहेको उनले सुनाइन् । उनले भनिन्, यसका लागि शान्तनुले गीतकार गुलजारसँग सम्पर्क बढाइदिइरहनुभएको छ । शान्तनुले नेपाललाई माया गर्नुहुन्छ । दुर्गालाल श्रेष्ठ लिखित नेपाली गीतमा शान्तनुले संगीत पनि भरिसक्नुभएको छ ।कन्सर्टले नेपालको हिमालय र पर्यटनलाई विकास गर्न मद्दत गर्नेमा बोर्डका सीईओ दीपकराज जोशी आशावादी सुनिए ।"
भूकम्पपीडितले बनाए आफूखुसी घर,"धुवाँकोट (धादिङ) कतिपय भूकम्पपीडितले यसपालि आफ्नै पहलमा निर्माण गरेको नयाँ घरमा बसेर तिहार मनाए । भूकम्पले घर भत्किएपछि ३ वर्षदेखि कष्टका साथ टहरामै बसिरहेका उनीहरू चाडपर्वमा नयाँ ठाउँ सर्न पाउँदा निकै खुसी देखिन्थे । जस्ताको टहरामा थियौं, झिलिमिली बत्तीले सजिएको ८ कोठे घरमा तिहार मनाउन पाउँदा साह्रै खुसी लाग्यो, नीलकण्ठ नगरपालिका७ का राजकुमार श्रेष्ठले भने, परिवारका सबै सदस्य र नातागोता एउटै थलोमा बसेर चाड मनायौं ।नीलकण्ठ ९ की सुजना खनाल पनि त्यत्तिकै खुसी छिन् । टहरामा बस्दाको चिन्ता हटेको छ । भूकम्प प्रतिरोधी घर बनेपछि घाम र पानीबाट सुरक्षित भयौं, उनले भनिन् । सरकारी नक्सा चाहिएको बेला नपाएपछि सुजाता र राजकुमार दुवैले आफूखुसी घर बनाएका थिए । उनीहरू दुईजनाले मात्र यसरी घर बनाएका होइनन्, थाक्रे८ का उत्तम अधिकारीले पनि आफूखुसी घर बनाए । उनले पनि दोस्रो किस्ता रकम पाएनन् । जिल्लाका अधिकांश भूकम्पपीडितले सरकारी नक्साअनुसार घर नबनाउँदा दोस्रो किस्ता पाउन सकेका छैनन् । जिल्लामा ६६ हजार ६ सय ५१ पीडितले पहिलो किस्ता बुझे पनि घर बनाउने न्यून छन् । पहिलो किस्ता बुझ्नेमध्ये १ हजार २ सय जनाले मात्र घर बनाए । घर निर्माण गरिएका १५ हजार निवेदन प्राप्त भए पनि सरकारी मापदण्डको नक्साअनुसार नबनाउँदा दोस्रो किस्ता दिन नसकिएको जिल्लास्थित आवास तथा सहरी विकास सबडिभिजन प्रमुख दिलीप भण्डारीले बताए । परिवार ठूलो छ । नक्साअनुसारका घर बनाउँदा साना हुन्छन् । नक्सासँग मेल नखाए पनि प्रविधिले भने मेल खान्छ, डिभिजन प्रमुख भण्डारीले भने, भूकम्पपछि लाभग्राही सूचीमा परेका ७० हजार घरधुरीमध्ये ५९ जनाले मात्र तेस्रो किस्ताबापतको रकम पाएका छन् । पीडितले भने किस्ता नपाउँदा र सरकारी सहजीकरण पनि हुन नसक्दा धेरै घर बन्न नसकेको बताएका छन् । जिल्ला दैवीप्रकोप उद्धार समितिका अनुसार भूकम्पमा धादिङका ८१ हजार ३ सय १३ घरमा पूर्णरूपले क्षति पुगेको थियो । तीमध्ये ६६ हजार ७ सय ५२ जनाले अनुदान सम्झौता गरे । ६६ हजार ६ सय ५१ ले पहिलो किस्ता बुझे । पहिलो किस्ता लिएर दुई वर्षपछि ५९ जनाले मात्र घर निर्माण गरेका छन् । निजी आवास निर्माणका लागि सरकारले तीन लाख रुपैयाँ अनुदान दिने घोषणा गरेको थियो । यही रकम समयमा उपलब्ध गराउन नसक्दा भूकम्पले भत्केका घर ठडिन नसकेको पीडितको गुनासो छ । सरकारले अनुदान रकम उपलब्ध गराए पनि मापदण्डअनुसारको नभएको र आफूखुसी बनाएकाले समस्या बढेको हो । अनुदान उपलब्ध गराएपछि घर बन्ने क्रम भने जारी रहेको दाबी प्राधिकरणको छ । अहिले नक्सा पास र पुन: सर्वेक्षणका लागि ३० जना इन्जिनियर खटाइएको छ । कतिपय इन्जिनियरले भने जागिर छाडेकाले प्राविधिक अनुगमनमा समस्या छ । विपद्मा मानवीय सहायता अनुगमन संस्था हामी का संयोजक मीनबहादुर शाहीले पीडितलाई उद्धृत गर्दै भने, किस्ता लिने प्रक्रिया झन्झटिलो र निर्माण सामग्रीको उपलब्धता असहज हुँदा पुनर्निर्माणमा बाधा पुगेको छ । पीडितले रकम लिने सरकारी नीति सहज बनाउनुपर्ने माग गरेका छन् ।"
डीभी चिठ्ठा बन्द गर,"राष्ट्रपति ट्रम्पले न्युयोर्क ट्रक आक्रमणकारीलाई प्रवेश दिएको भन्दै तत्काल डीभी (ग्रिन कार्ड) चिठ्ठा बन्द गर्न आहवान गरेका छन् । आक्रमणपछिको शृंखलाबद्ध ट्वीटमा उनले अध्यागमन कार्यक्रमलाई मेरिट आधारको प्रणालीले विस्थापन गर्न भनेका छन् । तर बुधबार बिहानसम्म आक्रमणकारी कसरी अमेरिका प्रवेश गरेको थियो भन्नेबारे स्पष्ट भइसकेको छैन । ट्रम्पले डीभी चिठ्ठा कार्यक्रममार्फत आतंकवादी भित्र्याएको भन्दै डेमोक्रेट सिनेटर चुक सुमरको पनि आलोचना गरे । सन् १९९० मा डीभी चिठ्ठा सुरु गर्ने कानुन बनाउन सुमरले महत्त्वपूर्ण भूमिका निर्वाह गरेका थिए । यो कानुन जर्ज डब्लु बुसको कार्यकालमा पारित भएको थियो । ट्रम्पले आक्रमणका पीडित र उनीहरूका परिवारप्रति समवेदना प्रकट गरेका छन् । उनले भनेका छन्, भगवान् र देश तपाईंहरूसँगै छन् । उनले अमेरिका प्रवेश गर्ने विदेशीको जाँच प्रक्रियामा थप कडाइ गर्न आन्तरिक सुरक्षासम्बन्धी मन्त्रालयलाई पनि निर्देशन दिएका छन् ।"
अस्ट्रेलियाका सिनेट अध्यक्षद्वारा राजीनामा,"अस्ट्रेलिया दोहोरो नागरिकता प्रकरणमा अस्ट्रेलियाली सिनेटका अध्यक्ष स्टिफन पेरीको पद गुमेको छ । बेलायतको पनि नागरिकता रहेको खुलेपछि स्टिफनले बिहीबार गभर्नर जनरल जर्ज ब्रान्डसमक्ष औपचारिक राजीनामा दिने जानकारी दिएका छन् । उनले बुधबारै सिनेटबाट बिदा लिएका छन् ।तास्मानिया राज्यबाट सिनेटरका रूपमा चयन भएर सिनेट अध्यक्ष बनेका स्टिफनले मंगलबार मात्र आफूसँग बेलायतको पनि नागरिकता रहेको हुन सक्ने बताएका थिए । १२ वर्षसम्म सिनेटर रहेका उनी सन् २०१४ देखि अध्यक्ष थिए । अस्ट्रेलियाली राजनीतिमा केही सातादेखि दोहोरो नागरिकता काण्ड पेचिलो बनेको छ । एक साताअघि मात्र यही प्रकरणमा उपप्रधानमन्त्रीसहित ५ सांसदलाई त्यहाँको अदालतले बर्खास्त गरेको थियो । दोहोरो नागरिकता भएकै कारण स्टिफनसहित ६ सांसदले आफ्नो पद गुमाएका छन् । जसमा उपप्रधानमन्त्री बार्नबी जोयस, मन्त्री फियोना नासलगायत छन् ।स्टिफनसँगै अहिलेको सत्तारूढ दल लिबरल कोअलिसनले १ प्रत्यक्षसहित ३ सांसद गुमाएको छ भने तल्लो सदनमा भएको १ सांसदको बहुमत पनि यसै कारण गुमाइसकेको छ । अध्यक्ष स्टिफनले आफ्नो दोहोरो नागरिकताबारे खुलेर नबोलेकोमा विपक्षी दलहरूले चर्काे आलोचना गरेका छन् । गभर्नर जनरल ब्रान्डले भनेस्टिफनको राजीनामा गर्ने निर्णयको प्रशंसा गरेका छन् ।स्टिफनको स्थानमा तास्मानियाकै अर्का सिनेटर रिचार्ड कोलबेक आउन सक्ने सञ्चारमाध्यमले जनाएका छन् ।"
पतिसहित परिवारका १५ को हत्या,इस्लामाबाद (बीबीसी) आफ्ना पति र परिवारका १४ सदस्यको हत्या आरोपमा प्रहरीले पाकिस्तानमा एक महिलालाई पक्राउ गरेको छ । मुजफ्फरगढ जिल्लाकी आसिया बीबी नामकी महिलालाई प्रहरीले पक्राउ गरेको हो । जिल्लाका प्रहरी अधिकारीका अनुसार आसिया बीबी नामकी ती महिलाले सुरुमा आफ्नो पतिलाई दूधमा विष मिसाएर दिइन् । तर उनका पतिले त्यो दूध तत्काल पिएनन् । पछि विषालु दूधलाई लस्सीमा मिसाएर घरका बाँकी सदस्यलाई दिइएको थियो । प्रहरीले उक्त घटनामा एक पुरुष तथा आसियाका काकीलाई पनि पक्राउ गरेको छ । ती पुरुष आसियाका प्रेमी भएको बताइएको छ । प्रहरीका अनुसार गत सेप्टेम्बरमा आसियालाई उनका बाबुआमाले जबर्जस्ती बिहे गराइदिएका थिए । पाकिस्तानमा गरिब परिवार तथा ग्रामीण क्षेत्रमा यस्ता जबर्जस्ती बिहेका घटना सामान्य मानिन्छन् । स्थानीय सञ्चारमाध्यमका अनुसार पतिको घरबाट भागेर माइत जाने प्रयास असफल भएपछि ती महिलाले उक्त कदम उठाएकी थिइन् । आसियाविरुद्ध हत्याको मुद्दा दर्ता गरिएको छ । उक्त घटनामा १५ जनाको मृत्यु हुनाको साथै ८ जनालाई मुल्तान अस्पतालमा भर्ना गरिएको प्रहरीले जनाएको छ । कस्तो खालको विष प्रयोग गरिएको थियो भन्नेबारे भने प्रयोगशाला परीक्षणपछि मात्र पुष्टि हुने जनाइएको छ ।
कुवेतमा शेख जबर,कुवेत सिटी (सिन्हवा) कुवेतका राजा शेख सबाह अल अहमद अल सवाहले बुधबार शेख जबर मुबारक अल सवाहलाई पुन: प्रधानमन्त्रीमा नियुक्त गरेका छन् । राजाले नयाँ प्रधानमन्त्रीलाई मन्त्रिपरिषद् गठन गर्न पनि आदेश दिएको कुवेत समाचार समितिले जनाएको छ ।
थर्मल पावर प्लान्टमा विस्फोट,"रायबरेली, उत्तरप्रदेश (बीबीसी) भारत उत्तर प्रदेशको रायबरेली जिल्लास्थित थर्मल पावर प्लान्ट (एनटीपीसी) मा बुधबार भएको विस्फोटमा १६ जनाको मृत्यु भएको छ । घटनामा ५० भन्दा बढी मानिस घाइते भएका छन् । गत मार्चमा सञ्चालन सुरु भएको ५ सय मेगावाट बिजुली उत्पादन गर्ने युनिटको ब्वाइलरमा विस्फोट भएको हो । अधिकांशको मृत्यु जलेर भएको थियो । मौरिससको तीनदिने भ्रमणमा रहेका उत्तर प्रदेशका मुख्यमन्त्री योगी आदित्यनाथले मृतकका परिवारलाई २ लाख र गम्भीर रूपमा घाइतेलाई ५० हजार रुपैयाँ राहत दिन निर्देशन दिएका छन् ।"
अफगानिस्तानमा ४५ जना मारिए,अस्सादाबाद (सिन्हवा) अफगानिस्तानमा भएको सुरक्षा कारबाहीमा तालिवानका मुख्य कमान्डरसहित ४५ लडाकु मारिएका छन् । शान्ति प्रक्रिया चलिरहेका बेला तालिवान कमान्डर समिगल्लाह मालाङ्यारसहित ४५ जना मारिएको कुनार प्रान्तका गभर्नरले जनाएको छ ।
ट्रान्सफर्मर विस्फोटमा १३ को मृत्यु,जयपुर (एजेन्सी) भारत राजस्थानको जयपुरनजिक वैवाहिक समारोहमा विद्युत् ट्रान्सफर्मर विस्फोट हुँदा १३ जनाको मृत्यु भएको छ । जयपुरको खत्लोई गाउँको शाहपुरामा घटना भएको हो । पहिलोपटक भएको विस्फोटमा घटनास्थलमै चार जनाको मृत्यु भएको थियो । लगत्तै विद्युत् आपूर्ति गरिएपछि दोस्रोपटक विस्फोट भएको थियो ।
दरबारमार्गका १० व्यापारी पक्राउ,"काठमाडौं लत्ताकपडा, जुत्ता घडीलगायतका सामानमा बढी मूल्य लिई ठगी गर्ने दरबारमार्गका फरार १० व्यापारीलाई प्रहरीले पक्राउ गरेको छ । महानगरीय प्रहरी परिसर काठमाडौंबाट खटिएका प्रहरीले ८ पसलका १० व्यापारीलाई पक्राउ गरेको हो । ती व्यापारीहरूलाई मंगलबार राति न्युरोड र ठमेल क्षेत्रबाट पक्राउ गरेको परिसरले जनाएको छ । परिसरका प्रवक्ता रामदत्त जोशीका अनुसार पक्राउ पर्ने व्यापारीहरू वाच एन्ड सी, न्युरोडको तिरुपती लिबर्टी, एडभेन्चर्स आउटडोर प्रालि, लाइफस्टाइल्स इन्टरप्राइजेज, एभेन्यु मार्केटिङ, प्लेटिनम प्लेट कन्र्सन र बेन्टले लेदर्स प्रालिका सञ्चालक हुन् । प्रहरीले व्यवसायी राजेश्वर श्रेष्ठ, सुवास महर्जन, जितेन्द्र मर्हजन, रोशन ओडारी, श्रीकृष्ण महर्जन, रौनक शर्मा, उत्तमकुमार बस्नेत, प्रवीण झा, तुलसीधर भण्डारीसहित दसजनालाई पक्राउ गरेको छ, प्रवक्ता जोशीले भने । परिसरले पक्राउ परेकालाई बुधबार नै काठमाडौं जिल्ला अदालतमा कालोबजार तथा केही अन्य सामाजिक अपराध तथा सजाय ऐन २०३२ अन्तर्गत मुद्दा चलाएको छ । परिसरले उपभोक्ता ठगी गर्ने दरबारमार्ग र न्युरोडका १३ व्यवसायीलाई कार्यालयमा उपस्थित हुन पत्र काटेको थाहा पाएपछि उनीहरू फरार भएका थिए । व्यवसायीहरू फरार भएपछि कारबाही प्रक्रिया नै प्रभावित भएको थियो । परिसरले टेलिफोन ट्रेस गरी ती व्यवसायीलाई पक्राउ गरेको हो । प्रवक्ता जोशीका अनुसार न्युरोडको अन्य तीन पसल सुबोध रिटेल, फिट वेयर सुज, सुलक्स सेन्टरका सञ्चालकहरू भने फरार नै छन् । ती व्यवसायीको खोजी जारी रहेको जनाएको छ । आपूर्ति व्यवस्थापन तथा उपभोक्ता हित संरक्षण विभागको टोलीले भदौ १९ र २१ गते दरबारमार्गका पसल अनुगमन गर्दा अत्यधिक नाफा लिने गरेको फेला पारेपछि ९ वटा पसलमा सिल गरिएको थियो । दुईवटा पसलमा भने सिलबन्दी गरिएको थिएन । विभागले ती दुई लत्ताकपडा व्यवसायीलाई पनि कारबाहीका लागि सिफारिस गरेको थियो । टोलीले २१ गते नै न्युरोडको लत्ताकपडा पसलमा पनि अनुगमन गरेको थियो । त्यसक्रममा दुई पसललाई सिलबन्दी गरेको थियो । विभागका महानिर्देशक कुमार दाहालका अनुसार व्यवसायीसँग लिएको बयान विश्लेषण गरी कारबाहीका लागि परिसरमा बुझाएको थियो । अत्यधिक मुनाफा राखी बिक्री गरेको निष्कर्षसहित कालोबजार तथा केही अन्य सामाजिक अपराध तथा सजाय ऐन २०३२ अनुसार कारबाही गर्न फाइल बुझाएको थियो । विभागले पेस गरेको फाइलको आधारमा परिसरले असोज २१ गतेबाट अनुसन्धान थालेको हो । विभागका महानिर्देशक कुमार दाहालले ठगी गर्ने व्यवसायीलाई पक्राउ गर्नु सकारात्मक रहेको बताए । संस्थागत रूपमा कडा कारबाहीका लागि कानुनी अधिकार नभए पनि प्रहरीबाट सहयोग भएको उनले बताए । विभागले अनुगमन गरे पनि कारबाही हुँदैन, नाम मात्रको अनुगमन । दोषी व्यवसायी पनि उन्मुक्ति पाउँछन् भन्ने आरोप थियो, दाहालले भने, कारबाही प्रक्रियामा प्रहरीबाट सहयोग भएको छ । दोषीहरू कठघरामा आएका छन् । अनुगमनस्थलमै कारबाही गर्ने अधिकार नहुँदा प्रमाण जुटाएर कारबाहीका लागि अन्य निकायमा पठाउनुपर्ने उनले बताए ।राष्ट्रिय उपभोक्ता मञ्चका अध्यक्ष प्रेमलाल महर्जनले व्यवसायी पक्राउ हुनु विभागको सफलता भएको बताए । उपभोक्ता संरक्षण ऐनमार्फत ठगी गर्ने व्यवसायीलाई कारबाही हुन नसकेको अवस्थामा नियामक निकायहरूको समन्वयमा व्यवसायी पक्राउ परेका छन्, उनले भने, यो ठूलो सफलता हो । उपभोक्ता ठगी गर्ने व्यवसायीलाई कारबाहीको दायरामा ल्याउनसके विभागको छविमा सुधार हुने उनले बताए । ठगी गरेको भन्दै अनुगमन टोलीले पुमा, नाइकी, बेन्टले र स्टोर वानमा सिलबन्दी गरेको थियो । भदौ २१ गते दरबारमा पुन: अनुगमन गर्दा छुटका नाममा व्यापारीले थप ठगी गरिरहेको फेला परेको थियो । कैफियत फेला परेका पसलमा टोलीले सिलबन्दी गरेको थियो ।केही दिनयता विभागले दरबार क्षेत्रमा पुन: अनुगमन सुरु गरेको छ । मंगलबार टोलीले स्पोर्टस प्लाजा प्रालि, बिना फेसन हाउस, अपसनमा अनुगमन गरेको थियो । तीनै पसलमा लत्ताकपडाको मूल्य र बिक्री मूल्य धेरै अन्तर भएकाले अनुसन्धानका लागि बिलहरू अनुगमन टोलीले विभागमा लगेको जनाएको छ । ती बिलहरू थप अनुसन्धान गरेर राजस्व अनुसन्धान विभागमा पठाइने महानिर्देशक दाहालले बताए । मगलबार पुन: अनुगमन टोली खटाएका थियौं, दाहालले भने, तर, अनुगमन टोली देखेर व्यवसायीले सटर बन्द गरी असहयोग गरे ।"
इन्धनको मूल्य बढ्यो,"काठमाडौं आयल निगमले इन्धनको मूल्य बढाएको छ । निगमका अनुसार पेट्रोल, डिजेल र खाना पकाउने ग्यासको भाउ बढेको हो । नयाँ मूल्यअनुसार पेट्रोल सय रुपैयाँ प्रतिलिटर पुगेको छ । पेट्रोलमा प्रतिलिटर दुई रुपैयाँ बढाइएको हो । यसैगरी खाना पकाउने ग्यास पनि महँगिएको छ । ग्यासको नयाँ मूल्य प्रतिसिलिन्डर १३ सय ५० रुपैयाँ पुगेको छ । ग्यासमा भने प्रतिसिलिन्डर २५ रुपैयाँ बढाइएको छ । यसैगरी डिजेल प्रतिलिटर ७५ रुपैयाँ ५० पैसा पुगेको छ । डिजेलमा १ रुपैयाँ ५० पैसा बढेको छ ।इन्डियन आयल कर्पोरेसन्स (आईओसी) ले पठाएको नयाँ मूल्यअनुसार भाउ बढेकाले वृद्धि भएको निगमले जनाएको छ । निगमले आईओसीबाट इन्धन आयात गर्छ । आईओसीले अंग्रेजी महिनाअनुसार १ र १६ तारिखमा नयाँ मूल्यसूची पठाउँछ । सोहीअनुसार यहाँ पनि मूल्य समायोजन गरिएको निगमले जनाएको छ । मूल्य बढेपछि पनि निगमको पाक्षिक नाफा १ करोड ९७ लाख रुपैयाँ रहेको प्रवक्ता वीरेन्द्र गोइतले बताए ।"
एनआईसी एसिया पथरीमा,"काठमाडौं (कास) एनआईसी एसिया बैंकले मोरङको पथरीमा पनि शाखा खोलेको छ । उक्त शाखाको उद्घाटन शनिश्चरे नगरपालिकाका मेयर दिलीपकुमार राईद्वारा गरिएको जारी विज्ञप्तिमा उल्लेख छ । यससँगै बैंकका १ सय ३३ शाखा, १ सय ४१ एटीएम काउन्टर पुगेको जनाइएको छ ।"
मिल मालिक र बिचौलियाका भरमा धानको मूल्य,"विराटनगर हरेक वर्ष धान मिल मालिक र बिचौलियाले कायम गरेको मूल्यमा धान बिक्री गर्नुपर्दा पूर्वी तराईका किसान मर्कामा पर्दै आएका छन् । खुला बजारमा सीमावर्ती बजारको मूल्यलाई आधार मानेर विराटनगरको अतिथि सदन अगाडि हरेक साँझ भेला हुने धान मिल मालिक र बिचौलियाले फसलको मूल्य कायम गर्दै आएका छन् ।त्यही मूल्यलाई मोरङ व्यापार संघ र स्थानीय प्रशासनले पनि सदर गर्दै आएका छन् । सीमावर्ती बजारमा कुन धानको मूल्य कति छ । यहाँका मिलले चामल कति मूल्यमा बिक्री गर्छन् । त्यसको आधारमा धानको मूल्य कायम हुन्छ, मूल्य निर्धारण गर्ने समूहमध्येका सञ्जय अग्रवालले भने, सीमावर्ती बजारका साथै माग र आपूर्तिका आधारमा धानको मूल्य तोक्ने परम्परा छ ।सीमावर्ती बजारको मूल्य र मिलको मूल्यलाई आधार मानेर धानको मूल्य कायम गर्ने उनले बताए । सीमावर्ती बजारको मूल्यभन्दा नेपालमा प्रतिक्विन्टल सरदर डेढ सय रुपैयाँ बढी मूल्य हुन्छ, अग्रवालले भने, धान मिलले चामल बिक्री हुने मूल्यलाई आधार मानेर प्रतिकिलो घटीमा ५० पैसा नाफा राखेर धानको मूल्य हामीलाई दिन्छ र त्यसपछि हामीले उपयुक्त मूल्य तोक्दै मिल र धान व्यापारीबीच सौदा गराउँछौं ।भारतीय बजारले यताको बजारको हरेक क्षेत्रलाई प्रभावित पारेझैं धानको मूल्य पनि सीमावर्ती बजारकै प्रभावमा पर्ने गरेको मोरङ व्यापार संघका कृषि संयोजक श्रवण अग्रवालको बुझाइ छ । सीमावर्ती बजारमा धानको मूल्य बढयो भने यता पनि बढ्छ उता घटयो भने यता पनि घट्छ, अग्रवालले भने खुला बजार अर्थतन्त्रमा सीमावर्ती बजारका साथै माग र आपूर्तिका आधारमा धानको मूल्य तोक्नुको विकल्प छैन । धान मिलका मालिक र बिचौलियाले धानको उत्पादन लागतलाई पनि ध्यानमा राखेर मूल्य तोक्ने गर्ने गरेको उनले बताए । अहिले नयाँ कान्छी धानको मूल्य प्रतिक्वीन्टल २ हजार १ सय छ । यसबेलाको धान काँचो र बढी धूलो हुन्छ । त्यस्तो धानको मूल्य त्यति तोकिँदा किसान मारमा नपर्ने अग्रवालको दाबी छ ।दूध र चिनीबाहेक अन्य फसलको मूल्य सरकारले तोक्दैन, पूर्वाञ्चल क्षेत्रीय कृषि निर्देशनालयका प्रवक्ता राजेन्द्र उप्रेतीले भने, धान तोरी, मकै र गहुँको मूल्य मिल मालिक र बिचौलियाले तोकेकैलाई मान्नुपर्ने बाध्यता छ । उनीहरूले पनि माग र आपूर्ति अनि भारतीय बजारको मूल्यका आधारमा मूल्य तोक्दै आएको उनले बताए । सीमावर्ती बजारको मूल्यको आधारमा यहाँको मूल्य निर्भर रहन्छ ।भारतले हरेक वर्ष धान चामलको बफर स्टक गर्छ उप्रेतीले भने, त्यो स्टक अभावका समयमा खुला गरेपछि यहाँको बजारमा हवात्तै प्रभाव पार्दै पर्ने गरेकाले यहाँका किसान प्रभावित हुँदै आएका छन् ।"
लघुवित्त संस्था छुट्टै समूहमा,"काठमाडौं नेपाल स्टक एक्सचेन्ज (नेप्से) ले लघुवित्त कम्पनीलाई छुट्टै समूहमा राखेर कारोबार सुरु गरेको छ । यसअघि ती कम्पनीहरू विकास बैंक समूहमा थिए । बुधबार (कात्तिक १५ देखि) देखि लघुवित्त कम्पनीहरू छुट्टै समूह माइक्रोफाइनान्स मार्फत कारोबारमा आएका छन् । लघुवित्त संस्थाहरूलाई छुट्टै समूहमार्फत कारोबारमा ल्याउने चर्चा धेरै पहिलेदेखि चले पनि नेप्सेले असोज २९ गते लघुवित्त संस्थाहरूको छुट्टै समूह बनाउने निर्णय गरेको थियो । सोही निर्णयका आधारमा बुधबारदेखि नयाँ समूह पनि प्रसारणमा आएको हो । योसँगै नेप्सेले सूचीकृत कम्पनीलाई १० समूहमा विभाजन गर्न थालेको छ । विकास बैंकबाट लघुवित्त कम्पनी छुट्टयाउँदा नेप्सेले दुवै समूहलाई समान अंक (१ हजार ८ सय ४५ अंक) प्रदान गरी परिसूचक सुरु गरेको हो । १ हजार ८ सय ४५ अंक विकास बैंक समूहको मंगलबारको बन्द र बुधबारको सुरु परिसूचक हो । दिनभरको कारोबारमा विकास बैंक र लघुवित्त समूह करिब समान अंकले घटेका छन् । विकास बैंक समूहको परिसूचक १३४१ र लघुवित्तको परिसूचक १२९३ अंकले घटेको छ ।नेप्सेले साविकमा विकास बैंक समूहमा रहेका ७१ कम्पनीमध्ये नेपाल राष्ट्र बैंकबाट घ वर्गको लघुवित्त कारोबार गर्ने इजाजत प्राप्त गरेका ३३ वित्तीय संस्थालाई अलग गरी नयाँ परिसूचक निर्माण गरेको हो । यसबाट बजारको अवस्थाका सम्बन्धमा सरोकारवालाहरूले थप सूचना प्राप्त गर्ने नेप्सेको भनाइ छ ।नेप्से ७ अंक घटयो नेप्सेको घट्ने क्रम बुधबार पनि जारी रहयो । तिहार बिदापछि एक कारोबार दिनबाहेक बाँकी सबै दिन परिसूचक घटदो प्रवृत्तिमा छ । बुधबार पनि त्यही प्रवृत्तिले निरन्तरता पाएको हो । सो दिन नेप्से ७०२ अंकले घटेर १ हजार ५ सय २६५१ विन्दुमा ओर्लेको छ । उक्त दिन उत्पादन तथा प्रशोधन र अन्य बाहेक सबै समूहको परिसूचक ऋणात्मक रहे । करिब साढे ५ हजार कारोबारबाट १ सय ५९ कम्पनीका १० लाख ३१ हजार ८ सय ३२ कित्ता सेयर खरिद बिक्री भए । ती कारोबारबाट ४२ करोड २६ लाख रुपैयाँ बराबरका सेयर किनबेच भए । नेप्सेको गिरावटसँगै कुल बजार पुँजीकरण पनि घटेर १७ खर्ब ७२ अर्ब रुपैयाँ कायम भएको छ । क वर्गका कम्पनीहरूको सेयर कारोबार मापक सेन्सेटिभ परिसूचक ०५७ र सूचीकृत कम्पनीहरूले सर्वसाधारणमा जारी गरेका सेयर मात्रको कारोबार मापन गर्ने फलोट परिसूचक ०४७ प्रतिशतले घटे । बुधबार बंैकिङ समूहको परिसूचक ०४९, होटलको ०४१, विकास बैंकको ०७३, जलविद्युत् ०३८, वित्त कम्पनी ०५, बिमा ०५९ र लघुवित्त ०७ प्रतिशतले घटे । तर, उत्पादन तथा प्रशोधन समूहको परिसूचक ०९७ र अन्य को ००७ प्रतिशतले बढे ।"
घरेलु उत्पादनलाई ब्रान्ड दिनुस्,"दोलखा (कास) दोलखाका लघु उद्यमीहरूको सीप देखेर अस्ट्रेलियन राजदूत पिटर बुडले आफ्ना उत्पादनलाई ब्रान्ड दिन सुझाव दिएका छन् । उनका अनुसार ब्रान्ड बनाएपछि अरूले नक्कल गर्न नसक्ने र व्यापारलाई अन्तर्राष्ट्रियस्तरमा फैलाउन सकिनेछ । दोलखाको चाथलीमा बुधबार पुगेका उनले त्यहाँको प्रदर्शनीमा राखिएका वस्तु बाहिरको बजारमा पनि बिक्री हुने बताए । भीमेश्वर नगरपालिकाको आयोजनामा घरेलु प्रदर्शन र ढाका कपडाको उत्पादन गरिएको छ । नेपालमा अस्ट्रेलियन सरकारले यूएनडीपीमार्फत १ लाख २० हजारलाई उद्यमी बनाउन मद्दत गरेको उनले सुनाए । दोलखामा तालिम प्राप्त उद्यमीले उद्योग खोल्नुका साथै आफ्नो सीप अरूमा हस्तान्तरण गर्दै आएका छन् । घरेलु तथा साना उद्योग कार्यालयको समन्वयमा राखिएको प्रदर्शनस्थलमा परम्परागत फलामको काम गर्नेहरूका आधुनिक व्यावसायिक उत्पादन, परम्परागत छालाको काम गर्नेको आधुनिक जुत्ता उत्पादन, लोक्ता कागजको उत्पादन, अल्लो कपडा उत्पादनले राजदूतको ध्यान खिचेको थियो ।"
सिक्लेस जलविद्युत् आयोजना सम्पन्न,"पोखरा कास्कीको मादी गाउँपालिका सिक्लेसमा १३ मेगावाट क्षमताको सिक्लेस जलविद्युत् आयोजना निर्माण सम्पन्न भएको छ । आयोजनाले हाल विद्युत् उत्पादनपूर्व आवश्यक चार्जिङ र परीक्षणको काम गरिरहेको छ । आयोजना निर्देशक किरण केसीका अनुसार मडयु खोलाको पानीलाई डेढ किलोमिटर नहर र ८ सय मिटर पाइपबाट विद्युत् गृहसम्म पुर्याइएको छ । निर्माण सकिएर र उपकरण जाँचको काम भइरहेको छ, केसीले भने, यही कात्तिक २६ मा पानी हालेर विद्युत् उत्पादन परीक्षण गरिनेछ । मंसिर पहिलो सातादेखि व्यावसायिक उत्पादन हुनेछ । आयोजनाले बाँधस्थलदेखि विद्युत् गृहसम्मका सबै उपकरणको परीक्षण गरिरहेको छ । उत्पादित बिजुलीलाई १४ किलोमिटर तल रहेको २५ मेगावाट क्षमताको अपर मादी जलविद्युत् आयोजनाको सबस्टेसनमा जोडिने उनले बताए । त्यहाँबाट लेखनाथस्थित विद्युत् प्राधिकरणको सबस्टेसनमा यसअघि नै प्रसारण लाइन जडान भइसकेको छ । आयोजना रन अफ दि रिभर प्रकृतिको हो । आयोजना करिब २ अर्ब ५ करोड रुपैयाँको लागतमा सम्पन्न भएको केसीले बताए । यसमा पोखराको चर्चित केसी ग्रुपको मुख्य लगानी छ । अन्य लगानीकर्तामा पोखरेली व्यवसायी र एनआरएन उपाध्यक्ष कुल आचार्यलगायत गैरआवासीय नेपाली पनि छन् । नेपाल बैंकको अगुवाइमा ७ बैंकले आयोजनामा लगानी गरेका छन् ।दुई वर्षमा सक्ने भन्दै चार वर्षअघि निर्माण सुरु भए पनि भूकम्प र नाकाबन्दीका कारण डेढ वर्ष ढिला भएको केसीले बताए । उनका अनुसार आयोजनाका लागि पोखरादेखि पर्यटकीय गाउँ सिक्लेससम्मको ४४ किलोमिटर सडकसमेत बनाउनुपरेको र अहिले नियमित मर्मत भइरहेको छ । आयोजनाले ९ मेगावाट ९ सय ६८ किलोवाट विद्युतको सुख्खायाममा ७ रुपैयाँ र वर्षायाममा ४ रुपैयाँ प्रतियुनिट छ भने बाँकी ३ मेगावाट ३२ किलोवाट बिजुली भने सुख्खायाममा ८ रुपैयाँ ४० पैसा र वर्षायाममा ४ रुपैयाँ ८० पैसामा बिक्री गर्ने गरी सम्झौता भएको केसीले बताए ।"
तराईका कृषि सामग्री पहाडमा,"पाल्पा तराईमा प्रयोग गरिँदै आएका कृषिका आधुनिक मेसिनरी सामान पहाडमा भित्रिन थालेका छन् । कृषि क्षेत्रमा काम गर्ने कामदारको अभाव भएसँगै विकल्पमा त्यस्ता सामग्री आउन थालेका हुन् । जिल्लाको माडी फाँट, रामपुर, अर्गलीलगायतका स्थानमा त्यस्ता सामग्री ल्याइएका हुन् । गाउँका युवा विदेश पलायन र कृषि क्षेत्रमा काम गर्ने कामदार अभावसँगै पहाडमा आधुनिक मेसिनको प्रयोग बढेको हो । धान लगाउन, काट्न, भित्र्याउन, खनजोत गर्नलाई त्यस्ता सामग्रीको प्रयोग गर्न थालिएको छ । जनशक्ति नभएपछि अब मेसिनरी सामग्रीको प्रयोग नगरी सुखै छैन, माथागढी कसेनीका चेतबहादुर रानाले भने, त्यही भएर तराईमा प्रयोग गरिँदै आएका सामाग्री पहाडमा पनि भित्रिएको हो ।हाते टेक्टर, थ्रेसर, टेक्टर, हार्भेस्टरलगायतका मेसिनरी सामग्री पहाडमा पनि छ्यापछ्याप्ती भेटिन थालेका छन् । मकै छर्ने मेसिन, धान रोप्ने, चुट्ने, गोड्नेका साथै धान काट्नलाई आधुनिक मेसिन प्रयोग गरिएको छ । केही वर्षअघिसम्म धान बाली भित्र्याउन कामदारले काम गर्ने प्रचलन थियो । युवा पुस्ता घरमा नबस्ने, उनीहरूका परिवार छोराछोरी पढाउन भन्दै सहर जान थालेपछि कामदार अभाव हुन थालेको हो । गाउँमा वृद्धवृद्धा र महिला मात्र भएपछि आधुनिक मेसिनको प्रयोग नगरी धरै नपाएको हो । पछिल्लो समय माडी र रामपुर फाँटमा धान पराल छुटयाउन थ्रेसर, ओसारपोसारमा टेक्टर र धान काट्न (हार्भेस्टर) को प्रयोग बढदो छ । मकै, गहुँ, तोरी, धान लगाउन र भित्र्याउन त्यस्ता सामग्री बढी प्रयोग हुने रामपुरका कृष्णकुमार अर्यालले बताए । आवश्यक कामदार नपाएपछि मेसिनरी औजारतिर ध्यान दिनुपर्ने रहेछ, उनले भने, मानिसको विकल्पमा मेसिन प्रयोग गरेर खेती लगाउने र स्याहार्ने गर्न सुरु भएको छ । खेताला लगाउनुभन्दा आधै सस्तो हुने भएकाले कृषकले आधुनिक मेसिनरी सामग्री प्रयोग गर्न थालेका हुन् । धान र पराल छुट्टयाउन यस वर्ष मैले पनि थ्रेसर प्रयोग गरें, माडीफाँटका कृषक दानबहादुर रेस्मीमगरले भने, विगतमा ज्यामी लगाउँदाभन्दा आधै सस्तो भए जस्तो लाग्यो । जिल्लामा ८ हजार ५ सय हेक्टरमा धान खेती हुन्छ । आधुनिक मेसिनको प्रयोग भएपछि निरन्तर कृषि पेसामा लाग्न सहज भएको कृषकहरू बताउँछन् ।"
थ्री स्टार विजयी,"काठमाडौं (कास) थ्री स्टार एकेडेमी र ग्लासियर कलेज प्रथम प्याब्सन यू१८ राष्ट्रिय महिला तथा पुरुष भलिबल प्रतियोगिताको क्वाटरफाइनल पुगेका छन् । थ्री स्टारले बुधबार पुरुषतर्फ झापा विद्यालय भलिबल कमिसनलाई २५२१, २५१४ को सोझो सेटमा हरायो । ग्लासियरले धादिङको एड्भान्स एकेडेमीविरुद्ध २५१०, ३१२९ को सोझो सेटमा जित पाएको छ । दुवै टोली क्वाटरफाइनल पुगेका छन् । नुवाकोटको बुङताङ भलिबल टिम र सेक्रेडहार्ट पनि क्वाटरफाइनल पुगे । बुङताङले धनुषाको विनायक स्कुललाई २५९, २५१५ ले र सेक्रेडहार्टले मोरङ विद्यालय भलिबल कमिसनलाई २५१५, २५१६ ले हराए । नयाँ बसपार्कस्थित ढोरपाटन ट्ेरनिङ सेन्टरको कोर्टमा महिलातर्फ शिवम् न्यु डायमन्ड एकेडेमी र चितवनको मेधौली स्पोर्टस् एन्ड एजुकेसन क्लब क्वाटरफाइनल पुगेका छन् । न्यु डायमण्डले थ्री स्टार एकेडेमीलाई २५४, २५८ ले हरायो भने मेधौलीले वाकओभर पायो । महिलामै पारामाउन्टले परोपकार आदर्श माविलाई १७२५, २५१७, २६२४ ले हरायो ।"
सागर र विपना उत्कृष्ट,"काठमाडौं (कास) प्रथम मध्यामञ्चलस्तरीय आईटीएफ तेक्वान्दो प्रतियोगितामा ८ स्वर्ण, ३ रजत र ५ कांस्य पदक जित्दै काठमाडौं टिम च्याम्पियन बनेको छ । ६ स्वर्ण, ५ रजत र ६ कांस्य जित्दै भक्तपुर दोस्रो भयो । पुरुषमा सागर कुँवर र महिलामा विपना थापामगर उत्कृष्ट खेलाडी चुनिए ।"
महिला बक्सर भियतनाममा,"काठमाडौं (कास) एसियन वुमन इलाइट बक्सिङ च्याम्पियनसिपमा भाग लिन नेपाली बक्सिङ टोली भियतनामको होचि मिन सहर पुगेका छन् । थाइल्यान्डको बैंककमा दुई साताको तयारीपछि नेपाली टोली भियतनाम पुगेको हो । च्याम्पियनसिपमा नेपालका चार खेलाडीले प्रतिस्पर्धा गर्नेछन् । ललिता महर्जनले ४८ केजी, विमला श्रेष्ठले ५४ केजी, संगीता सुनारले ६० र पूनम रावलले ६४ केजी तौल समूहमा प्रतिस्पर्धा गर्नेछन् । टोली प्रशिक्षकमा प्रकाश थापामगर र सहायकमा दीपक महर्जन छन् ।"
प्रेरणा र सलोनी च्याम्पियन,"काठमाडौं (कास) प्रेरणा कोइराला र सलोनी तामाङको जोडीले एनएलटिए एसियन यू१४ र्याङकिङ टेनिसको गल्र्स डबल्सको उपाधि जितेको छ । सातदाबाटोस्थित टेनिस कोर्टमा जारी स्पर्धामा बुधबार उनीहरूले इशाश्री शाह र सर्भानी श्रेष्ठको जोडीले ६१, ६१ को सोझो सेटमा हराएका थिए । ब्वाइजतर्फ भारतका गर्भ बही र ऋषिकेश सुन्काराले नेपालका सुवेदी दाजुभाइ आदित र आदित्यलाई ६२, ६१ ले पराजित गरी उपाधि जितेका छन् । ब्वाइज सिंगलमा नेपालका आदित सुवेदी र भारतका गर्भ बही फाइनल पुगेका छन् । आदितले भारतका ऋषिकेशलाई ६४, ६४ ले हराए भने भारतीय बहीले नेपालका आर्यन गिरीमाथि ६१, ६२ को विजय पाए । गल्र्सतर्फ नेपालका प्रेरणा कोइराला र रायना शाहबीच फाइनल प्रतिस्पर्धा हुनेछ । प्रेरणाले भारतकी रिया माथरुलाई ६१, ६३ ले र रायनाले सलोनी तामाङलाई ६२, ६२ ले पराजित गरेका थिए ।"
