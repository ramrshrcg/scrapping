शीर्षक,विवरण
किन थपिए मन्त्री ?,"काठमाडांै संविधान संशोधन विधेयक पारित गराउन भन्दै प्रधानमन्त्री पुष्पकमल दाहालले सत्तारोहणको ६ महिना पुग्न लाग्दा एक सिटे दलका दुई मन्त्री थपेका छन् । उनले थप गरेका यी दुवै मन्त्री यसअघि नै सत्तारूढ गठबन्धनमा भएका दलका नेता हुन् । यसले संशोधन विधेयक पारित गर्न आवश्यक संख्यामा कुनै तात्त्विक फरक पार्दैन । दाहालले समाजवादी जनता दलका अध्यक्ष प्रेमबहादुर सिंहलाई खानेपानी तथा सरसफाइ मन्त्रालय तथा अखण्ड नेपाल पार्टीका अध्यक्ष कुमार खड्कालाई महिला तथा बालबालिका मन्त्री बनाएका हुन् । अब मन्त्रिपरिषद् ४३ सदस्यीय जम्बो बनेको छ । विधेयक पारित गराउनकै लागि मन्त्री थप्दै जाने हो भने साना दलहरूबाट अब कति संख्यामा मन्त्री बन्ने हुन् यकिन छैन । संसद्मा भएका ३० दलमध्ये १८ वटा दलका तीनभन्दा बढी सांसद छन् भने १२ वटा दलका एक वा दुई सांसद छन् । यी १२ दलमध्ये जनमुक्ति पार्टी, नेपाल परिवार दल र मधेस समता पार्टीबाहेकका ९ पार्टी सत्ता गठबन्धनमा छन् । अहिले सत्तारूढ गठबन्धनमा ३ सय ९१ सांसद छन् भने विपक्षी गठबन्धनमा २०२ । संसद्मा ५ सय ९६ संख्या रहे पनि सभामुख र थुनामा रहेका सांसद सञ्जय साहले मतदान गर्न पाउँदैनन् । संशोधन प्रस्ताव दुई तिहाइले पारित गर्न ३ सय ९८ मत आवश्यक पर्छ । सिंह र खड्का दुवैले बिहीबारै राष्ट्रपति विद्यादेवी भण्डारीमार्फत शपथ लिएका छन् । निर्वाचन आयोगका प्रवक्ता सूर्यप्रसाद शर्माका अनुसार सिंहको दल हाल खारेजीको अवस्थामा छ । आयोगका अर्का पदाधिकारीका अनुसार पछिल्लो तीन वर्षको आयव्यय विवरण बुझाउनुपर्ने प्रावधान सम्झाउँदै पटकपटक ताकेता गरे पनि सिंहले नबुझाएपछि दल खारेजीमा परेको हो । यसरी आफ्नो दलको वैधानिक हैसियतसमेत नभएका सिंह मन्त्री बनेका छन् । सिंहले आयोगको निर्णयविरुद्ध सर्वोच्च अदालतमा मुद्दा हाले पनि हालसम्म फैसला भएको छैन । सिंह यसअघिको केपी ओली सरकारमा पनि खानेपानी मन्त्री नै थिए । २०४६ सालपछि नेमकिपा हुँदै एमाले बन्न पुगेका कर्णालीका सिंह राजा ज्ञानेन्द्रले सत्तापलट गरेपछि उनैको पक्षमा लागेका थिए । गणतन्त्रपछि एमालेमा फर्कन खोजे पनि मौका नदिइएपछि आफ्नै दल दर्ता गरी पुष्पकमल दाहाल नेतृत्वको ३० दलीय विपक्षी गठबन्धनका प्रवक्ता बन्न पुगे । दाहाल दोस्रोपल्ट प्रधानमन्त्री बनेसँगै उनी नियमितजसो बालुवाटार पुगेर मन्त्री बन्न लबिइङ गर्दै आएका थिए । अर्का मन्त्री खड्काले माओवादीले संघीय गणतन्त्रको पक्षमा आन्दोलन गर्दैगर्दा त्यसविरुद्ध अखण्डताको आन्दोलन चलाएका थिए । कास्कीका खड्काले खस क्षत्री एकता समाजमार्फत जनजातिविरोधी अभियानको अगुवाइ गरेका थिए । दाहाल प्रधानमन्त्री बनेदेखि नै सिंह र खड्का दुवैको ताकेता झेल्न कठिन हुँदै आएको बालुवाटार स्रोतको भनाइ छ । दाहाल भेट्न नपाएका दिन उनीहरू निकटस्थसँग कुराकानी गरेर फर्कने गर्थे । एक सिट मात्रै भएका सिंह र खड्कालाई दाहालले किन मन्त्री बनाएका हुन्, बुझ्न नसकेको माओवादी केन्द्रका एक नेताले बताए ।संविधान संशोधन गर्न भनौं भने जम्मा एक सिट छ, त्यसमाथि संघीयताकै विरोधी नेता पनि, ती नेताले भने, यसले सरकार र पार्टीप्रति राम्रो सन्देश गएन ।सरकारका प्रवक्ता तथा सञ्चारमन्त्री सुरेन्द्र कार्कीले भने संख्याका लागि नभई मुद्दा मिल्नेसँग सहकार्य गर्ने क्रममा साना दलका मन्त्री थपिएको प्रस्टीकरण दिए । सरकारको चाहना प्रमुख प्रतिपक्षी एमालेसमेतलाई सरकारमा ल्याउने भएको भन्दै उनले संविधान संशोधन विधेयक पारित गर्न र चुनावको बाटोमा जाने अग्रसरताकै रूपमा यो मन्त्रिपरिषद् विस्तारलाई बुझ्नुपर्ने बताए । संघीयताविरोधी अखण्ड पार्टीका नेता खड्कालाई समेत मन्त्रिपरिषद्मा किन ल्याउनुपरेको भन्ने जिज्ञासामा उनको जवाफ थियो, लेनिनले भन्नुभएको छ, अति दायाँ ढल्केको वस्तुलाई सिधा मात्रै पार्न खोज्दा सम्भव हुन्न, पूरै बायाँ ढल्काइदिनुपर्छ । अहिले हामीले त्यही गरेको हो । अब अरूलाई पनि हाम्रो इस्युमा सहमत गराउँदै लैजान्छौं । एक सिट भएका, त्यसमाथि विवादास्पद व्यक्तिलाई मन्त्री बनाउनु जनभावनाविपरीत भएको विज्ञहरूले बताएका छन् । पूर्वप्रमुख निर्वाचन आयुक्त भोजराज पोखरेलले दुई ठूला सत्तारूढ दलबीच नौ महिनाको आलोपालोबारे बाहिरै समाचार सार्वजनिक भइसक्दा पनि अन्तिम घडीमा एक सिटे दललाई मन्त्री बनाउँदा सन्देश राम्रो नभएको बताए । संशोधन विधेयकका लागि भनेर मन्त्री थप्दै जाने हो भने कहिलेसम्म थप्ने ? कति जनासम्म थप्ने ? उनले भने, यही प्रवृत्तिका कारण नै थ्रेसहोल्ड चाहिएको हो । अबको संसद्लाई स्थिर सरकारमार्फत जनताको आकांक्षा सम्बोधन गर्न थ्रेसहोल्ड अनिवार्य गर्नुपर्छ भन्ने यसले पुष्टि गरेको छ । नत्र त सरकारले आफ्नो काम गर्न सबैलाई खुसी पार्नुपर्ने अवस्था आउने देखियो । पोखरेलले बहुमत टिकाइराख्न एक सिटेलाई खुसी पारिराख्नुपर्ने, त्यसका लागि जे पनि गर्न ठूलो दल तयार पार्नुपर्ने अवस्था अन्त्य गर्न सुझाए । यस अगाडि पनि एकदुई सिटेलाई खुसी नपारी बहुमत नपुग्ने भएकाले मनलाग्दी उपप्रधानमन्त्री र मन्त्री थप्ने काम भएका थिए, त्यो आज पनि पुनरावृत्ति भयो, उनले भने, विवादास्पद व्यक्तिहरूलाई नियुक्त गर्न बाध्य हुुनुपर्ने यो बेला नैतिकताको पनि ठूलै खडेरी देखियो । हुन त सिंहजी सर्वोच्चमा जानुभएको छ, भोलि जित्नु पनि होला । तर नैतिक हिसाबले विवादास्पद व्यक्तिलाई नियुक्त गर्नुहुन्थ्यो कि हुन्नथ्यो भन्ने विषय उठेको छ । निर्वाचन आयोगले भने सिंहको मुद्दा छिनोफानो नहुँदै मन्त्री बनेकोबारे टिप्पणी गर्न अस्वीकार गरेको छ । राप्रपाका दुई मन्त्री सरकारमा रहे पनि अध्यक्ष कमल थापासमेतलाई ल्याउने तयारी भइरहेको सरकारी स्रोतले खुलाएको छ । उच्च स्रोतका अनुसार थापाले परराष्ट्र मन्त्रालय पाउनुपर्ने दाबी गरेका छन्, तर कांग्रेस तयार नभएकाले उनलाई स्थानीय विकास वा अरू कुनै मन्त्रालयमा मनाउने प्रयास भइरहेको छ । फोरम लोकतान्त्रिकलाई पनि सरकारमा ल्याउने सरकारी चर्चामा आए पनि उक्त दलले भने अस्विकार्दै आएको छ । सरकारका प्रवक्ता कार्कीले थापा र गच्छदारलाई सरकारमा सहभागी गराउनेबारे छलफल चलिरहेको बताए । प्रधानमन्त्री दाहालले दुई मन्त्री थप्दै गर्दा सामाजिक सञ्जालमा भने चर्को विरोध भइरहेको छ ।"
ट्रम्पको शपथ आज,"न्युयोर्क अमेरिकाको ४५औं राष्ट्रपतिमा शुक्रबार डोनाल्ड ट्रम्पले शपथग्रहण लिँदै छन् । शपथसँगै ७१ वर्षीय ट्रम्प, अमेरिकी इतिहासकै सबैभन्दा पाका राष्ट्रपति हुनेछन् । यसअघि सन् १९८१ मा पदभार ग्रहण गर्दा रोनाल्ड रेगन ७० वर्षका थिए । परम्पराअनुसार राष्ट्रपति निर्वाचित ट्रम्प राष्ट्रपति बाराक ओबामाको कफी निम्तोमा शुक्रबार बिहान ह्वाइट हाउस पुग्नेछन् । त्यसपछि दायाँ सिटमा ओबामा र बायाँ सिटमा ट्रम्प सवार लक्जरी कार लेमोजिन अमेरिकी कंग्रेसको भवन क्यापिटोल हिलको बाहिर आयोजित शपथग्रहण समारोहमा पुग्नेछन् । अमेरिकी सर्वाेच्च अदालतका प्रधानन्यायाधीशबाट शपथ लिएपछि ट्रम्प आधिकारिक राष्ट्रपति बन्नेछन् । गत नोभेम्बरको राष्ट्रपतीय निर्वाचनमा रिपब्लिकन पार्टीका तर्फबाट रियल स्टेट खर्बपति व्यापारी ट्रम्पले डेमोक्रयाटिक पार्टी प्रतिस्पर्धी हिलारी क्लिन्टनलाई पराजित गरेका थिए । इलेक्टोरल कलेजमा जित हासिल गरे पनि ट्रम्पले हिलारी क्लिन्टनका तुलनामा झन्डै तीस लाख मत कम पाएका थिए । पपुलर भोटमा हारेर पनि राष्ट्रपति पदमा निर्वाचित हुने अपवादको यो घटना अमेरिकी राजनीतिको पाँचौं हो । ट्रम्प ह्वाइट हाउसमा आसीन हुने पहिलो व्यक्ति हुन्, जोसँग कुनैखाले सैनिक सेवा एवं राजनीति क्षेत्रमा काम गरेको अनुभव छैन । संस्थापन राजनीतिको दोहोलो काढ्दै वासिङ्टन डीसीको तौरतरिकामा आमूल परिवर्तन गर्ने वाचासहित निर्वाचित ट्रम्पले कस्तो आर्थिक, सामाजिक एवं परराष्ट्र नीति लागू गर्लान्, बहुप्रतीक्षाको विषय बनेको छ ।कार्यकालको पहिलो दिन शुक्रबार ट्रम्पले ओबामा प्रशासनले जारी कार्यकारी आदेश लाई खारेज गर्ने प्रबल सम्भावना छ । जसबाट गैरकानुनी रूपमा अभिभावकसँग अमेरिका छिरेका नाबालक, बालिकालाई ओबामाद्वारा प्रदान गरिएको कानुनी हैसियत खारेज हुन सक्ने अनुमान छ । आप्रवासीसम्बन्धी मुद्दामा कडा रूपमा प्रस्तुत हुने संकेत ट्रम्पले गर्दै आएका छन् । त्यसैगरी जलवायु परिवर्तन न्यूनीकरणका लागि गत वर्ष गरिएको पेरिस सम्झौता लाई उनले लत्याउने सम्भावना छ । सन् २००२ मा जर्ज डब्लू बुसले अन्तर्राष्ट्रिय क्रिमिनल कोर्टमाथि अमेरिकी हस्ताक्षर गर्न अस्वीकार गरेका थिए । इरानसँगको आणविक सम्झौता, केस्टोन पाइपलाइन को पुन: जाँच एवं समीक्षा, सिरियाली शरणार्थी ल्याउने नीतिलाई निलम्बन एवं कमर्स डिपार्टमेन्टलाई चीनविरुद्ध व्यापार केस गर्ने आदेश दिने सम्भावना छ । त्यसैगरी, संवैधानिक अधिकार रहेको बन्दुक किनबेचमाथि ओबामाले लगाएको ब्याकग्रान्ड चेक लाई खुकुलो पारिनेछ । ओबामा हेल्थ केयर र रसिया नीतिमा ट्रम्प कसरी प्रस्तुति हुनेछन्, यो बहुप्रतीक्षित विषय बनेको छ । रिपब्लिकन पार्टी नियन्त्रित अमेरिकी कंग्रेसको पहिलो प्राथमिकतामा रहेको ओबामा हेल्थ केयर लाई निस्तेज पार्ने मुद्दामा उनले कसरी सम्बोधन गर्छन् भन्ने प्रश्न छ । ट्रम्पको राष्ट्रपतीय कार्यकाल पार्टी लाइनअनुरूप पूरै परिचालित हुने भने पक्कै छैन किनभने सन् १९९९ यता पाँच पटक पार्टी परिवर्तन गरिसकेका ट्रम्प आफ्ना हरेक नीतिमा ढुलमुले, अस्पष्ट एवं विवादास्पद देखिँदै आएका छन् जुन रिपब्लिकन पार्टीका लागि टाउकोदुखाइ निश्चित छ । रिपब्लिकन पार्टी र ट्रम्पबीच घरेलु एजेन्डामा धेरै समानता भए पनि विदेश नीतिमा एकरूपता देखिँदैन ।"
अन्त:शुल्क स्टिकर खुलेआम दुरुपयोग,"काठमाडौं राजधानीको एउटा किराना पसलमा साहु र कामदार चुरोटका बट्टामा टाँसिएको अन्त:शुल्कको स्टिकर धमाधम उक्काइरहेका थिए । यो किन उक्काउनुभएको साहुजी ? एउटा स्टिकर दुई रुपैयाँमा बिक्छ, कमाइ होस् भनेर पसल खोलेको हो, स्टिकर बेचेर पनि थप आम्दानी, उनले सहजै जवाफ दिए । कति आम्दानी हुन्छ ? मेरो पसलमा दैनिक ६ पेटी (२० बट्टा) सम्म चुरोट बिक्री हुन्छ, ६ पेटी चुरोटका बट्टामा रहेको स्टिकर बेच्दा दैनिक २ सय ४० रुपैयाँ कमाइन्छ, नयाँ बानेश्वरका ती किराना सञ्चालकले भने ।कसले किन्छ यो ? उनले भने, एउटा मान्छे आएर किन्छ, उसैले सिकाएको हो, अरू पसलबाट समेत लैजान्छ । यसबारे जान्न खोज्दा अन्य पसलहरूबाट उस्तै जवाफ पाइयो । ग्राहकले स्टिकर उक्काएको चुरोटको बट्टा किन्छन् त ? पसलेहरू भन्छन् धेरै बिक्री खिल्लीमा हुन्छ, खिल्ली किन्नेलाई बट्टाको के मतलब ? बट्टै किन्नेले पनि स्टिकरको मतलबै गर्दैनन् ।राजधानीका पसलहरूमा बुझ्दा अन्त:शुल्क स्टिकर किन्ने र अवैध टाँस्नेहरूसमक्ष (चुरोट उद्योगसम्म) पुर्याउने गिरोह नै सक्रिय रहेको देखिन्छ । सूर्य टोबाकोबाट उत्पादित चुरोट सबभन्दा बढी बिक्ने भएकाले स्टिकरसमेत त्यसैको बढी उक्काउने गरिएको पाइन्छ । सरकारले स्टिकरकै आधारमा अन्त:शुल्क अर्थात् राजस्व लिन्छ । सरकारी कर्मचारीको निगरानीमै स्टिकर टाँस्ने कामलाई छल्न बजारमा प्रयोग भइसकेका स्टिकर पुन: प्रयोग गर्नेगराउने गिरोह सक्रिय भएको हो । उद्योगी तथा आयातकर्ताबीचकै मिलेमतोमा मात्रै यस्तो गतिविधि सम्भव हुन्छ ।कर प्रशासनका जानकार भन्छन्, पुन: प्रयोग गरी ठूलो मात्रामा कर (अन्त:शुल्क) छल्न नै एकपटक प्रयोग भइसकेको स्टिकर पुन: प्रयोग गरिएको हो ।कर प्रशासन जानकार ती अधिकारीका अनुसार मुलुकमा आयात हुने विदेशी चुरोटको बट्टामा उक्काइएको स्टिकर टाँसेर सबभन्दा बढी अन्त:शुल्क छली हुने जोखिम छ । विदेशबाट आयात हुने चुरोटको बट्टामा नेपालमा ल्याएपछि स्टिकर टाँस्ने हो । राजधानीमा धमाधम उक्काइएका स्टिकर तिनमा टाँस्न सबभन्दा सजिलो हुन्छ । आयातित चुरोटमा नै उक्काइएका स्टिकर टाँसिने सम्भावना सबभन्दा बढी छ । चालु आर्थिक वर्षको ६ महिनामा मात्रै १ करोड ५७ लाख ५ सय २० खिल्ली चुरोट आयात भएको छ । २३ हजार ५ सय ५२ किलोग्राम सुर्ती आयात भएको तथ्यांकले देखाउँछ । यी दुवैमा आयातित सामग्रीबाट सरकारले अन्त:शुल्कबापत १२ करोड ८ लाख ४१ हजार रुपैयाँ राजस्व प्राप्त गरेको छ । अन्त:शुल्क छली नियन्त्रण गर्ने हो भने अझै बढी राजस्व उठ्ने थियो, ती अधिकारीले भने ।यहाँका कम्पनीले स्टिकर पुन: प्रयोग गरी अन्त:शुल्क छल्ने कत्तिको सम्भावना हुन्छ ? उनले भने, कम्पनीहरूले चुरोटका बट्टा उत्पादन भइसकेपछि कारखानाबाट बाहिर ल्याएर उक्काइएका स्टिकर टाँसेर पनि कर छली गर्न सक्छन् । चुरोटका बट्टाबाट निकालिएका स्टिकर मदिरालगायतका अन्य उत्पादनमा समेत टाँसेर अन्त:शुल्क छल्ने गरिएको छ । कर प्रशासनका जानकारका अनुसार आन्तरिक राजस्व विभागले चुरोट र मदिरालगायतमा छुट्टाछुट्टै किसिमका स्टिकर टाँस्ने गर्छ । विभागले कहिलेकाहीँ मदिराको बोत्तलमा टाँसिने स्टिकर सकिएमा केही समयका लागि चुरोटको बट्टामा टाँस्ने स्टिकरसमेत प्रयोगमा ल्याउँछ । यस्तो बेला चुरोटको बट्टाबाट उक्काइएको स्टिकर मदिराको बोत्तलमा समेत टाँसेर ठगी हुन सक्छ, ती अधिकारीले भने । आन्तरिक राजस्व विभागका महानिर्देशक चूडामणि शर्माका अनुसार स्टिकर सकिँदा चुरोटमा लगाउने मदिरामा र मदिरामा लगाउने स्टिकर चुरोटमा प्रयोग गरिन्छ । यसपटक यस्तो स्टिकर छाप्ने जिम्मा ग्लोबल टेन्डरबाट इन्डोनेसियाको कम्पनीले पाएको छ ।चुरोटमा मात्रै नभएर स्टिकर दुरुपयोग सुर्तीजन्य अन्य पदार्थ (खैनी, बिँडी, गुट्खा) मा समेत हुने गरेको सरकारी अधिकारीको स्विकारोक्ति छ । बढी अन्त:शुल्क लाग्ने मदिरामा फाट्टफुट्ट स्टिकर दुरुपयोग हुने गरे पनि सकुशल उक्काउन अलि अप्ठ्यारो पर्ने दाबी सरकारी अधिकारीको छ । महानिर्देशक शर्माका अनुसार गुट्खाको स्टिकर पुन: प्रयोग गरिएको गुनासो आइरहेको छ । यो एउटा प्याकेटमा होइन, मुठामुठामै स्टिकर टाँसिन्छ । मुठामा टाँसिएको स्टिकर उक्काउन सजिलो हुने भएकाले दुरुपयोग भयो भन्ने आइरहेको छ, उनले भने, यसबारे अध्ययन गर्न र दुरुपयोग भएको पाइए कारबाही गर्न कर्मचारीलाई पटकपटक निर्देशन गरिरहेका छौं । अन्त:शुल्क उठाउन प्रयोग गरिने स्टिकर मदिरा र सुर्तीजन्य पदार्थमा मात्रै प्रयोग गरिन्छ । यस्तो स्टिकर टाँस्नका लागि मदिरा उद्योगमा स्टिकर लगाउनकै लागि खरिदार वा नायब सुब्बासरहको कर्मचारी नै बस्छन् जसलाई भौतिक नियन्त्रण पद्धति भनिन्छ । सरकारी कर्मचारीले उत्पादित मदिरामा स्टिकर टाँसेपछि मात्रै उद्योगले गोदाममा लैजाने र बिक्री गर्न पाउँछन् । यस्ता स्टिकर ४१ प्रकारका छन् । गुणस्तर र परिमाणअनुसार फरकफरक अन्त:शुल्क रकम असुल गर्नका लागि धेरै प्रकारका बनाइएको हो ।स्टिकरको वितरण भएको रेकर्ड राख्ने र त्यसको प्रकारअनुसार कम्पनीबाट सरकारले अन्त:शुल्क असुल गर्ने हो । सरकारी कर्मचारी नै राखेर स्टिकर टाँस्ने काम चुरोटमा केही समय गरे पनि पछिल्लो समय हटाइएको छ । उद्योगले स्वयं घोषणा गरी चुरोटको गुणस्तर तथा लम्बाइअनुसार सरकारबाट स्टिकर किनेर लैजान्छन् । चुरोटका लागि १५ पैसा र मदिराका लागि २५ पैसामा स्टिकर सरकारले बिक्री गर्छ । तर ४१ मध्ये स्टिकरको प्रकारअनुसार अन्त:शुल्क असुल गर्ने हो । अन्त:शुल्क दर भने मदिरा, चुरोट तथा गुट्खामा गुणस्तरअनुसार फरकफरक राखिएको छ । विभिन्न गुणस्तर तथा प्रकृतिका आधारमा सरकारले चुरोटमा प्रतिएम (हजार खिल्ली) ३ सय ४६ रुपैयाँदेखि १८ सय ६८ रुपैयाँसम्म अन्त:शुल्क लिने तय गरिएको छ । एक खिल्ली सिगारको प्रतिखिल्ली अन्त:शुल्क १२ रुपैयाँ लाग्छ । मदिराका लागि प्रतिलिटर ७४ रुपैयाँदेखि १ हजार ७३ रुपैयाँसम्म अन्त:शुल्क लिने गरेको छ । मुलुकको राजस्वको योगदानमा मूल्य अभिवृद्धि कर, आयकर, भन्सारपछि अन्त:शुल्कले चौथो हिस्सा ओगटेको छ । विभिन्न गैरकानुनी उपाय गरी अन्त:शुल्क छली भइरहे पनि असुल हुने राजस्व हरेक वर्ष बढदै गएको छ । अन्य सामग्रीमा अन्त:शुल्क लाग्ने भए पनि मदिरा तथा चुरोटको हिस्सा नै बढी रहेको जानकारी अर्थ मन्त्रालयको राजस्व प्रशासन महाशाखाका उपसचिव यज्ञ ढुंगेलले दिए । उनका अनुसार आर्थिक वर्ष ०७१७२ र ०७२७३ मा क्रमश: ५३ अर्ब ५२ करोड ४९ लाख ५० हजार रुपैयाँ र ६५ अर्ब ७० करोड ५६ लाख ४ हजार रुपैयाँ अन्त:शुल्कबाट राजस्व प्राप्त भएको थियो । आर्थिक वर्ष ०७१७२ मा ३१ अर्ब ५ करोड २२ लाख १६ हजार रुपैयाँ आन्तरिक (स्वदेशभित्र उत्पादित सामग्रीहरू) अन्त:शुल्क हो । बाँकी आयातित सामग्रीबाट संकलन भएको हो । ०७२७३ मा भने नेपालका उत्पादनबाट ३६ अर्ब २४ करोड ११ लाख ४ हजार रुपैयाँ संकलन भएको थियो । बाँकी अर्थात् २९ अर्ब ६७ करोड ५ लाख ४० हजार रुपैयाँ आयातित सामानमा लगाइएको अन्त:शुल्क हो । पैठारीतर्फको अन्त:शुल्कमा सवारी साधनको हिस्सा बढी छ, ढुंगेलले भने, आन्तरिकतर्फ जम्मा अन्त:शुल्कमध्ये मदिरा र चुरोटकै हिस्सा बढी छ ।"
भारतले एयर मार्सललाई बास माग्यो,"काठमाडौं भारतबाट आउने जहाज काठमाडौंमा रोकिनुपरे त्यसमा चढेर आउने गरेका हतियारधारी सुरक्षाकर्मी (एयर मार्सल) लाई बासको व्यवस्था गरिदिन भारत सरकारले आग्रह गरेको खुलासा भएको छ । भारतले हालै दुई देशका पर्यटन तथा नागरिक उड्डयनका उच्च अधिकारीहरूको बैठकमा यस्तो आग्रह गरेको हो । हवाई ट्राफिक तथा नयाँ रुटबारे पुस ५ गते नयाँदिल्लीमा भएको बैठकमा भारतीय टोली नेता अरुण कुमारले काठमाडौंका लागि उड््ने जेट एयरवेजमा आउने इनफ््लाइट सेक्युरिटी अफिसर (एयर मार्सल) लाई यदि रात्रि विश्राम गर्नुपरे काठमाडौंका होटलमा बस्न कठिनाइ हुने गरेको बताएको उक्त वार्तामा सहभागी एक अधिकारीले बताए । दुई मुलुकका अधिकारीले गरेको सैद्धान्तिक सम्झौतापत्रमा पनि उक्त विषयबारे उल्लेख गरिएको छ । ७ पृष्ठ लामो सम्झौतापत्रको ५ नम्बर बुँदामा भारतबाट काठमाडौं आउने जेट एयरवेजको विमानले राति काठमाडौंमै बास बस्नुपर्ने अवस्था आइपर्दा जहाजमा खटिएका एयर मार्सल विमानस्थलबाट बाहिरिन नसक्ने अवस्था रहेको जनाइएको छ । यस विषयलाई लिएर बिहीबार संसदको विकास समितिका सभापति रवीन्द्र अधिकारीले पर्यटन तथा नागरिक उड्डयन मन्त्रालयका सहसचिव सुरेश आचार्यलाई सोधेका थिए । बैठकमा सहसचिव आचार्यले आफ््नो नेतृत्वमा भारत गएको ८ सदस्यीय नेपाली टोली वार्ताको एजेन्डामै नरहेको विषयलाई भारतीय अधिकारीले काउन्टर एजेन्डा का रूपमा राखेपछि चकित परेको अनुभव सुनाए । एयर मार्सल प्ूर्वनिर्धारित स्ूचीमै थिएन, भारतीय अधिकारीले काउन्टर एजेन्डाका रूपमा एयर मार्सलको विषय राखेपछि अप्ठ््यारो अवस्था आइपर्यो, परराष्ट्र र कानुन मन्त्रालयका सरकारी अधिकारीसहित भारत पुगेका सहसचिव आचार्यले भने, हामीले वार्ता विफल हुने र केही पनि उपलब्धि नहुने देखेपछि यो विषय उच्च राजनीतिक तहको भएको बताउँदै नेपालले हालै हवाई सुरक्षा नियमावली ल्याइसकेको र त्यस नियमावलीअनुसार प्रक्रिया थालेमा भारतीय चासो समाधान हुने बतायौं ।सहसचिव आचार्यले वार्तामा एयर मार्सल नभनी भारतीय पक्षले इनफ््लाइट सेक्युरिटी अफिसर भनेको बताए । तर यी दुवै भनेको एउटै हो । जहाजमा सादा पोसाकमा तैनाथ रहने यस्ता सुरक्षाकर्मीसँग हतियार पनि हुन्छ । जहाजभित्र अवाञ्छित तथा आतंक फैलिने गतिविधि हुन नदिन यी सजग रहन्छन्् । कमर्सियल विमानमा उड््ने यस्ता सुरक्षाकर्मीलाई यात्रुले खुट््याउन सक्दैनन्् । यिनले हतियार लुकाएको स्थान र बस्ने सिटबारे प्राय: जहाजको कमान्ड सम्हाल्ने क्याप्टेनलाई मात्रै जानकारी हुने गर्छ । यिनीहरू आफ््नो मुलुकबाट उडेपछि सामान्यत: विदेशी भ्ूमिमा अवतरण गर्दैनन्् । नागरिक उड्डयन प्राधिकरणका अधिकारीले हवाई मार्सलबारे पहिलोपटक नेपाली अधिकारीले लिखित सम्झौता गरेकामा आश्चर्य व्यक्त गरेका छन्् । नेपाली अधिकारीलाई हवाई मार्ग लगायतका विषयमा छलफल गर्ने मात्रै म्यान्डेट थियो, स्ूचीमै नभएको विषयमा लिखित सहमति देखेर चकित परेका छौं, प्राधिकरणका एक उपमहानिर्देशकले भने । यो सम्झौताले भारतीय विमानमा एयर मार्सल आउने गरेको पुष्टि गरेको ती अधिकारीले बताए । गृह मन्त्रालयका प्रवक्ता बालकृष्ण पन्थीले ०७३ असोजयता कुनै पनि एयरलाइन्सले बास माग्ने वा अन्य सुविधाका लागि आवेदन नदिएको बताए । हालै मन्त्रिपरिषद््ले संशोधन गरेको हवाई सुरक्षा नियमावलीले नेपालले कुनै पनि मुलुकसँग पारस्परिक समझदारीमा कमर्सियल उडानमा सुरक्षाकर्मी राख्न सक्ने व्यवस्था गरेको छ । तर यसका लागि त्रिभुवन अन्तर्राष्ट्रिय विमानस्थल र गृह मन्त्रालयबाट स्वीकृति लिनुपर्छ ।"
डाक्टरलाई ओभरटाइम,"काठमाडौं डाक्टर, चिकित्साकर्मी, कर्मचारी, नर्सलगायतले स्वास्थ्य संस्थामा अतिरिक्त काम गरेबापत ओभरटाइम भत्ता पाउने भएका छन् । मन्त्रिपरिषद्ले बिहीबार कार्यविधि बनाई सरकारी स्वास्थ्यकर्मीलाई अतिरिक्त समय काम गरेबापत ओभरटाइम दिने व्यवस्था गरेको हो । कार्यविधिअनुसार अब स्वास्थ्य संस्थालाई बिहान ९ देखि कम्तीमा बेलुका ५ बजेसम्म खुला राखेर सेवासमेत दिनैपर्छ । नियमित सेवा बिहान ९ देखि अपराह्न ३ बजेसम्म हुन्छ । अपराह्न ३ बजेदेखि न्यूनतम ५ बजेसम्म काम गर्ने स्वास्थ्यकर्मीले अतिरिक्त सुविधा पाउनेछन् । अब सरकारी स्वास्थ्य निकायमा स्वास्थ्यकर्मी अपराह्न तीन बजेदेखि पाँच बजेसम्म समेत बस्नैपर्छ, स्वास्थ्यमन्त्री गगन थापाले भने, थप काम गरेबापत स्वास्थ्यकर्मीले ५० प्रतिशत प्रोत्साहन भत्ता पाउँछन् ।अतिरिक्त सुविधाबापत दिइने अधिकतम भत्ता निजले प्राप्त गर्ने तलबको पचास प्रतिशतभन्दा बढी नहुने समेत व्यवस्था गरिएको छ । कार्यविधिअनुसार कल ड्युटी, अन ड्युटीमा रहेर काम गर्ने डाक्टर र नर्सलगायतका स्वास्थ्यकर्मीलाई प्रत्येक अन कल ड्युटी भएको दिनलाई आधा दिन बराबरको अतिरिक्त समय सुविधा प्रदान गर्न सकिन्छ । अन कल ड्युटीमा कल एटेन्ड गरेको घण्टाअनुसार अतिरिक्त सुविधा प्रदान गर्ने प्रावधान छ । यस्तै जालसाजी गरी नक्कली विवरण पेस गरी अतिरिक्त सुविधा लिए कर्मचारीलाई भुक्तान भएको रकमको दोब्बर जरिवाना गरी कानुनबमोजिम कारबाही समेत गर्न सकिने प्रावधान कार्यविधिमा छ ।"
आफूखुसी कानुनी सल्लाहकार राखे प्रतिरक्षा गर्दैनौं,"काठमाडौं महान्यायाधिवक्ता कार्यालयले आफूखुसी कानुनी सल्लाहकार राख्ने राज्यका निकायहरूको कानुनी प्रतिरक्षा नगर्ने भएको छ । महान्यायाधिवक्ताको संवैधानिक अधिकारप्रति चौतर्फी अतिक्रमण बढेको भन्दै सरकारी वकिलहरूले आफूहरूको भूमिका संकुचित पार्न खोजे मुद्दाको प्रतिरक्षा नगर्ने चेतावनी दिएका हुन् । केही महिनाअघि सम्पन्न सरकारी वकिलहरूको राष्ट्रिय सम्मेलनले पनि महान्यायाधिवक्ताको अनुमतिबिना बाहिरी सल्लाहकार राख्न नदिने निर्णय गरेको थियो । संविधानले महान्यायाधिवक्तालाई सरकारको कानुनी सल्लाहकारको जिम्मेवारी दिएको छ, महान्यायाधिवक्ता रमण श्रेष्ठले भने, संविधानले नचिनेका व्यक्तिलाई नियुक्त गरेर कानुनी रायसल्लाह मागे स्वीकार्य हुँदैन, त्यस्ता मुद्दामा हामीले कानुनी प्रतिरक्षा नै गर्दैनौं । दुई दिनअघि संसदको महाअभियोग सिफारिस समितिले कानुन आयोगको अध्यक्ष र कानुन मन्त्रालयका सचिवलाई सल्लाहका लागि बोलाएकामा आफूले आपत्ति जनाएर उपस्थित नभएको उल्लेख गर्दै उनले भोलिपल्ट मात्रै आफूले सल्लाह दिएको बताए ।मुख्य सचिवसहित विभिन्न मन्त्रालयका सचिवहरू, संवैधानिक निकायका प्रतिनिधि, सुरक्षा निकायका उच्च अधिकारीलगायतलाई कार्यालयमा बोलाएर महान्यायाधिवक्ता श्रेष्ठले आफूखुसी नियुक्त हुने सल्लाहकारले अनुकूलकै सल्लाह दिने गरेको र त्यसले बेथिति बढाएको बताए । निश्चित अवधिका लागि मात्रै नियुक्त हुने त्यस्ता सल्लाहकारको रायसुझावका कारण सरकारले गर्ने निर्णयहरूको कानुनी धरालतमाथि प्रश्न उठेको र अदालतबाट धमाधम रोक्न आदेश आउने गरेको बताए । सुरुमा हामीसँग सल्लाह नगर्ने, मुद्दा हालेपछि महान्यायाधिवक्ताले प्रभावकारी रूपमा मुद्दा लडिदिएन भन्ने आरोप लाग्ने गरेको छ, श्रेष्ठले भने, कुनै सरकारी निकायले कानुनी सल्लाहकारको निर्णयको भरमा काम गर्छ भने हामी प्रतिरक्षा गर्न सक्दैनौं ।राष्ट्रपति कार्यालय, सभामुख, विभिन्न मन्त्रालय, संवैधानिक निकायहरूले मनोमानी ढंगले सल्लाहकार नियुक्त गर्दा बेथिति बढेको र करको दुरुपयोग भएको भन्दै उनले त्यसरी मनोमानी रूपमा नियुक्त हुने सल्लाहकारका लागि हुने खर्चलाई बेरुजु बनाउन सरकारी वकिलहरूले महालेखापरीक्षकको कार्यालयलाई ध्यानाकर्षण गराएका छन् । जथाभावी सल्लाहकार नियुक्त गर्ने परिपाटी रोक्न पनि उनीहरूले मुख्य सचिवको ध्यानाकर्षण गराए । सरकारी निकायमा कानुनी राय सल्लाह दिने र न्यायिक निकायमा सरकारी निकाय र पदाधिकारीको प्रतिरक्षा गर्ने आफूहरूको संवैधानिक जिम्मेवारी रहेको उल्लेख गर्दै सरकारी वकिलहरूको राष्ट्रिय सम्मेलनले महान्यायाधिवक्ताको अनुमतिबिना वैकल्पिक सल्लाहकार नियुक्त गर्ने परिपाटी रोक्नुपर्ने माग गरेको थियो । उनीहरूले जथाभावी कानुनी सल्लाहकार नियुक्त हुने निकायको कानुनी प्रतिरक्षा गर्न नहुने निष्कर्ष निकाल्दै त्यसलाई घोषणापत्रमा समेटेका थिए । सरकारवादी मुद्दाहरूको प्रतिरक्षाका लागि अन्य निकायहरूले पर्याप्त सहयोग नगरेको भन्दै सरोकारवालासँग महान्यायाधिवक्ताले आपत्ति प्रकट गरे । राजदूत नियुक्तिका बेलामा परराष्ट्र मन्त्रालयले २ पेजको लिखित जवाफ पठाएको भन्दै श्रेष्ठले आफूहरूलाई सरकारी निकायको पत्र अदालतमा पुर्याउने हुलाकी नठान्न आग्रह गरे । मुद्दाको प्रतिरक्षा गर्न आवश्यक आधार, कागजात र अन्य प्रमाण आवश्यक पर्छ, त्यो दिनुहोस् उनले भने, मुद्दा हार्दा दु:ख मान्ने, तर प्रतिरक्षा गर्न मेहनत नगर्ने बानी त्याग्नुपर्यो ।सरकारवादी फौजदारी मुद्दाहरू धमाधम असफल हुँदै गएकामा सरकारी वकिल र प्रहरीले एकअर्कालाई दोषारोपण गर्ने प्रवृत्ति बढेको भन्दै महान्यायाधिवक्ता श्रेष्ठले समन्वयात्मक ढंगले काम गरेर आफूले सुधार गर्न खोजेको बताए । सरोकारवालाको अपेक्षाअनुसार प्रभावकारी र व्यावसायिक क्षमता प्रदर्शन गर्न उनले सरकारी वकिलहरूको पनि ध्यानाकर्षण गरे ।"
वन र पशुमा सचिव थप्न कसरत,"काठमाडौं मुलुक संघीय ढाँचामा नगएसम्म कर्मचारीको दरबन्दी नथप्ने मन्त्रिपरिषद्कै निर्णयविपरीत वन मन्त्रालयले राष्ट्रपति चुरे तराईमधेस संरक्षण विकास समिति को प्रशासनिक प्रमुखमा विशिष्ट श्रेणी (सचिव) पद थप गर्न प्रस्ताव गरेको छ । वनमन्त्री शंकर भण्डारीले चुरे संरक्षणका लागि विशिष्ट श्रेणीको पद थप गर्न मन्त्रिपरिषद् बैठकमा गत साता प्रस्ताव पेस गरे पनि मुख्यसचिव सोमलाल सुवेदीले मुलुक संघीयतामा अघि बढेका बेला केन्द्रमा पद थप्न उपयुक्त नहुने अडान लिएका छन् । सामान्य प्रशासन र अर्थ मन्त्रालयसँग पनि सहमति नलिई हचुवामा ल्याइएकाले प्रस्ताव अघि बढाइएन, सुवेदीले कान्तिपुरसित भने । सामान्य प्रशासन मन्त्रालयका प्रवक्ता शिव न्यौपानेका अनुसार विशिष्ट श्रेणीको पद सिर्जना गर्नुअघि कानुनबमोजिम त्यसको औचित्य, थप्नुका कारण, थपपछि हुने उपलब्धि, त्यसको प्रभाव र सरकारलाई पर्ने आर्थिक भारलगायतबारे संगठन तथा व्यवस्थापन (ओएन्डएम) सर्वेक्षण गर्नुपर्छ ।मुख्यसचिव सुवेदीले मन्त्री भण्डारीले सामान्य र अर्थसँग परामर्शबिना नै हचुवामा प्रस्ताव ल्याएकाले तत्काल त्यसको टुंगो नलागेको जानकारी दिए । वनमन्त्री भण्डारीले सचिव पद थप्ने प्रस्ताव छलफलकै क्रममा भएको प्रतिक्रिया दिए । हाम्रो पार्टीबाट सरकारको नेतृत्व गर्ने विमलेन्द्र निधि बैठकमा नभएकाले टुंगो लागेन, उनले भने, उच्चस्तरीय छलफल गरेर वन र पशुपन्छी मन्त्रालयका सचिवको टुंगो लगाइनेछ । विशिष्ट श्रेणीको वन र कृषि क्लस्टर मा अहिले चार पद छन् । वन, कृषि, पशुपन्छी र वातावरण मन्त्रालयमा उक्त क्लस्टरिङका मात्र सचिव हुने व्यवस्था छ । मन्त्री भण्डारीको चाहना वन तथा कृषि क्लस्टरमा सचिव पद बढाउने हो । हाल वन र पशुपन्छी मन्त्रालयमा सचिव पद रिक्त छ । बिहीबारको मन्त्रिपरिषद् बैठकले ती मन्त्रालयमा सचिव नियुक्त गर्न सकेन । मुख्यसचिव सुवेदीले सचिव पद थप गर्ने प्रस्ताव पनि सँगसँगै आएकाले तत्काल टुंगो नलागेको जनाए । वन क्षेत्रका अधिकारीले चुरे, नार्क वा अन्य कुनै निकायका लागि भन्दा वन, कृषि क्लस्टर वा मन्त्रिपरिषद्मै दरबन्दी रहने गरी सचिव पद थप गर्नु प्रभावकारी हुने सुझाएका छन् । कुनै व्यक्तिलाई सुविधा दिन मात्र सचिव पद थप्नु उपयुक्त हुँदैन, नेपाल वन प्राविधिक संघ (एनएफए) मा उपाध्यक्षसमेत रहेका वन मन्त्रालयका सहसचिव सिन्धुप्रसाद ढुंगानाले भने, खारेज भएको मन्त्रिपरिषद् वा विज्ञान मन्त्रालयमा कृषि वन क्लस्टरिङको दरबन्दी थप गर्नु उपयुक्त हुन्छ । चुरेमा अहिले सहसचिव प्रमुख रहने व्यवस्था छ । ओली सरकारको पालामा कृषि र वातावरण मन्त्रालय टुक्र्याउँदा मन्त्रिपरिषद्मा भएको कृषि, वन क्लस्टरको एक दरबन्दी खारेज गरिएको थियो । वातावरणबाट टुक्र्याएर बनाइएको विज्ञान तथा प्रविधि मन्त्रालयको सचिव भने इन्जिनियरिङ समूहका रहने व्यवस्था गरिएको छ । वन र कृषिका अधिकारीले उक्त मन्त्रालयमा पनि कृषि वन क्लस्टरकै सचिव हुनुपर्ने माग गर्दै आएका छन् । मन्त्रिपरिषद्मा भएको एक सिट खारेजप्रति एनएफएले आपत्ति जनाएको थियो । प्रशासन, महालेखा, इन्जिनियरिङलगायतका क्लस्टरिङमा ४ देखि ८ सहसचिव बराबर एक सचिव रहने व्यवस्था भए पनि कृषि, वनमा २३ सहसचिव बराबर एक सहसचिव कायम गरिएको थियो । त्यो अन्याय हो भनेर हामीले सरकारलाई ध्यानाकर्षण गराउँदै आएका छौं, सहसचिव ढुंगानाले भने ।"
न्याय सेवामा बढुवा,"काठमाडौं सरकारले न्याय सेवाका ५ सहसचिवलाई सचिवसरहको विशिष्ट श्रेष्णीमा बढुवा गरेको छ । बिहीबार बसेको मन्त्रिपरिषद् बैठकले न्याय सेवा आयोगको सिफारिसमा उनीहरूको बढुवा र पदस्थापन गरेको हो । महान्यायाधिवक्ता कार्यालयका सहन्यायाधिवक्ता किरण पौडेल नायब महान्यायाधिवक्तामा बढुवा भएका छन् । सर्वोच्च अदालतका सहरजिस्ट्रार नहकुल सुवेदी बढुवा भई न्याय परिषदको सचिव भएका छन् । सर्वोच्च अदालतकै सहरजिस्ट्रार नृपध्वज निरौला सर्वोच्च अदालतकै रजिस्ट्रार भएका छन् । कानुन मन्त्रालयका सहसचिव राजीव गौतम मन्त्रालयकै सचिवमा बढुवा भएका छन् । सहन्यायाधिवक्ता राजनप्रसाद भट्टराई बढुवा भई बेपत्ता आयोगको सचिव भएका छन् ।मन्त्रिपरिषद् बैठकले राष्ट्रिय किसान आयोग गठन गरेको सूचना तथा सञ्चारमन्त्री सुरेन्द्रकुमार कार्कीले जानकारी दिए । यस्तै, बैठकले सामाजिक संरक्षण र व्यक्तिगत घटना दर्ता कार्यक्रम सबलीकरणका लागि विश्व बैंकले दिएको १६ अर्ब ३७ करोड रुपैयाँ ऋण सहायता स्वीकृत गरेको छ । प्राविधिक प्रमुख सेनानी खुमबहादुर कुँवरलाई प्राविधिक महासेनानीमा पदोन्नति गरेको छ । यस्तै रेडियो नेपालको कार्यकारी निर्देशकमा सुरेशकुमार कार्कीलाई नियुक्त गरिएको छ । काभ्रेमा केही साताअघि भएका अजित मिजार र लक्ष्मी परियारको हत्या घटना छानबिन गर्न खेलकुदमन्त्री दलजित श्रीपाइलीको संयोजकत्वमा समिति गठन गरिएको छ ।"
हक खोस्न खोजेको छैन,"काठमाडौं डा गोविन्द केसीले मेडिकल शिक्षा सुधारका लागि आफूले गरेको संघर्ष र त्यसमा सरकारसँग भएको सम्झौतालाई कसैले हक खोसेको अर्थ लगाउन नमिल्ने बताएका छन् । नेपालमा जथाभावी मेडिकल कलेज खोल्नु हुन्न भनेर आफूले गरेको संघर्षको फलस्वरूप नै राष्ट्रि्रय चिकित्सा शिक्षा आयोग विधेयक संसद्मा दर्ता भएको जनाउँदै उनले त्यो पारित नहुन्जेल नयाँ सम्बन्धन नदिने भनी सरकारले आफूसँग गरेको सम्झौताले कसैको हक हनन नहुने जिकिर गरेका छन् । झापामा प्रस्तावित बी एन्ड सी मेडिकल कलेजका सञ्चालक दुर्गाप्रसाद प्रसाईले सरकारलगायत डा केसीलाई विपक्षी बनाई दायर गरेको रिटको लिखित जवाफ पेस गर्ने क्रममा उनले आफूले गरेको संघर्षका कारण कसैको हक हनन नभएको स्पष्ट पारेका हुन् । केसीसँग सरकारले गरेको सम्झौताका कारण आफूले सम्बन्धन नपाई अन्यायमा परेको दाबी गर्दै प्रसाईले सम्झौता खारेजीको माग गरी सर्वोच्च अदालतमा रिट दायर गरेका थिए । रिटमा सुनुवाइपछि सर्वोच्चले अन्तरिम आदेश दिन नपर्ने आदेश सुनाइसकेको छ । हाम्रो अभियानको उपलब्धिस्वरूप सरकारले माथेमा कार्यदल बनाई प्रतिवेदनको स्वामित्व लिएको छ । प्रतिवेदनको सुझावबमोजिम विधेयक हाल संसद्मा विचाराधीन छ, डा केसीले सर्वोच्च अदालतमा पठाएको लिखित जवाफमा भनिएको छ, चिकित्सा शिक्षा सुधारका लागि राज्यले गरेको प्रतिबद्धता र प्रयासलाई कुनै मेडिकल कलेजले आफ्नो स्वार्थ पूर्ति नभएको कारणले अवरुद्ध गर्न खोज्नु नागरिकको स्वास्थ्य अधिकार हनन हुन जान्छ ।सम्बन्धनका लागि कुनै पनि विश्वविद्यालयमा शिक्षा मन्त्रालयले पत्राचार गर्ने वा निर्देशन दिने व्यवस्था नभएको तर मेडिकल कलेज सञ्चालक पक्षले राज्यशक्ति दुरुपयोग गरी शिक्षा मन्त्रालयको हस्तक्षेप निम्त्याएर विश्वविद्यालयको काम प्रभावित गर्न खोजेको भन्दै डा केसीले जवाफपत्रमा काठमाडौं विश्वविद्यालयका पदाधिकारीको लापरबाही र कमजोर नियमनका कारण त्यसको स्कुल अफ मेडिसिन खारेज गर्नुपर्ने तहसम्मको बहस भइरहेको उल्लेख गरेका छन् । आफूसँग सरकारले गरेका सम्झौताका विवरणहरू पेस गर्दै उनले चिकित्सा शिक्षा नीति र कानुन नबनेसम्म सम्बन्धनसम्बन्धी कुनै पनि कारबाही नगर्ने भनी सरकारले गरेको प्रतिबद्धताले कसैको अधिकार कुण्ठित नहुने दाबी गरेका छन् । मेडिकल शिक्षाको गुणस्तर कायम गर्न राज्यले गर्ने यस्ता खालका प्रयास जायज र औचित्यपूर्ण छन्, केसीले भनेका छन्, दीर्घकालीन महत्त्वका नीतिगत निर्णयहरू लिँदा राज्यले व्यक्ति वा कुनै संस्थाको आर्थिक स्वार्थ नहेरी आम नागरिकको दीर्घकालीन हित हेर्नु आम अन्तर्राष्ट्रिय अभ्यास नै हो ।डा केसीले नीति र ऐन पारित भएपछि त्यसैअनुसार सम्बन्धनका क्रियाकलाप हुने जनाएका छन् । सम्बन्धित विश्वविद्यालयबाट प्रक्रिया नै सुरु नगरी आफैंले पूर्वाधार पूरा गरेको दाबीका साथ मौलिक र नैसर्गिक हक हनन भएको भनी कलेज सञ्चालकले गरेको दाबी उचित नभएको उनको भनाइ छ ।"
पूर्वराष्ट्रपति यादव अस्पताल भर्ना,काठमाडौं पूर्वराष्ट्रपति रामवरण यादव पेटको समस्या देखिएपछि त्रिवि शिक्षण अस्पताल महाराजगन्जमा भर्ना भएका छन् । करिब तीन सातायता पखालालगायत पेटसम्बन्धी समस्या झेल्दै आएका उनलाई बिहीबार अस्पताल भर्ना गरिएको छोरा सांसद चन्द्रमोहनले बताए । ७४ वर्षीय पूर्वराष्ट्रपति यादव केही महिनाअघि अमेरिकामा प्रोस्टेट ग्रन्थीको क्यान्सरको उपचार गराएर फर्केका थिए ।
सीमांकन आयोगबारे मुद्दामा एमिकस क्युरी,काठमाडौं प्रदेश सीमांकनसम्बन्धी आयोग गठनको माग राखी दायर रिटको सुनुवाइका क्रममा सर्वोच्च अदालतले एमिकस क्युरी (अदालतका सहयोगी) झिकाउन आदेश दिएको छ । अधिवक्ता टीकाध्वज खडकाले दायर गरेको रिटमाथि सुनुवाइका क्रममा न्यायाधीशहरू हरिकृष्ण कार्की र अनिलकुमार सिन्हाको संयुक्त इजलासले नेपाल बार एसोसिएसन र सर्वोच्च अदालत बार एसोसिएसनबाट ३३ जना वरिष्ठ अधिवक्ता वा अधिवक्ता झिकाउन आदेश दिएको हो । संविधानको धारा २९५ मा व्यवस्था भएको सीमांकन आयोग हालसम्म पनि सरकारले गठन नगरेको भन्दै खडकाले आयोग गठनको आदेश दिन माग गरेका थिए । सर्वोच्चले उक्त मुद्दालाई अग्राधिकार दिई माघ ११ मा पूर्ण सुनुवाइका लागि पेस गर्न पनि आदेश दिएको छ । यसअघि पनि पुस ६ मा सर्वोच्चले स्थानीय निर्वाचनको ढाँचासम्बन्धीे विवाद निरूपणका लागि एमिकस क्युरी झिकाउन आदेश दिएको थियो । गम्भीर कानुनी तथा संवैधानिक प्रश्न जोडिएका विवाद निरूपणका क्रममा अदालतले कानुन व्यवसायीलाई अदालतको सहयोगीका रूपमा झिकाउन आदेश दिन सक्छ । उनीहरू आफ्नो विवेकअनुसार राय दिन स्वतन्त्र हुन्छन् ।
किराना पसलेले चुरोट बेच्न नपाउने,काठमाडौं अब किराना पसलेले चुरोट तथा सुर्तीजन्य पदार्थ बेच्न नपाउने भएका छन् । सरकारले धूमपान तथा सुर्ती सेवनलाई न्यूनीकरण तथा नियमन गर्न इजाजत लिएका पसलबाट मात्र बिक्री गर्न पाइने व्यवस्था गरेको छ । मन्त्रिपरिषदको बिहीबार बसेको बैठकले स्वास्थ्य मन्त्रालयको प्रस्तावमा किराना पसलबाट चुरोट तथा सुर्ती बेच्न प्रतिबन्ध लगाएको हो । सुर्तीजन्य पदार्थ (नियन्त्रण र नियमन गर्ने) ऐन २०६८ को दफा ११ (छ) मा सुर्तीजन्य पदार्थको बिक्रीवितरण गर्न इजाजत पत्र लिनुपर्ने व्यवस्था गर्न सक्ने कानुनी व्यवस्था भएबमोजिम मन्त्रिपरिषदले किराना पसलबाट चुरोट तथा सुर्ती बेच्न प्रतिबन्ध लगाउने निर्णय गरेको हो ।स्वास्थ्य मन्त्रालयले क्यान्सर उपचारको निर्देशिका (प्रोटोकल) तयार पार्न थालेको छ । मुलुकमा हालसम्म क्यान्सर उपचारका लागि कुनै प्रोटोकल छैन । स्वास्थ्यमन्त्री गगन थापाले क्यान्सर उपचारको प्रोटोकल तयार भएर त्यसैअनुसार उपचार प्रक्रिया सुरु गर्दा सरकारले दिने एक लाख रुपैयाँ सहयोगमै बिरामीले उपचार गराउन सक्ने दाबी गरे । हाल उपचार प्रोटोकलको अभावमा एउटा क्यान्सर रोगीले चारपाँच लाख रुपैयाँसम्म तिर्नुपर्ने अवस्था छ ।
नेपा राष्ट्रिय पार्टी फुट्यो,काठमाडौं संसद्मा एक सिट मात्र रहेको नेपा राष्ट्रिय पार्टी फुटेको छ । पार्टीका सांसद लक्ष्मण राजवंशीले आफ्नै नेतृत्वमा नयाँ दल दर्ता गराएका छन् । संविधानसभाको दोस्रो निर्वाचनमा समानुपातिक कोटाबाट सांसद भएका राजवंशीले आफूलाई पार्टीले कारबाही गर्ने सुइँको पाएपछि पहिले नै निर्वाचन आयोग र संसद् सचिवालयमा नयाँ दल दर्ताको सूचना दर्ता गराएका हुन् । उनले नयाँ दलको नाम बौद्धिक जनतान्त्रिक परिषद् प्रस्ताव गरेका छन् । निर्वाचन आयोगले उनको दल दर्तासम्बन्धी प्रक्रिया अघि बढाउन पुस ४ गते संसद् सचिवालयलाई पत्राचार गरेको छ । उनले पुस २६ मा संसद् सचिवालयमा पनि दल दर्ताको निवेदन दर्ता गराएका थिए । नेपा पार्टीको सदस्य नभए पनि उसका तर्फबाट समानुपातिक सांसद रहेका राजवंशी एमाले नेतृत्वको प्रतिपक्ष गठबन्धनमा सक्रिय छन् ।
तान्जानियाबाट पाँच नेपालीको उद्धार,"काठमाडौं दुई वर्षअघि पूर्वी अफ्रिकी मुलुक तान्जानिया पुगेर बिचल्ली परेका पाँच नेपाली कामदार उद्धारपछि घर फर्केका छन् । भारतको मुम्बई हुँदै तान्जानिया पुर्याइएका अछामका नृपबहादुर टमाट्टा, जगतबहादुर कुँवर, अमरराज सार्की र भुवन कुँवर तथा कैलालीका लोगे टमाट्टालाई उद्धार गरिएको हो । उनीहरू सदरमुकाम दारएसलामबाट ५ सय किलोमिटर टाढाको जंगलमा काममा खटिएका थिए । उनीहरूलाई कंगारु मिनरल्स लिमिटेड नामको खनिज कम्पनीमा काममा लगाइएको र लामो समयदेखि तलब नदिएर तथा पासपोर्ट समेत जफत गरेर राखिएको थियो ।"
नेपाल नीतिमा के होला ?,"काठमाडौं बोली र व्यवहारका कारण उम्मेदवारी दिँदैदेखि चर्चामा रहेका डोनाल्ड ट्रम्पले शुक्रबार साँझ (नेपाली समय) देखि विश्व शक्ति अमेरिकाको नेतृत्व सम्हाल्ने छन् । शपथ लिएलगत्तै ह्वाइट हाउसको कार्यभार लिने क्रममा उनले कुनै न कुनै विवादास्पद निर्णय लिन सक्ने धेरैको आकलन छ ।कतिपयले भने अनुभवी व्यापारी रहेकाले भाषण र काम गर्ने शैली फरक हुने तर्क राख्दै आएका छन् । जे भए पनि अमेरिकी निर्णयले विश्व राजनीति र अर्थतन्त्रलाई नै असर गर्ने हुनाले उनको कार्यदिशाप्रति सबैका कान ठाडा भएका छन् । विश्व समुदाय टेलिभिजनमा उनलाई हेर्न आतुर छ । ट्रम्पको उदयले नेपाल जस्तो मुलुकलाई हेर्ने नीति खासै फरक नहोला, अमेरिकाका लागि राजदूत रहिसकेका डा शंकर शर्माले भने, नेपालको विषयमा लबिइङ गर्न बनेको सांसदहरूको समूह ककसमा उनकै दलका नेताहरू छन् । त्यसले हाम्रो अवस्थाबारे अवगत हुन पक्कै सहयोग पुग्न सक्छ । गैरराजनीतिक पृष्ठभूमिका ७१ वर्षीय ट्रम्प रियल स्टेट र होटल व्यवसायबाट सिधै राष्ट्रपतीय मोर्चामा रिपब्लिकनभित्र अन्य पुरानालाई उछिन्दै पार्टीमा चुनिएका थिए । र, अप्रत्यासित ढंगले डेमोक्रयाटिककी हिलारी क्लिन्टनलाई पराजित गरे । अमेरिकामा सन् १९३० पछि सञ्चालनमा आएका उद्योगहरू नेफ्टा (नर्थ अमेरिकन फ्री ट्रेड एरिया) नीतिले क्रमश: मेक्सिकोमा सरेका थिए । जसले गर्दा अमेरिकीहरू बेरोजगार बनेका थिए । ओबामाले बिल क्लिन्टनको नीतिलाई अघि बढाए भने हिलारी पनि ओबामापथमै जान सक्ने स्थिति थियो । त्यसैले राष्ट्रवादको चर्को वकालत गरेका ट्रम्पलाई अपत्यारिलो मत ओइरिएको हो । ट्रम्प रिपब्लिकन लाइनअनुरूप नै अघि बढ्छन् भन्ने छैन । अघिपछि नसोची बोल्ने व्यक्ति भएकाले यस्तै गर्लान् भन्न सकिन्न, डेमोक्रयाटिक पार्टीबाट सन् २०१२ मा वासिङटन स्टेटबाट अमेरिकी सांसद पदमा उमेदवारी दिएका दर्शन रौनियारले कान्तिपुरसँग भने, उनीबाट अमेरिकी जनताले धेरै आशा भने गरेका छन् । देशबाट फुत्किएर बाहिर गएको व्यापार पुन: अमेरिका फर्कन सक्ने सबैको बुझाइ छ । बाँकी विश्वलाई के गर्छन्, थाहा छैन तर अमेरिकी जनताका लागि उनले धेरै गर्ने निश्चित छ । ट्रम्पले कस्तो आर्थिक र विदेश नीति लागू गर्लान् भन्नेमा धेरैको चासो छ । विश्वशान्ति र विकासमा काम गर्ने राष्ट्रसंघ समेत अमेरिकी नीतिको प्रभावमा पर्नसक्ने हुनाले त्यहीँ समेत उनको चर्चा हुने गरेको छ । उनले राजनीतिमा चासो दिएको १८ वर्षमा आधा दर्जन दल चहारिसकेका छन् । त्यसैले उनी सिद्धान्तनिष्ठ पनि होइनन् । उनको उदय रिपब्लिकन पार्टीका लागि पनि जटिल विषय बन्न सक्ने धेरैको आकलन छ । उनी नेपालबारे जानकार व्यक्ति होइनन् । तर उनले नेतृत्व लिएपछि नेपालबारे अमेरिकी नीति कस्तो होला भन्नेमा धेरैको चासो छ । रौनियारले भने, उनले नेपालजस्ता साना मुलुकलाई ठूला र प्रजातान्त्रिक मुलुककै आँखाबाट हेर्नेछन् । त्यो भनेको भारतको आँखाबाट हेर्नु हो । रुसी राष्ट्रपति भ्यादिमिर पुटिनको सधैं प्रशंसा गर्दै आएका ट्रम्प छानबिनको दायरामा समेत छन् । निर्वाचनमा रुसको संलग्नता देखिएको खण्डमा उनीविरुद्ध महाअभियोग लाग्ने सम्भावना छ । त्यो उनका लागि सबैभन्दा चुनौतीको विषय हुनेछ । ठीक विपरीत उनी चीनप्रति आक्रोशित छन् । उनले उत्तर एटलान्टिक सन्धि संगठन (नेटो) को संरचनामा अमेरिकी लगावको आलोचना गरिरहेका छन् भने ब्रेजिक्टको खुला समर्थनमा छन् । अमेरिकाले युरोपेली युनियनसँगको सम्बन्धलाई कसरी अघि बढाउने भन्ने अन्यौलै छ ।त्रिभुवन विश्वविद्यालयका अन्तर्राष्ट्रिय सम्बन्ध तथा कूटनीतिक विभागका प्रमुख डा खडग केसीले पहिला बोल्दै आउने र जिम्मेवारी सम्हालेपछि गर्ने निर्णय फरक हुनसक्ने बताए । अमेरिकी लोकतन्त्रको सामथ्र्यमाथि नै प्रश्न खडा हुन सक्नेछ, उनले भने, हवाइट हाउसको नीतिलाई नै परिमार्जन गर्ने जस्तो भने देखिँदैन । त्यसो त ट्रम्प र उनको समूह पदभार नसम्हाली कूटनीतिक भेटमा सक्रिय भइसकेका छन् । अमेरिकाका लागि नेपाली राजदूत डा अर्जुनकुमार कार्कीले पनि ट्रम्पलाई यस्तै अनौपचारिक डिनरमा भेट गरिसकेको दूतावास स्रोतले बतायो । राजदूत कार्की शुक्रबारको समारोहमा समेत उपस्थित हुनेछन् । ट्रम्पले पूर्वराष्ट्रपति, सिनेटरलाई बोलाइसकेको भए पनि सिनियर बुस बिरामी परेकाले सहभागिता नहुने देखिएको छ । पूर्वराजदूत डा शम्भुराम सिम्खडाले ट्रम्पले दिने पहिलो भाषण, उपस्थित व्यक्तिहरू र अनुपस्थित वा विरोध गर्नेहरूको अध्ययन गर्न आवश्यक रहेको बताए ।"
२१ सहरमा सभा हुने,"काठमाडौं प्रमुख प्रतिपक्षी एमालेले तराईमधेसको जनमत जोगाउँदै चुनावी परिणाम आफ्नो पक्षमा पार्ने उद्देश्यसहित तराईका २१ मुख्य सहरमा सभा गर्ने भएको छ । मधेस केन्द्रित र सत्तारूढ दलहरूले मधेसविरोधी पार्टीका रूपमा भ्रम छर्न खोजेको भन्दै एमालेले तराई केन्द्रित अभियान चलाउने निर्णय लिएको हो । झापाको काँकडभिट्टामा फागुन २१ गते पहिलो सभा गर्ने एमालेले कञ्चनपुरको महेन्द्रनगरमा चैत १ मा अन्तिम सभा गर्नेछ । कात्तिकदेखि चलिरहेको चार महिने देशव्यापी अभियान सकिनेबित्तिकै सभा र शक्ति प्रदर्शनसहितको तराई केन्द्रित मेचीमहाकाली विशेष अभियान सुरु हुने एमालेले जनाएको छ । संविधानको पक्षमा जनमत बनाउने र सामाजिक सद्भाव खलबल्याउनेलाई खबरदारी गर्न मेचीमहाकाली अभियान थालिएको हो, एमाले महासचिव ईश्वर पोखरेलले भने, हामीले सरकारमा रहँदा गरेका कामबारे जानकारी दिन र जनतामा भरिएका भ्रमहरू चिर्न लागेका हौं । अभियानअन्तर्गत काँकडभिट्टा, दमक, इटहरी, कञ्चनपुरराजविराज, लहान, ढल्केबरजनकपुरधाम, हरिओन, चन्द्रनिगाहपुर, पथलैयावीरगन्ज, हेटौंडा, भरतपुर, कावासोती, सुनवल, बुटवल, लमही, नेपालगन्ज, गुलरिया, लम्कीधनगढी, अत्तरिया, महेन्द्रनगर र सुर्खेतवीरेन्द्रनगरमा सभा हुनेछ । ती सभामा पार्टी अध्यक्ष केपी ओली, वरिष्ठ नेता झलनाथ खनाल, नेता माधव नेपाललगायत सहभागी हुनेछन् । अभियानमा करिब ५० लाख मानिस परिचालन गर्ने तयारी छ, पोखरेलले भने, तराईमधेसका जनताको साथसमर्थन र सक्रियतामा सामाजिक सद्भाव र राष्ट्रिय एकताविरोधी सबैखाले षड्यन्त्रलाई परास्त गर्ने अभियानको लक्ष्य हो । अभियान तयारीको मुख्य जिम्मेवारी प्रदेश संगठन कमिटी र जिल्ला कमिटीलाई दिइएको छ । अभियानका क्रममा पार्टी केन्द्रबाट प्रकाशित अपिल बोकेर सबै पार्टी सदस्य तराईका प्रत्येक घरधुरी र नागरिकसमक्ष पुगी वितरण गर्ने योजना एमालेले बनाएको छ । मुख्य सभास्थलमा जनसहभागिता जुटाउन वडा, गाउँ र नगर तहमा प्रचार सभा आयोजना हुनेछन् ।"
माग नरोकिएसम्म तस्करी,"काठमाडौं राजधानीमा जारी अन्तर्राष्ट्रिय प्रहरी अपराध संगठन (इन्टरपोल) को २३ औं एसिया क्षेत्रीय सम्मेलनको दोस्रो दिन नेपाल प्रहरीको केन्द्रीय अनुसन्धान ब्युरोले वन्यजन्तु तस्करीमाथि नेपालले हासिल गरेका सफलता र अनुभवबारे कार्यपत्र प्रस्तुत गरेको छ । ब्युरो प्रमुख डीआईजी नवराज सिलवालले तस्करी शून्य वर्षका रूपमा नेपालले हासिल गरेका सफलता, अन्तरदेशीय समन्वयमार्फत वन्यजन्तु तस्कर पक्राउमा हासिल गरेका सफलताका अनुभव सिलवालले कार्यपत्रमार्फत प्रस्तुत गरे । उनले धनी देशहरूमा वन्यजन्तुको छाला तथा हस्ती हाडबाट बन्ने सामग्रीको माग नरोकिएसम्म वन्यजन्तु तस्करी नरोकिने बताएका थिए । सम्मेलनमा नेपाललगत्तै भारतले पनि वन्यजन्तु तस्करी रोक्न गरेका प्रयासका अनुभव साटेको थियो । सम्मेलनमा एसिया क्षेत्रमा आतंकवाद नियन्त्रण सुदृढीकरण, सीमावर्ती अपराध नियन्त्रणमा अन्तर्राष्ट्रिय प्रहरी अपराध संगठनहरूको भूमिका, साइबर क्राइमको विद्यमान अवस्था र चुनौती लगायतका विषयमा पनि छलफल भएको थियो । सम्मेलनमा विभिन्न देशका प्रहरी अधिकारीले संगठित अपराध सञ्जालहरू पहिचान तथा नियन्त्रणका उपाय साथै आर्थिक अपराधका विषयमा ज्ञान तथा अनुभव साटेका थिए । एक सय ९० देश सदस्य राष्ट्र रहेको इन्टरपोलको जारी सम्मेलनमा ३३ देशका १ सय ३२ प्रतिनिधि सहभागी छन् । सम्मेलन शुक्रबारसम्म चल्नेछ । प्रधानमन्त्रीइन्टरपोल अध्यक्षबीच भेटवार्ता इन्टरपोलका अध्यक्ष मेङ होङवीले बिहीबार प्रधानमन्त्री पुष्पकमल दाहालसँग बालुवाटारमा भेटवार्ता गरेका छन् । भेटमा प्रधानमन्त्री दाहालले इन्टरपोलले नेपाल प्रहरीको संगठन सुदृढीकरणमा योगदान पुर्याएको भन्दै धन्यवाद दिएका थिए । चीनको सार्वजनिक सुरक्षाका उपमन्त्री समेत रहेका होङवीसँग प्रधानमन्त्री दाहालले नेपाल एक चीन नीतिप्रति प्रतिबद्ध रहेको जनाउँदै चीनसँग सडक, रेल र हवाई सञ्जाल बढाउन चाहेको बताएका थिए । प्रधानमन्त्रीले चिनियाँ राष्ट्रपतिको स्वागत गर्न नेपाल आतुर रहेको समेत बताएका थिए । अध्यक्ष होङवीले प्रधानमन्त्री दाहाललाई इन्टरपोलको मुख्यालय भ्रमण गर्न निम्तो दिएको उनको सचिवालयले जनाएको छ ।"
३० प्रतिशतले पाएनन् पहिलो किस्ता,"काठमाडौं जिल्लाभरिका २७ हजार ८ सय ४७ भूकम्पपीडितमध्ये ३० प्रतिशतले पहिलो किस्ताबापतको रकम पाएका छैनन् । बुधबारसम्ममा १९ हजार ४ सय ९९ भूकम्प प्रभावितलाई पहिलो किस्ताबापत प्रतिव्यक्ति ५० हजार रकम भुक्तानी गरिएको जिविसले जनाएको छ । ८ हजार ३ सय ४८ जनाले रकम पाउन सकेका छैनन् । तारकेश्वर नगरपालिकामा ५८ प्रतिशत पहिलो किस्ता पाउनबाट वञ्चित छन् । ३ हजार ३ सय ८५ जनामध्ये १ हजार ४ सय २२ जनाले पहिलो किस्ता पाएका छन् । काठमाडौं महानगरपालिकाभित्रका ४८ प्रतिशतभन्दा बढीले पहिलो किस्ता पाइसकेका छन् । कागेश्वरी मनहरा नगरपालिकामा २ हजार ८ सय ५१ मध्ये २ हजार १ सय ३५ ले रकम पाइसकेको तथ्यांक छ । गोकर्णेश्वरमा केवल १ सय २ जनालाई पहिलो किस्ताबापतको रकम दिन बाँकी छ । दक्षिणकाली नगरपालिकाकामा पहिचान भएका २ हजार ५ सय ६७ जना लाभग्राही सबैले पहिलो किस्तावापतको रकम पाइसकेका छन् । टोखाका ५० प्रतिशत लाभग्राहीले पहिला किस्ता पाउन सकेका छैनन् । बूढानीलकण्ठमा लगभग ४२ प्रतिशतले नपाएको जिविसको तथ्यांकमा उल्लेख छ । नागार्जुन नगरपालिकामा केवल ०७ प्रतिशत अर्थात् १३ जनाले पहिलो किस्ता पाउन बाँकी छ । चन्द्रागिरि नगरपालिकाका ३ हजार ४ सय लाभग्राहीमध्ये २ हजार १७ जनाले पहिलो किस्ता पाइसकेका छन् ।त्यसैगरी शंकरापुर नगरपालिकाका १ हजार ८ सय जनाले पहिलो किस्ताबापतको रकम पाएका छैनन् । पहिलो किस्ता पाएका २ हजार ९ सय १९ मध्ये ९६ जनाको पहिलो किस्ता रकम लुथ्रन संस्था (दाता) ले दिएको जिविसले जनाएको छ । कीर्तिपुर नगरपालिकामा जिविसले १ हजार ८ सय ७५ लाभग्राही पहिचान गरेकोमा त्यसभन्दा ३ सय ५७ जना बढीले पहिलो किस्ता पाएका छन् । नगरपालिकाले १ हजार ८ सय ७७ जनालाई लाभग्राही सिफारिस गरे पनि २ हजार २ सय ३२ जनाले प्रथम किस्ता पाएका हुन् । वडागत रूपमा र नगरपालिकाबाट प्राप्त तथ्यांक फरक पर्न गएकाले छुट्न गएका पीडितलाई पनि रकम बाँडिएको जिविसका सूचना अधिकारी दीपक केसीले बताए । अझै तथ्यांक आउने क्रम जारी रहेकाले पहिलो किस्ता पाउनेको संख्या बढ्न सक्ने उनले बताए । पहिलो किस्ता वितरणको कार्य अन्तिम चरणमा छ, केसीले भने, केही नगरपालिकाबाट दोस्रो किस्ताको माग आइरहेको छ ।काठमाडौं जिल्लाभरिमा पहिलो चरणमा ४२ हजार ६ सय ५५ लाभग्राहीमध्ये ३२ हजार ९ सय ९८ घरधुरीसँग अनुदान सम्झौता सम्पन्न भइसकेको छ । सबै नगरपालिकाले गरी २८ हजार ८७ जना लाभग्राही पहिचान गरे पनि जिविसले २७ हजार ८ सय ४७ जनालाई लाभग्राहीको सूचीमा राखेको थियो । जिल्लाभरिमा १० हजार ८ सय ३२ गुनासा दर्ता भएका छन् ।"
यातायातमा घटेन दलालको चलखेल,"ललितपुर सादा पोसाकका सुरक्षाकर्मीको एउटा टोली एक महिनाअघि यातायात कार्यालय एकान्तकुनामा पुग्यो । दलालको चलखेल बुझ्न परिचय लुकाएर गएको टोलीले कार्यालयअघि भेटिएका दलालसित सवारी अनुमतिपत्र बनाइदिन अनुरोध गर्यो । दलालले पनि ग्राहक ठानेर नक्कली होइन सक्कली नै बनाइदिने भन्दै १५ हजार रुपैयाँ लाग्ने बताए ।लगत्तै पक्राउ परेका ती दलालले बयानमा सवारी प्रशिक्षण दिने, अनुमतिपत्र मिलाइदिने र सवारी दर्ता किताबको नवीकरण गर्ने गरेको स्विकारे । यो कार्यालयमा दलालको चलखेल कति हुन्छ भन्ने सामान्य उदाहरणमात्र हो ।दलाल पक्राउपछि एक दिन कार्यालयको स्थिति सामान्य बन्यो । लगत्तै भोलिपल्टदेखि दलालको चलखेल पहिलाको जस्तै हुन थाल्यो । चलखेल अत्यधिक भएपछि अख्तियार दुरुपयोग अनुसन्धान आयोगले छानबिन थाल्यो ।दलालले अति गर्न थालेपछि जिविस हलमा बुधबार सम्पन्न जिल्लाका प्रमुखहरूको बैठकमा यातायात कार्यालयले प्रहरी प्रशासनलाई हटाउन अनुरोध गरेको छ । यातायात व्यवस्था कार्यालय (सवारी चालक अनुमतिपत्र) बागमती एकान्तकुनाका सूचना अधिकारी ईश्वरराज रेग्मीले कान्तिपुरसित भने, कार्यालयमा हामी सुशासन चाहन्छौं ।महानगरीय प्रहरी वृत्त सातदोबाटो र उपमहानगरपालिका नगर प्रहरी बलको संयुक्त टोलीले बिहीबार बिहान कार्यालयमा छड्के जाँच गर्यो । कार्यालयबाट दलालहरूको भागभाग भयो । दलालहरू पक्राउ गर्न असफल भए पनि कार्यालयअघि राखेको फोटोकपी मेसिन, दर्ता फारामलगायत सामान बरामद गर्न सफल भएको उपमहानगरपालिकाका नगर प्रहरी बल प्रमुख प्रहरी नायब उपरीक्षक कदमलाल महर्जनले बताए । जनशक्ति अभाव भए पनि यातायात कार्यालयमा नियमित निगरानी गर्न थालेका छौं, उनले भने, लगनखेल, मंगलबजार खटाउनुपर्ने प्रहरी नखटाई लगातार चारपाँच दिन यातायात कार्यालयमा खटाउँछौं ।महानगरीय प्रहरी परिसर जावलाखेलका एसएसपी पीताम्बर अधिकारीले दलालको चलखेल हटाउन प्रहरीलाई नियमित परिचालन गरिने जानकारी दिए । उपनपामा पनि सामान फिर्ता लैजान आएका दलाललाई नगर प्रहरी बलका प्रहरी नायब उपरीक्षक महर्जनले अब यातायातमा गुन्डागर्दी नचल्ने जवाफ दिएर फर्काएका थिए ।यातायात कार्यालय सवारी अनुमतिपत्र फाँटबारे जानाकार एक कर्मचारीका अनुसार सवारी अनुमतिपत्र बनाउने क्रममा दलाल र कर्मचारीबीच मिलेमतोमा हुने गरेको छ । मिलेमतोमा राजधानीका केही ड्राइभिङ सेन्टरका सञ्चालकसमेत संलग्न छन् । जिल्ला अनुसन्धान अधिकृत भूमिप्रसाद पाठकका अनुसार केही सक्रिया दलालहरूले कम पढेलेखेका सेवाग्राहीलाई आफ्नो प्रभावमा पारेर एउटा लाइसेन्स बनाएको १२ देखि १५ हजार रुपैयाँसम्म लिने गरेको भेटिएको बताए । लिखित पास भएर पनि ट्रायलमा फेल भएका व्यक्तिहरू दलालको सम्पर्कमा जाने गरेका छन्, उनले भने, सवारी अनुमतिपत्रमा आर्थिक घोटाला र चलखेलको गुनासो आउने गरेको छ ।कार्यालयमा चलखेल कम गर्न सीसीटीभी राखे पनि हाल काम नलाग्ने बनाइएको सेवाग्राही बताउँछन् । प्रमुख जिल्ला अधिकारी दीपक काफ्लेले यातायात कार्यालयमा हुने चलखेल अन्त्य गरिने बताए । सुधार गर्नुपर्ने कुरा धेरै छन्, उनले भने, क्रमश: सुशासन कायम गर्दै लैजाने छौं ।दलालले १० रुपैयाँमा सजिलै पाउने एउटा दर्ता फारामको ३०, लिखित परीक्षाको नतिजा जानकारी गराइदिने भन्दै ३०, लिखित परीक्षामा आउने प्रश्नावली भन्दै केही प्रश्न दिएर ५ सयदेखि हजार रुपैयाँसम्म लिने गर्छन् ।"
औषधि सेवनबाट गर्भपतन गराउने बढे,"काठमाडौं औषधि सेवनबाट गर्भपतन गराउने संख्या बढदै गएको छ । जनस्वास्थ्य कार्यालयका सूचना अधिकारी हरिओम पोखरेलका अनुसार गत दुई वर्षको अवधिमा ललितपुर जिल्लाबाट ४ हजार ९ सय ११ जनाले गर्भपतन गराए । जसमा ३ हजारले औषधि सेवनबाट गर्भपतन गराएको देखिएको छ ।स्त्री रोग विशेषज्ञ डा किरण रेग्मीका अनुसार अधिकांश किशोरीले विशेषज्ञको सल्लाहबिना मेडिकलबाट औषधि किनेर गर्भपतन गराउँछन् । यसले दीर्घकालीन रूपमै किशोरीको स्वास्थ्यमाथि गम्भीर असर पर्न सक्ने उनको भनाइ छ । औषधि खाएर घरमै बसी गर्भपतन गराउन मिल्ने, गोप्यता कायम रहने भएकाले यो विधि अपनाउनेको संख्या बढेको उनको ठम्याइ छ ।डा रेग्मीका अनुसार घरमै बसेर गर्भपतन गर्न मिल्ने नाममा जथाभावी औषधि प्रयोग गर्न मिल्दैन । यसले महिलाको प्रजनन स्वास्थ्यमा धेरै नकरात्मक असर पार्छ । उनले भनिन्, अत्याधिक रक्तश्राप भएर महिलाको ज्यानै जान पनि सक्छ ।रेग्मी भन्छिन्, गर्भपतन आफैंमा जटिल प्रक्रिया हो । गर्भपतन गराउनुपर्ने स्थिति आउन नदिनु नै उचित हुन्छ ।धेरैपटक गर्भपतन गरेमा निसन्तान हुने, पाठेघर प्वाल पर्ने, पिसाब नली फुट्ने, जस्ता समस्या निम्तिन सक्ने उनले बताइन् । त्यस्तै, गर्भपतनले महिलाको मानसिक अवस्था समेत बिग्रिरहेको उनले खुलाइन् । गर्भपतनलाई अन्तिम विकल्पका रूपमा मात्र लिन उनी सुझाउँछिन् । आकस्मिक अवस्थामा मात्रै गर्भपतनबारे सोच्नुपर्छ, उनले भनिन् । जिल्ला जनस्वास्थ्य कार्यालय ललितपुरको तथ्यांक अनुसार गर्भपतन गराउनेमा २० वर्ष माथिका महिला बढी देखिएका छन् । अघिल्ला दुई आवमा औषधि प्रयोग विधिबाट ३ हजार महिलाले गर्भपतन गराए जसमा २० वर्ष माथिका मात्रै २८ सय महिला थिए ।"
वैशाखदेखि गाडीमा इम्बोस्ड नम्बर प्लेट,"काठमाडौं भौतिक पूर्वाधार तथा यातायात मन्त्रालयले गाडीमा इम्बोस्ड नम्बर प्लेट वैशाखदेखि राख्ने भएको छ । नम्बर प्लेटका लागि अत्याधुनिक मेसिन जडान प्रक्रिया अन्तिम चरणमा रहेको यातायात व्यवस्था विभागले जानकारी दिएको छ ।विभागका प्रवक्ता टोकराज पाण्डेले नम्बर प्लेट राख्ने जिम्मेवारी पाएको अमेरिकी र बंगलादेशी संयुक्त कम्पनी डेकाटु टाइगर ले मेसिन ल्याइसकेको जानकारी दिए । मेसिन जडान प्रक्रिया अघि बढिसकेको छ, उनले भने, दुई महिनाभित्र सबै प्रक्रिया पूरा गरेर नम्बर प्लेट राख्छौं । विभागले गत जेठमा लामो विवादपछि नम्बर खरिद प्रक्रिया टुंगो लगाएको थियो । स्मार्ट नम्बर प्लेटको आगामी फागुनभित्र परीक्षण गर्ने उनले बताए । पाण्डेका अनुसार आगामी ५ वर्षभित्र देशभरका सबै सवारी साधनमा इम्बोस्ड नम्बर प्लेट राखिनेछ ।धातुको प्लेटमा अक्षर बाहिर उठ्ने गरी लेखिएको स्मार्ट नम्बर प्लेटलाई इम्बोस्ड नम्बर प्लेट भनिन्छ । नम्बर प्लेटमा लोगोसमेत हुनेछ । प्लेटको बीचमा माथि पर्ने गरी अञ्चलप्रदेशको नाम लेखिनेछ । प्लेटको अर्कोपट्टि लेजर प्रिन्टबाट ७ अंकको गोप्य नम्बरसहितको चिप जडान गरिने उनले बताए । मेसिन विभागको परिसरमा जडान गरिने पाण्डेले बताए । पाँच वर्षपछि उक्त मेसिन सरकारलाई नै हस्तान्तरण गर्ने विभाग र ठेकेदार कम्पनीबीच भएको सम्झौतामा उल्लेख छ ।इम्बोस्ड नम्बर प्लेट बलियो र किफायती भएको पाण्डेले बताए । विभागले नम्बर प्लेट जडान भएका सवारी साधनमा चिपसहितको स्टिकर टाँस्ने उनले बताए । चिपभित्र सवारी धनी र सवारीको विस्तृत विवरण राखिने भन्दै उनले प्रहरीले सवारीको विस्तृत विवरण सजिलै पत्ता लगाउन सक्ने दाबी गरे । स्टिकरमार्फत सवारीको विवरण थाहा हुन्छ, उनले भने, प्लेटभित्र बारकोड पनि राखिन्छ । आधुनिक प्लेटमा रेडियो फ्रिक्वेन्सी इन्फर्मेसन डिभाइसआईएफआईडी जडान गरिने उनले बताए । उपत्यका भित्रिने र बाहिरने पाँच वटा स्थानमा आईएफआईडी स्टेसन राखिने विभागको योजना छ । जसको माध्यमद्वारा सवारी साधन कहाँ छ ? कुन अवस्थामा छ ? भन्ने सजिलै पत्ता लगाउन सकिने उनले बताए । राजस्व तिरेनतिरेको, गाडी चोरी भएको स्थान तुरुन्त पत्ता लगाउन सकिने उनले बताए । विभागका अनुसार नेपालमा हाल १४ किसिमका नम्बर प्लेट गाडीमा राख्ने गरिन्छ । अबदेखि ५ किसिमका मात्र नम्बर प्लेट राखिने उनले बताए ।"
घर भत्काउँदा झडप,"हेटौंडा सडक मिचेर बनाइएका संरचना भत्काउन खोज्दा व्यवसायी र प्रहरीबीच बिहीबार हेटांैडामा झडप भएको छ । झडपका क्रममा एक दर्जन घरधनी र व्यापारी घाइते भए । ८ जना प्रहरीसमेत घाइते छन् । ५ जनालाई प्रहरीले नियन्त्रणमा लिएको जनाएको छ । यसअघि सडकका दायाँबायाँ २५ मिटरसम्मका घर आफंै भत्काउन सडक कार्यालयले १५ दिने सूचना जारी गरेको थियो । म्याद गुज्रेको भोलिपल्टै डोजर लगाएर घर भत्काउन थालेपछि आक्रोशित घरधनी र व्यवसायीले रोक्ने प्रयास गरेका थिए । त्यही क्रममा झडप भएको प्रत्यक्षदर्शीले बताए । घरधनी र व्यापारीले डोजर रोक्ने प्रयास गरेपछि भीड हटाउन खोज्दा झडप भएको प्रहरीले जनाएको छ । झडपमा पार्किङमा राखिएका मोटरसाइकलमा पनि क्षति पुगेको छ । डिभिजन सडक कार्यालयले सामान सार्न र घर भत्काउन आवश्यक परे समय दिने सूचना बुधबार नै टाँस गरेको थियो । केही व्यवसायी समय लिन सडक विभाग जाँदै पनि थिए । एक्कासी डोजर लगाएर घर भत्काउन थालेपछि रोक्न खोजेका हौं, मकवानपुर उद्योग वाणिज्य संघका अध्यक्ष राजकुमार न्यौपानेले भने, प्रहरीले निर्मम ढंगले लाठीचार्ज गर्नुका साथै अश्रुग्यास प्रहार गरेर धेरैलाई घाइते बनायो । नगरपालिकाले नक्सा पास गरेको र लालपुर्जा भएको जग्गामा बनेका घरलाई सरकारले बिना क्षतिपूर्ति र मुआब्जा नदिई भत्काउन नपाउने न्यौपानेले बताए । यो कानुन नभएकोमुलुक भयो, उनले भने । सडक विभागले राजमार्ग दायाँबायाँका भत्काउनुपर्ने संरचनामा रातो चिह्न लगाइसकेको छ । यहाँका सानाठूला ७ सय घर भत्काइनुपर्ने सूचीमा छन् । स्थानीय राजनीतिक दलका प्रतिनिधिले पनि क्षतिपूर्ति र मुआब्जा दिएर मात्र घर भत्काउन सडक विभागसँग माग गरेका छन् । तर, राजमार्ग अतिक्रमण गरेर बनाइएका संरचना हटाउँदा वा भत्काउँदा मुआब्जा र क्षतिपूर्ति दिन नपर्ने सडक विभागले जिकिर गर्दै आएको छ ।"
टिम्बर कर्मचारी बेकामे,"पोखरा भित्र पस्नासाथ गन्ध आउने एउटा कोठामा टेबल, कुर्सी र दराज छन् । तर, ती प्रयोग हँुदैनन् । टेबुलमाथि एउटा हाजिरीपुस्तिका छ । त्यसैमा तीन महिनाअघि मात्रै भर्ना गरिएकी ज्यालादारी कर्मचारी (खरिदार सरह) स्वस्तिका भट्टराई र कार्यालय सहयोगी रुद्र अर्याल हाजिर गर्छन् । पृथ्वीचोक चाइनापुलसँगैको टिम्बर कर्पोरेसन अफ नेपालको (टीसीएन) काठ, दाउरा बिक्री डिपोका यी कर्मचारीको काम नै हाजिर गर्ने मात्रै भएको छ । अरू काम केही हुँदैन । माथिल्लो तलामा भने सेवानिवृत्त वरिष्ठ सहायक केशवप्रसाद सुवेदी सपरिवार बस्छन् । यसअघि कार्यालय सहयोगी मात्रै रहेकामा वन मन्त्रालयअन्तर्गतको टीसीएनले तीन महिनाअघि नयाँ कर्मचारी ल्याएको हो । जिम्मेवारी नै नरहेको ठाउँमा कार्यकर्तालाई जागिर खुवाउने काम भएको छ, स्रोतले भन्यो, नभए डेढ दशकयता कुनै कारोबार नभएको ठाउँमा नयाँ कर्मचारी किन चाहियो ? २०३३ सालदेखि दाहसंस्कार र अन्य घरायसी प्रयोजनका लागि दाउरा तथा सरकारी दरमा चिरान काठ बिक्री गर्दै आएको कार्यालयमा दशकयता कारोबार ठप्प छ । नवलपरासीको बर्दघाटस्थित कर्पोरेसनको शाखाबाट यहाँ काठदाउरा आउँथ्यो । त्यो पनि बन्द भइसकेको छ । ८ वर्षअघिसम्म अनसाइज र चिरान काठ फाट्टफुट्ट आउने गरेकोमा अहिले त्यो पनि ठप्प छ । काठदाउरा आउन छाडेपछि यहाँ कुनै काम हुँदैन, कार्यालय सहयोगी अर्यालले भने, बोर्ड र भवनबाहेक केही छैन । आफ्नो काम के हो भन्नेबारे नयाँ कर्मचारी भट्टराई अनभिज्ञ छिन् । कहिलेकाहीँ कोही केही सोध्न आए जानकारी दिउँला, उनले भनिन्, काम केही नहुँदा बोर लाग्छ । दिनभर पढेर बस्छु । कुनै बेला यहाँ २९ जनासम्म कर्मचारी थिए । मुलुकभर सामुदायिक वनको संख्या बढदै गएको र राष्ट्रिय वनमा काठदाउरा अभाव हुन थालेपछि डिपो बेकामे भएको हो । सेती नदी किनारको १७ रोपनी जग्गामा कार्यालय, आवास र हल गरी ३ भवन छन् । पोखरा डिपो हेर्दै आएको कर्पोरेसनको चितवन, भरतपुर शाखाका प्रमुख प्रदीप निरौलाले काम केही नभए पनि सम्पर्क व्यक्ति आवश्यक परेकाले नयाँ भर्ना गरिएको टेलिफोनमा बताए । केही परे सम्पर्क व्यक्ति चाहियो नि, उनले भने, भविष्यमा डिपो सञ्चालन पनि गर्नुपर्ने होला । उनले थप कुरा केन्द्रमा सोध्न आग्रह गरे । कर्पोरेसनका महाप्रबन्धक वीरेन्द्र यादवलाई मोबाइल फोनमार्फत सम्पर्क गर्दा रिसिभ गरेनन् ।"
कार्कीमाथि छानबिन गर,"सर्वोच्च अदालतबाट अयोग्य घोषित गरिसकेपछि लोकमानसिंह कार्की अख्तियार प्रमुखको हैसियतमा रहँदा गरेका कामकारबाहीबारे संसद्को महाअभियोग सिफारिस समितिले छानबिन अघि बढाएको छ । महाअभियोग प्रस्ताव दर्तापछि संसद्ले झन्डै तीन महिना मौनता साध्यो । समयमै महाअभियोग प्रस्ताव प्रक्रियामा नलगी राजनीतिक दलहरूले सन्देहपूर्ण शैली प्रदर्शन गरिसकेका छन् । अहिले कार्कीको बहिर्गमनपछि आम मानिसको चासो कम हुँदै गएको पृष्ठभूमिमा छानबिन प्रक्रिया बढाइएको छ । यद्यपि कार्की अख्तियारमा रहँदा समानान्तर सत्ता सञ्चालनदेखि पदीय मर्यादाविपरीतका अनेकन कर्तुतमा संलग्न रहेको फेहरिस्त सार्वजनिक भइसकेका छन् जसको खोजबिन जरुरी छ ।कार्कीले अख्तियारमा पौने चार वर्ष रहँदा अनियमितता र पदीय दुरुपयोग गरेका विषयमा सूक्ष्म अध्ययन गर्ने मात्र होइन कि यसबारे अनुसन्धान गरी उनलाई सजायकै भागीदार बनाउनुपर्छ । संसद््मा विचाराधीन महाअभियोग प्रस्ताव निरूपण नहुँदै सर्वाेच्चको फैसलाका कारण कार्की पदमुक्त भएकाले समितिले कानुनी परामर्शपछि कार्कीबारे छानबिन गर्ने निर्णय लिएको हो । र, त्यसका लागि १५ दिनको कार्यादेशसहित कांग्रेसका दीपक कुइँकेल, एमालेका रेवतीरमण भण्डारी र माओवादी केन्द्रका रामनारायण बिडारी सदस्य रहेको तीन सदस्यीय उपसमिति गठन गरिएको छ । त्यसो त, अदालतको आदेशअनुसार पदमुक्त भइसकेका व्यक्तिविरुद्ध महाअभियोगको औचित्य सकिएको अभिव्यक्ति दिने कुइँकेललाई कांग्रेसले उपसमितिमा राख्नुले पनि सूक्ष्म अध्ययन तथा छानबिनका विषयमा आशंका उब्जिएको छ । त्यसमाथि माओवादी केन्द्रका सांसद बिडारी कार्कीको नियुक्तिलगत्तै उनको बचाउमा सर्वोच्चमा बहस गर्ने कानुन व्यवसायी हुन् । तर, पार्टीले उनैलाई छानबिन समितिको सदस्य बनाउनु उदेकलाग्दो विषय हो । यसरी उपसमितिमा रहेका तीन सदस्यमध्ये दुई सदस्यको विगतका पृष्ठभूमि र अभिव्यक्ति हेर्दा छानबिन उपसमितिले कार्कीबाट भएका पदीय बदनियत, अनुचित क्रियाकलाप र भ्रष्टाचारका विषयमा निष्पक्ष हिसाबले अध्ययन अनुसन्धान गर्ला भन्नेमा प्रश्न उठेको छ । त्यति हुँदाहुँदै पनि उपसमितिले महाअभियोग प्रस्तावमा उल्लेख भएका विषयमा छानबिन र अनुसन्धान गरी समितिमा प्रतिवेदन बुझाउनुपर्नेछ । महाअभियोग प्रस्तावमा संविधान र कानुन उल्लंघन गरेको, राज्य संयन्त्रविरुद्ध जासुसी गरेको, पदीय मर्यादा र आचरणविपरीत कार्य गरेको, पदको दुरुपयोग गरी राज्य आतंक सिर्जना गरेको, समानान्तर सत्ता सञ्चालन गरेको, सरकारका अन्य संवैधानिक अंगहरूको मानमर्दन गरेको, संसद्को विशेषाधिकार हनन र अदालतको अवहेलना गरेको जस्ता संगीन प्रकृतिका अभियोग लागेका छन् । कार्कीमाथि धेरै किसिमका अभियोगहरू लागेका कारण पनि यी सबै विषयमा अनुसन्धान तथा छानबिन गर्न समय लाग्न सक्छ । तर, उपसमितिमा तीन जना मात्रै सदस्य रहेको र यो उपसमितिलाई १५ दिनको मात्रै कार्यादेश दिइएकाले यी सबै विषयमा गहन हिसाबले अध्ययन गर्न समय पर्याप्त नहुन पनि सक्छ । यो अवस्थामा आवश्यकताअनुसार उपसमितिको दायरा फराकिलो पार्न पनि उत्तिकै आवश्यक छ । सर्वोच्चको आदेशअनुसार कार्की पदमुक्त भएकाले उनीमाथि महाअभियोग लगाइरहनुको खासै अर्थ रहेन । तर, कार्कीले पदमा रहेर गरेका अनियमितता र अधिकारको दुरुपयोगको विषयमा भने छानबिन हुनैपर्छ । कार्कीमाथि छानबिनको विषयमा महाअभियोग सिफारिस समितिका सदस्यहरूबीच एकमत नभएपछि यो विषयमा कानुनी परामर्श लिइएको हो । महान्यायाधिवक्तासहितका कानुन व्यवसायीहरूले छानबिन गर्नुपर्ने सुझाव दिएकै आधारमा कार्कीमाथिको छानबिन प्रक्रिया सुरु भएको हो । एमाले र माओवादी केन्द्रका १ सय ५७ सांसदले गत कात्तिक ३ मा दर्ता गरेको महाअभियोग प्रस्ताव कात्तिक ९ मा संसद्मा पेस भएपछि महाअभियोग सिफारिस समितिमा पठाउनुको सट्टा लम्बेतान छलफल गरी अलमलाइएको हो । उतिबेला केही सांसदहरूले संसद्मा आफ्नो धारणा राखेपछि यो विषयलाई महाअभियोग प्रस्ताव समितिमा पठाई समितिले अनुसन्धान प्रक्रिया थाल्न सकिन्थ्यो । अर्थात् बैठकको समयावधि लम्ब्याई यो विषयमा धारणा राख्न चाहने सांसदहरूलाई बोल्न दिएर समितिमा पठाउन सकिन्थ्यो । तर, यो दुवै प्रक्रिया नअपनाएर यो प्रकरणलाई लम्ब्याएर संसद्ले गम्भीर भूल गर्न पुग्यो । तर, अब फेरि उनीमाथि सतही हिसाबले छानबिन गरी उन्मुक्ति दिने कार्य गरेको खण्डमा अर्काे महाभूल हुनेछ । त्यसैले पनि कार्कीमाथि लगाइएका आरोपहरूको मिहिन ढंगले अध्ययन गरी उनीमाथि कारबाही गर्न जरुरी छ ।संसदीय छानबिन भइरहेकै बखत बिरामीको बहाना देखाउँदै कार्की विदेश पलायन भएको पृष्ठभूमिमा उनीमाथि केकस्तो किसिमको कारबाही हुन्छ भन्ने चासो जीवित छ । कार्कीका कर्तुतबारे यथार्थ छानबिन सार्वजनिक गर्न नसकेको खण्डमा संसदीय पद्धतिमै दाग लाग्नेछ, त्यसकारण संसद् यो प्रकरणमा गम्भीर हुनु जरुरी छ । त्यसो त कार्कीका गैरकानुनी कार्यमा कारबाही गर्ने जिम्मेवारी संसद्को मात्र नभएर स्वयं अख्तियार र सरकारको पनि हो । संविधानको धारा २३९ मा महाअभियोग प्रस्ताव पारित भई पदमुक्त हुने व्यक्ति, न्याय परिषद्बाट पदमुक्त हुने न्यायाधीश र सैनिक ऐनबमोजिम कारबाही हुने व्यक्तिका हकमा निज पदमुक्त भइसकेपछि संघीय कानुनबमोजिम अनुसन्धान गर्न वा गराउन सकिने उल्लेख छ । त्यसकारण संवैधानिक अंग अख्तियारले कसैको आदेश या निर्देश नकुरी कानुनबमोजिम कार्कीविरुद्ध तत्काल छानबिन प्रक्रिया थाल्नुपर्छ ।"
"इतिहास, भूगोल र कूटनीति","हाम्रो राष्ट्रिय इतिहासमा नवीन प्रकाश पार्नसक्ने संकलित दस्तावेजहरू हराएको समाचार केहीअघि अन्नपूर्ण पोष्टले छापेको थियो । अपदस्थ राजा ज्ञानेन्द्रले ९ वर्षअघि नारायणहिटी राजदरबार छोड्दा गणतान्त्रिक सरकारलाई आधिकारिक तवरबाटै बुझाएका पृथ्वीनारायण शाहको पालादेखिकै ऐतिहासिक दस्तावेजहरूका साथै अन्य सामग्रीहरूको अत्तोपत्तो नभएको समाचारले कतै समसामयिक नेपालको राजनीतिक, आर्थिक, सामाजिक, सामरिक तथा कूटनीतिक इतिहासको सान्दर्भिकता नै मेटिने त होइन भन्ने भय पलाएको छ । प्रत्यक्षत: नेपालका गम्भीर इतिहासकारहरू तथा अन्य विधाका विद्वतवर्ग र अध्येताहरूका निम्ति दरबारमा संकलित ती सामग्रीहरू हराउनु अपूरणीय राष्ट्रिय क्षति भएको छ । हामीलाई थाहा छ, इतिहासको महत्ता स्व भीमबहादुर पाँडेको त्यस बखतको नेपालले राजाको वीरगाथा गाउनु बाहेक जति बुझाउँछ, आजको नेपालसित त्यसको फरक दाँज्दा जस्तो देखाउँछ, त्यस्तो अचेलका प्रायोजित प्रतिवेदनहरूमा पढ्न पाइँदैन । विडम्बना त के भने दरबारले बुझाएको अनि हराएका ती अमूल्य दस्तावेजहरूको खोजबिनप्रति सरोकारवालाहरूको ध्यानाकर्षण हुने कुनै लक्षण देखिंँदैन । हाम्रा सरकारी संयन्त्र राष्ट्र र राज्यप्रति त्यति अनुत्तरदायी हुनु नपर्ने हो ।नेपालमा ऐतिहासिक दस्तावेज र सामग्रीहरू महत्त्वपूर्ण ठान्ने प्रवृत्ति पहिलेदेखि नै नरहेको दृष्टान्त लिन राजा वीरेन्द्रको शुभराज्याभिषेकको बेला हनुमानढोका दरबारको नासलचोक सफा गर्दा मिल्काइएका कागजातहरू संयोगवश फेला पारी स्व धनबज्र बज्राचार्यले केही पोकाहरू बटुलेर सिनासको पुस्तकालयमा संरक्षित गरेका थिए । त्यसैले पनि पृथ्वीनारायण शाहकै प्रसंगदेखि आजसम्मकै हाम्रो राष्ट्रिय इतिहास विवादरहित छैन । अनि नेपालबारे सत्यतथ्य अनुसन्धान गर्न पनि दिल्लीस्थित नेहरू मेमोरियल लाइब्रेरी वा लन्डनको ब्रिटिस म्युजियम धाउनुपर्ने भएको छ । जब हामीकहाँबाट लगिएकै दस्तावेजहरूमा आधारित विदेशीका लेख, पुस्तकहरूबाट उद्धृत गर्न हामी बाध्य हुन्छौं भने आफ्नै इतिहास संरक्षण गर्न हेलचेक्र्याइँ गर्न छाडेनौं भने कुनै दिन हामीले अरुकै संरक्षण खोज्नुपर्ने अवस्था आइलाग्दैन भन्न सकिन्न । यहाँ यो प्रसंगको सान्दर्भिकता के भने हाम्रो मुलुकको परराष्ट्र नीति अथवा विदेशी राष्ट्रसितको सम्बन्धमा राजतन्त्रात्मक व्यवस्थाले लामो समय ओगटेको राजनीतिमा दरबारको सर्वाेच्च भूमिका रहेको र संवेदनशील नीति निर्माण कार्यमा दरबारकै प्राथमिकता संलग्नता रहेको तथ्य सर्वविदितै छ । तत्कालीन मुन्सीखाना वा हालको परराष्ट्र मन्त्रालयमा समेत नपाइने दुर्लभ गोप्य सन्धि, सम्झौता वा ऐतिहासिक दस्तावेजहरूसितै तत्कालीन राजाहरूका व्यक्तिगत टिपोट तथा दैनिकी लेखनका सामग्रीहरू दरबारमै थन्किएको स्वत:सिद्ध हुन्छ । यदि ती हराएका सामग्रीहरू अनुसन्धानकर्ताहरूले खोतल्न पाएका भए हुनसक्छ, राजा महेन्द्र र वीरेन्द्रकै व्यक्तिगत टिपोटहरूकै आधारमा पनि नेपालको मित्रराष्ट्रहरूसितको सम्बन्धप्रतिको व्यक्तिगत अनुभव र दृष्टिकोण स्पष्ट गर्न सघाउने थियो ।किनभने विगतमा नेपालभारत सम्बन्धमा आएको तिक्तता र तनावको कारणबारे दुई देशका निर्णयकर्ताहरूको प्रत्यक्ष संलग्नता र बुझाइमा समेत विरोधाभाष देखिन्छ । जस्तो कि २०४५४६ सालको भारतीय नाकाबन्दीको केही अघिको घटना विवेचनामा नेपाली र भारतीय दृष्टिकोणमा राजा वीरेन्द्रकै भनाइमा ठूलो अन्तर देखापरेको छ । त्यसबेला गान्धी परिवारका विश्वासपात्र भारतीय विदेश राज्यमन्त्री के नटवरसिंहको वाकिङ विथ लायन्स : टेल्स फ्रम डिप्लोमेटिक पाष्ट (२०१३) स्मरण पुस्तकमा रअको सानो प्लेनमा चढाएर राजीव गान्धीले गोप्य रूपमा २२ जुलाई १९८८ मा काठमाडौं पठाएपछि राजासितको संवाद वा कथनको वृत्तान्त राख्दै राजा वीरेन्द्रले १९५० को सन्धिको समीक्षा, संशोधन तथा खारेज गर्ने कुनै पनि अभिप्राय: नराखेको स्पष्ट गर्दै बरु भारतले आगामी १० वर्षभित्र नेपाली सेनाको २ माउन्टेन डिभिजन तयार गर्न सहयोग गर्न मिल्छ कि भनी सोधनी भएको उल्लेख गरेका छन् (पृ २१३) । त्यसबेला नेपालका श्रममन्त्री रहेका राजा वीरेन्द्रको विश्वास पात्र रमेशनाथ पाण्डेको जीवनी कूटनीति र राजनीति (२०७२) मा नाकाबन्दीको समय राजाको भूमिकाबारे उनको बुझाइ र राजाकै निर्देशन अनुरुप उनको आफ्नै भूमिका नटवरसिंहको कथन विपरीत छ । पाण्डेको पुस्तक पढ्दा परराष्ट्र मन्त्री शैलेन्द्रकुमार उपाध्याय उनीबाटै निर्देशित भएका र सीमित भूमिकामा रहेको जानकारी पाइन्छ । त्यस्तो संवेदनशील अवस्थामा दुई मुलुक बीचको उच्चस्तरीय अन्तरक्रियाको विवरण र त्यसको नीतिगत प्रभावले उठेका विरोधाभाषबारे हामी सर्वसाधारणले कसको कथन पत्याउने ? आजपर्यन्तको भारतीय व्यवहार र बलमिच्याइँ हेर्दा पाण्डेको कथन तथ्यपरक लाग्छ । तर सिंहले राजा वीरेन्द्रलाई प्रत्यक्ष उद्धृत गरेर लेखेको नपत्याउने कसरी ? यहाँ उल्लेखनीय के भने १९५० को सन्धिबारे हामीकहाँ २००७ सालदेखि नै विरोध र विवाद जारी छ । अहिले पनि दुवै मुद्दामा बृहत छलफल र पुनरावलोकन गर्ने समझदारी भएको छ । नटवरसिंहको भनाइमा राजा वीरेन्द्रले उक्त सन्धिमा कुनै हेरफेर गर्न नचाहेका भए पनि अहिले समय फेरिएको छ । रमेशनाथ पाण्डेले स्मरण गरेझैं १९५० को सन्धि वरिपरि नै नेपालभारत सम्बन्धको दुष्चक्र घुमिरहेको छ ।भारतले गत १५ वर्ष (सन् २०१५ सम्म) मा १२० अर्ब अमेरिकी डलर हातहतियार किन्नमा मात्र खर्चेको छ । आगामी १० वर्षमा थप १२० अर्ब डलरको युद्धसामग्री बटुल्ने योजना रहेको समाचार १७ मे २०१५ को टाइम्स अफ इन्डियाले छापेको थियो । हतियार खरिदकर्तामा भारतलाई विश्वकै एक अग्रणी राष्ट्रको रूपमा चित्रित गरिएको छ । विश्व राजनीतिको बदलिँदो तस्विरसितै सुध्रिँदो आर्थिक अवस्था र दृढ राजनीतिक इच्छाशक्तिको कारण भारत मदमस्त हात्ती भएको छ । भारतको सामरिक लक्ष्य त लामो दूरी मार हान्ने क्षमता भएको अग्नि५ क्षेप्यास्त्रको परीक्षणले पनि पुष्टि गरेको छ ।विश्व राजनीतिमा अनुदारवादी तप्का हावी हुँदै गएको अवस्थामा भारतमा लोकतान्त्रिक पद्धतिबाटै चुनिएको अनुदारवादी नेतृत्वको चुरीफुरी हामी सामरिक महत्त्वको तर अति नै कमजोर राष्ट्रप्रतिको अनपेक्षित व्यवहारले देखाउँछ । उदाहरणार्थ, तेस्रो अमानवीय नाकाबन्दीको त कुरै छोडौं, भारतले भूकम्प पीडितहरूलाई सहयोग पुर्याउने सन्दर्भमा समेत आफ्नो तामसी शक्ति सैन्य क्षमताको प्रदर्शन गर्न चुकेन । त्यसबेला नेपाल सरकारको औपचारिक निम्तोविना नै भारतीय हवाइसेनाका जहाजहरू मानवीय सहायताको आडमा त्रिभुवन विमानस्थलमा ओर्लेर उद्धारकार्य थालेको थियो । यसबाट नेपाललाई आपत्कालीन सहयोग त पुग्यो, तर मुलुकको सार्वभौमिकता भने च्यातियो । जुन सन् २००६ मा स्थापित सार्क नेचुरल डिजाष्टर र्यापिड रेसपोन्स मेकानिजमले तोकेको सिद्धान्त विपरीत सार्क संगठनको वर्तमान अध्यक्ष मुलुकमै प्रयोग गरियो । उक्त कार्य भारतले आफूसित भएको शक्ति र क्षमताको उचित प्रयोग गर्न सकिएन भने त्यसको कुनै मूल्य नरहने भारतीय राष्ट्रिय सुरक्षा सल्लाहकार अजित डोभलको तर्कसंगत भनाइको रिहर्सल थियो । हामी भने आफ्नै हवाइसीमा सुुरक्षा गर्नसमेत असफल सावित भयौं । यस स्थितिमा राजा वीरेन्द्रलाई नटवरसिंहले सोधेको एउटा प्रश्न निकै सान्दर्भिक र स्मरणीय छ नेपाललाई एन्टी एयरक्राफ्ट गन्स किन चाहियो ? उनको भनाइमा राजाको जवाफ भने हास्यास्पद थियो । (चीनबाट २ करोड डलरको विमानभेदी तोपसहितको हतियार खरिदपछि नटवरसिंहको गोप्य भ्रमण भएको थियो ।)अचेल भारतमा नेपाल चीनतिर ढल्किँदै गएको बढी चर्चा हुनथालेको छ भने नेपालमा त्यसको ठिक उल्टो नेपालको परराष्ट्र नीति भारतको पोल्टामा परेको चिन्ता व्याप्त छ । प्रचण्ड सरकारको प्रत्येक आन्तरिक अनि बाह्य निर्णयहरूमा अब प्रश्नचिन्ह लाग्न थालेको छ । किनकि उनको प्रधानमन्त्री पदमा पुनरागमनसितै स्वतन्त्र निर्णय लिने क्षमता गुमिसकेको छ । जुन उनले दिल्लीमा हस्ताक्षर गरेको २५ बुँदे संयुक्त विज्ञप्तिद्वारा सकारेको छ । दु:खको कुरा के भने हामीले हाम्रो परराष्ट्र मन्त्रालयलाई नीति तर्जुमा वा निर्माण गर्ने संस्थाको रूपमा कहिल्यै विकसित गर्न सकेनौं । पञ्चायत कालभर राजदरबार सचिवालयले ओगटेको परराष्ट्र त्यसपछि प्रधानमन्त्रीको सरकारी निवास बालुवाटार सर्यो । २००७ सालपछि बिजुलीगारद सिंहदरबारबाट नारायणहिटी दरबार सरेझैं । परराष्ट्र सम्बन्धमा पनि निर्णायक व्यक्ति प्रधानमन्त्री नै रहे । कार्यकारीको हैसियतले यो स्वाभाविक नै भए पनि संस्थागत निर्णय लिने काममा परराष्ट्र मन्त्रीको सल्लाह, सुझाव पनि प्रधानमन्त्रीको तजबिजी निर्णयमा प्रभावहीन रहने तथ्य दिल्लीमा बिप्पा सम्झौता गर्दा एउटै दलका प्रधानमन्त्री बाबुराम भट्टराई र परराष्ट्रमन्त्री नारायणकाजी श्रेष्ठ बीचको दोहोरीमा भारतीय प्रधानमन्त्री मनमोहन सिंहले उदेक मानेको समाचारले पुष्टि गरेको थियो । त्यो राष्ट्रिय नीति निर्माणको आचरण र निर्णय लिने कुनै पद्धति अभ्यास थिएन । यसले पनि मित्रराष्ट्रसित पनि नयाँ सन्धिसम्झौता सम्बन्धित कार्यमा परराष्ट्र मन्त्रालयको प्रभावकारी भूमिका नरहेको जनाउँछ । अहिले पनि प्रधानमन्त्री प्रचण्डले परराष्ट्र सम्बन्धमा देखाएको अपरिपक्वताको ढाकछोप गर्ने बाहेक परराष्ट्र मन्त्रालयले अरु कुनै सारभूत काम गर्नसकेको छैन । यसको प्रत्यक्ष प्रभाव चीनको राष्ट्रपतिको नेपाल भ्रमण रद्द हुनुमा परेको छ । भाषणमा नेपाल चीनको प्राथमिकतामा परे पनि दक्षिण एसियामा विदेशी लगानीको सन्दर्भमा हामी चुत्थोमा परेका छौं । हामीभन्दा अस्थिर र हिंसात्मक द्वन्द्वमै अल्झिएको अफगानिस्तानमा ३ खर्ब ५० अर्बको चिनियाँ लगानीभन्दा हामी १ खर्बले पछाडि परेका छौं । चीनले माल्दिभ्समा ३ खर्ब ९६ अर्ब खन्याएको छ, जबकि हामीकहाँ २ खर्ब ५० अर्ब मात्र लगानी गर्ने निर्णय गरेको छ । थिंक ट्याङ्कको गोष्ठीमा राजनीतिक भाषण गर्ने हाम्रा वरिष्ठ नेताहरूले चीन हच्किने किसिमकै कुरा राखेको सुनिएको छ । सायद कनेक्टिभिटी परिभाषित हुँदैछ ।यो पनि नबिर्साैं, विदेशी पाहुनाको स्वागतमा मुलुक नै प्रायश: बन्द गरेर भारतीय राष्ट्रपतिको नेपाल भ्रमणताका सेना लगायत अन्य सुरक्षाकर्मीहरूले उनको सेवामा समर्पित गरेर नपुगी नेपालप्रतिकै विश्वासहीनताको उत्कृष्ट नमुना पेस गर्दै भारत सरकारले आफ्ना राष्ट्रपति प्रणव मुखर्जीको सुरक्षार्थ अत्याधुनिक हातहतियारले सुसज्जित ७० जना उम्दा सुरक्षाकर्मी पठाएको थियो । मुलुकभित्रै हाम्रो आफ्नै सुरक्षा व्यवस्था उनीहरूको निम्ति सेकेन्डरी भयो । हाम्रा नेताहरूको हुतिहारापन र त्वंशरणम् प्रवृत्तिले गर्दा राष्ट्रपतिको भ्रमणद्वारा भारतले आफ्नो प्रभुत्व स्थापित गरेको संकेत सञ्चार गर्न सफल भएको चिनियाँ पर्यवेक्षकहरूबाट लुक्न सकेन । निसन्देह नै नेपालको निम्ति यो शुभसंकेत भने होइन । किनभने चिनियाँहरू इनस्क्रुटेवल्स (बुझ्नै नसकिने जाति) भनी संसारभरि प्रख्यात छन् । हामीले उनीहरूलाई बुझाउन सकेनौं भने एक चीन नीतिको खोक्रो नाराकै भरमा चीनसित सम्बन्ध सुदृढ गर्ने आकांक्षा नराखे हुन्छ । तिब्बतको हेरविचार चीन आफैले गर्न सक्षम छ । नेपालको भर परेको पनि छैन । तर नेपालको राजनीतिक नेतृत्व विश्वसनीय होस् भन्ने चाहन्छ । हाम्रा प्रधानमन्त्री प्रचण्डले भारत भ्रमणको अन्त्यमा पत्रकारहरूको प्रश्नमा जवाफ दिँदै चीन पनि हाम्रो मित्रराष्ट्र हो । ऊसितको हाम्रो सम्बन्ध विवादरहित छ (द हिन्दु, १८ सेप्टेम्बर २०१६) भनेझैं व्यवहारमा पनि पुष्टि गर्नुपरेको छ ।नेपालले आफ्नो आन्तरिक अवस्थामा सुधार गरी राजनीतिक स्थायित्व कायम नगरुन्जेल बाह्य शक्तिहरूसित स्वावलम्बी भई संवादसम्म गर्ने हैसियत पनि राख्न सक्ने छैन । इतिहासको समीक्षाको अभिभारा अहिले द्विपक्षीय प्रबुद्ध समूहले पाएको छ । भौगोलिक अवस्थिति स्थिर भए पनि भूसामरिक अवस्थामा भएको आधारभूत परिवर्तनले हामीलाई त्यसप्रति सजग र सचेत हुन झक्झकाएको छ । त्यसैले अब कूटनीतिक मन्त्रणा गरेर मात्र पुग्दैन । कूटनीतिको क्रियाशील व्यवस्थापन गर्न सक्नुपर्छ ।माथि सुरुमा उल्लेख गरिएजस्तै अर्काइभल सामग्रीहरू र ऐतिहासिक दस्तावेज तथा राजा र नेताहरूकै अनुभवको टिपोटहरूको विस्तृत अध्ययन र विश्लेषण गर्न हाम्रा प्रबुद्ध समूहका सदस्यहरूले पाएको भए हुनसक्छ, हाम्रो नीति निर्माण पक्षमा नयाँ दिशाबोध गर्न सकिन्थ्यो । तर हराएका भनिएका दस्तावेजहरूको पुनर्लेखन गर्न त सकिंँदैन । अहिलेलाई यति सम्झौं, परराष्ट्र नीति सम्प्रभुता केन्द्रित हुन्छ, सञ्चालन प्रक्रिया संस्थागत हुनुपर्छ । यसको लागि संसद, सुरक्षा अंग, निजी क्षेत्र, मिडियाजस्ता निकायहरू तथा जनमतसित नीति निर्माण प्रक्रियामा तादात्म्यता राख्न सक्नुपर्छ । तर विडम्बना भने हामी आफ्नै राष्ट्रिय प्राथमिकता किटान गर्नसमेत नसक्ने अवस्थामा पुग्दा परराष्ट्र सम्बन्ध सञ्चालन प्रक्रियामा हाम्रो कूटनीति सर्वथा असफल भएको छ ।"
गरिब सोस्ने साहु पोस्ने बैंक,"वित्तीय विशेषज्ञले वित्तीय तथा बैंकिङ क्षेत्रको गहिराइमा पुगेर हेर्ने हेराइ र सर्वसाधारणको हेराइ तथा भोगाइमा समानता हुने कुरा भएन । तर सरसर्ती हेर्दा मिहिनेत र पसिनाबाट जसोतसो जीविका चलाउने समाजको ठूलो हिस्साका सामान्य आय भएका सर्वसाधारणबाट ज्यादै न्युन ब्याजदरमा जम्मा गरिएको नगदी बचतको भण्डार नै बैंक हो । बैंकले सामान्य किसान, कर्मचारी, व्यापारी, वैदेशिक रोजगारीमा गएका युवाहरूबाट सस्तो ब्याजमा पैसा जम्मा गरी ठूला व्यापारी, उद्यमी, उद्योग, कलकारखाना आदि क्षेत्रमा चर्को ब्याजमा लगानी गर्ने र सेवामुखी भन्दा पनि मुनाफामुखी भएर व्यापार गरिरहेको देखिन्छ । ठाडो भाषामा भन्ने हो भने सर्वसाधारणबाट पैसा सोस्ने र ठूलाबडा, धनीमानी व्यापारीलाई पोस्ने काम बैंकबाट भएको पाइन्छ ।बैंकमा ठूला व्यापारी, उद्यमीले कहिल्यै पैसा बचत गर्दैनन्, बरु बैंकबाट कर्जा लिएर आफ्नो व्यापार व्यवसाय सञ्चालन गरिरहेका हुन्छन् । बैंकले पनि त्यस्तै ठूला व्यापारी, उद्यमी, टाठाबाठा राजनीतिज्ञ तथा पहुँचवाला कर्मचारीलाई सजिलै कर्जा दिएको पाइन्छ भने सर्वसाधारणलाई अनेक सर्त, नियम तेर्साएर झन्झटिलो प्रक्रिया अपनाएर कर्जा प्रवाहमा आनाकानी गर्ने र निरुत्साहित गर्ने गरेको पाइन्छ । जुन वर्गले बैंकको ढुकुटी भर्ने गर्छ, त्यो वर्गले ऋण पाउन गाह्रो पर्छ भने जुन वर्गले परिआए बैंक नै डुबाउन पछि पर्दैन, त्यस्ता वर्गले सजिलै ऋण पाइरहेको हुन्छ । विकसित देशमा किस्ताबन्दीमा तथा विना धितो सस्तो व्याजमा कर्जा प्रवाह गरी स्वरोजगार बन्न वा शिक्षा स्वास्थ लगायतका क्षेत्रमा खर्च गरी गर्जो टार्न सर्वसाधारणहरूलाई सजिलो पार्न बैंकहरूले सेवा गरिरहेको भन्ने कुरा सुन्नमा आउँछ । तर हाम्रो देशमा भने धितो राखेर पनि कर्जा पाउन मुस्किल छ । धितो पनि बैंकले भनेको मापदण्ड पुरा भए कर्जा प्रवाह हुने नत्र नहुने विडम्बना छँदैछ । धितोको मूल्यांकन अनुसार धेरै या थोरै कर्जा प्रवाह गर्नु एउटा कुरा हो । तर कुनै धितोलाई पुरै बेवास्ता गर्नुचाहिँ अन्याय नै होइन र ? इमानदार र सानो ऋणीलाई कर्जा प्रवाह नगरी ठूला ऋणीलाई मात्र विभिन्न अनुत्पादक क्षेत्रमा लगानी गरेपछि कर्जा जोखिममा पर्नु स्वाभाविकै हो । ऋषि सापकोटाबोर्लाङ७, गोरखा"
तीनै तहको निर्वाचन गर्ने उपाय,"हामी सबै नेपाली नागरिकलाई निर्वाचन चाहिएको छ । लोकतन्त्रको जरो मानिने स्थानीय तह जनप्रतिनिधिविहीन भएको १४ वर्ष पुरा भइसक्यो । २०५४ सालमा सम्पन्न स्थानीय निकायको निर्वाचनमा उमेरको कारणले मत दिन नपाएका करिब ८६ लाख नागरिकहरू ३६ वर्षसम्म आफ्नो प्रतिनिधि चयन गर्न वा आफू प्रतिनिधि बन्नबाट बञ्चित छन् । बितेका यी १९ वर्षमा २० वटा सरकारको आरोहअवरोह पनि भयो । अस्थिर सरकार हुनुको मुख्य कारण हामीले अपनाउँदै आएको निर्वाचन प्रणाली हो भनेर दोष दिइन्छ । यस विषयमा सबैको एकमत छैन । संसारका ७० भन्दा बढी देशहरूमा कुनै न कुनै प्रकारको समानुपातिक निर्वाचन प्रणाली प्रयोगमा ल्याइएको छ । के ती सबै देशहरूमा हामीकहाँ जस्तै ऋतु परिवर्तनसँगै सरकार परिवर्तन भएका छन् त ? अवश्य छैनन् ।नेपालमा अस्थिर सरकार हुनुमा र आवधिक निर्वाचन नहुनुमा निर्वाचन प्रणालीबाहेक अरु नै पर्याप्त कारणहरू होलान् । निर्वाचनहरू समयमा नहुनुमा निर्वाचनमा पराजय वा विजयसम्बन्धी राजनीतिक दलहरूको मनोविज्ञान नै मुख्य हो जस्तो लागेको छ । आफूहरूले निर्वाचनमा जित्न नसकिने हो कि भन्ने त्रास र अर्को पक्षले जितेर आफ्नो प्राप्त स्थान गुम्ने हो कि भन्ने डरले गर्दा जुनकुनै बहानामा सत्ताको बसाइ लम्ब्याउन प्रयत्न हुँदा निर्वाचनहरू हुन नसकेको देखिन्छ । जगजाहेर कुरा हो राजनीतिक दलहरू पालैपालो सरकारमा जाने, राज्य सञ्चालनलाई आवश्यक पर्नेभन्दा दोब्बर ठूलो मन्त्रिपरिषद बनाउने अनि सरकार टिकाउन अनेक उपायहरू गर्ने, कदाचित सरकारबाट बाहिरिनुपर्ने भए अर्को सरकारको समीकरण निर्माणमा आफ्नो दलले सक्दो ठूलो भाग लिन प्रयत्न गर्ने यो चक्र धेरै वर्षदेखि चलिरहेकै छ । जन्मँदै छोटो आयु लिएर जन्मेको मिलिजुली सरकारले आफ्नो दलको चित्तमात्र हैन, सबै सत्ता सहभागी दलहरूको मन बुझाउँदा, नयाँ नियुक्तिमा भागबन्डा तथा सरुवा, बढुवा र नियुक्ति बदरजस्ता काम गर्दागर्दै आफ्नो सरकारको आयुको आधा समय बित्ने गर्छ । राज्यको प्राथमिकताका विषयमा कुरा मिलाउन कोसिस गर्न खोजे पनि धेरै दलहरूका आफ्ना सिद्धान्त र स्वभावले गर्दा राज्य सञ्चालनको रथ धेरै दिशातर्फ तानिने हुँदा ठिक बाटोमा अगाडि बढ्न नसक्ने भई देशले आजको अवस्था भोग्नुपरेको हो ।यस्तो अवस्थामा २०७४ माघ ७ सम्ममा तीनै तहका निर्वाचनहरू कसरी गर्ने र देशलाई संवैधानिक संकटबाट बचाउने ? आजको मुख्य प्रश्न यही हो । तीनै तहका निर्वाचनको तयारी सम्बन्धमा के कामहरू भएका छन्, पहिले सरकार र निर्वाचन सम्पन्न गराउने निकायबाट समीक्षा हुनु आवश्यक छ । कुनकुन कामहरू तीनै तहका निर्वाचनका लागि साझा हुनसक्छन् र कुनकुन कामहरू निर्दिष्ट निर्वाचनका लागिमात्र तयारी गर्नुपर्ने हुन्छ तथा ती कामहरूको के अवस्था छ, विश्लेषण आवश्यक छ । पाँच वर्षको अवधिमा पुन: सम्पन्न गर्नुपर्ने आवधिक निर्वाचनको मिति संविधानमा उल्लेख नगरिएको हुँदा अब निर्वाचन आयोगसम्बन्धी ऐन वा सम्बन्धित निर्वाचनसम्बन्धी ऐनमा स्पष्ट उल्लेख गर्न आवश्यक छ । यो व्यवस्था भएपछि मात्र आवधिक निर्वाचनहरू सुनिश्चित हुनेछन् । स्थानीय तहको निर्वाचन हाम्रो क्षमता र सुविधा तथा समस्त मतदाताहरूको स्थिति समेतलाई विचार गर्दा तीनै तहका निर्वाचन एकै मितिमा सम्भव नहुने देखिन्छ । अब हामीसँग वर्षा अगाडिको समय करिब चार महिनामात्र छ । स्थानीय तहको ७१९ गाउँपालिका र नगरपालिकाको निर्वाचन सबभन्दा पहिले गर्नुपर्ने संवैधानिक व्यवस्था भएकोले सम्बन्धित ऐन र निर्वाचनको मिति तथा निर्वाचन आयोगले पूर्णता पाउने निर्णयले प्राथमिकता पाउनुपर्छ । स्थानीय तहका ६,५५३ वडाको निर्वाचन एकैदिनमा गर्न सम्भव भए पनि करिब १५ हजार प्रकारका मतपत्र छापी आवश्यक संख्यामा सबै मतदानस्थलमा पुर्याउन असम्भव नभए पनि कठिन अवश्य छ । अहिलेको चर्चाअनुसार स्थानीय तहको निर्वाचन झन्डै जेठ महिनातिर गर्ने भनिएको सुनिन्छ । नयाँ व्यवस्था अनुसारको स्थानीय तहको नयाँ निर्वाचन त्यो पनि वर्षा आगमनको सम्भावना भएको महिनामा हाम्रोजस्तो जटिल भौगोलिक स्थितिमा अत्यन्त चुनौतीपूर्ण छ । अब हामीसँग फुर्सदले बिताउने दिन छैनन्, घन्टाको हिसाबमा निर्णय र काम हुनु पर्नेछ । हार माने हारिन्छ, जित ठाने जितिन्छ भन्ने युक्ति मनन गरी जित ठानी अगाडि बढ्ने समय हो यो ।स्थानीय तहको निर्वाचनमा बढी मत बहुमत प्रणाली नै प्रयोगमा आउने भए पनि एउटा मतपत्रमा एकभन्दा बढी स्थान सिटको लागि मत दिने ब्लक भोट प्रणाली अपनाउनुपर्ने हुन्छ । निर्वाचन विशेषज्ञहरूको परामर्शमा ब्लक भोट प्रणाली अनुसार प्रत्येक वडाबाट निर्वाचित हुने कोटा तोकिएका समूहलाई समेत एउटै मतपत्रमा राखी बढी मत प्राप्त गर्नेहरू क्रमश: विजयी घोषणा हुने प्रकारको मतपत्रको प्रयोग गर्नसके मतपत्रको संख्या कम गर्न सकिने थियो । स्थानीय निर्वाचनको मतगणना र परिणाम मतदान स्थलमा नै गर्ने परम्परा भएको र यो उपयुक्त पनि भएकोले जनशक्ति र सुरक्षा प्रबन्धको चुनौती पनि त्यतिकै छ । धेरै वर्षको प्रतीक्षापछि हुने स्थानीय तहको महत्त्वपूर्ण निर्वाचनमा दलहरूबीच तीव्र प्रतिस्पर्धामात्र होइन, देशको भविष्यको नेतृत्व चयनको प्रतिस्पर्धा पनि हुनेहँुदा यो निर्वाचन रोमाञ्चकारी मात्र होइन, व्यवस्थापकीय दृष्टिले त्यतिकै चुनौतीपूर्ण हुनेछ ।उपलब्ध समय र खर्चका अतिरिक्त व्यवस्थापकीय झन्झटबाट मुक्त हुनचाहेमा निर्वाचन आयोगले आफ्नो नियन्त्रणमा देशको राजधानीमा मतपत्र नछापी आयोगले तोकेको ढाँचामा प्रत्येक मतदान स्थलको मतदाताको संख्यालाई आधार मानी स्थानीय खुला बजारमा आवश्यक संख्यामा प्रत्येक जिल्ला सदरमुकाममा आयोगको जिल्ला कार्यालयको निगरानीमा छाप्न लगाई निर्वाचन गराउन सकिन्छ । यसो गर्नसके केन्द्रीकृत मतपत्र छपाइ गर्दा लाग्ने ढुवानी खर्च, मतपत्रको सुरक्षाको केन्द्रीकृत व्यवस्थापन र ढुवानीको सुरक्षाका चिन्ता र समयको बचत झन् मूल्यवान सावित हुने थियो । खुला बजारमा विना सुरक्षा प्रबन्ध छापिने मतपत्रबाट निर्वाचन हुँदा मतपत्रको वैधता र निर्वाचनको विश्वसनीयतामाथि ठूलो प्रश्न उठ्नु स्वाभाविक छ । यहाँ प्रस्ताव गर्न खोजिएको विषय मतपत्रले त्यतिबेला मात्र मतपत्रको वैधता पाउँछ, जब निर्वाचन आयोगले प्रत्येक मतदान केन्द्रका लागि फरकफरक संकेत चिन्ह भएको सिल छाप (विशेष प्रकारको खाम जुन खोल्ने प्रयत्न गर्दा बिग्रिने) अत्यन्त गोप्य सिलबन्दी खामबाट त्यस केन्द्रका समस्त कर्मचारी र उम्मेदवारका प्रतिनिधिहरूका अगाडि खोलेर देखाइन्छ र सबैको हस्ताक्षरयुक्त मुचुल्का गरेपछि मतदाताले प्रयोग गर्ने मतपत्रमा त्यो सिलले छाप लगाइन्छ । उल्लिखित प्रक्रियापछि मात्र कुन मतदान केन्द्रको लागि कुन चिन्ह भएको छाप हुन्छ भन्ने थाहा हुने भएकोले मतपत्रको आधिकारिता तथा निर्वाचनको विश्वासनीयतामा कुनै आँच आउँदैन । यस्तो प्रणाली अन्य विकासोन्मुख लोकतन्त्रमा पनि सफलतापूर्वक प्रयोग भएको छ ।आधुनिक प्रविधि प्रयोग गरी निर्वाचन गर्ने तयारी गर्नसके मतपत्र छपाइ नै गर्न नपर्ने र मतगणना, परिणाम प्रकाशन तथा तथ्यांक व्यवस्थित गर्ने जस्ता कार्यहरू पनि अत्यन्त सहजतासाथ सम्पन्न गर्न सकिने थियो । यो प्रणालीबाट पर्याप्त समय र लागत पनि बचत हुने भएबाट समय लिएरै कम्प्युटरमा आधारित मतदान तथा मतगणना सम्बन्धी पद्धति विकास, परीक्षण र सरोकारवालाहरूको विश्वास आर्जन गर्नसके उत्तम हुँदो हो । सबै पद्धतिको आधार आखिरमा निर्वाचन कानुन नै हो, जुन समयमा प्राप्त हुने गरकै छैन । धेरै राजनीतिक मुद्दाहरू नहुने स्थानीय तहको निर्वाचनका लागि त संसदबाट ऐन स्वीकृत हुनसकेको छैन भने संघीय तथा प्रादेशिक निर्वाचनका कानुन निर्माणमा राजनीतिक तथा प्राविधिक मुद्दा र छलफलले कति समय लिने हो, अड्कल गर्न गाह्रो छ । संविधानसभाका दुवै निर्वाचनका लागि ऐन प्राप्त गर्नलागेको समय विचार गर्ने हो भने अर्को माघ अगावै सबै निर्वाचन हुने विश्वास गर्न कठिन हुन्छ । तर तीनवटै निर्वाचन उल्लिखित समयभित्रमा गर्नैपर्ने संवैधानिक बाध्यता छ । सरकार, निर्वाचन आयोग, राजनीतिक दल तथा निर्वाचन सम्बन्धी विशेषज्ञहरूले के गर्दा अबको ११ महिनाभित्र सबै तहका निर्वाचन सम्पन्न गरी संविधानमा हामी नेपालीले गरेको वाचा पुरा गर्न सकिन्छ, यसतर्फ अगाडि बढ्न आवश्यक छ । तीनै तहको निर्वाचन संविधानमा उल्लिखित मितिभित्रै सम्पन्न गर्ने हो भने स्थानीय तहको निर्वाचन आगामी वैशाखभित्र सम्पन्न गर्नेगरी काम गरौं ।प्रादेशिक तथा संघीय निर्वाचन एकैसाथप्रादेशिकसभा सदस्य तथा संघीय संसदसमेतको निर्वाचन आगामी कात्तिक महिनाको अन्त्यतिर एउटै मितिमा गर्ने कार्यतालिका बनाएर अगाडि बढ्न आवश्यक छ । एउटै मितिमा उल्लिखित दुवै तहको निर्वाचन गर्न सहमति हुने हो भने निर्वाचन प्रक्रिया अर्थात् मतपत्रको ढाँचा र संख्या तथा दुवै तहको निर्वाचन क्षेत्र निर्धारणमा विशेष विचार गर्नुपर्ने हुन्छ । यी दुवै निर्वाचनका लागि क्षेत्र निर्धारण आयोग तुरुन्त गठन गरी ६ महिनाभित्र निर्वाचन क्षेत्र निर्धारण गरिसक्नु पर्नेछ ।संघीय तथा प्रादेशिक निर्वाचनहरू दुबैमा पहिलो हुने निर्वाचित हुने र समानुपातिक गरी दुवै प्रणालीको समानान्तर मिश्रण गरिएको व्यवस्था भएकोले प्रत्येक तहको निर्वाचनमा दुई प्रकारका मतपत्रको प्रयोग गर्ने गरिएको छ । तर उल्लिखित दुवै प्रणालीमा दलहरूले नै उम्मेदवार उठाउने भएकाले दुवै प्रणालीका लागि दुवै तहमा एउटाएउटा मतपत्रमात्र प्रयोग गर्ने र मतदाताले दलको उम्मेदवारलाई दिएको मत सम्बन्धित राजनीतिक दललाई समेत दिएको मानेर त्यस मत समानुपातिकतर्फको सम्बन्धित दलको नाममा जम्मा गर्दै जाने गर्दा उक्त दलले देशभर जहाँजहाँ उम्मेदवारी दिएको छ, ती सबै क्षेत्रको समानुपातिक निर्वाचनतर्फको मत पनि स्वत: संकलन हुन्छ । कुनै दलले समानुपातिक निर्वाचनमा मात्र भाग लिने उद्देश्यले उम्मेदवारको बन्दसूची पेस गरेको खण्डमा त्यस्ता दलको लागि मतपत्रमा चुनाव चिन्ह सबै निर्वाचन क्षेत्रमा रहने नै भएको कारण प्राप्त मत सम्बन्धित दलको नाममा गणना नहुने कुरै भएन । यसरी एक मतपत्रबाट दुवै प्रणालीको निर्वाचन गर्ने सहमति भएमा संघीय तथा प्रादेशिक निर्वाचन पनि एकएक मतपत्र र एकएक मतपेटिकामात्र स्थापना गरेर एकैदिन सम्पन्न गर्न सकिन्छ । समय अभावले प्रस्ताव गरिएजस्तो गरी एक मतपत्रबाट दुवै प्रणालीको निर्वाचन गरेको खण्डमा निर्वाचन व्यवस्थापन सहजमात्र होइन, निर्वाचन खर्चमा पनि यथेष्ट बचत हुनेछ । यो विधिबाट निर्वाचन गरेमा मतदातालाई मत दिन पनि सहज हुने र मतगणना पनि एकैपटकमा सम्पन्न हुनेहँुदा निर्वाचनको मतपरिणाम एक साताभित्र प्रकाशन गर्न सम्भव हुनेछ । यो विधिबाट निर्वाचन गर्न सहमति भएको खण्डमा मतदाताले मतदान गर्दा एउटा मत आफ्नो मनपरेको दललाई र अर्को मत अर्कै दलको मनपरेको उम्मेदवारलाई दिन पाउने अधिकारबाट भने बञ्चित हुनुपर्ने हुन्छ । संविधानले दिएको समयभित्र तीनै तहको निर्वाचन गर्न सम्भव हुने यो एउटा उपयुक्त उपाय हो । यसमा सम्बन्धित निकाय, दलहरू तथा सरकारले विचार गर्ने कि ?उप्रेती पूर्वप्रमुख निर्वाचन आयुक्त हुन् ।"
घुम्टो प्रथाको भ्रम,"केही समययता सामाजिक सञ्जाल र अन्य मिडियामा घुम्टो प्रथाबारे निकै चर्चा हुनथालेका छन् । खासगरी प्रधानन्यायाधीश सुशीला कार्कीले सप्तरीको राजविराजमा दिनुभएको सार्वजनिक अभिव्यक्तिपछि यो क्रम बढेको छ । केही महिनाअघि प्रधानन्यायाधीश कार्कीले राजविराजमा बोल्नुभएको थियो, बुहारीलाई घुम्टोभित्रै राख्ने अनि समानुपातिक समावेशीको माग गर्ने ? उहाँको सङ्केत मधेसी समाजमा कायम घुम्टो प्रथा र मधेस आन्दोलनले उठाएको समानुपातिक समावेशीकरणको मागतर्फ सोझिएको थियो । कतिपयले उहाँको त्यस अभिव्यक्तिलाई मधेसी महिलाको परम्परा र सांस्कृतिक चलनमाथिको प्रहारको रूपमा बुझे भने कतिपयले महिला सशक्तीकरणसँग जोडेर हेरे । जसले जेजसरी बुझे पनि यसबारे खुलेर बहस हुनुचाहिँ सकारात्मक कुरा हो । किनभने नेपालमा अनेकौं सामाजिक कुरीतिहरू विद्यमान छन् । तर सार्वजनिक वृत्तमा ती कुरीतिहरू उति साह्रो चर्चाको विषय बन्नसकेको छैन ।घुम्टो प्रथाबारे त्यति धेरै चर्चा भए पनि यसको जड कारण र प्रभावबारे खासै अध्ययन, अनुसन्धान भएको पाइँदैन । के हो त घुम्टो प्रथा ? यसको इतिहास के हो ? यो प्रथा कुन समुदायमा चलनमा रहेको छ ? यसको कारण के थियो ? यसले कस्तो प्रभाव पारेको छ ? यी अनेक पक्षबारे खोजबिन हुनु जरुरी छ । विवाहित महिलाहरूले सारी, सउल वा दुपट्टाले मुख वा टाउको छोप्ने परम्परालाई घुम्टो भनिन्छ । यो प्रथा हिन्दु, जैन र शिख धर्म मान्नेहरूमा कायम छ । घुम्टो शब्द संस्कृतबाट आएको हो । यस्तो चलन भारतको उत्तरी क्षेत्र र नेपालको मधेस क्षेत्रमा रहेको पाइन्छ । मधेसमा पनि खासगरी मधेसी समुदायका महिलाहरूमा घुम्टो लिने चलन छ । यो प्रथा धेरै पुरानो रहेको मानिन्छ । त्रेतायुगको कथा रामायणमा सीताले घुम्टो लिने गरेको सन्दर्भ उल्लेख छ । यस प्रथाबारे अनेकौं किम्वदन्तीहरू पनि रहेको छ ।चौधौं शताब्दीमा एउटा चर्चित ऐतिहासिक घटना घटेको थियो । चितौडगढका राजपुत राजा रतनसेनको महलमा एकपटक सुल्तान अलाउद्दिन आएका थिए । सुल्तान अलाउद्दिन बसेको महलकै छेउमा रानी पदमिणीको पनि महल थियो । सुल्तानले रानी पदमिणीलाई पटकपटक हेरेका थिए । रानी पदमिणी टाउको छोपेकी थिइनन् । रानीलाई हेरेपछि सुल्तान मोहित भएका थिए रे सुल्तान अलाउद्दिन आफ्नो राज्य फर्केपछि चितौडगढमाथि आक्रमणको योजना बनाउन थाले । केही दिनपछि चितौडगढमाथि आक्रमण गरेर रानी पदमिणीलाई अपहरण गरेर लगेका थिए । उक्त घटनापछि राजस्थानमा मुस्लिम सुल्तानबाट बच्न महिलाहरूले घुम्टो लिन थालेका थिए, जुन पछि गएर चलनकै रूपमा विकसित भएको मानिन्छ । त्यतिबेला मुस्लिम सम्राटहरूले हिन्दु महिलाहरूलाई अपहरण गरी रानी बनाउने प्रथाको कारण पनि महिला सुरक्षाको लगि घुम्टो प्रथाको सुरुआत भएको मानिन्छ । घुम्टो प्रथालाई महिला सशक्तीकरणसँग मात्रै जोडेर हेर्न मिल्छ कि मिल्दैन ? कि यसको अरु पनि सांस्कृतिक, परम्परागत तथा सुरक्षाको कोणबाट अध्ययन विश्लेषण गर्नु जरुरी छ ? घुम्टो लिने परम्परा मधेसी समुदायमा वैवाहिक परम्परासँग पनि जोडिएको छ । मधेसमा वैवाहिक परम्परामा कतिपय जातिमा घोघट दिने परम्परा छ । बेहुलीलाई घोघट दिने काम बेहुलाको जेठो दाइले वा मामाले गर्छन् । घोघट दिनुको उद्देश्य बिहेपछि दुलहीले दुलहाको दाजु, बुबा, मामा लगायतका व्यक्तिहरूलाई हेरेर मुख छोप्नुपर्छ र उहाँहरूको शरीरमा छुनु हुँदैन भन्ने हो । त्यस्तै बिहेपछि मुख देखाउने (मुह दिखाइ) चलन पनि छ, जसमा आफूभन्दा ठूला व्यक्तिहरूले मुख हेरेर गहना, पैसा, साडी लगायतका सामानहरू उपहारसहित आशीर्वाद दिने गर्छन् । यसले गर्दा पनि नवदुलहीहरूले बिहेको केही महिनासम्म घुम्टो लिने वा टाउको छोप्ने गर्छन् । यस्तो परम्परा आफूभन्दा ठूलो व्यक्तिहरूको आदर वा सम्मानको लागि गरिने मान्यता छ । यसलाई गाउँघरमा लज्जासँग पनि जोडेर हेर्ने गर्छन् । कुनै महिलाले आफूभन्दा ठूलो व्यक्तिलाई हेरेर टाउको छोप्दैन भने त्यसको बारेमा विभिन्न टिकाटिप्पणी हुने गर्छ र त्यस्तोलाई ठूलाबडाको सम्मान नगरेको आरोप लाग्छ । सायद वातावरणीय कारणले पनि घुम्टो प्रथा सुरु भएको हुनसक्छ । खासगरी पश्चिम, उत्तर भारतमा अत्यधिक गर्मी मौसमका कारण पनि यो चलन चलेको हो कि ? जुन पछि परम्पराको रूपमा कायम रहन गयो ।यसबारे नेपालमा खासै अध्ययन, अनुसन्धान भएको छैन । तर भारतमा यसबारे केही अध्ययनहरू भएको पाइन्छ । सन् २००४ मा भएको इन्डिया मानव विकास सर्भेका अनुसार भारतमा ५५ प्रतिशत महिलाले घुम्टो लिने गरेको तथ्य उल्लेख छ । नेपालको मधेसमा घुम्टो लिने चलन अब खासै रहेको छैन । गाउँघरतिर नयाँनयाँ बिहे गरेर आएको नवदुलहीले बिहेको केही महिनासम्म घुम्टो लिने गर्छन् । अलि पुरानो भएपछि प्राय:जसो महिलाहरू टाउकोमात्र छोप्न थाल्छन् । घरआँगन र आफ्नो परिवारसँग हुँदा टाउको मात्र छोप्ने गर्छ भने कोही बाहिरबाट पुरुषहरू आएको छ भने हल्का घुम्टो पनि लिने गर्छन् । तर सहरबजारमा बसोबास गर्ने मधेसी समुदायका महिलाहरूले अब बिरलै घुम्टो लिन्छन् । त्यही महिलाहरू गाउँ जाँदा आफूभन्दा ठूलो व्यक्तिको अगाडि सम्मानस्वरूप टाउको छोप्ने परम्परा हटिसकेको छैन । के घुम्टो प्रथाले साँच्चै मधेसी महिलाहरूको सशक्तीकरण रोकेको छ त ? घुम्टो लिने वा टाउको छोप्ने र महिला सशक्तीकरण दुई अलगअलग विषय हुन् । यदि कसैले कसैलाई जबर्जस्तीपूर्वक घुम्टो लिन बाध्य पार्छ भने त्यो सामाजिक कुरीति हो । तर कसैले स्वेच्छाले घुम्टो लिन्छ भने त्यो सामाजिक कुरीतिभित्र नपर्नुपर्ने हो । जहाँसम्म महिला सशक्तीकरणको बाधकको रूपमा घुम्टो प्रथालाई उल्लेख गरिन्छ भने त्योचाहिँं गलत हो । किनभने घुम्टो बिहेपछि लिने सामाजिक परम्परा हो अर्थात विवाहित महिलामा मात्र यो प्रथा कायम छ । तर महिला सशक्तीकरणको लागि विवाहितै हुनु जरुरी छैन । महिला सशक्तीकरणका मुख्यत: चारवटा आयामहरू छन् । शिक्षामा पहुँच, स्वास्थ्यसेवामा पहुँच, राजनीतिमा प्रतिनिधित्व तथा आर्थिक रूपले सबल हुनु । यी कुराहरूको लागि सामाजिक प्रथाभन्दा पनि सरकारी नीति नियम तथा कार्यक्रमले प्रमुख भूमिका खेलेको हुन्छ । यदि मधेसी महिला वा अन्य कुनै समुदायका महिला पछाडि परेका छन् भने त्यसमा सरकारी पक्षको पनि विश्लेषण हुनु जरुरी रहन्छ । यदि आज मधेसी समुदायको महिलाको तुलनामा पहाडी समुदायको महिलाहरू अगाडि छन् भने कतै सरकारी नीति नियम, लगानी र प्रयासहरूको कारणले त होइन ? यो पनि हेर्नु जरुरी छ । कुनै सामाजिक प्रथा वा कुरीतिकै कारण मधेसी महिलाहरू पछाडि परेका छन् भने पहाडमा पनि त अनेकौं प्रकारका कुरीतिहरू ब्याप्त छन् । तर त्यहाँका सबै महिलाको अवस्था त मधेसी महिलाभन्दा राम्रो कसरी भयो ? मधेसी महिलाहरू जस्तै संस्कार, संस्कृति र परम्परा भएका उत्तर भारतको विहार, युपी वा राजस्थानकी महिलाहरू कसरी अगाडि बढेका छन् ? आखिर घुम्टो प्रथा त त्यतैबाट आएका न हुन् ।"
मानसिक बिरामी र हाम्रो समाज,"करिब ३५ वर्ष अगाडि म अध्ययन सकेर भर्खर नेपाल फर्केको थिएँ । मेरो एकजना आफन्तसँग भेट भयो । उहाँले स्नेहपूर्वक भन्नुभयो, बाबु, तिमी डाक्टरी पढेर त आयौ, तर एउटा कुरा कताकता खल्लो लाग्यो । के होला त्यस्तो जसले तपाईंलाई खल्लो गरायो ? मैले सोधेँ । तिमी किन मानसिक रोगसम्बन्धी विषय पढेर आयौ ? यो मैले बुझ्नै सकिन । यो यस्तो विषय हो, जुन हामी नेपालीलाई त्यति आवश्यक नै पर्दैन । तिमीलाई त यस्तो विषय र व्यवसायबाट जीवन धान्न पनि धौधौ पर्ला है समय बित्दै गयो, म मानसिक अस्पतालमा काम गर्न थालेँ । मेरा ती आफन्त बेलाबेला मलाई भेट्न आइरहन्थे । एक दिन उनी मलाई भेट्न आएका बेला म बहिरंग विभागमा व्यस्त थिएँ, बिरामीको निकै घुईचो लागेको थियो । तीमध्ये कति त शान्त मुद्रामा पत्रपत्रिका पढिरहेका थिए । मेरा आफन्तलाई अनौठो लागेछ । होइन, यहाँ पनि यस्तो भिड ! फेरि बिरामीजस्ता त कोही पनि देखिदैन नि उनले मुख खोले । बाहिरबाट झट्ट हेर्दा व्यवहार, बोलीचाली र उठबस सबै कुरा सामान्य देखिएपनि प्राय: सबै बिरामी ठूलै समस्याले पीडित थिए । यही कुरा मैले ती आफन्तलाई बताएँ । मानसिक रोग भनेको कस्तो हुन्छ, उनलाई अझै स्पष्ट भएको थिएन । संयोगले केही समयपछि तिनै आफन्तको परिवारको एक सदस्य अर्थात् मैले काकी साइनो लगाउनुपर्ने महिलालाई अनौठो रोग लागेछ । सुरुमा उनीहरूलाई बिरामीको अवस्था सामान्य नै लागेको रहेछ । मसँग सम्पर्क गर्नुपर्ने आवश्यकता पनि कसैले ठानेनछन् । यहाँ उपलब्ध सबै परीक्षण रगत, दिसा, पिसाब, एक्सरे, इन्डोस्कोपी आदि धेरैपल्ट भइसक्दा पनि केही पत्ता नलागेपछि सम्पूर्ण परिवार नै चिन्ताले ग्रस्त भएछ । सबै क्षेत्रका विशेषज्ञलाई देखाउदा पनि केही लागेनछ । धेरै पटक परीक्षण गरेका चिकित्सकले घुमाउरो पाराले मानसिक भन्न खोज्दा उनीहरूले ठाडै कुरा सुन्न इन्कार गरेका रहेछन् । दीर्घरोग भएपछि मानिसहरूबीच अनेक किसिमका कुरा हुन्छन् । यहाँ पनि मानिसैपिच्छे फरकफरक विचार व्यक्त हुन थालेछन् । सबै किसिमका प्रतिक्रियाको सारांश एउटै हुन्थ्यो, नेपालका डाक्टर रोग नै चिन्दैनन्, अन्दाजको भरमा उपचार गर्छन् । थोरै कडा रोग लाग्यो भने त नेपाल बाहिर नगई रोग नै पत्ता लाग्दैन । मेरा आफन्तहरूले पनि यही निष्कर्ष निकालेर औकातअनुसार बिरामीलाई भारतको भेलोर पुर्याउने निर्णय लिएछन् । उनीहरूले काठमाडौँका एक वरिष्ठ चिकित्सकलाई भेटेर भेलोरका लागि रिपोर्ट लेखिदिन अनुरोध गरेछन् । डाक्टरले बिरामीको फाइल हेरेपछि अलि हिच्किचाउँदै भनेछन्, तपाईंहरूले सबै विशेषज्ञलाई देखाए पनि एउटा विषयचाहिँ बाँकी नै रहेछ । भेलोर नै लाने भए पनि एकपटक मानसिक, माफ गर्नुहोस्, नसाको डाक्टरलाई पनि देखाउनुहोस् ।नसाको डाक्टर भन्नासाथ मेरा आफन्तलाई पहिलोपटक मेरो सम्झना आएछ । म मानसिक रोग विशेषज्ञ भए पनि दुई कारणले आफूलाई मानसिक तथा नसारोग विशेषज्ञ भनेर चिनाउने गर्छु । एक त धेरै रोगीले आफूलाई नसाको रोगी भन्ने ठान्छन् र असजिलो अनुभव नगरी सहजै जचाउन मान्छन् । दोस्रो कुरा, नसा रोगका डाक्टरकहाँ जाँदा बिरामीले असहज अनुभव गर्दैन र जचाउन मान्छ । ती डाक्टरको सल्लाह सुनेपछि मेरा आफन्तले मेरो नाम लिदै भनेछन्, मेरा नातेदार नसाका डाक्टर छन् । तर उनी त दिमाग बिग्रेकाको पो उपचार गर्छन् । ती डाक्टरको सल्लाहपछि अन्तत: मेरा आफन्त त्यही दिन बिरामी लिएरै मेरो घरमा आइपुगे । उनले मनको असजिलो लुकाउन खोज्दै भने, तिमी मानसिक रोगमात्रै हेर्दैनौ हैन त ? नसा रोगको पनि उपचार गर्छौ होइन ? तर बिरामीको दिमाग त ठिकै छ जस्तो लाग्छ ! बिरामीको अनुहार मलिन र उदासीन थियो । उनमा रोगका लक्षण नै अनगिन्ती थिए । शिरदेखि पाउसम्मै रोगबाट प्रभावित नभएको अंग थिएनभन्दा पनि हुन्छ । टाउको दुख्ने, रिङटा लाग्ने, चक्कर लाग्ने, आँखा तिर्मिराउने, मुख सुक्ने, घाँटीमा केही अड्केजस्तो हुने, बेलाबेला मुटु बढी धड्केको अनुभव हुने, सास फेर्न गाह्रोजस्तो हुने, लामो सास लिन मनलाग्ने, पेटमा गोला, कोखा दुख्ने, पेट पोल्ने, खान मन नहुने, कब्जियत हुने, पेट कहिल्यै सफा नहुने, हातखुट्टा झम्झमाउने, पोल्ने र चिसोतातो हुने, छाला लाटो हुने, निद्रा राम्रो नलाग्ने, निदाउन खोज्दा एकैचोटी झस्केर ब्यँुझने र त्यसपछि ठ्याप्पै निद्रा नपर्ने, महिनावारी ठिक समयमा नहुने, ढाड दुख्ने आदि समस्या उनमा देखिए ।मैले सोधपुछ गरेपछि अरू पनि थप समस्या थपिए झर्को लाग्ने, रिस उठ्ने, केही गर्न मन नलाग्ने, झस्कने, डराउने, मनमा धेरै कुरा खेल्ने, बिहानीपख बढी नै दिक्क लाग्ने, दिन नै कसरी बिताउने होला जस्तो हुने, आधा दिनपछि चाहिँ केही हल्का हुने आदि । यति कुरा भनिसकेपछि मैले बिरामीलाई सोधेँ, मन पनि कमजोर र चिन्तित छ, हो ? बिरामीले तुरुन्तै प्रतिवाद गर्दै भनिन्, हैन, मेरो मनलाई केही भएको छैन । भेलोर जानका लागि रिपोर्ट लिन ठूलो डाक्टर भनेर गएको झन् उल्टो मलाई पागल ठानेर तिमीलाई भेट्न पो पठाइदियो । मैले कुनै विरोध नजनाई सोधेँ, चिन्ता लाग्ने, डर लाग्ने, केही गर्न मन नलाग्ने, झर्को लाग्ने पनि हुन्छ, हैन ? बिरामीले तुरुन्तै जवाफ दिइन्, मलाई यस्तो रोग लागेर पो मेरो मन उदासीन र खिन्न भएको । यो रोग ठिक भयो भने मेरो मन पहिलेजस्तै भइहाल्छ नि ! मैले बिरामीलाई ढुक्क पार्ने उद्देश्यले भनेँ, नआत्तिनुहोस्, यो दिमाग बिग्रने रोग हैन र तपाईंलाई डाक्टर साहेबले पागल भनेर मकहाँ पठाएको पनि हैन । म नसासम्बन्धी रोगको पनि उपचार गर्छु । अहिलेसम्म तपाईंले नसाको डाक्टरलाई देखाउनुभएको रहेनछ । तपाईं आफैँ भन्नोस् त, जेजे कष्ट तपाईंलाई भएको छ, त्यस्तो सम्पूर्ण शरीर नै छुने रोग नसारोग बाहेक अरू कुनै हुन्छ ? हाम्रा शरीरभरि नसा छरिएका हुन्छन् । नसा कमजोर भएपछि त्यसको असर जताततै पर्छ । मैले जानीजानी अलिकति झुटो पनि बोलेँ । उपचार गर्नका लागि मसँग अर्को विकल्प पनि थिएन । उनलाई नसाको रोग नै लागेको हो भन्ने अर्धसत्य कुराबाट बिरामीको मनमा प्रभाव पर्यो, नसैले पो हो कि मलाई यस्तो भाको, मलाई तिम्रो कुरा ठिकै लाग्यो, उनले अन्त्यमा भनिन् । अब उनी मेरो सल्लाह मान्ने मनस्थितिमा पुगिन् । त्यही दिनदेखि मैले औषधि दिन सुरु गरेँ । हप्ता दिनपछि मैले भेट्दा देख्ने बित्तिकै उनमा परिवर्तन आएको थाहा पाएँ । उनको ओठमा हल्का मुस्कान पनि थियो । आँखामा पनि चमक थियो । रोग निको हुँदै गएको मलाई विश्वास भयो र तीन हप्तापछि भेट्न सल्लाह दिएँ । तीन हप्तापछि काकी पूर्ण स्वस्थ भइसकेकी रहिछन् । त्यसपछि बल्ल मैले स्पष्ट शब्दमा भनँें, तपाईंलाई एक प्रकारको मानसिक रोग लागेको थियो । मैले तपाईंलाई त्यही रोगको औषधि दिएको थिएँ । तपाईंलाई मबाट औषधि गराउन मात्र मैले नसाको रोग भनेको थिएँ ।मानसिक रोग कस्तो रूपमा देखापर्छ र यस्ता रोगका के कस्ता लक्षण हुन्छन् भन्नेबारे अधिकांश व्यक्ति अनभिज्ञ हुन्छन् । यही अज्ञानताले गर्दा ठूलो आर्थिक अपव्यय, अनावश्यक दौडधुप, चिन्ता र अन्योलको वातावरण सिर्जना हुन्छ । मानसिक रोग तपाईंहामीले सोचेजस्तै कतैकतैमात्र देखा पर्दैन र यस्ता रोगीको संख्या नगन्य पनि हुँदैन । विभिन्न देश र समाजमा बेलाबेलामा लिइएका सर्वेक्षणले आम जनसमुदायमध्ये विभिन्नखाले मानसिक रोगबाट झन्डै १५ प्रतिशत जनसंख्या पीडित छ । त्यस्तै कडा खालको (पागलपन) मानसिक रोगबाट २ प्रतिशत जनसंख्या पीडित छ । यो तथ्यांक नेपालमा पनि लागु हुन्छ । यसबाट के अर्थ लाग्छ भने हाम्रो देशमा ७ लाखजति मानिस कडा खालका मानसिक रोगबाट पीडित भई विक्षिप्त अवस्थामा छन् र करिब ४० लाख नेपाली हल्का र सामान्य कुनै न कुनै मानसिक रोगबाट पीडित छन् । यो विश्व स्वास्थ्य संगठन लगायत प्रतिष्ठित अन्तर्राष्ट्रिय संस्थाको आंकडा हो । मानसिक रोग निको हुँदैन भन्ने समाजको ठहर अर्को ठूलो भ्रम हो । सुरुमै औषधि गर्यो भने मानसिक रोग निको हुनसक्छ । अर्कोतिर प्रारम्भिक अवस्थामा मानसिक रोगको उपचार सरल र सहज छ । बहुसंख्यक बिरामीलाई घरमै राखेर पनि औषधि गर्न सकिन्छ ।छालामा दाद आएको एउटा रोगीलाई यो कुष्ठरोग हैन, सामान्य छालाको रोगमात्र हो भन्दा उसले सहजै स्वीकार गर्छ । तर मानसिक रोगीलाई तपाईंलाई पागलपन हैन, सामान्य मानसिक रोग लागेको रहेछ भन्दा उसले स्वीकार गर्न नचाहनु पनि मानवीय स्वभावको अनौठो रूप हो । सामान्य रोग हो, पागलपन हैन भनेपछि मेरो मनलाई सामान्य असर परेको रहेछ भनेर स्वीकार्न किन सकिदैन ? अर्को कुरा रोग, उपचार र परीक्षण भनेपछि हामी शरीरका अंगहरूलाई मात्र विचार गर्छौं । तर सम्पूर्ण शरीरलाई परिचालन गर्ने जटिल र महत्त्वपूर्ण अंग मनलाई हामी बिर्सन्छौँ । पेटमा त अनेकौँ रोग लाग्छन् भने मनजस्तो जटिल अंग त्यत्तिकै रूपले प्रभावित हुनु अस्वाभाविक पनि त होइन । तर, मनमा रोग लाग्नुलाई कुनै अभिशापको रूपमा लिएर होला, हामी स्वीकार गर्न चाहदैनौँ । यसरी साधारण रोग लागेको व्यक्तिले पनि अज्ञान र भ्रमपूर्ण विश्वासले गर्दा अनावश्यक दु:ख पाउँछ र उसको समयमै उपचार हुन पाउँदैन । नेपालमा अहिले मानसिक रोगको स्थिति र उपलब्ध सेवाको तुलना गर्दा स्थिति चिन्ताजनक छ । यसप्रति जनचासो र सरकारी प्राथमिकता निकै कम छ । यो अवस्था त्यसबेला मात्र फेरिएला, जब जनमानसमा मानसिक रोगप्रतिको अज्ञान र भ्रम निवारण हुन्छ र मानसिक रोग लाग्नु पनि अरू रोगजस्तै हो भन्ने पर्छ । त्यो बेला यिनको पनि उपचार हुन्छ भन्ने विश्वास सिर्जना हुन्छ । सचेत हुनुस्, मुलुकभरिका ३७ लाख मानसिक रोगीमध्ये कतै तपाईं वा तपाईंको घरका सदस्य पनि त हुनुहुन्न ?शर्मा मानसिक रोग विशेषज्ञ हुन् ।"
उपचार पाउन झन् थलिनुपर्ने,"बाजुरा लामो समयदेखि कुपोषण र क्षयरोगले ग्रस्त थिए वाई ७ का १० वर्षीय राजबहादुर धामी । परिवारले अन्तिम अवस्थामा मात्र उनलाई कोल्टी प्राथमिक स्वास्थ्य केन्द्रमा पुर्यायो तर चिकित्सकले बचाउन सकेनन् । दुई साताअघि स्वास्थ्यसंस्थामै उनको मृत्यु भयो । रोग लागेर उपचार गर्नुभन्दा रोगै लाग्न नदिनु भन्ने स्वास्थ्य सचेतनाको सर्वमान्य सिद्धान्त रहे पनि जिल्लामा कुपोषित बालबालिकाले सिकिस्त अवस्थामा नपुगी उपचार पाउँदैनन् । यसै कारण थुप्रैले अकालमा ज्यान गुमाउने गरेका छन् ।डेढ वर्षीया छोरीको स्वास्थ्य कमजोर हुँदै गएपछि विकटमा पर्ने रुगिन फैती गाउँकी धनलक्ष्मी पाण्डेले छोरी रेश्मालाई रुगिन स्वास्थ्यचौकीमा रहेको पोषण सुधार केन्द्र पुर्याइन् । तर, सिकिस्त भएपछि मात्रै उपचार गरांैला भन्दै घर फर्काइएपछि उनी निराश भइन् ।जिल्ला स्वास्थ्य कार्यालयअन्तर्गत सञ्चालित शीघ्र कुपोषण एकीकृत व्यवस्थापन कार्यक्रमका स्वास्थ्यकर्मीले पछिल्लो ३ महिनाको अवधिमा विभिन्न गाविसमा १ हजार ४ सय ८ कुपोषित बालबालिकाको पहिचान गरेका छन् । यीमध्ये मध्यम तहको कुपोषणमा रहेका ९ सय ५५ बालबालिकालाई अन्तिम तहको कडा कुषोषणको प्रतीक्षा गर्न भनियो । तत्काल उपचार नपाए मध्यम तहमा रहेका कुपोषित बालबालिकासमेत कडा तहमै पुग्ने स्वास्थ्यकर्मी बताउँछन् । कुपोषण बढदै गएको बाजुरामा त्यसको निराकरणका लागि पछिल्लो समय सरकारी तथा गैरसरकारी निकायबाट विभिन्न परियोजना ओइरिएका छन् । जिल्ला स्वास्थ्य कार्यालयअन्तर्गत कुपोषित बालबालिकाको उपचारका लागि शीघ्र कुपोषण एकीकृत व्यवस्थापन कार्यक्रम सञ्चालित छ । तर, बिरामी पहिचान गरेर पनि प्रभावित बालबालिकालाई सिकिस्त अवस्थासम्म पर्खाइने नीतिप्रति विपन्न समुदायको चरम गुनासो छ । रोग लागेको पहिचान भएर पनि उपचार पाउन अन्तिम अवस्थामा पुग्नैपर्ने नीति अचम्मलाग्दो छ, धनलक्ष्मीका पति कर्मप्रसाद पाण्डेले भने । मध्यम तहमा कुपोषितले उपचार नपाउनुमा नीतिगत समस्या रहेको परियोजनाका स्वास्थ्यकर्मीले बताए । यो सबाल हाम्रो काबुबाहिरको हो परियोजनाका जिल्ला संयोजक डा उदय प्रकाशले भने, कडा कुपोषण भएकालाई मात्रै उपचार गर्ने नीति छ । ६ महिनादेखि ५ वर्ष उमेरभित्रका कुपोषित बालबालिकाको उपचार गर्ने भन्दै संयुक्त राष्ट्रसंघीय बालकोष युनिसेफको सहयोगमा स्वास्थ्य कार्यालयअन्तर्गत उक्त परियोजना सञ्चालित छ । रुगिन, कोल्टी, गोत्री, मार्तडी, टाँटे र डोगडीमा उपचार केन्द्र स्थापना गरी कुपोषित बालबालिकाको पहिचान र कडा अवस्थामा पुगेकाको उपचार गरिँदै आएको बताइन्छ । कडा तहको कुपोषण पहिचान भएका बालबालिकालाई ४२ दिनसम्म उपचारमा राखिन्छ । मध्यम तहकालाई भने पोषिलो आहारा खुवाउन परामर्श दिएर फर्काइने गरेको छ । पछिल्लो समय लामो खडेरीका कारण जिल्लाका अधिकांश बासिन्दा खाद्यान्न संकट बेहोर्दै आएका छन् । पोषिलो खानेकुरा अभावमा गर्भवती, सुत्केरी र बालबालिका कपोषणको चपेटामा छन् । सबैको साझा र इमान्दार प्रयत्नबाट मात्रै यहाँको पोषण अवस्थामा सुधार गर्न सकिन्छ सुआहाराका जिल्ला संयोजक पुष्प रावलले भने ।"
काम नसकिँदै उद्घाटन,"धनगढी भौतिक योजना तथा यातायात मन्त्री रमेश लेखक र भारतीय राजदूत रन्जित रायले अधुरो हुलाकी राजमार्गको बिहीबार संयुक्त रूपमा उद्घाटन गरेका छन् । जिल्लाको टीकापुर खक्रौलादेखि भजनीसम्म निर्माण सम्पन्न भइसकेको उक्त राजमार्गको भजनीधनगढी सडक खण्ड अधुरो छ । जसमध्ये १८ किलोमिटर वसन्ता वन क्षेत्रभित्र पर्छ । उक्त सडक खण्डका ६ वटा पक्की पुल पनि ३ वर्षदेखि अलपत्र छन् । कैलालीमा ८९ दशमलव २ किलोमिटर लामो हुलाकी राजमार्गको पवेरादेखि लालबोझीसम्मको १८ किलोमिटर क्षेत्रमा ट्रयाकसमेत नखुलेको हो । सत्तिदेखि भजनी खक्रौलासम्मको सडक खण्ड यसअघि नै निर्माण सम्पन्न भइसकेको छ । धनगढी जोड्ने ५३ किलोमिटर क्षेत्रमा १८ किलोमिटर वन क्षेत्र र निर्माण हुन बाँकी रहेका पुलसहित २४ किलोमिटर सडक निर्माण बाँकी छ । अधिकांश ठाउँमा सडक निर्माण हुन नसके पनि मन्त्री लेखक र राजदूत रायले निर्माण सम्पन्न भइसकेको भन्दै उद्घाटन गरेका हुन् । निर्माण सम्पन्न भएको भन्दै उद्घाटन गरिएको राजमार्गको बीचमा पर्ने अन्तर्राष्ट्रिय रूपमा संरक्षित वसन्ता जैविक मार्गको बीचवाट सडक ल्याउँदा डेढ सय हेक्टर जंगल क्षेत्र नासिने भन्दै वन मन्त्रालयले सडक निर्माणका लागि स्वीकृति दिएको छैन । साताअघि उक्त वन क्षेत्रको निरीक्षण गरी फर्किएका वनराज्य मन्त्री दीर्घराज भाटले वन क्षेत्रवाट सडक निर्माण हुन नसक्ने बताएका थिए । डेढ सय हेक्टर वन क्षेत्र मासिने गरी सडक निर्माणको स्वीकृति दिन सकिँदैन । मन्त्री भाटले भने । मानव अधिकारका लागि साझा अभियानका अध्यक्ष गम्भीर सिंह ऐरले सरकारका जिम्मेवार मन्त्रीले हतारमा उद्घाटन गरेर फर्किएको बारेमा बुझ्नै नसकिएको बताए । पुल निर्माण गर्ने ठेकेदार काम बीचमै अलपत्र छाडेर भागेका छन्, वसन्ता जैविक मार्गको टुंगो लागेको छैन, उनले भने । उद्घाटनमा समारोहमा भौतिक तथा यातायात मन्त्रालयका सचिव, महानिर्देशक र आयोजना प्रमुखले समेत हुलाकी राजमार्ग सम्पन्न भइसकेको भन्दै गलत सूचना दिएका थिए । मन्त्री लेखकले पनि अधुरो रहेको राजमार्गका विषयमा केही बोलेनन् । उद्घाटनपछि सञ्चारकर्मीले जिज्ञासा राख्दा उनले भने, अधुरो रहेका सबै मार्ग बन्छन्, हामीले मिलाइसकेका छौं । उनले १८ किलोमिटरका लागि टेन्डर भइसकेको र वसन्ता जैविक मार्गको कुरा मिलाउने प्रयास भइरहेको बताए । राजमार्ग उद्घाटनका लागि आएका भारतीय राजदूत रायलाई एमाले तथा जनमोर्चा कार्यकर्ताले कालो झन्डा देखाएर विरोध प्रदर्शन गरेका थिए । उद्घाटन स्थलमा नाराबाजी र कालो झन्डा प्रदर्शन गरिरहेका ६ जना एमाले कार्यकर्तालाई प्रहरीले पक्राउ गरेको छ ।सरकार आफैंले बनाउँछकञ्चनपुर हुलाकी राजमार्ग आयोजनाका नाममा वर्षांैदेखि भारतीय पक्षबाट निर्माण हुन नसकी अलपत्र परेको सडक खण्ड सरकार आफंैले बनाउन थालेको छ । हुलाकी राजमार्ग आयोजना निर्देशनालयले झापादेखि कञ्चनपुरसम्मको १ हजार ७ सय किलोमिटरमध्ये भारतको अनुदान सहयोगमा निर्माण हुने बाहेकको बाँकी सडक खण्ड आफंै निर्माण गर्न लागेको हो ।सरकारले आफ्नै स्रोतबाट हुलाकी राजमार्ग निर्माणको सुरुवात गरेको छ, बिहीबार कञ्चनपुरको बाइसीविचवा २ अमरबस्तीमा मोहनापुलदैजी सडक खण्डको शिलान्यास गर्दै भौतिक पूर्वाधार तथा यातायात मन्त्री रमेश लेखकले भने, ६२ किलोमिटर लामो यो सडक खण्ड ३० महिनाभित्र पूरा गर्ने गरी टेन्डर प्रक्रिया समेत भइसकेको छ । मन्त्री लेखकले सरकारले उक्त सडक खण्ड निर्माणका लागि डेढ अर्ब बजेट व्यवस्था गरेको भए पनि १ अर्ब १७ करोडको लागतमा ३ प्याकेजको ठेक्का भएको जानकारी दिए । उनले उक्त सडक खण्ड निर्माणले कञ्चनपुरको दक्षिणी भेग कैलालीको सदरमुकाम धनगढी र कञ्चनपुर सदरमुकाम महेन्द्रनगरसँग जोडिने बताए । प्रक्रिया लामो समयदेखि अन्योल र अवरुद्ध थियो, मन्त्री लेखकले भने, बल्ल गाँठो फुकेको हो ।"
दल त्यागेर जिविसमा धर्ना,"रुकुम तकसेराका करिब दुई सय सर्वसाधारण अहिले सदरमुकाम खलंगा आइपुगेका छन् । विभिन्न राजनीतिक दलमा आबद्ध उनीहरू सामूहिक राजीनामा दिएर दल तथा जिल्ला विकास समितिविरुद्ध आन्दोलन तयारीमा छन् । गाउँपालिका, नगरपालिका तथा विशेष संरक्षित वा स्वायत्त क्षेत्रको संख्या तथा सीमाना निर्धारण आयोगले अवैज्ञानिक तरिकाले पुथा उत्तरगंगा गाउँपालिकाको केन्द्र प्रस्ताव गरेको उनीहरूको आरोप छ । आन्दोलन समितिका संयोजक जुद्ध बुढामगरले स्थानीयको माग र आवश्यकता बेवास्ता गरी पुथा उत्तरगंगा गाउँपालिकाको केन्द्र प्रस्ताव गरिएकाले आन्दोलनमा उत्रिएको बताए । पुथाउत्तरगंगा गाउँपालिकाको केन्द्र तसकेरा पायक पर्ने भन्दै पटकपटक ध्यानाकर्षण गराउँदा गराउँदै पनि त्यसको वेवास्ता गरिको हो ।"
थलिए राउटे मुखियाका छोरा,"सुर्खेत तस्बिरमा देखिने युवा हुन्, राउटे समुदायका १९ वर्षीय कपिल शाही । गत वर्ष मंसिरमा अछामको रानीवन जंगलमा आगो ताप्ने क्रममा जलेर उनी घाइते भए । समयमै उपचार नपाउँदा घाउ झन् बल्झेर शरीरभर फैलिएको छ । घाउले गर्दा शरीर गन्हाउन थालेको छ । उठबस गर्न सक्दैनन् । कपिल कल्याल जातिका मुखिया वीरबहादुर शाहीका जेठा छोरा हुन् । अछाम तुर्माखाँदका धनबहादुर बुढाले घीउ र जडीबुटीकै भरमा घाउ निको पार्ने प्रयास गरे पनि निको नहुँदा जटिल रूप लिन थालेको बताए । उसलाई सुरुमा मरे पनि बस्तीमै मरोस् । उपचार गर्न लैजान्नांै भनेर राखेका थिए, उनले भने ।अहिले कपिललाई जिल्ला स्वास्थ्य कार्यालय, अछामको सहयोगमा बयलपाटा अस्पताल लग्न लागिएको जानकारी दिए । धेरै सम्झाइबुझाइ गरेपछि बाबुआमा सहमत भएका छन् । घरेलु उपचारले सञ्चो नभएपछि अस्पताल पुर्याउन बल्ल तयार भए, राष्ट्रिय योजना आयोगका स्वयंसेवकसमेत रहेका धनबहादुरले भने, मुखियाहरू उपचारमा पठाउन राजी नहुँदा एक वर्षदेखि उनी छाप्रोमै थला परेका थिए । गत वर्ष मंसिरको तेस्रो साता बस्तीमा पुगेका उपराष्ट्रपति पुत्र दीपेश पुनले उपचारका लागि आफूसँग काठमाडौं पठाउन आग्रह गर्दा राउटे अगुवाहरूले अस्वीकार गरेका थिए । राउटे बस्तीमा पुग्नेहरूले उपचारका लागि थुपै्र पटक अनुनय गर्दासमेत स्वयं कपिलका बाबुआमा र अन्य अगुवाहरू सहमत भएनन् । राउटे उत्थान प्रतिष्ठानकी अध्यक्ष सत्यदेवी अधिकारीले जाडोले गर्दा चुल्हो नजिक सुतिरहेका कपिलको कपडामा आगो सल्केर जल्न पुगेको बताइन् । सुरुमा सानो घाउ थियो । त्यही भएर मुखियाहरूले निको होला भन्ने ठाने, हालै राउटे बस्ती पुगेर फर्किएकी उनले भनिन्, अहिले त बल्झेर आधा आङ ढाकिसकेछ । हेर्नै डर लाग्यो । डाक्टरी उपचारमा विश्वास नगर्ने फिरन्ते राउटे समुदायका थुपै्र चिसोले बिरामी परेका छन् । कतिपय बूढापाका र बालबालिकामा रुघाखोकी र निमोनियाको समस्या छ । चिसोबाट जोगिन छाप्राभित्र र बाहिर मुढा बाल्ने गरेका छन् । मध्यपहाडी जंगलमा फिरन्ते जीवन बिताउने राउटे समुदाय अछामको नाडा गाविसस्थित कर्णाली नदी किनारमा पुगेका छन् । करिब ४७ छाप्रामा गरी राउटेहरू हाल १ सय ४९ को संख्यामा छन् । विभिन्न कारणले राउटेहरूको संख्या वर्षेनि घटदो छ ।"
घरभन्दा पहिले शौचालय,"काभ्रे कोसीदेखा ८ की चन्द्रमाया तामाङले भूकम्प गएको एक वर्षसम्म छिमेकीको शौचालय प्रयोग गरिन् । तीन परिवारले एउटै शौचालय प्रयोग गर्दा उनलाई निकै सकस भयो । टहरामा बस्दै आएकी उनले शौचालय भने पक्की निर्माण गरिसकेकी छन् । बस्न त जहाँ बसे पनि हुन्छ, तर शौचालय नहुँदा साह्रै समस्या पर्ने रहेछ, उनले भनिन्, लाज, डर र रोगको प्रकोप पनि बढेपछि घरभन्दा पहिले शौचालय नै बनाएँ । चन्द्रमायाजस्तै गाउँका ३ सय ३० घरधुरी अहिले शौचालय निर्माणमा जुटेका छन् । भूकम्पपछिको पुनर्निर्माणमा जुटिनसकेका उनीहरू शौचालय बनाउन लागिपरेका हुन् । सबै घरधुरीले शौचालय निर्माण सुरु गरेकाले गाविस खुला दिसामुक्त घोषणा हुने अन्तिम तयारीमा छ । खानेपानी तथा सरसफाइ डिभिजन कार्यालय काभ्रेका सरसफाइ अधिकृत रामकाजी काफ्लेका अनुसार भूकम्पका कारण २७ हजार ७ सय ७९ शौचालयमा क्षति पुगे पनि करिब २५ हजार शौचालय पुनर्निर्माण भएका छन् । उनका अनुसार सन् २०१७ सम्म जिल्लालाई खुला दिसामुक्त घोषणा गर्ने अभियानअन्तर्गत किर्डाक नेपाल, एकीकृत सहरी विकास केन्द्र, राम्रो नेपाललगायत गैरसरकारी संस्थाले केही गाविसमा प्रतिघरधुरी ५ हजार बराबरको निर्माण सामग्री सहयोग गरेका छन् । अतिविपन्न, दलित, एकल महिला र अशक्तका केही शौचालय नि:शुल्क निर्माण पनि गरिदिएका छन् । शान्ति जनआदर्श सेवा केन्द्र, परोपकार प्राथमिक उपचार केन्द्र (पीपीयूके) र सामुदायिक उत्थान मञ्च (सिफ नेपाल) लगायतका संस्थाले भने खुला दिसामुक्त अभियानलाई सघाउन एकमुष्ट डेढ लाख रुपैयाँ सम्बन्धित गाविसको खातामा उपलब्ध गराएका छन् । २६ हजार घरधुरी शौचालयविहीन जिल्लाका २६ हजार ४ सय १३ घरधुरीले खुला दिसा गर्ने गरेका छन् । ८० हजार ७ सय २० घरधुरीमध्ये ८ हजार ६ सय ६४ ले शौचालय नै बनाएका छैनन् । खानेपानी सरसफाइ तथा डिभिजन कार्यालयका सरसफाइ अधिकृत रामकाजी काफ्लेले ६७ प्रतिशत घरधुरीले मात्रै शौचालय प्रयोग गरेको बताए । १० प्रतिशतले शौचालय बनाएकै छैनन्, क्षति भएका २३ प्रतिशतले शौचालय मर्मत नगरेका कारण खुला नै दिसा गर्ने गरेका छन्, उनले भने, प्यान र सेफ्टी ट्यांकीको प्रयोग गरेमात्रै त्यसलाई खुला दिसा गरेको मानिंदैन ।"
लालपुर्जा नहुँदा अनुदान वञ्चित,"काभ्रे कुशादेवी ६ गुर्दुमडाँडाका ५७ वर्षीय मंगलबहादुर तामाङको घर समुद्री सतहबाट २ हजार ४ सय ५० मिटर उचाइमा छ । वैशाख १२ को भूकम्पले घर भत्काएपछि उनी जस्ताको टहरामा बस्दै आएका छन् । शीतले पूरै शरीर भिज्छ, तीन महिना तुषारो लागिरहन्छ, उनले भने, रातभरि खोक्दै बस्छु । चिसोले हातगोडा पनि फुटेका छन् । छोराहरू मजदुरीका लागि सहरतिर लागेपछि १४ वर्षीया छोरी उनको सहारा बनेकी छन् । नियमित तिरो तिर्दै आए पनि आफ्ना नाममा जग्गाको लालपुर्जा नभएका कारण उनले आवास अनुदानबापत ५० हजार रुपैयाँ पनि पाएका छैनन् । नाम छ रे तर पैसा पाएको छैन, तिरो तिरेको रसिद देखाउँदै उनले भने, लालपुर्जा नभई सम्झौता गर्न पाइँदो रहेनछ, पैसा नभईकन कसरी घर बनाउनु ? मंगलबहादुरजस्तै उक्त गाउँका २७ घरपरिवारले आफ्ना नाममा लालपुर्जा नभएका कारण आवास अनुदानबापतको रकम पाउन सकेका छैनन् । २०२१ सालदेखि २०३५ सालसम्म तिरो तिरेको रसिद हाम्रै नाममा छ, तर लाजपुर्जा बनेको छैन, स्थानीय कृष्ण तामाङले भने, २०३५ सालमा नापी भए पनि के कारणले लालपुर्जा बनेन, थाहा भएन । ६४ वर्षीया आमा चिनीमाया र ५ वर्षका छोरा उज्ज्वलका साथ बस्दै आएका उनले त अस्थायी टहराबापतको १५ हजार र न्यानो कपडाका लागि दिइएको १५ हजार रुपैयाँ पनि पाएका छैनन् । नाम छुटेको भन्दै पैसा नपाएका उनी २ तले घर भत्किएपछि डेरामा बसेका छन् । पूर्वगाविस अध्यक्ष भीम न्यौपानेले नापी भए पनि लालपुर्जा नबनेका कारण उनीहरू पीडित बनेको स्वीकार्छन् । २०३५ सालतिर नापी भयो तर विभिन्न कारणले लालपुर्जा बनेन, उनले भने, लालपुर्जा नभएकै कारण उहाँहरूले राहत पाउन सक्नुभएको छैन, यसमा सम्बन्धित निकायले पहल गर्नुपर्छ । पुनर्निर्माणमा अलमलधादिङ भूकम्पपीडितले आवास अनुदान लिएको महिनौं बिते पनि घर निर्माण थालेका छैनन् । उनीहरू अझै अलमलमा छन् । लाभग्राही छनोटमा परेका ७३ हजार घरधुरीमध्ये ५५ हजारले पहिलो किस्ता लिइसकेका छन् । १० हजार घरधुरीको भने रकम निकासा भएको छैन । हालसम्म ३३ सय परिवारले घर निर्माण गरेका छन् तर दोस्रो किस्ताका लागी आवेदन दिनेको संख्या निकै कम छ । ९६ घरधुरीले मात्रै दोस्रो किस्ताका लागि आवेदन दिएका छन्, भवन तथा सहरी विकास कार्यालयका प्रमुख दिलीप भण्डारीले भने । पहिलो किस्तै बाँकीनुवाकोट जिल्लाका ४ हजार भूकम्पपीडितले आवास निर्माणका लागि सरकारले उपलब्ध गराएको पहिलो किस्ता बापतको रकम अझै पाउन सकेका छैनन् । ६५ हजार ७ सय ५९ जना लाभग्राहीको नाम पहिचान सूचीमा रहे पनि सबैले नपाएका हुन् । गोरखामा दोस्रो किस्तागैरसरकारी संस्थाले पुनर्निर्माणको जिम्मा लिएको मसेलका ४१ घरपरिवारले बुधबार दोस्रो किस्ताबापत १ लाख ५० हजार रुपैयाँ पाएका छन् ।पीडितको खातामा रकम जम्मा गरिएको स्वाँरा सघन गाउँ विकास केन्द्रका कार्यकारी अधिकृत सीताराम श्रेष्ठले बताए । सेभ द चिल्ड्ेरनको सहयोगमा केन्द्रले मसेल र पन्द्रुङमा ४ सय ४४ घर पुनर्निर्माण गर्ने सम्झौता गरेको छ । कागजपत्र नहुँदा झन्झट हेटौंडा पुर्ननिर्माण प्राधिकरणले जिल्लाका पीडितलाई बुधबारदेखि दोस्रो किस्ताको रकम वितरण गर्ने प्रचार गरे पनि पीडितका हातमा बिहीबार पनि रकम परेन । रकम वितरणको अख्तियारी आए पनि लाभग्राहीले माग गर्ने, प्राविधिकले सिफारिस गर्ने र निवेदनसहितको कागजपत्र नभएकाले बिहीबार दोस्रो किस्ताको रकम वितरण गर्न नसकिएको हो, जिविसका योजना अधिकृत किसान न्यौपानेले भने ।"
बन्दुकसहित पक्राउ,स्याङ्जा एकनाले भरुवा बन्दुकसहित निवुवाखर्कका झविलाल भुसाल पक्राउ परेका छन् ।
१ किलोको टयुमर निकालियो,"विराटनगर मोरङ सहकारी अस्पतालका चिकित्सकले शल्यक्रियामार्फत पाठेघरमा पलाएको एक किलो तौलको ऐंजेरु (ट्युमर) निकालेका छन् । मोरङ, झुर्कियाकी ४० वर्षीया करुणा चौधरीको पेटबाट बुधबार ऐंजेरु निकालेका हुन् ।केही महिनादेखि महिनाबारीमा गडबडी भएको र पेटमा डल्लो बढदै गएपछि उनी अस्पताल आएकी थिइन् । प्रसूति तथा स्त्रीरोग विशेषज्ञ डा बालकृष्ण साहलगायत चिकित्सक टोलीले शल्यक्रिया गरी ऐंजेरु निकालेको बताए । फाइबराइड समस्या भनिएको यो पाठेघरमा हुने एक किसिमको टयुमर भएको डा साहले बताए ।"
व्यक्तिगत लगानीमा बुद्धबाटिका,"कञ्चनपुर भारतीय सेनाबाट अवकाशप्राप्त क्याप्टेन पदमबहादुर थापामगरले व्यक्तिगत लगानीमा महेन्द्रनगरमा बुद्धबाटिका निर्माण गरेका छन् ।बाटिकाको उदघाटन मंगलबार बौद्ध धर्म सेवा समितिका महासचिव प्रेम दोर्जे वरलामाले गरे । मैले ३० वर्ष विभिन्न ठाउँमा युद्ध लडें, घर फर्केपछि युद्ध किन लडें भनेर सोच्न थालें, थापाले भने, सोच्दासोच्दै बुद्धको जीवनी पढेपछि शान्तिको बाटोमा लागें, यही बाटो पछ्याएर बुद्धबाटिका बनाउने इच्छा जागेको हो ।"
नियुक्ति विरोधमा सुनुवाइ ठप्प,"बारा न्याय परिषद्ले गरेको ८० जना न्यायाधीश नियुक्तिको विरोधमा यहाँका कानुन व्यवसायी तीन दिनदेखि सुनुवाइमा सहभागी भएका छैनन् । सहभागी नभएपछि इजलास प्राय: ठप्प रहँदै आएको छ । नियुक्ति प्रक्रिया समावेशी, समानुपातिक नभएको र अल्पमत बहुमतको प्रक्रियाले गरिएको नियुक्ति विगतको अभ्यास विपरीत भएकाले गलत क्रियाकलापविरुद्ध सुनुवाइ ठप्प पार्नुपरेको बारका पूर्वअध्यक्ष परमहंस केशरीले बताए ।"
बसले किचेर मृत्यु,धादिङ बसले किच्दा एक यात्रुको मृत्यु भएको छ । ना२ख ४९२७ नम्बरको बसबाट ओर्लने क्रममा सोही बसले किच्दा घाइते मैदी ५ का ३५ वर्षीया केशरकुमारी तिवारीको उपचारका लागि काठमाडांै लैजाने क्रममा बाटोमा नै मृत्यु भएको हो । चालकलाई प्रहरीले नियन्त्रणमा लिएको छ ।
घरपालुवा हात्ती मर्यो,गुलरिया बर्दिया राष्ट्रिय निकुञ्जमा बिहीबार घरपालुवा हात्तीको मृत्यु भएको छ । दस वर्षीय ओमगज नाम गरेको हात्ती एक महिनादेखि बिरामी थियो । निकुञ्जका निमित्त प्रमुख संरक्षण अधिकृत रमेशकुमार थापाका अनुुसार करिब एक महिनादेखि पेटभित्र घाउका कारण बिरामीले हात्ती थला परेको थियो ।
विश्रामस्थल निर्माण,"रुकुम तिहारमा खेलिएको देउसीभैलोबाट संकलित रकमबाट चिहानघाटमा विश्रामस्थल र खानेपानीको धारा निर्माण गरिएको छ । लाङघाली समाज सेवा समितिले ३ लाख १२ हजार ५० हजार रुपैयाँ लागतमा मुसिकोट नगरपालिका ३, भेरीमा रहेको घाटमा विश्रामस्थल र खानेपानीको धारा निर्माण गरेको हो । यसमा संस्थाको कोष, श्रमदान र केही व्यक्तिको सहयोग पनि रहेको संस्थाले जनाएको छ ।"
सिडिफोर सञ्चालनमा,स्याङ्जा जिल्ला अस्पतालले एचआईभी संक्रमितका लागि पहिलोपटक सिडिफोर काउन्ट सेवा सञ्चालनमा ल्याएको छ । एचआइभी संक्रमण छ वा छैन भनेर जाँच गराउने यो मेसिन आएपछि जिल्लाबाहिर धाउनुपर्ने बाध्यता रहेका पीडितलाई राहत पुग्ने अस्पताल प्रमुख डा दीपक काफ्लेले बताए ।
जारी भयो समावेशी शिक्षा नीति,"काठमाडौं शिक्षा मन्त्रालयले अपांगता भएका व्यक्तिका लागि समावेशी शिक्षा नीति, २०७३ पारित गरेको छ । विशेष शिक्षा नीति, २०५३ खारेज गरी नयाँ नीति जारी गरिएको शिक्षा मन्त्रालयका प्रवक्ता हरि लम्सालले बताएका छन् । विशेष शिक्षा सञ्चालनसम्बन्धी निर्देशिका, २०६० चाहिँ यथावत् छ । नेपालले बाल अधिकार महासन्धि सन् १९८९ तथा अपांगता भएका व्यक्तिहरूको अधिकारसम्बन्धी महासन्धि, २००६ अनुमोदन गरेको छ, भर्खरै जारी नीतिको भूमिकामा छ, यसैगरी सबैका लागि शिक्षाको अन्तर्राष्ट्रिय अभियानमा आफ्नो प्रतिबद्धता जनाउँदै अपांगता भएका बालबालिकालाई शैक्षिक मूलप्रवाहमा समावेश गरी शिक्षाको अधिकार सुनिश्चित गर्न अपांगता भएका व्यक्तिका लागि समावेशी शिक्षा नीति, २०७३ जारी गरिएको छ । मुलुकभरि दृष्टिविहीन, बहिरा तथा सुस्तश्रवण र बौद्धिक अपांगता गरी ३ सय ८० स्रोत कक्षा, ३२ विशेष विद्यालय र २२ एकीकृत विद्यालय सञ्चालनमा रहेको मन्त्रालयले जनाएको छ । प्रारम्भिक बाल शिक्षादेखि माध्यमिक तहसम्म विभिन्न किसिमका अपांगता भएका ७४ हजार ८ सय २९ विद्यार्थी रहेको मन्त्रालयको दाबी छ । समावेशी शिक्षाले अपांगता भएका बालबालिकाको पहिचान गरी सामाजिक, सांस्कृतिक र शैक्षिक आवश्यकता पूरा गर्न बालकेन्द्रित शिक्षण सिकाइ प्रक्रिया अवलम्बन गर्न प्रोत्साहन गर्दछ, नीतिमा उल्लेख छ, प्रत्येक अपांगता भएका व्यक्तिहरू अधिकारमा आधारित गुणस्तरीय शिक्षाको माध्यमबाट सशक्त, स्वतन्त्र र मर्यादित जीवनयापन गर्न सक्षम भएका हुने दूरदृष्टि लिइएको छ ।नीतिको पहिलो उद्देश्य अपांगता भएका बालबालिकाका लागि गुणस्तरीय शिक्षाका अवसरहरूमा समतामूलक पहुँच सुनिश्चित गर्ने रहेको छ । दोस्रो, अपांगता भएका नागरिकका लागि आवश्यकताअनुकूल गुणस्तरीय, जीवनोपयोगी, सीपमूलक र रोजगारमुखी शिक्षाको अवसर प्रदान गर्ने र अपांगता भएका नागरिकका लागि जीवनपर्यन्त निरन्तर शिक्षाको व्यवस्था गर्ने रहेका छन् । अपांगता भएका हरेक बालबालिकाका लागि सबै तहमा क्षमता र योग्यताका आधारमा नि:शुल्क शिक्षाका अवसरहरू खुला गरिने नीतिमा उल्लेख छ । विद्यालय, विश्वविद्यालय तथा शिक्षालयहरूमा अपांगता भएका विद्यार्थीहरू भर्ना गर्दा वैज्ञानिक प्रणालीमा आधारित वस्तुगत परीक्षण गर्ने व्यवस्था गरिनेछ, प्रारम्भिक बाल शिक्षादेखि उच्च शिक्षासम्म पाठ्यक्रम, पाठ्यपुस्तक, सिकाइ सामग्री, सन्दर्भ सामग्रीहरू र परीक्षा तथा मूल्याङ्कन प्रणाली अपांगताअनुकूल हुने गरी सुनिश्चित गरिने भन्दै लेखिएको छ, अपांगता भएका विद्यार्थीको सर्वाङ्गीण विकासका लागि सबै प्रकारका विद्यालय, विश्वविद्यालय तथा शिक्षालयलाई अपांगतामैत्री, छात्रामैत्री, बालमैत्री र हिंसारहित सिकाइ केन्द्रका रूपमा विकास गरिनेछ ।राष्ट्रिय तथा अन्तर्राष्ट्रिय परिवेशअनुरूप दक्ष एवं प्रतिस्पर्धी नागरिक तयार गर्न अपांगतामैत्री प्रविधिअनुकूल पाठ्यक्रम, पाठ्यसामग्री तथा शैक्षिक सामग्री विकास गरी समावेशी र समतामूलक गुणस्तरीय शिक्षा सुनिश्चित गरिने छ । अपांगता भएका नागरिकलाई प्राविधिक शिक्षामा समान, सहज र सुगम पहुँच सुनिश्चित गरी श्रमबजारका लागि सक्षम जनशक्ति निर्माण गरिने पनि नीतिमा उल्लेख छ ।"
अपांगताको प्रकृति अनुसार शिक्षा दिनु नै विशेष शिक्षा हो,"नेपालमा सुचारु अन्तर्राष्ट्रिय सहयोगका लागि अगुवा विश्वविद्यालय परियोजना (लुपिक) ले कस्तो उपलब्धि देला ? अपांगता भएका नागरिकमा प्रारम्भिकदेखि उच्च शिक्षासम्म सकारात्मक परिवर्तन ल्याउन कोरिया सरकारले नेपाललाई सहयोग गर्दै आएको छ । त्रिभुवन विश्वविद्यालय (त्रिवि) र कोरियाको चाङवान नेसनल युनिभर्सिटीको सहकार्यमा लुपिक सुचारू छ । कोरिया सरकारले पहिलो पटक विशेष शिक्षाका लागि नेपाललाई सहयोग गरेको हो । विशेष शिक्षा भन्नाले अपांगता भएका व्यक्तिहरूलाई प्रदान गर्ने शिक्षा हो भने त्यस प्रकारमा मानिसलाई पढाउने जनशक्ति प्रवद्र्धनका निम्ति काम गर्दै छौं । लुपिक एउटा बीउ (सिड) जस्तै हो । यसले सामाजिक चेतना जगाउने कार्य गर्नुका साथै सरकारलाई तत्सम्बन्धी नीति परिवर्तन गर्न सहयोग गर्न सक्छ । यस परियोजनाले राम्रै योगदान दिने कुरामा म विश्वस्त छु । अपांगतालाई कसरी परिभाषित गर्नुहुन्छ ? सन् १९८० मा डब्लूएचओ (विश्व स्वास्थ्य संगठन) ले शारीरिक रूपमा समस्या भएकाहरूलाई अपांगताको रूपमा परिभाषित गर्यो । हाम्रो धारणा पनि त्यही हो । पहिलेपहिले अपांगताप्रति समाजमा नकारात्मक धारणा थियो । डब्लूएचओले २००१ मा अपांगताको परिभाषामा परिवर्तन गर्यो, त्यसलाई। अपांगतामा मात्र सीमित नगरी बृहत् बनायो । विस्तृत रूपमा परिभाषित भएपछि फरकफरक अपांगता भएकालाई अवसर दिने काम थपिँदै गएको हो । मान्छेपिच्छे फरक क्षमता हुन्छ । अपांगता भएका सबै अक्षम मात्र हुन्नन्, क्षमतावान् पनि हुन्छन् । कोरियामा केही व्यक्ति अपांग भए पनि राम्रो अवसर पाएर चिकित्सक बनेका पनि छन् । त्यसैले अपांगता भएका व्यक्तिको क्षमता मापन गरेर शिक्षामा अवसर दिने गरिएको छ । अपांगताको पहिचान गरेर एउटै ठाउँमा राखेर समान शिक्षा दिनु यसको महत्त्वपूर्ण पक्ष हो । दृष्टिविहीनलाई जतिसुकै गर्दा पनि हेर्न सक्न बनाउन सकिन्न, तर सुन्न सक्ने बनाउन सकिन्छ । त्यसैगरी सुन्न नसक्नेले हेर्न त सक्छ । व्यक्तिविशेषलाई अपांगताको प्रकृतिअनुसार शिक्षा दिनु नै विशेष शिक्षा हो । समावेशी शिक्षा र विशेष शिक्षामा के भिन्नता छ ? समावेशी शिक्षाको दुई अर्थ हुन सक्छ । बृहत् रूपमा भन्नुपर्दा यसमा आर्थिक विपन्न, अल्पसंख्यक, लैंगिक, जातीय, दुर्गम पिछडिएका, अपांगता भएका लगायत बालबालिकाको शिक्षा पर्छ । सबैखाले बच्चालाई एकै किसिमले शिक्षाको अवसर दिनु हो । नेपालमा १२५ जातजाति र १२३ भाषा छन् । यसमा फरक समूह छन् । सबैलाई एउटै शिक्षा दिनु समावेशी शिक्षा हो । विशेष शिक्षा अलि फरक छ । सय विद्यार्थी एउटा कक्षामा छन् । एकातर्फ राम्रोसँग पढ्न सक्ने १६ जना र सामान्य रूपमा पढ्न नसक्ने १६ जना अर्कोतर्फ हुन्छन् । बीचमा ६८ जना जना छन् । शिक्षकले सामान्य रूपमा कार्य गर्न नसक्ने अपांगता भएकालाई सिकाउनु नै विशेष शिक्षा हो । विशेष शिक्षाभित्र पनि समावेशी शिक्षा हुन सक्छ । सबैका लागि शिक्षा भनेको बृहत् भयो तर सबै किसिमका अपांगता भएकालाई पहिचान गरेर दिइने अवसर समावेशी शिक्षा हो । यो बालबालिकाको आवश्यकताअनुसार दिइन्छ । कस्तो शिक्षा कसरी दिने हो ?जन्मदेखि मृत्युअघिसम्म सिकाइ जारी रहन्छ । यसलाई तीन भागमा विभाजन गरेर हेर्ने गरिन्छ । आमाको गर्भदेखि नै बच्चाको हेरचाह हुनुपर्छ । बच्चा जन्मिँदा एक वर्षको हुन्छ । जन्मेदेखि २ वर्षसम्मका बालबालिकालाई शिशु स्याहारको सेवा प्रदान गरिन्छ । ३५ वर्षकालाई प्रिप्राइमरी शिक्षा र ६१२ वर्षकालाई आधारभूत शिक्षा दिने अवस्था हो । तर जब कुनै बालबालिकामा अपांगता भएको थाहा हुन्छ, त्यतिखेरै तत्काल विशेष सेवा र शिक्षाको सुरू गराउनुपर्छ । अटिजम र बौद्धिक अपांगता भएका बालबालिका केही पछि पहिचान हुन्छ । बालबालिकालाई पढ्नका लागि के चाहिन्छ त्यसको विकास हुनुपर्छ । आधारभूत सिकाइ खुबी हासिल गराउनुपर्छ । क्षमता विकाससँगै तहगत रूपमा सिकाइ गर्नुपर्छ । व्यक्तिगत आवश्यकताअनुसार सिकाइ हुनुपर्छ । कोरियाले समावेशी शिक्षा कहिले लागू गरेको हो ?कोरिया १९५०६० तिर गरिब नै थियो । सुरुमा आर्थिक विकासलाई मात्र जोड दियो । पछि आएर समावेशी शिक्षा र विशेष शिक्षाको विकास गरेको हो । कोरियाले शिक्षामा एक सय वर्षको योजना निर्माण गरेको छ । नेपालमा पनि सबैका लागि शिक्षा लागू भएको छ । अहिले कक्षा ८ सम्म आधारभूत तह र १२ सम्म माध्यमिक तह भनेर अन्तर्राष्ट्रिय मापदण्डअनुसार शिक्षाको संरचना लागू गरेको छ । यो सुधारको शुभसंकेत हो । यस संरचनामा बहुअपांगता भएका बच्चाहरूलाई पढाउनका निम्ति शिक्षक राम्रो हुनुपर्छ । सम्बन्धित विषय पढेको हुनुपर्छ । राम्रो मानव संसाधन निर्माणका लागि हाम्रो प्रोजेक्टले विशेष आवश्यकता शिक्षामा मास्टर्स डिग्री र ब्याचलर डिग्री कार्यक्रमलाई सहयोग गरेको हो । विशेष आवश्यकता शिक्षाको विकास र विस्तारका लागि सरकारले विशेष पहल गर्नुपर्छ । दस वर्षमा धेरै विकास हुनेछ । नेपालको विकास कस्तो देख्नुभएको छ ?म बीसौं पटक नेपाल आएको छु । यहाँ विकास तीव्र गतिमा भएको पाएको छु । गाडीको संख्या बढेको छ । ठुल्ठूला घरहरू बनिरहेका छन् । सहरदेखि गाउँसम्मै सडक विस्तार भइरहेका छन् । साधारण शिक्षामा सबैको पहुँच बढेको तथ्यांकले देखाउँछ । तर नेपाल सरकारले विशेष शिक्षालाई प्राथमिकतामा राखेको पाइएन । तसर्थ, साधारण बच्चाजत्तिकै अपांगता भएका बच्चाको मानवअधिकार हुन्छ । अपांगता भएका बच्चाहरूको शिक्षालाई समेत सँगै लैजानुपर्छ । सँगै लग्यो भने सन्तुलन मिल्छ ।लुपिक प्रोजेक्टको परिणाम कहिले आउला ?यो चार वर्षको प्रोजेक्ट हो । अब मे २०१८ मा सकिन्छ । हाम्रो मुख्य लक्ष्य तीनवटा छन् । पहिलो, मास्टर्स र ब्याचलर्स कोर्स सञ्चालन गरी शिक्षकहरू उत्पादन गर्ने हो । दोस्रो, विज्ञहरू उत्पादन गर्ने हो । त्यसका निम्ति त्रिभुवन विश्वविद्यालयका शिक्षकहरूलाई चाङवान नेसनल युनिभर्सिटीमा विशेष शिक्षासम्बन्धी तालिम र विशेषज्ञता हासिल गराउने शिक्षा प्रदान गरिरहेको छ । अहिले आठजना नेपाली शिक्षकविद्यार्थीहरू पढिरहेका छन् । उनीहरूलाई नेपाल फर्काएर सेवा गराउने लक्ष्य रहेको छ । तेस्रो, नेपालको विशेष आवश्यकता शिक्षा क्षेत्रमा सुधार ल्याउने रहेको छ । त्यसनिम्ति शिक्षा मन्त्रालयले विशेष आवश्यकता शिक्षा विकासका लागि स्वामित्व लिनुपर्छ । विशेष शिक्षाका निम्ति गुरुयोजना बनाउनुपर्छ । त्यसो हुन सके लुपिक प्रोजेक्टको अवधि पूरा भएपछि पनि कार्यक्रम निरन्तर चलिरहन्छ । यो प्रोजेक्ट बढीमा एक वर्ष लम्बिन सक्छ । तत्कालै कोरियन सहयोग नियोग (कोइका) ले शारीरिक अपांगता भएकालाई फिजियोथेरापिस्ट तयार गर्न सहयोग गर्नेछ ।ल प्रस्तुति : गणेश राई"
खुला प्रतिस्पर्धाबाट प्रधानाध्यापक,"नेपालगन्ज शैक्षिक गुणस्तर वृद्धिका अनेक प्रयत्न सफल नभएपछि शिक्षा मन्त्रालय प्रधानाध्यापकलाई जवाफदेही बनाउने निष्कर्षमा पुगेको छ । खुला प्रतिस्पर्धाबाट प्रधानाध्यापक छनोट हुने र सम्झौताअनुरूप नतिजा दिन नसके हटाउने व्यवस्था गर्न लागिएको हो । त्यसका लागि प्रधानाध्यापकको छुट्टै दरबन्दी रहनेछ । नीतिगत निर्णय भइसकेको छ, शिक्षा मन्त्रालयका सहसचिव एवं शैक्षिक गुणस्तर परीक्षण केन्द्रका प्रमुख डा लेखनाथ पौडेलले भने, प्रधानाध्यापकलाई अधिकार पुगेन भन्ने निष्कर्ष निस्क्यो । अब अधिकार पनि दिने, जवाफदेही पनि बनाउने रणनीति लिन लागिएको छ ।खुला प्रतिस्पर्धामा योग्यता पुगेको उम्मेदवारले गरेको प्रस्तावलाई हेरेर प्रधानाध्यापक नियुक्त हुनेछन् । उनीसँग छुट्टै सम्झौता गरिनेछ । तोकिएको समयमा नतिजामा सुधार देखिए सम्झौताले निरन्तरता पाउने र असफल भए तोडिने गरी नियुक्त हुने पौडेलले बताए । शिक्षा क्षेत्रका अनुभवी वा तोकिएको मापदण्डका जोकोहीले आवेदन दिन सक्नेछन्, उनले भने । सम्भवत: अर्को शैक्षिक सत्रबाट सम्झौतामा प्रधानाध्यापक नियुक्ति सुरु गरिनेछ । अहिले प्रधानाध्यापक नियुक्तिमै विवाद, पर्याप्त अधिकार नहुँदा सहकर्मीसँग प्रशासनिक व्यवहार गर्न नसक्ने र शैक्षिक गुणस्तर सुधारमा ध्यान दिन नसकेको निष्कर्ष मन्त्रालयको छ । त्यसैले शैक्षिक गुणस्तर सुधार गर्न सम्झौतामा प्रधानाध्यापक नियुक्त गर्ने, मावि तहमा विषयगत शिक्षक थप्ने, शिक्षकलाई नियमित बनाउने र क्षमता विकास गर्ने तयारी भएको पौडेलले बताए । अहिले मध्यपश्चिम क्षेत्र शैक्षिक गुणस्तर र सिकाइ अवस्थाका दृष्टिले देशभरमै सबैभन्दा पछाडि देखिएको छ । त्यसपछि क्रमश: सुदूरपश्चिम, पूर्वाञ्चल, उपत्यकाबाहेकको मध्यमाञ्चल क्षेत्र कमजोर छन् । पश्चिमाञ्चलको शैक्षिक गुणस्तर उपत्यकापछिको राम्रो छ । शिक्षक र विद्यार्थी अनियमित हुनु प्रमुख कारण देखिएको छ, सहसचिव पौडेलले भने । शिक्षकले आफ्नो दायित्व पूरा नगर्ने र अरूलाई दोष थुपार्ने प्रवृत्तिले समस्याको चुरो पहिल्याउन मुस्किल हुने गरेको छ । त्यस्तै, कर्णालीलगायतका दुर्गम र पहाडी जिल्लामा समयमै पाठयपुस्तक नपुग्ने, अस्थायी दरबन्दी लिएर स्कुल चलाउनुपर्ने बाध्यता, विषयगत शिक्षक नहुनुले शैक्षिक गुणस्तर उकासिन नसकेको मन्त्रालयको निष्कर्ष छ । सिकाइ उपलब्धिको तुलना गर्दा भक्तपुरमा ६० प्रतिशत छ भने डोल्पामा १२ प्रतिशत मात्र देखिएको छ । ३८ प्रतिशत विद्यार्थी मात्र एक कक्षादेखि १० कक्षासम्म पुग्छ । शिक्षा मन्त्रालयका उपसचिव डा मुकुन्दमणि खनाल शिक्षा क्षेत्रमा गरिएको लगानीअनुसार प्रतिफल नआएको बताउँछन् । उनका अनुसार, एकजना विद्यार्थीलाई औसतमा सरकारले वार्षिक २८ हजार लगानी गर्छ ।शिक्षक विद्यार्थी अनुपात पनि समग्रमा सन्तोषजनक देखिएको छ । एकजना शिक्षक बराबर प्राविमा ३५ जना, निम्न माविमा ६० जना र माविमा ३९ जना विद्यार्थी रहेका छन् । नेपालमा २९ हजार सामुदायिक विद्यालय छन् ।"
एकै थलोमा तीन भाषा पढाइ,"देवघाट (तनहुँ) अंग्रेजी भाषा पढ्नका लागि धेरै विद्यालय खुलेका छन् । निजी विद्यालयदेखि केही सामुदायिकमा पनि अंग्रेजी भाषाको पढाइ हुन्छ । तर, यहाँको संस्कृत विद्यालयमा संस्कृत, नेपाली र अंग्रेजी भाषा पनि पढाइ हुन्छ ।देवघाटस्थित महेश संन्यास आश्रममा सञ्चालित गुरुकुलमा संस्कृत र अंग्रेजी भाषाको पढाइ हुँदै आएको हो । यो वर्षको एसएलसीमा हाम्रा बटुकहरूले संस्कृत र अंग्रेजी भाषाको परीक्षा दिँदै छन्, संस्कृत विद्यापीठका प्राचार्य गुरुप्रसाद सुवेदीले भने, स्नातकोत्तर तहसम्म भने संस्कृतकै पढाइ गरिन्छ । सरकारले समेत पाठयक्रम बनाएर माध्यमिक तहसम्म अंग्रेजी पढाउने व्यवस्था गरेकाले संस्कृत र अंग्रेजी सँगै बनाएको उनले बताए ।दुवै भाषा पढेका विद्यार्थीले रोजगारीका लागि पनि धेरै ठाउँमा अवसर पाउने उनको भनाइ छ । भोलिको अवसरका लागि पनि सजिलो हुन्छ भने संस्कृतिलाई जोगाउनका लागि बढी चनाखो बनून् भन्ने चाहना राख्छौं, उनले भने । पढाइ दुईतीन भाषामा भए पनि प्राथमिकता भने संस्कृतलाई दिइएको छ । देवघाटमा रामानन्द गिरीको अगुवाइमा महेश संन्यास आश्रम सञ्चालित छ । यो आश्रममा अध्ययन गर्ने झन्डै २ सय ५० विद्यार्थीलाई गिरीकै लागि आएको मुठीदानले खानेबस्ने व्यवस्थासहित कक्षा सञ्चालन भइरहेको छ । देवघाटमै सञ्चालित गलेश्वर आश्रममा पनि डेढ सय बटुक पढ्छन् । उनीहरूलाई पीठाधिश्वर आत्मानन्द गिरीको अगुवाइमा पढाइएको व्यवस्था मिलाइएको व्यवस्थापन समिति सचिव महेन्द्रराज प्याकुरेलले बताए । उच्च मावि तहसम्मको पढाइ हुने यो आश्रमका बटुकले कर्मकाण्ड, संस्कृत व्याकरणलगायत पढ्छन् भने अंग्रेजी र नेपाली भाषाको पनि पढाइ हुन्छ । विद्यार्थीलाई खानेबस्ने व्यवस्थासहित आश्रम सञ्चालित छ । संस्कृतिलाई जोगाउने अभियानसहित आवासीय पढाइ सञ्चालन गरे पनि सरकारी निकायको सहयोग पाएका छैनौं, प्याकुरेलले भने, राजनीतिक पहुँच बढाउनेलाई प्रशस्त सहयोग पुग्ने तर कला र संस्कृति जोगाउन खोज्दा बेवास्तामा परेका छौं । जिल्लाको संसदीय क्षेत्र विकास कोष, जिविस र विभिन्न निकायबाट पनि सहयोग नपाएको उनको गुनासो छ ।देवघाटमै सञ्चालित हरिहर आश्रममा पीठाधिश्वर ज्ञानानन्द सरस्वतीको अगुवाइमा स्नातक तहसम्म संस्कृतको पढाइ हुन्छ । यहाँ पनि माध्यमिक तहसम्मका बटुकले संस्कृतसँगै अंग्रेजी भाषा पनि पढ्ने गरेका छन् । सरकारले अंग्रेजी माध्यमको पनि पाठयक्रम बनाएको र उत्तीर्ण भएपछि रोजगारीको सिलसिलामा उनीहरूको अंग्रेजी क्षमतामा समेत चासो हुने भएकोले पढाइएको आश्रम सञ्चालक समिति सचिव टंकप्रसाद भुसालले बताए ।"
पर्वतमा सशुल्क कविता,"पर्वत दर्शकश्रोताहरूको उपस्थिति हेर्दा कुनै भव्य कन्सर्ट हुन लागेजस्तो देखिन्थ्यो । तर कुश्मास्थित बेञ्जु होटलको हलमा त्यो जमघट कविता सुन्नलाई थियो । त्यो पनि पाँच सय र साढे दुई सय रुपैयाँको टिकट काटेर ।प्रगतिशील लेखक संघ, पर्वतद्वारा हालैको आयोजित पाँच कवि, पाँच कविता वाचन कार्यक्रममा पर्वतकै पाँच कविहरूलाई बागलुङ, म्याग्दी र कास्कीबाट समेत साहित्य पारखी उपस्थित थिए । सुरुवात आरके अदिप्त गिरीले स्वास्नी मान्छेको उडान कवितामार्फत गरे :ऊ सधैं उठ्छेपूर्वमा घाम उठेझैं र फैलाउँछे आफ्ना दिनहरूलाईदैलो, कुचो, पानी पँधेराकरेसाबारी हुँदै अरूअरूतिरगिरीले पराजित यात्रा, निरमाया र उसको सहर, आमाको दु:ख र नभेटिने क्षितिज जस्ता कविता पनि सुनाए । अर्का कवि ओमप्रसाद घायलले नयाँ नेपाल सहित पाँचै सिर्जना वाचन गरे । करिब दुई सय दर्शकश्रोतालाई तीन घण्टासम्म भरत विवश, संगीतश्रोता र गणेशकुमार जीसीले पाँचपाँच कविता सुनाए । जिल्लाको इतिहासमै पहिलोपटक लेखक र रचनाको मूल्य स्थापित गर्न टिकटमा कविता कार्यक्रम राखेको आयोजक प्रगतिशील लेखक संघका अध्यक्ष अर्जुन पौडेल निर्जन ले बताए । यसअघि स्रष्टाका रचना र सिर्जना फोकटमा जबर्जस्त सुनिने र पढिने गरिन्थे, उनले भने, हरेक सृजनाको मूल्य हुनुपर्छ भनेर यो जमर्को गरेका हौं । कला र सृजना बिक्री गर्न सकिने रहेछ भन्ने गतिलो सिकाइ भयो । साहित्यकार एवं पर्वत साहित्य संगमका अध्यक्ष राजेन्द्र पहाडीले यो कार्यक्रमपछि अब प्रतिभाहरू लेखेर पनि बाँच्न सक्छन् भन्ने लागेको बताए ।टिकट बिक्रीबाट करिब ४५ हजार रुपैयाँ संकलन गरेको र खर्चबाट बचेको रकम पोखरामा निर्माणाधीन नाटकघरलाई सहयोग गर्ने प्रतिबद्धता जनाएको छ ।"
डकुमेन्ट्रीमा घाँटु,"लमजुङ गुरुङ समुदायमा प्रचलित घाँटु नृत्य अब डकुमेन्ट्रीमा हेर्न पाइने भएको छ ।पर्यटकीय गाउँ भुजुङका युवाहरूले नृत्यलाई क्यामेरामा उतारेका हुन् । वैशाख पूर्णिमामा गाउँमा नचाइएको घाँटुलाई डकुमेन्ट्रीमा उतारेको लालीगुराँस युवा क्लब अध्यक्ष तुलबहादुर गुरुङले बताए । घाँटु गीत गाउन र नाच्न सिपालुहरू घटे, संस्कृतिलाई बचाइराख्न डकुमेन्ट्री बनायौं, उनले भने । डकुमेन्ट्रीमा बाह्रमासे र कुसुण्डा घाँटु समावेश गरिएको उनले बताए ।कुसुण्डा घाँटुको सुरुवाती गीत गाउँदा आवाज र ताल सुन्ने घाँटुनी जोकोही बेहोस् हुने भएकाले सुरुवाती मादलको ताल र गीत समावेश गरिएको छैन, उनले भने, पछि अन्त्यतिरको भने राखिएको छ, यसले खासै फरक पर्दैन ।क्लबका संस्थापक अध्यक्ष खिमबहादुर गुरुङका अनुसार गत वैशाखमा गाउँमा पाँच दिन घाँटु नचाइएको थियो । त्यही मौका सदुपयोग गर्दै छायांकन गरिएको हो । भुजुङका घाँटु गुरु बुद्धिरास गुरुङका अनुसार राजा परशुराम र रानी यम्फावतीको प्रेम र जीवनकथामा आधारित सांस्कृतिक गीति नाच घाँटु हो । यो कथा १५औं शताब्दीतिरको मानिन्छ । घाँटुलाई गुरुङ समुदायले परम्परागत एवं पौराणिक संस्कृति मान्दै आएका छन् । घाँटु गुरुहरूका अनुसार घाँटु सती र बाह्रमासे गरी दुई प्रकारका हुन्छन् । सती घाँटु श्रीपञ्चमीमा सुरु भई वैशाख पूर्णिमामा अन्त्य गरिन्छ । बाह्रमासे घाँटु जहिले पनि नाच्ने गरिन्छ । यी दुवैथरीको आकर्षण कुसुण्डा हो ।"
प्रियंकालाई फेरि अवार्ड,"बलिउड नायिका प्रियंका चोपडालाई फेरि एकपटक पिपुल्स च्वाइस अवार्ड मिलेको छ । टीभी सिरियल क्वान्टिको कै लागि उनले यस वर्ष पनि उक्त अवार्ड जितेकी हुन् । यसको प्रतिस्पर्धामा नायिकाहरू एलेन पोम्पिओ, ताराजी हेन्सन, केरी वासिङ्टन र वियोला डेभिज पनि थिए ।अवार्ड थाप्नुअघि प्रियंकाले आमा मधुलाई अंकमाल गरेकी थिइन् । यो मेरा लागि अविश्वसनीय यात्रा रह्यो, प्रतिक्रियामा प्रियंकाले भनेकी थिइन्, जोजो नायिकाहरू मसँगै मनोनीत भएका थिए, उत्तिकै सक्षम छन् । त्यसैले त मलाई पनि टीभीमा खेल्न रुचि जाग्यो ।केही वर्षयता बलिउड नायिकाद्वय प्रियंका र दिपीका पादुकोणबीच हलिउड प्रतिस्पर्धा चर्को देखिएको छ । यसै साता भिन डिजेलसँग ट्रिपल एक्स हलिउड फिल्ममा देखिएपछि चर्चाको चुलीमा रहेकी दिपीकालाई प्रियंकाको यस अवार्डले धक्का दिएको छ । त्यसो त दिपीकालाई उक्त फिल्मबाट खासै राम्रो तारिफ पनि नमिलिरहेका बेला प्रियंकाले भने टीभीकी उत्कृष्ट नायिकाको अवार्ड जितेकी हुन् । ट्रफी लिएपछि प्रियंकाले आफ्ना प्रतिस्पर्धी र क्वान्टिको कोस्टार्स लाई धन्यवाद दिएकी थिइन् भने सामाजिक सञ्जालमा भिडियो पोष्ट गर्दै फयानलाई तपाईंहरूबिना यो सम्भव थिएन भनेकी छन् । क्वान्टिको को दोस्रो सिजन सोमबारदेखि अन एयर हुनेछ । पिपुल्स च्वाइस अवार्डमा यसपटक थप तीन अवार्ड हात पार्दै एलेन डिजेनेरसले उक्त अवार्डको इतिहासमै सर्वाधिक २० अवार्ड जितेकी छन् । उनले फाइन्डिङ डोरी का लागि फेभरेट एनिमेटेड फिल्म भ्वाइसको अवार्ड जित्नुका साथै दिवाकालीन टक सो होस्ट र सर्वाधिक रुचिकर हास्य सहकार्यका लागि पनि अवार्ड जितिन् ।"
कोरियाको सीबीटी परीक्षा स्थगित,दक्षिण कोरिया दक्षिण कोरियाले ईपीएसमार्फत रोजगारीमा आएका कामदारलाई यहाँ पुन: काम दिलाउन सञ्चालन हुँदै आएको कम्प्युटर आधारित परीक्षा (सीबीटी) यो वर्ष स्थगित गरेको छ । हयुमन रिसोर्स डेभलपमेन्ट सर्भिस (एचआरडी) कोरिया कार्यालयले परीक्षा स्थगितको सूचना मंगलबार सार्वजनिक गरेको छ । एचआरडी कोरियाले २०१७ मा १५ देशबाट कोरिया ल्याउने विदेशी मजदुरको कोटा ५६ हजार तोकेको छ । जसमा नियमित सामान्य भाषा परीक्षा ईपीएसअन्तर्गत ४३ हजार छन् । कोरियाको कार्यकाल पूरा गरी पुन: कोरिया आउन पाउने सीबीटीमार्फत र पहिलाको कम्पनीले नै पुन: बोलाउने कमिटेड वर्कर का लागि १३ हजार कोटा छुट्टयाइएको छ । गत वर्ष २०१६ मा सीबीटी परीक्षा पास गरी २०१७ मा कोरिया आउने र कम्पनी परिवर्तन नगरी सोही कम्पनीमा आउने कमिटेड वर्कर अन्तर्गत यो वर्ष आउनेको सम्भावित संख्या सो १३ हजारसँग मिल्न जाने भएकाले २०१७ का लागि सीबीटी परीक्षा स्थगित गरिएको एचआरडी कोरियाका काउन्सिलर श्याम खडकाले जानकारी गराए । एचआरडी कोरियाले सन् २०११ देखि कोरियामा पुन: काम गर्न पाउने सुविधा दिँदै आएको थियो । पहिलो वर्ष ६ वटा देशमा र दोस्रो वर्ष ७ गरी हाल १३ देशमा सीबीटी सञ्चालन गरिएको थियो । नेपालमा भने २०१३ बाट सीबीटी परीक्षा सुरु गरी १६औं पटकसम्मको परीक्षा सम्पन्न भइसकेको छ । सीबीटी परीक्षा स्थगित भएपछि कोरियामा कार्यअवधि पूरा भएका कामदार यतै गैरकानी रूपमा बस्ने सम्भावना बढेको छ । कोरियामा गैरकानुनी विदेशी कामदारको संख्यामा वृद्धि भएपछि यहाँको सरकारले सीबीटीे परीक्षाको सुविधा उपलब्ध गराएको थियो । कोरियामा गैरकानुनी रूपमा बस्दै आएका करिब १ हजार नेपाली कामदार रहेकामा सीबीटी सुरु भएपछि गत वर्ष घटेर ७ सय पुगेको प्रवासी मजदुर संघ कोरियाका अध्यक्ष उदय राईले बताए ।
हिमपहिरोले इटालीमा ३० बेपत्ता,"रोम इटालीमा गएको हिमपहिरोमा परी मध्यइटालीस्थित एक होटल रिगिपियानोमा कम्तीमा ३० व्यक्ति बेपत्ता भएका छन् । उद्धारकर्मीले यसको जानकारी दिँदै भूकम्पपछि आएको हिमपहिरोबाट उनीहरू बेपत्ता भएको बताएका छन् । पटकपटक आएको भूकम्पपछि मध्यइटालीमा हिमपहिरो गएको थियो । अब्रुजोको केन्द्र भागमा रहेको रिगिपियानो होटललाई बुधबार बेलुका हिमपहिरोले पुरेको थियो । रातभर चलेको उद्धारकार्यबाट दुई जनालाई सकुशल झिकिएको छ । उद्धारकर्मीहरूले कैयौं व्यक्ति हिमपहिरोमा पुरिएको बताएका छन् । पहिरो होटलका झयालढोकाबाट भित्र छिरेर भित्री भागसम्म भरिएको छ । पहिरोले उद्धारकार्यमा समेत कठिनाइ भएको छ । सडक ठाउँठाउँमा अवरुद्ध छन् । कतिपय एम्बुलेन्स गन्तव्यमा पुग्न नसकेर बाटैमा रोकिएका छन् । उद्धारकर्मीहरू हेलिकोप्टरबाट समेत पुगेका छन् । स्थानीय सञ्चारमाध्यमले बिहीबार त्यो होटलमा ३० वटा शव भेटिएको जनाएका छन् । मृत्यु हुनेमा केही बच्चासमेत छन् । गत वर्ष मात्र भूकम्पले सताएको मध्यइटालीमा बुधबार तीन पटकसम्म गएको थियो । स्थानीय समयअनुसार बुधबार बिहान १०:२५ मा गएको भूकम्प ५३ म्याग्निच्युडको भएको र ५० मिनेट पछाडि ५७ म्याग्निच्युड र त्यसपछि तेस्रो भने ५५ म्याग्निच्युडको थियो । भूकम्पको कम्पन आबु्रज्जो लजिओ, मर्चेलगायत रोममा पनि महसुस गरिएको थियो । पछिल्ला भूकम्पहरूले आकिइला सहरमा भने भवन क्षति भएका थिए ।"
बस ठोक्किँदा २४ बालबालिकाको मृत्यु,"लखनउ भारतको उत्तरी राज्य उत्तर प्रदेशमा बिहीबार सबेरै विद्यालय बस र बालुवा बोकेको ट्रक ठोक्किँदा कम्तीमा २४ बालबालिकाको मृत्युको छ । स्थानीय समाचारअनुसार घटनामा ४५ घाइते छन्, जसमध्ये १४ को अवस्था गम्भीर छ । उच्च गतिमा रहेको ट्रक बससँग ठोक्एिको राज्यका वरिष्ठ प्रहरी अधिकारी जाभेद अहमेदले बताएका छन् । प्रहरी अधिकारी दलजित चौधरीका अनुसार बाक्लो कुहिरोका कारण दृश्यशक्तिमा कमी हुँदा उक्त दुर्घटना भएको हो । इताह सहरको एक विद्यालयमा अध्ययनरत ती बालबालिका ३ देखि १२ वर्ष उमेरका छन् । दुर्घटनामा बस चालकको पनि मृत्यु भएको छ । घाइते सबैको उपचार भइरहेको छ । ती अस्पतालहरूमा अभिभावक तथा आफन्तहरूको भीड लागेको छ । गम्भीर दुर्घटनाको कारण जिल्ला अधिकारीले तीन दिन विद्यालय बन्द गर्न भनेका छन् । एपीका अनुसार भारतमा गत वर्ष मात्रै झन्डै १ लाख ५० हजार व्यक्तिले सवारी दुर्घटनामा ज्यान गुमाएका थिए । भारतमा दैनिक करिब ४ सय जनाको मृत्यु हुने गरेको सडक यातायात तथा राजमार्ग मन्त्रालयले जनाएको छ ।"
दुर्घटनामा मृत्यु,विराटनगर कोसी राजमार्ग अन्तर्गत मोरङको टंकिसिनबारीमा भएको मोटरसाइकल दुर्घटनामा एक जनाको मृत्यु भएको छ । को११प ४७११ नम्बर मोटरसाइकल अनियन्त्रित भई दुर्घटना हुँदा सुनसरी सोनापुरका ३२ वर्षीय श्रीप्रसाद विश्वासको मृत्यु भएको हो ।
रिरुट र डिटेन्सन शुल्कको शोधभर्ना माग,"काठमाडौं करिब डेढ वर्ष बित्न लाग्दा व्यवसायीले रिरुट गरेर भित्र्याएको ग्यासको शुल्क अझै पाउन सकेको छैन । तराई आन्दोलनसँगै भारतले अघोषित नाकाबन्दीका कारण खाना पकाउने ग्यास अभाव भएपछि व्यवस्थापिका संसद्को उद्योग वाणिज्य तथा उपभोक्ता हित सम्बन्ध समितिले रिरुट गरेर ग्यास ल्याउन आपूर्ति मन्त्रालय र आयल निगमलाई निर्देशन दिएको थियो । समितिले रिरुटबाट ग्यास आपूर्ति गरेर तत्काल समस्या समधान गर्न निर्देशन दिएको थियो । सोहीअनुसार सरकारको पहलमा व्यवसायीले रिरुट गरी ग्यास भित्र्याएका थिए । एलपी ग्यास उद्योग संघका अनुसार साढे ४ सय बुलेट रिरुट गरी ग्यास भित्र्याएको थियो । तर, डेढ वर्ष बित्दा पनि रिरुटबाट ढुवानी गरेको रकम नपाएको संघको आरोप छ । असहज परिस्थितिमा उपभोक्तालाई सहज रूपमा ग्यास उपलब्ध गराउन आफ्नै खर्चमा ग्यास आयात गर्यो । रिरुटको माध्यमबाट ग्यास ढुवानी गर्यो, संघका अध्यक्ष शिवप्रसाद घिमिरेले भने, तर, हालसम्म ढुवानी रकम पाएका छैनांै । रिरुट गरी ग्यास आयात गर्दा करिब ७ करोड रुपैयाँ खर्च भएको महासंघको दाबी छ । हाल खाना पकाउने ग्यास भारतीय आयल निगम (आईओसी) बाट ढुवानी गर्दा उतैका बुलेट प्रयोग गर्ने गरिएको छ । नेपाली व्यवसायीका बुलेट हालसम्म छैनन् । ग्यास ढुवानी गर्दा बर्सेनि २ अर्ब ५० करोड रुपैयाँ भारतीय ट्रान्सपोर्ट कम्पनीलाई बुझाउनुपरेको संघको दाबी छ । हाल करिब साढे ६ सय वटा भारतीय बुलेटमार्फत ग्यास ढुवानी हुँदै आएको छ । यस्तो क्रम करिब ४२ वर्षदेखि जारी छ । अध्यक्ष घिमिरेका अनुसार रिरुटका लागि भारतीय ट्रान्सपोर्टरलाई थप रकम बुझाएर ढुवानी गरिएको थियो । बुलेट गुडेकोअनुसार ढुवानी भाडा तिर्नुपर्ने बाध्यता थियो । ट्रान्सपोर्टरलाई एडभान्स दिएर (सरकारले दिएपछि मिलान गर्ने सर्तमा) ढुवानी गर्यो, उनले भने, सरकारले ढुवानी रकम उपलब्ध नगराउँदा समस्या भएको छ । व्यवसायीका अनुसार निगमले भने २ सय ७० बुलेट मात्रै रिरुट गरेको दाबी गरेको छ । जसले गर्दा रकम निकासा हुन ढिलाइ भएको संघका एक अधिकारीले बताए । व्यवसायीले ४ सय ५० बुलेट दाबी गरे पनि निगमले २ सय ७० बुलेट मात्रै रिरुट भएको बताउँछ । जसले गर्दा ग्यास लोड र ढुवानी मितिको तथ्यांक पुन: माग गर्दै आएको छ, ती अधिकारीले भने, बुलेट संख्याको तथ्यांक नमिल्दा रकम निकासा हुन सकेको छैन ।समितिले एलपी ग्यास रिरुटसँगै डिटेन्सन चार्जलगायत ढुवानी भाडासम्बन्धी नीतिगत निर्णयका सम्बन्धमा मन्त्रालय र निगमलाई निर्देशन दिएको थियो । व्यवसायीले रिरुटसँगै डिटेन्सन (ट्रान्पोर्टरले गाडी रोकेबापत तिनुपर्ने हर्जाना) शुल्क पनि पाउन नसकेको दाबी गर्छन् । अध्यक्ष घिमिरेका अनुसार डिटेन्स शुल्क करिब ४७ करोड रुपैयाँ दाबी गरिएको छ । आन्दोलन र नाकाबन्दीको क्रममा सबै बुलेट भन्सामा रोकिएकाले भारतीय ट्रान्सपोर्टरले हर्जाना शुल्कको दाबी गरेको हो । संघका अनुसार ग्यास बुलेटहरू एक महिनादेखि ५ महिनासम्म रोकिएका थिए । रिरुट र डिटेन्सन शुल्क नबुझाउँदा भारतीय ट्रान्पोर्टरले धम्की दिँदै आएको व्यवसायीको भनाइ छ । यस विषयमा आपूर्ति सचिव प्रेमकुमार राई र निगमका प्रबन्ध निर्देशक गोपाल खड्कालाई पनि जानकारी गराइसकेको जनाएको छ । संघले पनि माघ १२ गते विशेष भेला डाकेको छ । ट्रान्पोर्टरहरूले रकम नदिए जनवरी १५ देखि ग्यास नबोक्ने धम्की दिएका थिए । ढुवानीमा हालसम्म अवरोध नभए पनि यस विषयमा छलफल गर्न भारतीय ट्रान्पोर्टरहरू जनवरी २२ मा नेपाल आउँदै छन्, घिमिरेले भने । रिरुट र डिटेन्सनको बारेमा सरकारबाटै निर्णय भएकाले रकम निकासा गर्न ढिलाइ गर्न नहुने व्यवसायीहरू बताउँछन् । सरकारले निर्णय गरिसकेकाले रकम निकासा गर्न ढिलाइ गर्नु हुँदैन, संघका महासचिव दिवान चन्दले भने, निगमले जतिसक्दो चाँडो निकासा गरेर समस्या समाधान गर्नपर्छ । उनका अनुसार रकमबारे सरकारले निर्णय गर्छ । निगमले नेपाली उद्योगीलाई निकासा गर्छ । सोहीअनुसार उद्योगीले भारतीय ट्रान्सपोर्टरलाई उपलब्ध गराउनुपर्छ । आन्दोलनका कारण करिब ४ महिनादेखि बुलेट रक्सौल नाकामा रोकिएको थियो । आपूर्ति कटौती भएपछि अभाव टार्न सरकार र व्यवसायीले १४ दशमलव २ किलो ग्यासलाई ७ दशमलव १ मात्रै ग्यास भरेर वितरण गर्ने निर्णयसमेत गरेको थियो । तर, पनि सर्वसाधारणले ग्यास पाउन सकेको थिएन । ७ दशमलव १ किलो ग्यास सिलिन्डर पहँुचवालाले मात्रै पाएका थिए । सर्वसाधारणले पाए पनि बढी मूल्य खर्चिनुपरेको उपभोक्ता अधिकारकर्मीको दाबी थियो । निगमका प्रवक्ता भानु खनालले रिरुटको रकमबारे मन्त्रालयमा पहल गरिरकेको बताए । रक्सोलमा रोकिएको बुलेट रिरुट गरेर विभिन्न नाकाबाट भित्र्याएका थियो, उनले भने, मन्त्रालयसँग पहल भइरहेको छ । अनुमतिलगत्तै व्यवस्था गर्छौं । उनले डिटेन्सन शुल्क भने दिन नसक्ने बताए । बुलेट आएर बस्यो । केके आधारमा रकम दिने, उनले भने, डिटेन्सनको पक्षमा छैनौं । । हाल बरौनी, हल्दिया, मथुरा, कर्नालसँगै रिफाइनेरीबाट ग्यास आयात हुन्छ ।"
बजारमा तरलताको जटिल प्रवृत्ति,"काठमाडौं गत साता वाणिज्य बैंकहरूको निक्षेप २० अर्बले बढ्दा ऋण प्रवाह २७ अर्ब रुपैयाँले बढ्यो । यो नयाँ प्रवृत्ति होइन । एक वर्षयता बैंकिङ क्षेत्रमा निक्षेपभन्दा कर्जाको वृद्धिदर धेरै हँुदै आएको छ । ०७२ माघ १ गतेको तुलनामा गत पुस मसान्तसम्म बैंकहरूको कर्जा प्रवाह करिब साढे ३५ प्रतिशतले बढ्यो । सोही अवधिमा निक्षेप करिब साढे २३ प्रतिशतले मात्र बढेको राष्ट्र बैंकको तथ्यांक छ । उक्त अवधिमा बैंकहरूमा ३ खर्ब ६२ अर्ब रुपैयाँ निक्षेप थपिएको छ भने ४ खर्ब १६ अर्ब रुपैयाँले ऋण विस्तार भएको छ । गत साता वाणिज्य बैंकहरूको निक्षेप १९ खर्ब ७ अर्ब र ऋण लगानी १५ खर्ब ९० अर्ब रुपैयाँ छ । खासगरी भारतीय नाकाबन्दीपछि बैंक तथा वित्तीय संस्थामा कर्जा वृद्धिदर बढ्न थालेको हो । त्यो क्रम बढ्दै जाँदा बैंकहरूसँग लगानीयोग्य पुँजी घट्दै गयो । उता अपेक्षाअनुसार निक्षेप र सरकारी खर्च बढेन । यसकारण बैंक तथा वित्तीय संस्थाको निक्षेप कर्जा अनुपात (सीसीडी रेसियो) मा दबाब पुगेपछि बैंकहरूले कर्जा प्रवाह रोक्न थाले । निक्षेप नबढाएसम्म कर्जा विस्तार गर्ने अवस्था नरहेपछि बैंकहरूले घमाघम मुद्दती निक्षेपको ब्याज बढाए । बुधबारसम्म केही बैंकहरूले १२ प्रतिशतभन्दा बढीमा मुद्दति निक्षेप लिएको बैंकर नै बताउँछन् । ब्याजदर वृद्धिको क्रम जारी छ । यो प्रवृत्ति बढ्दै गएमा बैंकहरूको कोषको लागत धेरै बढ्ने भएकाले ऋणको ब्याजदर पनि बढ्ने र त्यसले अर्थतन्त्रमा समस्या ल्याउने विश्लेषकहरूको भनाइ छ । निक्षेप कर्जा अनुपात (सीसीडी रेसियो) ८० प्रतिशत नजिक पुगेपछि केही बैंकहरूलाई कर्जा प्रवाहमा समस्या भएको राष्ट्र बैंकले स्विकारेको छ । बिहीबारसम्म बैंकहरूको औसत सीसीडी रेसियो करिब ७९ प्रतिशत छ । केही बैंकको यस्तो अनुपात ८० प्रतिशत बढी देखिएको छ, राष्ट्र बैंकका प्रवक्ता एवं नियमन विभाग प्रमुख नारायण पौडेलले भने, राष्ट्र बैंकको दैनिक गणनाअनुसार यस्तो देखिएको हो । त्रैमासिक रूपमा पनि यस्तो प्रवृत्ति देखिए आवश्यक कारबाही गर्छौं । बैंकहरूमा तरलता अभाव नहोस् भन्ने उद्देश्यले राष्ट्र बैंकले विभिन्न औजारमार्फत बजारमा पैसा पठाउन थालेको उनले बताए । तर, राष्ट्र बैंकले अपेक्षा गरेअनुसार बैंकहरू पैसा लिन आएका छैनन्, उनले भने । बजारमा पैसा पठाउनकै लागि पछिल्ला २ सातायता राष्ट्र बैंकले रिपो, राष्ट्र बैंक ऋणपत्र र ट्ेरजरी बिल्समार्फत १ खर्ब २० अर्ब रुपैयाँ बराबरका औजार जारी गरिसकेको छ । तर, ती औजारमार्फत ऋण लिन बैंकहरूले आनाकानी गरिरहेका छन् । पछिल्ला तीन दिनमा करिब ९० अर्ब रुपैयाँ बराबरका औजारहरू जारी भएका छन्, राष्ट्र बैंक राष्ट्र ऋण व्यवस्थापन विभाग प्रमुख त्रिलोचन पंगेनीले भने, बैंकहरूले भने करिब ३ अर्ब रुपैयाँ मात्र लगेका छन् । ती औजारहरूमा केही बैंकहरूले चासो देखाए पनि अन्तरबैंक दरभन्दा कममा माग गरेकाले रकम दिन नसकिएको पंगेनीले बताए । थोरै बैंकहरू मात्र आएका छन्, उनले भने, ती बैंकहरूले पनि निकै कम ब्याजदरमा रकम माग गरेका छन् । वित्तीय स्थायित्व कायम गर्नका लागि पनि अन्तरबैंक दरभन्दा कममा रकम दिन सकिन्न । बैंकहरूले भने तरलता अभावले लगानी रोक्नुपरेको भन्दै समाधानका उपाए खोज्न सरकार र राष्ट्र बैंकलाई आग्रह गर्दै आएका छन् । वाणिज्य बैंकहरूको संगठन बैंकर्स संघले ६७ महिनाका लागि पुनर्कर्जामार्फत बैंकहरूलाई पैसा दिन राष्ट्र बैंकलाई लिखित आग्रह गरेको छ । त्यस्तो कर्जा उत्पादनमूलक क्षेत्रमा मात्र प्रवाह गर्ने प्रतिबद्धता पनि संघको छ । यस्तै संघले अर्थमन्त्रीलाई भेटेर सरकारी खर्च बढाउन आग्रह गरेका छन् । अहिले लगानीयोग्य रकम (ऋण दिन सकिने पुँजी) अभाव भएकाले राष्ट्र बैंकले जारी गरेको औजार (रिपो) मार्फत ल्याएको रकमले विद्यमान समस्या समाधान गर्न नसक्ने पूर्वबैंकर परशुराम कुवँर क्षेत्रीले बताए । त्यो रकम ल्याएर कर्जा प्रवाह गर्दा सीसीडी अनुपात बढ्ने भएकाले तत्कालीन समस्या समाधान हुँदैन, उनले भने । करिब साढे २ खर्ब रुपैयाँ सरकारी ढुकुटीमा थन्किएकाले सरकारी खर्च बढाउनु नै विद्यमान समस्या समाधान प्रमुख उपाय भएको उनले सुझाए । बैंकहरूसँग लगानीयोग्य पुँजी मात्र अभाव भएको हो । रिपोमार्फत रकम ल्याएर कर्जा विस्तार गर्न पाइँदैन, बैंकर्स संघका कार्यकारी सदस्य भुवन दाहालले भने, यसकारण राष्ट्र बैंकले जारी गरेको रिपोमा बैंकहरूको सहभागिता कम देखिएको होला । पछिल्ला दिनहरूमा तरलताको समस्याले वित्तीय क्षेत्रमा गर्मागर्मी बढेको छ । बैंक तथा वित्तीय संस्थाले आफूसँग लगानीयोग्य रकम सकिएकाले थप रकमको जोहो गर्न आग्रह गरिरहेका छन् भने, राष्ट्र बैंकले आत्तालिने गरी तरलता समस्या नभएको बताउँदै आएको छ ।नियामक र सरोकारवालाबीचको यस्तो बाझाबाझले पछिल्ला दिनहरूमा चर्को रूप लिँदै गएको छ । बैंकहरूले भने जस्तो तरलता अभाव छैन, उनीहरूले सीसीडी रेसियोको सीमा बढाउन अभावको बहाना बनाएका हुन्, एक वाणिज्य बैंकका डेपुटी प्रमुुख कार्यकारी अधिकृतले भने । पुँजी वृद्धिसँगै लगानी विस्तारको दबाबमा रहेका बैंकहरूले आफ्नो भविष्यको बाटो सहज बनाउन खोजेकाले यस्तो अवस्था आएको हो । राष्ट्र बैंकले जारी गरेको रिपोमा बैंकहरूको सहभागिता न्यून हुनु, अन्तर बैंक, ट्ेरजरी बिल्स र सामान्य बचतको ब्याजदर अपेक्षित रूपमा नबढ्नु यसका प्रमाण भएको उनले जनाए । बिहीबारसम्म मुद्दती निक्षेपको ब्याजदर १२ प्रतिशत माथि पुगिसकेको छ । तर, अधिकांश बैंकहरूले सर्वसाधारणले बैंकमा पैसा राख्ने बचत योजनाको ब्याजदर बढाएका छैनन् । मुद्दती निक्षेपको ब्याजदर करिब ३ गुणाले बढा सामान्य बचतको ब्याज नबढ्नुलाई कसरी बुझ्ने ? ती बैंकरले प्रतिप्रश्न गरे । बैक तथा वित्तीय संस्थामा रहेको तरलता समस्या समाधान गर्न अर्थ मन्त्रालयले पेन्सन कोषबापतको करिब १३ अर्ब रुपैयाँ बजारमा पठाएको छ । यस्तै करिब ६ अर्ब रुपैयाँ बराबरको ट्ेरजरी बिल्समा भएको बैंकहरूको रकम फिर्ता गर्न महालेखा नियन्त्रकको कार्यालयले राष्ट्र बैंकलाई पत्राचार गरेको छ । परिपक्वको मिति आउन लागेका करिब ६ अर्ब रुपैयाँ बराबरको ट्ेरजरी बिल्स पुन: जारी नगर्न महालेखा नियन्त्रक कार्यालयबाट पत्र आएको छ, राष्ट्र बैंक स्रोतले भन्यो ।"
नेप्सेमा झिनो सुधार,"काठमाडौं साप्ताहिक कारोबारको अन्तिम दिन बिहीबार सेयर बजार परिसूचक नेप्सेमा झिनो सुधार भएको छ । अघिल्ला चारै दिन ऋणात्मक रहेको नेप्से अन्तिम दिन ० दशमलव ३३ अंकले सुधार भएको हो । योसँगै नेप्से १ हजार ४ सय ६२ दशमलव ५६ विन्दुमा छ । बिहीबार कारोबार रकममा पनि सुधार भएको छ । अघिल्लो दिन ३० करोड रुपैयाँ बराबरको कारोबार भएको बजारमा उक्त दिन ३३ करोड रुपैयाँको कारोबार भएको हो । उत्पादन तथा प्रशोधन र बंैकिङबाहेक बाँकी सबै समूहको परिसूचक बढेपछि नेप्सेमा झिनो सुधार भएको हो । वित्त कम्पनी समूहको परिसूचक ० दशमलव ७८ र बिमाको ० दशमलव ७७ प्रतिशत बढे । यस्तै जलविद्युत् समूहको परिसूचक ० दशमलव ६३, ट्रेडिङको ० दशमलव ५५, होटलको ० दशमलव १६, अन्य को ० दशमलव १६ प्रतिशत र विकास बैंकको ० दशमलव ०५ प्रतिशत सकारात्मक रहे । तर, उत्पादन तथा प्रशोधन समूहको परिसूचक ० दशमलव ४२ प्रतिशत र बैंकिङ समूहको ० दशमलव २५ प्रतिशत घटे । ३ हजार २ सय ४१ कारोबारबाट १ सय ३१ कम्पनीका ११ लाख १ हजार ४ सय १२ कित्ता सेयर किनबेच भए । उक्त दिन बजार पुँजीकरण १६ खर्ब ४५ अर्ब रुपैयाँ पुगेको छ । कारोबारमा आएकामध्ये ५४ कम्पनीको सेयर मूल्य बढ्यो, ६४ कम्पनीको सेयर मूल्य घट्यो । बाँकी १३ कम्पनीको सेयर मूल्य स्थिर रह्यो । क वर्गका कम्पनीको सेयर कारोबार मापक सेन्सिेटिभ परिसूचक ० दशलमव ०४ प्रतिशतले सकारात्मक रह्यो । कारोबारमा रहेका सबै कम्पनीको सेयर कारोबार मापक सेन्सेटिभ फ्लोट परिसूचक ० दशमलव ०४ प्रतिशतले नै ऋणात्मक बन्यो ।"
तीन सय ग्राम अवैध सुनसहित पक्राउ,इटहरी इलाका प्रहरी कार्यालय पथरीबाट गएको टोलीले डायनियमा विनोद कोइरालालाई ३ सय ग्राम सुनसहित पक्राउ गरेको छ । अवैध रूपमा सुनको ओसारपसार भइरहेको सुराकीको आधारमा प्रहरीले पक्राउ गरेको जनाएको छ । प्रहरी निरीक्षक राजन कार्कीका अनुसार मोटरसाइकलमा आएका कोइरालालाई खानतलासी गर्दा ६ वटा सुनका चुरा बनाएर ल्याएका थिए । साउदी र कतारबाट थोरै थोरै परिमाणमा सुन पठाउने र त्यसलाई एकैपटक बिक्री गर्ने समूहका सदस्य उनी हुन सक्ने प्रहरीले आशंका गरेको जनाइएको छ । प्रहरीले अनुसन्धान तथा कारबाहीका लागि क्षेत्रीय राजस्व अनुसन्धान कार्यालय इटहरीमा बुझाएको छ ।
म्यानपावर व्यवसायीलाई अन्तर्राष्ट्रिय श्रमविज्ञ बनाएर लगिँंदै,"काठमाडौं श्रीलंकामा आयोजना हुने श्रम प्रवासन विषय एक क्षेत्रीय सम्मेलनमा नेपालबाट एक म्यानपावर व्यवसायीलाई श्रम तथा रोजगार मन्त्रालयले अन्तर्राष्ट्रिय श्रमविज्ञ बनाएर लैजान लागेको छ । कोलम्बोमा आउँदो सोमवार र मंगलबार आयोजित अबुधावी डाइलग (कामदार मगाउने र पठाउने एसियाली राष्ट्रहरूको क्षेत्रीय सम्मेलन) मा श्रम राज्यमन्त्री दिलीपखवास गच्छदारले म्यानपावर व्यवसायी हंशराज वाग्लेलाई त्यसरी लैजान लागेका हुन् । त्यसैगरी उनले आफ्ना अवैतनिक सल्लाहकार हरिकुमार लम्साललाई पनि सरकारी प्रतिनिधिका रूपमा सम्मेलनमा लैजाँदै छन् । अवैतनिक व्यक्तिलाई सरकार प्रतिनिधि बनाउन पाइँदैन ।राज्यमन्त्री गच्छदारको नेतृत्वमा वैदेशिक रोजगार विभागका महानिर्देशक विश्वराज पाण्डे, श्रम मन्त्रालयका उपसचिव पोखरेल, श्रम राज्यमन्त्रीका अवैतनिक सल्लाहकार लम्साल र वैदेशिक रोजगार व्यवसायी वाग्ले छन् । सबैजना श्रम मन्त्रालयका तर्फबाट प्रतिनिधित्व गर्दै छन् । श्रम मामिला विषयमा हुने यो सम्मेलनमा परराष्ट्र र कोलम्बोस्थित नेपाली दूतावासबाट श्रम हेर्ने अधिकारीको भने प्रतिनिधित्व छैन ।वाग्लेलाई अन्तर्राष्ट्रिय श्रमविज्ञ का रूपमा लैजान लागे पनि गच्छदारले भने वैदेशिक रोजगार व्यवसायीको रूपमा लैजान लागेको दाबी गरेका छन् । राज्यमन्त्रीले एक पेसाको व्यक्तिलाई अर्को पेसाको बनाएर सरकारी प्रतिनिधित्व गराउनु पदीय दुरुपयोग हो । वाग्लेजी वैदेशिक रोजगार व्यवसायीकै रूपमा र ट्रेड युनियनमा समेत लागेकाले र लम्साललाई सल्लाहकारका रूपमा लैजान लागेको हुँ, गच्छेदारले भने, प्रक्रिया मात्र श्रम मन्त्रालयको हो, आफ्नो खर्च उहाँहरू आफैंले बेहोर्नुहुन्छ । थेरापिस्ट पेसाका लम्साललाई पूर्वश्रम राज्यमन्त्री टेकबहादुर गुरुङले श्रम गन्तव्य अध्ययनका लागि समेत नियुक्त गरेका थिए । लम्सालले आफू राज्यमन्त्रीको सल्लाहाकारका रूपमा जान लागेको बताएका छन् ।वाग्लेले व्यवसायी संघबाट जान खोजे पनि प्रतिनिधित्वको पत्र नपाएपछि मन्त्रालयका तर्फबाट श्रमविज्ञका रूपमा जान लागेको स्विकारेका छन् । वाग्ले वैदेशिक रोजगार व्यवसायी संघका पूर्वअध्यक्ष हुन् । मलाई संघले प्रतिनिधित्व दिएन र श्रमविज्ञका रूपमा जान लागेको हँु, उनले भने, प्रक्रिया श्रम मन्त्रालयले गरे पनि खर्च मेरो आफ्नै हो । अबुधावी डाइलगमा कामदार पठाउने ११ राष्ट्र, मगाउने ७ राष्ट्र र अन्य केही राष्ट्र तथा अन्तर्राष्ट्रिय निकाय पर्यवेक्षकका रूपमा सहभागी हुन्छन् । सम्मेलनको पहिलो दिन वरिष्ठ अधिकारीहरूको बैठक र दोस्रो दिन श्रममन्त्रीस्तरीय परामर्श बैठक हुँदै छ । संयुक्त अरब इमिरेस्ट (यूइए) को राजधानी अबुधाबीबाट २००८ देखि सुरु भएको अबुधाबी डाइलग सम्मेलनमा अबुधाबीबाट सुरु भएकाले यसलाई अबुधाबी डाइलग भनिँदै आएको छ, जसको सुरुवात कामदार मगाउने राष्ट्रहरूले गरेका थिए । अबुधाबी डाइलगमा कामदार मगाउने राष्ट्रहरूमा मध्यपूर्व खाडीका ६ राष्ट्र (यूएई, कतार, साउदी अरब, ओमन, बहराइन र कुवेत) र यमन तथा पठाउने राष्ट्र अफगानिस्तान, बंगलादेश, चीन, भारत, इन्डोनेसिया, नेपाल, पाकिस्तान, फिलिपिन्स, श्रीलंका, थाइल्यान्ड र भियतनाम सदस्य राष्ट्र छन् ।"
जडीबुटीयुक्त दानाले कुखुराको तौल वृद्धि,"पर्सा स्वदेशमै उत्पादित जडीबुटी लेमन ग्रास तेल मिसिएको दाना खुवाए कुखुराको तौल छिट्टै बढाउन सकिने तथ्य पत्ता लागेको छ । पशु आहार महाशाखाले क्षेत्रीय कृषि अनुसन्धान केन्द्र परवानीपुरमा गरेको ६ साता लामो अनुसन्धानले यस्तो परिणाम देखाएको हो । महाशाखाका वरिष्ठ वैज्ञानिक डा मेघराज तिवारी नेतृत्वको टोलीले कब ५ सय जातको ब्रोइलर कुखुरामा अनुसन्धान गरेको हो । नेपालमा कुखुरापालक किसानले हाल सबैभन्दा बढी पाल्ने यो जातको कुखुरालाई अनुसन्धानको क्रममा दानामा लेमन ग्रास तेल मिसाइएको थियो । सामान्य दानाभन्दा यो खाएका कुखुराको ४२ औं दिनसम्ममा अत्यधिक बढी तौल भएको उनले बताए । सामान्य अवस्थामा ४२ दिनसम्ममा ब्रोइलर कुखुराको तौल २ देखि अढाइ किलोसम्म हुन्छ, डा तिवारीले भने, तर, लेमन ग्रास तेल मिसिएको दाना खाएका कुखुराको तौल अढाइदेखि ३ किलो ९ सय ग्रामसम्म पुग्ने गरेको अनुसन्धानबाट देखियो । अनुसन्धानमा १ सय किलो दानामा २ सय मिलिलिटर, ४ सय र ६ सय गरी ३ खाले दाना बनाएर कुखुरालाई खुवाइएको थियो । त्यसमध्ये सबैभन्दा बढी ६ सय मिलिलिटर लेमनग्रास तेल मिसिएको दाना खाएका कुखुराको तौल बढी भएको पाइएको छ । किसानले यसरी पाल्ने कुखुरालाई १ महिनामै २ देखि अढाइ किलोसम्म वजन हुने भएकाले किसानको पालन लागत हालको भन्दा ३० प्रतिशतले कम हुने उनले बताए । यस्तो दाना खाएका कुखुरामा बोसोको मात्रा कम, खँदिलो र रेसादार मासु बढी भएको पाइएको छ । यी कुखुराको मासु चाख्ने जो कोहीले पनि सामान्य ब्रोइलर कुखुराभन्दा मिठो स्वाद रहेको प्रतिक्रिया दिएका छन्, उनले भने, अब यो प्रविधि किसानलाई हस्तान्तरण गर्ने तयारीमा हामी लागेका छौं ।अनुसन्धान टोलीका सदस्य एवं क्षेत्रीय कृषि अनुसन्धान केन्द्र कुखुरा अनुसन्धान एकाइका प्रमुख डा अजित झाले लेमन ग्रास स्वदेशमै उत्पादन हुने र किसानले यसलाई सहजै खरिद गर्न सक्ने बताए । यो तेल जडीबुटी प्रशोधन केन्द्रले उत्पादन गर्छ । प्रतिलिटर ४ हजार रुपैयाँ पर्ने यो तेल किसानलाई केही महँगो पर्न गए पनि यो विधिबाट कुखुरा पाल्दा अन्य एन्टिबायोटिक र औषधिहरू कुखुरालाई दिनु नपर्ने भएकाले लागत सस्तो पर्न जान्छ । हामी थप अनुसन्धान गरी दानामा लेमन ग्रास तेलको मात्रा घटाउने प्रयासमा लागेका छौं, उनले भने, एन्टिबायोटिक तथा अन्य औषधि नखाएको तथा स्वस्थ्य दाना खाएका कुखुराको मासु सेवन गर्ने उपभोक्ताले स्वस्थ्य र अग्र्यानिक स्वाद पाउने हाम्रो ठहर हो ।"
रकम फ्रिज हुने चिन्ता,"कपिलवस्तु स्थानीय आवश्यकताभन्दा केन्द्रबाट योजना छान्ने प्रवृत्तिले गर्दा ४ करोड बढी रकम फ्रिज हुने भएको छ । सिँचाइ सुविधा बढाउन सरकारले सञ्चालन गरेको समृद्ध तराई मधेस सिँचाइ कार्यक्रमको बजेट खर्च नहुने भएको हो । व्यावहारिक रूपमै प्रयोगमा हटिसकेको योजनाका लागि बजेट विनियोजन भई आउँदा समस्या भएको छ । चालु आवमा सिँचाइ विकास डिभिजनलाई इनार खन्ने, ताल संरक्षण गर्ने, पोखरी बनाउने कार्यक्रम आएका छन् । गाउँघरमा भएका इनार पुरिन थालिसकेको सिँचाइ विकास डिभिजनका निमित्त डीई सत्यदेवप्रसाद मण्डलले बताए । हामी अब पुराना युगमा फर्कंदै छौं, उनले भने । सिँचाइ प्रयोजनका लागि इनार निर्माण गर्न ३ करोड रुपैयाँभन्दा बढी बजेट छ । एउटा इनार बनाउन १२ देखि १५ लाख रुपैयाँ बजेट छुट्याइएको छ । जिल्लाभरि २१ इनारको बनाउने कार्यक्रम छ । मानपुर, विठुवा, खुरुहुरिया, बरकुलपुर, डुमरा र जयनगरमा इनार बनाउने कार्यक्रम छ । त्यस्तै कृष्णनगर, भगवानपुर, तिलौराकोट, सिसवा, महेन्द्रकोट र सौराहालगायतका गाविसमा इनारको योजना छ । मझौला सिँचाइ योजना बनाउने भनेर ६ ठाउँमा चयन गरिएको छ । तर सिँचाइ गर्ने कत्तिको सम्भाव्य ठाउँ हो भने ख्याल गरिएको छैन । एउटा योजनाका लागि ४० लाख रुपैयाँ छुट्याइएको छ । गुगौली, पत्थरदेइया, भलबारी, गुर्चिहवा, बहादुरगन्ज र परसोहियालाई योजनाका लागि छनोट गरिएको छ ।"
विद्युत् उपलब्ध नहुँदा लगानीकर्ता अन्योलमा,"भैरहवा यहाँको विशेष आर्थिक क्षेत्र (सेज) मा आवश्यक विद्युत् उपलब्धताको प्रत्याभूति नहुँदा उद्योगका लगानीकर्ता अन्योलमा छन् । सरकारले सेजका लागि ऊर्जा समाधानको योजना र प्रतिबद्धता नदिँदा लगानीकर्ता विश्वस्त हुन नसकेका हुन् । ऊर्जा समस्या समाधान गरी सेजलाई चाँडो सञ्चालन गर्न सरकारले पहल नगरेको व्यवसायीको आरोप छ । सेजमा विद्युतका लागि कुनै पूर्वाधार नभएको र भरपर्दो सरकारी प्रतिबद्धता नदेख्दा अन्योल छाएको छ, तीन उद्योग स्थापना गर्न सेज समितिसँग समझदारी गरेका सिद्धार्थ ग्रुपका सञ्चालक राजेश अग्रवालले भने, यदि एक वर्षसम्म पनि विद्युत्को अभावले सेज सञ्चालनमा आउन सकेन भने उद्योग स्थापना गर्नेनगर्ने विचार गर्नुपर्छ । समझदारी पत्र उद्योग सञ्चालनका लागि सेज र उद्योगबीच हुने सम्झौताभन्दा अघिको प्रक्रिया हो । उत्पादनमा ढिला भएमा आफ्नो बजार प्रतिस्पर्धीले लिने हुनाले व्यवसायी पर्खेर बस्न नसक्ने अग्रवालले बताए । नमुना मानिएको यस सेजमा उद्योग सञ्चालनका लागि आवश्यक विद्युत् उपलब्ध गराउने बारेमा निश्चित नहुँदा सेजमा उद्योग स्थापनाका गर्न चाहने व्यवसायी निराश हुन थालेका छन् । विद्युत् उपलब्ध हुनासाथ भैरहवा सेजमा अन्य सबै भौतिक पूर्वाधार तयार छन् । प्रशासनिक र सेवा भवन तयार भएर पुन: मर्मत गर्नुपर्ने अवस्था आइसकेको छ । सेजमा सडकको जोडिएको छ । सुरक्षाका लागि सशस्त्र प्रहरी बलको एकाइ तैनाथ छ । तत्कालीन उपप्रधानमन्त्री वामदेव गौतम र उद्योगमन्त्री महेश बस्नेतले भैरहवाको सेज उद्घाटन गरेको पनि दुई वर्ष बित्दा पनि सञ्चालनमा आउन सकेको छैन । उद्योग स्थापनाका लागि २२ वटा उद्योग छनोट भइसकेका छन् । सेज विकास समितिका उपसचिव सुन्दर थापाले भैरहवा सेज सञ्चालनका प्रक्रिया अन्तिम चरण रहेकाले आवश्यकता अनुरूपको विद्युत्का लागि पहल भइरहेको बताए । उनका अनुसार हाल सेजमा उद्योग निर्माणका लागि थ्री फेज लाइन ५ सय केभीए उपलब्ध रहेको र उद्योग निर्माण गरुन्जेल र सञ्चालनका लागि आवश्यक पर्ने थप २५ मेगावाट विद्युत्का लागि सेज नजिकैको धकधहीमा सबस्टेसन निर्माणाधीन अवस्थामा रहेको बताए । विद्युत् बुटवलदेखि धकधही सबस्टेसनमा ल्याइने र त्यहाँबाट सेजमा पुर्याइने योजना छ । सेजमा उद्योग दर्ताको प्रक्रियामा उद्योगीले बिजुलीबारे सोध्छन्, थापाले भने, भैरहवा सेज पहिल्यै सञ्चालनमा आइसक्नुपर्ने हो तर सम्बन्धित मन्त्रालयहरूबीच आपसी समन्वय हुन नसकेको महसुस भएको छ ।धकधहीमा विद्युत्को सबस्टेसन निर्माणको कार्य अघि बढे पनि बुटवलदेखि सबस्टेसनसम्म विद्युतको लाइन ल्याउनेबारे अझै यकिन हुन सकेको छैन । नेपाल विद्युत् प्राधिकरण भैरहवा शाखाका प्रमुख मुनिन्द्र ठाकुरले सेजमा माग गरिएअनुरूपको विद्युत् उपलब्ध गराउन लाइन नभएको र सेजका लागि धकधहीमा सबस्टेसन बनाउँदै गरिए पनि बुटवलबाट तार ल्याउने बाटो नै नभएको बताए । बुटवलबाट तारको लाइन ल्याउन आवश्यक जमिन अधिग्रहण गर्ने र मुआब्जाका बारेमा सरकारले तत्काल योजना ल्याउन जरुरी छ, ठाकुरले भने, सरकारले यति ठूलो योजना बनायो तर ऊर्जाको स्थिति के हो ? भन्ने बारेमा बुझेन । भैरहवा सेज सञ्चालनका लागि सरकारले विद्युत् उपलब्ध गराउने बारेमा प्राथमिकता दिनुपर्ने ठाकुरले बताए । सिद्धार्थ उद्योग वाणिज्य संघका पूर्वअध्यक्ष तथा महासंघका केन्द्रीय सदस्य महेन्द्रकुमार श्रेष्ठले विद्युत् उपलब्ध हुने भरपर्दो योजना र सेज चाँडो सञ्चालनमा ल्याउने सरकारी चासो देखिएन । अझै पनि डेढदुई वर्षसम्म सेजमा भरपर्दो विद्युत्को व्यवस्था हुन सक्ने अवस्था नदेखेपछि व्यवसायी लगानी जोखिममा पर्न सक्ने भन्दै निराश छन्, श्रेष्ठले भने ।"
फोप्लीको चुनढुंगा निकाल्न थालियो,"प्यूठान फोप्ली १ लुप्लुङको सातताले सामुदायिक वनबाट चुनढुंगा निकाल्न थालिएको छ । स्थानीयसँग सहमति गरी ढुंगा निकालेर बुधबारदेखि शुभश्री अग्नि सिमेन्ट प्रालिलाई पठाउन सुरु गरिएको हो । ढुंगा झिक्ने प्रक्रिया थालेको ९ वर्षपछि अग्नि सिमेन्टले लैजान थालेको निर्देशक राजकुमार पोख्ररेले बताए । पूर्वपश्चिम राजमार्गअन्तर्गत अर्घाखाँचीको जलुकेको चरिंगेमा अग्नि सिमेन्टको उद्योग रहेको छ । स्थानीयसँग भएका सबै सर्तहरू पूरा गर्दैछौं, पोख्ररेले भने, स्थानीयकै सहमतिमा ढुंगा उद्योगमा लग्ने थालेका हौं । उनले स्थानीयसँग भएका सबै सम्झौताहरू कार्यान्वयन गरिने जानकारी दिए । यहाँबाट ढुंगा निकाल्ने प्रक्रिया ०६४ सालदेखि थालिएको थियो । उनका अनुसार लुप्लुङ माविमा चारकोठे पक्की भवन, गाउँसम्म मोटरबाटो, फोप्ली १ र २ को सेन्टरमा स्वाथ्य केन्द्र स्थापना, बाल विकास केन्द्र भवनलगायत काम कम्पनीले निर्माण गरिदिने सर्त छ । स्थानीयले सामुदायिक वनअन्तर्गत खण्ड ३ को झन्डै ५० रोपनी क्षेत्रफलबाट निकाल्न सहमति दिइएको चुनढुंगा सरोकार समिति लुप्लुङका अध्यक्ष माधव भण्डारीले बताए । सरकारले उद्योग पहुँच मार्ग भनेर करोडौं लगानी गरी बाटो पुर्याएको छ, भण्डारीले भने, प्राकृतिक स्रोतको उपयोग गर्न दिनुपर्छ भनेर हामीले सहमति दिएका हौं । उनले कम्पनीले स्थानीयसँग भएका सम्झौताहरू पूरा गर्नेमा विश्वस्त रहेको सुनाए । अँधेरी फोप्लीबाट लुप्लुङ चुनढुंगा खानीसम्म सडक पुर्याउँदा दर्जनौं घर र गोठ भत्किएको, सयौं रोपनी खेतबारी पुरिएको भण्डारीले बताए । भएको क्षति कम्पनीले क्रमश: स्थानीयलाई पूर्ति गर्दै जाने सहमति भएको उनको भनाइ छ । कम्पनीले कामदार राख्दा, डोजर, ट्रिपरलगायत साधन प्रयोग गर्दा स्थानीयलाई नै प्राथामिकता दिनुपर्ने सर्त रहेको स्थानीय एवं निर्माण व्यावसायी संघ प्यूठानका अध्यक्ष शोभाराम भण्डारीले बताए ।यहाँबाट चुनढुंगा ओसार्न प्यूठानभालुबाङ साँघुरो सडकबाट ट्रिपर चल्दा सवारी चापले समस्या हुने सरोकारवालाहरू बताउँछन् । सिमेन्ट उद्योगका ट्रिपर चल्न थालेसँगै सवारी व्यवस्थापनको विषयमा उद्योगका प्रतिनिधिसँग समन्वय गरी छिट्टै व्यवस्थापन गरिने जिल्ला प्रहरी प्रमुख डीएसपी रञ्जितसिंह राठौरले जानकारी दिए ।"
भिजिट नेपाल युरोप २०१७ मा जुट्दै बेलायतका नेपाली,"लन्डन सन् २०१७ लाई भिजिट नेपाल युरोप का रूपमा मनाउन बेलायतवासी नेपाली जुटेका छन् । बेलायतमा रहेका नेपाली संघसंस्थाका प्रतिनिधिले उक्त अभियानमा साथ दिँदै नेपालको पर्यटन प्रवद्र्धन गर्ने प्रतिबद्धता जनाएका हुन् । बेलायतबाट नेपाल जाने विदेशी पर्यटकको संख्या सन् २०१६ मा करिब ४६ हजार थियो । यहाँका सामाजिक अभियन्ता र व्यवसायीले पर्यटक संख्यामा वृद्धि गर्न सकिने विश्वास व्यक्त गरेका छन् । बेलायतमा रहेका करिब अढाइ सय नेपाली रेस्टुरेन्टले ग्राहकलाई नेपाल घुम्न जान प्रेरित गरे योगदान हुने उनीहरूको धारणा थियो। भिजिट नेपाल युरोप ०१७ को औपचारिक उद्घाटन आगामी मार्चमा दूतावासबाट हुने तयारी छ । यस अभियानअन्तर्गत २०१७ भरी करिब १५ वटा प्रमुख कार्यक्रम गरिने नेपाल पर्यटन बोर्डका बेलायत प्रतिनिधि पशुपति भण्डारीले बताए । यसमा नेपाली नयाँ वर्षमा सांस्कृतिक कार्यक्रम, बुद्ध जयन्ती, एभरेस्ट डे, फोटो प्रदर्शनी र वर्कसप, संगीत महोत्सव र वल्ड कल्चर डे मनाइने छन् । त्यसैगरी नेपाली मेला, लन्डन मेला, स्कटल्यान्ड र हाइथ महोत्सव साथै वल्ड टुरिजम मार्केट (डब्लुटीएम) र एसियन तथा ब्रिटिस करी अवार्ड्समा समेत सहभागिता जनाउने योजना उनले सुनाए ।कार्यक्रममा एनआरएनए केन्द्रीय सल्लाहकारहरू विश्वआदर्श पण्डित र डमर घले, एनआरएनए युरोप संयोजक कुल आचार्य, एनआरएनए यूके संरक्षक सूर्य गुरुङले अभियानमा सहयोगको प्रतिबद्धता जनाए ।"
एडीबीनेपाल साझेदारीको प्रदर्शनी,काठमाडौं एसियाली विकास बैंक (एडीबी) र नेपालबीच विकास साझोदारी सुरु भएको ५० वर्ष पुगेको अवसरमा बिहीबारदेखि राजधानीमा तस्बिर प्रदर्शनी सुरु भएको छ ।अर्थ मन्त्रालय र एडीबीको आयोजनामा प्रदर्शनी सुरु भएको हो । एडीबी र नेपालबीच सन् १९६६ देखि विकास साझेदारी सुरु भएको हो । बबरमहलस्थित आर्ट काउन्सिलमा सुरु भएको प्रदर्शनी अगामी बुधबारसम्म चल्नेछ । यसैगरी अर्को सोमबारदेखि बुधबारसम्म पोखरामा प्रदर्शनी हुनेछ । एडीबीको नेपालका लागि देशीय निर्देशक केनिची योकोयामा र अर्थ सचिव शान्तराज सुवेदीले संयुक्त रूपमा प्रदर्शनीको उद्घाटन गरे । प्रदर्शनीले नेपाल र एडीबीबीचको साझेदारीका साथ नेपालको आर्थिक वृद्धिलाई समेत झल्काउने बताए ।
चिनियाँ लगानी भित्र्याउन दूतावासको पहल,"बेइजिङ बेइजिङस्थित नेपाली दूतावासले पहिलोपटक चिनियाँ लगानीकर्ताहरूलाई भेला गरी नेपालमा लगानीको अवसर शीर्षकमा बृहत् कार्यक्रमको आयोजना गरेको छ । दूतावासको सभाकक्षमा बिहीबार आयोजित कार्यक्रममा विभिन्न १२ वटा चिनियाँ लगानी कम्पनीका २२ प्रतिनिधि सहभागी भएका थिए । नेपाली दूतावास र चीनमा स्थापित बेल्ट एन्ड रोड एम्बेस्डर फोरम ले संयुक्त रूपमा आयोजना गरेको कार्यक्रमको मुख्य उद्देश्य नेपालमा चिनियाँ लगानीकर्ताहरूलाई आकर्षित गर्नु रहेको थियो । कार्यक्रममा राजदूत लीलामणि पौडेलले विभिन्न चिनियाँ लगानीकर्ताहरूलाई स्वागत गर्दै नेपालमा चिनियाँ लगानीको सम्भावना, लगानी सुरक्षा र दुई देशबीचको सुमधुर मैत्री सम्बन्धबारेमा प्रकाश पारेका थिए । चिनियाँ कम्पनीहरूले नेपाली कम्पनीहरूसँग सहकार्य गर्दै नेपालमा लगानी गर्दा राम्रो हुने बताउँदै उनले भने, अहिले लोन्ली प्लानेटले पनि नेपाललाई विश्वकै उत्कृष्ट पर्यटकीय गन्तव्यमा राखेको छ । त्यसकारण चिनियाँ लगानीकर्ताले नेपालमा लगानी गर्ने अवसर गुमाउनु हुँदैन ।आगामी फागुनमा नेपालमा हुने लगानी सम्मेलनमा सहभागी हुनका लागि चिनियाँ लगानीकर्ताहरूलाई आह्वान गर्दै चीनको स्वायत्त प्रदेश तिब्बतसँगको सीमा क्षेत्रमा सडक सञ्जालबाट सम्पर्क विस्तार भइरहेकाले नेपालमा लागनी गर्नका लागि चिनियाँ प्रविधि र पुँजीका लागि सबैभन्दा राम्रो विकल्प रहेको कुरामा राजदूत पौडेलले जोड दिए ।कार्यक्रममा दूतावासका इकोनोमिक मिनिस्टर विनोद आचार्यले नेपालमा लगानीसम्बन्धी गहन विषय समेटिएको श्रव्यदृश्य सामग्री प्रस्तुत गरे । आचार्यले नेपालको पूर्वाधार क्षेत्रमा भइरहेको चिनियाँ लगानीको अवस्थाको जानकारी गराउँदै भविष्यमा अझै बढी चिनियाँ लगानीको सम्भावना रहेको बतए । नेपालको जलविद्युत्, सडक, रेलवे सेवा, सिँचाइ, स्वास्थ्यका पूर्वाधार लगायताका क्षेत्रमा चिनियाँ प्रविधि र लगानी आधारस्तम्भ हुने बताउँदै चिनियाँ लगानीकर्तालाई सो क्षेत्रमा अझै बढी लगानी गर्ने वातावरण रहेको जानकारी दिए । उनले जलविद्युत्मा अहिलेसम्म भएको चिनियाँ लगानी र भविष्यमा हुने सम्भावनालाई विभिन्न तथ्यहरूबाट प्रमाणित गर्दै यस प्रकारका लगानीले चिनियाँ प्रविधि र लगानीकर्तालाई ठूलो लाभ हुने उल्लेख गरे ।दूतावासका काउन्सिलर हरिश्चन्द्र घिमिरेले नेपालको पर्यटनसम्बन्धी श्रव्यदृश्य सामग्री प्रस्तुत गर्दै चिनियाँ लगानीकर्ताका लागि नेपाली पर्यटन सुनौलो अवसर रहेको बताए ।"
वाणिज्य बैंकले शाखा विस्तार गर्ने,"काठमाडौं गत पुससम्ममा राष्ट्रिय वाणिज्य बैंकले १ अर्ब ३० करोड रुपैयाँ खुद मुनाफा आर्जन गरेको छ । अघिल्लो वर्षको सोही अवधिमा बैंकको यस्तो मुनाफा १ अर्ब ९ करोड रुपैयाँ थियो । उक्त अवधिमा व्यावसायिक विस्तार भएकाले मुनाफा पनि बढेको बैंकले जनाएको छ । दोस्रो त्रैमाससम्म बैंकको निक्षेप १ खर्ब ३८ अर्ब र कर्जा लगानी ९३ अर्ब ४८ करोड रुपैयाँ रहेको बैंकका प्रमुख कार्यकारी अधिकृत किरणकुमार श्रेष्ठले बताए । ५२ औं वार्षिकोत्सवको अवसरमा बिहीबार राजधानीमा आयोजित पत्रकार सम्मेलनमा उनले यस्तो जानकारी दिएका हुन् ।करिब २ वर्षअघि निर्णय भएको चुक्ता पुँजीको ३० प्रतिशत प्राथमिक निष्कासन (आईपीओ) यसै आर्थिक वर्षमा पूरा गरिने श्रेष्ठले बताए । राष्ट्रिय वाणिज्य बैंक र एनआईडीसी विकास बैंकबीचको मर्जर प्रक्रिया पनि अघि बढेको छ, उनले भने, सम्भवत: यसै वर्षभित्र मर्जर पूरा हुन्छ । वर्षमान पुन अर्थमन्त्री भएको समयमा तत्कालीन सरकारले ती संस्था मर्जर गर्ने निर्णय गरेको थियो । हाल बैंकबाट २४ लाखभन्दा बढी ग्राहकले सेवा लिइरहेका छन् । सरकारी कार्यक्रमलाई सहयोग पुर्याउने उद्देश्यले आगामी आर्थिक वर्षभित्र ७५ जिल्लामा शाखा विस्तार गर्ने, चालु आवमा वित्तीय साक्षरता अभियानअन्तर्गत ५० हजार नागरिकलाई साक्षरता कार्यक्रममा सहभागी गराउने, एक बैंक एक खाता अभियानअन्तर्गत करिब २ लाख नयाँ खाता खोल्ने र यसका लागि १ सय ७१ वटै शाखा कार्यालयलाई परिचालन गर्ने लक्ष्य बैंकले लिएको छ ।"
टाटाको विन्टर अन फायर,"काठमाडौं टाटा मोटर्स लिमिटेडले विन्टर अन फायर योजना सार्वजनिक गरेको छ । कम्पनीका अनुसार यस योजनाअन्तर्गत अब टाटाको जेस्ट, बोल्ट र स्ट्रोम गाडीहरूको खरिदमा ग्राहकहरूले नगद ४ लाख रुपैयाँसम्म छुट र ४ वर्षको वारेन्टी प्राप्त गर्न सक्नेछन् । नेपालको लागि टाटा गाडीहरूको बिक्रेता सिप्रदी ट्रेडिङ प्रालिले यो योजना ल्याएको हो । योजना सीमित अवधिका लागि मात्र लागू हुने भएकाले गाडी किन्ने सोच बनाएका ग्राहकहरूलाई टाटाको नजिकैको सोरुममा गएर अन्य जानकारी लिई यही मौकामा गाडी खरिद गर्न र यो विन्टरमा न्यानो अनुभूति गर्नसमेत कम्पनीले आग्रह गरेको छ ।"
सामसङको ग्यालेक्सी सी ९ प्रो,"काठमाडौं सामसङले नयाँ ग्यालेक्सी सी ९ प्रो स्मार्टफोन सार्वजनिक गरेको छ । सुपर स्क्रिन, सुपर मेमोरी र सुपर क्यामेरा अफरिङ सुविधासहित यो फोनमा ६ जीबी र्याम, १६ एमपी फ्रन्ट र ब्याक क्यामेरा तथा ६ इन्च एफएचडी स्यामोल्ड डिस्प्लेसमेत रहेको कम्पनीले जनाएको छ । कम्पनीका अनुसार भारतको राजधानी दिल्लीमा बिहीबार सार्वजनिक गरिएको यो स्मार्टफोन फेब्रुअरीको अन्त्यसम्म नेपाली बजारमा उपलब्ध हुनेछ । नेपालमा ६० हजार रुपैयाँमा खरिद गर्न सकिने यो स्मार्टफोनको प्रिबुकिङ भने फेब्रुअरी मध्यतिर सुरु गरिने जारी विज्ञप्तिमा छ ।"
सीटी सेन्टरमा ओप्पोको सर्भिस,काठमाडौं राजधानीको कमलपोखरीस्थित सीटी सेन्टरमा ओप्पोको कस्टमर सर्भिस सेन्टर सञ्चालनमा ल्याइएको छ । उपभोक्तालाई बिक्रीपछिको सेवामा उत्कृष्ट अनुभव प्रदान गर्ने सोचका साथ कम्पनीले सेन्टर सञ्चालनमा ल्याएको जारी विज्ञप्तिमा छ । सेन्टरमार्फत नेपाली बजारमा बिक्री भएका ओप्पो ब्रान्डका मोबाइल फोनको मर्मत तथा सर्भिसिङ सुविधा उपलब्ध गराइने कम्पनीले जनाएको छ ।
आईएमईको उपहार योजना,काठमाडौं आईएमईले प्रयोगमा ल्याएको कस्टमर कार्डमा बोनस अंकसहित निश्चित उपहारको व्यवस्था गरेको छ । यो योजना माघदेखि असार मसान्त लागू हुने आईएमईले जारी गरेको विज्ञप्तिमा छ । योजनाअन्तर्गत कस्टुमर कार्ड प्रयोगबाट गरिएका अन्तर्राष्ट्रिय कारोबारको भुक्तानी र आन्तरिक संकलन कारोबार रकमअनुुसार निश्चित बोनस अंक प्राप्त हुने आईएमईले जनाएको छ ।
पीएलओ लुब्रिकेन्ट्स १५औं वर्षमा,"काठमाडौं पूर्वाञ्चल ल्युब आयल प्रालि १५ वर्षमा पुगेको छ । नेपालमा उत्पादन हुने लुब्रिकेन्ट्समध्ये अग्रणी रहेको पीएलओले नेपालमा ८ प्रतिशत बजार हिस्सा रहेको कम्पनीले जनाएको छ । मोरङको विराटचोकमा रहेका कम्पनीले पीएलओ, मेगा र स्टार ब्रान्डका ९० भन्दा बढी प्रकारका लुब्रिकेन्ट्स उत्पादन गरिरहेको जारी विज्ञप्तिमा छ । प्रत्यक्ष रूपमा दुई सयभन्दा बढीलाई रोजगारी दिइरहेको पीएलओका देशभरमा ७ सयभन्दा बढी डिस्ट्रिब्युटर रहेका कम्पनीले जनाएको छ । चालु आर्थिक वर्षमा ५० करोडभन्दा बढीको कारोबार लक्ष्य कम्पनीले लिएको पनि विज्ञप्तिमा छ ।"
नेपाल एसबीआई र एनएमबी क्यापिटलबीच सम्झौता,काठमाडौं नेपाल एसबीआई बैंकले हकप्रद सेयर निष्कासनका लागि निष्कासन प्रबन्धकमा एनएमबी क्यापिटल लिलाई नियुक्त गरेको छ । बैंकको एक करोड ९९ लाख १९ हजार ४ सय २३ कित्ता हकप्रद सेयर निष्कासनबारे बैंक र एनएमबी क्यापिटलबीच सम्झौतासमेत भइसकेको जारी विज्ञप्तिमा छ । बैंकका तर्फबाट डेपुटी सीईओ तथा प्रमुख सञ्चालन अधिकृत शुभकान्त कानुनगो र एनएमबी क्यापिटलका तर्फबाट प्रमुख कार्यकारी अधिकृत श्रीजेश घिमिरेले राजधानीमा आयोजित कार्यक्रममा हकप्रद सेयर निष्काशन प्रबन्धसम्बन्धी सम्झौतामा हस्ताक्षर गरेको बैंकले जनाएको छ ।
पाहुना टिमविरुद्ध कर्णको ह्याट्रिक,"पोखरा पाहुना टिम एएनए यूएसएलाई ४१ ले हराउँदै रमपम झापा एघार बिहीबार १५ औं आहारारा गोल्डकप फुटबल प्रतियोगिताको क्वाटरफाइनल पुगेको छ । पोखरा रंगशालामा बिहीबार झापाबाट कर्ण लिम्बूले २४, ३० र ९० औं मिनेटमा गोल गरेर ह्याट्रिक गर्दा बुद्ध चेम्जोङले एक गोल थपे । बुद्धले ७४ औं मिनेटमा गोल गरेका हुन् । अमेरिकामा बस्ने नेपालीको प्रतिनिधित्व गरेर आएको एएनए टिमका लागि शिशिर विश्वकर्माले ८५ औं मिनेटमा गरेको गोल सान्त्वनामा सीमित भयो । खेलको २४ औं मिनेटमा पोस्टअघिबाट हेड गोल गर्दै कर्णले झापाको खाता खोलेका थिए । ३० औं मिनेटमा रजिन धिमालको पासमा उनले अर्को गोल थपे । मध्यान्तरपछि आक्रामक खेल्दै ७४ औं मिनेटमा कर्णको पासमा बुद्धले गोल थप्दै अन्तर फराकिलो बनाए । एएनएका कप्तान प्रलय राजभण्डारीको ठाउँमा शिशिरलाई ७९ औं मिनेटमा मैदान पठाइयो । त्यसको ६ मिनेटपछि नै उनले गोल गरे । झापाका गोलरक्षक किशोर गिरी अघि बढेको मौकामा रक्षापंक्तिका एडमोउलाई छलाएर उनले गरेको प्रहार गोलमा परिणत भयो । खेलको ९० औं मिनेटमा दिलेन लोक्तानको पासमा कर्ण टिमका लागि चौथो गोल र व्यक्तिगत ह्याट्रिक गर्न सफल भए । खेलमा कर्ण म्यान अफ द म्याच घोषित भए । झापाले सोमबार त्रिभुवन आर्मीसँग खेल्र्नेछ । झापाका प्रशिक्षक सन्जय राईले अपेक्षित रूपमा खेल सन्तोषजनक नभएको प्रतिक्रिया दिए । पहिलोपल्ट सहभागी एएनएका प्रशिक्षक सुरज थापाले टिमसेट नभएकाले अपेक्षित नतिजा निकाल्न चुकेको बताए । शुक्रबार सीएमजी संकटा र नेपाल पुलिसबीच प्रतिस्पर्धा हुनेछ ।"
ह्वाटमोर नेपाल आउने,"काठमाडौं विश्वकप विजेता श्रीलंकाका पूर्व क्रिकेट प्रशिक्षक डेव ह्वाटमोर नेपाल आउने भएका छन् । अर्को साता सार्वजनिक हुन लागेको ब्याट एन्ड बल फाउन्डेसनले नेपाली क्रिकेटसँगको सम्बन्ध जोड्न १८ दिनका लागि ह्वाटमोरलाई नेपाल ल्याउन लागेको हो । ह्वाटमोर शनिबार काठमाडौं आइपुग्ने छन् । उनले नै ब्याट एन्ड बल फाउन्डेसनको उद्घाटन गर्ने कार्यक्रम छ । त्यसअघि उनले दुईदिने प्रशिक्षण कोर्समा नेपाली प्रशिक्षकसँग आफ्नो अनुभव बाँड्ने कार्यक्रम छ । फाउन्डेसनको खर्चमा आउन लागेका ह्वाटमोरसँग त्यसपछि नेपाली खेलाडीले एउटा क्याम्पमा प्रशिक्षण लिनेछन् । उक्त क्याम्पमा राष्ट्रिय टोलीका दुई दर्जन र नेपाली यू१९ का १० खेलाडी समावेश हुने जनाइएको छ । फाउन्डेसनका अध्यक्ष पारस शाक्यले भने, यो हाम्रो पहलमा भएको हो, नेपाली क्रिकेट कठिन स्थितिबाट गुज्रिरहे पनि क्रिकेटले राम्रो गरिरहेको सन्देश हामीले दिन लागेका हौं । नेपाली क्रिकेटका लागि एउटा क्याम्प गर्न उहाँले सहर्ष स्वीकार्नुभयो । उहाँ जस्तो हाईप्रोफाइल प्रशिक्षकको शिक्षा पाउँदा हाम्रा खेलाडीले पनि त्यसको फाइदा लिन सक्छन् । श्रीलंकन मूलका ह्वाटमोरले अस्ट्रेलियाका लागि ७ टेस्ट र १ एकदिवसीय अन्तर्राष्ट्रिय खेलेका थिए । उनकै प्रशिक्षणमा श्रीलंकाले १९९६ को विश्वकप जितेको थियो । उनले बंगलादेश, पाकिस्तान र जिम्बावे टिम सम्हालिसकेका छन् ।"
सेनाले भलिबल र दौड गर्ने,काठमाडौं प्रधानसेनापति दोस्रो राष्ट्रिय पुरुष भलिबल प्रतियोगिता माघ ९ देखि हुने भएको छ । विजेताले ३ लाख पुरस्कार पाउने स्पर्धामा ८ टिमले माघ १४ सम्म प्रतिस्पर्धा गर्नेछन् । सैनिक जनसम्पर्क निर्देशनालयले माघ २९ मा दोस्रो खुला दौड गर्ने भएको छ । म्याराथनसहित पाँच विधामा हुने दौड प्रतिस्पर्धा हुनेछ ।
सुबिसु गल्फ शनिबार,काठमाडौं सुबिसु गल्फ प्रतियोगिता शनिबार रोयल नेपाल गल्फ क्लबमा हुने भएको छ ।सुबिसु केबलनेट प्रालिले पहिलोपल्ट गर्न लागेको प्रतियोगितामा स्वदेशी तथा विदेशी व्यवसायी र कर्पोरेट क्षेत्रका करिब ६० गल्फरले प्रतिस्पर्धा गर्ने सुबिसुका सिइओ विनयमोहन साउदले बताए ।
इन्द्रकमलको अर्धशतक,काठमाडौं रोयल पीसी फाइटरले खुकुरी च्यालेन्जर कप क्रिकेटमा लगातार दोस्रो विजय हात पाऱ्यो । इन्द्रकमल मानन्धरको अर्धशतक र सन्दीप जोराको उत्कृष्ट बलिङप्रेरित फाइटरले बिहीबार कुपन्डोल क्रिकेट क्लबलाई १ सय २४ रनले हरायो ।
काठमाडौँ विजयी,बारा वीपी स्मृति कप ट्वान्टीट्वान्टी महिला क्रिकेटमा बिहीबार काठमाडांैले सर्लाही क्रिकेट टिमलाई ७ विकेटले हरायो । सर्लाहीले १८१ ओभरमा अलआउट हुँदै ६९ रन बनायो । काठमाडौंले १५१ ओभरमा ३ विकेट गुमाई लक्ष्य भेटेको थियो ।
एपीएफ अगाडि,काठमाडौं एपीएफ क्लबले बिहीबार ढोरपाटन डबल लिग महिला भलिबलमा आयोजक ढोरपाटन क्लबलाई ३० सेटले हराउँदै शीर्ष स्थान ओगटेको छ । एपीएफसाग ३६ अंक भएको छ ।
यमबुद्धको विरासत,"युवा पुस्तामा असाध्यै लोकप्रिय थिए र्यापर यमबुद्ध । सामाजिक सञ्जालको फलोअर्स संख्यालाई एउटा इन्डिकेटर मान्ने हो भने उनी औंलामा गनिने लेभलका सेलिब्रिटी हुन् । अचानक उनको भौतिक अस्तित्व समाप्त भयो । एउटा स्मृति आलेख : म्युजिक सुरु गरेको एक वर्षभित्रमै यमबुद्ध युथ आइकन बने । सन् २०११ को फेब्रुअरीबाट उनले औपचारिक रूपमा र्याप गाउन थालेका थिए । उनका साथी, आमा जस्ता गीत तुरुन्तै पपुलर भए । र्यापर स्वयं पनि फेसबुक, ट्वीटर र युट्युबमा भाइरल बने । हरिवंश आचार्य र अञ्जु पन्तहरूकै हाराहारीमा फलोअर्स थिए त्यो बेला । इभेन्टहरूमा उनको माग हुन थाल्यो । एनसेल जस्ता ठूला कम्पनीले आफ्ना कार्यक्रममा उनलाई समावेश गराए । आफू हिट भइसकेपछि यमबुद्ध दंग परेर बसेनन् । अन्य युवा प्रतिभालाई पनि माथि उठाउन लागिपरे । लाहुरे, युनिक पोएट, प्रेक्षा वज्राचार्य जस्ता र्यापर उत्पादन गरेको र बार्ज नामक र्याप ब्याटल यमबुद्धकै आइडिया थियो । नयाँ र्यापरलाई तालिम दिने र ग्रुम गर्ने काममा उनी खटिए । उनको योगदानलाई लाहुरेले आफ्नो गीतमा समेटेका छन्, जीपीले खन्यो नेपहपको बाटो, नेप्साइडजले खन्यायो अलकत्रा तातो, वाईबी (यमबुद्ध) ले चलायो त्यसमाथि गाडी ।गिरीशप्रनिलले सुरु गरेको नेपाली हिपहप विधा यमबुद्ध उदाउनुअघि सुस्ताइसकेको थियो । र्याप गीतहरू बन्नै छाडेका थिए । बनेका गीत चलेका थिएनन् । यमबुद्धले नेपाली हिपहपलाई नयाँ उचाइ दिलाए । उनको बाटो पछ्याउन ठूलै हूल तयार भयो । मोर्डन मिडिया प्रयोग गरेर उनले र्याप गीतलाई फेरि एकचोटि जगाइदिएका थिए । उनका आमा, अन्त्यको सुरुवात, फुटपाथ मेरो घर, म फुट्छु तर झुक्दिनँ जस्ता गीत नेपाली हिपहपको टपचार्टमै छन् अझै । रेडियोटीभी प्रयोग गर्दिनँ म, सन् २०१३ मा भेट्दा उनले भनेका थिए, प्रोड्युसरले रोयल्टी नै दिँदैनन् । त्यही ट्ेरन्डको विरोध गर्न युट्युब र अनलाइन मिडियाबाट गीत बजाइरहेको छु । आफ्नो पालामा जेजस्तो भए पनि भाइबहिनी जेनेरेसनले न्याय पाऊन् भन्ने उनको इच्छा थियो । संगीतकर्मीले आफ्नो कृतिको मूल्य पाउनुपर्छ भन्थे उनी । म एक्लैले भए पनि विरोध गर्न छोड्दिनँ, उनले भनेका थिए, यति चीजका लागि पनि कुनै दिन मलाई सम्झेलान् मान्छेले । यो प्रसंग गीतको भिडियो निकाल्ने तरखरमा रहेका यमबुद्ध त्यो बेला असाध्यै व्यस्त थिए । दिनमा २४ घण्टा मात्रै भएकोमा उनी दिक्क मान्थे । अलि धेरै घण्टा भइदिए थुप्रै काम भ्याइन्थ्यो भन्ठान्थे । किन यतिविघ्न काम गर्नुपर्यो ? भनी सोध्दा उनले जवाफ दिए, बाबाआमा, श्रीमती, भाइबहिनीलाई हेर्नुपर्छ । जिन्दगी अनिश्चित छ, बाचुञ्जेल सक्दो काम गर्ने हो । कामको भोक छ ममा ।आजभन्दा २९ वर्षअघि मोरङको सलकपुरमा जन्मिएका थिए उनी । घरको आर्थिक अवस्था बलियो थिएन । कहिले मोरङ, कहिले धनकुटा, कहिले विराटनगर त कहिले काठमाडौं धाए । सबै ठाउँका सरकारी स्कुलमा पढे । काठमाडौं आएर बोर्डिङमा भर्ना हुँदा अंग्रेजी फिटिक्कै आउँदैन थियो । भन्थे, गाउँमा अंग्रेजी पनि नेपालीमै पढाइन्थ्यो । यहाँ नेपाली म्यामले समेत अंग्रेजी बोल्दिने । म त सबैमा फेल हुन्थें ।अंग्रेजी नजानेकोमा साथीभाइ र शिक्षकले साहै्र होच्याएपछि त्यो बेलाका अनिल अधिकारीले अंग्रेजी सिकिछाड्ने अठोट गरे । टीभी हेरेकै भरमा हिन्दी भाषा जानेझैं अंग्रेजी सिक्न दिनरात बीबीसी, सीएनएन, स्टार मुभिज, एएक्सएन जस्ता अंग्रेजी च्यानल हेरे । अंग्रेजी भाषाका पत्रिका र किताब पढे । पछि त अंग्रेजीमै कविता लेख्ने भइयो, उनी भन्थे, अंग्रेजीमा र्याप गाएर ब्याटल पनि जितें । अनिलउर्फ यमबुद्धले आफ्ना गीतमा सामाजिक कुरीति, विसंगति र अन्यायविरुद्ध बोलेका छन् । चेलीबेटी बेचबिखन, लागू पदार्थ दुव्र्यसन, बालश्रम जस्ता विषयलाई उनले मुद्दा बनाए । हिपहप गीतलाई समाजसँग जोड्ने उनी नै पहिलो नेपाली र्यापर हुन् । त्यसअघिका र्याप गीतमा मायाप्रेम, पैसाजस्ता विषय समेटिन्थे ।सानो छँदा धेरै ठाउँ डुलेकाले आफू सामाजिक यथार्थसँग नजिक भएको बताउँथे अनिल । देखेभोगेकै कुरा गीतमा राख्छु, उनी भन्थे, दुव्र्यसनीमा फसेको मान्छेलाई हेला गर्नुभन्दा ऊ किन र कसरी त्यतापट्टि गयो भन्ने बुझ्नुपर्छ । युवाहरू नै फ्रस्ट्ेरटेड छन् भने देशमा कसरी विकास हुन्छ ? कलेजहरूमा राजनीतिक गतिविधि चल्न दिनु हुँदैन । स्कुल पढ्ने बेलादेखि नै यो देशमा केही हुन्न भन्ने लाग्थ्यो रे उनलाई । कलेज सकेपछि अभिभावकले विदेश पठाउन चाहे । अस्ट्ेरलिया जान ठिक्क परेका बेला बाइक एक्सिडेन्ट भएर खुट्टा भाँच्चिएछ । एक वर्ष बेड रेस्ट गर्दाताक उनले अनलाइन र्याप ब्याटलबारे चाल पाए । त्यसमै बुद्ध नाममा ब्याटल गर्न थाले । जिते पनि । अन्डरग्राउन्ड लेभलमा त्यही बेला चिनिए । नाम धार्मिक लागेपछि बुद्धको अगाडि यम थपिदिए । यमबुद्धले यमराज र बुद्धले झैं आफूभित्रको आवेग र शान्तिलाई दर्शाउने उनी बताउँथे ।सन् २००९ मा यमबुद्ध स्टुडेन्ट भिजामा यूके गएका थिए । विदेश देख्न पाइने भो भन्दै मख्ख परेर हिँडेका उनी पहिलो दिन नै आत्तिएका थिए रे । कोही चिनेको थिएन, उनी भन्थे, खाल्डोमा हाम फाले जस्तै लाग्यो । एउटा नचिनेको नेपालीको घरमा बसें । वेटरको काम थालें । पछि, सडकमा भेटिएका मान्छेलाई क्लब लैजाने काम पनि गरें । दुई वर्षको बसाइपछि उनी हिँडें है केटा हो भन्दै अचानक ब्यागप्याक गरेर नेपाल आएको बताउँथे । यमबुद्ध कामलाई सम्मान गर्थे । युवालाई आफ्नो खुट्टामा उभिनुपर्छ, गरिखानुपर्छ, मेहनत गर्नुपर्छ भन्दै कलेजकलेज चहारेर उत्प्रेरणा जगाउने भाषण गरेका थिए, एकताका । हामीलाई जुन दिनदेखि घुम्न जाने इच्छाहरू आउन थाल्छ, त्यही दिनदेखि काम गर्न थाल्नुपर्छ, उनको भनाइ थियो, बाबाआमाको कमाइ खाउन्जेल म पनि मात्तिएको थिएँ । खुट्टा भाँच्चिएपछि मेहनत र जीवनलाई बुझें । मर्नदेखि डर लाग्न थाल्यो । आईटी इन्जिनियर थिए अनिल । श्रीमती सिभिल इन्जिनियर । लभम्यारिज गरेको बाहेक परिवारबारे कहिल्यै केही बताएनन् । पछि अटोबायोग्राफीमा दाम्पत्य जीवनबारे बताउँला भन्दै प्रसंग बदल्थे ।अफसोच, उनको आत्मवृत्तान्त अब पढ्न नपाइने भएको छ । शनिबार (माघ १) लन्डनस्थित आफ्नै अपार्टमेन्टमा उनी मृत भेटिएको खबर बाहिर आयो । सामाजिक सञ्जालमा रेस्ट इन पिस भन्नेदेखि आत्महत्या गरेकोमा खोइरो खन्नेहरूसमेत प्रशस्तै भेटिए । हामीसँगको कुराकानीमा उनले भनेका थिए, नर्क र स्वर्गमा विश्वास छैन । म धार्मिक मान्छे होइन । तर, आनन्दले मर्न पाऊँ भन्ने इच्छाचाहिँ छ ।(तस्बिर साभार : अफिसियल फेसबुक एकाउन्ट)"
सेयर बजारमा युवा जोस,"दिपराज खत्रीको अधिकांश समय सेयर बजारको बुलिस र वियरिस ट्रेड विश्लेषणमै खर्च हुन्छ अचेल । कम्पनीहरूको थ्योरिटिकल र टेक्निकल पक्षका साथै मार्केट ट्ेरन्ड अध्ययन गरी सेयर खरिद र बिक्रीसम्बन्धी निर्णय गर्नु खत्रीको दैनिकी नै बनेको छ । एक दशक अघि सेयर बजारमा इन्ट्री गरेका ३० वर्षीय खत्री कैलाली धनगढीका स्थायी बासिन्दा हुन् । सुरुमा ४० हजार रुपैयाँबाट प्राथमिक निष्कासन (आईपीओ) मा लगानी सुरु गरेका खत्रीको पोर्टफोलियो अहिले करिब डेढ करोड रुपैयाँ पुगेको छ । पहिलो संविधानसभाको चुनावभन्दा एक महिनाअघि मात्र सेकेन्डरी मार्केटमा इन्ट्री गरेका खत्रीले हालसम्म सेयर मार्केटमा १ करोड ५० लाख रुपैयाँ बराबरको पोर्टफोलियो बनाइसकेका छन् । सेयर बजारमा आफूलाई लक्की नै ठान्छु, इन्डेक्स ले पनि सपोर्ट गर्यो । यसकारण राम्रो कमाइ गर्न सकियो, उनले भने । यसअघि नेप्से इन्डेक्स १ हजार ७ सय विन्दुमा रहँदासम्म उनले आफ्नो पोर्टफोलियोको करिब ८० प्रतिशत सेयर बिक्री गरी प्रोफिट बुक गरिसकेका थिए । यसपालिका बुलमा सबै लगानी उठाइसके । बचेको सबै लगानी खुद मुनाफा हो, उनले भने । कञ्चनपुर स्थायी घर भई हाल जोरपाटीमा बस्दै आएका २३ वर्षीया खगेन्द्रप्रसाद पाण्डे पनि सेयर बजारका युथ प्लेयर हुन् । शंकरदेव क्याम्पसमा एमबीएस दोस्रो वर्षमा अध्ययनरत पाण्डेका दिनहरू सेयर बजारमै बित्ने गर्छन् । बिहान सबेरै खाना खाएर १० बजे बजार आइपुग्छु । दिनभरि बस्छु । साँझ ४ बजेदेखि ७ बजेसम्म कलेज जान्छु, पढेर घर फर्किन्छु, उनले आफ्नो दैनिकी सुनाए । कलेजमा फाइनान्स टिचरको सल्लाहअनुसार सेयर बजारमा छिरेका बताउने पाण्डेले ४ वर्षअघि ५० हजार रुपैयाँबाट सेयर मार्केटमा इन्ट्री गरेका हुन् । सुरुमा दिदीसँग सापटी मागेर सेयरमा लगानी गरेका थिए । हाल उनको इन्भेस्टमेन्ट पोर्टफोलियो निकै ठूलो छ । नेप्से इन्डेक्स १ हजार ८ सय ८१ हुँदा १ करोड १० लाख रुपैयाँ बराबरको पोर्टफोलियो थियो, उनले भने, अहिले करिब ४० प्रतिशत बेचिसकेको छु । अहिले पनि बजारमा राम्रै लगानी छ । काठमाडौं सिनामंगलका २५ वर्षका अमन वज्राचार्य सेयर एनालिस्ट हुन् । सानिमा क्यापिटलमा सेयर एनालिस्टको काम गर्छन् । योसँगै उनी सेयर बजार बुझेको राम्रा लगानीकर्ता पनि हुन् । मीनभवन क्याम्पसमा एमबीएस दोस्रो वर्षमा अध्ययनरत वज्राचार्यले पनि ५ हजार लिएर सेयर बजारको यात्रा सुरु गरेका थिए । अनामनगर काठमाडौंकी कृष्णाकुमारी अधिकारी (कञ्चन) ले पनि सेयर मार्केटमा करिब १ करोड रुपैयाँ लगानी गरेकी छन् । ३६ वर्षीया अधिकारी ०६५ सालमा मार्केट इन्ट्री गरेकी हुन् । सेयर बजारमा लगानी गर्नुअघि उनी न्युरोडमा मोबाइल पार्ट्स पसल गर्थिन् । सुरुमा १६ लाख रुपैयाँ लिएर डाइरेक्ट सेकेन्डरी मार्केटमा इन्ट्री गरे पनि सुरुकै समयमा धेरै नोक्सान बेहोरिन् । इन्डेक्स धेरै तल आएपछि नोक्सान बढ्दै गयो र पुन: पसलमै व्यस्त रहन थालिन् । जब मार्केटले बुलिस ट्ेरन्ड पछ्यायो । त्यसपछि उनी पुन: बजारमा इन्भेस्टमेन्ट थप्न थालिन् । अहिले पनि सेयर बजारमा उनको लगानी एक करोड रुपैयाँभन्दा धेरै छ । यस वर्ष राम्रो आम्दानी गरेको उनले जनाइन् । अहिले मार्केट वियरिस ट्ेरेन्डमा छ, यो सेयर खरिद गर्ने उपयुक्त समय हो, उनले भनिन्, अहिले पसलमा खासै समय दिँदिनँ । अधिकांश समय सेयर बजार र बाँकी घरको काममा बिताउँछु । राजु सिलवालले सेयर बजारबाट पनि राम्रो प्रोफिट आर्जन गर्दै आएका छन् । जीवनका ३७ वर्ष पूरा गरिसकेका सिलवाल एक दशक अघि बजारमा प्रवेश गरेका हुन् । तिहारमा जितौरीबापत ५ हजार प्राप्त गरेको थिएँ । त्यसमा १२ हजार थपेर आईपीओमा इन्भेस्ट गरेको थिएँ, उनले भने । उनको विचारमा सेयर बजार कम दु:ख गरेर धेरै कमाउने प्लाटफार्म हो सेयर मार्केट । आफूसँग इनएक्टिभ रूपमा रहेको पैसालाई कमाउन जा भनेर पठाउने हो सेयर मार्केटमा, उनले भने । करिब ४ वर्षदेखि सेकेन्डरी बजारमा एक्टिभ रहेका सिलवालले सेयर बजारमा करिब ९० लाख रुपैयाँको पोर्टफोलियो बनाएका छन् । यूकेबाट पोस्ट ग्राजुएट गरी नेपाल फर्केका सन्देश श्रेष्ठ पनि सेयर मार्केटका युवा इन्भेस्टर हुन् । गोरखा स्थायी घर भई हाल काठमाडौंमा बस्दै आएका ३१ वर्षीय श्रेष्ठ स्मार्ट टेलिकममा मार्केटिङ अफिसर हुन् । ०६९ सालदेखि सेयर मार्केटमा सक्रिय श्रेष्ठसँग अहिले २५३० लाख रुपैयाँ बराबरको पोर्टफोलियो छ । सन् २००७००८ को आर्थिक मन्दीपछि नेपाल फर्किएको हुँ । सुरुमा विदेशमा रहँदा कमाइको १०१५ लाख रुपैयाँ ल्याएर सेयर मार्केटमा लगाएँ । इन्डेक्सले सपोर्ट गर्यो । छोटो समयमै धेरै कमाउन सकें, उनले भने । नेप्से एन्डेक्स १५ सय हुँदा अधिकांश सेयर बिक्री सुरु गरेका उनले हाल ९० प्रतिशत सेयर बिक्री गरी प्रोफिट बुक गरिसकेका छन् । अहिले बजारमा २५३० लाख मात्र छ, उनले भने, बजार वियरिस ट्ेरन्डमा रहेकाले क्यापिटल थप्ने प्लानमा छु । सेयर बजार जोखिम लिएर सम्पत्ति बनाउने ठाउँ हो, विश्व सेयर बजारका ठूला लगानीकर्ता (लगानी गुरु) बारेन बफेटले भनेका छन् । युवामा जोखिम बहन गर्ने क्षमता बढी हुन्छ । यसै कारण सेयर बजारमा युवा जमात बढ्दै गएको हो । यस्तो ट्ेरन्ड नेपाली सेयर मार्केटमा पनि देख्न सकिन्छ । पछिल्लो समयमा धेरै युवा सेयर मार्केटमा भित्रिएका छन् । केही युवाहरू त कलेजको ड्रेससहित कारोबार गर्न आउँछन्, सेयर ब्रोकर सरिता विष्टले भनिन् । अन्यको तुलनामा युवा लगानीकर्ताले बजार बुझेको र सबै पक्ष स्टडी गरेर मात्र इन्भेस्टमेन्ट डिसिजन गर्ने उनले जनाइन् । नेपालमा सेयर बजारको औपचारिक सुरुवात भएको करिब २ दशकभन्दा बढी भइसकेको छ । यति लामो समयसम्म पनि बजार अपेक्षित रूपमा आधुनिक बन्न सकेको त छैन । तर, आधुनिकताको बाटोमा छ । पछिल्ला पाँच वर्षमा सेयर बजारमा तीव्र रूपले विस्तार हुनुले यो पुष्टि गर्छ । गत वर्ष पुसमा ११ सय ३५ मा रहेको नेप्से इन्डेक्स गत बिहीबार करिब १५ सय विन्दुमा छ । यस बीचमा सेयर बजार १८ सय ८१ सम्म पुगेको थियो । त्यो हालसम्मकै उच्च हो । काठमाडौं उपत्यका बाहिर पोखरा, वीरगन्ज, विराटनगर, चितवन, धरानलगायत प्रमुख सहरबाट कारोबार गर्न सकिन्छ । डिम्याट सेयरको मात्र कारोबार सुरु हुनु (गत माघदेखि), नेप्सेले नयाँ रेकर्ड कायम गर्नु लगायत कारण यो वर्ष सेयर मार्केट बुलिस ट्रेन्डमा रह्यो (अहिले ट्रेन्ड बदलिएको छ । बजार बियरिस ट्ेरन्डमा छ) । उक्त कारण धेरै लगानीकर्ता बजारमा भित्रिए । यसमा पनि युवा जमात बढी छ । म्यानेजमेन्ट पढाइ हुने केही कलेजहरूले पोर्टफोलियो म्यानेजमेन्ट र स्टक मार्केटमा इन्भेस्टमेन्टसम्बन्धी अध्यापन नै गर्छन् । यसले पनि युवा जोस सेयर बजारमा ओइरिएको हो ।"
हिप्पी ट्रेलमा बेन्टो,"छें बजार हिप्पी ट्रेल भनेर कहलिएको गल्ली हो । ४७ वर्षअघि काठमान्डु वसन्तपुर दरबार क्षेत्रको दक्षिणी भागमा रहेको बजार हिप्पी भनिने युद्धविरोधी युवाहरूको केन्द्र थियो । यतिबेला झोछें हिप्पीहरूले होइन, नेपालीहरूले भरिभराउ छ । १९६० देखि सुरु भएको हिप्पी पर्यटनले झोछें गल्लीमा छाडेको रेस्टुरेन्ट कल्चर, अंग्रेजी म्युजिक, फेसन, गितार आदि अहिले पनि चिनोका रूपमा देखिन्छन् । त्यही बेलादेखि यहाँ होटल, लज, रेस्टुराँ खुल्न थालेका हुन् । नेवारी भाषामा झो भनेको लहर अनि छें भनेको घर हो । अर्थात् लहरै घर । काठमाडौं भुरुङखेलका ३५ वर्षीय सविन महर्जन यहाँको बदलिँदो परिवर्तनका एक स्थानीय साक्षी पनि हुन् । जो यतिबेला यहाँ ७० लाख हाराहारी लगानीमा लन्च बक्स नामक रेस्टुराँ चलाएर बसेका छन् । लन्च बक्सको खास नाम बेन्टो क्याफे हो । बेन्टो जापानी शब्द हो, जसको अर्थ लन्च बक्स हुन्छ । हिप्पीहरू जतिबेला यो फ्रिक स्ट्रिटमा गाँजाचरेस तानेर बरालिन्थे, त्यतिबेला पनि यहाँ लन्च बक्स नामको लज थियो । अहिले त्यो छ या छैन, सायद सविन पनि यसबारे अनभिज्ञ नै होलान् तर उनको लन्च बक्स विशुद्ध हिप्पीलाई नभई नेपाली योङ क्राउडलाई लक्षित छ । अहिले हिप्पी भनेको त कहिलेकाहीँ मात्रै आउने हो, आफ्ना स्कुले ६ जना साथीहरूसँग मिलेर क्याफे सञ्चालनमा ल्याएका उनले भने, अधिकांश अहिले नेपाली छन्, विदेशी कहिलेकाहीँ मात्रै झुल्किन्छन् । उनले भनेको पनि साँचो नै हो । लन्च बक्समा विदेशी कल्चर फलो गर्ने नेपालीहरू प्रशस्तै देखिए । केही हुक्का तान्दै सेल्फी लिइरहेका थिए, केही गितारमा धुन निकाल्नमै व्यस्त थिए । उता लाउन्जमा बर्थडे सेलिब्रेसन चलिरहेको देखिन्थ्यो । अहिले न्युरोड, वसन्तपुर घुम्न आउने नेपालीहरू नै फ्रिक स्ट्रिटका मुख्य अतिथि हुन् । भर्खरै सकिएको अंग्रेजी वर्षमा विदेशी पर्यटकको संख्या अघिल्लो वर्षको दाँजोमा ४० प्रतिशतले बढेर ७ लाख ५३ हजार पुग्यो । तर, यो झोछेंलाई भने कुनै फरक परेको देखिएन । अहिले नेपालीहरूमा रेस्टुरेन्ट कल्चर यसरी हाबी भएको छ । सानो ग्यादरिङ होस् वा परिवारका कुनै सदस्यको बर्थ डे सेलिब्रेसन क्याफे, रेस्टुरेन्ट नै बेस्ट डेस्टिनेसन हुन थाल्यो । तर, नेपालीहरू मेनुमा आउँदाचाहिँ धेरै चुजी भने हुन सकेका देखिँदैनन् । जस्तो बेन्टोकै अनुभवमा पनि अतिथिहरू मेनु पल्टाउँछन्, धेरैबेर घोत्लिन्छन्, अन्त्यमा म:म वा चाउमिन अर्डरमा पर्छ । १ सय ४० जना अटाउने क्षमता भएको बेन्टोको भुइँ तलामा कफी सप छ । त्यहाँको अर्डरमा कफी पहिलो स्थानमा पर्ने नै भयो तर कफी सपदेखि मास्तिरका दुई तलामा फैलिएको बेन्टोमा भने अर्डरमा पर्ने रेसिपी सीमित नै छन् । यहाँको मेनु महँगो छैन । मध्यम वर्गले अफोर्ड गर्न मिल्नेछ । बबरमहलमा रहेको जापानी रेस्टुरेन्टमा लामो समय बिताएका सेफ अमित मानन्धर यहाँका सञ्चालकमध्येका एक हुन् । जो वेस्टर्न मेनुमा आफूलाई अब्बल ठान्छन् । परिकारलाई फ्युजन नगरेको बेन्टोको एम्बियन्समा भने फ्युजन गरेको छ । जसले ७० को दशकदेखि अन्त्य भएको फ्रिकहरूको युगको पनि झल्को दिन्छ ।"
कमव्याक दीपक १,"सूर्य उदाएपछि नै अस्ताउँछ । फक्रिएको फूल पनि एक दिन ओइलिन्छ । चम्किएको तारा त अँध्यारोले छोपिन्छ ।गायक दीपक लिम्बूलाई तपाईं अचेल कता हराउनुभो भनेर सोध्दा यस्तो साहित्यिक जवाफ पो दिए । उनले भन्न चाहेको कसैको पनि सधैं एकैनासे दिन रहँदैनन् । २००५ मा नेपाली ताराको पहिलो विजेता भएर दीपकले आफ्नो इतिहास रचे । त्यसपछि पाश्र्व गायनमा उनको स्वर दर्शकले निकै मन पराए । मैले त्यही भएर मन पराको हिम्मत चलचित्रको गीत गुनगुनाउनेले अझै दीपक लिम्बू सम्झिन्छन् । पछिल्लो समयचाहिँ उनले गीत गाउन छोडेका चाहिँ होइनन् । तर, उनको गीत जनजिब्रोमा झुन्डिने बनेका छैनन् । त्यसैले दीपक कतै हराए कि जस्तो लाग्नु स्वाभाविक हो । गीत गाइरहेकै छु, दीपक इमानदार हँुदै भन्छन्, अचेल विदेशका कार्यक्रमले अलि व्यस्त बनाएको छ । पछिल्लो दुई वर्षमा उनले थुप्रै विदेश यात्रा गरे । श्रव्य, श्रोता, गन्तव्य टु र नेपाली तारा दीपक लिम्बू गरी चार एल्बम जन्माइसकेका उनले केही समयचाहिँ फुटकर गीत गाउन लागे । एल्बमभन्दा पनि उनको खोजी कुनै ताका फिल्ममा मात्रै हुने गथ्र्यो । महिनामा १५ वटा समेत चलचित्रका गीत गाए । अहिले त्यो रेसियो घटेर ३ सम्म पुगेको उनी बताउँछन् । फिल्म क्षेत्रमा पाश्र्व गायनको लोकप्रियता कमाएका दीपकले अब एल्बम निकाल्नुमा आफ्नो भलो हुने सोचेका छन् । चलचित्रमा नयाँ सिर्जना आउन थालेका छन्, उनी भन्छन्, अचेल प्रचारको जमाना पनि हो, त्यसैले अलि गाह्रै हुँदोरहेछ । कमर्सियल गायकी हुँदै करिअर स्थापित गर्नुपर्ने नेपाली कलाकारको बाध्यता छ । यसलाई मेन्टेन गर्न प्रस्तावमा आउने प्राय: सबै गीत दीपकले गाएका छन् । लोक, पप, आधुनिकदेखि फिल्मका गीत गाउन उनी कहिल्यै पछि पर्दैनन् । उनको विचारमा सबै स्वादका गीत गाउन सक्नु एउटा इमानदार र सक्षम कलाकारको गुण हो । फिल्मका गीत दीपकले दर्शक खुसी पार्न गाउँछन् । एल्बमचाहिँ आफ्ना लागि निकालेका हुन् । यतिबेला चाहिँ उनी मौलिक, आधुनिक र केही फिल्मी शैलीका संगीत मिसाएर पाँचौं एल्बम श्रेय दर्शकमाझ ल्याउने क्रममा छन् । दुई वर्षको अन्तरालपछि एल्बमका साथ उनी दर्शकसामु कमब्याक हुन लागेका हुन् ।"
भर्चुअल्ली भिजिट नेपाल,"सोलुखुम्बुका बबी बस्नेत र राजधानीका सजेश खड्गी एवं सौरभ वज्राचार्य क्लासमेट थिए, बसाइ पनि सँगसँगै । काठमाडौं युनिभर्सिटीमा कम्प्युटर इन्जिनियरिङ पढ्दै गर्दा यी तिनको जोडी खुब जम्यो । क्लास लिन जानुभन्दा अघि र पछि मात्र होइन, कहिलेकाहीँ क्लास बंक गर्दा पनि भेट भइहाल्थे उनीहरू । निरन्तरको भेटघाट, हसिमजाक, चियाको चुस्की र चुरोटको पफबीच पढाइ सकिने बेला आयो । लास्ट सेमेस्टरतिर आएपछि सबैलाई करियरको चिन्ताले सताउन थाल्यो । हरेक दिनका चिया गफ करियरमा फोकस हुन थाले । चिया पसलमै उनीहरूले करियर अघि बढाउन नयाँ आइडिया निकाले भर्चुअल रियालिटी (भीआर) सम्बन्धी काम थाल्ने । नेपालमा खासै भीआरको काम भएकै थिएनन्, बबी भन्छन्, त्यसैले गर्दा हामीलाई त्यही काम थाल्नुपर्छ भन्ने लाग्यो । टेक्निकल पढाइ अनि टेक्निकल माइन्ड, म्याच गरिहाल्यो । तीन भाइ मिलेर थाले भर्चुअल वर्क । भोलेन्टियर्ली । उनीहरूलाई साथ दिए अमेरिकाबाट अध्ययन सकेर आएका कुशल वैद्यले । यी चार तन्नेरीले मिलेर सुरु गरे सिमान्टिक क्रिएसन । जसले नेपालमै पहिलो पटक बनायो भर्चुअल्ली नेपाल भ्रमण गर्न सकिने मोबाइल एप नेपाल भीआर । नेपाल भीआर अहिले भने सिमान्टिकको सहायक कम्पनी भिजुअलाइज भीआरअन्तर्गत छ । छोटो समयमा नै यो एप लोकप्रिय भएको छ र अधिकांश प्रयोगकर्ता छन् गैरनेपाली । किन त ? नेपालका टुरिस्ट डेस्टिनेसन्सको फ्रिमा भर्चुअल टुर गर्न पाइने भएर, बबी भन्छन्, नेपालका टुरिस्ट प्लेसबारे बाहिरकालाई नै छ धेरै इन्ट्रेस्ट हुन्छ नि ।भीआर भनेको त्यस्तो प्रविधि हो जसले सफ्टवेयर प्रयोगमार्फत रियालिस्टिक इमेज जेनेरेट गर्छ । साउन्ड र अरूखाले सेन्सेसनसमेत जोडिँदा प्रयोगकर्तालाई साँच्चै नै वास्तविक वातावरणमा रहेको अनुभव हुन्छ । यी युवाले पनि नेपाली पर्यटकीय क्षेत्रका ३ सय ६० डिग्रीमा खिचिएका तस्बिरलाई समेटेर नेपाल भीआर एपमा राखेका छन् । त्यसलाई भीआर हेडसेटबाट युजरले हेर्न सक्छन् । गुगल कार्डबोर्डमा जस्तै यसमा भने नेपालका विभिन्न पर्यटकीय क्षेत्रको भर्चुअल्ली भिजिट गर्न सकिन्छ । म्याग्नेटिक बटनको माध्यमबाट विभिन्न स्थानको भर्चुअल भिजिट गर्दा रियल मै त्यहीँ पुगेको जस्तो अनुभव हुन्छ । हामी अहिले स्टार्टिङ फेजमा छौं, खड्गी भन्छन्, त्यसैले ५५ वटा टुरिस्ट प्लेसका मात्र थ्री सिक्टी डिग्री फोटो राखिएको छ, हामी जहाँ जान्छौं त्यहाँको फोटो थप्दै जाने छौं । भीआर टुर गराउनका लागि अरू क्यामेराले खिचेको फोटो राख्न फोटोसपबाट धेरै वटा फोटो जोड्नुपर्ने हुन्छ । तर, थ्री सिक्टी डिग्री फोटो लिन मिल्ने क्यामेराबाट खिचेको एउटै फोटोले त्यसको काम गर्छ । भिजुअलाइज भीआर टिमले अहिले आफंैले संकलन गरेका फोटो मात्र हालेर भर्चुअल्ली नेपालको भिजिट गराइरहेको छ । चाँडै नै हामी भिडियोसमेत हालेर अझै बढी नेचुरल बनाउने तयारी गरिरहेका छौं, कम्पनीका अर्का साझेदार सौरभ भन्छन् । अहिले भने एपमा काठमाडौंका वसन्तपुर, भक्तपुर र पाटन दरबार स्वायर, पशुपतिनाथ, स्वयम्भू, बौद्ध, चोभारलगायतका स्थानसहित पोखराको समेत भर्चुअल्ली भिजिट गर्न सकिन्छ । त्यसका साथै राजधानीमा हुने विभिन्न जात्राका तस्बिरलाई समेत एपमा राखिएकाले त्यसको भर्चुअल्ली मज्जा लिन पाइन्छ ।फोटोको गुणस्तर समेत बढाई अहिलेका गन्तव्यलाई थप गर्दै लाने बबी बताउँछन् । भर्चुअल्ली नेपाल भ्रमण गर्नका लागि पहिले मोबाइलमा नेपाल भीआर एप डाउनलोड गर्नुपर्छ । यो एपलाई नर्मल मोडमा पनि हेर्न सकिन्छ । तर, भर्चुअल रियालिटीको मज्जा पाउन भने भीआर हेडसेट किन्नुपर्ने हुन्छ । यस्तो हेडसेटमा आफ्नो स्मार्टफोन जोडेर नेपालको भर्चुअल टुर गर्न सकिन्छ । बजारमा पाइने हेडसेटबाहेक लेन्स किनेर घरैमा आफूले समेत हेडसेट बनाउन सकिन्छ । भर्चुअल रियालिटीका लागि खिचिएका तस्बिर थ्री सिक्टी डिग्री एंगलमा खिचिएका हुनाले आफ्नो आँखा जता घुमायो, उतैको दृश्य एकदमै वास्तविक जस्तो देखिन्छ । तपाईं पनि गर्ने हैन त नेपालको भर्चुअल टुर ?"
आइफोनका १० वर्ष,"एप्पलका तत्कालीन प्रमुख स्टिभ जब्सले आइफोन सार्वजनिक गरेको अघिल्लो साता १० वर्ष पुगेको छ । त्यो समयमा मोबाइलको रुपरंग अनि प्रयोगकर्ताको रूचि मोडिदिने उत्पादन भएको थियो आइफोन । आइफोनको १० वर्षे यात्रा कस्तो रह्यो ? सन् २००७ जनवरी ७ मा अमेरिकाको सान फ्रान्सिस्कोमा आइफोन रिलिज गर्ने क्रममा एप्पलका संस्थापक स्टिभ जब्सले भनेका थिए यो दिन म साढे दुई वर्षदेखि पर्खिराखेको थिएँ । तर, त्यो दिन त्यस्तो भइदियो जुन जब्सले मात्रै होइन, नयाँ पुस्ताले पर्खिराखेका थिए । त्यो त्यस्तो दिन थियो जसले मोबाइलको इतिहास र भविष्य बदलिदियो । त्यसको स्वाद अहिलेको पुस्ताले चाखिरहेको छ ।आइपोड, मोबाइल फोन र इन्टरनेट कम्युनिकेटर । यी तीनै सुविधा भएको डिभाइसका रूपमा आइफोनको मार्केटिङ भएको थियो । नोकिया, मोटोरोला, पाल्म, ब्ल्याकबेरीजस्ता कम्पनीले थरीथरीका किबोर्ड राखेर बनाएका मोबाइल फोन छनोट गरिरहेका ग्राहकका लागि एकदमै नयाँ विकल्प आएको थियो आइफोन । जसमा डिभाइसको आधा भाग ढाक्ने किबोर्ड थिएन बरु औंलाले चाहेअनुसार थिच्न पाइने स्क्रिन थियो जुन प्रयोगकर्ता सायदै सोचेका थिए । प्रयोगकर्ताको आवश्यकताअनुसारको नयाँपनका कारण सार्वजनिक भएको दोस्रो वर्ष एप्पल सबैभन्दा ठूलो स्मार्टफोन उत्पादक कम्पनी बनेको थियो । त्यसको हरेक एक वा दुई वर्षमा आइफोनका नयाँनयाँ मोडल सार्वजनिक भइरहेका छन् र यसको क्रेज अहिले पनि उस्तै छ । सायद यही दिनदेखि हो त्यो बेला मोबाइल बजारमा राज गरिरहेका नोकिया, मोटोरोला, ब्ल्याकबेरी जस्ता कम्पनीको दिनगन्ती सुरु भएको । यी तीनै कम्पनीको अहिले इतिहास मात्रै बाँकी छ तर एप्पल स्मार्टफोन बिक्रीबाट नाफा गर्ने कम्पनीको सूचीमा नम्बर एकमा अड्डा जमाएर बसेको छ ।आइफोन नआएको भए के हुन्थ्यो ? यो अनुमान गर्न सकिने विषय त होइन तर के भन्न सकिन्छ भने मोबाइलमा अहिले पाइने सुविधा लिन सायद केही वर्ष कुर्नुपथ्र्यो । आइफोनको आगमनले मोबाइलको चालढाल मात्र बदलेन, मानिसको आनीबानीसमेत बदलिदियो । कम्प्युटरमा गर्न सकिने काम मोबाइलमा हुन थाले किनकि यसमा कम्प्युटर जस्तै इन्टरनेट चलाउन सहज थियो ।फेसबुकजस्ता सामाजिक सञ्जालको लोकप्रियतालाई पनि आइफोनकै आगमनसँग जोडेर हेर्ने गरिन्छ किनकि आइफोनले प्रयोगकर्तामा मोबाइलमै सबैथोक गर्न सकिन्छ भन्ने आत्मविश्वास दियो । प्रयोगकर्ताले मोबाइलमै गुगल म्याप, सजिलो मेल, क्यालेन्डर, पत्रिका पढ्ने सुविधा पाएका थिए । आइफोन सार्वजनिक गर्ने क्रममै नोकिया, ब्ल्याकबेरी र मोटोरोलाको उदाहरण दिँदै जब्सले भनेका थिए हामी अन्य मोबाइल कम्पनीभन्दा ५ वर्ष अगाडि छौं । तर, तीन वर्ष नपुग्दै एप्पलको आधिपत्य तोड्ने गरी सामसुङको उदय भयो । सुरुवाती समयमा आइफोनको डिजाइन र फिचर कपी गरेको धेरै आरोप खेपेरै भए पनि अहिले सामसुङका स्मार्टफोनले एप्पलको आइफोनलाई बिक्रीमा उछिने पनि आइफोनको ब्रान्ड कायमै छ । सायद, स्मार्टफोनलाई रिइन्भेन्ट गरेको ब्याज आइफोनले अझै केही वर्ष पाउनेछ किनकि बजारमा उसको सबैभन्दा ठूलो प्रतिस्पर्धी सामसुङको सबैभन्दा पछिल्लो फोन ग्यालेक्सी नोट सेभेन प्रयोगकर्ताले चलाउने क्रममा पड्किन थालेपछि कम्पनीले ठूलो क्षति बेहोरेको छ र सबैभन्दा पछिल्लो आइफोन सेभेनले आफ्नो बराबरको प्रतिस्पर्धी देख्नुपरेको छैन ।चल्तीका मोबाइल फोनभन्दा भिन्न आइफोन निर्माणका लागि नेतृत्व गरेकै कारण एप्पलका तत्कालीन प्रमुख स्टिभ जब्सलाई मृत्युपर्यन्त पनि सिर्जनशील व्यक्तिका रूपमा आदर गर्ने गरिन्छ । एक हजार कर्मचारीलाई प्रोजेक्ट पर्पल नाम दिइएको गोप्य योजनामा खटाएर त्यो समयको असाधारण डिभाइस बनाउने उनको योग्यता धेरैका लागि आदर्श बनेको छ । जब्स सरलताको बिम्ब भएका छन् किनकि उनले जटिल लाग्ने फोनलाई सरल आइफोनमा रूपान्तरण गरेर देखाए, त्यो पनि त्यो बेला असाधारण लाग्ने सुविधासहित । अहिले पनि प्रयोगकर्ताले आइफोनलाई क्रिएटिभ फोनका रूपमा चिन्छन् । यही पहिचानलाई बचाउन आइफोनले हरेक संस्करणमा केही नयाँ गर्न खोजिरहेकै छ । पछिल्लो पटक ताररहित एयरपोड यसैको निरन्तरता हो । आइफोनसँगै आएका हरेक नयाँपनलाई प्रयोगकर्ताले नरुचाएका उदाहरण पनि छन् तैपनि आइफोनले बजारका अन्य स्मार्टफोनभन्दा उँचो शिर बनाउन पाइरहेकै छ, सायद प्रयोगकर्ताले १० वर्षअघि आइफोनको आगमनले लगाएको गुन तिरिरहेका छन् ।"
फेसबुकमा डेस्कटपबाटै लाइभ,"फेसबुकले आफ्नो लाइभ फिचरमा नयाँ सुविधा थपेको छ । यो साता फेसबुकले डेस्कटपबाट पनि लाइभ गर्न मिल्ने सुविधा सुरु गरेको छ । तत्कालका लागि यो सुविधा केही ब्रान्डका फेसबुक पेजमा मात्रै छ । यसअघि प्रयोगकर्ताले मोबाइल एपबाट मात्रै फेसबुक लाइभ गर्न सक्थे ।फेसबुकले ब्लगमार्फत यो फिचरबारे जानकारी दिएको हो । डेस्कटप वा ल्यापटप कम्प्युटरबाट लाइभ गर्न सकिने फिचर फेसबुकलाई युट्युबको झन् ठूलो प्रतिस्पर्धी बनाउनेछ ।साथै, फेसबुकले ५ हजार बढी लाइक भएको फेसबुक पेजका लागि भिडियो मेट्रिक्सको सुविधा दिने भएको छ । यसले भिडियो हेरिएको तथ्यांक विस्तृतमा जानकारी दिनेछ । लाइभ भिडियोमा लाइभ कमेन्ट पिन गर्ने सुविधा पनि थप गर्ने फेसबुकले ब्लगमा लेखेको छ ।"
आगलागी नहुने ब्याट्री,अनुसन्धानकर्ताले आगलागी नहुने खालको ब्याट्रीको सफल परीक्षण गरेका छन् । स्ट्यान्डफोर्ड विश्वविद्यालयका अनुसन्धानकर्ताहरूले गरेको सफल परीक्षण साइन्स एडभान्स जर्नलमा प्रकाशित भएको छ । अनुसन्धानकर्ताहरूका अनुसार ब्याट्रीको तापक्रम १ सय ५० सेल्सियस पुग्नेबित्तिकै ब्याट्रीमा राखिएको फ्लेम रिटार्डेन्ट ट्राइफेनाइल फस्फेट (टीपीपी) रसायन पग्लिएर आगलागी हुन दिने छैन । टीपीपी एक खालको रसायन हो । उनीहरूले टीपीपीलाई सेलभित्र राखेर ब्याट्रीमा प्रयोग गरेको बताएका छन् जुन पग्लिन शून्य दशमलव ४ सेकेन्ड मात्र लाग्नेछ । सेलमा नराखी टीपीपी प्रयोग गर्दा ब्याट्रीको कार्यक्षमतामा ह्रास आएकाले सेलभित्र राखिएको अनुसन्धानकर्ताहरूले जनाएका छन् ।यो प्रविधि सफल प्रयोगमा आए ब्याट्रीमा हुने खराबीका कारण इलेक्ट्रोनिक्स डिभाइसमा हुने आगलागी नियन्त्रण गर्न निकै ठूलो सहयोग पुग्नेछ ।सामसुङ इलेक्ट्रोनिक्सले ग्यालेक्सी नोट सेभेनमा देखिएको आगलागीको कमजोरीमा ब्याट्रीकै कमजोरी देखाएको छ ।
योङ पिस क्याम्पेनर,"विश्वमा अहंकार र अशान्ति बढ्दो छ । चीनको हंखुईका १९ वर्षका म्याव ई चाहिँ शान्तिनिम्ति थोरै भए पनि योगदान गर्न सक्छु कि भनेर बुद्ध दर्शनमा लागे । उनले संसारका सरकारहरूले होड गरिरहेको एउटा चीज मन पराएका छैनन् सुरक्षा खर्च । त्यति मेहनत शान्ति र प्रेमका लागि भइदिए १ च्याङ्सी प्रान्तका २३ वर्षे ख व्यनलाई यही शान्ति प्रेमले बुद्ध जन्मस्थल लुम्बिनीसम्म ल्यायो । उनी यहाँ आएर शान्ति, सद्भाव र भ्रातृत्वका लागि लाग्छु भनेर झन् बलियो प्रण गरे । यी दुई चिनियाँ युवा मात्र प्रतिनिधि पात्र हुन् । हालै १ सय ६५ चिनियाँ युवा शान्तिको सन्देश वाहक योङ पिस क्याम्पेनर बन्न लुम्बिनी आए । चीनको सेन्चेनस्थित वन ह्वान बौद्ध विश्वविद्यालयमा स्नातक र स्नातकोत्तर पढ्दै गरेका उनीहरूले यहाँ बुद्ध शिल ग्रहण गरे । जससँगै उनीहरूको सम्बन्धित तहको अध्ययन पनि पूरा भएको छ । चीनको क्वाङ्सी, क्लोलोङ, खुबे, स्याङतुङ, हाइनन्, सास्सी, तिब्बतलगायत प्रान्तबाट आएका उनीहरूले ३ वर्षे बौद्ध अध्ययन गरेका थिए । उनीहरू सबै गृहस्थ जीवन त्यागेर शान्ति सन्देशवाहक बनेका हुन् ।उनीहरूलाई आर्शिवचन र शिल प्रदान गर्न चीनबाट चिनियाँ बौद्धिष्ट एसोसिएसनका अध्यक्ष स्वे चाङ र उपाध्यक्ष मास्टर इनसुन आएका थिए । चीन सरकारले जीवित बुद्धको उपाधि दिएका अध्यक्ष र उपाध्यक्षलाई मन्त्री र राज्यमन्त्री स्तरीय सुविधा दिइएको छ । बुद्ध दर्शनबाट दीक्षित उनीहरू सेन्चेनमा मुख्यालय रहेको होङ्फा विहारका चीनभरि छरिएका २० विहारमा शान्ति शिक्षा दिन्छन । होङ्फा विहार चीनको सबैभन्दा ठूलोमध्ये मानिन्छ । बर्सेनि चीन घुम्न जाने लाखौं पर्यटक र उपासक उपासिका होङ्फा विहार पुग्ने गरेका छन् । योङ पिस क्याम्पेनर बन्न युवाहरू जनवरी १ देखि ११ तारिखसम्म लुम्बिनीमा थिए । उनीहरूले रानी मायादेवी, राजा शुद्धोदनको राजप्रासाद तथा भगवान् गौतम बुद्धले २९ वर्ष युवा अवस्था बिताएको तिलौराकोटमा विशेष पूजाआजा गरे । त्यस्तै भगवान् गौतम बुद्धले आफ्ना छोरा र श्रीमतीलाई भिक्षु बनाएको निग्रोधाराममा पनि पूजाआजा र विश्व शान्तिका लागि प्रार्थना गरे । विश्वलाई नै शान्तितर्फ डोहोर्याउने बुद्धलाई जन्म दिने धर्ती नेपाल हो, चिनियाँ बौद्धिस्ट एसोसिएसन अध्यक्ष स्वे चाङले भने, जसका कारण नेपाल र नेपाली विश्वकै गौरव र अनुयाई बनेका छन् । यस्तो ठाउँबाट शान्तिको शिक्षा पाउनु ठूलो उपलब्धि हो, उनले भने । मानवलाई महान ज्योति, आशा र सर्वोच्च आनन्द प्रदान गर्नुभएका भगवान् गौतम बुद्धको धर्तीमा पाइला राख्न पाउँदा निकै गौरवान्वित बनेको छु, चिनियाँ बौद्धिस्ट एसोसिएसन उपाध्यक्ष मास्टर इनसुनले भने, सबैलाई शान्तिका लागि उत्प्रेरित गर्ने नेपाली भूमिलाई कहिल्यै ऋण तिरेर सक्दैनौं ।"
किन थपिए मन्त्री ?,"काठमाडांै संविधान संशोधन विधेयक पारित गराउन भन्दै प्रधानमन्त्री पुष्पकमल दाहालले सत्तारोहणको ६ महिना पुग्न लाग्दा एक सिटे दलका दुई मन्त्री थपेका छन् । उनले थप गरेका यी दुवै मन्त्री यसअघि नै सत्तारूढ गठबन्धनमा भएका दलका नेता हुन् । यसले संशोधन विधेयक पारित गर्न आवश्यक संख्यामा कुनै तात्त्विक फरक पार्दैन । दाहालले समाजवादी जनता दलका अध्यक्ष प्रेमबहादुर सिंहलाई खानेपानी तथा सरसफाइ मन्त्रालय तथा अखण्ड नेपाल पार्टीका अध्यक्ष कुमार खड्कालाई महिला तथा बालबालिका मन्त्री बनाएका हुन् । अब मन्त्रिपरिषद् ४३ सदस्यीय जम्बो बनेको छ । विधेयक पारित गराउनकै लागि मन्त्री थप्दै जाने हो भने साना दलहरूबाट अब कति संख्यामा मन्त्री बन्ने हुन् यकिन छैन । संसद्मा भएका ३० दलमध्ये १८ वटा दलका तीनभन्दा बढी सांसद छन् भने १२ वटा दलका एक वा दुई सांसद छन् । यी १२ दलमध्ये जनमुक्ति पार्टी, नेपाल परिवार दल र मधेस समता पार्टीबाहेकका ९ पार्टी सत्ता गठबन्धनमा छन् । अहिले सत्तारूढ गठबन्धनमा ३ सय ९१ सांसद छन् भने विपक्षी गठबन्धनमा २०२ । संसद्मा ५ सय ९६ संख्या रहे पनि सभामुख र थुनामा रहेका सांसद सञ्जय साहले मतदान गर्न पाउँदैनन् । संशोधन प्रस्ताव दुई तिहाइले पारित गर्न ३ सय ९८ मत आवश्यक पर्छ । सिंह र खड्का दुवैले बिहीबारै राष्ट्रपति विद्यादेवी भण्डारीमार्फत शपथ लिएका छन् । निर्वाचन आयोगका प्रवक्ता सूर्यप्रसाद शर्माका अनुसार सिंहको दल हाल खारेजीको अवस्थामा छ । आयोगका अर्का पदाधिकारीका अनुसार पछिल्लो तीन वर्षको आयव्यय विवरण बुझाउनुपर्ने प्रावधान सम्झाउँदै पटकपटक ताकेता गरे पनि सिंहले नबुझाएपछि दल खारेजीमा परेको हो । यसरी आफ्नो दलको वैधानिक हैसियतसमेत नभएका सिंह मन्त्री बनेका छन् । सिंहले आयोगको निर्णयविरुद्ध सर्वोच्च अदालतमा मुद्दा हाले पनि हालसम्म फैसला भएको छैन । सिंह यसअघिको केपी ओली सरकारमा पनि खानेपानी मन्त्री नै थिए । २०४६ सालपछि नेमकिपा हुँदै एमाले बन्न पुगेका कर्णालीका सिंह राजा ज्ञानेन्द्रले सत्तापलट गरेपछि उनैको पक्षमा लागेका थिए । गणतन्त्रपछि एमालेमा फर्कन खोजे पनि मौका नदिइएपछि आफ्नै दल दर्ता गरी पुष्पकमल दाहाल नेतृत्वको ३० दलीय विपक्षी गठबन्धनका प्रवक्ता बन्न पुगे । दाहाल दोस्रोपल्ट प्रधानमन्त्री बनेसँगै उनी नियमितजसो बालुवाटार पुगेर मन्त्री बन्न लबिइङ गर्दै आएका थिए । अर्का मन्त्री खड्काले माओवादीले संघीय गणतन्त्रको पक्षमा आन्दोलन गर्दैगर्दा त्यसविरुद्ध अखण्डताको आन्दोलन चलाएका थिए । कास्कीका खड्काले खस क्षत्री एकता समाजमार्फत जनजातिविरोधी अभियानको अगुवाइ गरेका थिए । दाहाल प्रधानमन्त्री बनेदेखि नै सिंह र खड्का दुवैको ताकेता झेल्न कठिन हुँदै आएको बालुवाटार स्रोतको भनाइ छ । दाहाल भेट्न नपाएका दिन उनीहरू निकटस्थसँग कुराकानी गरेर फर्कने गर्थे । एक सिट मात्रै भएका सिंह र खड्कालाई दाहालले किन मन्त्री बनाएका हुन्, बुझ्न नसकेको माओवादी केन्द्रका एक नेताले बताए ।संविधान संशोधन गर्न भनौं भने जम्मा एक सिट छ, त्यसमाथि संघीयताकै विरोधी नेता पनि, ती नेताले भने, यसले सरकार र पार्टीप्रति राम्रो सन्देश गएन ।सरकारका प्रवक्ता तथा सञ्चारमन्त्री सुरेन्द्र कार्कीले भने संख्याका लागि नभई मुद्दा मिल्नेसँग सहकार्य गर्ने क्रममा साना दलका मन्त्री थपिएको प्रस्टीकरण दिए । सरकारको चाहना प्रमुख प्रतिपक्षी एमालेसमेतलाई सरकारमा ल्याउने भएको भन्दै उनले संविधान संशोधन विधेयक पारित गर्न र चुनावको बाटोमा जाने अग्रसरताकै रूपमा यो मन्त्रिपरिषद् विस्तारलाई बुझ्नुपर्ने बताए । संघीयताविरोधी अखण्ड पार्टीका नेता खड्कालाई समेत मन्त्रिपरिषद्मा किन ल्याउनुपरेको भन्ने जिज्ञासामा उनको जवाफ थियो, लेनिनले भन्नुभएको छ, अति दायाँ ढल्केको वस्तुलाई सिधा मात्रै पार्न खोज्दा सम्भव हुन्न, पूरै बायाँ ढल्काइदिनुपर्छ । अहिले हामीले त्यही गरेको हो । अब अरूलाई पनि हाम्रो इस्युमा सहमत गराउँदै लैजान्छौं । एक सिट भएका, त्यसमाथि विवादास्पद व्यक्तिलाई मन्त्री बनाउनु जनभावनाविपरीत भएको विज्ञहरूले बताएका छन् । पूर्वप्रमुख निर्वाचन आयुक्त भोजराज पोखरेलले दुई ठूला सत्तारूढ दलबीच नौ महिनाको आलोपालोबारे बाहिरै समाचार सार्वजनिक भइसक्दा पनि अन्तिम घडीमा एक सिटे दललाई मन्त्री बनाउँदा सन्देश राम्रो नभएको बताए । संशोधन विधेयकका लागि भनेर मन्त्री थप्दै जाने हो भने कहिलेसम्म थप्ने ? कति जनासम्म थप्ने ? उनले भने, यही प्रवृत्तिका कारण नै थ्रेसहोल्ड चाहिएको हो । अबको संसद्लाई स्थिर सरकारमार्फत जनताको आकांक्षा सम्बोधन गर्न थ्रेसहोल्ड अनिवार्य गर्नुपर्छ भन्ने यसले पुष्टि गरेको छ । नत्र त सरकारले आफ्नो काम गर्न सबैलाई खुसी पार्नुपर्ने अवस्था आउने देखियो । पोखरेलले बहुमत टिकाइराख्न एक सिटेलाई खुसी पारिराख्नुपर्ने, त्यसका लागि जे पनि गर्न ठूलो दल तयार पार्नुपर्ने अवस्था अन्त्य गर्न सुझाए । यस अगाडि पनि एकदुई सिटेलाई खुसी नपारी बहुमत नपुग्ने भएकाले मनलाग्दी उपप्रधानमन्त्री र मन्त्री थप्ने काम भएका थिए, त्यो आज पनि पुनरावृत्ति भयो, उनले भने, विवादास्पद व्यक्तिहरूलाई नियुक्त गर्न बाध्य हुुनुपर्ने यो बेला नैतिकताको पनि ठूलै खडेरी देखियो । हुन त सिंहजी सर्वोच्चमा जानुभएको छ, भोलि जित्नु पनि होला । तर नैतिक हिसाबले विवादास्पद व्यक्तिलाई नियुक्त गर्नुहुन्थ्यो कि हुन्नथ्यो भन्ने विषय उठेको छ । निर्वाचन आयोगले भने सिंहको मुद्दा छिनोफानो नहुँदै मन्त्री बनेकोबारे टिप्पणी गर्न अस्वीकार गरेको छ । राप्रपाका दुई मन्त्री सरकारमा रहे पनि अध्यक्ष कमल थापासमेतलाई ल्याउने तयारी भइरहेको सरकारी स्रोतले खुलाएको छ । उच्च स्रोतका अनुसार थापाले परराष्ट्र मन्त्रालय पाउनुपर्ने दाबी गरेका छन्, तर कांग्रेस तयार नभएकाले उनलाई स्थानीय विकास वा अरू कुनै मन्त्रालयमा मनाउने प्रयास भइरहेको छ । फोरम लोकतान्त्रिकलाई पनि सरकारमा ल्याउने सरकारी चर्चामा आए पनि उक्त दलले भने अस्विकार्दै आएको छ । सरकारका प्रवक्ता कार्कीले थापा र गच्छदारलाई सरकारमा सहभागी गराउनेबारे छलफल चलिरहेको बताए । प्रधानमन्त्री दाहालले दुई मन्त्री थप्दै गर्दा सामाजिक सञ्जालमा भने चर्को विरोध भइरहेको छ ।"
ट्रम्पको शपथ आज,"न्युयोर्क अमेरिकाको ४५औं राष्ट्रपतिमा शुक्रबार डोनाल्ड ट्रम्पले शपथग्रहण लिँदै छन् । शपथसँगै ७१ वर्षीय ट्रम्प, अमेरिकी इतिहासकै सबैभन्दा पाका राष्ट्रपति हुनेछन् । यसअघि सन् १९८१ मा पदभार ग्रहण गर्दा रोनाल्ड रेगन ७० वर्षका थिए । परम्पराअनुसार राष्ट्रपति निर्वाचित ट्रम्प राष्ट्रपति बाराक ओबामाको कफी निम्तोमा शुक्रबार बिहान ह्वाइट हाउस पुग्नेछन् । त्यसपछि दायाँ सिटमा ओबामा र बायाँ सिटमा ट्रम्प सवार लक्जरी कार लेमोजिन अमेरिकी कंग्रेसको भवन क्यापिटोल हिलको बाहिर आयोजित शपथग्रहण समारोहमा पुग्नेछन् । अमेरिकी सर्वाेच्च अदालतका प्रधानन्यायाधीशबाट शपथ लिएपछि ट्रम्प आधिकारिक राष्ट्रपति बन्नेछन् । गत नोभेम्बरको राष्ट्रपतीय निर्वाचनमा रिपब्लिकन पार्टीका तर्फबाट रियल स्टेट खर्बपति व्यापारी ट्रम्पले डेमोक्रयाटिक पार्टी प्रतिस्पर्धी हिलारी क्लिन्टनलाई पराजित गरेका थिए । इलेक्टोरल कलेजमा जित हासिल गरे पनि ट्रम्पले हिलारी क्लिन्टनका तुलनामा झन्डै तीस लाख मत कम पाएका थिए । पपुलर भोटमा हारेर पनि राष्ट्रपति पदमा निर्वाचित हुने अपवादको यो घटना अमेरिकी राजनीतिको पाँचौं हो । ट्रम्प ह्वाइट हाउसमा आसीन हुने पहिलो व्यक्ति हुन्, जोसँग कुनैखाले सैनिक सेवा एवं राजनीति क्षेत्रमा काम गरेको अनुभव छैन । संस्थापन राजनीतिको दोहोलो काढ्दै वासिङ्टन डीसीको तौरतरिकामा आमूल परिवर्तन गर्ने वाचासहित निर्वाचित ट्रम्पले कस्तो आर्थिक, सामाजिक एवं परराष्ट्र नीति लागू गर्लान्, बहुप्रतीक्षाको विषय बनेको छ ।कार्यकालको पहिलो दिन शुक्रबार ट्रम्पले ओबामा प्रशासनले जारी कार्यकारी आदेश लाई खारेज गर्ने प्रबल सम्भावना छ । जसबाट गैरकानुनी रूपमा अभिभावकसँग अमेरिका छिरेका नाबालक, बालिकालाई ओबामाद्वारा प्रदान गरिएको कानुनी हैसियत खारेज हुन सक्ने अनुमान छ । आप्रवासीसम्बन्धी मुद्दामा कडा रूपमा प्रस्तुत हुने संकेत ट्रम्पले गर्दै आएका छन् । त्यसैगरी जलवायु परिवर्तन न्यूनीकरणका लागि गत वर्ष गरिएको पेरिस सम्झौता लाई उनले लत्याउने सम्भावना छ । सन् २००२ मा जर्ज डब्लू बुसले अन्तर्राष्ट्रिय क्रिमिनल कोर्टमाथि अमेरिकी हस्ताक्षर गर्न अस्वीकार गरेका थिए । इरानसँगको आणविक सम्झौता, केस्टोन पाइपलाइन को पुन: जाँच एवं समीक्षा, सिरियाली शरणार्थी ल्याउने नीतिलाई निलम्बन एवं कमर्स डिपार्टमेन्टलाई चीनविरुद्ध व्यापार केस गर्ने आदेश दिने सम्भावना छ । त्यसैगरी, संवैधानिक अधिकार रहेको बन्दुक किनबेचमाथि ओबामाले लगाएको ब्याकग्रान्ड चेक लाई खुकुलो पारिनेछ । ओबामा हेल्थ केयर र रसिया नीतिमा ट्रम्प कसरी प्रस्तुति हुनेछन्, यो बहुप्रतीक्षित विषय बनेको छ । रिपब्लिकन पार्टी नियन्त्रित अमेरिकी कंग्रेसको पहिलो प्राथमिकतामा रहेको ओबामा हेल्थ केयर लाई निस्तेज पार्ने मुद्दामा उनले कसरी सम्बोधन गर्छन् भन्ने प्रश्न छ । ट्रम्पको राष्ट्रपतीय कार्यकाल पार्टी लाइनअनुरूप पूरै परिचालित हुने भने पक्कै छैन किनभने सन् १९९९ यता पाँच पटक पार्टी परिवर्तन गरिसकेका ट्रम्प आफ्ना हरेक नीतिमा ढुलमुले, अस्पष्ट एवं विवादास्पद देखिँदै आएका छन् जुन रिपब्लिकन पार्टीका लागि टाउकोदुखाइ निश्चित छ । रिपब्लिकन पार्टी र ट्रम्पबीच घरेलु एजेन्डामा धेरै समानता भए पनि विदेश नीतिमा एकरूपता देखिँदैन ।"
अन्त:शुल्क स्टिकर खुलेआम दुरुपयोग,"काठमाडौं राजधानीको एउटा किराना पसलमा साहु र कामदार चुरोटका बट्टामा टाँसिएको अन्त:शुल्कको स्टिकर धमाधम उक्काइरहेका थिए । यो किन उक्काउनुभएको साहुजी ? एउटा स्टिकर दुई रुपैयाँमा बिक्छ, कमाइ होस् भनेर पसल खोलेको हो, स्टिकर बेचेर पनि थप आम्दानी, उनले सहजै जवाफ दिए । कति आम्दानी हुन्छ ? मेरो पसलमा दैनिक ६ पेटी (२० बट्टा) सम्म चुरोट बिक्री हुन्छ, ६ पेटी चुरोटका बट्टामा रहेको स्टिकर बेच्दा दैनिक २ सय ४० रुपैयाँ कमाइन्छ, नयाँ बानेश्वरका ती किराना सञ्चालकले भने ।कसले किन्छ यो ? उनले भने, एउटा मान्छे आएर किन्छ, उसैले सिकाएको हो, अरू पसलबाट समेत लैजान्छ । यसबारे जान्न खोज्दा अन्य पसलहरूबाट उस्तै जवाफ पाइयो । ग्राहकले स्टिकर उक्काएको चुरोटको बट्टा किन्छन् त ? पसलेहरू भन्छन् धेरै बिक्री खिल्लीमा हुन्छ, खिल्ली किन्नेलाई बट्टाको के मतलब ? बट्टै किन्नेले पनि स्टिकरको मतलबै गर्दैनन् ।राजधानीका पसलहरूमा बुझ्दा अन्त:शुल्क स्टिकर किन्ने र अवैध टाँस्नेहरूसमक्ष (चुरोट उद्योगसम्म) पुर्याउने गिरोह नै सक्रिय रहेको देखिन्छ । सूर्य टोबाकोबाट उत्पादित चुरोट सबभन्दा बढी बिक्ने भएकाले स्टिकरसमेत त्यसैको बढी उक्काउने गरिएको पाइन्छ । सरकारले स्टिकरकै आधारमा अन्त:शुल्क अर्थात् राजस्व लिन्छ । सरकारी कर्मचारीको निगरानीमै स्टिकर टाँस्ने कामलाई छल्न बजारमा प्रयोग भइसकेका स्टिकर पुन: प्रयोग गर्नेगराउने गिरोह सक्रिय भएको हो । उद्योगी तथा आयातकर्ताबीचकै मिलेमतोमा मात्रै यस्तो गतिविधि सम्भव हुन्छ ।कर प्रशासनका जानकार भन्छन्, पुन: प्रयोग गरी ठूलो मात्रामा कर (अन्त:शुल्क) छल्न नै एकपटक प्रयोग भइसकेको स्टिकर पुन: प्रयोग गरिएको हो ।कर प्रशासन जानकार ती अधिकारीका अनुसार मुलुकमा आयात हुने विदेशी चुरोटको बट्टामा उक्काइएको स्टिकर टाँसेर सबभन्दा बढी अन्त:शुल्क छली हुने जोखिम छ । विदेशबाट आयात हुने चुरोटको बट्टामा नेपालमा ल्याएपछि स्टिकर टाँस्ने हो । राजधानीमा धमाधम उक्काइएका स्टिकर तिनमा टाँस्न सबभन्दा सजिलो हुन्छ । आयातित चुरोटमा नै उक्काइएका स्टिकर टाँसिने सम्भावना सबभन्दा बढी छ । चालु आर्थिक वर्षको ६ महिनामा मात्रै १ करोड ५७ लाख ५ सय २० खिल्ली चुरोट आयात भएको छ । २३ हजार ५ सय ५२ किलोग्राम सुर्ती आयात भएको तथ्यांकले देखाउँछ । यी दुवैमा आयातित सामग्रीबाट सरकारले अन्त:शुल्कबापत १२ करोड ८ लाख ४१ हजार रुपैयाँ राजस्व प्राप्त गरेको छ । अन्त:शुल्क छली नियन्त्रण गर्ने हो भने अझै बढी राजस्व उठ्ने थियो, ती अधिकारीले भने ।यहाँका कम्पनीले स्टिकर पुन: प्रयोग गरी अन्त:शुल्क छल्ने कत्तिको सम्भावना हुन्छ ? उनले भने, कम्पनीहरूले चुरोटका बट्टा उत्पादन भइसकेपछि कारखानाबाट बाहिर ल्याएर उक्काइएका स्टिकर टाँसेर पनि कर छली गर्न सक्छन् । चुरोटका बट्टाबाट निकालिएका स्टिकर मदिरालगायतका अन्य उत्पादनमा समेत टाँसेर अन्त:शुल्क छल्ने गरिएको छ । कर प्रशासनका जानकारका अनुसार आन्तरिक राजस्व विभागले चुरोट र मदिरालगायतमा छुट्टाछुट्टै किसिमका स्टिकर टाँस्ने गर्छ । विभागले कहिलेकाहीँ मदिराको बोत्तलमा टाँसिने स्टिकर सकिएमा केही समयका लागि चुरोटको बट्टामा टाँस्ने स्टिकरसमेत प्रयोगमा ल्याउँछ । यस्तो बेला चुरोटको बट्टाबाट उक्काइएको स्टिकर मदिराको बोत्तलमा समेत टाँसेर ठगी हुन सक्छ, ती अधिकारीले भने । आन्तरिक राजस्व विभागका महानिर्देशक चूडामणि शर्माका अनुसार स्टिकर सकिँदा चुरोटमा लगाउने मदिरामा र मदिरामा लगाउने स्टिकर चुरोटमा प्रयोग गरिन्छ । यसपटक यस्तो स्टिकर छाप्ने जिम्मा ग्लोबल टेन्डरबाट इन्डोनेसियाको कम्पनीले पाएको छ ।चुरोटमा मात्रै नभएर स्टिकर दुरुपयोग सुर्तीजन्य अन्य पदार्थ (खैनी, बिँडी, गुट्खा) मा समेत हुने गरेको सरकारी अधिकारीको स्विकारोक्ति छ । बढी अन्त:शुल्क लाग्ने मदिरामा फाट्टफुट्ट स्टिकर दुरुपयोग हुने गरे पनि सकुशल उक्काउन अलि अप्ठ्यारो पर्ने दाबी सरकारी अधिकारीको छ । महानिर्देशक शर्माका अनुसार गुट्खाको स्टिकर पुन: प्रयोग गरिएको गुनासो आइरहेको छ । यो एउटा प्याकेटमा होइन, मुठामुठामै स्टिकर टाँसिन्छ । मुठामा टाँसिएको स्टिकर उक्काउन सजिलो हुने भएकाले दुरुपयोग भयो भन्ने आइरहेको छ, उनले भने, यसबारे अध्ययन गर्न र दुरुपयोग भएको पाइए कारबाही गर्न कर्मचारीलाई पटकपटक निर्देशन गरिरहेका छौं । अन्त:शुल्क उठाउन प्रयोग गरिने स्टिकर मदिरा र सुर्तीजन्य पदार्थमा मात्रै प्रयोग गरिन्छ । यस्तो स्टिकर टाँस्नका लागि मदिरा उद्योगमा स्टिकर लगाउनकै लागि खरिदार वा नायब सुब्बासरहको कर्मचारी नै बस्छन् जसलाई भौतिक नियन्त्रण पद्धति भनिन्छ । सरकारी कर्मचारीले उत्पादित मदिरामा स्टिकर टाँसेपछि मात्रै उद्योगले गोदाममा लैजाने र बिक्री गर्न पाउँछन् । यस्ता स्टिकर ४१ प्रकारका छन् । गुणस्तर र परिमाणअनुसार फरकफरक अन्त:शुल्क रकम असुल गर्नका लागि धेरै प्रकारका बनाइएको हो ।स्टिकरको वितरण भएको रेकर्ड राख्ने र त्यसको प्रकारअनुसार कम्पनीबाट सरकारले अन्त:शुल्क असुल गर्ने हो । सरकारी कर्मचारी नै राखेर स्टिकर टाँस्ने काम चुरोटमा केही समय गरे पनि पछिल्लो समय हटाइएको छ । उद्योगले स्वयं घोषणा गरी चुरोटको गुणस्तर तथा लम्बाइअनुसार सरकारबाट स्टिकर किनेर लैजान्छन् । चुरोटका लागि १५ पैसा र मदिराका लागि २५ पैसामा स्टिकर सरकारले बिक्री गर्छ । तर ४१ मध्ये स्टिकरको प्रकारअनुसार अन्त:शुल्क असुल गर्ने हो । अन्त:शुल्क दर भने मदिरा, चुरोट तथा गुट्खामा गुणस्तरअनुसार फरकफरक राखिएको छ । विभिन्न गुणस्तर तथा प्रकृतिका आधारमा सरकारले चुरोटमा प्रतिएम (हजार खिल्ली) ३ सय ४६ रुपैयाँदेखि १८ सय ६८ रुपैयाँसम्म अन्त:शुल्क लिने तय गरिएको छ । एक खिल्ली सिगारको प्रतिखिल्ली अन्त:शुल्क १२ रुपैयाँ लाग्छ । मदिराका लागि प्रतिलिटर ७४ रुपैयाँदेखि १ हजार ७३ रुपैयाँसम्म अन्त:शुल्क लिने गरेको छ । मुलुकको राजस्वको योगदानमा मूल्य अभिवृद्धि कर, आयकर, भन्सारपछि अन्त:शुल्कले चौथो हिस्सा ओगटेको छ । विभिन्न गैरकानुनी उपाय गरी अन्त:शुल्क छली भइरहे पनि असुल हुने राजस्व हरेक वर्ष बढदै गएको छ । अन्य सामग्रीमा अन्त:शुल्क लाग्ने भए पनि मदिरा तथा चुरोटको हिस्सा नै बढी रहेको जानकारी अर्थ मन्त्रालयको राजस्व प्रशासन महाशाखाका उपसचिव यज्ञ ढुंगेलले दिए । उनका अनुसार आर्थिक वर्ष ०७१७२ र ०७२७३ मा क्रमश: ५३ अर्ब ५२ करोड ४९ लाख ५० हजार रुपैयाँ र ६५ अर्ब ७० करोड ५६ लाख ४ हजार रुपैयाँ अन्त:शुल्कबाट राजस्व प्राप्त भएको थियो । आर्थिक वर्ष ०७१७२ मा ३१ अर्ब ५ करोड २२ लाख १६ हजार रुपैयाँ आन्तरिक (स्वदेशभित्र उत्पादित सामग्रीहरू) अन्त:शुल्क हो । बाँकी आयातित सामग्रीबाट संकलन भएको हो । ०७२७३ मा भने नेपालका उत्पादनबाट ३६ अर्ब २४ करोड ११ लाख ४ हजार रुपैयाँ संकलन भएको थियो । बाँकी अर्थात् २९ अर्ब ६७ करोड ५ लाख ४० हजार रुपैयाँ आयातित सामानमा लगाइएको अन्त:शुल्क हो । पैठारीतर्फको अन्त:शुल्कमा सवारी साधनको हिस्सा बढी छ, ढुंगेलले भने, आन्तरिकतर्फ जम्मा अन्त:शुल्कमध्ये मदिरा र चुरोटकै हिस्सा बढी छ ।"
भारतले एयर मार्सललाई बास माग्यो,"काठमाडौं भारतबाट आउने जहाज काठमाडौंमा रोकिनुपरे त्यसमा चढेर आउने गरेका हतियारधारी सुरक्षाकर्मी (एयर मार्सल) लाई बासको व्यवस्था गरिदिन भारत सरकारले आग्रह गरेको खुलासा भएको छ । भारतले हालै दुई देशका पर्यटन तथा नागरिक उड्डयनका उच्च अधिकारीहरूको बैठकमा यस्तो आग्रह गरेको हो । हवाई ट्राफिक तथा नयाँ रुटबारे पुस ५ गते नयाँदिल्लीमा भएको बैठकमा भारतीय टोली नेता अरुण कुमारले काठमाडौंका लागि उड््ने जेट एयरवेजमा आउने इनफ््लाइट सेक्युरिटी अफिसर (एयर मार्सल) लाई यदि रात्रि विश्राम गर्नुपरे काठमाडौंका होटलमा बस्न कठिनाइ हुने गरेको बताएको उक्त वार्तामा सहभागी एक अधिकारीले बताए । दुई मुलुकका अधिकारीले गरेको सैद्धान्तिक सम्झौतापत्रमा पनि उक्त विषयबारे उल्लेख गरिएको छ । ७ पृष्ठ लामो सम्झौतापत्रको ५ नम्बर बुँदामा भारतबाट काठमाडौं आउने जेट एयरवेजको विमानले राति काठमाडौंमै बास बस्नुपर्ने अवस्था आइपर्दा जहाजमा खटिएका एयर मार्सल विमानस्थलबाट बाहिरिन नसक्ने अवस्था रहेको जनाइएको छ । यस विषयलाई लिएर बिहीबार संसदको विकास समितिका सभापति रवीन्द्र अधिकारीले पर्यटन तथा नागरिक उड्डयन मन्त्रालयका सहसचिव सुरेश आचार्यलाई सोधेका थिए । बैठकमा सहसचिव आचार्यले आफ््नो नेतृत्वमा भारत गएको ८ सदस्यीय नेपाली टोली वार्ताको एजेन्डामै नरहेको विषयलाई भारतीय अधिकारीले काउन्टर एजेन्डा का रूपमा राखेपछि चकित परेको अनुभव सुनाए । एयर मार्सल प्ूर्वनिर्धारित स्ूचीमै थिएन, भारतीय अधिकारीले काउन्टर एजेन्डाका रूपमा एयर मार्सलको विषय राखेपछि अप्ठ््यारो अवस्था आइपर्यो, परराष्ट्र र कानुन मन्त्रालयका सरकारी अधिकारीसहित भारत पुगेका सहसचिव आचार्यले भने, हामीले वार्ता विफल हुने र केही पनि उपलब्धि नहुने देखेपछि यो विषय उच्च राजनीतिक तहको भएको बताउँदै नेपालले हालै हवाई सुरक्षा नियमावली ल्याइसकेको र त्यस नियमावलीअनुसार प्रक्रिया थालेमा भारतीय चासो समाधान हुने बतायौं ।सहसचिव आचार्यले वार्तामा एयर मार्सल नभनी भारतीय पक्षले इनफ््लाइट सेक्युरिटी अफिसर भनेको बताए । तर यी दुवै भनेको एउटै हो । जहाजमा सादा पोसाकमा तैनाथ रहने यस्ता सुरक्षाकर्मीसँग हतियार पनि हुन्छ । जहाजभित्र अवाञ्छित तथा आतंक फैलिने गतिविधि हुन नदिन यी सजग रहन्छन्् । कमर्सियल विमानमा उड््ने यस्ता सुरक्षाकर्मीलाई यात्रुले खुट््याउन सक्दैनन्् । यिनले हतियार लुकाएको स्थान र बस्ने सिटबारे प्राय: जहाजको कमान्ड सम्हाल्ने क्याप्टेनलाई मात्रै जानकारी हुने गर्छ । यिनीहरू आफ््नो मुलुकबाट उडेपछि सामान्यत: विदेशी भ्ूमिमा अवतरण गर्दैनन्् । नागरिक उड्डयन प्राधिकरणका अधिकारीले हवाई मार्सलबारे पहिलोपटक नेपाली अधिकारीले लिखित सम्झौता गरेकामा आश्चर्य व्यक्त गरेका छन्् । नेपाली अधिकारीलाई हवाई मार्ग लगायतका विषयमा छलफल गर्ने मात्रै म्यान्डेट थियो, स्ूचीमै नभएको विषयमा लिखित सहमति देखेर चकित परेका छौं, प्राधिकरणका एक उपमहानिर्देशकले भने । यो सम्झौताले भारतीय विमानमा एयर मार्सल आउने गरेको पुष्टि गरेको ती अधिकारीले बताए । गृह मन्त्रालयका प्रवक्ता बालकृष्ण पन्थीले ०७३ असोजयता कुनै पनि एयरलाइन्सले बास माग्ने वा अन्य सुविधाका लागि आवेदन नदिएको बताए । हालै मन्त्रिपरिषद््ले संशोधन गरेको हवाई सुरक्षा नियमावलीले नेपालले कुनै पनि मुलुकसँग पारस्परिक समझदारीमा कमर्सियल उडानमा सुरक्षाकर्मी राख्न सक्ने व्यवस्था गरेको छ । तर यसका लागि त्रिभुवन अन्तर्राष्ट्रिय विमानस्थल र गृह मन्त्रालयबाट स्वीकृति लिनुपर्छ ।"
डाक्टरलाई ओभरटाइम,"काठमाडौं डाक्टर, चिकित्साकर्मी, कर्मचारी, नर्सलगायतले स्वास्थ्य संस्थामा अतिरिक्त काम गरेबापत ओभरटाइम भत्ता पाउने भएका छन् । मन्त्रिपरिषद्ले बिहीबार कार्यविधि बनाई सरकारी स्वास्थ्यकर्मीलाई अतिरिक्त समय काम गरेबापत ओभरटाइम दिने व्यवस्था गरेको हो । कार्यविधिअनुसार अब स्वास्थ्य संस्थालाई बिहान ९ देखि कम्तीमा बेलुका ५ बजेसम्म खुला राखेर सेवासमेत दिनैपर्छ । नियमित सेवा बिहान ९ देखि अपराह्न ३ बजेसम्म हुन्छ । अपराह्न ३ बजेदेखि न्यूनतम ५ बजेसम्म काम गर्ने स्वास्थ्यकर्मीले अतिरिक्त सुविधा पाउनेछन् । अब सरकारी स्वास्थ्य निकायमा स्वास्थ्यकर्मी अपराह्न तीन बजेदेखि पाँच बजेसम्म समेत बस्नैपर्छ, स्वास्थ्यमन्त्री गगन थापाले भने, थप काम गरेबापत स्वास्थ्यकर्मीले ५० प्रतिशत प्रोत्साहन भत्ता पाउँछन् ।अतिरिक्त सुविधाबापत दिइने अधिकतम भत्ता निजले प्राप्त गर्ने तलबको पचास प्रतिशतभन्दा बढी नहुने समेत व्यवस्था गरिएको छ । कार्यविधिअनुसार कल ड्युटी, अन ड्युटीमा रहेर काम गर्ने डाक्टर र नर्सलगायतका स्वास्थ्यकर्मीलाई प्रत्येक अन कल ड्युटी भएको दिनलाई आधा दिन बराबरको अतिरिक्त समय सुविधा प्रदान गर्न सकिन्छ । अन कल ड्युटीमा कल एटेन्ड गरेको घण्टाअनुसार अतिरिक्त सुविधा प्रदान गर्ने प्रावधान छ । यस्तै जालसाजी गरी नक्कली विवरण पेस गरी अतिरिक्त सुविधा लिए कर्मचारीलाई भुक्तान भएको रकमको दोब्बर जरिवाना गरी कानुनबमोजिम कारबाही समेत गर्न सकिने प्रावधान कार्यविधिमा छ ।"
आफूखुसी कानुनी सल्लाहकार राखे प्रतिरक्षा गर्दैनौं,"काठमाडौं महान्यायाधिवक्ता कार्यालयले आफूखुसी कानुनी सल्लाहकार राख्ने राज्यका निकायहरूको कानुनी प्रतिरक्षा नगर्ने भएको छ । महान्यायाधिवक्ताको संवैधानिक अधिकारप्रति चौतर्फी अतिक्रमण बढेको भन्दै सरकारी वकिलहरूले आफूहरूको भूमिका संकुचित पार्न खोजे मुद्दाको प्रतिरक्षा नगर्ने चेतावनी दिएका हुन् । केही महिनाअघि सम्पन्न सरकारी वकिलहरूको राष्ट्रिय सम्मेलनले पनि महान्यायाधिवक्ताको अनुमतिबिना बाहिरी सल्लाहकार राख्न नदिने निर्णय गरेको थियो । संविधानले महान्यायाधिवक्तालाई सरकारको कानुनी सल्लाहकारको जिम्मेवारी दिएको छ, महान्यायाधिवक्ता रमण श्रेष्ठले भने, संविधानले नचिनेका व्यक्तिलाई नियुक्त गरेर कानुनी रायसल्लाह मागे स्वीकार्य हुँदैन, त्यस्ता मुद्दामा हामीले कानुनी प्रतिरक्षा नै गर्दैनौं । दुई दिनअघि संसदको महाअभियोग सिफारिस समितिले कानुन आयोगको अध्यक्ष र कानुन मन्त्रालयका सचिवलाई सल्लाहका लागि बोलाएकामा आफूले आपत्ति जनाएर उपस्थित नभएको उल्लेख गर्दै उनले भोलिपल्ट मात्रै आफूले सल्लाह दिएको बताए ।मुख्य सचिवसहित विभिन्न मन्त्रालयका सचिवहरू, संवैधानिक निकायका प्रतिनिधि, सुरक्षा निकायका उच्च अधिकारीलगायतलाई कार्यालयमा बोलाएर महान्यायाधिवक्ता श्रेष्ठले आफूखुसी नियुक्त हुने सल्लाहकारले अनुकूलकै सल्लाह दिने गरेको र त्यसले बेथिति बढाएको बताए । निश्चित अवधिका लागि मात्रै नियुक्त हुने त्यस्ता सल्लाहकारको रायसुझावका कारण सरकारले गर्ने निर्णयहरूको कानुनी धरालतमाथि प्रश्न उठेको र अदालतबाट धमाधम रोक्न आदेश आउने गरेको बताए । सुरुमा हामीसँग सल्लाह नगर्ने, मुद्दा हालेपछि महान्यायाधिवक्ताले प्रभावकारी रूपमा मुद्दा लडिदिएन भन्ने आरोप लाग्ने गरेको छ, श्रेष्ठले भने, कुनै सरकारी निकायले कानुनी सल्लाहकारको निर्णयको भरमा काम गर्छ भने हामी प्रतिरक्षा गर्न सक्दैनौं ।राष्ट्रपति कार्यालय, सभामुख, विभिन्न मन्त्रालय, संवैधानिक निकायहरूले मनोमानी ढंगले सल्लाहकार नियुक्त गर्दा बेथिति बढेको र करको दुरुपयोग भएको भन्दै उनले त्यसरी मनोमानी रूपमा नियुक्त हुने सल्लाहकारका लागि हुने खर्चलाई बेरुजु बनाउन सरकारी वकिलहरूले महालेखापरीक्षकको कार्यालयलाई ध्यानाकर्षण गराएका छन् । जथाभावी सल्लाहकार नियुक्त गर्ने परिपाटी रोक्न पनि उनीहरूले मुख्य सचिवको ध्यानाकर्षण गराए । सरकारी निकायमा कानुनी राय सल्लाह दिने र न्यायिक निकायमा सरकारी निकाय र पदाधिकारीको प्रतिरक्षा गर्ने आफूहरूको संवैधानिक जिम्मेवारी रहेको उल्लेख गर्दै सरकारी वकिलहरूको राष्ट्रिय सम्मेलनले महान्यायाधिवक्ताको अनुमतिबिना वैकल्पिक सल्लाहकार नियुक्त गर्ने परिपाटी रोक्नुपर्ने माग गरेको थियो । उनीहरूले जथाभावी कानुनी सल्लाहकार नियुक्त हुने निकायको कानुनी प्रतिरक्षा गर्न नहुने निष्कर्ष निकाल्दै त्यसलाई घोषणापत्रमा समेटेका थिए । सरकारवादी मुद्दाहरूको प्रतिरक्षाका लागि अन्य निकायहरूले पर्याप्त सहयोग नगरेको भन्दै सरोकारवालासँग महान्यायाधिवक्ताले आपत्ति प्रकट गरे । राजदूत नियुक्तिका बेलामा परराष्ट्र मन्त्रालयले २ पेजको लिखित जवाफ पठाएको भन्दै श्रेष्ठले आफूहरूलाई सरकारी निकायको पत्र अदालतमा पुर्याउने हुलाकी नठान्न आग्रह गरे । मुद्दाको प्रतिरक्षा गर्न आवश्यक आधार, कागजात र अन्य प्रमाण आवश्यक पर्छ, त्यो दिनुहोस् उनले भने, मुद्दा हार्दा दु:ख मान्ने, तर प्रतिरक्षा गर्न मेहनत नगर्ने बानी त्याग्नुपर्यो ।सरकारवादी फौजदारी मुद्दाहरू धमाधम असफल हुँदै गएकामा सरकारी वकिल र प्रहरीले एकअर्कालाई दोषारोपण गर्ने प्रवृत्ति बढेको भन्दै महान्यायाधिवक्ता श्रेष्ठले समन्वयात्मक ढंगले काम गरेर आफूले सुधार गर्न खोजेको बताए । सरोकारवालाको अपेक्षाअनुसार प्रभावकारी र व्यावसायिक क्षमता प्रदर्शन गर्न उनले सरकारी वकिलहरूको पनि ध्यानाकर्षण गरे ।"
वन र पशुमा सचिव थप्न कसरत,"काठमाडौं मुलुक संघीय ढाँचामा नगएसम्म कर्मचारीको दरबन्दी नथप्ने मन्त्रिपरिषद्कै निर्णयविपरीत वन मन्त्रालयले राष्ट्रपति चुरे तराईमधेस संरक्षण विकास समिति को प्रशासनिक प्रमुखमा विशिष्ट श्रेणी (सचिव) पद थप गर्न प्रस्ताव गरेको छ । वनमन्त्री शंकर भण्डारीले चुरे संरक्षणका लागि विशिष्ट श्रेणीको पद थप गर्न मन्त्रिपरिषद् बैठकमा गत साता प्रस्ताव पेस गरे पनि मुख्यसचिव सोमलाल सुवेदीले मुलुक संघीयतामा अघि बढेका बेला केन्द्रमा पद थप्न उपयुक्त नहुने अडान लिएका छन् । सामान्य प्रशासन र अर्थ मन्त्रालयसँग पनि सहमति नलिई हचुवामा ल्याइएकाले प्रस्ताव अघि बढाइएन, सुवेदीले कान्तिपुरसित भने । सामान्य प्रशासन मन्त्रालयका प्रवक्ता शिव न्यौपानेका अनुसार विशिष्ट श्रेणीको पद सिर्जना गर्नुअघि कानुनबमोजिम त्यसको औचित्य, थप्नुका कारण, थपपछि हुने उपलब्धि, त्यसको प्रभाव र सरकारलाई पर्ने आर्थिक भारलगायतबारे संगठन तथा व्यवस्थापन (ओएन्डएम) सर्वेक्षण गर्नुपर्छ ।मुख्यसचिव सुवेदीले मन्त्री भण्डारीले सामान्य र अर्थसँग परामर्शबिना नै हचुवामा प्रस्ताव ल्याएकाले तत्काल त्यसको टुंगो नलागेको जानकारी दिए । वनमन्त्री भण्डारीले सचिव पद थप्ने प्रस्ताव छलफलकै क्रममा भएको प्रतिक्रिया दिए । हाम्रो पार्टीबाट सरकारको नेतृत्व गर्ने विमलेन्द्र निधि बैठकमा नभएकाले टुंगो लागेन, उनले भने, उच्चस्तरीय छलफल गरेर वन र पशुपन्छी मन्त्रालयका सचिवको टुंगो लगाइनेछ । विशिष्ट श्रेणीको वन र कृषि क्लस्टर मा अहिले चार पद छन् । वन, कृषि, पशुपन्छी र वातावरण मन्त्रालयमा उक्त क्लस्टरिङका मात्र सचिव हुने व्यवस्था छ । मन्त्री भण्डारीको चाहना वन तथा कृषि क्लस्टरमा सचिव पद बढाउने हो । हाल वन र पशुपन्छी मन्त्रालयमा सचिव पद रिक्त छ । बिहीबारको मन्त्रिपरिषद् बैठकले ती मन्त्रालयमा सचिव नियुक्त गर्न सकेन । मुख्यसचिव सुवेदीले सचिव पद थप गर्ने प्रस्ताव पनि सँगसँगै आएकाले तत्काल टुंगो नलागेको जनाए । वन क्षेत्रका अधिकारीले चुरे, नार्क वा अन्य कुनै निकायका लागि भन्दा वन, कृषि क्लस्टर वा मन्त्रिपरिषद्मै दरबन्दी रहने गरी सचिव पद थप गर्नु प्रभावकारी हुने सुझाएका छन् । कुनै व्यक्तिलाई सुविधा दिन मात्र सचिव पद थप्नु उपयुक्त हुँदैन, नेपाल वन प्राविधिक संघ (एनएफए) मा उपाध्यक्षसमेत रहेका वन मन्त्रालयका सहसचिव सिन्धुप्रसाद ढुंगानाले भने, खारेज भएको मन्त्रिपरिषद् वा विज्ञान मन्त्रालयमा कृषि वन क्लस्टरिङको दरबन्दी थप गर्नु उपयुक्त हुन्छ । चुरेमा अहिले सहसचिव प्रमुख रहने व्यवस्था छ । ओली सरकारको पालामा कृषि र वातावरण मन्त्रालय टुक्र्याउँदा मन्त्रिपरिषद्मा भएको कृषि, वन क्लस्टरको एक दरबन्दी खारेज गरिएको थियो । वातावरणबाट टुक्र्याएर बनाइएको विज्ञान तथा प्रविधि मन्त्रालयको सचिव भने इन्जिनियरिङ समूहका रहने व्यवस्था गरिएको छ । वन र कृषिका अधिकारीले उक्त मन्त्रालयमा पनि कृषि वन क्लस्टरकै सचिव हुनुपर्ने माग गर्दै आएका छन् । मन्त्रिपरिषद्मा भएको एक सिट खारेजप्रति एनएफएले आपत्ति जनाएको थियो । प्रशासन, महालेखा, इन्जिनियरिङलगायतका क्लस्टरिङमा ४ देखि ८ सहसचिव बराबर एक सचिव रहने व्यवस्था भए पनि कृषि, वनमा २३ सहसचिव बराबर एक सहसचिव कायम गरिएको थियो । त्यो अन्याय हो भनेर हामीले सरकारलाई ध्यानाकर्षण गराउँदै आएका छौं, सहसचिव ढुंगानाले भने ।"
न्याय सेवामा बढुवा,"काठमाडौं सरकारले न्याय सेवाका ५ सहसचिवलाई सचिवसरहको विशिष्ट श्रेष्णीमा बढुवा गरेको छ । बिहीबार बसेको मन्त्रिपरिषद् बैठकले न्याय सेवा आयोगको सिफारिसमा उनीहरूको बढुवा र पदस्थापन गरेको हो । महान्यायाधिवक्ता कार्यालयका सहन्यायाधिवक्ता किरण पौडेल नायब महान्यायाधिवक्तामा बढुवा भएका छन् । सर्वोच्च अदालतका सहरजिस्ट्रार नहकुल सुवेदी बढुवा भई न्याय परिषदको सचिव भएका छन् । सर्वोच्च अदालतकै सहरजिस्ट्रार नृपध्वज निरौला सर्वोच्च अदालतकै रजिस्ट्रार भएका छन् । कानुन मन्त्रालयका सहसचिव राजीव गौतम मन्त्रालयकै सचिवमा बढुवा भएका छन् । सहन्यायाधिवक्ता राजनप्रसाद भट्टराई बढुवा भई बेपत्ता आयोगको सचिव भएका छन् ।मन्त्रिपरिषद् बैठकले राष्ट्रिय किसान आयोग गठन गरेको सूचना तथा सञ्चारमन्त्री सुरेन्द्रकुमार कार्कीले जानकारी दिए । यस्तै, बैठकले सामाजिक संरक्षण र व्यक्तिगत घटना दर्ता कार्यक्रम सबलीकरणका लागि विश्व बैंकले दिएको १६ अर्ब ३७ करोड रुपैयाँ ऋण सहायता स्वीकृत गरेको छ । प्राविधिक प्रमुख सेनानी खुमबहादुर कुँवरलाई प्राविधिक महासेनानीमा पदोन्नति गरेको छ । यस्तै रेडियो नेपालको कार्यकारी निर्देशकमा सुरेशकुमार कार्कीलाई नियुक्त गरिएको छ । काभ्रेमा केही साताअघि भएका अजित मिजार र लक्ष्मी परियारको हत्या घटना छानबिन गर्न खेलकुदमन्त्री दलजित श्रीपाइलीको संयोजकत्वमा समिति गठन गरिएको छ ।"
हक खोस्न खोजेको छैन,"काठमाडौं डा गोविन्द केसीले मेडिकल शिक्षा सुधारका लागि आफूले गरेको संघर्ष र त्यसमा सरकारसँग भएको सम्झौतालाई कसैले हक खोसेको अर्थ लगाउन नमिल्ने बताएका छन् । नेपालमा जथाभावी मेडिकल कलेज खोल्नु हुन्न भनेर आफूले गरेको संघर्षको फलस्वरूप नै राष्ट्रि्रय चिकित्सा शिक्षा आयोग विधेयक संसद्मा दर्ता भएको जनाउँदै उनले त्यो पारित नहुन्जेल नयाँ सम्बन्धन नदिने भनी सरकारले आफूसँग गरेको सम्झौताले कसैको हक हनन नहुने जिकिर गरेका छन् । झापामा प्रस्तावित बी एन्ड सी मेडिकल कलेजका सञ्चालक दुर्गाप्रसाद प्रसाईले सरकारलगायत डा केसीलाई विपक्षी बनाई दायर गरेको रिटको लिखित जवाफ पेस गर्ने क्रममा उनले आफूले गरेको संघर्षका कारण कसैको हक हनन नभएको स्पष्ट पारेका हुन् । केसीसँग सरकारले गरेको सम्झौताका कारण आफूले सम्बन्धन नपाई अन्यायमा परेको दाबी गर्दै प्रसाईले सम्झौता खारेजीको माग गरी सर्वोच्च अदालतमा रिट दायर गरेका थिए । रिटमा सुनुवाइपछि सर्वोच्चले अन्तरिम आदेश दिन नपर्ने आदेश सुनाइसकेको छ । हाम्रो अभियानको उपलब्धिस्वरूप सरकारले माथेमा कार्यदल बनाई प्रतिवेदनको स्वामित्व लिएको छ । प्रतिवेदनको सुझावबमोजिम विधेयक हाल संसद्मा विचाराधीन छ, डा केसीले सर्वोच्च अदालतमा पठाएको लिखित जवाफमा भनिएको छ, चिकित्सा शिक्षा सुधारका लागि राज्यले गरेको प्रतिबद्धता र प्रयासलाई कुनै मेडिकल कलेजले आफ्नो स्वार्थ पूर्ति नभएको कारणले अवरुद्ध गर्न खोज्नु नागरिकको स्वास्थ्य अधिकार हनन हुन जान्छ ।सम्बन्धनका लागि कुनै पनि विश्वविद्यालयमा शिक्षा मन्त्रालयले पत्राचार गर्ने वा निर्देशन दिने व्यवस्था नभएको तर मेडिकल कलेज सञ्चालक पक्षले राज्यशक्ति दुरुपयोग गरी शिक्षा मन्त्रालयको हस्तक्षेप निम्त्याएर विश्वविद्यालयको काम प्रभावित गर्न खोजेको भन्दै डा केसीले जवाफपत्रमा काठमाडौं विश्वविद्यालयका पदाधिकारीको लापरबाही र कमजोर नियमनका कारण त्यसको स्कुल अफ मेडिसिन खारेज गर्नुपर्ने तहसम्मको बहस भइरहेको उल्लेख गरेका छन् । आफूसँग सरकारले गरेका सम्झौताका विवरणहरू पेस गर्दै उनले चिकित्सा शिक्षा नीति र कानुन नबनेसम्म सम्बन्धनसम्बन्धी कुनै पनि कारबाही नगर्ने भनी सरकारले गरेको प्रतिबद्धताले कसैको अधिकार कुण्ठित नहुने दाबी गरेका छन् । मेडिकल शिक्षाको गुणस्तर कायम गर्न राज्यले गर्ने यस्ता खालका प्रयास जायज र औचित्यपूर्ण छन्, केसीले भनेका छन्, दीर्घकालीन महत्त्वका नीतिगत निर्णयहरू लिँदा राज्यले व्यक्ति वा कुनै संस्थाको आर्थिक स्वार्थ नहेरी आम नागरिकको दीर्घकालीन हित हेर्नु आम अन्तर्राष्ट्रिय अभ्यास नै हो ।डा केसीले नीति र ऐन पारित भएपछि त्यसैअनुसार सम्बन्धनका क्रियाकलाप हुने जनाएका छन् । सम्बन्धित विश्वविद्यालयबाट प्रक्रिया नै सुरु नगरी आफैंले पूर्वाधार पूरा गरेको दाबीका साथ मौलिक र नैसर्गिक हक हनन भएको भनी कलेज सञ्चालकले गरेको दाबी उचित नभएको उनको भनाइ छ ।"
पूर्वराष्ट्रपति यादव अस्पताल भर्ना,काठमाडौं पूर्वराष्ट्रपति रामवरण यादव पेटको समस्या देखिएपछि त्रिवि शिक्षण अस्पताल महाराजगन्जमा भर्ना भएका छन् । करिब तीन सातायता पखालालगायत पेटसम्बन्धी समस्या झेल्दै आएका उनलाई बिहीबार अस्पताल भर्ना गरिएको छोरा सांसद चन्द्रमोहनले बताए । ७४ वर्षीय पूर्वराष्ट्रपति यादव केही महिनाअघि अमेरिकामा प्रोस्टेट ग्रन्थीको क्यान्सरको उपचार गराएर फर्केका थिए ।
सीमांकन आयोगबारे मुद्दामा एमिकस क्युरी,काठमाडौं प्रदेश सीमांकनसम्बन्धी आयोग गठनको माग राखी दायर रिटको सुनुवाइका क्रममा सर्वोच्च अदालतले एमिकस क्युरी (अदालतका सहयोगी) झिकाउन आदेश दिएको छ । अधिवक्ता टीकाध्वज खडकाले दायर गरेको रिटमाथि सुनुवाइका क्रममा न्यायाधीशहरू हरिकृष्ण कार्की र अनिलकुमार सिन्हाको संयुक्त इजलासले नेपाल बार एसोसिएसन र सर्वोच्च अदालत बार एसोसिएसनबाट ३३ जना वरिष्ठ अधिवक्ता वा अधिवक्ता झिकाउन आदेश दिएको हो । संविधानको धारा २९५ मा व्यवस्था भएको सीमांकन आयोग हालसम्म पनि सरकारले गठन नगरेको भन्दै खडकाले आयोग गठनको आदेश दिन माग गरेका थिए । सर्वोच्चले उक्त मुद्दालाई अग्राधिकार दिई माघ ११ मा पूर्ण सुनुवाइका लागि पेस गर्न पनि आदेश दिएको छ । यसअघि पनि पुस ६ मा सर्वोच्चले स्थानीय निर्वाचनको ढाँचासम्बन्धीे विवाद निरूपणका लागि एमिकस क्युरी झिकाउन आदेश दिएको थियो । गम्भीर कानुनी तथा संवैधानिक प्रश्न जोडिएका विवाद निरूपणका क्रममा अदालतले कानुन व्यवसायीलाई अदालतको सहयोगीका रूपमा झिकाउन आदेश दिन सक्छ । उनीहरू आफ्नो विवेकअनुसार राय दिन स्वतन्त्र हुन्छन् ।
किराना पसलेले चुरोट बेच्न नपाउने,काठमाडौं अब किराना पसलेले चुरोट तथा सुर्तीजन्य पदार्थ बेच्न नपाउने भएका छन् । सरकारले धूमपान तथा सुर्ती सेवनलाई न्यूनीकरण तथा नियमन गर्न इजाजत लिएका पसलबाट मात्र बिक्री गर्न पाइने व्यवस्था गरेको छ । मन्त्रिपरिषदको बिहीबार बसेको बैठकले स्वास्थ्य मन्त्रालयको प्रस्तावमा किराना पसलबाट चुरोट तथा सुर्ती बेच्न प्रतिबन्ध लगाएको हो । सुर्तीजन्य पदार्थ (नियन्त्रण र नियमन गर्ने) ऐन २०६८ को दफा ११ (छ) मा सुर्तीजन्य पदार्थको बिक्रीवितरण गर्न इजाजत पत्र लिनुपर्ने व्यवस्था गर्न सक्ने कानुनी व्यवस्था भएबमोजिम मन्त्रिपरिषदले किराना पसलबाट चुरोट तथा सुर्ती बेच्न प्रतिबन्ध लगाउने निर्णय गरेको हो ।स्वास्थ्य मन्त्रालयले क्यान्सर उपचारको निर्देशिका (प्रोटोकल) तयार पार्न थालेको छ । मुलुकमा हालसम्म क्यान्सर उपचारका लागि कुनै प्रोटोकल छैन । स्वास्थ्यमन्त्री गगन थापाले क्यान्सर उपचारको प्रोटोकल तयार भएर त्यसैअनुसार उपचार प्रक्रिया सुरु गर्दा सरकारले दिने एक लाख रुपैयाँ सहयोगमै बिरामीले उपचार गराउन सक्ने दाबी गरे । हाल उपचार प्रोटोकलको अभावमा एउटा क्यान्सर रोगीले चारपाँच लाख रुपैयाँसम्म तिर्नुपर्ने अवस्था छ ।
नेपा राष्ट्रिय पार्टी फुट्यो,काठमाडौं संसद्मा एक सिट मात्र रहेको नेपा राष्ट्रिय पार्टी फुटेको छ । पार्टीका सांसद लक्ष्मण राजवंशीले आफ्नै नेतृत्वमा नयाँ दल दर्ता गराएका छन् । संविधानसभाको दोस्रो निर्वाचनमा समानुपातिक कोटाबाट सांसद भएका राजवंशीले आफूलाई पार्टीले कारबाही गर्ने सुइँको पाएपछि पहिले नै निर्वाचन आयोग र संसद् सचिवालयमा नयाँ दल दर्ताको सूचना दर्ता गराएका हुन् । उनले नयाँ दलको नाम बौद्धिक जनतान्त्रिक परिषद् प्रस्ताव गरेका छन् । निर्वाचन आयोगले उनको दल दर्तासम्बन्धी प्रक्रिया अघि बढाउन पुस ४ गते संसद् सचिवालयलाई पत्राचार गरेको छ । उनले पुस २६ मा संसद् सचिवालयमा पनि दल दर्ताको निवेदन दर्ता गराएका थिए । नेपा पार्टीको सदस्य नभए पनि उसका तर्फबाट समानुपातिक सांसद रहेका राजवंशी एमाले नेतृत्वको प्रतिपक्ष गठबन्धनमा सक्रिय छन् ।
तान्जानियाबाट पाँच नेपालीको उद्धार,"काठमाडौं दुई वर्षअघि पूर्वी अफ्रिकी मुलुक तान्जानिया पुगेर बिचल्ली परेका पाँच नेपाली कामदार उद्धारपछि घर फर्केका छन् । भारतको मुम्बई हुँदै तान्जानिया पुर्याइएका अछामका नृपबहादुर टमाट्टा, जगतबहादुर कुँवर, अमरराज सार्की र भुवन कुँवर तथा कैलालीका लोगे टमाट्टालाई उद्धार गरिएको हो । उनीहरू सदरमुकाम दारएसलामबाट ५ सय किलोमिटर टाढाको जंगलमा काममा खटिएका थिए । उनीहरूलाई कंगारु मिनरल्स लिमिटेड नामको खनिज कम्पनीमा काममा लगाइएको र लामो समयदेखि तलब नदिएर तथा पासपोर्ट समेत जफत गरेर राखिएको थियो ।"
नेपाल नीतिमा के होला ?,"काठमाडौं बोली र व्यवहारका कारण उम्मेदवारी दिँदैदेखि चर्चामा रहेका डोनाल्ड ट्रम्पले शुक्रबार साँझ (नेपाली समय) देखि विश्व शक्ति अमेरिकाको नेतृत्व सम्हाल्ने छन् । शपथ लिएलगत्तै ह्वाइट हाउसको कार्यभार लिने क्रममा उनले कुनै न कुनै विवादास्पद निर्णय लिन सक्ने धेरैको आकलन छ ।कतिपयले भने अनुभवी व्यापारी रहेकाले भाषण र काम गर्ने शैली फरक हुने तर्क राख्दै आएका छन् । जे भए पनि अमेरिकी निर्णयले विश्व राजनीति र अर्थतन्त्रलाई नै असर गर्ने हुनाले उनको कार्यदिशाप्रति सबैका कान ठाडा भएका छन् । विश्व समुदाय टेलिभिजनमा उनलाई हेर्न आतुर छ । ट्रम्पको उदयले नेपाल जस्तो मुलुकलाई हेर्ने नीति खासै फरक नहोला, अमेरिकाका लागि राजदूत रहिसकेका डा शंकर शर्माले भने, नेपालको विषयमा लबिइङ गर्न बनेको सांसदहरूको समूह ककसमा उनकै दलका नेताहरू छन् । त्यसले हाम्रो अवस्थाबारे अवगत हुन पक्कै सहयोग पुग्न सक्छ । गैरराजनीतिक पृष्ठभूमिका ७१ वर्षीय ट्रम्प रियल स्टेट र होटल व्यवसायबाट सिधै राष्ट्रपतीय मोर्चामा रिपब्लिकनभित्र अन्य पुरानालाई उछिन्दै पार्टीमा चुनिएका थिए । र, अप्रत्यासित ढंगले डेमोक्रयाटिककी हिलारी क्लिन्टनलाई पराजित गरे । अमेरिकामा सन् १९३० पछि सञ्चालनमा आएका उद्योगहरू नेफ्टा (नर्थ अमेरिकन फ्री ट्रेड एरिया) नीतिले क्रमश: मेक्सिकोमा सरेका थिए । जसले गर्दा अमेरिकीहरू बेरोजगार बनेका थिए । ओबामाले बिल क्लिन्टनको नीतिलाई अघि बढाए भने हिलारी पनि ओबामापथमै जान सक्ने स्थिति थियो । त्यसैले राष्ट्रवादको चर्को वकालत गरेका ट्रम्पलाई अपत्यारिलो मत ओइरिएको हो । ट्रम्प रिपब्लिकन लाइनअनुरूप नै अघि बढ्छन् भन्ने छैन । अघिपछि नसोची बोल्ने व्यक्ति भएकाले यस्तै गर्लान् भन्न सकिन्न, डेमोक्रयाटिक पार्टीबाट सन् २०१२ मा वासिङटन स्टेटबाट अमेरिकी सांसद पदमा उमेदवारी दिएका दर्शन रौनियारले कान्तिपुरसँग भने, उनीबाट अमेरिकी जनताले धेरै आशा भने गरेका छन् । देशबाट फुत्किएर बाहिर गएको व्यापार पुन: अमेरिका फर्कन सक्ने सबैको बुझाइ छ । बाँकी विश्वलाई के गर्छन्, थाहा छैन तर अमेरिकी जनताका लागि उनले धेरै गर्ने निश्चित छ । ट्रम्पले कस्तो आर्थिक र विदेश नीति लागू गर्लान् भन्नेमा धेरैको चासो छ । विश्वशान्ति र विकासमा काम गर्ने राष्ट्रसंघ समेत अमेरिकी नीतिको प्रभावमा पर्नसक्ने हुनाले त्यहीँ समेत उनको चर्चा हुने गरेको छ । उनले राजनीतिमा चासो दिएको १८ वर्षमा आधा दर्जन दल चहारिसकेका छन् । त्यसैले उनी सिद्धान्तनिष्ठ पनि होइनन् । उनको उदय रिपब्लिकन पार्टीका लागि पनि जटिल विषय बन्न सक्ने धेरैको आकलन छ । उनी नेपालबारे जानकार व्यक्ति होइनन् । तर उनले नेतृत्व लिएपछि नेपालबारे अमेरिकी नीति कस्तो होला भन्नेमा धेरैको चासो छ । रौनियारले भने, उनले नेपालजस्ता साना मुलुकलाई ठूला र प्रजातान्त्रिक मुलुककै आँखाबाट हेर्नेछन् । त्यो भनेको भारतको आँखाबाट हेर्नु हो । रुसी राष्ट्रपति भ्यादिमिर पुटिनको सधैं प्रशंसा गर्दै आएका ट्रम्प छानबिनको दायरामा समेत छन् । निर्वाचनमा रुसको संलग्नता देखिएको खण्डमा उनीविरुद्ध महाअभियोग लाग्ने सम्भावना छ । त्यो उनका लागि सबैभन्दा चुनौतीको विषय हुनेछ । ठीक विपरीत उनी चीनप्रति आक्रोशित छन् । उनले उत्तर एटलान्टिक सन्धि संगठन (नेटो) को संरचनामा अमेरिकी लगावको आलोचना गरिरहेका छन् भने ब्रेजिक्टको खुला समर्थनमा छन् । अमेरिकाले युरोपेली युनियनसँगको सम्बन्धलाई कसरी अघि बढाउने भन्ने अन्यौलै छ ।त्रिभुवन विश्वविद्यालयका अन्तर्राष्ट्रिय सम्बन्ध तथा कूटनीतिक विभागका प्रमुख डा खडग केसीले पहिला बोल्दै आउने र जिम्मेवारी सम्हालेपछि गर्ने निर्णय फरक हुनसक्ने बताए । अमेरिकी लोकतन्त्रको सामथ्र्यमाथि नै प्रश्न खडा हुन सक्नेछ, उनले भने, हवाइट हाउसको नीतिलाई नै परिमार्जन गर्ने जस्तो भने देखिँदैन । त्यसो त ट्रम्प र उनको समूह पदभार नसम्हाली कूटनीतिक भेटमा सक्रिय भइसकेका छन् । अमेरिकाका लागि नेपाली राजदूत डा अर्जुनकुमार कार्कीले पनि ट्रम्पलाई यस्तै अनौपचारिक डिनरमा भेट गरिसकेको दूतावास स्रोतले बतायो । राजदूत कार्की शुक्रबारको समारोहमा समेत उपस्थित हुनेछन् । ट्रम्पले पूर्वराष्ट्रपति, सिनेटरलाई बोलाइसकेको भए पनि सिनियर बुस बिरामी परेकाले सहभागिता नहुने देखिएको छ । पूर्वराजदूत डा शम्भुराम सिम्खडाले ट्रम्पले दिने पहिलो भाषण, उपस्थित व्यक्तिहरू र अनुपस्थित वा विरोध गर्नेहरूको अध्ययन गर्न आवश्यक रहेको बताए ।"
२१ सहरमा सभा हुने,"काठमाडौं प्रमुख प्रतिपक्षी एमालेले तराईमधेसको जनमत जोगाउँदै चुनावी परिणाम आफ्नो पक्षमा पार्ने उद्देश्यसहित तराईका २१ मुख्य सहरमा सभा गर्ने भएको छ । मधेस केन्द्रित र सत्तारूढ दलहरूले मधेसविरोधी पार्टीका रूपमा भ्रम छर्न खोजेको भन्दै एमालेले तराई केन्द्रित अभियान चलाउने निर्णय लिएको हो । झापाको काँकडभिट्टामा फागुन २१ गते पहिलो सभा गर्ने एमालेले कञ्चनपुरको महेन्द्रनगरमा चैत १ मा अन्तिम सभा गर्नेछ । कात्तिकदेखि चलिरहेको चार महिने देशव्यापी अभियान सकिनेबित्तिकै सभा र शक्ति प्रदर्शनसहितको तराई केन्द्रित मेचीमहाकाली विशेष अभियान सुरु हुने एमालेले जनाएको छ । संविधानको पक्षमा जनमत बनाउने र सामाजिक सद्भाव खलबल्याउनेलाई खबरदारी गर्न मेचीमहाकाली अभियान थालिएको हो, एमाले महासचिव ईश्वर पोखरेलले भने, हामीले सरकारमा रहँदा गरेका कामबारे जानकारी दिन र जनतामा भरिएका भ्रमहरू चिर्न लागेका हौं । अभियानअन्तर्गत काँकडभिट्टा, दमक, इटहरी, कञ्चनपुरराजविराज, लहान, ढल्केबरजनकपुरधाम, हरिओन, चन्द्रनिगाहपुर, पथलैयावीरगन्ज, हेटौंडा, भरतपुर, कावासोती, सुनवल, बुटवल, लमही, नेपालगन्ज, गुलरिया, लम्कीधनगढी, अत्तरिया, महेन्द्रनगर र सुर्खेतवीरेन्द्रनगरमा सभा हुनेछ । ती सभामा पार्टी अध्यक्ष केपी ओली, वरिष्ठ नेता झलनाथ खनाल, नेता माधव नेपाललगायत सहभागी हुनेछन् । अभियानमा करिब ५० लाख मानिस परिचालन गर्ने तयारी छ, पोखरेलले भने, तराईमधेसका जनताको साथसमर्थन र सक्रियतामा सामाजिक सद्भाव र राष्ट्रिय एकताविरोधी सबैखाले षड्यन्त्रलाई परास्त गर्ने अभियानको लक्ष्य हो । अभियान तयारीको मुख्य जिम्मेवारी प्रदेश संगठन कमिटी र जिल्ला कमिटीलाई दिइएको छ । अभियानका क्रममा पार्टी केन्द्रबाट प्रकाशित अपिल बोकेर सबै पार्टी सदस्य तराईका प्रत्येक घरधुरी र नागरिकसमक्ष पुगी वितरण गर्ने योजना एमालेले बनाएको छ । मुख्य सभास्थलमा जनसहभागिता जुटाउन वडा, गाउँ र नगर तहमा प्रचार सभा आयोजना हुनेछन् ।"
माग नरोकिएसम्म तस्करी,"काठमाडौं राजधानीमा जारी अन्तर्राष्ट्रिय प्रहरी अपराध संगठन (इन्टरपोल) को २३ औं एसिया क्षेत्रीय सम्मेलनको दोस्रो दिन नेपाल प्रहरीको केन्द्रीय अनुसन्धान ब्युरोले वन्यजन्तु तस्करीमाथि नेपालले हासिल गरेका सफलता र अनुभवबारे कार्यपत्र प्रस्तुत गरेको छ । ब्युरो प्रमुख डीआईजी नवराज सिलवालले तस्करी शून्य वर्षका रूपमा नेपालले हासिल गरेका सफलता, अन्तरदेशीय समन्वयमार्फत वन्यजन्तु तस्कर पक्राउमा हासिल गरेका सफलताका अनुभव सिलवालले कार्यपत्रमार्फत प्रस्तुत गरे । उनले धनी देशहरूमा वन्यजन्तुको छाला तथा हस्ती हाडबाट बन्ने सामग्रीको माग नरोकिएसम्म वन्यजन्तु तस्करी नरोकिने बताएका थिए । सम्मेलनमा नेपाललगत्तै भारतले पनि वन्यजन्तु तस्करी रोक्न गरेका प्रयासका अनुभव साटेको थियो । सम्मेलनमा एसिया क्षेत्रमा आतंकवाद नियन्त्रण सुदृढीकरण, सीमावर्ती अपराध नियन्त्रणमा अन्तर्राष्ट्रिय प्रहरी अपराध संगठनहरूको भूमिका, साइबर क्राइमको विद्यमान अवस्था र चुनौती लगायतका विषयमा पनि छलफल भएको थियो । सम्मेलनमा विभिन्न देशका प्रहरी अधिकारीले संगठित अपराध सञ्जालहरू पहिचान तथा नियन्त्रणका उपाय साथै आर्थिक अपराधका विषयमा ज्ञान तथा अनुभव साटेका थिए । एक सय ९० देश सदस्य राष्ट्र रहेको इन्टरपोलको जारी सम्मेलनमा ३३ देशका १ सय ३२ प्रतिनिधि सहभागी छन् । सम्मेलन शुक्रबारसम्म चल्नेछ । प्रधानमन्त्रीइन्टरपोल अध्यक्षबीच भेटवार्ता इन्टरपोलका अध्यक्ष मेङ होङवीले बिहीबार प्रधानमन्त्री पुष्पकमल दाहालसँग बालुवाटारमा भेटवार्ता गरेका छन् । भेटमा प्रधानमन्त्री दाहालले इन्टरपोलले नेपाल प्रहरीको संगठन सुदृढीकरणमा योगदान पुर्याएको भन्दै धन्यवाद दिएका थिए । चीनको सार्वजनिक सुरक्षाका उपमन्त्री समेत रहेका होङवीसँग प्रधानमन्त्री दाहालले नेपाल एक चीन नीतिप्रति प्रतिबद्ध रहेको जनाउँदै चीनसँग सडक, रेल र हवाई सञ्जाल बढाउन चाहेको बताएका थिए । प्रधानमन्त्रीले चिनियाँ राष्ट्रपतिको स्वागत गर्न नेपाल आतुर रहेको समेत बताएका थिए । अध्यक्ष होङवीले प्रधानमन्त्री दाहाललाई इन्टरपोलको मुख्यालय भ्रमण गर्न निम्तो दिएको उनको सचिवालयले जनाएको छ ।"
३० प्रतिशतले पाएनन् पहिलो किस्ता,"काठमाडौं जिल्लाभरिका २७ हजार ८ सय ४७ भूकम्पपीडितमध्ये ३० प्रतिशतले पहिलो किस्ताबापतको रकम पाएका छैनन् । बुधबारसम्ममा १९ हजार ४ सय ९९ भूकम्प प्रभावितलाई पहिलो किस्ताबापत प्रतिव्यक्ति ५० हजार रकम भुक्तानी गरिएको जिविसले जनाएको छ । ८ हजार ३ सय ४८ जनाले रकम पाउन सकेका छैनन् । तारकेश्वर नगरपालिकामा ५८ प्रतिशत पहिलो किस्ता पाउनबाट वञ्चित छन् । ३ हजार ३ सय ८५ जनामध्ये १ हजार ४ सय २२ जनाले पहिलो किस्ता पाएका छन् । काठमाडौं महानगरपालिकाभित्रका ४८ प्रतिशतभन्दा बढीले पहिलो किस्ता पाइसकेका छन् । कागेश्वरी मनहरा नगरपालिकामा २ हजार ८ सय ५१ मध्ये २ हजार १ सय ३५ ले रकम पाइसकेको तथ्यांक छ । गोकर्णेश्वरमा केवल १ सय २ जनालाई पहिलो किस्ताबापतको रकम दिन बाँकी छ । दक्षिणकाली नगरपालिकाकामा पहिचान भएका २ हजार ५ सय ६७ जना लाभग्राही सबैले पहिलो किस्तावापतको रकम पाइसकेका छन् । टोखाका ५० प्रतिशत लाभग्राहीले पहिला किस्ता पाउन सकेका छैनन् । बूढानीलकण्ठमा लगभग ४२ प्रतिशतले नपाएको जिविसको तथ्यांकमा उल्लेख छ । नागार्जुन नगरपालिकामा केवल ०७ प्रतिशत अर्थात् १३ जनाले पहिलो किस्ता पाउन बाँकी छ । चन्द्रागिरि नगरपालिकाका ३ हजार ४ सय लाभग्राहीमध्ये २ हजार १७ जनाले पहिलो किस्ता पाइसकेका छन् ।त्यसैगरी शंकरापुर नगरपालिकाका १ हजार ८ सय जनाले पहिलो किस्ताबापतको रकम पाएका छैनन् । पहिलो किस्ता पाएका २ हजार ९ सय १९ मध्ये ९६ जनाको पहिलो किस्ता रकम लुथ्रन संस्था (दाता) ले दिएको जिविसले जनाएको छ । कीर्तिपुर नगरपालिकामा जिविसले १ हजार ८ सय ७५ लाभग्राही पहिचान गरेकोमा त्यसभन्दा ३ सय ५७ जना बढीले पहिलो किस्ता पाएका छन् । नगरपालिकाले १ हजार ८ सय ७७ जनालाई लाभग्राही सिफारिस गरे पनि २ हजार २ सय ३२ जनाले प्रथम किस्ता पाएका हुन् । वडागत रूपमा र नगरपालिकाबाट प्राप्त तथ्यांक फरक पर्न गएकाले छुट्न गएका पीडितलाई पनि रकम बाँडिएको जिविसका सूचना अधिकारी दीपक केसीले बताए । अझै तथ्यांक आउने क्रम जारी रहेकाले पहिलो किस्ता पाउनेको संख्या बढ्न सक्ने उनले बताए । पहिलो किस्ता वितरणको कार्य अन्तिम चरणमा छ, केसीले भने, केही नगरपालिकाबाट दोस्रो किस्ताको माग आइरहेको छ ।काठमाडौं जिल्लाभरिमा पहिलो चरणमा ४२ हजार ६ सय ५५ लाभग्राहीमध्ये ३२ हजार ९ सय ९८ घरधुरीसँग अनुदान सम्झौता सम्पन्न भइसकेको छ । सबै नगरपालिकाले गरी २८ हजार ८७ जना लाभग्राही पहिचान गरे पनि जिविसले २७ हजार ८ सय ४७ जनालाई लाभग्राहीको सूचीमा राखेको थियो । जिल्लाभरिमा १० हजार ८ सय ३२ गुनासा दर्ता भएका छन् ।"
यातायातमा घटेन दलालको चलखेल,"ललितपुर सादा पोसाकका सुरक्षाकर्मीको एउटा टोली एक महिनाअघि यातायात कार्यालय एकान्तकुनामा पुग्यो । दलालको चलखेल बुझ्न परिचय लुकाएर गएको टोलीले कार्यालयअघि भेटिएका दलालसित सवारी अनुमतिपत्र बनाइदिन अनुरोध गर्यो । दलालले पनि ग्राहक ठानेर नक्कली होइन सक्कली नै बनाइदिने भन्दै १५ हजार रुपैयाँ लाग्ने बताए ।लगत्तै पक्राउ परेका ती दलालले बयानमा सवारी प्रशिक्षण दिने, अनुमतिपत्र मिलाइदिने र सवारी दर्ता किताबको नवीकरण गर्ने गरेको स्विकारे । यो कार्यालयमा दलालको चलखेल कति हुन्छ भन्ने सामान्य उदाहरणमात्र हो ।दलाल पक्राउपछि एक दिन कार्यालयको स्थिति सामान्य बन्यो । लगत्तै भोलिपल्टदेखि दलालको चलखेल पहिलाको जस्तै हुन थाल्यो । चलखेल अत्यधिक भएपछि अख्तियार दुरुपयोग अनुसन्धान आयोगले छानबिन थाल्यो ।दलालले अति गर्न थालेपछि जिविस हलमा बुधबार सम्पन्न जिल्लाका प्रमुखहरूको बैठकमा यातायात कार्यालयले प्रहरी प्रशासनलाई हटाउन अनुरोध गरेको छ । यातायात व्यवस्था कार्यालय (सवारी चालक अनुमतिपत्र) बागमती एकान्तकुनाका सूचना अधिकारी ईश्वरराज रेग्मीले कान्तिपुरसित भने, कार्यालयमा हामी सुशासन चाहन्छौं ।महानगरीय प्रहरी वृत्त सातदोबाटो र उपमहानगरपालिका नगर प्रहरी बलको संयुक्त टोलीले बिहीबार बिहान कार्यालयमा छड्के जाँच गर्यो । कार्यालयबाट दलालहरूको भागभाग भयो । दलालहरू पक्राउ गर्न असफल भए पनि कार्यालयअघि राखेको फोटोकपी मेसिन, दर्ता फारामलगायत सामान बरामद गर्न सफल भएको उपमहानगरपालिकाका नगर प्रहरी बल प्रमुख प्रहरी नायब उपरीक्षक कदमलाल महर्जनले बताए । जनशक्ति अभाव भए पनि यातायात कार्यालयमा नियमित निगरानी गर्न थालेका छौं, उनले भने, लगनखेल, मंगलबजार खटाउनुपर्ने प्रहरी नखटाई लगातार चारपाँच दिन यातायात कार्यालयमा खटाउँछौं ।महानगरीय प्रहरी परिसर जावलाखेलका एसएसपी पीताम्बर अधिकारीले दलालको चलखेल हटाउन प्रहरीलाई नियमित परिचालन गरिने जानकारी दिए । उपनपामा पनि सामान फिर्ता लैजान आएका दलाललाई नगर प्रहरी बलका प्रहरी नायब उपरीक्षक महर्जनले अब यातायातमा गुन्डागर्दी नचल्ने जवाफ दिएर फर्काएका थिए ।यातायात कार्यालय सवारी अनुमतिपत्र फाँटबारे जानाकार एक कर्मचारीका अनुसार सवारी अनुमतिपत्र बनाउने क्रममा दलाल र कर्मचारीबीच मिलेमतोमा हुने गरेको छ । मिलेमतोमा राजधानीका केही ड्राइभिङ सेन्टरका सञ्चालकसमेत संलग्न छन् । जिल्ला अनुसन्धान अधिकृत भूमिप्रसाद पाठकका अनुसार केही सक्रिया दलालहरूले कम पढेलेखेका सेवाग्राहीलाई आफ्नो प्रभावमा पारेर एउटा लाइसेन्स बनाएको १२ देखि १५ हजार रुपैयाँसम्म लिने गरेको भेटिएको बताए । लिखित पास भएर पनि ट्रायलमा फेल भएका व्यक्तिहरू दलालको सम्पर्कमा जाने गरेका छन्, उनले भने, सवारी अनुमतिपत्रमा आर्थिक घोटाला र चलखेलको गुनासो आउने गरेको छ ।कार्यालयमा चलखेल कम गर्न सीसीटीभी राखे पनि हाल काम नलाग्ने बनाइएको सेवाग्राही बताउँछन् । प्रमुख जिल्ला अधिकारी दीपक काफ्लेले यातायात कार्यालयमा हुने चलखेल अन्त्य गरिने बताए । सुधार गर्नुपर्ने कुरा धेरै छन्, उनले भने, क्रमश: सुशासन कायम गर्दै लैजाने छौं ।दलालले १० रुपैयाँमा सजिलै पाउने एउटा दर्ता फारामको ३०, लिखित परीक्षाको नतिजा जानकारी गराइदिने भन्दै ३०, लिखित परीक्षामा आउने प्रश्नावली भन्दै केही प्रश्न दिएर ५ सयदेखि हजार रुपैयाँसम्म लिने गर्छन् ।"
औषधि सेवनबाट गर्भपतन गराउने बढे,"काठमाडौं औषधि सेवनबाट गर्भपतन गराउने संख्या बढदै गएको छ । जनस्वास्थ्य कार्यालयका सूचना अधिकारी हरिओम पोखरेलका अनुसार गत दुई वर्षको अवधिमा ललितपुर जिल्लाबाट ४ हजार ९ सय ११ जनाले गर्भपतन गराए । जसमा ३ हजारले औषधि सेवनबाट गर्भपतन गराएको देखिएको छ ।स्त्री रोग विशेषज्ञ डा किरण रेग्मीका अनुसार अधिकांश किशोरीले विशेषज्ञको सल्लाहबिना मेडिकलबाट औषधि किनेर गर्भपतन गराउँछन् । यसले दीर्घकालीन रूपमै किशोरीको स्वास्थ्यमाथि गम्भीर असर पर्न सक्ने उनको भनाइ छ । औषधि खाएर घरमै बसी गर्भपतन गराउन मिल्ने, गोप्यता कायम रहने भएकाले यो विधि अपनाउनेको संख्या बढेको उनको ठम्याइ छ ।डा रेग्मीका अनुसार घरमै बसेर गर्भपतन गर्न मिल्ने नाममा जथाभावी औषधि प्रयोग गर्न मिल्दैन । यसले महिलाको प्रजनन स्वास्थ्यमा धेरै नकरात्मक असर पार्छ । उनले भनिन्, अत्याधिक रक्तश्राप भएर महिलाको ज्यानै जान पनि सक्छ ।रेग्मी भन्छिन्, गर्भपतन आफैंमा जटिल प्रक्रिया हो । गर्भपतन गराउनुपर्ने स्थिति आउन नदिनु नै उचित हुन्छ ।धेरैपटक गर्भपतन गरेमा निसन्तान हुने, पाठेघर प्वाल पर्ने, पिसाब नली फुट्ने, जस्ता समस्या निम्तिन सक्ने उनले बताइन् । त्यस्तै, गर्भपतनले महिलाको मानसिक अवस्था समेत बिग्रिरहेको उनले खुलाइन् । गर्भपतनलाई अन्तिम विकल्पका रूपमा मात्र लिन उनी सुझाउँछिन् । आकस्मिक अवस्थामा मात्रै गर्भपतनबारे सोच्नुपर्छ, उनले भनिन् । जिल्ला जनस्वास्थ्य कार्यालय ललितपुरको तथ्यांक अनुसार गर्भपतन गराउनेमा २० वर्ष माथिका महिला बढी देखिएका छन् । अघिल्ला दुई आवमा औषधि प्रयोग विधिबाट ३ हजार महिलाले गर्भपतन गराए जसमा २० वर्ष माथिका मात्रै २८ सय महिला थिए ।"
वैशाखदेखि गाडीमा इम्बोस्ड नम्बर प्लेट,"काठमाडौं भौतिक पूर्वाधार तथा यातायात मन्त्रालयले गाडीमा इम्बोस्ड नम्बर प्लेट वैशाखदेखि राख्ने भएको छ । नम्बर प्लेटका लागि अत्याधुनिक मेसिन जडान प्रक्रिया अन्तिम चरणमा रहेको यातायात व्यवस्था विभागले जानकारी दिएको छ ।विभागका प्रवक्ता टोकराज पाण्डेले नम्बर प्लेट राख्ने जिम्मेवारी पाएको अमेरिकी र बंगलादेशी संयुक्त कम्पनी डेकाटु टाइगर ले मेसिन ल्याइसकेको जानकारी दिए । मेसिन जडान प्रक्रिया अघि बढिसकेको छ, उनले भने, दुई महिनाभित्र सबै प्रक्रिया पूरा गरेर नम्बर प्लेट राख्छौं । विभागले गत जेठमा लामो विवादपछि नम्बर खरिद प्रक्रिया टुंगो लगाएको थियो । स्मार्ट नम्बर प्लेटको आगामी फागुनभित्र परीक्षण गर्ने उनले बताए । पाण्डेका अनुसार आगामी ५ वर्षभित्र देशभरका सबै सवारी साधनमा इम्बोस्ड नम्बर प्लेट राखिनेछ ।धातुको प्लेटमा अक्षर बाहिर उठ्ने गरी लेखिएको स्मार्ट नम्बर प्लेटलाई इम्बोस्ड नम्बर प्लेट भनिन्छ । नम्बर प्लेटमा लोगोसमेत हुनेछ । प्लेटको बीचमा माथि पर्ने गरी अञ्चलप्रदेशको नाम लेखिनेछ । प्लेटको अर्कोपट्टि लेजर प्रिन्टबाट ७ अंकको गोप्य नम्बरसहितको चिप जडान गरिने उनले बताए । मेसिन विभागको परिसरमा जडान गरिने पाण्डेले बताए । पाँच वर्षपछि उक्त मेसिन सरकारलाई नै हस्तान्तरण गर्ने विभाग र ठेकेदार कम्पनीबीच भएको सम्झौतामा उल्लेख छ ।इम्बोस्ड नम्बर प्लेट बलियो र किफायती भएको पाण्डेले बताए । विभागले नम्बर प्लेट जडान भएका सवारी साधनमा चिपसहितको स्टिकर टाँस्ने उनले बताए । चिपभित्र सवारी धनी र सवारीको विस्तृत विवरण राखिने भन्दै उनले प्रहरीले सवारीको विस्तृत विवरण सजिलै पत्ता लगाउन सक्ने दाबी गरे । स्टिकरमार्फत सवारीको विवरण थाहा हुन्छ, उनले भने, प्लेटभित्र बारकोड पनि राखिन्छ । आधुनिक प्लेटमा रेडियो फ्रिक्वेन्सी इन्फर्मेसन डिभाइसआईएफआईडी जडान गरिने उनले बताए । उपत्यका भित्रिने र बाहिरने पाँच वटा स्थानमा आईएफआईडी स्टेसन राखिने विभागको योजना छ । जसको माध्यमद्वारा सवारी साधन कहाँ छ ? कुन अवस्थामा छ ? भन्ने सजिलै पत्ता लगाउन सकिने उनले बताए । राजस्व तिरेनतिरेको, गाडी चोरी भएको स्थान तुरुन्त पत्ता लगाउन सकिने उनले बताए । विभागका अनुसार नेपालमा हाल १४ किसिमका नम्बर प्लेट गाडीमा राख्ने गरिन्छ । अबदेखि ५ किसिमका मात्र नम्बर प्लेट राखिने उनले बताए ।"
घर भत्काउँदा झडप,"हेटौंडा सडक मिचेर बनाइएका संरचना भत्काउन खोज्दा व्यवसायी र प्रहरीबीच बिहीबार हेटांैडामा झडप भएको छ । झडपका क्रममा एक दर्जन घरधनी र व्यापारी घाइते भए । ८ जना प्रहरीसमेत घाइते छन् । ५ जनालाई प्रहरीले नियन्त्रणमा लिएको जनाएको छ । यसअघि सडकका दायाँबायाँ २५ मिटरसम्मका घर आफंै भत्काउन सडक कार्यालयले १५ दिने सूचना जारी गरेको थियो । म्याद गुज्रेको भोलिपल्टै डोजर लगाएर घर भत्काउन थालेपछि आक्रोशित घरधनी र व्यवसायीले रोक्ने प्रयास गरेका थिए । त्यही क्रममा झडप भएको प्रत्यक्षदर्शीले बताए । घरधनी र व्यापारीले डोजर रोक्ने प्रयास गरेपछि भीड हटाउन खोज्दा झडप भएको प्रहरीले जनाएको छ । झडपमा पार्किङमा राखिएका मोटरसाइकलमा पनि क्षति पुगेको छ । डिभिजन सडक कार्यालयले सामान सार्न र घर भत्काउन आवश्यक परे समय दिने सूचना बुधबार नै टाँस गरेको थियो । केही व्यवसायी समय लिन सडक विभाग जाँदै पनि थिए । एक्कासी डोजर लगाएर घर भत्काउन थालेपछि रोक्न खोजेका हौं, मकवानपुर उद्योग वाणिज्य संघका अध्यक्ष राजकुमार न्यौपानेले भने, प्रहरीले निर्मम ढंगले लाठीचार्ज गर्नुका साथै अश्रुग्यास प्रहार गरेर धेरैलाई घाइते बनायो । नगरपालिकाले नक्सा पास गरेको र लालपुर्जा भएको जग्गामा बनेका घरलाई सरकारले बिना क्षतिपूर्ति र मुआब्जा नदिई भत्काउन नपाउने न्यौपानेले बताए । यो कानुन नभएकोमुलुक भयो, उनले भने । सडक विभागले राजमार्ग दायाँबायाँका भत्काउनुपर्ने संरचनामा रातो चिह्न लगाइसकेको छ । यहाँका सानाठूला ७ सय घर भत्काइनुपर्ने सूचीमा छन् । स्थानीय राजनीतिक दलका प्रतिनिधिले पनि क्षतिपूर्ति र मुआब्जा दिएर मात्र घर भत्काउन सडक विभागसँग माग गरेका छन् । तर, राजमार्ग अतिक्रमण गरेर बनाइएका संरचना हटाउँदा वा भत्काउँदा मुआब्जा र क्षतिपूर्ति दिन नपर्ने सडक विभागले जिकिर गर्दै आएको छ ।"
टिम्बर कर्मचारी बेकामे,"पोखरा भित्र पस्नासाथ गन्ध आउने एउटा कोठामा टेबल, कुर्सी र दराज छन् । तर, ती प्रयोग हँुदैनन् । टेबुलमाथि एउटा हाजिरीपुस्तिका छ । त्यसैमा तीन महिनाअघि मात्रै भर्ना गरिएकी ज्यालादारी कर्मचारी (खरिदार सरह) स्वस्तिका भट्टराई र कार्यालय सहयोगी रुद्र अर्याल हाजिर गर्छन् । पृथ्वीचोक चाइनापुलसँगैको टिम्बर कर्पोरेसन अफ नेपालको (टीसीएन) काठ, दाउरा बिक्री डिपोका यी कर्मचारीको काम नै हाजिर गर्ने मात्रै भएको छ । अरू काम केही हुँदैन । माथिल्लो तलामा भने सेवानिवृत्त वरिष्ठ सहायक केशवप्रसाद सुवेदी सपरिवार बस्छन् । यसअघि कार्यालय सहयोगी मात्रै रहेकामा वन मन्त्रालयअन्तर्गतको टीसीएनले तीन महिनाअघि नयाँ कर्मचारी ल्याएको हो । जिम्मेवारी नै नरहेको ठाउँमा कार्यकर्तालाई जागिर खुवाउने काम भएको छ, स्रोतले भन्यो, नभए डेढ दशकयता कुनै कारोबार नभएको ठाउँमा नयाँ कर्मचारी किन चाहियो ? २०३३ सालदेखि दाहसंस्कार र अन्य घरायसी प्रयोजनका लागि दाउरा तथा सरकारी दरमा चिरान काठ बिक्री गर्दै आएको कार्यालयमा दशकयता कारोबार ठप्प छ । नवलपरासीको बर्दघाटस्थित कर्पोरेसनको शाखाबाट यहाँ काठदाउरा आउँथ्यो । त्यो पनि बन्द भइसकेको छ । ८ वर्षअघिसम्म अनसाइज र चिरान काठ फाट्टफुट्ट आउने गरेकोमा अहिले त्यो पनि ठप्प छ । काठदाउरा आउन छाडेपछि यहाँ कुनै काम हुँदैन, कार्यालय सहयोगी अर्यालले भने, बोर्ड र भवनबाहेक केही छैन । आफ्नो काम के हो भन्नेबारे नयाँ कर्मचारी भट्टराई अनभिज्ञ छिन् । कहिलेकाहीँ कोही केही सोध्न आए जानकारी दिउँला, उनले भनिन्, काम केही नहुँदा बोर लाग्छ । दिनभर पढेर बस्छु । कुनै बेला यहाँ २९ जनासम्म कर्मचारी थिए । मुलुकभर सामुदायिक वनको संख्या बढदै गएको र राष्ट्रिय वनमा काठदाउरा अभाव हुन थालेपछि डिपो बेकामे भएको हो । सेती नदी किनारको १७ रोपनी जग्गामा कार्यालय, आवास र हल गरी ३ भवन छन् । पोखरा डिपो हेर्दै आएको कर्पोरेसनको चितवन, भरतपुर शाखाका प्रमुख प्रदीप निरौलाले काम केही नभए पनि सम्पर्क व्यक्ति आवश्यक परेकाले नयाँ भर्ना गरिएको टेलिफोनमा बताए । केही परे सम्पर्क व्यक्ति चाहियो नि, उनले भने, भविष्यमा डिपो सञ्चालन पनि गर्नुपर्ने होला । उनले थप कुरा केन्द्रमा सोध्न आग्रह गरे । कर्पोरेसनका महाप्रबन्धक वीरेन्द्र यादवलाई मोबाइल फोनमार्फत सम्पर्क गर्दा रिसिभ गरेनन् ।"
कार्कीमाथि छानबिन गर,"सर्वोच्च अदालतबाट अयोग्य घोषित गरिसकेपछि लोकमानसिंह कार्की अख्तियार प्रमुखको हैसियतमा रहँदा गरेका कामकारबाहीबारे संसद्को महाअभियोग सिफारिस समितिले छानबिन अघि बढाएको छ । महाअभियोग प्रस्ताव दर्तापछि संसद्ले झन्डै तीन महिना मौनता साध्यो । समयमै महाअभियोग प्रस्ताव प्रक्रियामा नलगी राजनीतिक दलहरूले सन्देहपूर्ण शैली प्रदर्शन गरिसकेका छन् । अहिले कार्कीको बहिर्गमनपछि आम मानिसको चासो कम हुँदै गएको पृष्ठभूमिमा छानबिन प्रक्रिया बढाइएको छ । यद्यपि कार्की अख्तियारमा रहँदा समानान्तर सत्ता सञ्चालनदेखि पदीय मर्यादाविपरीतका अनेकन कर्तुतमा संलग्न रहेको फेहरिस्त सार्वजनिक भइसकेका छन् जसको खोजबिन जरुरी छ ।कार्कीले अख्तियारमा पौने चार वर्ष रहँदा अनियमितता र पदीय दुरुपयोग गरेका विषयमा सूक्ष्म अध्ययन गर्ने मात्र होइन कि यसबारे अनुसन्धान गरी उनलाई सजायकै भागीदार बनाउनुपर्छ । संसद््मा विचाराधीन महाअभियोग प्रस्ताव निरूपण नहुँदै सर्वाेच्चको फैसलाका कारण कार्की पदमुक्त भएकाले समितिले कानुनी परामर्शपछि कार्कीबारे छानबिन गर्ने निर्णय लिएको हो । र, त्यसका लागि १५ दिनको कार्यादेशसहित कांग्रेसका दीपक कुइँकेल, एमालेका रेवतीरमण भण्डारी र माओवादी केन्द्रका रामनारायण बिडारी सदस्य रहेको तीन सदस्यीय उपसमिति गठन गरिएको छ । त्यसो त, अदालतको आदेशअनुसार पदमुक्त भइसकेका व्यक्तिविरुद्ध महाअभियोगको औचित्य सकिएको अभिव्यक्ति दिने कुइँकेललाई कांग्रेसले उपसमितिमा राख्नुले पनि सूक्ष्म अध्ययन तथा छानबिनका विषयमा आशंका उब्जिएको छ । त्यसमाथि माओवादी केन्द्रका सांसद बिडारी कार्कीको नियुक्तिलगत्तै उनको बचाउमा सर्वोच्चमा बहस गर्ने कानुन व्यवसायी हुन् । तर, पार्टीले उनैलाई छानबिन समितिको सदस्य बनाउनु उदेकलाग्दो विषय हो । यसरी उपसमितिमा रहेका तीन सदस्यमध्ये दुई सदस्यको विगतका पृष्ठभूमि र अभिव्यक्ति हेर्दा छानबिन उपसमितिले कार्कीबाट भएका पदीय बदनियत, अनुचित क्रियाकलाप र भ्रष्टाचारका विषयमा निष्पक्ष हिसाबले अध्ययन अनुसन्धान गर्ला भन्नेमा प्रश्न उठेको छ । त्यति हुँदाहुँदै पनि उपसमितिले महाअभियोग प्रस्तावमा उल्लेख भएका विषयमा छानबिन र अनुसन्धान गरी समितिमा प्रतिवेदन बुझाउनुपर्नेछ । महाअभियोग प्रस्तावमा संविधान र कानुन उल्लंघन गरेको, राज्य संयन्त्रविरुद्ध जासुसी गरेको, पदीय मर्यादा र आचरणविपरीत कार्य गरेको, पदको दुरुपयोग गरी राज्य आतंक सिर्जना गरेको, समानान्तर सत्ता सञ्चालन गरेको, सरकारका अन्य संवैधानिक अंगहरूको मानमर्दन गरेको, संसद्को विशेषाधिकार हनन र अदालतको अवहेलना गरेको जस्ता संगीन प्रकृतिका अभियोग लागेका छन् । कार्कीमाथि धेरै किसिमका अभियोगहरू लागेका कारण पनि यी सबै विषयमा अनुसन्धान तथा छानबिन गर्न समय लाग्न सक्छ । तर, उपसमितिमा तीन जना मात्रै सदस्य रहेको र यो उपसमितिलाई १५ दिनको मात्रै कार्यादेश दिइएकाले यी सबै विषयमा गहन हिसाबले अध्ययन गर्न समय पर्याप्त नहुन पनि सक्छ । यो अवस्थामा आवश्यकताअनुसार उपसमितिको दायरा फराकिलो पार्न पनि उत्तिकै आवश्यक छ । सर्वोच्चको आदेशअनुसार कार्की पदमुक्त भएकाले उनीमाथि महाअभियोग लगाइरहनुको खासै अर्थ रहेन । तर, कार्कीले पदमा रहेर गरेका अनियमितता र अधिकारको दुरुपयोगको विषयमा भने छानबिन हुनैपर्छ । कार्कीमाथि छानबिनको विषयमा महाअभियोग सिफारिस समितिका सदस्यहरूबीच एकमत नभएपछि यो विषयमा कानुनी परामर्श लिइएको हो । महान्यायाधिवक्तासहितका कानुन व्यवसायीहरूले छानबिन गर्नुपर्ने सुझाव दिएकै आधारमा कार्कीमाथिको छानबिन प्रक्रिया सुरु भएको हो । एमाले र माओवादी केन्द्रका १ सय ५७ सांसदले गत कात्तिक ३ मा दर्ता गरेको महाअभियोग प्रस्ताव कात्तिक ९ मा संसद्मा पेस भएपछि महाअभियोग सिफारिस समितिमा पठाउनुको सट्टा लम्बेतान छलफल गरी अलमलाइएको हो । उतिबेला केही सांसदहरूले संसद्मा आफ्नो धारणा राखेपछि यो विषयलाई महाअभियोग प्रस्ताव समितिमा पठाई समितिले अनुसन्धान प्रक्रिया थाल्न सकिन्थ्यो । अर्थात् बैठकको समयावधि लम्ब्याई यो विषयमा धारणा राख्न चाहने सांसदहरूलाई बोल्न दिएर समितिमा पठाउन सकिन्थ्यो । तर, यो दुवै प्रक्रिया नअपनाएर यो प्रकरणलाई लम्ब्याएर संसद्ले गम्भीर भूल गर्न पुग्यो । तर, अब फेरि उनीमाथि सतही हिसाबले छानबिन गरी उन्मुक्ति दिने कार्य गरेको खण्डमा अर्काे महाभूल हुनेछ । त्यसैले पनि कार्कीमाथि लगाइएका आरोपहरूको मिहिन ढंगले अध्ययन गरी उनीमाथि कारबाही गर्न जरुरी छ ।संसदीय छानबिन भइरहेकै बखत बिरामीको बहाना देखाउँदै कार्की विदेश पलायन भएको पृष्ठभूमिमा उनीमाथि केकस्तो किसिमको कारबाही हुन्छ भन्ने चासो जीवित छ । कार्कीका कर्तुतबारे यथार्थ छानबिन सार्वजनिक गर्न नसकेको खण्डमा संसदीय पद्धतिमै दाग लाग्नेछ, त्यसकारण संसद् यो प्रकरणमा गम्भीर हुनु जरुरी छ । त्यसो त कार्कीका गैरकानुनी कार्यमा कारबाही गर्ने जिम्मेवारी संसद्को मात्र नभएर स्वयं अख्तियार र सरकारको पनि हो । संविधानको धारा २३९ मा महाअभियोग प्रस्ताव पारित भई पदमुक्त हुने व्यक्ति, न्याय परिषद्बाट पदमुक्त हुने न्यायाधीश र सैनिक ऐनबमोजिम कारबाही हुने व्यक्तिका हकमा निज पदमुक्त भइसकेपछि संघीय कानुनबमोजिम अनुसन्धान गर्न वा गराउन सकिने उल्लेख छ । त्यसकारण संवैधानिक अंग अख्तियारले कसैको आदेश या निर्देश नकुरी कानुनबमोजिम कार्कीविरुद्ध तत्काल छानबिन प्रक्रिया थाल्नुपर्छ ।"
"इतिहास, भूगोल र कूटनीति","हाम्रो राष्ट्रिय इतिहासमा नवीन प्रकाश पार्नसक्ने संकलित दस्तावेजहरू हराएको समाचार केहीअघि अन्नपूर्ण पोष्टले छापेको थियो । अपदस्थ राजा ज्ञानेन्द्रले ९ वर्षअघि नारायणहिटी राजदरबार छोड्दा गणतान्त्रिक सरकारलाई आधिकारिक तवरबाटै बुझाएका पृथ्वीनारायण शाहको पालादेखिकै ऐतिहासिक दस्तावेजहरूका साथै अन्य सामग्रीहरूको अत्तोपत्तो नभएको समाचारले कतै समसामयिक नेपालको राजनीतिक, आर्थिक, सामाजिक, सामरिक तथा कूटनीतिक इतिहासको सान्दर्भिकता नै मेटिने त होइन भन्ने भय पलाएको छ । प्रत्यक्षत: नेपालका गम्भीर इतिहासकारहरू तथा अन्य विधाका विद्वतवर्ग र अध्येताहरूका निम्ति दरबारमा संकलित ती सामग्रीहरू हराउनु अपूरणीय राष्ट्रिय क्षति भएको छ । हामीलाई थाहा छ, इतिहासको महत्ता स्व भीमबहादुर पाँडेको त्यस बखतको नेपालले राजाको वीरगाथा गाउनु बाहेक जति बुझाउँछ, आजको नेपालसित त्यसको फरक दाँज्दा जस्तो देखाउँछ, त्यस्तो अचेलका प्रायोजित प्रतिवेदनहरूमा पढ्न पाइँदैन । विडम्बना त के भने दरबारले बुझाएको अनि हराएका ती अमूल्य दस्तावेजहरूको खोजबिनप्रति सरोकारवालाहरूको ध्यानाकर्षण हुने कुनै लक्षण देखिंँदैन । हाम्रा सरकारी संयन्त्र राष्ट्र र राज्यप्रति त्यति अनुत्तरदायी हुनु नपर्ने हो ।नेपालमा ऐतिहासिक दस्तावेज र सामग्रीहरू महत्त्वपूर्ण ठान्ने प्रवृत्ति पहिलेदेखि नै नरहेको दृष्टान्त लिन राजा वीरेन्द्रको शुभराज्याभिषेकको बेला हनुमानढोका दरबारको नासलचोक सफा गर्दा मिल्काइएका कागजातहरू संयोगवश फेला पारी स्व धनबज्र बज्राचार्यले केही पोकाहरू बटुलेर सिनासको पुस्तकालयमा संरक्षित गरेका थिए । त्यसैले पनि पृथ्वीनारायण शाहकै प्रसंगदेखि आजसम्मकै हाम्रो राष्ट्रिय इतिहास विवादरहित छैन । अनि नेपालबारे सत्यतथ्य अनुसन्धान गर्न पनि दिल्लीस्थित नेहरू मेमोरियल लाइब्रेरी वा लन्डनको ब्रिटिस म्युजियम धाउनुपर्ने भएको छ । जब हामीकहाँबाट लगिएकै दस्तावेजहरूमा आधारित विदेशीका लेख, पुस्तकहरूबाट उद्धृत गर्न हामी बाध्य हुन्छौं भने आफ्नै इतिहास संरक्षण गर्न हेलचेक्र्याइँ गर्न छाडेनौं भने कुनै दिन हामीले अरुकै संरक्षण खोज्नुपर्ने अवस्था आइलाग्दैन भन्न सकिन्न । यहाँ यो प्रसंगको सान्दर्भिकता के भने हाम्रो मुलुकको परराष्ट्र नीति अथवा विदेशी राष्ट्रसितको सम्बन्धमा राजतन्त्रात्मक व्यवस्थाले लामो समय ओगटेको राजनीतिमा दरबारको सर्वाेच्च भूमिका रहेको र संवेदनशील नीति निर्माण कार्यमा दरबारकै प्राथमिकता संलग्नता रहेको तथ्य सर्वविदितै छ । तत्कालीन मुन्सीखाना वा हालको परराष्ट्र मन्त्रालयमा समेत नपाइने दुर्लभ गोप्य सन्धि, सम्झौता वा ऐतिहासिक दस्तावेजहरूसितै तत्कालीन राजाहरूका व्यक्तिगत टिपोट तथा दैनिकी लेखनका सामग्रीहरू दरबारमै थन्किएको स्वत:सिद्ध हुन्छ । यदि ती हराएका सामग्रीहरू अनुसन्धानकर्ताहरूले खोतल्न पाएका भए हुनसक्छ, राजा महेन्द्र र वीरेन्द्रकै व्यक्तिगत टिपोटहरूकै आधारमा पनि नेपालको मित्रराष्ट्रहरूसितको सम्बन्धप्रतिको व्यक्तिगत अनुभव र दृष्टिकोण स्पष्ट गर्न सघाउने थियो ।किनभने विगतमा नेपालभारत सम्बन्धमा आएको तिक्तता र तनावको कारणबारे दुई देशका निर्णयकर्ताहरूको प्रत्यक्ष संलग्नता र बुझाइमा समेत विरोधाभाष देखिन्छ । जस्तो कि २०४५४६ सालको भारतीय नाकाबन्दीको केही अघिको घटना विवेचनामा नेपाली र भारतीय दृष्टिकोणमा राजा वीरेन्द्रकै भनाइमा ठूलो अन्तर देखापरेको छ । त्यसबेला गान्धी परिवारका विश्वासपात्र भारतीय विदेश राज्यमन्त्री के नटवरसिंहको वाकिङ विथ लायन्स : टेल्स फ्रम डिप्लोमेटिक पाष्ट (२०१३) स्मरण पुस्तकमा रअको सानो प्लेनमा चढाएर राजीव गान्धीले गोप्य रूपमा २२ जुलाई १९८८ मा काठमाडौं पठाएपछि राजासितको संवाद वा कथनको वृत्तान्त राख्दै राजा वीरेन्द्रले १९५० को सन्धिको समीक्षा, संशोधन तथा खारेज गर्ने कुनै पनि अभिप्राय: नराखेको स्पष्ट गर्दै बरु भारतले आगामी १० वर्षभित्र नेपाली सेनाको २ माउन्टेन डिभिजन तयार गर्न सहयोग गर्न मिल्छ कि भनी सोधनी भएको उल्लेख गरेका छन् (पृ २१३) । त्यसबेला नेपालका श्रममन्त्री रहेका राजा वीरेन्द्रको विश्वास पात्र रमेशनाथ पाण्डेको जीवनी कूटनीति र राजनीति (२०७२) मा नाकाबन्दीको समय राजाको भूमिकाबारे उनको बुझाइ र राजाकै निर्देशन अनुरुप उनको आफ्नै भूमिका नटवरसिंहको कथन विपरीत छ । पाण्डेको पुस्तक पढ्दा परराष्ट्र मन्त्री शैलेन्द्रकुमार उपाध्याय उनीबाटै निर्देशित भएका र सीमित भूमिकामा रहेको जानकारी पाइन्छ । त्यस्तो संवेदनशील अवस्थामा दुई मुलुक बीचको उच्चस्तरीय अन्तरक्रियाको विवरण र त्यसको नीतिगत प्रभावले उठेका विरोधाभाषबारे हामी सर्वसाधारणले कसको कथन पत्याउने ? आजपर्यन्तको भारतीय व्यवहार र बलमिच्याइँ हेर्दा पाण्डेको कथन तथ्यपरक लाग्छ । तर सिंहले राजा वीरेन्द्रलाई प्रत्यक्ष उद्धृत गरेर लेखेको नपत्याउने कसरी ? यहाँ उल्लेखनीय के भने १९५० को सन्धिबारे हामीकहाँ २००७ सालदेखि नै विरोध र विवाद जारी छ । अहिले पनि दुवै मुद्दामा बृहत छलफल र पुनरावलोकन गर्ने समझदारी भएको छ । नटवरसिंहको भनाइमा राजा वीरेन्द्रले उक्त सन्धिमा कुनै हेरफेर गर्न नचाहेका भए पनि अहिले समय फेरिएको छ । रमेशनाथ पाण्डेले स्मरण गरेझैं १९५० को सन्धि वरिपरि नै नेपालभारत सम्बन्धको दुष्चक्र घुमिरहेको छ ।भारतले गत १५ वर्ष (सन् २०१५ सम्म) मा १२० अर्ब अमेरिकी डलर हातहतियार किन्नमा मात्र खर्चेको छ । आगामी १० वर्षमा थप १२० अर्ब डलरको युद्धसामग्री बटुल्ने योजना रहेको समाचार १७ मे २०१५ को टाइम्स अफ इन्डियाले छापेको थियो । हतियार खरिदकर्तामा भारतलाई विश्वकै एक अग्रणी राष्ट्रको रूपमा चित्रित गरिएको छ । विश्व राजनीतिको बदलिँदो तस्विरसितै सुध्रिँदो आर्थिक अवस्था र दृढ राजनीतिक इच्छाशक्तिको कारण भारत मदमस्त हात्ती भएको छ । भारतको सामरिक लक्ष्य त लामो दूरी मार हान्ने क्षमता भएको अग्नि५ क्षेप्यास्त्रको परीक्षणले पनि पुष्टि गरेको छ ।विश्व राजनीतिमा अनुदारवादी तप्का हावी हुँदै गएको अवस्थामा भारतमा लोकतान्त्रिक पद्धतिबाटै चुनिएको अनुदारवादी नेतृत्वको चुरीफुरी हामी सामरिक महत्त्वको तर अति नै कमजोर राष्ट्रप्रतिको अनपेक्षित व्यवहारले देखाउँछ । उदाहरणार्थ, तेस्रो अमानवीय नाकाबन्दीको त कुरै छोडौं, भारतले भूकम्प पीडितहरूलाई सहयोग पुर्याउने सन्दर्भमा समेत आफ्नो तामसी शक्ति सैन्य क्षमताको प्रदर्शन गर्न चुकेन । त्यसबेला नेपाल सरकारको औपचारिक निम्तोविना नै भारतीय हवाइसेनाका जहाजहरू मानवीय सहायताको आडमा त्रिभुवन विमानस्थलमा ओर्लेर उद्धारकार्य थालेको थियो । यसबाट नेपाललाई आपत्कालीन सहयोग त पुग्यो, तर मुलुकको सार्वभौमिकता भने च्यातियो । जुन सन् २००६ मा स्थापित सार्क नेचुरल डिजाष्टर र्यापिड रेसपोन्स मेकानिजमले तोकेको सिद्धान्त विपरीत सार्क संगठनको वर्तमान अध्यक्ष मुलुकमै प्रयोग गरियो । उक्त कार्य भारतले आफूसित भएको शक्ति र क्षमताको उचित प्रयोग गर्न सकिएन भने त्यसको कुनै मूल्य नरहने भारतीय राष्ट्रिय सुरक्षा सल्लाहकार अजित डोभलको तर्कसंगत भनाइको रिहर्सल थियो । हामी भने आफ्नै हवाइसीमा सुुरक्षा गर्नसमेत असफल सावित भयौं । यस स्थितिमा राजा वीरेन्द्रलाई नटवरसिंहले सोधेको एउटा प्रश्न निकै सान्दर्भिक र स्मरणीय छ नेपाललाई एन्टी एयरक्राफ्ट गन्स किन चाहियो ? उनको भनाइमा राजाको जवाफ भने हास्यास्पद थियो । (चीनबाट २ करोड डलरको विमानभेदी तोपसहितको हतियार खरिदपछि नटवरसिंहको गोप्य भ्रमण भएको थियो ।)अचेल भारतमा नेपाल चीनतिर ढल्किँदै गएको बढी चर्चा हुनथालेको छ भने नेपालमा त्यसको ठिक उल्टो नेपालको परराष्ट्र नीति भारतको पोल्टामा परेको चिन्ता व्याप्त छ । प्रचण्ड सरकारको प्रत्येक आन्तरिक अनि बाह्य निर्णयहरूमा अब प्रश्नचिन्ह लाग्न थालेको छ । किनकि उनको प्रधानमन्त्री पदमा पुनरागमनसितै स्वतन्त्र निर्णय लिने क्षमता गुमिसकेको छ । जुन उनले दिल्लीमा हस्ताक्षर गरेको २५ बुँदे संयुक्त विज्ञप्तिद्वारा सकारेको छ । दु:खको कुरा के भने हामीले हाम्रो परराष्ट्र मन्त्रालयलाई नीति तर्जुमा वा निर्माण गर्ने संस्थाको रूपमा कहिल्यै विकसित गर्न सकेनौं । पञ्चायत कालभर राजदरबार सचिवालयले ओगटेको परराष्ट्र त्यसपछि प्रधानमन्त्रीको सरकारी निवास बालुवाटार सर्यो । २००७ सालपछि बिजुलीगारद सिंहदरबारबाट नारायणहिटी दरबार सरेझैं । परराष्ट्र सम्बन्धमा पनि निर्णायक व्यक्ति प्रधानमन्त्री नै रहे । कार्यकारीको हैसियतले यो स्वाभाविक नै भए पनि संस्थागत निर्णय लिने काममा परराष्ट्र मन्त्रीको सल्लाह, सुझाव पनि प्रधानमन्त्रीको तजबिजी निर्णयमा प्रभावहीन रहने तथ्य दिल्लीमा बिप्पा सम्झौता गर्दा एउटै दलका प्रधानमन्त्री बाबुराम भट्टराई र परराष्ट्रमन्त्री नारायणकाजी श्रेष्ठ बीचको दोहोरीमा भारतीय प्रधानमन्त्री मनमोहन सिंहले उदेक मानेको समाचारले पुष्टि गरेको थियो । त्यो राष्ट्रिय नीति निर्माणको आचरण र निर्णय लिने कुनै पद्धति अभ्यास थिएन । यसले पनि मित्रराष्ट्रसित पनि नयाँ सन्धिसम्झौता सम्बन्धित कार्यमा परराष्ट्र मन्त्रालयको प्रभावकारी भूमिका नरहेको जनाउँछ । अहिले पनि प्रधानमन्त्री प्रचण्डले परराष्ट्र सम्बन्धमा देखाएको अपरिपक्वताको ढाकछोप गर्ने बाहेक परराष्ट्र मन्त्रालयले अरु कुनै सारभूत काम गर्नसकेको छैन । यसको प्रत्यक्ष प्रभाव चीनको राष्ट्रपतिको नेपाल भ्रमण रद्द हुनुमा परेको छ । भाषणमा नेपाल चीनको प्राथमिकतामा परे पनि दक्षिण एसियामा विदेशी लगानीको सन्दर्भमा हामी चुत्थोमा परेका छौं । हामीभन्दा अस्थिर र हिंसात्मक द्वन्द्वमै अल्झिएको अफगानिस्तानमा ३ खर्ब ५० अर्बको चिनियाँ लगानीभन्दा हामी १ खर्बले पछाडि परेका छौं । चीनले माल्दिभ्समा ३ खर्ब ९६ अर्ब खन्याएको छ, जबकि हामीकहाँ २ खर्ब ५० अर्ब मात्र लगानी गर्ने निर्णय गरेको छ । थिंक ट्याङ्कको गोष्ठीमा राजनीतिक भाषण गर्ने हाम्रा वरिष्ठ नेताहरूले चीन हच्किने किसिमकै कुरा राखेको सुनिएको छ । सायद कनेक्टिभिटी परिभाषित हुँदैछ ।यो पनि नबिर्साैं, विदेशी पाहुनाको स्वागतमा मुलुक नै प्रायश: बन्द गरेर भारतीय राष्ट्रपतिको नेपाल भ्रमणताका सेना लगायत अन्य सुरक्षाकर्मीहरूले उनको सेवामा समर्पित गरेर नपुगी नेपालप्रतिकै विश्वासहीनताको उत्कृष्ट नमुना पेस गर्दै भारत सरकारले आफ्ना राष्ट्रपति प्रणव मुखर्जीको सुरक्षार्थ अत्याधुनिक हातहतियारले सुसज्जित ७० जना उम्दा सुरक्षाकर्मी पठाएको थियो । मुलुकभित्रै हाम्रो आफ्नै सुरक्षा व्यवस्था उनीहरूको निम्ति सेकेन्डरी भयो । हाम्रा नेताहरूको हुतिहारापन र त्वंशरणम् प्रवृत्तिले गर्दा राष्ट्रपतिको भ्रमणद्वारा भारतले आफ्नो प्रभुत्व स्थापित गरेको संकेत सञ्चार गर्न सफल भएको चिनियाँ पर्यवेक्षकहरूबाट लुक्न सकेन । निसन्देह नै नेपालको निम्ति यो शुभसंकेत भने होइन । किनभने चिनियाँहरू इनस्क्रुटेवल्स (बुझ्नै नसकिने जाति) भनी संसारभरि प्रख्यात छन् । हामीले उनीहरूलाई बुझाउन सकेनौं भने एक चीन नीतिको खोक्रो नाराकै भरमा चीनसित सम्बन्ध सुदृढ गर्ने आकांक्षा नराखे हुन्छ । तिब्बतको हेरविचार चीन आफैले गर्न सक्षम छ । नेपालको भर परेको पनि छैन । तर नेपालको राजनीतिक नेतृत्व विश्वसनीय होस् भन्ने चाहन्छ । हाम्रा प्रधानमन्त्री प्रचण्डले भारत भ्रमणको अन्त्यमा पत्रकारहरूको प्रश्नमा जवाफ दिँदै चीन पनि हाम्रो मित्रराष्ट्र हो । ऊसितको हाम्रो सम्बन्ध विवादरहित छ (द हिन्दु, १८ सेप्टेम्बर २०१६) भनेझैं व्यवहारमा पनि पुष्टि गर्नुपरेको छ ।नेपालले आफ्नो आन्तरिक अवस्थामा सुधार गरी राजनीतिक स्थायित्व कायम नगरुन्जेल बाह्य शक्तिहरूसित स्वावलम्बी भई संवादसम्म गर्ने हैसियत पनि राख्न सक्ने छैन । इतिहासको समीक्षाको अभिभारा अहिले द्विपक्षीय प्रबुद्ध समूहले पाएको छ । भौगोलिक अवस्थिति स्थिर भए पनि भूसामरिक अवस्थामा भएको आधारभूत परिवर्तनले हामीलाई त्यसप्रति सजग र सचेत हुन झक्झकाएको छ । त्यसैले अब कूटनीतिक मन्त्रणा गरेर मात्र पुग्दैन । कूटनीतिको क्रियाशील व्यवस्थापन गर्न सक्नुपर्छ ।माथि सुरुमा उल्लेख गरिएजस्तै अर्काइभल सामग्रीहरू र ऐतिहासिक दस्तावेज तथा राजा र नेताहरूकै अनुभवको टिपोटहरूको विस्तृत अध्ययन र विश्लेषण गर्न हाम्रा प्रबुद्ध समूहका सदस्यहरूले पाएको भए हुनसक्छ, हाम्रो नीति निर्माण पक्षमा नयाँ दिशाबोध गर्न सकिन्थ्यो । तर हराएका भनिएका दस्तावेजहरूको पुनर्लेखन गर्न त सकिंँदैन । अहिलेलाई यति सम्झौं, परराष्ट्र नीति सम्प्रभुता केन्द्रित हुन्छ, सञ्चालन प्रक्रिया संस्थागत हुनुपर्छ । यसको लागि संसद, सुरक्षा अंग, निजी क्षेत्र, मिडियाजस्ता निकायहरू तथा जनमतसित नीति निर्माण प्रक्रियामा तादात्म्यता राख्न सक्नुपर्छ । तर विडम्बना भने हामी आफ्नै राष्ट्रिय प्राथमिकता किटान गर्नसमेत नसक्ने अवस्थामा पुग्दा परराष्ट्र सम्बन्ध सञ्चालन प्रक्रियामा हाम्रो कूटनीति सर्वथा असफल भएको छ ।"
गरिब सोस्ने साहु पोस्ने बैंक,"वित्तीय विशेषज्ञले वित्तीय तथा बैंकिङ क्षेत्रको गहिराइमा पुगेर हेर्ने हेराइ र सर्वसाधारणको हेराइ तथा भोगाइमा समानता हुने कुरा भएन । तर सरसर्ती हेर्दा मिहिनेत र पसिनाबाट जसोतसो जीविका चलाउने समाजको ठूलो हिस्साका सामान्य आय भएका सर्वसाधारणबाट ज्यादै न्युन ब्याजदरमा जम्मा गरिएको नगदी बचतको भण्डार नै बैंक हो । बैंकले सामान्य किसान, कर्मचारी, व्यापारी, वैदेशिक रोजगारीमा गएका युवाहरूबाट सस्तो ब्याजमा पैसा जम्मा गरी ठूला व्यापारी, उद्यमी, उद्योग, कलकारखाना आदि क्षेत्रमा चर्को ब्याजमा लगानी गर्ने र सेवामुखी भन्दा पनि मुनाफामुखी भएर व्यापार गरिरहेको देखिन्छ । ठाडो भाषामा भन्ने हो भने सर्वसाधारणबाट पैसा सोस्ने र ठूलाबडा, धनीमानी व्यापारीलाई पोस्ने काम बैंकबाट भएको पाइन्छ ।बैंकमा ठूला व्यापारी, उद्यमीले कहिल्यै पैसा बचत गर्दैनन्, बरु बैंकबाट कर्जा लिएर आफ्नो व्यापार व्यवसाय सञ्चालन गरिरहेका हुन्छन् । बैंकले पनि त्यस्तै ठूला व्यापारी, उद्यमी, टाठाबाठा राजनीतिज्ञ तथा पहुँचवाला कर्मचारीलाई सजिलै कर्जा दिएको पाइन्छ भने सर्वसाधारणलाई अनेक सर्त, नियम तेर्साएर झन्झटिलो प्रक्रिया अपनाएर कर्जा प्रवाहमा आनाकानी गर्ने र निरुत्साहित गर्ने गरेको पाइन्छ । जुन वर्गले बैंकको ढुकुटी भर्ने गर्छ, त्यो वर्गले ऋण पाउन गाह्रो पर्छ भने जुन वर्गले परिआए बैंक नै डुबाउन पछि पर्दैन, त्यस्ता वर्गले सजिलै ऋण पाइरहेको हुन्छ । विकसित देशमा किस्ताबन्दीमा तथा विना धितो सस्तो व्याजमा कर्जा प्रवाह गरी स्वरोजगार बन्न वा शिक्षा स्वास्थ लगायतका क्षेत्रमा खर्च गरी गर्जो टार्न सर्वसाधारणहरूलाई सजिलो पार्न बैंकहरूले सेवा गरिरहेको भन्ने कुरा सुन्नमा आउँछ । तर हाम्रो देशमा भने धितो राखेर पनि कर्जा पाउन मुस्किल छ । धितो पनि बैंकले भनेको मापदण्ड पुरा भए कर्जा प्रवाह हुने नत्र नहुने विडम्बना छँदैछ । धितोको मूल्यांकन अनुसार धेरै या थोरै कर्जा प्रवाह गर्नु एउटा कुरा हो । तर कुनै धितोलाई पुरै बेवास्ता गर्नुचाहिँ अन्याय नै होइन र ? इमानदार र सानो ऋणीलाई कर्जा प्रवाह नगरी ठूला ऋणीलाई मात्र विभिन्न अनुत्पादक क्षेत्रमा लगानी गरेपछि कर्जा जोखिममा पर्नु स्वाभाविकै हो । ऋषि सापकोटाबोर्लाङ७, गोरखा"
तीनै तहको निर्वाचन गर्ने उपाय,"हामी सबै नेपाली नागरिकलाई निर्वाचन चाहिएको छ । लोकतन्त्रको जरो मानिने स्थानीय तह जनप्रतिनिधिविहीन भएको १४ वर्ष पुरा भइसक्यो । २०५४ सालमा सम्पन्न स्थानीय निकायको निर्वाचनमा उमेरको कारणले मत दिन नपाएका करिब ८६ लाख नागरिकहरू ३६ वर्षसम्म आफ्नो प्रतिनिधि चयन गर्न वा आफू प्रतिनिधि बन्नबाट बञ्चित छन् । बितेका यी १९ वर्षमा २० वटा सरकारको आरोहअवरोह पनि भयो । अस्थिर सरकार हुनुको मुख्य कारण हामीले अपनाउँदै आएको निर्वाचन प्रणाली हो भनेर दोष दिइन्छ । यस विषयमा सबैको एकमत छैन । संसारका ७० भन्दा बढी देशहरूमा कुनै न कुनै प्रकारको समानुपातिक निर्वाचन प्रणाली प्रयोगमा ल्याइएको छ । के ती सबै देशहरूमा हामीकहाँ जस्तै ऋतु परिवर्तनसँगै सरकार परिवर्तन भएका छन् त ? अवश्य छैनन् ।नेपालमा अस्थिर सरकार हुनुमा र आवधिक निर्वाचन नहुनुमा निर्वाचन प्रणालीबाहेक अरु नै पर्याप्त कारणहरू होलान् । निर्वाचनहरू समयमा नहुनुमा निर्वाचनमा पराजय वा विजयसम्बन्धी राजनीतिक दलहरूको मनोविज्ञान नै मुख्य हो जस्तो लागेको छ । आफूहरूले निर्वाचनमा जित्न नसकिने हो कि भन्ने त्रास र अर्को पक्षले जितेर आफ्नो प्राप्त स्थान गुम्ने हो कि भन्ने डरले गर्दा जुनकुनै बहानामा सत्ताको बसाइ लम्ब्याउन प्रयत्न हुँदा निर्वाचनहरू हुन नसकेको देखिन्छ । जगजाहेर कुरा हो राजनीतिक दलहरू पालैपालो सरकारमा जाने, राज्य सञ्चालनलाई आवश्यक पर्नेभन्दा दोब्बर ठूलो मन्त्रिपरिषद बनाउने अनि सरकार टिकाउन अनेक उपायहरू गर्ने, कदाचित सरकारबाट बाहिरिनुपर्ने भए अर्को सरकारको समीकरण निर्माणमा आफ्नो दलले सक्दो ठूलो भाग लिन प्रयत्न गर्ने यो चक्र धेरै वर्षदेखि चलिरहेकै छ । जन्मँदै छोटो आयु लिएर जन्मेको मिलिजुली सरकारले आफ्नो दलको चित्तमात्र हैन, सबै सत्ता सहभागी दलहरूको मन बुझाउँदा, नयाँ नियुक्तिमा भागबन्डा तथा सरुवा, बढुवा र नियुक्ति बदरजस्ता काम गर्दागर्दै आफ्नो सरकारको आयुको आधा समय बित्ने गर्छ । राज्यको प्राथमिकताका विषयमा कुरा मिलाउन कोसिस गर्न खोजे पनि धेरै दलहरूका आफ्ना सिद्धान्त र स्वभावले गर्दा राज्य सञ्चालनको रथ धेरै दिशातर्फ तानिने हुँदा ठिक बाटोमा अगाडि बढ्न नसक्ने भई देशले आजको अवस्था भोग्नुपरेको हो ।यस्तो अवस्थामा २०७४ माघ ७ सम्ममा तीनै तहका निर्वाचनहरू कसरी गर्ने र देशलाई संवैधानिक संकटबाट बचाउने ? आजको मुख्य प्रश्न यही हो । तीनै तहका निर्वाचनको तयारी सम्बन्धमा के कामहरू भएका छन्, पहिले सरकार र निर्वाचन सम्पन्न गराउने निकायबाट समीक्षा हुनु आवश्यक छ । कुनकुन कामहरू तीनै तहका निर्वाचनका लागि साझा हुनसक्छन् र कुनकुन कामहरू निर्दिष्ट निर्वाचनका लागिमात्र तयारी गर्नुपर्ने हुन्छ तथा ती कामहरूको के अवस्था छ, विश्लेषण आवश्यक छ । पाँच वर्षको अवधिमा पुन: सम्पन्न गर्नुपर्ने आवधिक निर्वाचनको मिति संविधानमा उल्लेख नगरिएको हुँदा अब निर्वाचन आयोगसम्बन्धी ऐन वा सम्बन्धित निर्वाचनसम्बन्धी ऐनमा स्पष्ट उल्लेख गर्न आवश्यक छ । यो व्यवस्था भएपछि मात्र आवधिक निर्वाचनहरू सुनिश्चित हुनेछन् । स्थानीय तहको निर्वाचन हाम्रो क्षमता र सुविधा तथा समस्त मतदाताहरूको स्थिति समेतलाई विचार गर्दा तीनै तहका निर्वाचन एकै मितिमा सम्भव नहुने देखिन्छ । अब हामीसँग वर्षा अगाडिको समय करिब चार महिनामात्र छ । स्थानीय तहको ७१९ गाउँपालिका र नगरपालिकाको निर्वाचन सबभन्दा पहिले गर्नुपर्ने संवैधानिक व्यवस्था भएकोले सम्बन्धित ऐन र निर्वाचनको मिति तथा निर्वाचन आयोगले पूर्णता पाउने निर्णयले प्राथमिकता पाउनुपर्छ । स्थानीय तहका ६,५५३ वडाको निर्वाचन एकैदिनमा गर्न सम्भव भए पनि करिब १५ हजार प्रकारका मतपत्र छापी आवश्यक संख्यामा सबै मतदानस्थलमा पुर्याउन असम्भव नभए पनि कठिन अवश्य छ । अहिलेको चर्चाअनुसार स्थानीय तहको निर्वाचन झन्डै जेठ महिनातिर गर्ने भनिएको सुनिन्छ । नयाँ व्यवस्था अनुसारको स्थानीय तहको नयाँ निर्वाचन त्यो पनि वर्षा आगमनको सम्भावना भएको महिनामा हाम्रोजस्तो जटिल भौगोलिक स्थितिमा अत्यन्त चुनौतीपूर्ण छ । अब हामीसँग फुर्सदले बिताउने दिन छैनन्, घन्टाको हिसाबमा निर्णय र काम हुनु पर्नेछ । हार माने हारिन्छ, जित ठाने जितिन्छ भन्ने युक्ति मनन गरी जित ठानी अगाडि बढ्ने समय हो यो ।स्थानीय तहको निर्वाचनमा बढी मत बहुमत प्रणाली नै प्रयोगमा आउने भए पनि एउटा मतपत्रमा एकभन्दा बढी स्थान सिटको लागि मत दिने ब्लक भोट प्रणाली अपनाउनुपर्ने हुन्छ । निर्वाचन विशेषज्ञहरूको परामर्शमा ब्लक भोट प्रणाली अनुसार प्रत्येक वडाबाट निर्वाचित हुने कोटा तोकिएका समूहलाई समेत एउटै मतपत्रमा राखी बढी मत प्राप्त गर्नेहरू क्रमश: विजयी घोषणा हुने प्रकारको मतपत्रको प्रयोग गर्नसके मतपत्रको संख्या कम गर्न सकिने थियो । स्थानीय निर्वाचनको मतगणना र परिणाम मतदान स्थलमा नै गर्ने परम्परा भएको र यो उपयुक्त पनि भएकोले जनशक्ति र सुरक्षा प्रबन्धको चुनौती पनि त्यतिकै छ । धेरै वर्षको प्रतीक्षापछि हुने स्थानीय तहको महत्त्वपूर्ण निर्वाचनमा दलहरूबीच तीव्र प्रतिस्पर्धामात्र होइन, देशको भविष्यको नेतृत्व चयनको प्रतिस्पर्धा पनि हुनेहँुदा यो निर्वाचन रोमाञ्चकारी मात्र होइन, व्यवस्थापकीय दृष्टिले त्यतिकै चुनौतीपूर्ण हुनेछ ।उपलब्ध समय र खर्चका अतिरिक्त व्यवस्थापकीय झन्झटबाट मुक्त हुनचाहेमा निर्वाचन आयोगले आफ्नो नियन्त्रणमा देशको राजधानीमा मतपत्र नछापी आयोगले तोकेको ढाँचामा प्रत्येक मतदान स्थलको मतदाताको संख्यालाई आधार मानी स्थानीय खुला बजारमा आवश्यक संख्यामा प्रत्येक जिल्ला सदरमुकाममा आयोगको जिल्ला कार्यालयको निगरानीमा छाप्न लगाई निर्वाचन गराउन सकिन्छ । यसो गर्नसके केन्द्रीकृत मतपत्र छपाइ गर्दा लाग्ने ढुवानी खर्च, मतपत्रको सुरक्षाको केन्द्रीकृत व्यवस्थापन र ढुवानीको सुरक्षाका चिन्ता र समयको बचत झन् मूल्यवान सावित हुने थियो । खुला बजारमा विना सुरक्षा प्रबन्ध छापिने मतपत्रबाट निर्वाचन हुँदा मतपत्रको वैधता र निर्वाचनको विश्वसनीयतामाथि ठूलो प्रश्न उठ्नु स्वाभाविक छ । यहाँ प्रस्ताव गर्न खोजिएको विषय मतपत्रले त्यतिबेला मात्र मतपत्रको वैधता पाउँछ, जब निर्वाचन आयोगले प्रत्येक मतदान केन्द्रका लागि फरकफरक संकेत चिन्ह भएको सिल छाप (विशेष प्रकारको खाम जुन खोल्ने प्रयत्न गर्दा बिग्रिने) अत्यन्त गोप्य सिलबन्दी खामबाट त्यस केन्द्रका समस्त कर्मचारी र उम्मेदवारका प्रतिनिधिहरूका अगाडि खोलेर देखाइन्छ र सबैको हस्ताक्षरयुक्त मुचुल्का गरेपछि मतदाताले प्रयोग गर्ने मतपत्रमा त्यो सिलले छाप लगाइन्छ । उल्लिखित प्रक्रियापछि मात्र कुन मतदान केन्द्रको लागि कुन चिन्ह भएको छाप हुन्छ भन्ने थाहा हुने भएकोले मतपत्रको आधिकारिता तथा निर्वाचनको विश्वासनीयतामा कुनै आँच आउँदैन । यस्तो प्रणाली अन्य विकासोन्मुख लोकतन्त्रमा पनि सफलतापूर्वक प्रयोग भएको छ ।आधुनिक प्रविधि प्रयोग गरी निर्वाचन गर्ने तयारी गर्नसके मतपत्र छपाइ नै गर्न नपर्ने र मतगणना, परिणाम प्रकाशन तथा तथ्यांक व्यवस्थित गर्ने जस्ता कार्यहरू पनि अत्यन्त सहजतासाथ सम्पन्न गर्न सकिने थियो । यो प्रणालीबाट पर्याप्त समय र लागत पनि बचत हुने भएबाट समय लिएरै कम्प्युटरमा आधारित मतदान तथा मतगणना सम्बन्धी पद्धति विकास, परीक्षण र सरोकारवालाहरूको विश्वास आर्जन गर्नसके उत्तम हुँदो हो । सबै पद्धतिको आधार आखिरमा निर्वाचन कानुन नै हो, जुन समयमा प्राप्त हुने गरकै छैन । धेरै राजनीतिक मुद्दाहरू नहुने स्थानीय तहको निर्वाचनका लागि त संसदबाट ऐन स्वीकृत हुनसकेको छैन भने संघीय तथा प्रादेशिक निर्वाचनका कानुन निर्माणमा राजनीतिक तथा प्राविधिक मुद्दा र छलफलले कति समय लिने हो, अड्कल गर्न गाह्रो छ । संविधानसभाका दुवै निर्वाचनका लागि ऐन प्राप्त गर्नलागेको समय विचार गर्ने हो भने अर्को माघ अगावै सबै निर्वाचन हुने विश्वास गर्न कठिन हुन्छ । तर तीनवटै निर्वाचन उल्लिखित समयभित्रमा गर्नैपर्ने संवैधानिक बाध्यता छ । सरकार, निर्वाचन आयोग, राजनीतिक दल तथा निर्वाचन सम्बन्धी विशेषज्ञहरूले के गर्दा अबको ११ महिनाभित्र सबै तहका निर्वाचन सम्पन्न गरी संविधानमा हामी नेपालीले गरेको वाचा पुरा गर्न सकिन्छ, यसतर्फ अगाडि बढ्न आवश्यक छ । तीनै तहको निर्वाचन संविधानमा उल्लिखित मितिभित्रै सम्पन्न गर्ने हो भने स्थानीय तहको निर्वाचन आगामी वैशाखभित्र सम्पन्न गर्नेगरी काम गरौं ।प्रादेशिक तथा संघीय निर्वाचन एकैसाथप्रादेशिकसभा सदस्य तथा संघीय संसदसमेतको निर्वाचन आगामी कात्तिक महिनाको अन्त्यतिर एउटै मितिमा गर्ने कार्यतालिका बनाएर अगाडि बढ्न आवश्यक छ । एउटै मितिमा उल्लिखित दुवै तहको निर्वाचन गर्न सहमति हुने हो भने निर्वाचन प्रक्रिया अर्थात् मतपत्रको ढाँचा र संख्या तथा दुवै तहको निर्वाचन क्षेत्र निर्धारणमा विशेष विचार गर्नुपर्ने हुन्छ । यी दुवै निर्वाचनका लागि क्षेत्र निर्धारण आयोग तुरुन्त गठन गरी ६ महिनाभित्र निर्वाचन क्षेत्र निर्धारण गरिसक्नु पर्नेछ ।संघीय तथा प्रादेशिक निर्वाचनहरू दुबैमा पहिलो हुने निर्वाचित हुने र समानुपातिक गरी दुवै प्रणालीको समानान्तर मिश्रण गरिएको व्यवस्था भएकोले प्रत्येक तहको निर्वाचनमा दुई प्रकारका मतपत्रको प्रयोग गर्ने गरिएको छ । तर उल्लिखित दुवै प्रणालीमा दलहरूले नै उम्मेदवार उठाउने भएकाले दुवै प्रणालीका लागि दुवै तहमा एउटाएउटा मतपत्रमात्र प्रयोग गर्ने र मतदाताले दलको उम्मेदवारलाई दिएको मत सम्बन्धित राजनीतिक दललाई समेत दिएको मानेर त्यस मत समानुपातिकतर्फको सम्बन्धित दलको नाममा जम्मा गर्दै जाने गर्दा उक्त दलले देशभर जहाँजहाँ उम्मेदवारी दिएको छ, ती सबै क्षेत्रको समानुपातिक निर्वाचनतर्फको मत पनि स्वत: संकलन हुन्छ । कुनै दलले समानुपातिक निर्वाचनमा मात्र भाग लिने उद्देश्यले उम्मेदवारको बन्दसूची पेस गरेको खण्डमा त्यस्ता दलको लागि मतपत्रमा चुनाव चिन्ह सबै निर्वाचन क्षेत्रमा रहने नै भएको कारण प्राप्त मत सम्बन्धित दलको नाममा गणना नहुने कुरै भएन । यसरी एक मतपत्रबाट दुवै प्रणालीको निर्वाचन गर्ने सहमति भएमा संघीय तथा प्रादेशिक निर्वाचन पनि एकएक मतपत्र र एकएक मतपेटिकामात्र स्थापना गरेर एकैदिन सम्पन्न गर्न सकिन्छ । समय अभावले प्रस्ताव गरिएजस्तो गरी एक मतपत्रबाट दुवै प्रणालीको निर्वाचन गरेको खण्डमा निर्वाचन व्यवस्थापन सहजमात्र होइन, निर्वाचन खर्चमा पनि यथेष्ट बचत हुनेछ । यो विधिबाट निर्वाचन गरेमा मतदातालाई मत दिन पनि सहज हुने र मतगणना पनि एकैपटकमा सम्पन्न हुनेहँुदा निर्वाचनको मतपरिणाम एक साताभित्र प्रकाशन गर्न सम्भव हुनेछ । यो विधिबाट निर्वाचन गर्न सहमति भएको खण्डमा मतदाताले मतदान गर्दा एउटा मत आफ्नो मनपरेको दललाई र अर्को मत अर्कै दलको मनपरेको उम्मेदवारलाई दिन पाउने अधिकारबाट भने बञ्चित हुनुपर्ने हुन्छ । संविधानले दिएको समयभित्र तीनै तहको निर्वाचन गर्न सम्भव हुने यो एउटा उपयुक्त उपाय हो । यसमा सम्बन्धित निकाय, दलहरू तथा सरकारले विचार गर्ने कि ?उप्रेती पूर्वप्रमुख निर्वाचन आयुक्त हुन् ।"
घुम्टो प्रथाको भ्रम,"केही समययता सामाजिक सञ्जाल र अन्य मिडियामा घुम्टो प्रथाबारे निकै चर्चा हुनथालेका छन् । खासगरी प्रधानन्यायाधीश सुशीला कार्कीले सप्तरीको राजविराजमा दिनुभएको सार्वजनिक अभिव्यक्तिपछि यो क्रम बढेको छ । केही महिनाअघि प्रधानन्यायाधीश कार्कीले राजविराजमा बोल्नुभएको थियो, बुहारीलाई घुम्टोभित्रै राख्ने अनि समानुपातिक समावेशीको माग गर्ने ? उहाँको सङ्केत मधेसी समाजमा कायम घुम्टो प्रथा र मधेस आन्दोलनले उठाएको समानुपातिक समावेशीकरणको मागतर्फ सोझिएको थियो । कतिपयले उहाँको त्यस अभिव्यक्तिलाई मधेसी महिलाको परम्परा र सांस्कृतिक चलनमाथिको प्रहारको रूपमा बुझे भने कतिपयले महिला सशक्तीकरणसँग जोडेर हेरे । जसले जेजसरी बुझे पनि यसबारे खुलेर बहस हुनुचाहिँ सकारात्मक कुरा हो । किनभने नेपालमा अनेकौं सामाजिक कुरीतिहरू विद्यमान छन् । तर सार्वजनिक वृत्तमा ती कुरीतिहरू उति साह्रो चर्चाको विषय बन्नसकेको छैन ।घुम्टो प्रथाबारे त्यति धेरै चर्चा भए पनि यसको जड कारण र प्रभावबारे खासै अध्ययन, अनुसन्धान भएको पाइँदैन । के हो त घुम्टो प्रथा ? यसको इतिहास के हो ? यो प्रथा कुन समुदायमा चलनमा रहेको छ ? यसको कारण के थियो ? यसले कस्तो प्रभाव पारेको छ ? यी अनेक पक्षबारे खोजबिन हुनु जरुरी छ । विवाहित महिलाहरूले सारी, सउल वा दुपट्टाले मुख वा टाउको छोप्ने परम्परालाई घुम्टो भनिन्छ । यो प्रथा हिन्दु, जैन र शिख धर्म मान्नेहरूमा कायम छ । घुम्टो शब्द संस्कृतबाट आएको हो । यस्तो चलन भारतको उत्तरी क्षेत्र र नेपालको मधेस क्षेत्रमा रहेको पाइन्छ । मधेसमा पनि खासगरी मधेसी समुदायका महिलाहरूमा घुम्टो लिने चलन छ । यो प्रथा धेरै पुरानो रहेको मानिन्छ । त्रेतायुगको कथा रामायणमा सीताले घुम्टो लिने गरेको सन्दर्भ उल्लेख छ । यस प्रथाबारे अनेकौं किम्वदन्तीहरू पनि रहेको छ ।चौधौं शताब्दीमा एउटा चर्चित ऐतिहासिक घटना घटेको थियो । चितौडगढका राजपुत राजा रतनसेनको महलमा एकपटक सुल्तान अलाउद्दिन आएका थिए । सुल्तान अलाउद्दिन बसेको महलकै छेउमा रानी पदमिणीको पनि महल थियो । सुल्तानले रानी पदमिणीलाई पटकपटक हेरेका थिए । रानी पदमिणी टाउको छोपेकी थिइनन् । रानीलाई हेरेपछि सुल्तान मोहित भएका थिए रे सुल्तान अलाउद्दिन आफ्नो राज्य फर्केपछि चितौडगढमाथि आक्रमणको योजना बनाउन थाले । केही दिनपछि चितौडगढमाथि आक्रमण गरेर रानी पदमिणीलाई अपहरण गरेर लगेका थिए । उक्त घटनापछि राजस्थानमा मुस्लिम सुल्तानबाट बच्न महिलाहरूले घुम्टो लिन थालेका थिए, जुन पछि गएर चलनकै रूपमा विकसित भएको मानिन्छ । त्यतिबेला मुस्लिम सम्राटहरूले हिन्दु महिलाहरूलाई अपहरण गरी रानी बनाउने प्रथाको कारण पनि महिला सुरक्षाको लगि घुम्टो प्रथाको सुरुआत भएको मानिन्छ । घुम्टो प्रथालाई महिला सशक्तीकरणसँग मात्रै जोडेर हेर्न मिल्छ कि मिल्दैन ? कि यसको अरु पनि सांस्कृतिक, परम्परागत तथा सुरक्षाको कोणबाट अध्ययन विश्लेषण गर्नु जरुरी छ ? घुम्टो लिने परम्परा मधेसी समुदायमा वैवाहिक परम्परासँग पनि जोडिएको छ । मधेसमा वैवाहिक परम्परामा कतिपय जातिमा घोघट दिने परम्परा छ । बेहुलीलाई घोघट दिने काम बेहुलाको जेठो दाइले वा मामाले गर्छन् । घोघट दिनुको उद्देश्य बिहेपछि दुलहीले दुलहाको दाजु, बुबा, मामा लगायतका व्यक्तिहरूलाई हेरेर मुख छोप्नुपर्छ र उहाँहरूको शरीरमा छुनु हुँदैन भन्ने हो । त्यस्तै बिहेपछि मुख देखाउने (मुह दिखाइ) चलन पनि छ, जसमा आफूभन्दा ठूला व्यक्तिहरूले मुख हेरेर गहना, पैसा, साडी लगायतका सामानहरू उपहारसहित आशीर्वाद दिने गर्छन् । यसले गर्दा पनि नवदुलहीहरूले बिहेको केही महिनासम्म घुम्टो लिने वा टाउको छोप्ने गर्छन् । यस्तो परम्परा आफूभन्दा ठूलो व्यक्तिहरूको आदर वा सम्मानको लागि गरिने मान्यता छ । यसलाई गाउँघरमा लज्जासँग पनि जोडेर हेर्ने गर्छन् । कुनै महिलाले आफूभन्दा ठूलो व्यक्तिलाई हेरेर टाउको छोप्दैन भने त्यसको बारेमा विभिन्न टिकाटिप्पणी हुने गर्छ र त्यस्तोलाई ठूलाबडाको सम्मान नगरेको आरोप लाग्छ । सायद वातावरणीय कारणले पनि घुम्टो प्रथा सुरु भएको हुनसक्छ । खासगरी पश्चिम, उत्तर भारतमा अत्यधिक गर्मी मौसमका कारण पनि यो चलन चलेको हो कि ? जुन पछि परम्पराको रूपमा कायम रहन गयो ।यसबारे नेपालमा खासै अध्ययन, अनुसन्धान भएको छैन । तर भारतमा यसबारे केही अध्ययनहरू भएको पाइन्छ । सन् २००४ मा भएको इन्डिया मानव विकास सर्भेका अनुसार भारतमा ५५ प्रतिशत महिलाले घुम्टो लिने गरेको तथ्य उल्लेख छ । नेपालको मधेसमा घुम्टो लिने चलन अब खासै रहेको छैन । गाउँघरतिर नयाँनयाँ बिहे गरेर आएको नवदुलहीले बिहेको केही महिनासम्म घुम्टो लिने गर्छन् । अलि पुरानो भएपछि प्राय:जसो महिलाहरू टाउकोमात्र छोप्न थाल्छन् । घरआँगन र आफ्नो परिवारसँग हुँदा टाउको मात्र छोप्ने गर्छ भने कोही बाहिरबाट पुरुषहरू आएको छ भने हल्का घुम्टो पनि लिने गर्छन् । तर सहरबजारमा बसोबास गर्ने मधेसी समुदायका महिलाहरूले अब बिरलै घुम्टो लिन्छन् । त्यही महिलाहरू गाउँ जाँदा आफूभन्दा ठूलो व्यक्तिको अगाडि सम्मानस्वरूप टाउको छोप्ने परम्परा हटिसकेको छैन । के घुम्टो प्रथाले साँच्चै मधेसी महिलाहरूको सशक्तीकरण रोकेको छ त ? घुम्टो लिने वा टाउको छोप्ने र महिला सशक्तीकरण दुई अलगअलग विषय हुन् । यदि कसैले कसैलाई जबर्जस्तीपूर्वक घुम्टो लिन बाध्य पार्छ भने त्यो सामाजिक कुरीति हो । तर कसैले स्वेच्छाले घुम्टो लिन्छ भने त्यो सामाजिक कुरीतिभित्र नपर्नुपर्ने हो । जहाँसम्म महिला सशक्तीकरणको बाधकको रूपमा घुम्टो प्रथालाई उल्लेख गरिन्छ भने त्योचाहिँं गलत हो । किनभने घुम्टो बिहेपछि लिने सामाजिक परम्परा हो अर्थात विवाहित महिलामा मात्र यो प्रथा कायम छ । तर महिला सशक्तीकरणको लागि विवाहितै हुनु जरुरी छैन । महिला सशक्तीकरणका मुख्यत: चारवटा आयामहरू छन् । शिक्षामा पहुँच, स्वास्थ्यसेवामा पहुँच, राजनीतिमा प्रतिनिधित्व तथा आर्थिक रूपले सबल हुनु । यी कुराहरूको लागि सामाजिक प्रथाभन्दा पनि सरकारी नीति नियम तथा कार्यक्रमले प्रमुख भूमिका खेलेको हुन्छ । यदि मधेसी महिला वा अन्य कुनै समुदायका महिला पछाडि परेका छन् भने त्यसमा सरकारी पक्षको पनि विश्लेषण हुनु जरुरी रहन्छ । यदि आज मधेसी समुदायको महिलाको तुलनामा पहाडी समुदायको महिलाहरू अगाडि छन् भने कतै सरकारी नीति नियम, लगानी र प्रयासहरूको कारणले त होइन ? यो पनि हेर्नु जरुरी छ । कुनै सामाजिक प्रथा वा कुरीतिकै कारण मधेसी महिलाहरू पछाडि परेका छन् भने पहाडमा पनि त अनेकौं प्रकारका कुरीतिहरू ब्याप्त छन् । तर त्यहाँका सबै महिलाको अवस्था त मधेसी महिलाभन्दा राम्रो कसरी भयो ? मधेसी महिलाहरू जस्तै संस्कार, संस्कृति र परम्परा भएका उत्तर भारतको विहार, युपी वा राजस्थानकी महिलाहरू कसरी अगाडि बढेका छन् ? आखिर घुम्टो प्रथा त त्यतैबाट आएका न हुन् ।"
मानसिक बिरामी र हाम्रो समाज,"करिब ३५ वर्ष अगाडि म अध्ययन सकेर भर्खर नेपाल फर्केको थिएँ । मेरो एकजना आफन्तसँग भेट भयो । उहाँले स्नेहपूर्वक भन्नुभयो, बाबु, तिमी डाक्टरी पढेर त आयौ, तर एउटा कुरा कताकता खल्लो लाग्यो । के होला त्यस्तो जसले तपाईंलाई खल्लो गरायो ? मैले सोधेँ । तिमी किन मानसिक रोगसम्बन्धी विषय पढेर आयौ ? यो मैले बुझ्नै सकिन । यो यस्तो विषय हो, जुन हामी नेपालीलाई त्यति आवश्यक नै पर्दैन । तिमीलाई त यस्तो विषय र व्यवसायबाट जीवन धान्न पनि धौधौ पर्ला है समय बित्दै गयो, म मानसिक अस्पतालमा काम गर्न थालेँ । मेरा ती आफन्त बेलाबेला मलाई भेट्न आइरहन्थे । एक दिन उनी मलाई भेट्न आएका बेला म बहिरंग विभागमा व्यस्त थिएँ, बिरामीको निकै घुईचो लागेको थियो । तीमध्ये कति त शान्त मुद्रामा पत्रपत्रिका पढिरहेका थिए । मेरा आफन्तलाई अनौठो लागेछ । होइन, यहाँ पनि यस्तो भिड ! फेरि बिरामीजस्ता त कोही पनि देखिदैन नि उनले मुख खोले । बाहिरबाट झट्ट हेर्दा व्यवहार, बोलीचाली र उठबस सबै कुरा सामान्य देखिएपनि प्राय: सबै बिरामी ठूलै समस्याले पीडित थिए । यही कुरा मैले ती आफन्तलाई बताएँ । मानसिक रोग भनेको कस्तो हुन्छ, उनलाई अझै स्पष्ट भएको थिएन । संयोगले केही समयपछि तिनै आफन्तको परिवारको एक सदस्य अर्थात् मैले काकी साइनो लगाउनुपर्ने महिलालाई अनौठो रोग लागेछ । सुरुमा उनीहरूलाई बिरामीको अवस्था सामान्य नै लागेको रहेछ । मसँग सम्पर्क गर्नुपर्ने आवश्यकता पनि कसैले ठानेनछन् । यहाँ उपलब्ध सबै परीक्षण रगत, दिसा, पिसाब, एक्सरे, इन्डोस्कोपी आदि धेरैपल्ट भइसक्दा पनि केही पत्ता नलागेपछि सम्पूर्ण परिवार नै चिन्ताले ग्रस्त भएछ । सबै क्षेत्रका विशेषज्ञलाई देखाउदा पनि केही लागेनछ । धेरै पटक परीक्षण गरेका चिकित्सकले घुमाउरो पाराले मानसिक भन्न खोज्दा उनीहरूले ठाडै कुरा सुन्न इन्कार गरेका रहेछन् । दीर्घरोग भएपछि मानिसहरूबीच अनेक किसिमका कुरा हुन्छन् । यहाँ पनि मानिसैपिच्छे फरकफरक विचार व्यक्त हुन थालेछन् । सबै किसिमका प्रतिक्रियाको सारांश एउटै हुन्थ्यो, नेपालका डाक्टर रोग नै चिन्दैनन्, अन्दाजको भरमा उपचार गर्छन् । थोरै कडा रोग लाग्यो भने त नेपाल बाहिर नगई रोग नै पत्ता लाग्दैन । मेरा आफन्तहरूले पनि यही निष्कर्ष निकालेर औकातअनुसार बिरामीलाई भारतको भेलोर पुर्याउने निर्णय लिएछन् । उनीहरूले काठमाडौँका एक वरिष्ठ चिकित्सकलाई भेटेर भेलोरका लागि रिपोर्ट लेखिदिन अनुरोध गरेछन् । डाक्टरले बिरामीको फाइल हेरेपछि अलि हिच्किचाउँदै भनेछन्, तपाईंहरूले सबै विशेषज्ञलाई देखाए पनि एउटा विषयचाहिँ बाँकी नै रहेछ । भेलोर नै लाने भए पनि एकपटक मानसिक, माफ गर्नुहोस्, नसाको डाक्टरलाई पनि देखाउनुहोस् ।नसाको डाक्टर भन्नासाथ मेरा आफन्तलाई पहिलोपटक मेरो सम्झना आएछ । म मानसिक रोग विशेषज्ञ भए पनि दुई कारणले आफूलाई मानसिक तथा नसारोग विशेषज्ञ भनेर चिनाउने गर्छु । एक त धेरै रोगीले आफूलाई नसाको रोगी भन्ने ठान्छन् र असजिलो अनुभव नगरी सहजै जचाउन मान्छन् । दोस्रो कुरा, नसा रोगका डाक्टरकहाँ जाँदा बिरामीले असहज अनुभव गर्दैन र जचाउन मान्छ । ती डाक्टरको सल्लाह सुनेपछि मेरा आफन्तले मेरो नाम लिदै भनेछन्, मेरा नातेदार नसाका डाक्टर छन् । तर उनी त दिमाग बिग्रेकाको पो उपचार गर्छन् । ती डाक्टरको सल्लाहपछि अन्तत: मेरा आफन्त त्यही दिन बिरामी लिएरै मेरो घरमा आइपुगे । उनले मनको असजिलो लुकाउन खोज्दै भने, तिमी मानसिक रोगमात्रै हेर्दैनौ हैन त ? नसा रोगको पनि उपचार गर्छौ होइन ? तर बिरामीको दिमाग त ठिकै छ जस्तो लाग्छ ! बिरामीको अनुहार मलिन र उदासीन थियो । उनमा रोगका लक्षण नै अनगिन्ती थिए । शिरदेखि पाउसम्मै रोगबाट प्रभावित नभएको अंग थिएनभन्दा पनि हुन्छ । टाउको दुख्ने, रिङटा लाग्ने, चक्कर लाग्ने, आँखा तिर्मिराउने, मुख सुक्ने, घाँटीमा केही अड्केजस्तो हुने, बेलाबेला मुटु बढी धड्केको अनुभव हुने, सास फेर्न गाह्रोजस्तो हुने, लामो सास लिन मनलाग्ने, पेटमा गोला, कोखा दुख्ने, पेट पोल्ने, खान मन नहुने, कब्जियत हुने, पेट कहिल्यै सफा नहुने, हातखुट्टा झम्झमाउने, पोल्ने र चिसोतातो हुने, छाला लाटो हुने, निद्रा राम्रो नलाग्ने, निदाउन खोज्दा एकैचोटी झस्केर ब्यँुझने र त्यसपछि ठ्याप्पै निद्रा नपर्ने, महिनावारी ठिक समयमा नहुने, ढाड दुख्ने आदि समस्या उनमा देखिए ।मैले सोधपुछ गरेपछि अरू पनि थप समस्या थपिए झर्को लाग्ने, रिस उठ्ने, केही गर्न मन नलाग्ने, झस्कने, डराउने, मनमा धेरै कुरा खेल्ने, बिहानीपख बढी नै दिक्क लाग्ने, दिन नै कसरी बिताउने होला जस्तो हुने, आधा दिनपछि चाहिँ केही हल्का हुने आदि । यति कुरा भनिसकेपछि मैले बिरामीलाई सोधेँ, मन पनि कमजोर र चिन्तित छ, हो ? बिरामीले तुरुन्तै प्रतिवाद गर्दै भनिन्, हैन, मेरो मनलाई केही भएको छैन । भेलोर जानका लागि रिपोर्ट लिन ठूलो डाक्टर भनेर गएको झन् उल्टो मलाई पागल ठानेर तिमीलाई भेट्न पो पठाइदियो । मैले कुनै विरोध नजनाई सोधेँ, चिन्ता लाग्ने, डर लाग्ने, केही गर्न मन नलाग्ने, झर्को लाग्ने पनि हुन्छ, हैन ? बिरामीले तुरुन्तै जवाफ दिइन्, मलाई यस्तो रोग लागेर पो मेरो मन उदासीन र खिन्न भएको । यो रोग ठिक भयो भने मेरो मन पहिलेजस्तै भइहाल्छ नि ! मैले बिरामीलाई ढुक्क पार्ने उद्देश्यले भनेँ, नआत्तिनुहोस्, यो दिमाग बिग्रने रोग हैन र तपाईंलाई डाक्टर साहेबले पागल भनेर मकहाँ पठाएको पनि हैन । म नसासम्बन्धी रोगको पनि उपचार गर्छु । अहिलेसम्म तपाईंले नसाको डाक्टरलाई देखाउनुभएको रहेनछ । तपाईं आफैँ भन्नोस् त, जेजे कष्ट तपाईंलाई भएको छ, त्यस्तो सम्पूर्ण शरीर नै छुने रोग नसारोग बाहेक अरू कुनै हुन्छ ? हाम्रा शरीरभरि नसा छरिएका हुन्छन् । नसा कमजोर भएपछि त्यसको असर जताततै पर्छ । मैले जानीजानी अलिकति झुटो पनि बोलेँ । उपचार गर्नका लागि मसँग अर्को विकल्प पनि थिएन । उनलाई नसाको रोग नै लागेको हो भन्ने अर्धसत्य कुराबाट बिरामीको मनमा प्रभाव पर्यो, नसैले पो हो कि मलाई यस्तो भाको, मलाई तिम्रो कुरा ठिकै लाग्यो, उनले अन्त्यमा भनिन् । अब उनी मेरो सल्लाह मान्ने मनस्थितिमा पुगिन् । त्यही दिनदेखि मैले औषधि दिन सुरु गरेँ । हप्ता दिनपछि मैले भेट्दा देख्ने बित्तिकै उनमा परिवर्तन आएको थाहा पाएँ । उनको ओठमा हल्का मुस्कान पनि थियो । आँखामा पनि चमक थियो । रोग निको हुँदै गएको मलाई विश्वास भयो र तीन हप्तापछि भेट्न सल्लाह दिएँ । तीन हप्तापछि काकी पूर्ण स्वस्थ भइसकेकी रहिछन् । त्यसपछि बल्ल मैले स्पष्ट शब्दमा भनँें, तपाईंलाई एक प्रकारको मानसिक रोग लागेको थियो । मैले तपाईंलाई त्यही रोगको औषधि दिएको थिएँ । तपाईंलाई मबाट औषधि गराउन मात्र मैले नसाको रोग भनेको थिएँ ।मानसिक रोग कस्तो रूपमा देखापर्छ र यस्ता रोगका के कस्ता लक्षण हुन्छन् भन्नेबारे अधिकांश व्यक्ति अनभिज्ञ हुन्छन् । यही अज्ञानताले गर्दा ठूलो आर्थिक अपव्यय, अनावश्यक दौडधुप, चिन्ता र अन्योलको वातावरण सिर्जना हुन्छ । मानसिक रोग तपाईंहामीले सोचेजस्तै कतैकतैमात्र देखा पर्दैन र यस्ता रोगीको संख्या नगन्य पनि हुँदैन । विभिन्न देश र समाजमा बेलाबेलामा लिइएका सर्वेक्षणले आम जनसमुदायमध्ये विभिन्नखाले मानसिक रोगबाट झन्डै १५ प्रतिशत जनसंख्या पीडित छ । त्यस्तै कडा खालको (पागलपन) मानसिक रोगबाट २ प्रतिशत जनसंख्या पीडित छ । यो तथ्यांक नेपालमा पनि लागु हुन्छ । यसबाट के अर्थ लाग्छ भने हाम्रो देशमा ७ लाखजति मानिस कडा खालका मानसिक रोगबाट पीडित भई विक्षिप्त अवस्थामा छन् र करिब ४० लाख नेपाली हल्का र सामान्य कुनै न कुनै मानसिक रोगबाट पीडित छन् । यो विश्व स्वास्थ्य संगठन लगायत प्रतिष्ठित अन्तर्राष्ट्रिय संस्थाको आंकडा हो । मानसिक रोग निको हुँदैन भन्ने समाजको ठहर अर्को ठूलो भ्रम हो । सुरुमै औषधि गर्यो भने मानसिक रोग निको हुनसक्छ । अर्कोतिर प्रारम्भिक अवस्थामा मानसिक रोगको उपचार सरल र सहज छ । बहुसंख्यक बिरामीलाई घरमै राखेर पनि औषधि गर्न सकिन्छ ।छालामा दाद आएको एउटा रोगीलाई यो कुष्ठरोग हैन, सामान्य छालाको रोगमात्र हो भन्दा उसले सहजै स्वीकार गर्छ । तर मानसिक रोगीलाई तपाईंलाई पागलपन हैन, सामान्य मानसिक रोग लागेको रहेछ भन्दा उसले स्वीकार गर्न नचाहनु पनि मानवीय स्वभावको अनौठो रूप हो । सामान्य रोग हो, पागलपन हैन भनेपछि मेरो मनलाई सामान्य असर परेको रहेछ भनेर स्वीकार्न किन सकिदैन ? अर्को कुरा रोग, उपचार र परीक्षण भनेपछि हामी शरीरका अंगहरूलाई मात्र विचार गर्छौं । तर सम्पूर्ण शरीरलाई परिचालन गर्ने जटिल र महत्त्वपूर्ण अंग मनलाई हामी बिर्सन्छौँ । पेटमा त अनेकौँ रोग लाग्छन् भने मनजस्तो जटिल अंग त्यत्तिकै रूपले प्रभावित हुनु अस्वाभाविक पनि त होइन । तर, मनमा रोग लाग्नुलाई कुनै अभिशापको रूपमा लिएर होला, हामी स्वीकार गर्न चाहदैनौँ । यसरी साधारण रोग लागेको व्यक्तिले पनि अज्ञान र भ्रमपूर्ण विश्वासले गर्दा अनावश्यक दु:ख पाउँछ र उसको समयमै उपचार हुन पाउँदैन । नेपालमा अहिले मानसिक रोगको स्थिति र उपलब्ध सेवाको तुलना गर्दा स्थिति चिन्ताजनक छ । यसप्रति जनचासो र सरकारी प्राथमिकता निकै कम छ । यो अवस्था त्यसबेला मात्र फेरिएला, जब जनमानसमा मानसिक रोगप्रतिको अज्ञान र भ्रम निवारण हुन्छ र मानसिक रोग लाग्नु पनि अरू रोगजस्तै हो भन्ने पर्छ । त्यो बेला यिनको पनि उपचार हुन्छ भन्ने विश्वास सिर्जना हुन्छ । सचेत हुनुस्, मुलुकभरिका ३७ लाख मानसिक रोगीमध्ये कतै तपाईं वा तपाईंको घरका सदस्य पनि त हुनुहुन्न ?शर्मा मानसिक रोग विशेषज्ञ हुन् ।"
उपचार पाउन झन् थलिनुपर्ने,"बाजुरा लामो समयदेखि कुपोषण र क्षयरोगले ग्रस्त थिए वाई ७ का १० वर्षीय राजबहादुर धामी । परिवारले अन्तिम अवस्थामा मात्र उनलाई कोल्टी प्राथमिक स्वास्थ्य केन्द्रमा पुर्यायो तर चिकित्सकले बचाउन सकेनन् । दुई साताअघि स्वास्थ्यसंस्थामै उनको मृत्यु भयो । रोग लागेर उपचार गर्नुभन्दा रोगै लाग्न नदिनु भन्ने स्वास्थ्य सचेतनाको सर्वमान्य सिद्धान्त रहे पनि जिल्लामा कुपोषित बालबालिकाले सिकिस्त अवस्थामा नपुगी उपचार पाउँदैनन् । यसै कारण थुप्रैले अकालमा ज्यान गुमाउने गरेका छन् ।डेढ वर्षीया छोरीको स्वास्थ्य कमजोर हुँदै गएपछि विकटमा पर्ने रुगिन फैती गाउँकी धनलक्ष्मी पाण्डेले छोरी रेश्मालाई रुगिन स्वास्थ्यचौकीमा रहेको पोषण सुधार केन्द्र पुर्याइन् । तर, सिकिस्त भएपछि मात्रै उपचार गरांैला भन्दै घर फर्काइएपछि उनी निराश भइन् ।जिल्ला स्वास्थ्य कार्यालयअन्तर्गत सञ्चालित शीघ्र कुपोषण एकीकृत व्यवस्थापन कार्यक्रमका स्वास्थ्यकर्मीले पछिल्लो ३ महिनाको अवधिमा विभिन्न गाविसमा १ हजार ४ सय ८ कुपोषित बालबालिकाको पहिचान गरेका छन् । यीमध्ये मध्यम तहको कुपोषणमा रहेका ९ सय ५५ बालबालिकालाई अन्तिम तहको कडा कुषोषणको प्रतीक्षा गर्न भनियो । तत्काल उपचार नपाए मध्यम तहमा रहेका कुपोषित बालबालिकासमेत कडा तहमै पुग्ने स्वास्थ्यकर्मी बताउँछन् । कुपोषण बढदै गएको बाजुरामा त्यसको निराकरणका लागि पछिल्लो समय सरकारी तथा गैरसरकारी निकायबाट विभिन्न परियोजना ओइरिएका छन् । जिल्ला स्वास्थ्य कार्यालयअन्तर्गत कुपोषित बालबालिकाको उपचारका लागि शीघ्र कुपोषण एकीकृत व्यवस्थापन कार्यक्रम सञ्चालित छ । तर, बिरामी पहिचान गरेर पनि प्रभावित बालबालिकालाई सिकिस्त अवस्थासम्म पर्खाइने नीतिप्रति विपन्न समुदायको चरम गुनासो छ । रोग लागेको पहिचान भएर पनि उपचार पाउन अन्तिम अवस्थामा पुग्नैपर्ने नीति अचम्मलाग्दो छ, धनलक्ष्मीका पति कर्मप्रसाद पाण्डेले भने । मध्यम तहमा कुपोषितले उपचार नपाउनुमा नीतिगत समस्या रहेको परियोजनाका स्वास्थ्यकर्मीले बताए । यो सबाल हाम्रो काबुबाहिरको हो परियोजनाका जिल्ला संयोजक डा उदय प्रकाशले भने, कडा कुपोषण भएकालाई मात्रै उपचार गर्ने नीति छ । ६ महिनादेखि ५ वर्ष उमेरभित्रका कुपोषित बालबालिकाको उपचार गर्ने भन्दै संयुक्त राष्ट्रसंघीय बालकोष युनिसेफको सहयोगमा स्वास्थ्य कार्यालयअन्तर्गत उक्त परियोजना सञ्चालित छ । रुगिन, कोल्टी, गोत्री, मार्तडी, टाँटे र डोगडीमा उपचार केन्द्र स्थापना गरी कुपोषित बालबालिकाको पहिचान र कडा अवस्थामा पुगेकाको उपचार गरिँदै आएको बताइन्छ । कडा तहको कुपोषण पहिचान भएका बालबालिकालाई ४२ दिनसम्म उपचारमा राखिन्छ । मध्यम तहकालाई भने पोषिलो आहारा खुवाउन परामर्श दिएर फर्काइने गरेको छ । पछिल्लो समय लामो खडेरीका कारण जिल्लाका अधिकांश बासिन्दा खाद्यान्न संकट बेहोर्दै आएका छन् । पोषिलो खानेकुरा अभावमा गर्भवती, सुत्केरी र बालबालिका कपोषणको चपेटामा छन् । सबैको साझा र इमान्दार प्रयत्नबाट मात्रै यहाँको पोषण अवस्थामा सुधार गर्न सकिन्छ सुआहाराका जिल्ला संयोजक पुष्प रावलले भने ।"
काम नसकिँदै उद्घाटन,"धनगढी भौतिक योजना तथा यातायात मन्त्री रमेश लेखक र भारतीय राजदूत रन्जित रायले अधुरो हुलाकी राजमार्गको बिहीबार संयुक्त रूपमा उद्घाटन गरेका छन् । जिल्लाको टीकापुर खक्रौलादेखि भजनीसम्म निर्माण सम्पन्न भइसकेको उक्त राजमार्गको भजनीधनगढी सडक खण्ड अधुरो छ । जसमध्ये १८ किलोमिटर वसन्ता वन क्षेत्रभित्र पर्छ । उक्त सडक खण्डका ६ वटा पक्की पुल पनि ३ वर्षदेखि अलपत्र छन् । कैलालीमा ८९ दशमलव २ किलोमिटर लामो हुलाकी राजमार्गको पवेरादेखि लालबोझीसम्मको १८ किलोमिटर क्षेत्रमा ट्रयाकसमेत नखुलेको हो । सत्तिदेखि भजनी खक्रौलासम्मको सडक खण्ड यसअघि नै निर्माण सम्पन्न भइसकेको छ । धनगढी जोड्ने ५३ किलोमिटर क्षेत्रमा १८ किलोमिटर वन क्षेत्र र निर्माण हुन बाँकी रहेका पुलसहित २४ किलोमिटर सडक निर्माण बाँकी छ । अधिकांश ठाउँमा सडक निर्माण हुन नसके पनि मन्त्री लेखक र राजदूत रायले निर्माण सम्पन्न भइसकेको भन्दै उद्घाटन गरेका हुन् । निर्माण सम्पन्न भएको भन्दै उद्घाटन गरिएको राजमार्गको बीचमा पर्ने अन्तर्राष्ट्रिय रूपमा संरक्षित वसन्ता जैविक मार्गको बीचवाट सडक ल्याउँदा डेढ सय हेक्टर जंगल क्षेत्र नासिने भन्दै वन मन्त्रालयले सडक निर्माणका लागि स्वीकृति दिएको छैन । साताअघि उक्त वन क्षेत्रको निरीक्षण गरी फर्किएका वनराज्य मन्त्री दीर्घराज भाटले वन क्षेत्रवाट सडक निर्माण हुन नसक्ने बताएका थिए । डेढ सय हेक्टर वन क्षेत्र मासिने गरी सडक निर्माणको स्वीकृति दिन सकिँदैन । मन्त्री भाटले भने । मानव अधिकारका लागि साझा अभियानका अध्यक्ष गम्भीर सिंह ऐरले सरकारका जिम्मेवार मन्त्रीले हतारमा उद्घाटन गरेर फर्किएको बारेमा बुझ्नै नसकिएको बताए । पुल निर्माण गर्ने ठेकेदार काम बीचमै अलपत्र छाडेर भागेका छन्, वसन्ता जैविक मार्गको टुंगो लागेको छैन, उनले भने । उद्घाटनमा समारोहमा भौतिक तथा यातायात मन्त्रालयका सचिव, महानिर्देशक र आयोजना प्रमुखले समेत हुलाकी राजमार्ग सम्पन्न भइसकेको भन्दै गलत सूचना दिएका थिए । मन्त्री लेखकले पनि अधुरो रहेको राजमार्गका विषयमा केही बोलेनन् । उद्घाटनपछि सञ्चारकर्मीले जिज्ञासा राख्दा उनले भने, अधुरो रहेका सबै मार्ग बन्छन्, हामीले मिलाइसकेका छौं । उनले १८ किलोमिटरका लागि टेन्डर भइसकेको र वसन्ता जैविक मार्गको कुरा मिलाउने प्रयास भइरहेको बताए । राजमार्ग उद्घाटनका लागि आएका भारतीय राजदूत रायलाई एमाले तथा जनमोर्चा कार्यकर्ताले कालो झन्डा देखाएर विरोध प्रदर्शन गरेका थिए । उद्घाटन स्थलमा नाराबाजी र कालो झन्डा प्रदर्शन गरिरहेका ६ जना एमाले कार्यकर्तालाई प्रहरीले पक्राउ गरेको छ ।सरकार आफैंले बनाउँछकञ्चनपुर हुलाकी राजमार्ग आयोजनाका नाममा वर्षांैदेखि भारतीय पक्षबाट निर्माण हुन नसकी अलपत्र परेको सडक खण्ड सरकार आफंैले बनाउन थालेको छ । हुलाकी राजमार्ग आयोजना निर्देशनालयले झापादेखि कञ्चनपुरसम्मको १ हजार ७ सय किलोमिटरमध्ये भारतको अनुदान सहयोगमा निर्माण हुने बाहेकको बाँकी सडक खण्ड आफंै निर्माण गर्न लागेको हो ।सरकारले आफ्नै स्रोतबाट हुलाकी राजमार्ग निर्माणको सुरुवात गरेको छ, बिहीबार कञ्चनपुरको बाइसीविचवा २ अमरबस्तीमा मोहनापुलदैजी सडक खण्डको शिलान्यास गर्दै भौतिक पूर्वाधार तथा यातायात मन्त्री रमेश लेखकले भने, ६२ किलोमिटर लामो यो सडक खण्ड ३० महिनाभित्र पूरा गर्ने गरी टेन्डर प्रक्रिया समेत भइसकेको छ । मन्त्री लेखकले सरकारले उक्त सडक खण्ड निर्माणका लागि डेढ अर्ब बजेट व्यवस्था गरेको भए पनि १ अर्ब १७ करोडको लागतमा ३ प्याकेजको ठेक्का भएको जानकारी दिए । उनले उक्त सडक खण्ड निर्माणले कञ्चनपुरको दक्षिणी भेग कैलालीको सदरमुकाम धनगढी र कञ्चनपुर सदरमुकाम महेन्द्रनगरसँग जोडिने बताए । प्रक्रिया लामो समयदेखि अन्योल र अवरुद्ध थियो, मन्त्री लेखकले भने, बल्ल गाँठो फुकेको हो ।"
दल त्यागेर जिविसमा धर्ना,"रुकुम तकसेराका करिब दुई सय सर्वसाधारण अहिले सदरमुकाम खलंगा आइपुगेका छन् । विभिन्न राजनीतिक दलमा आबद्ध उनीहरू सामूहिक राजीनामा दिएर दल तथा जिल्ला विकास समितिविरुद्ध आन्दोलन तयारीमा छन् । गाउँपालिका, नगरपालिका तथा विशेष संरक्षित वा स्वायत्त क्षेत्रको संख्या तथा सीमाना निर्धारण आयोगले अवैज्ञानिक तरिकाले पुथा उत्तरगंगा गाउँपालिकाको केन्द्र प्रस्ताव गरेको उनीहरूको आरोप छ । आन्दोलन समितिका संयोजक जुद्ध बुढामगरले स्थानीयको माग र आवश्यकता बेवास्ता गरी पुथा उत्तरगंगा गाउँपालिकाको केन्द्र प्रस्ताव गरिएकाले आन्दोलनमा उत्रिएको बताए । पुथाउत्तरगंगा गाउँपालिकाको केन्द्र तसकेरा पायक पर्ने भन्दै पटकपटक ध्यानाकर्षण गराउँदा गराउँदै पनि त्यसको वेवास्ता गरिको हो ।"
थलिए राउटे मुखियाका छोरा,"सुर्खेत तस्बिरमा देखिने युवा हुन्, राउटे समुदायका १९ वर्षीय कपिल शाही । गत वर्ष मंसिरमा अछामको रानीवन जंगलमा आगो ताप्ने क्रममा जलेर उनी घाइते भए । समयमै उपचार नपाउँदा घाउ झन् बल्झेर शरीरभर फैलिएको छ । घाउले गर्दा शरीर गन्हाउन थालेको छ । उठबस गर्न सक्दैनन् । कपिल कल्याल जातिका मुखिया वीरबहादुर शाहीका जेठा छोरा हुन् । अछाम तुर्माखाँदका धनबहादुर बुढाले घीउ र जडीबुटीकै भरमा घाउ निको पार्ने प्रयास गरे पनि निको नहुँदा जटिल रूप लिन थालेको बताए । उसलाई सुरुमा मरे पनि बस्तीमै मरोस् । उपचार गर्न लैजान्नांै भनेर राखेका थिए, उनले भने ।अहिले कपिललाई जिल्ला स्वास्थ्य कार्यालय, अछामको सहयोगमा बयलपाटा अस्पताल लग्न लागिएको जानकारी दिए । धेरै सम्झाइबुझाइ गरेपछि बाबुआमा सहमत भएका छन् । घरेलु उपचारले सञ्चो नभएपछि अस्पताल पुर्याउन बल्ल तयार भए, राष्ट्रिय योजना आयोगका स्वयंसेवकसमेत रहेका धनबहादुरले भने, मुखियाहरू उपचारमा पठाउन राजी नहुँदा एक वर्षदेखि उनी छाप्रोमै थला परेका थिए । गत वर्ष मंसिरको तेस्रो साता बस्तीमा पुगेका उपराष्ट्रपति पुत्र दीपेश पुनले उपचारका लागि आफूसँग काठमाडौं पठाउन आग्रह गर्दा राउटे अगुवाहरूले अस्वीकार गरेका थिए । राउटे बस्तीमा पुग्नेहरूले उपचारका लागि थुपै्र पटक अनुनय गर्दासमेत स्वयं कपिलका बाबुआमा र अन्य अगुवाहरू सहमत भएनन् । राउटे उत्थान प्रतिष्ठानकी अध्यक्ष सत्यदेवी अधिकारीले जाडोले गर्दा चुल्हो नजिक सुतिरहेका कपिलको कपडामा आगो सल्केर जल्न पुगेको बताइन् । सुरुमा सानो घाउ थियो । त्यही भएर मुखियाहरूले निको होला भन्ने ठाने, हालै राउटे बस्ती पुगेर फर्किएकी उनले भनिन्, अहिले त बल्झेर आधा आङ ढाकिसकेछ । हेर्नै डर लाग्यो । डाक्टरी उपचारमा विश्वास नगर्ने फिरन्ते राउटे समुदायका थुपै्र चिसोले बिरामी परेका छन् । कतिपय बूढापाका र बालबालिकामा रुघाखोकी र निमोनियाको समस्या छ । चिसोबाट जोगिन छाप्राभित्र र बाहिर मुढा बाल्ने गरेका छन् । मध्यपहाडी जंगलमा फिरन्ते जीवन बिताउने राउटे समुदाय अछामको नाडा गाविसस्थित कर्णाली नदी किनारमा पुगेका छन् । करिब ४७ छाप्रामा गरी राउटेहरू हाल १ सय ४९ को संख्यामा छन् । विभिन्न कारणले राउटेहरूको संख्या वर्षेनि घटदो छ ।"
घरभन्दा पहिले शौचालय,"काभ्रे कोसीदेखा ८ की चन्द्रमाया तामाङले भूकम्प गएको एक वर्षसम्म छिमेकीको शौचालय प्रयोग गरिन् । तीन परिवारले एउटै शौचालय प्रयोग गर्दा उनलाई निकै सकस भयो । टहरामा बस्दै आएकी उनले शौचालय भने पक्की निर्माण गरिसकेकी छन् । बस्न त जहाँ बसे पनि हुन्छ, तर शौचालय नहुँदा साह्रै समस्या पर्ने रहेछ, उनले भनिन्, लाज, डर र रोगको प्रकोप पनि बढेपछि घरभन्दा पहिले शौचालय नै बनाएँ । चन्द्रमायाजस्तै गाउँका ३ सय ३० घरधुरी अहिले शौचालय निर्माणमा जुटेका छन् । भूकम्पपछिको पुनर्निर्माणमा जुटिनसकेका उनीहरू शौचालय बनाउन लागिपरेका हुन् । सबै घरधुरीले शौचालय निर्माण सुरु गरेकाले गाविस खुला दिसामुक्त घोषणा हुने अन्तिम तयारीमा छ । खानेपानी तथा सरसफाइ डिभिजन कार्यालय काभ्रेका सरसफाइ अधिकृत रामकाजी काफ्लेका अनुसार भूकम्पका कारण २७ हजार ७ सय ७९ शौचालयमा क्षति पुगे पनि करिब २५ हजार शौचालय पुनर्निर्माण भएका छन् । उनका अनुसार सन् २०१७ सम्म जिल्लालाई खुला दिसामुक्त घोषणा गर्ने अभियानअन्तर्गत किर्डाक नेपाल, एकीकृत सहरी विकास केन्द्र, राम्रो नेपाललगायत गैरसरकारी संस्थाले केही गाविसमा प्रतिघरधुरी ५ हजार बराबरको निर्माण सामग्री सहयोग गरेका छन् । अतिविपन्न, दलित, एकल महिला र अशक्तका केही शौचालय नि:शुल्क निर्माण पनि गरिदिएका छन् । शान्ति जनआदर्श सेवा केन्द्र, परोपकार प्राथमिक उपचार केन्द्र (पीपीयूके) र सामुदायिक उत्थान मञ्च (सिफ नेपाल) लगायतका संस्थाले भने खुला दिसामुक्त अभियानलाई सघाउन एकमुष्ट डेढ लाख रुपैयाँ सम्बन्धित गाविसको खातामा उपलब्ध गराएका छन् । २६ हजार घरधुरी शौचालयविहीन जिल्लाका २६ हजार ४ सय १३ घरधुरीले खुला दिसा गर्ने गरेका छन् । ८० हजार ७ सय २० घरधुरीमध्ये ८ हजार ६ सय ६४ ले शौचालय नै बनाएका छैनन् । खानेपानी सरसफाइ तथा डिभिजन कार्यालयका सरसफाइ अधिकृत रामकाजी काफ्लेले ६७ प्रतिशत घरधुरीले मात्रै शौचालय प्रयोग गरेको बताए । १० प्रतिशतले शौचालय बनाएकै छैनन्, क्षति भएका २३ प्रतिशतले शौचालय मर्मत नगरेका कारण खुला नै दिसा गर्ने गरेका छन्, उनले भने, प्यान र सेफ्टी ट्यांकीको प्रयोग गरेमात्रै त्यसलाई खुला दिसा गरेको मानिंदैन ।"
लालपुर्जा नहुँदा अनुदान वञ्चित,"काभ्रे कुशादेवी ६ गुर्दुमडाँडाका ५७ वर्षीय मंगलबहादुर तामाङको घर समुद्री सतहबाट २ हजार ४ सय ५० मिटर उचाइमा छ । वैशाख १२ को भूकम्पले घर भत्काएपछि उनी जस्ताको टहरामा बस्दै आएका छन् । शीतले पूरै शरीर भिज्छ, तीन महिना तुषारो लागिरहन्छ, उनले भने, रातभरि खोक्दै बस्छु । चिसोले हातगोडा पनि फुटेका छन् । छोराहरू मजदुरीका लागि सहरतिर लागेपछि १४ वर्षीया छोरी उनको सहारा बनेकी छन् । नियमित तिरो तिर्दै आए पनि आफ्ना नाममा जग्गाको लालपुर्जा नभएका कारण उनले आवास अनुदानबापत ५० हजार रुपैयाँ पनि पाएका छैनन् । नाम छ रे तर पैसा पाएको छैन, तिरो तिरेको रसिद देखाउँदै उनले भने, लालपुर्जा नभई सम्झौता गर्न पाइँदो रहेनछ, पैसा नभईकन कसरी घर बनाउनु ? मंगलबहादुरजस्तै उक्त गाउँका २७ घरपरिवारले आफ्ना नाममा लालपुर्जा नभएका कारण आवास अनुदानबापतको रकम पाउन सकेका छैनन् । २०२१ सालदेखि २०३५ सालसम्म तिरो तिरेको रसिद हाम्रै नाममा छ, तर लाजपुर्जा बनेको छैन, स्थानीय कृष्ण तामाङले भने, २०३५ सालमा नापी भए पनि के कारणले लालपुर्जा बनेन, थाहा भएन । ६४ वर्षीया आमा चिनीमाया र ५ वर्षका छोरा उज्ज्वलका साथ बस्दै आएका उनले त अस्थायी टहराबापतको १५ हजार र न्यानो कपडाका लागि दिइएको १५ हजार रुपैयाँ पनि पाएका छैनन् । नाम छुटेको भन्दै पैसा नपाएका उनी २ तले घर भत्किएपछि डेरामा बसेका छन् । पूर्वगाविस अध्यक्ष भीम न्यौपानेले नापी भए पनि लालपुर्जा नबनेका कारण उनीहरू पीडित बनेको स्वीकार्छन् । २०३५ सालतिर नापी भयो तर विभिन्न कारणले लालपुर्जा बनेन, उनले भने, लालपुर्जा नभएकै कारण उहाँहरूले राहत पाउन सक्नुभएको छैन, यसमा सम्बन्धित निकायले पहल गर्नुपर्छ । पुनर्निर्माणमा अलमलधादिङ भूकम्पपीडितले आवास अनुदान लिएको महिनौं बिते पनि घर निर्माण थालेका छैनन् । उनीहरू अझै अलमलमा छन् । लाभग्राही छनोटमा परेका ७३ हजार घरधुरीमध्ये ५५ हजारले पहिलो किस्ता लिइसकेका छन् । १० हजार घरधुरीको भने रकम निकासा भएको छैन । हालसम्म ३३ सय परिवारले घर निर्माण गरेका छन् तर दोस्रो किस्ताका लागी आवेदन दिनेको संख्या निकै कम छ । ९६ घरधुरीले मात्रै दोस्रो किस्ताका लागि आवेदन दिएका छन्, भवन तथा सहरी विकास कार्यालयका प्रमुख दिलीप भण्डारीले भने । पहिलो किस्तै बाँकीनुवाकोट जिल्लाका ४ हजार भूकम्पपीडितले आवास निर्माणका लागि सरकारले उपलब्ध गराएको पहिलो किस्ता बापतको रकम अझै पाउन सकेका छैनन् । ६५ हजार ७ सय ५९ जना लाभग्राहीको नाम पहिचान सूचीमा रहे पनि सबैले नपाएका हुन् । गोरखामा दोस्रो किस्तागैरसरकारी संस्थाले पुनर्निर्माणको जिम्मा लिएको मसेलका ४१ घरपरिवारले बुधबार दोस्रो किस्ताबापत १ लाख ५० हजार रुपैयाँ पाएका छन् ।पीडितको खातामा रकम जम्मा गरिएको स्वाँरा सघन गाउँ विकास केन्द्रका कार्यकारी अधिकृत सीताराम श्रेष्ठले बताए । सेभ द चिल्ड्ेरनको सहयोगमा केन्द्रले मसेल र पन्द्रुङमा ४ सय ४४ घर पुनर्निर्माण गर्ने सम्झौता गरेको छ । कागजपत्र नहुँदा झन्झट हेटौंडा पुर्ननिर्माण प्राधिकरणले जिल्लाका पीडितलाई बुधबारदेखि दोस्रो किस्ताको रकम वितरण गर्ने प्रचार गरे पनि पीडितका हातमा बिहीबार पनि रकम परेन । रकम वितरणको अख्तियारी आए पनि लाभग्राहीले माग गर्ने, प्राविधिकले सिफारिस गर्ने र निवेदनसहितको कागजपत्र नभएकाले बिहीबार दोस्रो किस्ताको रकम वितरण गर्न नसकिएको हो, जिविसका योजना अधिकृत किसान न्यौपानेले भने ।"
बन्दुकसहित पक्राउ,स्याङ्जा एकनाले भरुवा बन्दुकसहित निवुवाखर्कका झविलाल भुसाल पक्राउ परेका छन् ।
१ किलोको टयुमर निकालियो,"विराटनगर मोरङ सहकारी अस्पतालका चिकित्सकले शल्यक्रियामार्फत पाठेघरमा पलाएको एक किलो तौलको ऐंजेरु (ट्युमर) निकालेका छन् । मोरङ, झुर्कियाकी ४० वर्षीया करुणा चौधरीको पेटबाट बुधबार ऐंजेरु निकालेका हुन् ।केही महिनादेखि महिनाबारीमा गडबडी भएको र पेटमा डल्लो बढदै गएपछि उनी अस्पताल आएकी थिइन् । प्रसूति तथा स्त्रीरोग विशेषज्ञ डा बालकृष्ण साहलगायत चिकित्सक टोलीले शल्यक्रिया गरी ऐंजेरु निकालेको बताए । फाइबराइड समस्या भनिएको यो पाठेघरमा हुने एक किसिमको टयुमर भएको डा साहले बताए ।"
व्यक्तिगत लगानीमा बुद्धबाटिका,"कञ्चनपुर भारतीय सेनाबाट अवकाशप्राप्त क्याप्टेन पदमबहादुर थापामगरले व्यक्तिगत लगानीमा महेन्द्रनगरमा बुद्धबाटिका निर्माण गरेका छन् ।बाटिकाको उदघाटन मंगलबार बौद्ध धर्म सेवा समितिका महासचिव प्रेम दोर्जे वरलामाले गरे । मैले ३० वर्ष विभिन्न ठाउँमा युद्ध लडें, घर फर्केपछि युद्ध किन लडें भनेर सोच्न थालें, थापाले भने, सोच्दासोच्दै बुद्धको जीवनी पढेपछि शान्तिको बाटोमा लागें, यही बाटो पछ्याएर बुद्धबाटिका बनाउने इच्छा जागेको हो ।"
नियुक्ति विरोधमा सुनुवाइ ठप्प,"बारा न्याय परिषद्ले गरेको ८० जना न्यायाधीश नियुक्तिको विरोधमा यहाँका कानुन व्यवसायी तीन दिनदेखि सुनुवाइमा सहभागी भएका छैनन् । सहभागी नभएपछि इजलास प्राय: ठप्प रहँदै आएको छ । नियुक्ति प्रक्रिया समावेशी, समानुपातिक नभएको र अल्पमत बहुमतको प्रक्रियाले गरिएको नियुक्ति विगतको अभ्यास विपरीत भएकाले गलत क्रियाकलापविरुद्ध सुनुवाइ ठप्प पार्नुपरेको बारका पूर्वअध्यक्ष परमहंस केशरीले बताए ।"
बसले किचेर मृत्यु,धादिङ बसले किच्दा एक यात्रुको मृत्यु भएको छ । ना२ख ४९२७ नम्बरको बसबाट ओर्लने क्रममा सोही बसले किच्दा घाइते मैदी ५ का ३५ वर्षीया केशरकुमारी तिवारीको उपचारका लागि काठमाडांै लैजाने क्रममा बाटोमा नै मृत्यु भएको हो । चालकलाई प्रहरीले नियन्त्रणमा लिएको छ ।
घरपालुवा हात्ती मर्यो,गुलरिया बर्दिया राष्ट्रिय निकुञ्जमा बिहीबार घरपालुवा हात्तीको मृत्यु भएको छ । दस वर्षीय ओमगज नाम गरेको हात्ती एक महिनादेखि बिरामी थियो । निकुञ्जका निमित्त प्रमुख संरक्षण अधिकृत रमेशकुमार थापाका अनुुसार करिब एक महिनादेखि पेटभित्र घाउका कारण बिरामीले हात्ती थला परेको थियो ।
विश्रामस्थल निर्माण,"रुकुम तिहारमा खेलिएको देउसीभैलोबाट संकलित रकमबाट चिहानघाटमा विश्रामस्थल र खानेपानीको धारा निर्माण गरिएको छ । लाङघाली समाज सेवा समितिले ३ लाख १२ हजार ५० हजार रुपैयाँ लागतमा मुसिकोट नगरपालिका ३, भेरीमा रहेको घाटमा विश्रामस्थल र खानेपानीको धारा निर्माण गरेको हो । यसमा संस्थाको कोष, श्रमदान र केही व्यक्तिको सहयोग पनि रहेको संस्थाले जनाएको छ ।"
सिडिफोर सञ्चालनमा,स्याङ्जा जिल्ला अस्पतालले एचआईभी संक्रमितका लागि पहिलोपटक सिडिफोर काउन्ट सेवा सञ्चालनमा ल्याएको छ । एचआइभी संक्रमण छ वा छैन भनेर जाँच गराउने यो मेसिन आएपछि जिल्लाबाहिर धाउनुपर्ने बाध्यता रहेका पीडितलाई राहत पुग्ने अस्पताल प्रमुख डा दीपक काफ्लेले बताए ।
जारी भयो समावेशी शिक्षा नीति,"काठमाडौं शिक्षा मन्त्रालयले अपांगता भएका व्यक्तिका लागि समावेशी शिक्षा नीति, २०७३ पारित गरेको छ । विशेष शिक्षा नीति, २०५३ खारेज गरी नयाँ नीति जारी गरिएको शिक्षा मन्त्रालयका प्रवक्ता हरि लम्सालले बताएका छन् । विशेष शिक्षा सञ्चालनसम्बन्धी निर्देशिका, २०६० चाहिँ यथावत् छ । नेपालले बाल अधिकार महासन्धि सन् १९८९ तथा अपांगता भएका व्यक्तिहरूको अधिकारसम्बन्धी महासन्धि, २००६ अनुमोदन गरेको छ, भर्खरै जारी नीतिको भूमिकामा छ, यसैगरी सबैका लागि शिक्षाको अन्तर्राष्ट्रिय अभियानमा आफ्नो प्रतिबद्धता जनाउँदै अपांगता भएका बालबालिकालाई शैक्षिक मूलप्रवाहमा समावेश गरी शिक्षाको अधिकार सुनिश्चित गर्न अपांगता भएका व्यक्तिका लागि समावेशी शिक्षा नीति, २०७३ जारी गरिएको छ । मुलुकभरि दृष्टिविहीन, बहिरा तथा सुस्तश्रवण र बौद्धिक अपांगता गरी ३ सय ८० स्रोत कक्षा, ३२ विशेष विद्यालय र २२ एकीकृत विद्यालय सञ्चालनमा रहेको मन्त्रालयले जनाएको छ । प्रारम्भिक बाल शिक्षादेखि माध्यमिक तहसम्म विभिन्न किसिमका अपांगता भएका ७४ हजार ८ सय २९ विद्यार्थी रहेको मन्त्रालयको दाबी छ । समावेशी शिक्षाले अपांगता भएका बालबालिकाको पहिचान गरी सामाजिक, सांस्कृतिक र शैक्षिक आवश्यकता पूरा गर्न बालकेन्द्रित शिक्षण सिकाइ प्रक्रिया अवलम्बन गर्न प्रोत्साहन गर्दछ, नीतिमा उल्लेख छ, प्रत्येक अपांगता भएका व्यक्तिहरू अधिकारमा आधारित गुणस्तरीय शिक्षाको माध्यमबाट सशक्त, स्वतन्त्र र मर्यादित जीवनयापन गर्न सक्षम भएका हुने दूरदृष्टि लिइएको छ ।नीतिको पहिलो उद्देश्य अपांगता भएका बालबालिकाका लागि गुणस्तरीय शिक्षाका अवसरहरूमा समतामूलक पहुँच सुनिश्चित गर्ने रहेको छ । दोस्रो, अपांगता भएका नागरिकका लागि आवश्यकताअनुकूल गुणस्तरीय, जीवनोपयोगी, सीपमूलक र रोजगारमुखी शिक्षाको अवसर प्रदान गर्ने र अपांगता भएका नागरिकका लागि जीवनपर्यन्त निरन्तर शिक्षाको व्यवस्था गर्ने रहेका छन् । अपांगता भएका हरेक बालबालिकाका लागि सबै तहमा क्षमता र योग्यताका आधारमा नि:शुल्क शिक्षाका अवसरहरू खुला गरिने नीतिमा उल्लेख छ । विद्यालय, विश्वविद्यालय तथा शिक्षालयहरूमा अपांगता भएका विद्यार्थीहरू भर्ना गर्दा वैज्ञानिक प्रणालीमा आधारित वस्तुगत परीक्षण गर्ने व्यवस्था गरिनेछ, प्रारम्भिक बाल शिक्षादेखि उच्च शिक्षासम्म पाठ्यक्रम, पाठ्यपुस्तक, सिकाइ सामग्री, सन्दर्भ सामग्रीहरू र परीक्षा तथा मूल्याङ्कन प्रणाली अपांगताअनुकूल हुने गरी सुनिश्चित गरिने भन्दै लेखिएको छ, अपांगता भएका विद्यार्थीको सर्वाङ्गीण विकासका लागि सबै प्रकारका विद्यालय, विश्वविद्यालय तथा शिक्षालयलाई अपांगतामैत्री, छात्रामैत्री, बालमैत्री र हिंसारहित सिकाइ केन्द्रका रूपमा विकास गरिनेछ ।राष्ट्रिय तथा अन्तर्राष्ट्रिय परिवेशअनुरूप दक्ष एवं प्रतिस्पर्धी नागरिक तयार गर्न अपांगतामैत्री प्रविधिअनुकूल पाठ्यक्रम, पाठ्यसामग्री तथा शैक्षिक सामग्री विकास गरी समावेशी र समतामूलक गुणस्तरीय शिक्षा सुनिश्चित गरिने छ । अपांगता भएका नागरिकलाई प्राविधिक शिक्षामा समान, सहज र सुगम पहुँच सुनिश्चित गरी श्रमबजारका लागि सक्षम जनशक्ति निर्माण गरिने पनि नीतिमा उल्लेख छ ।"
अपांगताको प्रकृति अनुसार शिक्षा दिनु नै विशेष शिक्षा हो,"नेपालमा सुचारु अन्तर्राष्ट्रिय सहयोगका लागि अगुवा विश्वविद्यालय परियोजना (लुपिक) ले कस्तो उपलब्धि देला ? अपांगता भएका नागरिकमा प्रारम्भिकदेखि उच्च शिक्षासम्म सकारात्मक परिवर्तन ल्याउन कोरिया सरकारले नेपाललाई सहयोग गर्दै आएको छ । त्रिभुवन विश्वविद्यालय (त्रिवि) र कोरियाको चाङवान नेसनल युनिभर्सिटीको सहकार्यमा लुपिक सुचारू छ । कोरिया सरकारले पहिलो पटक विशेष शिक्षाका लागि नेपाललाई सहयोग गरेको हो । विशेष शिक्षा भन्नाले अपांगता भएका व्यक्तिहरूलाई प्रदान गर्ने शिक्षा हो भने त्यस प्रकारमा मानिसलाई पढाउने जनशक्ति प्रवद्र्धनका निम्ति काम गर्दै छौं । लुपिक एउटा बीउ (सिड) जस्तै हो । यसले सामाजिक चेतना जगाउने कार्य गर्नुका साथै सरकारलाई तत्सम्बन्धी नीति परिवर्तन गर्न सहयोग गर्न सक्छ । यस परियोजनाले राम्रै योगदान दिने कुरामा म विश्वस्त छु । अपांगतालाई कसरी परिभाषित गर्नुहुन्छ ? सन् १९८० मा डब्लूएचओ (विश्व स्वास्थ्य संगठन) ले शारीरिक रूपमा समस्या भएकाहरूलाई अपांगताको रूपमा परिभाषित गर्यो । हाम्रो धारणा पनि त्यही हो । पहिलेपहिले अपांगताप्रति समाजमा नकारात्मक धारणा थियो । डब्लूएचओले २००१ मा अपांगताको परिभाषामा परिवर्तन गर्यो, त्यसलाई। अपांगतामा मात्र सीमित नगरी बृहत् बनायो । विस्तृत रूपमा परिभाषित भएपछि फरकफरक अपांगता भएकालाई अवसर दिने काम थपिँदै गएको हो । मान्छेपिच्छे फरक क्षमता हुन्छ । अपांगता भएका सबै अक्षम मात्र हुन्नन्, क्षमतावान् पनि हुन्छन् । कोरियामा केही व्यक्ति अपांग भए पनि राम्रो अवसर पाएर चिकित्सक बनेका पनि छन् । त्यसैले अपांगता भएका व्यक्तिको क्षमता मापन गरेर शिक्षामा अवसर दिने गरिएको छ । अपांगताको पहिचान गरेर एउटै ठाउँमा राखेर समान शिक्षा दिनु यसको महत्त्वपूर्ण पक्ष हो । दृष्टिविहीनलाई जतिसुकै गर्दा पनि हेर्न सक्न बनाउन सकिन्न, तर सुन्न सक्ने बनाउन सकिन्छ । त्यसैगरी सुन्न नसक्नेले हेर्न त सक्छ । व्यक्तिविशेषलाई अपांगताको प्रकृतिअनुसार शिक्षा दिनु नै विशेष शिक्षा हो । समावेशी शिक्षा र विशेष शिक्षामा के भिन्नता छ ? समावेशी शिक्षाको दुई अर्थ हुन सक्छ । बृहत् रूपमा भन्नुपर्दा यसमा आर्थिक विपन्न, अल्पसंख्यक, लैंगिक, जातीय, दुर्गम पिछडिएका, अपांगता भएका लगायत बालबालिकाको शिक्षा पर्छ । सबैखाले बच्चालाई एकै किसिमले शिक्षाको अवसर दिनु हो । नेपालमा १२५ जातजाति र १२३ भाषा छन् । यसमा फरक समूह छन् । सबैलाई एउटै शिक्षा दिनु समावेशी शिक्षा हो । विशेष शिक्षा अलि फरक छ । सय विद्यार्थी एउटा कक्षामा छन् । एकातर्फ राम्रोसँग पढ्न सक्ने १६ जना र सामान्य रूपमा पढ्न नसक्ने १६ जना अर्कोतर्फ हुन्छन् । बीचमा ६८ जना जना छन् । शिक्षकले सामान्य रूपमा कार्य गर्न नसक्ने अपांगता भएकालाई सिकाउनु नै विशेष शिक्षा हो । विशेष शिक्षाभित्र पनि समावेशी शिक्षा हुन सक्छ । सबैका लागि शिक्षा भनेको बृहत् भयो तर सबै किसिमका अपांगता भएकालाई पहिचान गरेर दिइने अवसर समावेशी शिक्षा हो । यो बालबालिकाको आवश्यकताअनुसार दिइन्छ । कस्तो शिक्षा कसरी दिने हो ?जन्मदेखि मृत्युअघिसम्म सिकाइ जारी रहन्छ । यसलाई तीन भागमा विभाजन गरेर हेर्ने गरिन्छ । आमाको गर्भदेखि नै बच्चाको हेरचाह हुनुपर्छ । बच्चा जन्मिँदा एक वर्षको हुन्छ । जन्मेदेखि २ वर्षसम्मका बालबालिकालाई शिशु स्याहारको सेवा प्रदान गरिन्छ । ३५ वर्षकालाई प्रिप्राइमरी शिक्षा र ६१२ वर्षकालाई आधारभूत शिक्षा दिने अवस्था हो । तर जब कुनै बालबालिकामा अपांगता भएको थाहा हुन्छ, त्यतिखेरै तत्काल विशेष सेवा र शिक्षाको सुरू गराउनुपर्छ । अटिजम र बौद्धिक अपांगता भएका बालबालिका केही पछि पहिचान हुन्छ । बालबालिकालाई पढ्नका लागि के चाहिन्छ त्यसको विकास हुनुपर्छ । आधारभूत सिकाइ खुबी हासिल गराउनुपर्छ । क्षमता विकाससँगै तहगत रूपमा सिकाइ गर्नुपर्छ । व्यक्तिगत आवश्यकताअनुसार सिकाइ हुनुपर्छ । कोरियाले समावेशी शिक्षा कहिले लागू गरेको हो ?कोरिया १९५०६० तिर गरिब नै थियो । सुरुमा आर्थिक विकासलाई मात्र जोड दियो । पछि आएर समावेशी शिक्षा र विशेष शिक्षाको विकास गरेको हो । कोरियाले शिक्षामा एक सय वर्षको योजना निर्माण गरेको छ । नेपालमा पनि सबैका लागि शिक्षा लागू भएको छ । अहिले कक्षा ८ सम्म आधारभूत तह र १२ सम्म माध्यमिक तह भनेर अन्तर्राष्ट्रिय मापदण्डअनुसार शिक्षाको संरचना लागू गरेको छ । यो सुधारको शुभसंकेत हो । यस संरचनामा बहुअपांगता भएका बच्चाहरूलाई पढाउनका निम्ति शिक्षक राम्रो हुनुपर्छ । सम्बन्धित विषय पढेको हुनुपर्छ । राम्रो मानव संसाधन निर्माणका लागि हाम्रो प्रोजेक्टले विशेष आवश्यकता शिक्षामा मास्टर्स डिग्री र ब्याचलर डिग्री कार्यक्रमलाई सहयोग गरेको हो । विशेष आवश्यकता शिक्षाको विकास र विस्तारका लागि सरकारले विशेष पहल गर्नुपर्छ । दस वर्षमा धेरै विकास हुनेछ । नेपालको विकास कस्तो देख्नुभएको छ ?म बीसौं पटक नेपाल आएको छु । यहाँ विकास तीव्र गतिमा भएको पाएको छु । गाडीको संख्या बढेको छ । ठुल्ठूला घरहरू बनिरहेका छन् । सहरदेखि गाउँसम्मै सडक विस्तार भइरहेका छन् । साधारण शिक्षामा सबैको पहुँच बढेको तथ्यांकले देखाउँछ । तर नेपाल सरकारले विशेष शिक्षालाई प्राथमिकतामा राखेको पाइएन । तसर्थ, साधारण बच्चाजत्तिकै अपांगता भएका बच्चाको मानवअधिकार हुन्छ । अपांगता भएका बच्चाहरूको शिक्षालाई समेत सँगै लैजानुपर्छ । सँगै लग्यो भने सन्तुलन मिल्छ ।लुपिक प्रोजेक्टको परिणाम कहिले आउला ?यो चार वर्षको प्रोजेक्ट हो । अब मे २०१८ मा सकिन्छ । हाम्रो मुख्य लक्ष्य तीनवटा छन् । पहिलो, मास्टर्स र ब्याचलर्स कोर्स सञ्चालन गरी शिक्षकहरू उत्पादन गर्ने हो । दोस्रो, विज्ञहरू उत्पादन गर्ने हो । त्यसका निम्ति त्रिभुवन विश्वविद्यालयका शिक्षकहरूलाई चाङवान नेसनल युनिभर्सिटीमा विशेष शिक्षासम्बन्धी तालिम र विशेषज्ञता हासिल गराउने शिक्षा प्रदान गरिरहेको छ । अहिले आठजना नेपाली शिक्षकविद्यार्थीहरू पढिरहेका छन् । उनीहरूलाई नेपाल फर्काएर सेवा गराउने लक्ष्य रहेको छ । तेस्रो, नेपालको विशेष आवश्यकता शिक्षा क्षेत्रमा सुधार ल्याउने रहेको छ । त्यसनिम्ति शिक्षा मन्त्रालयले विशेष आवश्यकता शिक्षा विकासका लागि स्वामित्व लिनुपर्छ । विशेष शिक्षाका निम्ति गुरुयोजना बनाउनुपर्छ । त्यसो हुन सके लुपिक प्रोजेक्टको अवधि पूरा भएपछि पनि कार्यक्रम निरन्तर चलिरहन्छ । यो प्रोजेक्ट बढीमा एक वर्ष लम्बिन सक्छ । तत्कालै कोरियन सहयोग नियोग (कोइका) ले शारीरिक अपांगता भएकालाई फिजियोथेरापिस्ट तयार गर्न सहयोग गर्नेछ ।ल प्रस्तुति : गणेश राई"
खुला प्रतिस्पर्धाबाट प्रधानाध्यापक,"नेपालगन्ज शैक्षिक गुणस्तर वृद्धिका अनेक प्रयत्न सफल नभएपछि शिक्षा मन्त्रालय प्रधानाध्यापकलाई जवाफदेही बनाउने निष्कर्षमा पुगेको छ । खुला प्रतिस्पर्धाबाट प्रधानाध्यापक छनोट हुने र सम्झौताअनुरूप नतिजा दिन नसके हटाउने व्यवस्था गर्न लागिएको हो । त्यसका लागि प्रधानाध्यापकको छुट्टै दरबन्दी रहनेछ । नीतिगत निर्णय भइसकेको छ, शिक्षा मन्त्रालयका सहसचिव एवं शैक्षिक गुणस्तर परीक्षण केन्द्रका प्रमुख डा लेखनाथ पौडेलले भने, प्रधानाध्यापकलाई अधिकार पुगेन भन्ने निष्कर्ष निस्क्यो । अब अधिकार पनि दिने, जवाफदेही पनि बनाउने रणनीति लिन लागिएको छ ।खुला प्रतिस्पर्धामा योग्यता पुगेको उम्मेदवारले गरेको प्रस्तावलाई हेरेर प्रधानाध्यापक नियुक्त हुनेछन् । उनीसँग छुट्टै सम्झौता गरिनेछ । तोकिएको समयमा नतिजामा सुधार देखिए सम्झौताले निरन्तरता पाउने र असफल भए तोडिने गरी नियुक्त हुने पौडेलले बताए । शिक्षा क्षेत्रका अनुभवी वा तोकिएको मापदण्डका जोकोहीले आवेदन दिन सक्नेछन्, उनले भने । सम्भवत: अर्को शैक्षिक सत्रबाट सम्झौतामा प्रधानाध्यापक नियुक्ति सुरु गरिनेछ । अहिले प्रधानाध्यापक नियुक्तिमै विवाद, पर्याप्त अधिकार नहुँदा सहकर्मीसँग प्रशासनिक व्यवहार गर्न नसक्ने र शैक्षिक गुणस्तर सुधारमा ध्यान दिन नसकेको निष्कर्ष मन्त्रालयको छ । त्यसैले शैक्षिक गुणस्तर सुधार गर्न सम्झौतामा प्रधानाध्यापक नियुक्त गर्ने, मावि तहमा विषयगत शिक्षक थप्ने, शिक्षकलाई नियमित बनाउने र क्षमता विकास गर्ने तयारी भएको पौडेलले बताए । अहिले मध्यपश्चिम क्षेत्र शैक्षिक गुणस्तर र सिकाइ अवस्थाका दृष्टिले देशभरमै सबैभन्दा पछाडि देखिएको छ । त्यसपछि क्रमश: सुदूरपश्चिम, पूर्वाञ्चल, उपत्यकाबाहेकको मध्यमाञ्चल क्षेत्र कमजोर छन् । पश्चिमाञ्चलको शैक्षिक गुणस्तर उपत्यकापछिको राम्रो छ । शिक्षक र विद्यार्थी अनियमित हुनु प्रमुख कारण देखिएको छ, सहसचिव पौडेलले भने । शिक्षकले आफ्नो दायित्व पूरा नगर्ने र अरूलाई दोष थुपार्ने प्रवृत्तिले समस्याको चुरो पहिल्याउन मुस्किल हुने गरेको छ । त्यस्तै, कर्णालीलगायतका दुर्गम र पहाडी जिल्लामा समयमै पाठयपुस्तक नपुग्ने, अस्थायी दरबन्दी लिएर स्कुल चलाउनुपर्ने बाध्यता, विषयगत शिक्षक नहुनुले शैक्षिक गुणस्तर उकासिन नसकेको मन्त्रालयको निष्कर्ष छ । सिकाइ उपलब्धिको तुलना गर्दा भक्तपुरमा ६० प्रतिशत छ भने डोल्पामा १२ प्रतिशत मात्र देखिएको छ । ३८ प्रतिशत विद्यार्थी मात्र एक कक्षादेखि १० कक्षासम्म पुग्छ । शिक्षा मन्त्रालयका उपसचिव डा मुकुन्दमणि खनाल शिक्षा क्षेत्रमा गरिएको लगानीअनुसार प्रतिफल नआएको बताउँछन् । उनका अनुसार, एकजना विद्यार्थीलाई औसतमा सरकारले वार्षिक २८ हजार लगानी गर्छ ।शिक्षक विद्यार्थी अनुपात पनि समग्रमा सन्तोषजनक देखिएको छ । एकजना शिक्षक बराबर प्राविमा ३५ जना, निम्न माविमा ६० जना र माविमा ३९ जना विद्यार्थी रहेका छन् । नेपालमा २९ हजार सामुदायिक विद्यालय छन् ।"
एकै थलोमा तीन भाषा पढाइ,"देवघाट (तनहुँ) अंग्रेजी भाषा पढ्नका लागि धेरै विद्यालय खुलेका छन् । निजी विद्यालयदेखि केही सामुदायिकमा पनि अंग्रेजी भाषाको पढाइ हुन्छ । तर, यहाँको संस्कृत विद्यालयमा संस्कृत, नेपाली र अंग्रेजी भाषा पनि पढाइ हुन्छ ।देवघाटस्थित महेश संन्यास आश्रममा सञ्चालित गुरुकुलमा संस्कृत र अंग्रेजी भाषाको पढाइ हुँदै आएको हो । यो वर्षको एसएलसीमा हाम्रा बटुकहरूले संस्कृत र अंग्रेजी भाषाको परीक्षा दिँदै छन्, संस्कृत विद्यापीठका प्राचार्य गुरुप्रसाद सुवेदीले भने, स्नातकोत्तर तहसम्म भने संस्कृतकै पढाइ गरिन्छ । सरकारले समेत पाठयक्रम बनाएर माध्यमिक तहसम्म अंग्रेजी पढाउने व्यवस्था गरेकाले संस्कृत र अंग्रेजी सँगै बनाएको उनले बताए ।दुवै भाषा पढेका विद्यार्थीले रोजगारीका लागि पनि धेरै ठाउँमा अवसर पाउने उनको भनाइ छ । भोलिको अवसरका लागि पनि सजिलो हुन्छ भने संस्कृतिलाई जोगाउनका लागि बढी चनाखो बनून् भन्ने चाहना राख्छौं, उनले भने । पढाइ दुईतीन भाषामा भए पनि प्राथमिकता भने संस्कृतलाई दिइएको छ । देवघाटमा रामानन्द गिरीको अगुवाइमा महेश संन्यास आश्रम सञ्चालित छ । यो आश्रममा अध्ययन गर्ने झन्डै २ सय ५० विद्यार्थीलाई गिरीकै लागि आएको मुठीदानले खानेबस्ने व्यवस्थासहित कक्षा सञ्चालन भइरहेको छ । देवघाटमै सञ्चालित गलेश्वर आश्रममा पनि डेढ सय बटुक पढ्छन् । उनीहरूलाई पीठाधिश्वर आत्मानन्द गिरीको अगुवाइमा पढाइएको व्यवस्था मिलाइएको व्यवस्थापन समिति सचिव महेन्द्रराज प्याकुरेलले बताए । उच्च मावि तहसम्मको पढाइ हुने यो आश्रमका बटुकले कर्मकाण्ड, संस्कृत व्याकरणलगायत पढ्छन् भने अंग्रेजी र नेपाली भाषाको पनि पढाइ हुन्छ । विद्यार्थीलाई खानेबस्ने व्यवस्थासहित आश्रम सञ्चालित छ । संस्कृतिलाई जोगाउने अभियानसहित आवासीय पढाइ सञ्चालन गरे पनि सरकारी निकायको सहयोग पाएका छैनौं, प्याकुरेलले भने, राजनीतिक पहुँच बढाउनेलाई प्रशस्त सहयोग पुग्ने तर कला र संस्कृति जोगाउन खोज्दा बेवास्तामा परेका छौं । जिल्लाको संसदीय क्षेत्र विकास कोष, जिविस र विभिन्न निकायबाट पनि सहयोग नपाएको उनको गुनासो छ ।देवघाटमै सञ्चालित हरिहर आश्रममा पीठाधिश्वर ज्ञानानन्द सरस्वतीको अगुवाइमा स्नातक तहसम्म संस्कृतको पढाइ हुन्छ । यहाँ पनि माध्यमिक तहसम्मका बटुकले संस्कृतसँगै अंग्रेजी भाषा पनि पढ्ने गरेका छन् । सरकारले अंग्रेजी माध्यमको पनि पाठयक्रम बनाएको र उत्तीर्ण भएपछि रोजगारीको सिलसिलामा उनीहरूको अंग्रेजी क्षमतामा समेत चासो हुने भएकोले पढाइएको आश्रम सञ्चालक समिति सचिव टंकप्रसाद भुसालले बताए ।"
पर्वतमा सशुल्क कविता,"पर्वत दर्शकश्रोताहरूको उपस्थिति हेर्दा कुनै भव्य कन्सर्ट हुन लागेजस्तो देखिन्थ्यो । तर कुश्मास्थित बेञ्जु होटलको हलमा त्यो जमघट कविता सुन्नलाई थियो । त्यो पनि पाँच सय र साढे दुई सय रुपैयाँको टिकट काटेर ।प्रगतिशील लेखक संघ, पर्वतद्वारा हालैको आयोजित पाँच कवि, पाँच कविता वाचन कार्यक्रममा पर्वतकै पाँच कविहरूलाई बागलुङ, म्याग्दी र कास्कीबाट समेत साहित्य पारखी उपस्थित थिए । सुरुवात आरके अदिप्त गिरीले स्वास्नी मान्छेको उडान कवितामार्फत गरे :ऊ सधैं उठ्छेपूर्वमा घाम उठेझैं र फैलाउँछे आफ्ना दिनहरूलाईदैलो, कुचो, पानी पँधेराकरेसाबारी हुँदै अरूअरूतिरगिरीले पराजित यात्रा, निरमाया र उसको सहर, आमाको दु:ख र नभेटिने क्षितिज जस्ता कविता पनि सुनाए । अर्का कवि ओमप्रसाद घायलले नयाँ नेपाल सहित पाँचै सिर्जना वाचन गरे । करिब दुई सय दर्शकश्रोतालाई तीन घण्टासम्म भरत विवश, संगीतश्रोता र गणेशकुमार जीसीले पाँचपाँच कविता सुनाए । जिल्लाको इतिहासमै पहिलोपटक लेखक र रचनाको मूल्य स्थापित गर्न टिकटमा कविता कार्यक्रम राखेको आयोजक प्रगतिशील लेखक संघका अध्यक्ष अर्जुन पौडेल निर्जन ले बताए । यसअघि स्रष्टाका रचना र सिर्जना फोकटमा जबर्जस्त सुनिने र पढिने गरिन्थे, उनले भने, हरेक सृजनाको मूल्य हुनुपर्छ भनेर यो जमर्को गरेका हौं । कला र सृजना बिक्री गर्न सकिने रहेछ भन्ने गतिलो सिकाइ भयो । साहित्यकार एवं पर्वत साहित्य संगमका अध्यक्ष राजेन्द्र पहाडीले यो कार्यक्रमपछि अब प्रतिभाहरू लेखेर पनि बाँच्न सक्छन् भन्ने लागेको बताए ।टिकट बिक्रीबाट करिब ४५ हजार रुपैयाँ संकलन गरेको र खर्चबाट बचेको रकम पोखरामा निर्माणाधीन नाटकघरलाई सहयोग गर्ने प्रतिबद्धता जनाएको छ ।"
डकुमेन्ट्रीमा घाँटु,"लमजुङ गुरुङ समुदायमा प्रचलित घाँटु नृत्य अब डकुमेन्ट्रीमा हेर्न पाइने भएको छ ।पर्यटकीय गाउँ भुजुङका युवाहरूले नृत्यलाई क्यामेरामा उतारेका हुन् । वैशाख पूर्णिमामा गाउँमा नचाइएको घाँटुलाई डकुमेन्ट्रीमा उतारेको लालीगुराँस युवा क्लब अध्यक्ष तुलबहादुर गुरुङले बताए । घाँटु गीत गाउन र नाच्न सिपालुहरू घटे, संस्कृतिलाई बचाइराख्न डकुमेन्ट्री बनायौं, उनले भने । डकुमेन्ट्रीमा बाह्रमासे र कुसुण्डा घाँटु समावेश गरिएको उनले बताए ।कुसुण्डा घाँटुको सुरुवाती गीत गाउँदा आवाज र ताल सुन्ने घाँटुनी जोकोही बेहोस् हुने भएकाले सुरुवाती मादलको ताल र गीत समावेश गरिएको छैन, उनले भने, पछि अन्त्यतिरको भने राखिएको छ, यसले खासै फरक पर्दैन ।क्लबका संस्थापक अध्यक्ष खिमबहादुर गुरुङका अनुसार गत वैशाखमा गाउँमा पाँच दिन घाँटु नचाइएको थियो । त्यही मौका सदुपयोग गर्दै छायांकन गरिएको हो । भुजुङका घाँटु गुरु बुद्धिरास गुरुङका अनुसार राजा परशुराम र रानी यम्फावतीको प्रेम र जीवनकथामा आधारित सांस्कृतिक गीति नाच घाँटु हो । यो कथा १५औं शताब्दीतिरको मानिन्छ । घाँटुलाई गुरुङ समुदायले परम्परागत एवं पौराणिक संस्कृति मान्दै आएका छन् । घाँटु गुरुहरूका अनुसार घाँटु सती र बाह्रमासे गरी दुई प्रकारका हुन्छन् । सती घाँटु श्रीपञ्चमीमा सुरु भई वैशाख पूर्णिमामा अन्त्य गरिन्छ । बाह्रमासे घाँटु जहिले पनि नाच्ने गरिन्छ । यी दुवैथरीको आकर्षण कुसुण्डा हो ।"
प्रियंकालाई फेरि अवार्ड,"बलिउड नायिका प्रियंका चोपडालाई फेरि एकपटक पिपुल्स च्वाइस अवार्ड मिलेको छ । टीभी सिरियल क्वान्टिको कै लागि उनले यस वर्ष पनि उक्त अवार्ड जितेकी हुन् । यसको प्रतिस्पर्धामा नायिकाहरू एलेन पोम्पिओ, ताराजी हेन्सन, केरी वासिङ्टन र वियोला डेभिज पनि थिए ।अवार्ड थाप्नुअघि प्रियंकाले आमा मधुलाई अंकमाल गरेकी थिइन् । यो मेरा लागि अविश्वसनीय यात्रा रह्यो, प्रतिक्रियामा प्रियंकाले भनेकी थिइन्, जोजो नायिकाहरू मसँगै मनोनीत भएका थिए, उत्तिकै सक्षम छन् । त्यसैले त मलाई पनि टीभीमा खेल्न रुचि जाग्यो ।केही वर्षयता बलिउड नायिकाद्वय प्रियंका र दिपीका पादुकोणबीच हलिउड प्रतिस्पर्धा चर्को देखिएको छ । यसै साता भिन डिजेलसँग ट्रिपल एक्स हलिउड फिल्ममा देखिएपछि चर्चाको चुलीमा रहेकी दिपीकालाई प्रियंकाको यस अवार्डले धक्का दिएको छ । त्यसो त दिपीकालाई उक्त फिल्मबाट खासै राम्रो तारिफ पनि नमिलिरहेका बेला प्रियंकाले भने टीभीकी उत्कृष्ट नायिकाको अवार्ड जितेकी हुन् । ट्रफी लिएपछि प्रियंकाले आफ्ना प्रतिस्पर्धी र क्वान्टिको कोस्टार्स लाई धन्यवाद दिएकी थिइन् भने सामाजिक सञ्जालमा भिडियो पोष्ट गर्दै फयानलाई तपाईंहरूबिना यो सम्भव थिएन भनेकी छन् । क्वान्टिको को दोस्रो सिजन सोमबारदेखि अन एयर हुनेछ । पिपुल्स च्वाइस अवार्डमा यसपटक थप तीन अवार्ड हात पार्दै एलेन डिजेनेरसले उक्त अवार्डको इतिहासमै सर्वाधिक २० अवार्ड जितेकी छन् । उनले फाइन्डिङ डोरी का लागि फेभरेट एनिमेटेड फिल्म भ्वाइसको अवार्ड जित्नुका साथै दिवाकालीन टक सो होस्ट र सर्वाधिक रुचिकर हास्य सहकार्यका लागि पनि अवार्ड जितिन् ।"
कोरियाको सीबीटी परीक्षा स्थगित,दक्षिण कोरिया दक्षिण कोरियाले ईपीएसमार्फत रोजगारीमा आएका कामदारलाई यहाँ पुन: काम दिलाउन सञ्चालन हुँदै आएको कम्प्युटर आधारित परीक्षा (सीबीटी) यो वर्ष स्थगित गरेको छ । हयुमन रिसोर्स डेभलपमेन्ट सर्भिस (एचआरडी) कोरिया कार्यालयले परीक्षा स्थगितको सूचना मंगलबार सार्वजनिक गरेको छ । एचआरडी कोरियाले २०१७ मा १५ देशबाट कोरिया ल्याउने विदेशी मजदुरको कोटा ५६ हजार तोकेको छ । जसमा नियमित सामान्य भाषा परीक्षा ईपीएसअन्तर्गत ४३ हजार छन् । कोरियाको कार्यकाल पूरा गरी पुन: कोरिया आउन पाउने सीबीटीमार्फत र पहिलाको कम्पनीले नै पुन: बोलाउने कमिटेड वर्कर का लागि १३ हजार कोटा छुट्टयाइएको छ । गत वर्ष २०१६ मा सीबीटी परीक्षा पास गरी २०१७ मा कोरिया आउने र कम्पनी परिवर्तन नगरी सोही कम्पनीमा आउने कमिटेड वर्कर अन्तर्गत यो वर्ष आउनेको सम्भावित संख्या सो १३ हजारसँग मिल्न जाने भएकाले २०१७ का लागि सीबीटी परीक्षा स्थगित गरिएको एचआरडी कोरियाका काउन्सिलर श्याम खडकाले जानकारी गराए । एचआरडी कोरियाले सन् २०११ देखि कोरियामा पुन: काम गर्न पाउने सुविधा दिँदै आएको थियो । पहिलो वर्ष ६ वटा देशमा र दोस्रो वर्ष ७ गरी हाल १३ देशमा सीबीटी सञ्चालन गरिएको थियो । नेपालमा भने २०१३ बाट सीबीटी परीक्षा सुरु गरी १६औं पटकसम्मको परीक्षा सम्पन्न भइसकेको छ । सीबीटी परीक्षा स्थगित भएपछि कोरियामा कार्यअवधि पूरा भएका कामदार यतै गैरकानी रूपमा बस्ने सम्भावना बढेको छ । कोरियामा गैरकानुनी विदेशी कामदारको संख्यामा वृद्धि भएपछि यहाँको सरकारले सीबीटीे परीक्षाको सुविधा उपलब्ध गराएको थियो । कोरियामा गैरकानुनी रूपमा बस्दै आएका करिब १ हजार नेपाली कामदार रहेकामा सीबीटी सुरु भएपछि गत वर्ष घटेर ७ सय पुगेको प्रवासी मजदुर संघ कोरियाका अध्यक्ष उदय राईले बताए ।
हिमपहिरोले इटालीमा ३० बेपत्ता,"रोम इटालीमा गएको हिमपहिरोमा परी मध्यइटालीस्थित एक होटल रिगिपियानोमा कम्तीमा ३० व्यक्ति बेपत्ता भएका छन् । उद्धारकर्मीले यसको जानकारी दिँदै भूकम्पपछि आएको हिमपहिरोबाट उनीहरू बेपत्ता भएको बताएका छन् । पटकपटक आएको भूकम्पपछि मध्यइटालीमा हिमपहिरो गएको थियो । अब्रुजोको केन्द्र भागमा रहेको रिगिपियानो होटललाई बुधबार बेलुका हिमपहिरोले पुरेको थियो । रातभर चलेको उद्धारकार्यबाट दुई जनालाई सकुशल झिकिएको छ । उद्धारकर्मीहरूले कैयौं व्यक्ति हिमपहिरोमा पुरिएको बताएका छन् । पहिरो होटलका झयालढोकाबाट भित्र छिरेर भित्री भागसम्म भरिएको छ । पहिरोले उद्धारकार्यमा समेत कठिनाइ भएको छ । सडक ठाउँठाउँमा अवरुद्ध छन् । कतिपय एम्बुलेन्स गन्तव्यमा पुग्न नसकेर बाटैमा रोकिएका छन् । उद्धारकर्मीहरू हेलिकोप्टरबाट समेत पुगेका छन् । स्थानीय सञ्चारमाध्यमले बिहीबार त्यो होटलमा ३० वटा शव भेटिएको जनाएका छन् । मृत्यु हुनेमा केही बच्चासमेत छन् । गत वर्ष मात्र भूकम्पले सताएको मध्यइटालीमा बुधबार तीन पटकसम्म गएको थियो । स्थानीय समयअनुसार बुधबार बिहान १०:२५ मा गएको भूकम्प ५३ म्याग्निच्युडको भएको र ५० मिनेट पछाडि ५७ म्याग्निच्युड र त्यसपछि तेस्रो भने ५५ म्याग्निच्युडको थियो । भूकम्पको कम्पन आबु्रज्जो लजिओ, मर्चेलगायत रोममा पनि महसुस गरिएको थियो । पछिल्ला भूकम्पहरूले आकिइला सहरमा भने भवन क्षति भएका थिए ।"
बस ठोक्किँदा २४ बालबालिकाको मृत्यु,"लखनउ भारतको उत्तरी राज्य उत्तर प्रदेशमा बिहीबार सबेरै विद्यालय बस र बालुवा बोकेको ट्रक ठोक्किँदा कम्तीमा २४ बालबालिकाको मृत्युको छ । स्थानीय समाचारअनुसार घटनामा ४५ घाइते छन्, जसमध्ये १४ को अवस्था गम्भीर छ । उच्च गतिमा रहेको ट्रक बससँग ठोक्एिको राज्यका वरिष्ठ प्रहरी अधिकारी जाभेद अहमेदले बताएका छन् । प्रहरी अधिकारी दलजित चौधरीका अनुसार बाक्लो कुहिरोका कारण दृश्यशक्तिमा कमी हुँदा उक्त दुर्घटना भएको हो । इताह सहरको एक विद्यालयमा अध्ययनरत ती बालबालिका ३ देखि १२ वर्ष उमेरका छन् । दुर्घटनामा बस चालकको पनि मृत्यु भएको छ । घाइते सबैको उपचार भइरहेको छ । ती अस्पतालहरूमा अभिभावक तथा आफन्तहरूको भीड लागेको छ । गम्भीर दुर्घटनाको कारण जिल्ला अधिकारीले तीन दिन विद्यालय बन्द गर्न भनेका छन् । एपीका अनुसार भारतमा गत वर्ष मात्रै झन्डै १ लाख ५० हजार व्यक्तिले सवारी दुर्घटनामा ज्यान गुमाएका थिए । भारतमा दैनिक करिब ४ सय जनाको मृत्यु हुने गरेको सडक यातायात तथा राजमार्ग मन्त्रालयले जनाएको छ ।"
दुर्घटनामा मृत्यु,विराटनगर कोसी राजमार्ग अन्तर्गत मोरङको टंकिसिनबारीमा भएको मोटरसाइकल दुर्घटनामा एक जनाको मृत्यु भएको छ । को११प ४७११ नम्बर मोटरसाइकल अनियन्त्रित भई दुर्घटना हुँदा सुनसरी सोनापुरका ३२ वर्षीय श्रीप्रसाद विश्वासको मृत्यु भएको हो ।
रिरुट र डिटेन्सन शुल्कको शोधभर्ना माग,"काठमाडौं करिब डेढ वर्ष बित्न लाग्दा व्यवसायीले रिरुट गरेर भित्र्याएको ग्यासको शुल्क अझै पाउन सकेको छैन । तराई आन्दोलनसँगै भारतले अघोषित नाकाबन्दीका कारण खाना पकाउने ग्यास अभाव भएपछि व्यवस्थापिका संसद्को उद्योग वाणिज्य तथा उपभोक्ता हित सम्बन्ध समितिले रिरुट गरेर ग्यास ल्याउन आपूर्ति मन्त्रालय र आयल निगमलाई निर्देशन दिएको थियो । समितिले रिरुटबाट ग्यास आपूर्ति गरेर तत्काल समस्या समधान गर्न निर्देशन दिएको थियो । सोहीअनुसार सरकारको पहलमा व्यवसायीले रिरुट गरी ग्यास भित्र्याएका थिए । एलपी ग्यास उद्योग संघका अनुसार साढे ४ सय बुलेट रिरुट गरी ग्यास भित्र्याएको थियो । तर, डेढ वर्ष बित्दा पनि रिरुटबाट ढुवानी गरेको रकम नपाएको संघको आरोप छ । असहज परिस्थितिमा उपभोक्तालाई सहज रूपमा ग्यास उपलब्ध गराउन आफ्नै खर्चमा ग्यास आयात गर्यो । रिरुटको माध्यमबाट ग्यास ढुवानी गर्यो, संघका अध्यक्ष शिवप्रसाद घिमिरेले भने, तर, हालसम्म ढुवानी रकम पाएका छैनांै । रिरुट गरी ग्यास आयात गर्दा करिब ७ करोड रुपैयाँ खर्च भएको महासंघको दाबी छ । हाल खाना पकाउने ग्यास भारतीय आयल निगम (आईओसी) बाट ढुवानी गर्दा उतैका बुलेट प्रयोग गर्ने गरिएको छ । नेपाली व्यवसायीका बुलेट हालसम्म छैनन् । ग्यास ढुवानी गर्दा बर्सेनि २ अर्ब ५० करोड रुपैयाँ भारतीय ट्रान्सपोर्ट कम्पनीलाई बुझाउनुपरेको संघको दाबी छ । हाल करिब साढे ६ सय वटा भारतीय बुलेटमार्फत ग्यास ढुवानी हुँदै आएको छ । यस्तो क्रम करिब ४२ वर्षदेखि जारी छ । अध्यक्ष घिमिरेका अनुसार रिरुटका लागि भारतीय ट्रान्सपोर्टरलाई थप रकम बुझाएर ढुवानी गरिएको थियो । बुलेट गुडेकोअनुसार ढुवानी भाडा तिर्नुपर्ने बाध्यता थियो । ट्रान्सपोर्टरलाई एडभान्स दिएर (सरकारले दिएपछि मिलान गर्ने सर्तमा) ढुवानी गर्यो, उनले भने, सरकारले ढुवानी रकम उपलब्ध नगराउँदा समस्या भएको छ । व्यवसायीका अनुसार निगमले भने २ सय ७० बुलेट मात्रै रिरुट गरेको दाबी गरेको छ । जसले गर्दा रकम निकासा हुन ढिलाइ भएको संघका एक अधिकारीले बताए । व्यवसायीले ४ सय ५० बुलेट दाबी गरे पनि निगमले २ सय ७० बुलेट मात्रै रिरुट भएको बताउँछ । जसले गर्दा ग्यास लोड र ढुवानी मितिको तथ्यांक पुन: माग गर्दै आएको छ, ती अधिकारीले भने, बुलेट संख्याको तथ्यांक नमिल्दा रकम निकासा हुन सकेको छैन ।समितिले एलपी ग्यास रिरुटसँगै डिटेन्सन चार्जलगायत ढुवानी भाडासम्बन्धी नीतिगत निर्णयका सम्बन्धमा मन्त्रालय र निगमलाई निर्देशन दिएको थियो । व्यवसायीले रिरुटसँगै डिटेन्सन (ट्रान्पोर्टरले गाडी रोकेबापत तिनुपर्ने हर्जाना) शुल्क पनि पाउन नसकेको दाबी गर्छन् । अध्यक्ष घिमिरेका अनुसार डिटेन्स शुल्क करिब ४७ करोड रुपैयाँ दाबी गरिएको छ । आन्दोलन र नाकाबन्दीको क्रममा सबै बुलेट भन्सामा रोकिएकाले भारतीय ट्रान्सपोर्टरले हर्जाना शुल्कको दाबी गरेको हो । संघका अनुसार ग्यास बुलेटहरू एक महिनादेखि ५ महिनासम्म रोकिएका थिए । रिरुट र डिटेन्सन शुल्क नबुझाउँदा भारतीय ट्रान्पोर्टरले धम्की दिँदै आएको व्यवसायीको भनाइ छ । यस विषयमा आपूर्ति सचिव प्रेमकुमार राई र निगमका प्रबन्ध निर्देशक गोपाल खड्कालाई पनि जानकारी गराइसकेको जनाएको छ । संघले पनि माघ १२ गते विशेष भेला डाकेको छ । ट्रान्पोर्टरहरूले रकम नदिए जनवरी १५ देखि ग्यास नबोक्ने धम्की दिएका थिए । ढुवानीमा हालसम्म अवरोध नभए पनि यस विषयमा छलफल गर्न भारतीय ट्रान्पोर्टरहरू जनवरी २२ मा नेपाल आउँदै छन्, घिमिरेले भने । रिरुट र डिटेन्सनको बारेमा सरकारबाटै निर्णय भएकाले रकम निकासा गर्न ढिलाइ गर्न नहुने व्यवसायीहरू बताउँछन् । सरकारले निर्णय गरिसकेकाले रकम निकासा गर्न ढिलाइ गर्नु हुँदैन, संघका महासचिव दिवान चन्दले भने, निगमले जतिसक्दो चाँडो निकासा गरेर समस्या समाधान गर्नपर्छ । उनका अनुसार रकमबारे सरकारले निर्णय गर्छ । निगमले नेपाली उद्योगीलाई निकासा गर्छ । सोहीअनुसार उद्योगीले भारतीय ट्रान्सपोर्टरलाई उपलब्ध गराउनुपर्छ । आन्दोलनका कारण करिब ४ महिनादेखि बुलेट रक्सौल नाकामा रोकिएको थियो । आपूर्ति कटौती भएपछि अभाव टार्न सरकार र व्यवसायीले १४ दशमलव २ किलो ग्यासलाई ७ दशमलव १ मात्रै ग्यास भरेर वितरण गर्ने निर्णयसमेत गरेको थियो । तर, पनि सर्वसाधारणले ग्यास पाउन सकेको थिएन । ७ दशमलव १ किलो ग्यास सिलिन्डर पहँुचवालाले मात्रै पाएका थिए । सर्वसाधारणले पाए पनि बढी मूल्य खर्चिनुपरेको उपभोक्ता अधिकारकर्मीको दाबी थियो । निगमका प्रवक्ता भानु खनालले रिरुटको रकमबारे मन्त्रालयमा पहल गरिरकेको बताए । रक्सोलमा रोकिएको बुलेट रिरुट गरेर विभिन्न नाकाबाट भित्र्याएका थियो, उनले भने, मन्त्रालयसँग पहल भइरहेको छ । अनुमतिलगत्तै व्यवस्था गर्छौं । उनले डिटेन्सन शुल्क भने दिन नसक्ने बताए । बुलेट आएर बस्यो । केके आधारमा रकम दिने, उनले भने, डिटेन्सनको पक्षमा छैनौं । । हाल बरौनी, हल्दिया, मथुरा, कर्नालसँगै रिफाइनेरीबाट ग्यास आयात हुन्छ ।"
बजारमा तरलताको जटिल प्रवृत्ति,"काठमाडौं गत साता वाणिज्य बैंकहरूको निक्षेप २० अर्बले बढ्दा ऋण प्रवाह २७ अर्ब रुपैयाँले बढ्यो । यो नयाँ प्रवृत्ति होइन । एक वर्षयता बैंकिङ क्षेत्रमा निक्षेपभन्दा कर्जाको वृद्धिदर धेरै हँुदै आएको छ । ०७२ माघ १ गतेको तुलनामा गत पुस मसान्तसम्म बैंकहरूको कर्जा प्रवाह करिब साढे ३५ प्रतिशतले बढ्यो । सोही अवधिमा निक्षेप करिब साढे २३ प्रतिशतले मात्र बढेको राष्ट्र बैंकको तथ्यांक छ । उक्त अवधिमा बैंकहरूमा ३ खर्ब ६२ अर्ब रुपैयाँ निक्षेप थपिएको छ भने ४ खर्ब १६ अर्ब रुपैयाँले ऋण विस्तार भएको छ । गत साता वाणिज्य बैंकहरूको निक्षेप १९ खर्ब ७ अर्ब र ऋण लगानी १५ खर्ब ९० अर्ब रुपैयाँ छ । खासगरी भारतीय नाकाबन्दीपछि बैंक तथा वित्तीय संस्थामा कर्जा वृद्धिदर बढ्न थालेको हो । त्यो क्रम बढ्दै जाँदा बैंकहरूसँग लगानीयोग्य पुँजी घट्दै गयो । उता अपेक्षाअनुसार निक्षेप र सरकारी खर्च बढेन । यसकारण बैंक तथा वित्तीय संस्थाको निक्षेप कर्जा अनुपात (सीसीडी रेसियो) मा दबाब पुगेपछि बैंकहरूले कर्जा प्रवाह रोक्न थाले । निक्षेप नबढाएसम्म कर्जा विस्तार गर्ने अवस्था नरहेपछि बैंकहरूले घमाघम मुद्दती निक्षेपको ब्याज बढाए । बुधबारसम्म केही बैंकहरूले १२ प्रतिशतभन्दा बढीमा मुद्दति निक्षेप लिएको बैंकर नै बताउँछन् । ब्याजदर वृद्धिको क्रम जारी छ । यो प्रवृत्ति बढ्दै गएमा बैंकहरूको कोषको लागत धेरै बढ्ने भएकाले ऋणको ब्याजदर पनि बढ्ने र त्यसले अर्थतन्त्रमा समस्या ल्याउने विश्लेषकहरूको भनाइ छ । निक्षेप कर्जा अनुपात (सीसीडी रेसियो) ८० प्रतिशत नजिक पुगेपछि केही बैंकहरूलाई कर्जा प्रवाहमा समस्या भएको राष्ट्र बैंकले स्विकारेको छ । बिहीबारसम्म बैंकहरूको औसत सीसीडी रेसियो करिब ७९ प्रतिशत छ । केही बैंकको यस्तो अनुपात ८० प्रतिशत बढी देखिएको छ, राष्ट्र बैंकका प्रवक्ता एवं नियमन विभाग प्रमुख नारायण पौडेलले भने, राष्ट्र बैंकको दैनिक गणनाअनुसार यस्तो देखिएको हो । त्रैमासिक रूपमा पनि यस्तो प्रवृत्ति देखिए आवश्यक कारबाही गर्छौं । बैंकहरूमा तरलता अभाव नहोस् भन्ने उद्देश्यले राष्ट्र बैंकले विभिन्न औजारमार्फत बजारमा पैसा पठाउन थालेको उनले बताए । तर, राष्ट्र बैंकले अपेक्षा गरेअनुसार बैंकहरू पैसा लिन आएका छैनन्, उनले भने । बजारमा पैसा पठाउनकै लागि पछिल्ला २ सातायता राष्ट्र बैंकले रिपो, राष्ट्र बैंक ऋणपत्र र ट्ेरजरी बिल्समार्फत १ खर्ब २० अर्ब रुपैयाँ बराबरका औजार जारी गरिसकेको छ । तर, ती औजारमार्फत ऋण लिन बैंकहरूले आनाकानी गरिरहेका छन् । पछिल्ला तीन दिनमा करिब ९० अर्ब रुपैयाँ बराबरका औजारहरू जारी भएका छन्, राष्ट्र बैंक राष्ट्र ऋण व्यवस्थापन विभाग प्रमुख त्रिलोचन पंगेनीले भने, बैंकहरूले भने करिब ३ अर्ब रुपैयाँ मात्र लगेका छन् । ती औजारहरूमा केही बैंकहरूले चासो देखाए पनि अन्तरबैंक दरभन्दा कममा माग गरेकाले रकम दिन नसकिएको पंगेनीले बताए । थोरै बैंकहरू मात्र आएका छन्, उनले भने, ती बैंकहरूले पनि निकै कम ब्याजदरमा रकम माग गरेका छन् । वित्तीय स्थायित्व कायम गर्नका लागि पनि अन्तरबैंक दरभन्दा कममा रकम दिन सकिन्न । बैंकहरूले भने तरलता अभावले लगानी रोक्नुपरेको भन्दै समाधानका उपाए खोज्न सरकार र राष्ट्र बैंकलाई आग्रह गर्दै आएका छन् । वाणिज्य बैंकहरूको संगठन बैंकर्स संघले ६७ महिनाका लागि पुनर्कर्जामार्फत बैंकहरूलाई पैसा दिन राष्ट्र बैंकलाई लिखित आग्रह गरेको छ । त्यस्तो कर्जा उत्पादनमूलक क्षेत्रमा मात्र प्रवाह गर्ने प्रतिबद्धता पनि संघको छ । यस्तै संघले अर्थमन्त्रीलाई भेटेर सरकारी खर्च बढाउन आग्रह गरेका छन् । अहिले लगानीयोग्य रकम (ऋण दिन सकिने पुँजी) अभाव भएकाले राष्ट्र बैंकले जारी गरेको औजार (रिपो) मार्फत ल्याएको रकमले विद्यमान समस्या समाधान गर्न नसक्ने पूर्वबैंकर परशुराम कुवँर क्षेत्रीले बताए । त्यो रकम ल्याएर कर्जा प्रवाह गर्दा सीसीडी अनुपात बढ्ने भएकाले तत्कालीन समस्या समाधान हुँदैन, उनले भने । करिब साढे २ खर्ब रुपैयाँ सरकारी ढुकुटीमा थन्किएकाले सरकारी खर्च बढाउनु नै विद्यमान समस्या समाधान प्रमुख उपाय भएको उनले सुझाए । बैंकहरूसँग लगानीयोग्य पुँजी मात्र अभाव भएको हो । रिपोमार्फत रकम ल्याएर कर्जा विस्तार गर्न पाइँदैन, बैंकर्स संघका कार्यकारी सदस्य भुवन दाहालले भने, यसकारण राष्ट्र बैंकले जारी गरेको रिपोमा बैंकहरूको सहभागिता कम देखिएको होला । पछिल्ला दिनहरूमा तरलताको समस्याले वित्तीय क्षेत्रमा गर्मागर्मी बढेको छ । बैंक तथा वित्तीय संस्थाले आफूसँग लगानीयोग्य रकम सकिएकाले थप रकमको जोहो गर्न आग्रह गरिरहेका छन् भने, राष्ट्र बैंकले आत्तालिने गरी तरलता समस्या नभएको बताउँदै आएको छ ।नियामक र सरोकारवालाबीचको यस्तो बाझाबाझले पछिल्ला दिनहरूमा चर्को रूप लिँदै गएको छ । बैंकहरूले भने जस्तो तरलता अभाव छैन, उनीहरूले सीसीडी रेसियोको सीमा बढाउन अभावको बहाना बनाएका हुन्, एक वाणिज्य बैंकका डेपुटी प्रमुुख कार्यकारी अधिकृतले भने । पुँजी वृद्धिसँगै लगानी विस्तारको दबाबमा रहेका बैंकहरूले आफ्नो भविष्यको बाटो सहज बनाउन खोजेकाले यस्तो अवस्था आएको हो । राष्ट्र बैंकले जारी गरेको रिपोमा बैंकहरूको सहभागिता न्यून हुनु, अन्तर बैंक, ट्ेरजरी बिल्स र सामान्य बचतको ब्याजदर अपेक्षित रूपमा नबढ्नु यसका प्रमाण भएको उनले जनाए । बिहीबारसम्म मुद्दती निक्षेपको ब्याजदर १२ प्रतिशत माथि पुगिसकेको छ । तर, अधिकांश बैंकहरूले सर्वसाधारणले बैंकमा पैसा राख्ने बचत योजनाको ब्याजदर बढाएका छैनन् । मुद्दती निक्षेपको ब्याजदर करिब ३ गुणाले बढा सामान्य बचतको ब्याज नबढ्नुलाई कसरी बुझ्ने ? ती बैंकरले प्रतिप्रश्न गरे । बैक तथा वित्तीय संस्थामा रहेको तरलता समस्या समाधान गर्न अर्थ मन्त्रालयले पेन्सन कोषबापतको करिब १३ अर्ब रुपैयाँ बजारमा पठाएको छ । यस्तै करिब ६ अर्ब रुपैयाँ बराबरको ट्ेरजरी बिल्समा भएको बैंकहरूको रकम फिर्ता गर्न महालेखा नियन्त्रकको कार्यालयले राष्ट्र बैंकलाई पत्राचार गरेको छ । परिपक्वको मिति आउन लागेका करिब ६ अर्ब रुपैयाँ बराबरको ट्ेरजरी बिल्स पुन: जारी नगर्न महालेखा नियन्त्रक कार्यालयबाट पत्र आएको छ, राष्ट्र बैंक स्रोतले भन्यो ।"
नेप्सेमा झिनो सुधार,"काठमाडौं साप्ताहिक कारोबारको अन्तिम दिन बिहीबार सेयर बजार परिसूचक नेप्सेमा झिनो सुधार भएको छ । अघिल्ला चारै दिन ऋणात्मक रहेको नेप्से अन्तिम दिन ० दशमलव ३३ अंकले सुधार भएको हो । योसँगै नेप्से १ हजार ४ सय ६२ दशमलव ५६ विन्दुमा छ । बिहीबार कारोबार रकममा पनि सुधार भएको छ । अघिल्लो दिन ३० करोड रुपैयाँ बराबरको कारोबार भएको बजारमा उक्त दिन ३३ करोड रुपैयाँको कारोबार भएको हो । उत्पादन तथा प्रशोधन र बंैकिङबाहेक बाँकी सबै समूहको परिसूचक बढेपछि नेप्सेमा झिनो सुधार भएको हो । वित्त कम्पनी समूहको परिसूचक ० दशमलव ७८ र बिमाको ० दशमलव ७७ प्रतिशत बढे । यस्तै जलविद्युत् समूहको परिसूचक ० दशमलव ६३, ट्रेडिङको ० दशमलव ५५, होटलको ० दशमलव १६, अन्य को ० दशमलव १६ प्रतिशत र विकास बैंकको ० दशमलव ०५ प्रतिशत सकारात्मक रहे । तर, उत्पादन तथा प्रशोधन समूहको परिसूचक ० दशमलव ४२ प्रतिशत र बैंकिङ समूहको ० दशमलव २५ प्रतिशत घटे । ३ हजार २ सय ४१ कारोबारबाट १ सय ३१ कम्पनीका ११ लाख १ हजार ४ सय १२ कित्ता सेयर किनबेच भए । उक्त दिन बजार पुँजीकरण १६ खर्ब ४५ अर्ब रुपैयाँ पुगेको छ । कारोबारमा आएकामध्ये ५४ कम्पनीको सेयर मूल्य बढ्यो, ६४ कम्पनीको सेयर मूल्य घट्यो । बाँकी १३ कम्पनीको सेयर मूल्य स्थिर रह्यो । क वर्गका कम्पनीको सेयर कारोबार मापक सेन्सिेटिभ परिसूचक ० दशलमव ०४ प्रतिशतले सकारात्मक रह्यो । कारोबारमा रहेका सबै कम्पनीको सेयर कारोबार मापक सेन्सेटिभ फ्लोट परिसूचक ० दशमलव ०४ प्रतिशतले नै ऋणात्मक बन्यो ।"
तीन सय ग्राम अवैध सुनसहित पक्राउ,इटहरी इलाका प्रहरी कार्यालय पथरीबाट गएको टोलीले डायनियमा विनोद कोइरालालाई ३ सय ग्राम सुनसहित पक्राउ गरेको छ । अवैध रूपमा सुनको ओसारपसार भइरहेको सुराकीको आधारमा प्रहरीले पक्राउ गरेको जनाएको छ । प्रहरी निरीक्षक राजन कार्कीका अनुसार मोटरसाइकलमा आएका कोइरालालाई खानतलासी गर्दा ६ वटा सुनका चुरा बनाएर ल्याएका थिए । साउदी र कतारबाट थोरै थोरै परिमाणमा सुन पठाउने र त्यसलाई एकैपटक बिक्री गर्ने समूहका सदस्य उनी हुन सक्ने प्रहरीले आशंका गरेको जनाइएको छ । प्रहरीले अनुसन्धान तथा कारबाहीका लागि क्षेत्रीय राजस्व अनुसन्धान कार्यालय इटहरीमा बुझाएको छ ।
म्यानपावर व्यवसायीलाई अन्तर्राष्ट्रिय श्रमविज्ञ बनाएर लगिँंदै,"काठमाडौं श्रीलंकामा आयोजना हुने श्रम प्रवासन विषय एक क्षेत्रीय सम्मेलनमा नेपालबाट एक म्यानपावर व्यवसायीलाई श्रम तथा रोजगार मन्त्रालयले अन्तर्राष्ट्रिय श्रमविज्ञ बनाएर लैजान लागेको छ । कोलम्बोमा आउँदो सोमवार र मंगलबार आयोजित अबुधावी डाइलग (कामदार मगाउने र पठाउने एसियाली राष्ट्रहरूको क्षेत्रीय सम्मेलन) मा श्रम राज्यमन्त्री दिलीपखवास गच्छदारले म्यानपावर व्यवसायी हंशराज वाग्लेलाई त्यसरी लैजान लागेका हुन् । त्यसैगरी उनले आफ्ना अवैतनिक सल्लाहकार हरिकुमार लम्साललाई पनि सरकारी प्रतिनिधिका रूपमा सम्मेलनमा लैजाँदै छन् । अवैतनिक व्यक्तिलाई सरकार प्रतिनिधि बनाउन पाइँदैन ।राज्यमन्त्री गच्छदारको नेतृत्वमा वैदेशिक रोजगार विभागका महानिर्देशक विश्वराज पाण्डे, श्रम मन्त्रालयका उपसचिव पोखरेल, श्रम राज्यमन्त्रीका अवैतनिक सल्लाहकार लम्साल र वैदेशिक रोजगार व्यवसायी वाग्ले छन् । सबैजना श्रम मन्त्रालयका तर्फबाट प्रतिनिधित्व गर्दै छन् । श्रम मामिला विषयमा हुने यो सम्मेलनमा परराष्ट्र र कोलम्बोस्थित नेपाली दूतावासबाट श्रम हेर्ने अधिकारीको भने प्रतिनिधित्व छैन ।वाग्लेलाई अन्तर्राष्ट्रिय श्रमविज्ञ का रूपमा लैजान लागे पनि गच्छदारले भने वैदेशिक रोजगार व्यवसायीको रूपमा लैजान लागेको दाबी गरेका छन् । राज्यमन्त्रीले एक पेसाको व्यक्तिलाई अर्को पेसाको बनाएर सरकारी प्रतिनिधित्व गराउनु पदीय दुरुपयोग हो । वाग्लेजी वैदेशिक रोजगार व्यवसायीकै रूपमा र ट्रेड युनियनमा समेत लागेकाले र लम्साललाई सल्लाहकारका रूपमा लैजान लागेको हुँ, गच्छेदारले भने, प्रक्रिया मात्र श्रम मन्त्रालयको हो, आफ्नो खर्च उहाँहरू आफैंले बेहोर्नुहुन्छ । थेरापिस्ट पेसाका लम्साललाई पूर्वश्रम राज्यमन्त्री टेकबहादुर गुरुङले श्रम गन्तव्य अध्ययनका लागि समेत नियुक्त गरेका थिए । लम्सालले आफू राज्यमन्त्रीको सल्लाहाकारका रूपमा जान लागेको बताएका छन् ।वाग्लेले व्यवसायी संघबाट जान खोजे पनि प्रतिनिधित्वको पत्र नपाएपछि मन्त्रालयका तर्फबाट श्रमविज्ञका रूपमा जान लागेको स्विकारेका छन् । वाग्ले वैदेशिक रोजगार व्यवसायी संघका पूर्वअध्यक्ष हुन् । मलाई संघले प्रतिनिधित्व दिएन र श्रमविज्ञका रूपमा जान लागेको हँु, उनले भने, प्रक्रिया श्रम मन्त्रालयले गरे पनि खर्च मेरो आफ्नै हो । अबुधावी डाइलगमा कामदार पठाउने ११ राष्ट्र, मगाउने ७ राष्ट्र र अन्य केही राष्ट्र तथा अन्तर्राष्ट्रिय निकाय पर्यवेक्षकका रूपमा सहभागी हुन्छन् । सम्मेलनको पहिलो दिन वरिष्ठ अधिकारीहरूको बैठक र दोस्रो दिन श्रममन्त्रीस्तरीय परामर्श बैठक हुँदै छ । संयुक्त अरब इमिरेस्ट (यूइए) को राजधानी अबुधाबीबाट २००८ देखि सुरु भएको अबुधाबी डाइलग सम्मेलनमा अबुधाबीबाट सुरु भएकाले यसलाई अबुधाबी डाइलग भनिँदै आएको छ, जसको सुरुवात कामदार मगाउने राष्ट्रहरूले गरेका थिए । अबुधाबी डाइलगमा कामदार मगाउने राष्ट्रहरूमा मध्यपूर्व खाडीका ६ राष्ट्र (यूएई, कतार, साउदी अरब, ओमन, बहराइन र कुवेत) र यमन तथा पठाउने राष्ट्र अफगानिस्तान, बंगलादेश, चीन, भारत, इन्डोनेसिया, नेपाल, पाकिस्तान, फिलिपिन्स, श्रीलंका, थाइल्यान्ड र भियतनाम सदस्य राष्ट्र छन् ।"
जडीबुटीयुक्त दानाले कुखुराको तौल वृद्धि,"पर्सा स्वदेशमै उत्पादित जडीबुटी लेमन ग्रास तेल मिसिएको दाना खुवाए कुखुराको तौल छिट्टै बढाउन सकिने तथ्य पत्ता लागेको छ । पशु आहार महाशाखाले क्षेत्रीय कृषि अनुसन्धान केन्द्र परवानीपुरमा गरेको ६ साता लामो अनुसन्धानले यस्तो परिणाम देखाएको हो । महाशाखाका वरिष्ठ वैज्ञानिक डा मेघराज तिवारी नेतृत्वको टोलीले कब ५ सय जातको ब्रोइलर कुखुरामा अनुसन्धान गरेको हो । नेपालमा कुखुरापालक किसानले हाल सबैभन्दा बढी पाल्ने यो जातको कुखुरालाई अनुसन्धानको क्रममा दानामा लेमन ग्रास तेल मिसाइएको थियो । सामान्य दानाभन्दा यो खाएका कुखुराको ४२ औं दिनसम्ममा अत्यधिक बढी तौल भएको उनले बताए । सामान्य अवस्थामा ४२ दिनसम्ममा ब्रोइलर कुखुराको तौल २ देखि अढाइ किलोसम्म हुन्छ, डा तिवारीले भने, तर, लेमन ग्रास तेल मिसिएको दाना खाएका कुखुराको तौल अढाइदेखि ३ किलो ९ सय ग्रामसम्म पुग्ने गरेको अनुसन्धानबाट देखियो । अनुसन्धानमा १ सय किलो दानामा २ सय मिलिलिटर, ४ सय र ६ सय गरी ३ खाले दाना बनाएर कुखुरालाई खुवाइएको थियो । त्यसमध्ये सबैभन्दा बढी ६ सय मिलिलिटर लेमनग्रास तेल मिसिएको दाना खाएका कुखुराको तौल बढी भएको पाइएको छ । किसानले यसरी पाल्ने कुखुरालाई १ महिनामै २ देखि अढाइ किलोसम्म वजन हुने भएकाले किसानको पालन लागत हालको भन्दा ३० प्रतिशतले कम हुने उनले बताए । यस्तो दाना खाएका कुखुरामा बोसोको मात्रा कम, खँदिलो र रेसादार मासु बढी भएको पाइएको छ । यी कुखुराको मासु चाख्ने जो कोहीले पनि सामान्य ब्रोइलर कुखुराभन्दा मिठो स्वाद रहेको प्रतिक्रिया दिएका छन्, उनले भने, अब यो प्रविधि किसानलाई हस्तान्तरण गर्ने तयारीमा हामी लागेका छौं ।अनुसन्धान टोलीका सदस्य एवं क्षेत्रीय कृषि अनुसन्धान केन्द्र कुखुरा अनुसन्धान एकाइका प्रमुख डा अजित झाले लेमन ग्रास स्वदेशमै उत्पादन हुने र किसानले यसलाई सहजै खरिद गर्न सक्ने बताए । यो तेल जडीबुटी प्रशोधन केन्द्रले उत्पादन गर्छ । प्रतिलिटर ४ हजार रुपैयाँ पर्ने यो तेल किसानलाई केही महँगो पर्न गए पनि यो विधिबाट कुखुरा पाल्दा अन्य एन्टिबायोटिक र औषधिहरू कुखुरालाई दिनु नपर्ने भएकाले लागत सस्तो पर्न जान्छ । हामी थप अनुसन्धान गरी दानामा लेमन ग्रास तेलको मात्रा घटाउने प्रयासमा लागेका छौं, उनले भने, एन्टिबायोटिक तथा अन्य औषधि नखाएको तथा स्वस्थ्य दाना खाएका कुखुराको मासु सेवन गर्ने उपभोक्ताले स्वस्थ्य र अग्र्यानिक स्वाद पाउने हाम्रो ठहर हो ।"
रकम फ्रिज हुने चिन्ता,"कपिलवस्तु स्थानीय आवश्यकताभन्दा केन्द्रबाट योजना छान्ने प्रवृत्तिले गर्दा ४ करोड बढी रकम फ्रिज हुने भएको छ । सिँचाइ सुविधा बढाउन सरकारले सञ्चालन गरेको समृद्ध तराई मधेस सिँचाइ कार्यक्रमको बजेट खर्च नहुने भएको हो । व्यावहारिक रूपमै प्रयोगमा हटिसकेको योजनाका लागि बजेट विनियोजन भई आउँदा समस्या भएको छ । चालु आवमा सिँचाइ विकास डिभिजनलाई इनार खन्ने, ताल संरक्षण गर्ने, पोखरी बनाउने कार्यक्रम आएका छन् । गाउँघरमा भएका इनार पुरिन थालिसकेको सिँचाइ विकास डिभिजनका निमित्त डीई सत्यदेवप्रसाद मण्डलले बताए । हामी अब पुराना युगमा फर्कंदै छौं, उनले भने । सिँचाइ प्रयोजनका लागि इनार निर्माण गर्न ३ करोड रुपैयाँभन्दा बढी बजेट छ । एउटा इनार बनाउन १२ देखि १५ लाख रुपैयाँ बजेट छुट्याइएको छ । जिल्लाभरि २१ इनारको बनाउने कार्यक्रम छ । मानपुर, विठुवा, खुरुहुरिया, बरकुलपुर, डुमरा र जयनगरमा इनार बनाउने कार्यक्रम छ । त्यस्तै कृष्णनगर, भगवानपुर, तिलौराकोट, सिसवा, महेन्द्रकोट र सौराहालगायतका गाविसमा इनारको योजना छ । मझौला सिँचाइ योजना बनाउने भनेर ६ ठाउँमा चयन गरिएको छ । तर सिँचाइ गर्ने कत्तिको सम्भाव्य ठाउँ हो भने ख्याल गरिएको छैन । एउटा योजनाका लागि ४० लाख रुपैयाँ छुट्याइएको छ । गुगौली, पत्थरदेइया, भलबारी, गुर्चिहवा, बहादुरगन्ज र परसोहियालाई योजनाका लागि छनोट गरिएको छ ।"
विद्युत् उपलब्ध नहुँदा लगानीकर्ता अन्योलमा,"भैरहवा यहाँको विशेष आर्थिक क्षेत्र (सेज) मा आवश्यक विद्युत् उपलब्धताको प्रत्याभूति नहुँदा उद्योगका लगानीकर्ता अन्योलमा छन् । सरकारले सेजका लागि ऊर्जा समाधानको योजना र प्रतिबद्धता नदिँदा लगानीकर्ता विश्वस्त हुन नसकेका हुन् । ऊर्जा समस्या समाधान गरी सेजलाई चाँडो सञ्चालन गर्न सरकारले पहल नगरेको व्यवसायीको आरोप छ । सेजमा विद्युतका लागि कुनै पूर्वाधार नभएको र भरपर्दो सरकारी प्रतिबद्धता नदेख्दा अन्योल छाएको छ, तीन उद्योग स्थापना गर्न सेज समितिसँग समझदारी गरेका सिद्धार्थ ग्रुपका सञ्चालक राजेश अग्रवालले भने, यदि एक वर्षसम्म पनि विद्युत्को अभावले सेज सञ्चालनमा आउन सकेन भने उद्योग स्थापना गर्नेनगर्ने विचार गर्नुपर्छ । समझदारी पत्र उद्योग सञ्चालनका लागि सेज र उद्योगबीच हुने सम्झौताभन्दा अघिको प्रक्रिया हो । उत्पादनमा ढिला भएमा आफ्नो बजार प्रतिस्पर्धीले लिने हुनाले व्यवसायी पर्खेर बस्न नसक्ने अग्रवालले बताए । नमुना मानिएको यस सेजमा उद्योग सञ्चालनका लागि आवश्यक विद्युत् उपलब्ध गराउने बारेमा निश्चित नहुँदा सेजमा उद्योग स्थापनाका गर्न चाहने व्यवसायी निराश हुन थालेका छन् । विद्युत् उपलब्ध हुनासाथ भैरहवा सेजमा अन्य सबै भौतिक पूर्वाधार तयार छन् । प्रशासनिक र सेवा भवन तयार भएर पुन: मर्मत गर्नुपर्ने अवस्था आइसकेको छ । सेजमा सडकको जोडिएको छ । सुरक्षाका लागि सशस्त्र प्रहरी बलको एकाइ तैनाथ छ । तत्कालीन उपप्रधानमन्त्री वामदेव गौतम र उद्योगमन्त्री महेश बस्नेतले भैरहवाको सेज उद्घाटन गरेको पनि दुई वर्ष बित्दा पनि सञ्चालनमा आउन सकेको छैन । उद्योग स्थापनाका लागि २२ वटा उद्योग छनोट भइसकेका छन् । सेज विकास समितिका उपसचिव सुन्दर थापाले भैरहवा सेज सञ्चालनका प्रक्रिया अन्तिम चरण रहेकाले आवश्यकता अनुरूपको विद्युत्का लागि पहल भइरहेको बताए । उनका अनुसार हाल सेजमा उद्योग निर्माणका लागि थ्री फेज लाइन ५ सय केभीए उपलब्ध रहेको र उद्योग निर्माण गरुन्जेल र सञ्चालनका लागि आवश्यक पर्ने थप २५ मेगावाट विद्युत्का लागि सेज नजिकैको धकधहीमा सबस्टेसन निर्माणाधीन अवस्थामा रहेको बताए । विद्युत् बुटवलदेखि धकधही सबस्टेसनमा ल्याइने र त्यहाँबाट सेजमा पुर्याइने योजना छ । सेजमा उद्योग दर्ताको प्रक्रियामा उद्योगीले बिजुलीबारे सोध्छन्, थापाले भने, भैरहवा सेज पहिल्यै सञ्चालनमा आइसक्नुपर्ने हो तर सम्बन्धित मन्त्रालयहरूबीच आपसी समन्वय हुन नसकेको महसुस भएको छ ।धकधहीमा विद्युत्को सबस्टेसन निर्माणको कार्य अघि बढे पनि बुटवलदेखि सबस्टेसनसम्म विद्युतको लाइन ल्याउनेबारे अझै यकिन हुन सकेको छैन । नेपाल विद्युत् प्राधिकरण भैरहवा शाखाका प्रमुख मुनिन्द्र ठाकुरले सेजमा माग गरिएअनुरूपको विद्युत् उपलब्ध गराउन लाइन नभएको र सेजका लागि धकधहीमा सबस्टेसन बनाउँदै गरिए पनि बुटवलबाट तार ल्याउने बाटो नै नभएको बताए । बुटवलबाट तारको लाइन ल्याउन आवश्यक जमिन अधिग्रहण गर्ने र मुआब्जाका बारेमा सरकारले तत्काल योजना ल्याउन जरुरी छ, ठाकुरले भने, सरकारले यति ठूलो योजना बनायो तर ऊर्जाको स्थिति के हो ? भन्ने बारेमा बुझेन । भैरहवा सेज सञ्चालनका लागि सरकारले विद्युत् उपलब्ध गराउने बारेमा प्राथमिकता दिनुपर्ने ठाकुरले बताए । सिद्धार्थ उद्योग वाणिज्य संघका पूर्वअध्यक्ष तथा महासंघका केन्द्रीय सदस्य महेन्द्रकुमार श्रेष्ठले विद्युत् उपलब्ध हुने भरपर्दो योजना र सेज चाँडो सञ्चालनमा ल्याउने सरकारी चासो देखिएन । अझै पनि डेढदुई वर्षसम्म सेजमा भरपर्दो विद्युत्को व्यवस्था हुन सक्ने अवस्था नदेखेपछि व्यवसायी लगानी जोखिममा पर्न सक्ने भन्दै निराश छन्, श्रेष्ठले भने ।"
फोप्लीको चुनढुंगा निकाल्न थालियो,"प्यूठान फोप्ली १ लुप्लुङको सातताले सामुदायिक वनबाट चुनढुंगा निकाल्न थालिएको छ । स्थानीयसँग सहमति गरी ढुंगा निकालेर बुधबारदेखि शुभश्री अग्नि सिमेन्ट प्रालिलाई पठाउन सुरु गरिएको हो । ढुंगा झिक्ने प्रक्रिया थालेको ९ वर्षपछि अग्नि सिमेन्टले लैजान थालेको निर्देशक राजकुमार पोख्ररेले बताए । पूर्वपश्चिम राजमार्गअन्तर्गत अर्घाखाँचीको जलुकेको चरिंगेमा अग्नि सिमेन्टको उद्योग रहेको छ । स्थानीयसँग भएका सबै सर्तहरू पूरा गर्दैछौं, पोख्ररेले भने, स्थानीयकै सहमतिमा ढुंगा उद्योगमा लग्ने थालेका हौं । उनले स्थानीयसँग भएका सबै सम्झौताहरू कार्यान्वयन गरिने जानकारी दिए । यहाँबाट ढुंगा निकाल्ने प्रक्रिया ०६४ सालदेखि थालिएको थियो । उनका अनुसार लुप्लुङ माविमा चारकोठे पक्की भवन, गाउँसम्म मोटरबाटो, फोप्ली १ र २ को सेन्टरमा स्वाथ्य केन्द्र स्थापना, बाल विकास केन्द्र भवनलगायत काम कम्पनीले निर्माण गरिदिने सर्त छ । स्थानीयले सामुदायिक वनअन्तर्गत खण्ड ३ को झन्डै ५० रोपनी क्षेत्रफलबाट निकाल्न सहमति दिइएको चुनढुंगा सरोकार समिति लुप्लुङका अध्यक्ष माधव भण्डारीले बताए । सरकारले उद्योग पहुँच मार्ग भनेर करोडौं लगानी गरी बाटो पुर्याएको छ, भण्डारीले भने, प्राकृतिक स्रोतको उपयोग गर्न दिनुपर्छ भनेर हामीले सहमति दिएका हौं । उनले कम्पनीले स्थानीयसँग भएका सम्झौताहरू पूरा गर्नेमा विश्वस्त रहेको सुनाए । अँधेरी फोप्लीबाट लुप्लुङ चुनढुंगा खानीसम्म सडक पुर्याउँदा दर्जनौं घर र गोठ भत्किएको, सयौं रोपनी खेतबारी पुरिएको भण्डारीले बताए । भएको क्षति कम्पनीले क्रमश: स्थानीयलाई पूर्ति गर्दै जाने सहमति भएको उनको भनाइ छ । कम्पनीले कामदार राख्दा, डोजर, ट्रिपरलगायत साधन प्रयोग गर्दा स्थानीयलाई नै प्राथामिकता दिनुपर्ने सर्त रहेको स्थानीय एवं निर्माण व्यावसायी संघ प्यूठानका अध्यक्ष शोभाराम भण्डारीले बताए ।यहाँबाट चुनढुंगा ओसार्न प्यूठानभालुबाङ साँघुरो सडकबाट ट्रिपर चल्दा सवारी चापले समस्या हुने सरोकारवालाहरू बताउँछन् । सिमेन्ट उद्योगका ट्रिपर चल्न थालेसँगै सवारी व्यवस्थापनको विषयमा उद्योगका प्रतिनिधिसँग समन्वय गरी छिट्टै व्यवस्थापन गरिने जिल्ला प्रहरी प्रमुख डीएसपी रञ्जितसिंह राठौरले जानकारी दिए ।"
भिजिट नेपाल युरोप २०१७ मा जुट्दै बेलायतका नेपाली,"लन्डन सन् २०१७ लाई भिजिट नेपाल युरोप का रूपमा मनाउन बेलायतवासी नेपाली जुटेका छन् । बेलायतमा रहेका नेपाली संघसंस्थाका प्रतिनिधिले उक्त अभियानमा साथ दिँदै नेपालको पर्यटन प्रवद्र्धन गर्ने प्रतिबद्धता जनाएका हुन् । बेलायतबाट नेपाल जाने विदेशी पर्यटकको संख्या सन् २०१६ मा करिब ४६ हजार थियो । यहाँका सामाजिक अभियन्ता र व्यवसायीले पर्यटक संख्यामा वृद्धि गर्न सकिने विश्वास व्यक्त गरेका छन् । बेलायतमा रहेका करिब अढाइ सय नेपाली रेस्टुरेन्टले ग्राहकलाई नेपाल घुम्न जान प्रेरित गरे योगदान हुने उनीहरूको धारणा थियो। भिजिट नेपाल युरोप ०१७ को औपचारिक उद्घाटन आगामी मार्चमा दूतावासबाट हुने तयारी छ । यस अभियानअन्तर्गत २०१७ भरी करिब १५ वटा प्रमुख कार्यक्रम गरिने नेपाल पर्यटन बोर्डका बेलायत प्रतिनिधि पशुपति भण्डारीले बताए । यसमा नेपाली नयाँ वर्षमा सांस्कृतिक कार्यक्रम, बुद्ध जयन्ती, एभरेस्ट डे, फोटो प्रदर्शनी र वर्कसप, संगीत महोत्सव र वल्ड कल्चर डे मनाइने छन् । त्यसैगरी नेपाली मेला, लन्डन मेला, स्कटल्यान्ड र हाइथ महोत्सव साथै वल्ड टुरिजम मार्केट (डब्लुटीएम) र एसियन तथा ब्रिटिस करी अवार्ड्समा समेत सहभागिता जनाउने योजना उनले सुनाए ।कार्यक्रममा एनआरएनए केन्द्रीय सल्लाहकारहरू विश्वआदर्श पण्डित र डमर घले, एनआरएनए युरोप संयोजक कुल आचार्य, एनआरएनए यूके संरक्षक सूर्य गुरुङले अभियानमा सहयोगको प्रतिबद्धता जनाए ।"
एडीबीनेपाल साझेदारीको प्रदर्शनी,काठमाडौं एसियाली विकास बैंक (एडीबी) र नेपालबीच विकास साझोदारी सुरु भएको ५० वर्ष पुगेको अवसरमा बिहीबारदेखि राजधानीमा तस्बिर प्रदर्शनी सुरु भएको छ ।अर्थ मन्त्रालय र एडीबीको आयोजनामा प्रदर्शनी सुरु भएको हो । एडीबी र नेपालबीच सन् १९६६ देखि विकास साझेदारी सुरु भएको हो । बबरमहलस्थित आर्ट काउन्सिलमा सुरु भएको प्रदर्शनी अगामी बुधबारसम्म चल्नेछ । यसैगरी अर्को सोमबारदेखि बुधबारसम्म पोखरामा प्रदर्शनी हुनेछ । एडीबीको नेपालका लागि देशीय निर्देशक केनिची योकोयामा र अर्थ सचिव शान्तराज सुवेदीले संयुक्त रूपमा प्रदर्शनीको उद्घाटन गरे । प्रदर्शनीले नेपाल र एडीबीबीचको साझेदारीका साथ नेपालको आर्थिक वृद्धिलाई समेत झल्काउने बताए ।
चिनियाँ लगानी भित्र्याउन दूतावासको पहल,"बेइजिङ बेइजिङस्थित नेपाली दूतावासले पहिलोपटक चिनियाँ लगानीकर्ताहरूलाई भेला गरी नेपालमा लगानीको अवसर शीर्षकमा बृहत् कार्यक्रमको आयोजना गरेको छ । दूतावासको सभाकक्षमा बिहीबार आयोजित कार्यक्रममा विभिन्न १२ वटा चिनियाँ लगानी कम्पनीका २२ प्रतिनिधि सहभागी भएका थिए । नेपाली दूतावास र चीनमा स्थापित बेल्ट एन्ड रोड एम्बेस्डर फोरम ले संयुक्त रूपमा आयोजना गरेको कार्यक्रमको मुख्य उद्देश्य नेपालमा चिनियाँ लगानीकर्ताहरूलाई आकर्षित गर्नु रहेको थियो । कार्यक्रममा राजदूत लीलामणि पौडेलले विभिन्न चिनियाँ लगानीकर्ताहरूलाई स्वागत गर्दै नेपालमा चिनियाँ लगानीको सम्भावना, लगानी सुरक्षा र दुई देशबीचको सुमधुर मैत्री सम्बन्धबारेमा प्रकाश पारेका थिए । चिनियाँ कम्पनीहरूले नेपाली कम्पनीहरूसँग सहकार्य गर्दै नेपालमा लगानी गर्दा राम्रो हुने बताउँदै उनले भने, अहिले लोन्ली प्लानेटले पनि नेपाललाई विश्वकै उत्कृष्ट पर्यटकीय गन्तव्यमा राखेको छ । त्यसकारण चिनियाँ लगानीकर्ताले नेपालमा लगानी गर्ने अवसर गुमाउनु हुँदैन ।आगामी फागुनमा नेपालमा हुने लगानी सम्मेलनमा सहभागी हुनका लागि चिनियाँ लगानीकर्ताहरूलाई आह्वान गर्दै चीनको स्वायत्त प्रदेश तिब्बतसँगको सीमा क्षेत्रमा सडक सञ्जालबाट सम्पर्क विस्तार भइरहेकाले नेपालमा लागनी गर्नका लागि चिनियाँ प्रविधि र पुँजीका लागि सबैभन्दा राम्रो विकल्प रहेको कुरामा राजदूत पौडेलले जोड दिए ।कार्यक्रममा दूतावासका इकोनोमिक मिनिस्टर विनोद आचार्यले नेपालमा लगानीसम्बन्धी गहन विषय समेटिएको श्रव्यदृश्य सामग्री प्रस्तुत गरे । आचार्यले नेपालको पूर्वाधार क्षेत्रमा भइरहेको चिनियाँ लगानीको अवस्थाको जानकारी गराउँदै भविष्यमा अझै बढी चिनियाँ लगानीको सम्भावना रहेको बतए । नेपालको जलविद्युत्, सडक, रेलवे सेवा, सिँचाइ, स्वास्थ्यका पूर्वाधार लगायताका क्षेत्रमा चिनियाँ प्रविधि र लगानी आधारस्तम्भ हुने बताउँदै चिनियाँ लगानीकर्तालाई सो क्षेत्रमा अझै बढी लगानी गर्ने वातावरण रहेको जानकारी दिए । उनले जलविद्युत्मा अहिलेसम्म भएको चिनियाँ लगानी र भविष्यमा हुने सम्भावनालाई विभिन्न तथ्यहरूबाट प्रमाणित गर्दै यस प्रकारका लगानीले चिनियाँ प्रविधि र लगानीकर्तालाई ठूलो लाभ हुने उल्लेख गरे ।दूतावासका काउन्सिलर हरिश्चन्द्र घिमिरेले नेपालको पर्यटनसम्बन्धी श्रव्यदृश्य सामग्री प्रस्तुत गर्दै चिनियाँ लगानीकर्ताका लागि नेपाली पर्यटन सुनौलो अवसर रहेको बताए ।"
वाणिज्य बैंकले शाखा विस्तार गर्ने,"काठमाडौं गत पुससम्ममा राष्ट्रिय वाणिज्य बैंकले १ अर्ब ३० करोड रुपैयाँ खुद मुनाफा आर्जन गरेको छ । अघिल्लो वर्षको सोही अवधिमा बैंकको यस्तो मुनाफा १ अर्ब ९ करोड रुपैयाँ थियो । उक्त अवधिमा व्यावसायिक विस्तार भएकाले मुनाफा पनि बढेको बैंकले जनाएको छ । दोस्रो त्रैमाससम्म बैंकको निक्षेप १ खर्ब ३८ अर्ब र कर्जा लगानी ९३ अर्ब ४८ करोड रुपैयाँ रहेको बैंकका प्रमुख कार्यकारी अधिकृत किरणकुमार श्रेष्ठले बताए । ५२ औं वार्षिकोत्सवको अवसरमा बिहीबार राजधानीमा आयोजित पत्रकार सम्मेलनमा उनले यस्तो जानकारी दिएका हुन् ।करिब २ वर्षअघि निर्णय भएको चुक्ता पुँजीको ३० प्रतिशत प्राथमिक निष्कासन (आईपीओ) यसै आर्थिक वर्षमा पूरा गरिने श्रेष्ठले बताए । राष्ट्रिय वाणिज्य बैंक र एनआईडीसी विकास बैंकबीचको मर्जर प्रक्रिया पनि अघि बढेको छ, उनले भने, सम्भवत: यसै वर्षभित्र मर्जर पूरा हुन्छ । वर्षमान पुन अर्थमन्त्री भएको समयमा तत्कालीन सरकारले ती संस्था मर्जर गर्ने निर्णय गरेको थियो । हाल बैंकबाट २४ लाखभन्दा बढी ग्राहकले सेवा लिइरहेका छन् । सरकारी कार्यक्रमलाई सहयोग पुर्याउने उद्देश्यले आगामी आर्थिक वर्षभित्र ७५ जिल्लामा शाखा विस्तार गर्ने, चालु आवमा वित्तीय साक्षरता अभियानअन्तर्गत ५० हजार नागरिकलाई साक्षरता कार्यक्रममा सहभागी गराउने, एक बैंक एक खाता अभियानअन्तर्गत करिब २ लाख नयाँ खाता खोल्ने र यसका लागि १ सय ७१ वटै शाखा कार्यालयलाई परिचालन गर्ने लक्ष्य बैंकले लिएको छ ।"
टाटाको विन्टर अन फायर,"काठमाडौं टाटा मोटर्स लिमिटेडले विन्टर अन फायर योजना सार्वजनिक गरेको छ । कम्पनीका अनुसार यस योजनाअन्तर्गत अब टाटाको जेस्ट, बोल्ट र स्ट्रोम गाडीहरूको खरिदमा ग्राहकहरूले नगद ४ लाख रुपैयाँसम्म छुट र ४ वर्षको वारेन्टी प्राप्त गर्न सक्नेछन् । नेपालको लागि टाटा गाडीहरूको बिक्रेता सिप्रदी ट्रेडिङ प्रालिले यो योजना ल्याएको हो । योजना सीमित अवधिका लागि मात्र लागू हुने भएकाले गाडी किन्ने सोच बनाएका ग्राहकहरूलाई टाटाको नजिकैको सोरुममा गएर अन्य जानकारी लिई यही मौकामा गाडी खरिद गर्न र यो विन्टरमा न्यानो अनुभूति गर्नसमेत कम्पनीले आग्रह गरेको छ ।"
सामसङको ग्यालेक्सी सी ९ प्रो,"काठमाडौं सामसङले नयाँ ग्यालेक्सी सी ९ प्रो स्मार्टफोन सार्वजनिक गरेको छ । सुपर स्क्रिन, सुपर मेमोरी र सुपर क्यामेरा अफरिङ सुविधासहित यो फोनमा ६ जीबी र्याम, १६ एमपी फ्रन्ट र ब्याक क्यामेरा तथा ६ इन्च एफएचडी स्यामोल्ड डिस्प्लेसमेत रहेको कम्पनीले जनाएको छ । कम्पनीका अनुसार भारतको राजधानी दिल्लीमा बिहीबार सार्वजनिक गरिएको यो स्मार्टफोन फेब्रुअरीको अन्त्यसम्म नेपाली बजारमा उपलब्ध हुनेछ । नेपालमा ६० हजार रुपैयाँमा खरिद गर्न सकिने यो स्मार्टफोनको प्रिबुकिङ भने फेब्रुअरी मध्यतिर सुरु गरिने जारी विज्ञप्तिमा छ ।"
सीटी सेन्टरमा ओप्पोको सर्भिस,काठमाडौं राजधानीको कमलपोखरीस्थित सीटी सेन्टरमा ओप्पोको कस्टमर सर्भिस सेन्टर सञ्चालनमा ल्याइएको छ । उपभोक्तालाई बिक्रीपछिको सेवामा उत्कृष्ट अनुभव प्रदान गर्ने सोचका साथ कम्पनीले सेन्टर सञ्चालनमा ल्याएको जारी विज्ञप्तिमा छ । सेन्टरमार्फत नेपाली बजारमा बिक्री भएका ओप्पो ब्रान्डका मोबाइल फोनको मर्मत तथा सर्भिसिङ सुविधा उपलब्ध गराइने कम्पनीले जनाएको छ ।
आईएमईको उपहार योजना,काठमाडौं आईएमईले प्रयोगमा ल्याएको कस्टमर कार्डमा बोनस अंकसहित निश्चित उपहारको व्यवस्था गरेको छ । यो योजना माघदेखि असार मसान्त लागू हुने आईएमईले जारी गरेको विज्ञप्तिमा छ । योजनाअन्तर्गत कस्टुमर कार्ड प्रयोगबाट गरिएका अन्तर्राष्ट्रिय कारोबारको भुक्तानी र आन्तरिक संकलन कारोबार रकमअनुुसार निश्चित बोनस अंक प्राप्त हुने आईएमईले जनाएको छ ।
पीएलओ लुब्रिकेन्ट्स १५औं वर्षमा,"काठमाडौं पूर्वाञ्चल ल्युब आयल प्रालि १५ वर्षमा पुगेको छ । नेपालमा उत्पादन हुने लुब्रिकेन्ट्समध्ये अग्रणी रहेको पीएलओले नेपालमा ८ प्रतिशत बजार हिस्सा रहेको कम्पनीले जनाएको छ । मोरङको विराटचोकमा रहेका कम्पनीले पीएलओ, मेगा र स्टार ब्रान्डका ९० भन्दा बढी प्रकारका लुब्रिकेन्ट्स उत्पादन गरिरहेको जारी विज्ञप्तिमा छ । प्रत्यक्ष रूपमा दुई सयभन्दा बढीलाई रोजगारी दिइरहेको पीएलओका देशभरमा ७ सयभन्दा बढी डिस्ट्रिब्युटर रहेका कम्पनीले जनाएको छ । चालु आर्थिक वर्षमा ५० करोडभन्दा बढीको कारोबार लक्ष्य कम्पनीले लिएको पनि विज्ञप्तिमा छ ।"
नेपाल एसबीआई र एनएमबी क्यापिटलबीच सम्झौता,काठमाडौं नेपाल एसबीआई बैंकले हकप्रद सेयर निष्कासनका लागि निष्कासन प्रबन्धकमा एनएमबी क्यापिटल लिलाई नियुक्त गरेको छ । बैंकको एक करोड ९९ लाख १९ हजार ४ सय २३ कित्ता हकप्रद सेयर निष्कासनबारे बैंक र एनएमबी क्यापिटलबीच सम्झौतासमेत भइसकेको जारी विज्ञप्तिमा छ । बैंकका तर्फबाट डेपुटी सीईओ तथा प्रमुख सञ्चालन अधिकृत शुभकान्त कानुनगो र एनएमबी क्यापिटलका तर्फबाट प्रमुख कार्यकारी अधिकृत श्रीजेश घिमिरेले राजधानीमा आयोजित कार्यक्रममा हकप्रद सेयर निष्काशन प्रबन्धसम्बन्धी सम्झौतामा हस्ताक्षर गरेको बैंकले जनाएको छ ।
पाहुना टिमविरुद्ध कर्णको ह्याट्रिक,"पोखरा पाहुना टिम एएनए यूएसएलाई ४१ ले हराउँदै रमपम झापा एघार बिहीबार १५ औं आहारारा गोल्डकप फुटबल प्रतियोगिताको क्वाटरफाइनल पुगेको छ । पोखरा रंगशालामा बिहीबार झापाबाट कर्ण लिम्बूले २४, ३० र ९० औं मिनेटमा गोल गरेर ह्याट्रिक गर्दा बुद्ध चेम्जोङले एक गोल थपे । बुद्धले ७४ औं मिनेटमा गोल गरेका हुन् । अमेरिकामा बस्ने नेपालीको प्रतिनिधित्व गरेर आएको एएनए टिमका लागि शिशिर विश्वकर्माले ८५ औं मिनेटमा गरेको गोल सान्त्वनामा सीमित भयो । खेलको २४ औं मिनेटमा पोस्टअघिबाट हेड गोल गर्दै कर्णले झापाको खाता खोलेका थिए । ३० औं मिनेटमा रजिन धिमालको पासमा उनले अर्को गोल थपे । मध्यान्तरपछि आक्रामक खेल्दै ७४ औं मिनेटमा कर्णको पासमा बुद्धले गोल थप्दै अन्तर फराकिलो बनाए । एएनएका कप्तान प्रलय राजभण्डारीको ठाउँमा शिशिरलाई ७९ औं मिनेटमा मैदान पठाइयो । त्यसको ६ मिनेटपछि नै उनले गोल गरे । झापाका गोलरक्षक किशोर गिरी अघि बढेको मौकामा रक्षापंक्तिका एडमोउलाई छलाएर उनले गरेको प्रहार गोलमा परिणत भयो । खेलको ९० औं मिनेटमा दिलेन लोक्तानको पासमा कर्ण टिमका लागि चौथो गोल र व्यक्तिगत ह्याट्रिक गर्न सफल भए । खेलमा कर्ण म्यान अफ द म्याच घोषित भए । झापाले सोमबार त्रिभुवन आर्मीसँग खेल्र्नेछ । झापाका प्रशिक्षक सन्जय राईले अपेक्षित रूपमा खेल सन्तोषजनक नभएको प्रतिक्रिया दिए । पहिलोपल्ट सहभागी एएनएका प्रशिक्षक सुरज थापाले टिमसेट नभएकाले अपेक्षित नतिजा निकाल्न चुकेको बताए । शुक्रबार सीएमजी संकटा र नेपाल पुलिसबीच प्रतिस्पर्धा हुनेछ ।"
ह्वाटमोर नेपाल आउने,"काठमाडौं विश्वकप विजेता श्रीलंकाका पूर्व क्रिकेट प्रशिक्षक डेव ह्वाटमोर नेपाल आउने भएका छन् । अर्को साता सार्वजनिक हुन लागेको ब्याट एन्ड बल फाउन्डेसनले नेपाली क्रिकेटसँगको सम्बन्ध जोड्न १८ दिनका लागि ह्वाटमोरलाई नेपाल ल्याउन लागेको हो । ह्वाटमोर शनिबार काठमाडौं आइपुग्ने छन् । उनले नै ब्याट एन्ड बल फाउन्डेसनको उद्घाटन गर्ने कार्यक्रम छ । त्यसअघि उनले दुईदिने प्रशिक्षण कोर्समा नेपाली प्रशिक्षकसँग आफ्नो अनुभव बाँड्ने कार्यक्रम छ । फाउन्डेसनको खर्चमा आउन लागेका ह्वाटमोरसँग त्यसपछि नेपाली खेलाडीले एउटा क्याम्पमा प्रशिक्षण लिनेछन् । उक्त क्याम्पमा राष्ट्रिय टोलीका दुई दर्जन र नेपाली यू१९ का १० खेलाडी समावेश हुने जनाइएको छ । फाउन्डेसनका अध्यक्ष पारस शाक्यले भने, यो हाम्रो पहलमा भएको हो, नेपाली क्रिकेट कठिन स्थितिबाट गुज्रिरहे पनि क्रिकेटले राम्रो गरिरहेको सन्देश हामीले दिन लागेका हौं । नेपाली क्रिकेटका लागि एउटा क्याम्प गर्न उहाँले सहर्ष स्वीकार्नुभयो । उहाँ जस्तो हाईप्रोफाइल प्रशिक्षकको शिक्षा पाउँदा हाम्रा खेलाडीले पनि त्यसको फाइदा लिन सक्छन् । श्रीलंकन मूलका ह्वाटमोरले अस्ट्रेलियाका लागि ७ टेस्ट र १ एकदिवसीय अन्तर्राष्ट्रिय खेलेका थिए । उनकै प्रशिक्षणमा श्रीलंकाले १९९६ को विश्वकप जितेको थियो । उनले बंगलादेश, पाकिस्तान र जिम्बावे टिम सम्हालिसकेका छन् ।"
सेनाले भलिबल र दौड गर्ने,काठमाडौं प्रधानसेनापति दोस्रो राष्ट्रिय पुरुष भलिबल प्रतियोगिता माघ ९ देखि हुने भएको छ । विजेताले ३ लाख पुरस्कार पाउने स्पर्धामा ८ टिमले माघ १४ सम्म प्रतिस्पर्धा गर्नेछन् । सैनिक जनसम्पर्क निर्देशनालयले माघ २९ मा दोस्रो खुला दौड गर्ने भएको छ । म्याराथनसहित पाँच विधामा हुने दौड प्रतिस्पर्धा हुनेछ ।
सुबिसु गल्फ शनिबार,काठमाडौं सुबिसु गल्फ प्रतियोगिता शनिबार रोयल नेपाल गल्फ क्लबमा हुने भएको छ ।सुबिसु केबलनेट प्रालिले पहिलोपल्ट गर्न लागेको प्रतियोगितामा स्वदेशी तथा विदेशी व्यवसायी र कर्पोरेट क्षेत्रका करिब ६० गल्फरले प्रतिस्पर्धा गर्ने सुबिसुका सिइओ विनयमोहन साउदले बताए ।
इन्द्रकमलको अर्धशतक,काठमाडौं रोयल पीसी फाइटरले खुकुरी च्यालेन्जर कप क्रिकेटमा लगातार दोस्रो विजय हात पाऱ्यो । इन्द्रकमल मानन्धरको अर्धशतक र सन्दीप जोराको उत्कृष्ट बलिङप्रेरित फाइटरले बिहीबार कुपन्डोल क्रिकेट क्लबलाई १ सय २४ रनले हरायो ।
काठमाडौँ विजयी,बारा वीपी स्मृति कप ट्वान्टीट्वान्टी महिला क्रिकेटमा बिहीबार काठमाडांैले सर्लाही क्रिकेट टिमलाई ७ विकेटले हरायो । सर्लाहीले १८१ ओभरमा अलआउट हुँदै ६९ रन बनायो । काठमाडौंले १५१ ओभरमा ३ विकेट गुमाई लक्ष्य भेटेको थियो ।
एपीएफ अगाडि,काठमाडौं एपीएफ क्लबले बिहीबार ढोरपाटन डबल लिग महिला भलिबलमा आयोजक ढोरपाटन क्लबलाई ३० सेटले हराउँदै शीर्ष स्थान ओगटेको छ । एपीएफसाग ३६ अंक भएको छ ।
यमबुद्धको विरासत,"युवा पुस्तामा असाध्यै लोकप्रिय थिए र्यापर यमबुद्ध । सामाजिक सञ्जालको फलोअर्स संख्यालाई एउटा इन्डिकेटर मान्ने हो भने उनी औंलामा गनिने लेभलका सेलिब्रिटी हुन् । अचानक उनको भौतिक अस्तित्व समाप्त भयो । एउटा स्मृति आलेख : म्युजिक सुरु गरेको एक वर्षभित्रमै यमबुद्ध युथ आइकन बने । सन् २०११ को फेब्रुअरीबाट उनले औपचारिक रूपमा र्याप गाउन थालेका थिए । उनका साथी, आमा जस्ता गीत तुरुन्तै पपुलर भए । र्यापर स्वयं पनि फेसबुक, ट्वीटर र युट्युबमा भाइरल बने । हरिवंश आचार्य र अञ्जु पन्तहरूकै हाराहारीमा फलोअर्स थिए त्यो बेला । इभेन्टहरूमा उनको माग हुन थाल्यो । एनसेल जस्ता ठूला कम्पनीले आफ्ना कार्यक्रममा उनलाई समावेश गराए । आफू हिट भइसकेपछि यमबुद्ध दंग परेर बसेनन् । अन्य युवा प्रतिभालाई पनि माथि उठाउन लागिपरे । लाहुरे, युनिक पोएट, प्रेक्षा वज्राचार्य जस्ता र्यापर उत्पादन गरेको र बार्ज नामक र्याप ब्याटल यमबुद्धकै आइडिया थियो । नयाँ र्यापरलाई तालिम दिने र ग्रुम गर्ने काममा उनी खटिए । उनको योगदानलाई लाहुरेले आफ्नो गीतमा समेटेका छन्, जीपीले खन्यो नेपहपको बाटो, नेप्साइडजले खन्यायो अलकत्रा तातो, वाईबी (यमबुद्ध) ले चलायो त्यसमाथि गाडी ।गिरीशप्रनिलले सुरु गरेको नेपाली हिपहप विधा यमबुद्ध उदाउनुअघि सुस्ताइसकेको थियो । र्याप गीतहरू बन्नै छाडेका थिए । बनेका गीत चलेका थिएनन् । यमबुद्धले नेपाली हिपहपलाई नयाँ उचाइ दिलाए । उनको बाटो पछ्याउन ठूलै हूल तयार भयो । मोर्डन मिडिया प्रयोग गरेर उनले र्याप गीतलाई फेरि एकचोटि जगाइदिएका थिए । उनका आमा, अन्त्यको सुरुवात, फुटपाथ मेरो घर, म फुट्छु तर झुक्दिनँ जस्ता गीत नेपाली हिपहपको टपचार्टमै छन् अझै । रेडियोटीभी प्रयोग गर्दिनँ म, सन् २०१३ मा भेट्दा उनले भनेका थिए, प्रोड्युसरले रोयल्टी नै दिँदैनन् । त्यही ट्ेरन्डको विरोध गर्न युट्युब र अनलाइन मिडियाबाट गीत बजाइरहेको छु । आफ्नो पालामा जेजस्तो भए पनि भाइबहिनी जेनेरेसनले न्याय पाऊन् भन्ने उनको इच्छा थियो । संगीतकर्मीले आफ्नो कृतिको मूल्य पाउनुपर्छ भन्थे उनी । म एक्लैले भए पनि विरोध गर्न छोड्दिनँ, उनले भनेका थिए, यति चीजका लागि पनि कुनै दिन मलाई सम्झेलान् मान्छेले । यो प्रसंग गीतको भिडियो निकाल्ने तरखरमा रहेका यमबुद्ध त्यो बेला असाध्यै व्यस्त थिए । दिनमा २४ घण्टा मात्रै भएकोमा उनी दिक्क मान्थे । अलि धेरै घण्टा भइदिए थुप्रै काम भ्याइन्थ्यो भन्ठान्थे । किन यतिविघ्न काम गर्नुपर्यो ? भनी सोध्दा उनले जवाफ दिए, बाबाआमा, श्रीमती, भाइबहिनीलाई हेर्नुपर्छ । जिन्दगी अनिश्चित छ, बाचुञ्जेल सक्दो काम गर्ने हो । कामको भोक छ ममा ।आजभन्दा २९ वर्षअघि मोरङको सलकपुरमा जन्मिएका थिए उनी । घरको आर्थिक अवस्था बलियो थिएन । कहिले मोरङ, कहिले धनकुटा, कहिले विराटनगर त कहिले काठमाडौं धाए । सबै ठाउँका सरकारी स्कुलमा पढे । काठमाडौं आएर बोर्डिङमा भर्ना हुँदा अंग्रेजी फिटिक्कै आउँदैन थियो । भन्थे, गाउँमा अंग्रेजी पनि नेपालीमै पढाइन्थ्यो । यहाँ नेपाली म्यामले समेत अंग्रेजी बोल्दिने । म त सबैमा फेल हुन्थें ।अंग्रेजी नजानेकोमा साथीभाइ र शिक्षकले साहै्र होच्याएपछि त्यो बेलाका अनिल अधिकारीले अंग्रेजी सिकिछाड्ने अठोट गरे । टीभी हेरेकै भरमा हिन्दी भाषा जानेझैं अंग्रेजी सिक्न दिनरात बीबीसी, सीएनएन, स्टार मुभिज, एएक्सएन जस्ता अंग्रेजी च्यानल हेरे । अंग्रेजी भाषाका पत्रिका र किताब पढे । पछि त अंग्रेजीमै कविता लेख्ने भइयो, उनी भन्थे, अंग्रेजीमा र्याप गाएर ब्याटल पनि जितें । अनिलउर्फ यमबुद्धले आफ्ना गीतमा सामाजिक कुरीति, विसंगति र अन्यायविरुद्ध बोलेका छन् । चेलीबेटी बेचबिखन, लागू पदार्थ दुव्र्यसन, बालश्रम जस्ता विषयलाई उनले मुद्दा बनाए । हिपहप गीतलाई समाजसँग जोड्ने उनी नै पहिलो नेपाली र्यापर हुन् । त्यसअघिका र्याप गीतमा मायाप्रेम, पैसाजस्ता विषय समेटिन्थे ।सानो छँदा धेरै ठाउँ डुलेकाले आफू सामाजिक यथार्थसँग नजिक भएको बताउँथे अनिल । देखेभोगेकै कुरा गीतमा राख्छु, उनी भन्थे, दुव्र्यसनीमा फसेको मान्छेलाई हेला गर्नुभन्दा ऊ किन र कसरी त्यतापट्टि गयो भन्ने बुझ्नुपर्छ । युवाहरू नै फ्रस्ट्ेरटेड छन् भने देशमा कसरी विकास हुन्छ ? कलेजहरूमा राजनीतिक गतिविधि चल्न दिनु हुँदैन । स्कुल पढ्ने बेलादेखि नै यो देशमा केही हुन्न भन्ने लाग्थ्यो रे उनलाई । कलेज सकेपछि अभिभावकले विदेश पठाउन चाहे । अस्ट्ेरलिया जान ठिक्क परेका बेला बाइक एक्सिडेन्ट भएर खुट्टा भाँच्चिएछ । एक वर्ष बेड रेस्ट गर्दाताक उनले अनलाइन र्याप ब्याटलबारे चाल पाए । त्यसमै बुद्ध नाममा ब्याटल गर्न थाले । जिते पनि । अन्डरग्राउन्ड लेभलमा त्यही बेला चिनिए । नाम धार्मिक लागेपछि बुद्धको अगाडि यम थपिदिए । यमबुद्धले यमराज र बुद्धले झैं आफूभित्रको आवेग र शान्तिलाई दर्शाउने उनी बताउँथे ।सन् २००९ मा यमबुद्ध स्टुडेन्ट भिजामा यूके गएका थिए । विदेश देख्न पाइने भो भन्दै मख्ख परेर हिँडेका उनी पहिलो दिन नै आत्तिएका थिए रे । कोही चिनेको थिएन, उनी भन्थे, खाल्डोमा हाम फाले जस्तै लाग्यो । एउटा नचिनेको नेपालीको घरमा बसें । वेटरको काम थालें । पछि, सडकमा भेटिएका मान्छेलाई क्लब लैजाने काम पनि गरें । दुई वर्षको बसाइपछि उनी हिँडें है केटा हो भन्दै अचानक ब्यागप्याक गरेर नेपाल आएको बताउँथे । यमबुद्ध कामलाई सम्मान गर्थे । युवालाई आफ्नो खुट्टामा उभिनुपर्छ, गरिखानुपर्छ, मेहनत गर्नुपर्छ भन्दै कलेजकलेज चहारेर उत्प्रेरणा जगाउने भाषण गरेका थिए, एकताका । हामीलाई जुन दिनदेखि घुम्न जाने इच्छाहरू आउन थाल्छ, त्यही दिनदेखि काम गर्न थाल्नुपर्छ, उनको भनाइ थियो, बाबाआमाको कमाइ खाउन्जेल म पनि मात्तिएको थिएँ । खुट्टा भाँच्चिएपछि मेहनत र जीवनलाई बुझें । मर्नदेखि डर लाग्न थाल्यो । आईटी इन्जिनियर थिए अनिल । श्रीमती सिभिल इन्जिनियर । लभम्यारिज गरेको बाहेक परिवारबारे कहिल्यै केही बताएनन् । पछि अटोबायोग्राफीमा दाम्पत्य जीवनबारे बताउँला भन्दै प्रसंग बदल्थे ।अफसोच, उनको आत्मवृत्तान्त अब पढ्न नपाइने भएको छ । शनिबार (माघ १) लन्डनस्थित आफ्नै अपार्टमेन्टमा उनी मृत भेटिएको खबर बाहिर आयो । सामाजिक सञ्जालमा रेस्ट इन पिस भन्नेदेखि आत्महत्या गरेकोमा खोइरो खन्नेहरूसमेत प्रशस्तै भेटिए । हामीसँगको कुराकानीमा उनले भनेका थिए, नर्क र स्वर्गमा विश्वास छैन । म धार्मिक मान्छे होइन । तर, आनन्दले मर्न पाऊँ भन्ने इच्छाचाहिँ छ ।(तस्बिर साभार : अफिसियल फेसबुक एकाउन्ट)"
सेयर बजारमा युवा जोस,"दिपराज खत्रीको अधिकांश समय सेयर बजारको बुलिस र वियरिस ट्रेड विश्लेषणमै खर्च हुन्छ अचेल । कम्पनीहरूको थ्योरिटिकल र टेक्निकल पक्षका साथै मार्केट ट्ेरन्ड अध्ययन गरी सेयर खरिद र बिक्रीसम्बन्धी निर्णय गर्नु खत्रीको दैनिकी नै बनेको छ । एक दशक अघि सेयर बजारमा इन्ट्री गरेका ३० वर्षीय खत्री कैलाली धनगढीका स्थायी बासिन्दा हुन् । सुरुमा ४० हजार रुपैयाँबाट प्राथमिक निष्कासन (आईपीओ) मा लगानी सुरु गरेका खत्रीको पोर्टफोलियो अहिले करिब डेढ करोड रुपैयाँ पुगेको छ । पहिलो संविधानसभाको चुनावभन्दा एक महिनाअघि मात्र सेकेन्डरी मार्केटमा इन्ट्री गरेका खत्रीले हालसम्म सेयर मार्केटमा १ करोड ५० लाख रुपैयाँ बराबरको पोर्टफोलियो बनाइसकेका छन् । सेयर बजारमा आफूलाई लक्की नै ठान्छु, इन्डेक्स ले पनि सपोर्ट गर्यो । यसकारण राम्रो कमाइ गर्न सकियो, उनले भने । यसअघि नेप्से इन्डेक्स १ हजार ७ सय विन्दुमा रहँदासम्म उनले आफ्नो पोर्टफोलियोको करिब ८० प्रतिशत सेयर बिक्री गरी प्रोफिट बुक गरिसकेका थिए । यसपालिका बुलमा सबै लगानी उठाइसके । बचेको सबै लगानी खुद मुनाफा हो, उनले भने । कञ्चनपुर स्थायी घर भई हाल जोरपाटीमा बस्दै आएका २३ वर्षीया खगेन्द्रप्रसाद पाण्डे पनि सेयर बजारका युथ प्लेयर हुन् । शंकरदेव क्याम्पसमा एमबीएस दोस्रो वर्षमा अध्ययनरत पाण्डेका दिनहरू सेयर बजारमै बित्ने गर्छन् । बिहान सबेरै खाना खाएर १० बजे बजार आइपुग्छु । दिनभरि बस्छु । साँझ ४ बजेदेखि ७ बजेसम्म कलेज जान्छु, पढेर घर फर्किन्छु, उनले आफ्नो दैनिकी सुनाए । कलेजमा फाइनान्स टिचरको सल्लाहअनुसार सेयर बजारमा छिरेका बताउने पाण्डेले ४ वर्षअघि ५० हजार रुपैयाँबाट सेयर मार्केटमा इन्ट्री गरेका हुन् । सुरुमा दिदीसँग सापटी मागेर सेयरमा लगानी गरेका थिए । हाल उनको इन्भेस्टमेन्ट पोर्टफोलियो निकै ठूलो छ । नेप्से इन्डेक्स १ हजार ८ सय ८१ हुँदा १ करोड १० लाख रुपैयाँ बराबरको पोर्टफोलियो थियो, उनले भने, अहिले करिब ४० प्रतिशत बेचिसकेको छु । अहिले पनि बजारमा राम्रै लगानी छ । काठमाडौं सिनामंगलका २५ वर्षका अमन वज्राचार्य सेयर एनालिस्ट हुन् । सानिमा क्यापिटलमा सेयर एनालिस्टको काम गर्छन् । योसँगै उनी सेयर बजार बुझेको राम्रा लगानीकर्ता पनि हुन् । मीनभवन क्याम्पसमा एमबीएस दोस्रो वर्षमा अध्ययनरत वज्राचार्यले पनि ५ हजार लिएर सेयर बजारको यात्रा सुरु गरेका थिए । अनामनगर काठमाडौंकी कृष्णाकुमारी अधिकारी (कञ्चन) ले पनि सेयर मार्केटमा करिब १ करोड रुपैयाँ लगानी गरेकी छन् । ३६ वर्षीया अधिकारी ०६५ सालमा मार्केट इन्ट्री गरेकी हुन् । सेयर बजारमा लगानी गर्नुअघि उनी न्युरोडमा मोबाइल पार्ट्स पसल गर्थिन् । सुरुमा १६ लाख रुपैयाँ लिएर डाइरेक्ट सेकेन्डरी मार्केटमा इन्ट्री गरे पनि सुरुकै समयमा धेरै नोक्सान बेहोरिन् । इन्डेक्स धेरै तल आएपछि नोक्सान बढ्दै गयो र पुन: पसलमै व्यस्त रहन थालिन् । जब मार्केटले बुलिस ट्ेरन्ड पछ्यायो । त्यसपछि उनी पुन: बजारमा इन्भेस्टमेन्ट थप्न थालिन् । अहिले पनि सेयर बजारमा उनको लगानी एक करोड रुपैयाँभन्दा धेरै छ । यस वर्ष राम्रो आम्दानी गरेको उनले जनाइन् । अहिले मार्केट वियरिस ट्ेरेन्डमा छ, यो सेयर खरिद गर्ने उपयुक्त समय हो, उनले भनिन्, अहिले पसलमा खासै समय दिँदिनँ । अधिकांश समय सेयर बजार र बाँकी घरको काममा बिताउँछु । राजु सिलवालले सेयर बजारबाट पनि राम्रो प्रोफिट आर्जन गर्दै आएका छन् । जीवनका ३७ वर्ष पूरा गरिसकेका सिलवाल एक दशक अघि बजारमा प्रवेश गरेका हुन् । तिहारमा जितौरीबापत ५ हजार प्राप्त गरेको थिएँ । त्यसमा १२ हजार थपेर आईपीओमा इन्भेस्ट गरेको थिएँ, उनले भने । उनको विचारमा सेयर बजार कम दु:ख गरेर धेरै कमाउने प्लाटफार्म हो सेयर मार्केट । आफूसँग इनएक्टिभ रूपमा रहेको पैसालाई कमाउन जा भनेर पठाउने हो सेयर मार्केटमा, उनले भने । करिब ४ वर्षदेखि सेकेन्डरी बजारमा एक्टिभ रहेका सिलवालले सेयर बजारमा करिब ९० लाख रुपैयाँको पोर्टफोलियो बनाएका छन् । यूकेबाट पोस्ट ग्राजुएट गरी नेपाल फर्केका सन्देश श्रेष्ठ पनि सेयर मार्केटका युवा इन्भेस्टर हुन् । गोरखा स्थायी घर भई हाल काठमाडौंमा बस्दै आएका ३१ वर्षीय श्रेष्ठ स्मार्ट टेलिकममा मार्केटिङ अफिसर हुन् । ०६९ सालदेखि सेयर मार्केटमा सक्रिय श्रेष्ठसँग अहिले २५३० लाख रुपैयाँ बराबरको पोर्टफोलियो छ । सन् २००७००८ को आर्थिक मन्दीपछि नेपाल फर्किएको हुँ । सुरुमा विदेशमा रहँदा कमाइको १०१५ लाख रुपैयाँ ल्याएर सेयर मार्केटमा लगाएँ । इन्डेक्सले सपोर्ट गर्यो । छोटो समयमै धेरै कमाउन सकें, उनले भने । नेप्से एन्डेक्स १५ सय हुँदा अधिकांश सेयर बिक्री सुरु गरेका उनले हाल ९० प्रतिशत सेयर बिक्री गरी प्रोफिट बुक गरिसकेका छन् । अहिले बजारमा २५३० लाख मात्र छ, उनले भने, बजार वियरिस ट्ेरन्डमा रहेकाले क्यापिटल थप्ने प्लानमा छु । सेयर बजार जोखिम लिएर सम्पत्ति बनाउने ठाउँ हो, विश्व सेयर बजारका ठूला लगानीकर्ता (लगानी गुरु) बारेन बफेटले भनेका छन् । युवामा जोखिम बहन गर्ने क्षमता बढी हुन्छ । यसै कारण सेयर बजारमा युवा जमात बढ्दै गएको हो । यस्तो ट्ेरन्ड नेपाली सेयर मार्केटमा पनि देख्न सकिन्छ । पछिल्लो समयमा धेरै युवा सेयर मार्केटमा भित्रिएका छन् । केही युवाहरू त कलेजको ड्रेससहित कारोबार गर्न आउँछन्, सेयर ब्रोकर सरिता विष्टले भनिन् । अन्यको तुलनामा युवा लगानीकर्ताले बजार बुझेको र सबै पक्ष स्टडी गरेर मात्र इन्भेस्टमेन्ट डिसिजन गर्ने उनले जनाइन् । नेपालमा सेयर बजारको औपचारिक सुरुवात भएको करिब २ दशकभन्दा बढी भइसकेको छ । यति लामो समयसम्म पनि बजार अपेक्षित रूपमा आधुनिक बन्न सकेको त छैन । तर, आधुनिकताको बाटोमा छ । पछिल्ला पाँच वर्षमा सेयर बजारमा तीव्र रूपले विस्तार हुनुले यो पुष्टि गर्छ । गत वर्ष पुसमा ११ सय ३५ मा रहेको नेप्से इन्डेक्स गत बिहीबार करिब १५ सय विन्दुमा छ । यस बीचमा सेयर बजार १८ सय ८१ सम्म पुगेको थियो । त्यो हालसम्मकै उच्च हो । काठमाडौं उपत्यका बाहिर पोखरा, वीरगन्ज, विराटनगर, चितवन, धरानलगायत प्रमुख सहरबाट कारोबार गर्न सकिन्छ । डिम्याट सेयरको मात्र कारोबार सुरु हुनु (गत माघदेखि), नेप्सेले नयाँ रेकर्ड कायम गर्नु लगायत कारण यो वर्ष सेयर मार्केट बुलिस ट्रेन्डमा रह्यो (अहिले ट्रेन्ड बदलिएको छ । बजार बियरिस ट्ेरन्डमा छ) । उक्त कारण धेरै लगानीकर्ता बजारमा भित्रिए । यसमा पनि युवा जमात बढी छ । म्यानेजमेन्ट पढाइ हुने केही कलेजहरूले पोर्टफोलियो म्यानेजमेन्ट र स्टक मार्केटमा इन्भेस्टमेन्टसम्बन्धी अध्यापन नै गर्छन् । यसले पनि युवा जोस सेयर बजारमा ओइरिएको हो ।"
हिप्पी ट्रेलमा बेन्टो,"छें बजार हिप्पी ट्रेल भनेर कहलिएको गल्ली हो । ४७ वर्षअघि काठमान्डु वसन्तपुर दरबार क्षेत्रको दक्षिणी भागमा रहेको बजार हिप्पी भनिने युद्धविरोधी युवाहरूको केन्द्र थियो । यतिबेला झोछें हिप्पीहरूले होइन, नेपालीहरूले भरिभराउ छ । १९६० देखि सुरु भएको हिप्पी पर्यटनले झोछें गल्लीमा छाडेको रेस्टुरेन्ट कल्चर, अंग्रेजी म्युजिक, फेसन, गितार आदि अहिले पनि चिनोका रूपमा देखिन्छन् । त्यही बेलादेखि यहाँ होटल, लज, रेस्टुराँ खुल्न थालेका हुन् । नेवारी भाषामा झो भनेको लहर अनि छें भनेको घर हो । अर्थात् लहरै घर । काठमाडौं भुरुङखेलका ३५ वर्षीय सविन महर्जन यहाँको बदलिँदो परिवर्तनका एक स्थानीय साक्षी पनि हुन् । जो यतिबेला यहाँ ७० लाख हाराहारी लगानीमा लन्च बक्स नामक रेस्टुराँ चलाएर बसेका छन् । लन्च बक्सको खास नाम बेन्टो क्याफे हो । बेन्टो जापानी शब्द हो, जसको अर्थ लन्च बक्स हुन्छ । हिप्पीहरू जतिबेला यो फ्रिक स्ट्रिटमा गाँजाचरेस तानेर बरालिन्थे, त्यतिबेला पनि यहाँ लन्च बक्स नामको लज थियो । अहिले त्यो छ या छैन, सायद सविन पनि यसबारे अनभिज्ञ नै होलान् तर उनको लन्च बक्स विशुद्ध हिप्पीलाई नभई नेपाली योङ क्राउडलाई लक्षित छ । अहिले हिप्पी भनेको त कहिलेकाहीँ मात्रै आउने हो, आफ्ना स्कुले ६ जना साथीहरूसँग मिलेर क्याफे सञ्चालनमा ल्याएका उनले भने, अधिकांश अहिले नेपाली छन्, विदेशी कहिलेकाहीँ मात्रै झुल्किन्छन् । उनले भनेको पनि साँचो नै हो । लन्च बक्समा विदेशी कल्चर फलो गर्ने नेपालीहरू प्रशस्तै देखिए । केही हुक्का तान्दै सेल्फी लिइरहेका थिए, केही गितारमा धुन निकाल्नमै व्यस्त थिए । उता लाउन्जमा बर्थडे सेलिब्रेसन चलिरहेको देखिन्थ्यो । अहिले न्युरोड, वसन्तपुर घुम्न आउने नेपालीहरू नै फ्रिक स्ट्रिटका मुख्य अतिथि हुन् । भर्खरै सकिएको अंग्रेजी वर्षमा विदेशी पर्यटकको संख्या अघिल्लो वर्षको दाँजोमा ४० प्रतिशतले बढेर ७ लाख ५३ हजार पुग्यो । तर, यो झोछेंलाई भने कुनै फरक परेको देखिएन । अहिले नेपालीहरूमा रेस्टुरेन्ट कल्चर यसरी हाबी भएको छ । सानो ग्यादरिङ होस् वा परिवारका कुनै सदस्यको बर्थ डे सेलिब्रेसन क्याफे, रेस्टुरेन्ट नै बेस्ट डेस्टिनेसन हुन थाल्यो । तर, नेपालीहरू मेनुमा आउँदाचाहिँ धेरै चुजी भने हुन सकेका देखिँदैनन् । जस्तो बेन्टोकै अनुभवमा पनि अतिथिहरू मेनु पल्टाउँछन्, धेरैबेर घोत्लिन्छन्, अन्त्यमा म:म वा चाउमिन अर्डरमा पर्छ । १ सय ४० जना अटाउने क्षमता भएको बेन्टोको भुइँ तलामा कफी सप छ । त्यहाँको अर्डरमा कफी पहिलो स्थानमा पर्ने नै भयो तर कफी सपदेखि मास्तिरका दुई तलामा फैलिएको बेन्टोमा भने अर्डरमा पर्ने रेसिपी सीमित नै छन् । यहाँको मेनु महँगो छैन । मध्यम वर्गले अफोर्ड गर्न मिल्नेछ । बबरमहलमा रहेको जापानी रेस्टुरेन्टमा लामो समय बिताएका सेफ अमित मानन्धर यहाँका सञ्चालकमध्येका एक हुन् । जो वेस्टर्न मेनुमा आफूलाई अब्बल ठान्छन् । परिकारलाई फ्युजन नगरेको बेन्टोको एम्बियन्समा भने फ्युजन गरेको छ । जसले ७० को दशकदेखि अन्त्य भएको फ्रिकहरूको युगको पनि झल्को दिन्छ ।"
कमव्याक दीपक १,"सूर्य उदाएपछि नै अस्ताउँछ । फक्रिएको फूल पनि एक दिन ओइलिन्छ । चम्किएको तारा त अँध्यारोले छोपिन्छ ।गायक दीपक लिम्बूलाई तपाईं अचेल कता हराउनुभो भनेर सोध्दा यस्तो साहित्यिक जवाफ पो दिए । उनले भन्न चाहेको कसैको पनि सधैं एकैनासे दिन रहँदैनन् । २००५ मा नेपाली ताराको पहिलो विजेता भएर दीपकले आफ्नो इतिहास रचे । त्यसपछि पाश्र्व गायनमा उनको स्वर दर्शकले निकै मन पराए । मैले त्यही भएर मन पराको हिम्मत चलचित्रको गीत गुनगुनाउनेले अझै दीपक लिम्बू सम्झिन्छन् । पछिल्लो समयचाहिँ उनले गीत गाउन छोडेका चाहिँ होइनन् । तर, उनको गीत जनजिब्रोमा झुन्डिने बनेका छैनन् । त्यसैले दीपक कतै हराए कि जस्तो लाग्नु स्वाभाविक हो । गीत गाइरहेकै छु, दीपक इमानदार हँुदै भन्छन्, अचेल विदेशका कार्यक्रमले अलि व्यस्त बनाएको छ । पछिल्लो दुई वर्षमा उनले थुप्रै विदेश यात्रा गरे । श्रव्य, श्रोता, गन्तव्य टु र नेपाली तारा दीपक लिम्बू गरी चार एल्बम जन्माइसकेका उनले केही समयचाहिँ फुटकर गीत गाउन लागे । एल्बमभन्दा पनि उनको खोजी कुनै ताका फिल्ममा मात्रै हुने गथ्र्यो । महिनामा १५ वटा समेत चलचित्रका गीत गाए । अहिले त्यो रेसियो घटेर ३ सम्म पुगेको उनी बताउँछन् । फिल्म क्षेत्रमा पाश्र्व गायनको लोकप्रियता कमाएका दीपकले अब एल्बम निकाल्नुमा आफ्नो भलो हुने सोचेका छन् । चलचित्रमा नयाँ सिर्जना आउन थालेका छन्, उनी भन्छन्, अचेल प्रचारको जमाना पनि हो, त्यसैले अलि गाह्रै हुँदोरहेछ । कमर्सियल गायकी हुँदै करिअर स्थापित गर्नुपर्ने नेपाली कलाकारको बाध्यता छ । यसलाई मेन्टेन गर्न प्रस्तावमा आउने प्राय: सबै गीत दीपकले गाएका छन् । लोक, पप, आधुनिकदेखि फिल्मका गीत गाउन उनी कहिल्यै पछि पर्दैनन् । उनको विचारमा सबै स्वादका गीत गाउन सक्नु एउटा इमानदार र सक्षम कलाकारको गुण हो । फिल्मका गीत दीपकले दर्शक खुसी पार्न गाउँछन् । एल्बमचाहिँ आफ्ना लागि निकालेका हुन् । यतिबेला चाहिँ उनी मौलिक, आधुनिक र केही फिल्मी शैलीका संगीत मिसाएर पाँचौं एल्बम श्रेय दर्शकमाझ ल्याउने क्रममा छन् । दुई वर्षको अन्तरालपछि एल्बमका साथ उनी दर्शकसामु कमब्याक हुन लागेका हुन् ।"
भर्चुअल्ली भिजिट नेपाल,"सोलुखुम्बुका बबी बस्नेत र राजधानीका सजेश खड्गी एवं सौरभ वज्राचार्य क्लासमेट थिए, बसाइ पनि सँगसँगै । काठमाडौं युनिभर्सिटीमा कम्प्युटर इन्जिनियरिङ पढ्दै गर्दा यी तिनको जोडी खुब जम्यो । क्लास लिन जानुभन्दा अघि र पछि मात्र होइन, कहिलेकाहीँ क्लास बंक गर्दा पनि भेट भइहाल्थे उनीहरू । निरन्तरको भेटघाट, हसिमजाक, चियाको चुस्की र चुरोटको पफबीच पढाइ सकिने बेला आयो । लास्ट सेमेस्टरतिर आएपछि सबैलाई करियरको चिन्ताले सताउन थाल्यो । हरेक दिनका चिया गफ करियरमा फोकस हुन थाले । चिया पसलमै उनीहरूले करियर अघि बढाउन नयाँ आइडिया निकाले भर्चुअल रियालिटी (भीआर) सम्बन्धी काम थाल्ने । नेपालमा खासै भीआरको काम भएकै थिएनन्, बबी भन्छन्, त्यसैले गर्दा हामीलाई त्यही काम थाल्नुपर्छ भन्ने लाग्यो । टेक्निकल पढाइ अनि टेक्निकल माइन्ड, म्याच गरिहाल्यो । तीन भाइ मिलेर थाले भर्चुअल वर्क । भोलेन्टियर्ली । उनीहरूलाई साथ दिए अमेरिकाबाट अध्ययन सकेर आएका कुशल वैद्यले । यी चार तन्नेरीले मिलेर सुरु गरे सिमान्टिक क्रिएसन । जसले नेपालमै पहिलो पटक बनायो भर्चुअल्ली नेपाल भ्रमण गर्न सकिने मोबाइल एप नेपाल भीआर । नेपाल भीआर अहिले भने सिमान्टिकको सहायक कम्पनी भिजुअलाइज भीआरअन्तर्गत छ । छोटो समयमा नै यो एप लोकप्रिय भएको छ र अधिकांश प्रयोगकर्ता छन् गैरनेपाली । किन त ? नेपालका टुरिस्ट डेस्टिनेसन्सको फ्रिमा भर्चुअल टुर गर्न पाइने भएर, बबी भन्छन्, नेपालका टुरिस्ट प्लेसबारे बाहिरकालाई नै छ धेरै इन्ट्रेस्ट हुन्छ नि ।भीआर भनेको त्यस्तो प्रविधि हो जसले सफ्टवेयर प्रयोगमार्फत रियालिस्टिक इमेज जेनेरेट गर्छ । साउन्ड र अरूखाले सेन्सेसनसमेत जोडिँदा प्रयोगकर्तालाई साँच्चै नै वास्तविक वातावरणमा रहेको अनुभव हुन्छ । यी युवाले पनि नेपाली पर्यटकीय क्षेत्रका ३ सय ६० डिग्रीमा खिचिएका तस्बिरलाई समेटेर नेपाल भीआर एपमा राखेका छन् । त्यसलाई भीआर हेडसेटबाट युजरले हेर्न सक्छन् । गुगल कार्डबोर्डमा जस्तै यसमा भने नेपालका विभिन्न पर्यटकीय क्षेत्रको भर्चुअल्ली भिजिट गर्न सकिन्छ । म्याग्नेटिक बटनको माध्यमबाट विभिन्न स्थानको भर्चुअल भिजिट गर्दा रियल मै त्यहीँ पुगेको जस्तो अनुभव हुन्छ । हामी अहिले स्टार्टिङ फेजमा छौं, खड्गी भन्छन्, त्यसैले ५५ वटा टुरिस्ट प्लेसका मात्र थ्री सिक्टी डिग्री फोटो राखिएको छ, हामी जहाँ जान्छौं त्यहाँको फोटो थप्दै जाने छौं । भीआर टुर गराउनका लागि अरू क्यामेराले खिचेको फोटो राख्न फोटोसपबाट धेरै वटा फोटो जोड्नुपर्ने हुन्छ । तर, थ्री सिक्टी डिग्री फोटो लिन मिल्ने क्यामेराबाट खिचेको एउटै फोटोले त्यसको काम गर्छ । भिजुअलाइज भीआर टिमले अहिले आफंैले संकलन गरेका फोटो मात्र हालेर भर्चुअल्ली नेपालको भिजिट गराइरहेको छ । चाँडै नै हामी भिडियोसमेत हालेर अझै बढी नेचुरल बनाउने तयारी गरिरहेका छौं, कम्पनीका अर्का साझेदार सौरभ भन्छन् । अहिले भने एपमा काठमाडौंका वसन्तपुर, भक्तपुर र पाटन दरबार स्वायर, पशुपतिनाथ, स्वयम्भू, बौद्ध, चोभारलगायतका स्थानसहित पोखराको समेत भर्चुअल्ली भिजिट गर्न सकिन्छ । त्यसका साथै राजधानीमा हुने विभिन्न जात्राका तस्बिरलाई समेत एपमा राखिएकाले त्यसको भर्चुअल्ली मज्जा लिन पाइन्छ ।फोटोको गुणस्तर समेत बढाई अहिलेका गन्तव्यलाई थप गर्दै लाने बबी बताउँछन् । भर्चुअल्ली नेपाल भ्रमण गर्नका लागि पहिले मोबाइलमा नेपाल भीआर एप डाउनलोड गर्नुपर्छ । यो एपलाई नर्मल मोडमा पनि हेर्न सकिन्छ । तर, भर्चुअल रियालिटीको मज्जा पाउन भने भीआर हेडसेट किन्नुपर्ने हुन्छ । यस्तो हेडसेटमा आफ्नो स्मार्टफोन जोडेर नेपालको भर्चुअल टुर गर्न सकिन्छ । बजारमा पाइने हेडसेटबाहेक लेन्स किनेर घरैमा आफूले समेत हेडसेट बनाउन सकिन्छ । भर्चुअल रियालिटीका लागि खिचिएका तस्बिर थ्री सिक्टी डिग्री एंगलमा खिचिएका हुनाले आफ्नो आँखा जता घुमायो, उतैको दृश्य एकदमै वास्तविक जस्तो देखिन्छ । तपाईं पनि गर्ने हैन त नेपालको भर्चुअल टुर ?"
आइफोनका १० वर्ष,"एप्पलका तत्कालीन प्रमुख स्टिभ जब्सले आइफोन सार्वजनिक गरेको अघिल्लो साता १० वर्ष पुगेको छ । त्यो समयमा मोबाइलको रुपरंग अनि प्रयोगकर्ताको रूचि मोडिदिने उत्पादन भएको थियो आइफोन । आइफोनको १० वर्षे यात्रा कस्तो रह्यो ? सन् २००७ जनवरी ७ मा अमेरिकाको सान फ्रान्सिस्कोमा आइफोन रिलिज गर्ने क्रममा एप्पलका संस्थापक स्टिभ जब्सले भनेका थिए यो दिन म साढे दुई वर्षदेखि पर्खिराखेको थिएँ । तर, त्यो दिन त्यस्तो भइदियो जुन जब्सले मात्रै होइन, नयाँ पुस्ताले पर्खिराखेका थिए । त्यो त्यस्तो दिन थियो जसले मोबाइलको इतिहास र भविष्य बदलिदियो । त्यसको स्वाद अहिलेको पुस्ताले चाखिरहेको छ ।आइपोड, मोबाइल फोन र इन्टरनेट कम्युनिकेटर । यी तीनै सुविधा भएको डिभाइसका रूपमा आइफोनको मार्केटिङ भएको थियो । नोकिया, मोटोरोला, पाल्म, ब्ल्याकबेरीजस्ता कम्पनीले थरीथरीका किबोर्ड राखेर बनाएका मोबाइल फोन छनोट गरिरहेका ग्राहकका लागि एकदमै नयाँ विकल्प आएको थियो आइफोन । जसमा डिभाइसको आधा भाग ढाक्ने किबोर्ड थिएन बरु औंलाले चाहेअनुसार थिच्न पाइने स्क्रिन थियो जुन प्रयोगकर्ता सायदै सोचेका थिए । प्रयोगकर्ताको आवश्यकताअनुसारको नयाँपनका कारण सार्वजनिक भएको दोस्रो वर्ष एप्पल सबैभन्दा ठूलो स्मार्टफोन उत्पादक कम्पनी बनेको थियो । त्यसको हरेक एक वा दुई वर्षमा आइफोनका नयाँनयाँ मोडल सार्वजनिक भइरहेका छन् र यसको क्रेज अहिले पनि उस्तै छ । सायद यही दिनदेखि हो त्यो बेला मोबाइल बजारमा राज गरिरहेका नोकिया, मोटोरोला, ब्ल्याकबेरी जस्ता कम्पनीको दिनगन्ती सुरु भएको । यी तीनै कम्पनीको अहिले इतिहास मात्रै बाँकी छ तर एप्पल स्मार्टफोन बिक्रीबाट नाफा गर्ने कम्पनीको सूचीमा नम्बर एकमा अड्डा जमाएर बसेको छ ।आइफोन नआएको भए के हुन्थ्यो ? यो अनुमान गर्न सकिने विषय त होइन तर के भन्न सकिन्छ भने मोबाइलमा अहिले पाइने सुविधा लिन सायद केही वर्ष कुर्नुपथ्र्यो । आइफोनको आगमनले मोबाइलको चालढाल मात्र बदलेन, मानिसको आनीबानीसमेत बदलिदियो । कम्प्युटरमा गर्न सकिने काम मोबाइलमा हुन थाले किनकि यसमा कम्प्युटर जस्तै इन्टरनेट चलाउन सहज थियो ।फेसबुकजस्ता सामाजिक सञ्जालको लोकप्रियतालाई पनि आइफोनकै आगमनसँग जोडेर हेर्ने गरिन्छ किनकि आइफोनले प्रयोगकर्तामा मोबाइलमै सबैथोक गर्न सकिन्छ भन्ने आत्मविश्वास दियो । प्रयोगकर्ताले मोबाइलमै गुगल म्याप, सजिलो मेल, क्यालेन्डर, पत्रिका पढ्ने सुविधा पाएका थिए । आइफोन सार्वजनिक गर्ने क्रममै नोकिया, ब्ल्याकबेरी र मोटोरोलाको उदाहरण दिँदै जब्सले भनेका थिए हामी अन्य मोबाइल कम्पनीभन्दा ५ वर्ष अगाडि छौं । तर, तीन वर्ष नपुग्दै एप्पलको आधिपत्य तोड्ने गरी सामसुङको उदय भयो । सुरुवाती समयमा आइफोनको डिजाइन र फिचर कपी गरेको धेरै आरोप खेपेरै भए पनि अहिले सामसुङका स्मार्टफोनले एप्पलको आइफोनलाई बिक्रीमा उछिने पनि आइफोनको ब्रान्ड कायमै छ । सायद, स्मार्टफोनलाई रिइन्भेन्ट गरेको ब्याज आइफोनले अझै केही वर्ष पाउनेछ किनकि बजारमा उसको सबैभन्दा ठूलो प्रतिस्पर्धी सामसुङको सबैभन्दा पछिल्लो फोन ग्यालेक्सी नोट सेभेन प्रयोगकर्ताले चलाउने क्रममा पड्किन थालेपछि कम्पनीले ठूलो क्षति बेहोरेको छ र सबैभन्दा पछिल्लो आइफोन सेभेनले आफ्नो बराबरको प्रतिस्पर्धी देख्नुपरेको छैन ।चल्तीका मोबाइल फोनभन्दा भिन्न आइफोन निर्माणका लागि नेतृत्व गरेकै कारण एप्पलका तत्कालीन प्रमुख स्टिभ जब्सलाई मृत्युपर्यन्त पनि सिर्जनशील व्यक्तिका रूपमा आदर गर्ने गरिन्छ । एक हजार कर्मचारीलाई प्रोजेक्ट पर्पल नाम दिइएको गोप्य योजनामा खटाएर त्यो समयको असाधारण डिभाइस बनाउने उनको योग्यता धेरैका लागि आदर्श बनेको छ । जब्स सरलताको बिम्ब भएका छन् किनकि उनले जटिल लाग्ने फोनलाई सरल आइफोनमा रूपान्तरण गरेर देखाए, त्यो पनि त्यो बेला असाधारण लाग्ने सुविधासहित । अहिले पनि प्रयोगकर्ताले आइफोनलाई क्रिएटिभ फोनका रूपमा चिन्छन् । यही पहिचानलाई बचाउन आइफोनले हरेक संस्करणमा केही नयाँ गर्न खोजिरहेकै छ । पछिल्लो पटक ताररहित एयरपोड यसैको निरन्तरता हो । आइफोनसँगै आएका हरेक नयाँपनलाई प्रयोगकर्ताले नरुचाएका उदाहरण पनि छन् तैपनि आइफोनले बजारका अन्य स्मार्टफोनभन्दा उँचो शिर बनाउन पाइरहेकै छ, सायद प्रयोगकर्ताले १० वर्षअघि आइफोनको आगमनले लगाएको गुन तिरिरहेका छन् ।"
फेसबुकमा डेस्कटपबाटै लाइभ,"फेसबुकले आफ्नो लाइभ फिचरमा नयाँ सुविधा थपेको छ । यो साता फेसबुकले डेस्कटपबाट पनि लाइभ गर्न मिल्ने सुविधा सुरु गरेको छ । तत्कालका लागि यो सुविधा केही ब्रान्डका फेसबुक पेजमा मात्रै छ । यसअघि प्रयोगकर्ताले मोबाइल एपबाट मात्रै फेसबुक लाइभ गर्न सक्थे ।फेसबुकले ब्लगमार्फत यो फिचरबारे जानकारी दिएको हो । डेस्कटप वा ल्यापटप कम्प्युटरबाट लाइभ गर्न सकिने फिचर फेसबुकलाई युट्युबको झन् ठूलो प्रतिस्पर्धी बनाउनेछ ।साथै, फेसबुकले ५ हजार बढी लाइक भएको फेसबुक पेजका लागि भिडियो मेट्रिक्सको सुविधा दिने भएको छ । यसले भिडियो हेरिएको तथ्यांक विस्तृतमा जानकारी दिनेछ । लाइभ भिडियोमा लाइभ कमेन्ट पिन गर्ने सुविधा पनि थप गर्ने फेसबुकले ब्लगमा लेखेको छ ।"
आगलागी नहुने ब्याट्री,अनुसन्धानकर्ताले आगलागी नहुने खालको ब्याट्रीको सफल परीक्षण गरेका छन् । स्ट्यान्डफोर्ड विश्वविद्यालयका अनुसन्धानकर्ताहरूले गरेको सफल परीक्षण साइन्स एडभान्स जर्नलमा प्रकाशित भएको छ । अनुसन्धानकर्ताहरूका अनुसार ब्याट्रीको तापक्रम १ सय ५० सेल्सियस पुग्नेबित्तिकै ब्याट्रीमा राखिएको फ्लेम रिटार्डेन्ट ट्राइफेनाइल फस्फेट (टीपीपी) रसायन पग्लिएर आगलागी हुन दिने छैन । टीपीपी एक खालको रसायन हो । उनीहरूले टीपीपीलाई सेलभित्र राखेर ब्याट्रीमा प्रयोग गरेको बताएका छन् जुन पग्लिन शून्य दशमलव ४ सेकेन्ड मात्र लाग्नेछ । सेलमा नराखी टीपीपी प्रयोग गर्दा ब्याट्रीको कार्यक्षमतामा ह्रास आएकाले सेलभित्र राखिएको अनुसन्धानकर्ताहरूले जनाएका छन् ।यो प्रविधि सफल प्रयोगमा आए ब्याट्रीमा हुने खराबीका कारण इलेक्ट्रोनिक्स डिभाइसमा हुने आगलागी नियन्त्रण गर्न निकै ठूलो सहयोग पुग्नेछ ।सामसुङ इलेक्ट्रोनिक्सले ग्यालेक्सी नोट सेभेनमा देखिएको आगलागीको कमजोरीमा ब्याट्रीकै कमजोरी देखाएको छ ।
योङ पिस क्याम्पेनर,"विश्वमा अहंकार र अशान्ति बढ्दो छ । चीनको हंखुईका १९ वर्षका म्याव ई चाहिँ शान्तिनिम्ति थोरै भए पनि योगदान गर्न सक्छु कि भनेर बुद्ध दर्शनमा लागे । उनले संसारका सरकारहरूले होड गरिरहेको एउटा चीज मन पराएका छैनन् सुरक्षा खर्च । त्यति मेहनत शान्ति र प्रेमका लागि भइदिए १ च्याङ्सी प्रान्तका २३ वर्षे ख व्यनलाई यही शान्ति प्रेमले बुद्ध जन्मस्थल लुम्बिनीसम्म ल्यायो । उनी यहाँ आएर शान्ति, सद्भाव र भ्रातृत्वका लागि लाग्छु भनेर झन् बलियो प्रण गरे । यी दुई चिनियाँ युवा मात्र प्रतिनिधि पात्र हुन् । हालै १ सय ६५ चिनियाँ युवा शान्तिको सन्देश वाहक योङ पिस क्याम्पेनर बन्न लुम्बिनी आए । चीनको सेन्चेनस्थित वन ह्वान बौद्ध विश्वविद्यालयमा स्नातक र स्नातकोत्तर पढ्दै गरेका उनीहरूले यहाँ बुद्ध शिल ग्रहण गरे । जससँगै उनीहरूको सम्बन्धित तहको अध्ययन पनि पूरा भएको छ । चीनको क्वाङ्सी, क्लोलोङ, खुबे, स्याङतुङ, हाइनन्, सास्सी, तिब्बतलगायत प्रान्तबाट आएका उनीहरूले ३ वर्षे बौद्ध अध्ययन गरेका थिए । उनीहरू सबै गृहस्थ जीवन त्यागेर शान्ति सन्देशवाहक बनेका हुन् ।उनीहरूलाई आर्शिवचन र शिल प्रदान गर्न चीनबाट चिनियाँ बौद्धिष्ट एसोसिएसनका अध्यक्ष स्वे चाङ र उपाध्यक्ष मास्टर इनसुन आएका थिए । चीन सरकारले जीवित बुद्धको उपाधि दिएका अध्यक्ष र उपाध्यक्षलाई मन्त्री र राज्यमन्त्री स्तरीय सुविधा दिइएको छ । बुद्ध दर्शनबाट दीक्षित उनीहरू सेन्चेनमा मुख्यालय रहेको होङ्फा विहारका चीनभरि छरिएका २० विहारमा शान्ति शिक्षा दिन्छन । होङ्फा विहार चीनको सबैभन्दा ठूलोमध्ये मानिन्छ । बर्सेनि चीन घुम्न जाने लाखौं पर्यटक र उपासक उपासिका होङ्फा विहार पुग्ने गरेका छन् । योङ पिस क्याम्पेनर बन्न युवाहरू जनवरी १ देखि ११ तारिखसम्म लुम्बिनीमा थिए । उनीहरूले रानी मायादेवी, राजा शुद्धोदनको राजप्रासाद तथा भगवान् गौतम बुद्धले २९ वर्ष युवा अवस्था बिताएको तिलौराकोटमा विशेष पूजाआजा गरे । त्यस्तै भगवान् गौतम बुद्धले आफ्ना छोरा र श्रीमतीलाई भिक्षु बनाएको निग्रोधाराममा पनि पूजाआजा र विश्व शान्तिका लागि प्रार्थना गरे । विश्वलाई नै शान्तितर्फ डोहोर्याउने बुद्धलाई जन्म दिने धर्ती नेपाल हो, चिनियाँ बौद्धिस्ट एसोसिएसन अध्यक्ष स्वे चाङले भने, जसका कारण नेपाल र नेपाली विश्वकै गौरव र अनुयाई बनेका छन् । यस्तो ठाउँबाट शान्तिको शिक्षा पाउनु ठूलो उपलब्धि हो, उनले भने । मानवलाई महान ज्योति, आशा र सर्वोच्च आनन्द प्रदान गर्नुभएका भगवान् गौतम बुद्धको धर्तीमा पाइला राख्न पाउँदा निकै गौरवान्वित बनेको छु, चिनियाँ बौद्धिस्ट एसोसिएसन उपाध्यक्ष मास्टर इनसुनले भने, सबैलाई शान्तिका लागि उत्प्रेरित गर्ने नेपाली भूमिलाई कहिल्यै ऋण तिरेर सक्दैनौं ।"
