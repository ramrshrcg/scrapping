शीर्षक,विवरण
बर्सेनि आउँछन् हजार बाकस,"मुर्रीको दाबीअनुसार कार्य क्षेत्रमा काम गर्ने क्रममा मृत्यु हुने नेपाली संख्या कम छ। सन् २०१६ मा विदेशमा कार्य क्षेत्रमा मृत्यु हुनेको संख्या ६६२ प्रतिशत छ। हृदयाघात, सुतेको सुत्यै र मुटुजन्य रोगबाट मृत्यु हुने बढी छन्। जसको जिम्मेवारी आपूर्तिकर्ता देशले नलिई पठाउने देशको जिम्मेवारी भन्दै आएका छन्। वैदेशिक रोजगार विभागका पूर्वमहानिर्देशक कृष्णहरि पुष्कर कर्ण विदेशमा मृत्यु भएको प्रकरणलाई सामान्य रूपमा लिन नहुने बताउँछन्। सुतेको सुत्यै वा हृदयाघात भएर मर्नु सामान्य होइन। दिनभर काम गरेर फर्केका कामदार भोलिपल्ट ओछ्यानमा मृत अवस्थामा भेटिनु भनेको आपूर्तिकर्ता देशको जिम्मेवारी हो, बहराइनमा आयोजित गैरआवासीय नेपालीको भेलामा उनले भनेका थिए, कामदारको खानपान र बसोबासको कारण सिर्जित घटना हो। यसलाई हत्याका रूपमा लिनुपर्छ। त्यसको क्षतिपूर्तिका लागि हामीले लबिइङ गर्न जरुरी छ। न्यून आय भएका र निर्माण क्षेत्रमा कार्यरत कामदारको मृत्युदर बढी छ। खाडी तथा मलेसियाका राजदूतहरूले सुतेको सुत्यै हुने केसमा अध्ययन हुनुपर्ने आवाज उठाउँदै आएका छन्। मलेसियामा सुतेको सुत्यै र हृदयाघातबाट मर्ने कामदार धेरै देखिएपछि मलया विश्वविद्यालयले कारण पत्ता लगाउन अनुसन्धान थालिरहेको छ। चिकित्सकहरूको त्यो टोलीमा नेपाली डाक्टरलाई संलग्न गराउन अनुरोध गरेको थिएँ, मलेसियास्थित नेपाली राजदूत डा निरञ्जन बस्नेत भन्छन्, मैले अनुसन्धानमा संलग्न गराइदिन नेपाली डाक्टर पठाइदिन मन्त्रालयमार्फत धेरै पटक अनुरोध गरें। त्यसको जवाफ काठमाडौंबाट आएको छैन। स्वास्थ्यमा लापरबाही वैदेशिक रोजगारमा जानुअघि सबै कामदारको स्वास्थ्य परीक्षण हुने गर्छ। जानुअघि नेपालमा मान्यता प्राप्त स्वास्थ्य संस्थाहरूले गरेको परीक्षणमा फिट भएपछि मात्रै बाहिर जान पाइन्छ। गन्तव्य देशमा पुगेको महिना दिनभित्र त्यहाँको परीक्षणमा फिट भएपछि काम गर्न अनुमति मिल्छ। तर, ती स्वास्थ्य परीक्षणमा कामदारको एचआईभी र टीबी रोगलाई ध्यानपूर्वक लिइन्छ। श्रम मन्त्रालयका प्रवक्ता गोविन्दमणि भुर्तेल भन्छन्, कुनकुन विधिद्वारा के कसरी स्वास्थ्य परीक्षण गरिन्छ भन्ने जानकारी हामीलाई छैन। खाडीमा कार्यरत नेपाली डाक्टरहरूका अनुसार राम्रोसँग कामदारको स्वास्थ्य परीक्षण नगर्दा नै मृत्युदर बढिरहेको हो। आठ वर्षदेखि कतारमा नेपाली कामदारको स्वास्थ्य परीक्षण गर्दै आएका डा नरेन्द्र शाक्य भन्छन्, विदेश जानुअघि मुटुको परीक्षण मात्रै राम्रोसँग गर्ने हो भने आधा मृत्युदर घटाउन सकिन्छ। एमनेस्टी इन्टरनेसनलले कामदारसम्बन्धी गरेको अध्ययनअनुसार कामदारको बसोबास र खानपान गुणस्तर नहुँदा स्वास्थ्यमा प्रतिकूल असर पर्दै आएको उल्लेख छ। स्वास्थ्य परीक्षणमा अधिकांश कामदारको पहुँच नै छैन। सरकारी अस्पतालमा सामान्य स्वास्थ्य परीक्षण गर्न पनि महिनौं दिन पालो पर्खिनुपर्छ, साउदीमा कार्यरत बुटवलका सानुकाजी रम्तेल भन्छन्, निजी क्लिनिक ज्यादै महँगो पर्छ। क्याम्पमा बस्ने डाक्टरहरूले सामान्य परीक्षण मात्रै गर्ने हो। तीन वर्षदेखि कतारमा कार्यरत नेपाली डाक्टर डा मोदास्सिर आलाम कामदार आफंै सजग हुनुपर्ने बताउँछन्। प्रेसर र मधुमेहसम्बन्धी रोगीहरूको अत्यधिक चाप छ। सुतेको सुत्यै त्यतिकै हुने होइन। बाहिर केही देखिँदैन। भित्रभित्र गालिसकेको हुन्छ, दैनिक ५० कामदारको स्वास्थ्य परीक्षण गर्दै आएका आलाम भन्छन्, स्वास्थ्य परीक्षण गर्न आएका अधिकांश जोखिममा परिसकेका हुन्छन्। सरकारी नीतिको अभाव सरकार जति मात्रामा विदेशमा मृत्यु भएका कामदारका परिवारलाई क्षतिपूर्ति दिन सचेत छ, त्यस हिसाबले मृत्युदर घटाउने सन्दर्भमा खास योजना र नीति बनाएको छैन। मलेसियाका लागि नेपाली राजदूत बस्नेतका अनुसार कामदारमाथि हुने तनाव कम गर्न कैयौं पटक अनुरोध गरे पनि स्थिति उही छ। कामदारहरू २ लाखसम्म तिरेर आइरहेका छन्। जसले कामदारले मानसिक तनाव लिई हृदयाघात हुने र आत्महत्या गर्न पुग्ने जस्तो स्थिति छ, उनले भने, मूल समस्या नेपालमै छ। मुहान सफा नगर्दा धमिलो पानीमा खेल्नेहरू धेरै भयो। यसलाई रोक्न पहलकदमी लिने भएन। कुवेतका लागि नेपाली राजदूत यज्ञबहादुर हमाल नेपालमा दिइने अभिमुखीकरण तालिम कमजोर भएकाले कामदारहरूमा चेतनाको अभाव भएको बताउँछन्। वैदेशिक रोजगार विभागले अभिमुखीकरण तालिम केन्द्र र स्वास्थ्य परीक्षण केन्द्रको प्रभावकारी अनुगमन गरी कारबाही गरेको छैन। विदेश पठाउनुअघि कामदारको गुणस्तरीय स्वास्थ्य परीक्षण गर्न नेपालका स्वास्थ्य संस्थाहरू जिम्मेवार हुनुपर्छ। त्यस्ता संस्थाको निरन्तर अनुगमन गर्नुका साथै गुणस्तर मापदण्डअनुसार स्वास्थ्य परीक्षण नगर्ने संस्थाको लाइसेन्स खारेज गर्नुपर्छ, आईएलओको प्रतिवेदनमा उल्लेख छ।"
दबाबमा दाहाल,"काठमाडौं संविधानअनुसार अबको ११ महिनाभित्र तीन तहको चुनाव गरी केन्द्रीय संसद् बनिसक्नुपर्छ। यही काम पूरा गर्न भन्दै साउनमा प्रमुख दल कांग्रेसको समर्थनमा माओवादी केन्द्रका अध्यक्ष पुष्पकमल दाहाल प्रधानमन्त्री बनेका थिए। त्यसबेला दुई दलबीच आउँदो चैतभित्र एउटा चुनाव गराइसक्ने समझदारी बनेको थियो। तर प्रधानमन्त्री बनेको ६ महिना भइसक्दा पनि दाहालले चुनाव मितिसमेत तोक्न सकेका छैनन्। राजनीतिक समझदारी बनाउने नाममा ६ महिना यत्तिकै अलमल भइसकेको छ। संविधानले दिएको समयसीमा घर्किन थालेसँगै प्रधानमन्त्री दाहालमाथि दबाब तीव्र भएको छ। घोषणा गरौं चुनाव हुन्छ कि हँुदैन, निश्चित छैन। घोषणा नगरौं, संविधानअनुसार चुनाव गराउनुपर्ने बाध्यता छ। प्रधानमन्त्री दाहाल कांग्रेस, एमाले र मधेसी दलहरूको तेहोरो दबाबमा छन्। तीनथरी दबाब झेलेर कसरी अघि बढ्ने भन्ने सूत्र खोज्नमै उनलाई मुस्किल परिरहेको छ। संविधानअनुसार समयको चाप यति छ कि, प्रत्येक घण्टा निर्णय गर्दै अघि बढेमात्र तीनवटा चुनाव ११ महिनाभित्र गर्न सम्भव हुन्छ। राजनीतिक समझदारी, कानुनी पूर्वाधार तयार र चुनावको प्राविधिक काम गरी तीनवटा पक्षमा रफ्तारमा काम गर्नुपर्ने अवस्था छ। तर प्रधानमन्त्री दाहालको गति भने समयको चापअनुसार अघि बढेको देखिँदैन। सरकारले चुनावको मिति घोषणा गरे कतिपय राजनीतिक विवाद समाधान गर्ने सूत्र त्यो अवधिमा भेटिँदै जान सक्छन्। संसद्बाट निर्वाचन कानुनहरू पारित हुने क्रममा रहेको र निर्वाचन आयोगले समेत स्थानीय तहको चुनाव जेठ १५ भित्र गर्न सकिने बताइरहँदा चुनावको मितिसमेत घोषणा नगरी प्रधानमन्त्री दाहालले गरेको अलमलले थप शंका बढ्दै गएको छ। कांग्रेस र विपक्षी एमालेले मिति घोषणा गरी चुनावमा जानुपर्ने दबाब दिइरहेका छन्। सरकारलाई समर्थन गरिरहेका मधेसी दलहरू चुनावमा जानुअघि संविधान संशोधन गरी प्रदेशको सीमा हेरफेर गर्नेलगायत मुद्दा टुंग्याउन माग गरिरहेका छन्। त्यो पूरा नभई चुनाव घोषणा गरे बहिष्कार गर्नेसम्मको चेतावनी उनीहरूको छ। यो अवस्थाबाट मुक्ति पाउन दाहाललाई सकस परिरहेको छ। एक साताअघि दाहालले सर्वाजनिक कार्यक्रमबाटै चुनाव घोषाणा गर्न माघ १५ गतेको समय तोकेका थिए। तर प्रतिबद्धता पूरा भएन । कांग्रेस र एमालेले चुनाव घोषणामा साथ दिने भने पनि मोर्चाका नेताले प्रदेशको टुंगो नलगाई चुनाव घोषणा भए सरकारलाई दिएको समर्थनसमेत फिर्ता लिने चेतावनी दिएपछि दाहाललाई झन् अप्ठ्यारो परेको हो। सरकार बनाउने बेला दाहालले कांग्रेस र मधेसी दलहरूसँग छुट्टाछुट्टै समझदारी गरेका थिए। कांग्रेससँग आउँदो चैतभित्र स्थानीय चुनाव गर्ने र त्यसपछि कांग्रेसलाई सरकारको नेतृत्व हस्तान्तरण गर्ने अनौपचारिक सहमति थियो। उक्त समयसीमा छोटिँदै छ। छिटो चुनाव भए सहमतिअनुसारै सरकारको नेतृत्वमा पुग्न सकिने कांग्रेस नेताहरूको बुझाइ छ। त्यसैले चुनावतर्फ जानुपर्ने दबाब कांग्रेसले दिइरहेको छ। चुनावतिर दाहाल अघि बढेनन् भने कांग्रेससँग समेत दूरी बढ्न सक्छ। संविधान संशोधनलगायत विषयलाई थाती राख्दै पहिले चुनावमा गइहाल्नुपर्ने उसको मत छ। प्रमुख विपक्षी एमालेले त चुनावलाई नै पहिलो प्राथमिकता दिँदै अघि बढ्न पटकपटक प्रधानमन्त्री दाहालमाथि दबाब दिइरहेको छ।मधेसी मोर्चासँग दाहालले संविधान संशोधनमार्फत प्रदेशको सीमा हेरफेर गरी अघि बढ्ने सम्झौता गरेका थिए। सम्झौताअनुसार संशोधन हुने सम्भावना करिब समाप्त भएको छ। संशोधन विधेयक संसद्मा पुगेर अल्झिएको छ। संशोधनको पक्षमा दुई तिहाइ जुट्ने सम्भावना छैन। त्यसैले मधेसी दलहरूले भनेअनुसार अघि बढ्न दाहाललाई सजिलो छैन। चुनाव घोषणा गरेर राजनीतिक माहोल बनाउनेतर्फ समय खर्चिंदा दाहालका लागि सजिलो बाटो हुन सक्छ।"
बास बस्नै छाडे कर्याङकुरुङ,"काठमाडौं जलवायु परिवर्तनले चरा र अन्य जीवको बासस्थानसमेत खल्बलिएको छ। बासस्थान र आहारमा आएको फेरबदलकै कारण बसाइँ सरेर नेपाल भित्रिने कर्याङकुरुङले बास बस्नै छाडेका छन्। पन्छी संरक्षण संघ (बीसीएन) का चराविद्हरूले गएको असोजकात्तिकमा एक महिनासम्म माथिल्लो मुस्ताङमा गरेको अध्ययनमा कालीगण्डकी उपत्यकामा भित्रिने कर्याङकुरुङ बासै नबसी सरासर भारततिर जाने गरेको पाइएको हो। कर्याङकुरुङ सारस प्रजातिको चरा हो। पहिला एक रात भए पनि कर्याङकुरुङ कालीगण्डकी र माथिल्लो मुस्ताङमा बस्थे, अध्ययनमा संलग्न बीसीएनका चराविद् ज्योतेन्द्रज्यू ठकुरीले भने, यस पटकको अध्ययनमा चीनको तिब्बत हुँदै आएका ती चरा सरासर भारततिर गएको देखियो। अध्ययनमा ठकुरीसहित चराविद्हरू सिजन ज्ञवाली र अशोक चौधरी सहभागी थिए। बास नबसे पनि कालीगण्डकी उपत्यकाको धौलागिरि र नीलगिरिबीचको आकाशबाट १४ हजार ४ सय ४८ कर्याङकुरुङ भारततिर उडेर गएको अध्ययनले देखाएको छ। कर्याङकुरुङ भित्रिने मुख्य मार्ग कालीगण्डकी नै हो। अध्येता ठकुरीका अनुसार मंगोलिया, चीनको तिब्बत हुँदै माथिल्लो मुस्ताङ र कालीगण्डकी उपत्यकामा बथानमा भित्रिने कर्याङकुरुङ कृषि बाली भएको खेतबारीमा आराम गर्थे र अर्को दिन भारतको राजस्थानतिर लाग्थे। अध्ययनअनुसार तिब्बतबाट बिहान उडेका कर्याङकुरुङ दिउँसो १२ बजेतिर मुस्ताङ आइपुग्छन्। अनि सरासर भारततिर उड्छन्। संकटापन्न अवस्थामा नभए पनि यो चराको अहिलेसम्म विस्तृत अध्ययन भएको छैन। अन्य मुलुकमा समेत यसको अध्ययन बाँकी नै छ। बीसीएनले ५ वर्षसम्म यसको अध्ययन गर्नेछ, बीसीएनका प्रमुख कार्यकारी अधिकृत डानरेन्द्रमानबाबु प्रधानले भने। जाडो सुरु हुनुअघि मंगोलियादेखि उड्न सुरु गर्ने कर्याङकुरुङ चीन, तिब्बत, माथिल्लो मुस्ताङ, धौलागिरि तथा नीलगिरि हुँदै भारत राजस्थानको किचनगाउँ र गुजरातको कच जाने गरेका छन्। जाडो छल्न बथानका बथान कर्याङकुरुङ भारतको राजस्थान र गुजरात जान्छन्, ठकुरीले भने, बच्चा कोरल्न भने आफ्नै बासस्थान फर्कन्छन्। असोजकात्तिक (सेप्टेम्बरअक्टोबर) जाडो छल्न बसाइँ सर्ने ती प्रजातिका चरा वैशाखजेठ (अप्रिलमे) मा मंगोलिया, रुसतिर फर्कन्छन्। कर्याङकुरुङ अफ्रिका, टर्कीको एटलास माउन्टेन, काजकस्तान, चीन र रुसमा पाइन्छन्।"
कार्कीविरुद्धका आरोप पुष्टि हुँदै,"काठमाडौं सर्वोच्च अदालतबाट अयोग्य घोषित अख्तियार दुरुपयोग अनुसन्धान आयोगका तत्कालीन प्रमुख लोकमानसिंह कार्कीविरुद्धका अधिकांश आरोप संसदीय अनुसन्धानबाट पुष्टि भएका छन्। संसदको महाअभियोग प्रस्ताव समितिअन्तर्गतको उपसमितिले मस्यौदा गरिरहेको प्रतिवेदन समिति हुँदै सदनले पारित गरेपछि अख्तियारसहितका सरोकारवाला निकायले कार्कीमाथि थप अनुसन्धान र कारबाही थाल्न सक्नेछन्। उपसमितिले गरेको अनुसन्धानमा कार्कीले संवैधानिक पद दुरुपयोग गरेको, राज्यका अति विशिष्ट र विशिष्ट पदाधिकारी, राजनीतिक नेतृत्व, उच्च सरकारी अधिकारी र प्रशासकविरुद्ध गैरकानुनी जासुसी गरेको, विश्वविद्यालयलगायत स्वायत्त निकायहरूमा अनधिकृत हस्तक्षेप गरेका आरोप पुष्टि भएका हुन्। कार्कीलाई ती गम्भीर प्रकृतिका अपराधमा प्रचलित कानुनअनुसारको कारबाहीका लागि सम्बन्धित निकायमा लेखी पठाउने प्रस्तावसहितको प्रतिवेदन तयार गरी उपसमितिले बिहीबारसम्ममा समितिमा पेस गर्ने गृहकार्य गरेको छ।एमाले र माओवादी केन्द्रका १ सय ५७ सांसदले गत कात्तिक ९ मा संसद्मा पेस गरेको महाअभियोग प्रस्तावमा तत्कालीन अख्तियार प्रमुख कार्कीले संविधान र कानुन उल्लंघन गरेको, राज्य संयन्त्रविरुद्ध जासुसी गरेको, पदीय मर्यादा र आचरणविपरीत कार्य गरेको, पद दुरुपयोग गरी राज्य आतंक सिर्जना गरेको, समानान्तर सत्ता सञ्चालन गरेको, सरकारी निकायहरूको मानमर्दन गरेको, संसदको विशेषाधिकार हनन र अदालतको अवहेलना गरेको जस्ता गम्भीर आरोप लागेका थिए। उपसमितिले गरेको अनुसन्धान तहकिकातमा महाअभियोग प्रस्तावमा उल्लेखित कार्कीविरुद्धका अधिकांश आरोप पुष्टि भएका छन्, समिति स्रोतले भन्यो, राज्यका विशिष्ट व्यक्तिविरुद्धको गैरकानुनी जासुसी, काठमाडौं विश्वविद्यालयदेखि मेडिकल काउन्सिलसम्मको हस्तक्षेप लगायतका बदनियतपूर्ण कार्यमा अख्तियार दुरुपयोग अनुसन्धान आयोग नभई कार्कीको निजी सचिवालय र सुरक्षा निकाय प्रयोग भएको पाइएको छ। संविधान र कानुनविरुद्धका अधिकांश कार्य कार्कीले आफ्ना सहयोगीमार्फत टेलिफोनबाटै गरे पनि केही महत्त्वपूर्ण लिखित र पत्राचार प्रमाणका रूपमा फेला परेको स्रोतले जनाएको छ। संसद्मा महाअभियोग प्रस्तावमाथिको सैद्धान्तिक छलफल अनावश्यक लम्बिएर अनुसन्धान तहकिकातका लागि महाअभियोग सिफारिस समितिमा जानु अगावै सर्वोच्चले कार्कीको नियुक्ति खारेज गरेको थियो। कार्कीको योग्यताबारे सर्वोच्चले आफ्नो पूर्ववर्ती निर्णय पुनरावलोकन सुनुवाइ सकेर संक्षिप्त निर्णय दिने तयारी थालेपछि संसद्ले गत पुस २४ गतेमात्रै कार्कीविरुद्धको महाअभियोगलाई अनुसन्धान तहकिकातका लागि महाअभियोग सिफारिस समितिमा पठाउने निर्णय गरेको थियो। त्यसै साँझ सर्वोच्चको पूर्ण इजलासबाट जारी आदेशले संवैधानिक अंगमा नियुक्तिका लागि आवश्यक उच्च नैतिक चरित्र र ख्यातिसमेत नभएका कारण कार्कीलाई अख्तियार प्रमुख पदमा नियुक्तिका लागि सिफारिस गर्ने तत्कालीन संवैधानिक परिषदको सिफारिस र कार्कीलाई गराइएको शपथसमेत खारेज गरेको थियो। महाअभियोग प्रस्ताव निष्कर्षमा नपुग्दै कार्कीले पद गुमाएपछि उनलाई महाअभियोगबाट पदमुक्त गर्नुपर्ने आवश्यकता टरे पनि संसदको महाअभियोग सिफारिस समितिले पदमा रहँदा कार्कीले गरेका गैरकानुनी कार्यमाथि अनुसन्धान अघि बढाउने निर्णय गरेको थियो। त्यसका लागि गठित उपसमितिमा कांग्रेसका दीपक कुइँकेल, एमालेका रेवतीरमण भण्डारी र माओवादी केन्द्रका रामनारायण बिडारी सदस्य छन्। १५ दिनको कार्यादेश पाएको उपसमितिले कार्की अख्तियार प्रमुख रहेको अवधिमा अख्तियारमा खटिएका नेपाल सरकारका सचिवहरू, अख्तियारका आयुक्तहरू, काठमाडौं विश्वविद्यालय, मेडिकल काउन्सिलका पदाधिकारी र अन्य सरोकारवालासँग छलफल गरेको थियो। त्यसक्रममा प्राप्त महत्त्वपूर्ण तथ्य र प्रमाणहरूको विश्लेषण भइरहेको उल्लेख गर्दै समिति स्रोतले भन्यो, कार्कीलाई कारबाहीको दायरामा ल्याउन प्रमाणको अभाव देखिँदैन।किस्ट मेडिकल कलेजको सिट संख्या बढाउन अख्तियारमार्फत दिइएको दबाब, मेडिकल भर्नाका लागि काठमाडौं विश्वविद्यालयको प्रवेश परीक्षामा भएको हस्तक्षेपलगायत काममा कार्कीको संलग्नता पुष्टि हुने देखिन्छ, स्रोतले भन्यो, विशिष्ट पदाधिकारी, राजनीतिज्ञ, प्रशासक र संवैधानिक अंगका प्रमुखहरूको टेलिफोन रेकर्ड गरिएको लिखित फेला नपरे पनि कार्कीको निलम्बनपछि उनीहरूको टेलिफोन रेकर्ड नगर्न अख्तियारले गरेको पत्राचारलाई प्रमाणका रूपमा लिन सकिन्छ। नेपाल प्रहरीले अपराध अनुसन्धानका लागि प्रयोग गर्ने टेलिफोन रेकर्ड यन्त्र दुरुपयोग गरी कार्कीले आफूसँग असहमत राजनीतिज्ञदेखि संवैधानिक निकायका पदाधिकारीसम्मको जासुसी गरेको समितिको निष्कर्ष छ। त्यस्ता १ सय ९५ व्यक्तिविरुद्धको जासुसी रिपोर्ट सोझै अख्तियारमा बुझाउने गरेका राष्ट्रिय अनुसन्धान विभागका प्रमुख दिलीपराज रेग्मीले समितिसँगको बयानमा भने अख्तियारमा पुगेको रिपोर्टमा प्रयुक्त हस्ताक्षर नै आफ्नो नभएको जिकिर गरेका छन्। ती अधिकारीले अस्वीकार गरे पनि उनको हस्ताक्षरबारे वैज्ञानिक परीक्षणको विकल्प बाँकी रहेको उल्लेख गर्दै स्रोतले भन्यो, समितिको काम कार्कीलाई कारबाहीको दायरामा ल्याउन मार्ग प्रशस्त गर्नुसम्म मात्रै हो। कारबाहीका लागि त संसदको पूर्ण बैठकबाट हुने निर्देशनपछि राज्यका सम्बन्धित निकायले थप अनुसन्धानसहितको न्यायिक प्रक्रिया हुने नै छ। कार्कीले आफ्नो योग्यताका विषयमा अदालतमा विचाराधीन मुद्दालाई प्रभावित गर्ने गरी गरेका अनेक अवाञ्छित क्रियाकलाप, सुन तस्करीको सुराकी सार्वजनिक गर्न प्रहरीलाई दिएको दबाब, सशस्त्र प्रहरीविरुद्ध नियोजित रूपमा अख्तियारलाई प्रयोग गरिएका जस्ता कैयौं तथ्यको गहिराइमा पुग्न भने बाँकी रहेको उनले बताए।"
स्ववियु निर्वाचन आचारसंहिता जारी,"काठमाडौं त्रिभुवन विश्वविद्यालयले फागुन १४ गते हुने स्वतन्त्र विद्यार्थी युनियनको निर्वाचन तालिकासहित आचारसंहितासम्बन्धी निर्देशिका जारी गरेको छ। त्रिविले आचारसंहिता जारी भएसँगै कुनै पनि विद्यार्थी संघसंगठन वा समूहले क्याम्पसको कम्पाउन्ड वालको बाहिरभित्र र क्याम्पस परिसरमा वाल पेन्टिङ गर्न बन्द भएको छ। निर्वाचनसम्बन्धी तुल, फ्लेक्स र कुनै पनि प्रकारको पोस्टर टाँस्न पाइने छैन। त्रिवि वा क्याम्पसलाई हानिनोक्सानी हुने कुनै प्रकारको प्रचारप्रसार गर्न पाइने छैन, सातबुँदे आचारसंहितामा छ, क्याम्पसको निर्वाचन समितिमा दर्ता भएका संघ, संगठन, समूह वा स्वतन्त्र उम्मेदवारहरूलाई एउटै मञ्चमा राखी परिचयात्मक कार्यक्रम निर्वाचन समितिले गर्नेछ र उक्त कार्यक्रममा एक अर्काप्रति आक्षेप वा आरोप लगाउने वाक्य बोल्न पाइने छैन। प्रत्येक संघ, संगठन, समूह र स्वतन्त्र उम्मेदवारले आफ्नो निर्वाचन घोषणापत्र र उम्मेदवारको नामावली एफोर साइजको एक रंग भएको पर्चामात्रै निकालेर प्रचारप्रसार गर्न पाउने छन्। क्याम्पस हाताभित्र माइकबाट प्रचारप्रसार गर्न नपाइने भएको छ। बन्देज गरिएका उपरोक्त कार्य कसैले गरेको पाइएमा तुरुन्तै हटाउन लगाउनुुपर्नेछ, आचारसंहितामा भनिएको छ, नहटाइएको पाइए क्याम्पस प्रशासनले हटाउने छ। मतदान हुनुभन्दा ४८ घण्टा अगाडिदेखि निर्वाचनको प्रचारप्रसार गर्न पाइने छैन।त्रिविले स्ववियु निर्वाचन घोषणा गरेको मितिबाटै सम्पूर्ण क्याम्पसमा प्रथम वर्षको विद्यार्थी भर्ना बन्द गरेको जनाएको छ। दोस्रो, तेस्रो र चौथो वर्ष एवं दोस्रो सेमेस्टरदेखि अन्तिम सेमेस्टरको भर्ना क्याम्पसले मिति तोकी व्यवस्था गर्नुपर्ने छ, निर्देशिकामा छ, तर सेमेस्टर प्रणालीमा सञ्चालित कार्यक्रममा प्रवेश परीक्षा उत्तीर्ण भइसकेका कोटाभित्र भर्ना हुनेको हकमा भने मतदाता सूची प्रकाशित हुने मितिभन्दा एक दिन अगाडिसम्म नियमानुसार भर्ना गर्न पाइनेछ। जनआन्दोलनका घाइते कार्ड, सहिद परिवारको सदस्य र अपांग सुविधामा क्याम्पसमा भर्ना गर्दा त्रिविको निर्णयअनुसार विद्यार्थी कल्याण तथा खेलकुद निर्देशनालयको अनिवार्य रूपमा सिफारिस पत्र ल्याए मात्र मतदाता सूचीमा नामावली समावेश गर्न दिइने भनिएको छ। मिश्रित प्रणालीअनुसार हुने चुनावमा स्ववियु निर्वाचन निर्देशिका२०७३ को (झ) मा भनिएको छ, उम्मेदवारी दर्ता गर्ने अन्तिम दिन २८ वर्ष ननाघेको र मतदाता सूचीमा नाम भएको विद्यार्थीले स्ववियु कार्यसमितिको कुनै एक पद (पदाधिकारी वा सदस्य) का लागि मात्रै उम्मेदवारी दिन सक्नेछ। विद्यार्थीले प्रत्यक्ष प्रणालीबाट निर्वाचित हुने पदका लागि संघ, संगठन, समूह वा स्वतन्त्र रूपमा निर्वाचनमा उम्मेदवारी दिन सक्नेछन्। सहमतिका आधारमा समूहगतसंगठनात्मक रूपमा मतपत्र तयार पार्न सकिनेछ, निर्देशिकामा भनिएको छ, मतपत्रमा संगठन वा समूहको नाम राख्दा उम्मेदवारी दर्ता भएको क्रमसंख्या अनुसार राखिनेछ। समानुपातिकतर्फको सदस्य पदको उम्मेदवारको नामावली संघ, संगठन वा समूहले सिलबन्दी खाममा तोकिएबमोजिम संख्यामा मात्र निर्वाचन समितिसमक्ष तोकिएको मिति र समयभित्र बुझाउनुपर्नेछ। एक पटक बुझाइसकेपछि उक्त सिलबन्दी खाममा कुनै हेरफेर गर्न पाइने छैन, निर्देशिकामा भनिएको छ। प्रत्यक्ष र समानुपातिक तर्फका लागि अलगअलग मतपत्र हुनेछ भने समानुपातिक मतपत्रमा संगठनको नाम राखिनेछ। प्रत्यक्षतर्फका उम्मेदवार भएका व्यक्तिले समानुपातिकतर्फ उम्मेदवार हुन पाउने छैन। निर्वाचन विद्युतीय मतदानबाट गराउने प्रयास जारी रहेको त्रिविका प्रवक्ता प्राध्यापक भोला ढकालले बताए। विद्युतीय मतदान गराउने प्रयासमा छौं, सम्भावनाको खोजी जारी छ, उनले कान्तिपुरसित भने, विद्युतीय मतदान गराउन सके छिटोछरितो र विश्वसनीय हुने ठानेका छौं।आगामी फागुन १ गते मतदाता सूची प्रकाशन गर्ने, ३ गते दाबीविरोध र छानबिन गर्ने त्रिविको तालिका छ। ४ गते उम्मेदवारको मनोनयनपत्र वितरण, ५ गते उम्मेदवारको मनोनयन सिलबन्दी नामावली दाखिला गर्ने र प्रत्यक्षतर्फको नामावली प्रकाशन गरिने छ। उम्मेदवारको दाबीविरोध तथा छानबिन, फागुन ८ गते नाम फिर्ता र अन्तिम नामावली प्रकाशन गरिनेछ।"
चुनावको तयारी थाल्न आग्रह,"काठमाडौं प्रधानमन्त्री पुष्पकमल दाहालले स्थानीय निर्वाचनको मिति घोषणामा ढिलाइ भए पनि चुनावको तयारी अघि बढाउन निर्वाचन आयोगलाई आग्रह गरेका छन्। निर्वाचनको तयारीबारे प्रमुख निर्वाचन आयुक्त अयोधीप्रसाद यादवसँगको छलफलमा आइतबार प्रधानमन्त्री दाहालले त्यस्तो आग्रह गरेका हुन्। राजनीतिक र प्राविधिक कारणले मिति घोषणामा ढिलाइ भइरहेको छ, प्रधानमन्त्रीको भनाइ उद्धृत गर्दै प्रमुख आयुक्त यादवले भने, मिति घोषणापछिको समय कम हुने भएकाले आयोगले आवश्यक तयारी गर्दै गरोस्। संवैधानिक आयोग निर्वाचनको तयारीमा निरन्तर रहने उल्लेख गर्दै प्रमुख आयुक्त यादवले अत्यावश्यक कानुन र स्थानीय तहको क्षेत्र निर्धारण आयोगको प्रतिवेदन प्राप्त नहुँदा तयारीको कामलाई तीव्रता दिन नसकिएको जानकारी गराए। उहाँ (दाहाल) ले मिति घोषणा नभए पनि निर्वाचनको आवश्यक तयारीका लागि जुनसुकै स्रोत साधन उपलब्ध गराउने प्रतिबद्धता जनाउनुभएको छ, यादवले भने, आयोगलाई काम गर्ने आधार चाहिन्छ। स्थानीय निर्वाचनका लागि अत्यावश्यक कानुन र स्थानीय तहको क्षेत्र निर्धारण आयोगको प्रतिवेदनबिना आयोगलाई काम गर्न अप्ठ्यारो छ। प्रधानमन्त्री दाहालले यसअघि माघ १५ भित्रै निर्वाचनसम्बन्धी कानुन पारित गर्ने र वैशाख अन्तिम साता हुने गरी स्थानीय निर्वाचनको मिति घोषणा गर्ने प्रतिबद्धता जनाए पनि दुवै काम भएका छैनन्। संसद्मा विचाराधीन स्थानीय तहको निर्वाचनसम्बन्धी विधेयक र राजनीतिक दलसम्बन्धी विधेयक पारित भएका छैनन् भने मिति घोषणाबारे सत्ता पक्षभित्रै विवाद बढेको छ। यसअघि संसद्ले पारित गरेको निर्वाचन आयोगसम्बन्धी विधेयकले निर्वाचनको मिति घोषणा गर्ने अधिकार भने सरकारलाई दिएको छ।"
फागुन ७ मा निर्वाचन दिवस,"काठमाडौं निर्वाचन आयोगले हरेक वर्ष फागुन ७ मा निर्वाचन दिवस मनाउने निर्णय गरेको छ। आयोगले पहिलो आमनिर्वाचन भएको ऐतिहासिक दिन फागुन ७ लाई हरेक वर्ष निर्वाचन दिवसका रूपमा मनाउने निर्णय गरेको हो। नेपालमा पहिलो पटक २०१५ साल फागुन ७ मा आमनिर्वाचन भएको थियो। लोकतन्त्रको मेरुदण्ड मानिने आवधिक निर्वाचन भएको ५८ वर्षपछि आयोगले पहिलो पटक भव्यताका साथ निर्वाचन दिवस मनाउन सुरु गर्न लागेको हो। आयोगले निर्वाचन दिवसका दिन प्रभातफेरी, अन्तरसंवाद, आयोगका पूर्वपदाधिकारीको सम्मानका साथै नेपालमा निर्वाचनको इतिहाससम्बन्धी पुस्तक विमोचन गर्नेजस्ता कार्यक्रम तय गरेको छ।प्रमुख आयुक्त अयोधीप्रसाद यादवले प्रधानमन्त्री पुष्पकमल दाहाललाई आयोगले आगामी फागुन ७ लाई निर्वाचन दिवसका रूपमा मनाउन लागेका बारेमा जानकारी गराएका छन्।"
रोजमायालाई डिपोर्ट,"काठमाडौं लेबनान सरकारले घरेलु कामदारका रूपमा कार्यरत धरानकी रोजमाया लिम्बूलाई पक्राउ गरेको ५४ दिनपछि शनिबार राति नेपाल फर्काएको छ। लिम्बू ओमन हुँदै आइतबार दिउँसो २ बजे काठमाडौं आइपुगेकी छन्। एउटै मुद्दामा पक्राउ परेकी शर्मिला (सिर्जना) रानालाई प्रहरीले डिसेम्बर ११ मा डिपोर्ट गरी नेपाल पठाएको थियो। १४ वर्षदेखि घरेलु कामदार (हाउसमेड) का रूपमा काम गर्दै आएकी लिम्बुलाई डिपोर्ट नगरी लेबनानमै काम गर्न दिनुपर्ने माग राख्दै लेबनानसहित अन्तर्राष्ट्रिय अधिकारकर्मीले सरकारलाई दबाब दिँदै आएका थिए। लेबनानी प्रहरीले लिम्बूलाई घरेलु कामदारको हैसियतमा अधिकारकर्मीको भूमिका खेलेको र घरेलु कामदारलाई सेल्टर दिएको भन्दै गत डिसेम्बर ५ मा पक्राउ गरेको थियो। प्रहरीले लिम्बूमाथि घरेलु कामदार छिरिङ डोल्पा शेर्पा, नुना थापा र गीता माझीलाई मालिकबाट भगाएको र आश्रय दिएको आरोप लगाएको छ। उनले यो आरोप अस्वीकार गर्दै आएकी थिइन्। उनले प्रहरीले आफूलाई लगाएको अभियोग प्रमाणित गर्न नसकेको बताइन्। लिम्बूले आफू मुद्दा लडेर बस्नुभन्दा स्वदेश नै फिर्न चाहेको बताइन्। मद्दा नै लडेर बस्ने भए थप तीन महिना बस्नुपथ्र्यो, काठमाडौं आइपुगेपछि कान्तिपुरसँग भनिन्, अनावश्यक रूपमा यातना पाएपछि थप बस्न इच्छा लागेन। उनी लेबनानको राष्ट्रिय ट्ेरड युनियन महासंघ (फेनासोल) की सदस्यसमेत थिइन््। फेनासोलले डिपोर्ट रोकी पाउँ भन्दै अदालतमा मुद्दा दायर गरेपछि उनी तत्काल डिपोर्ट हुनबाट रोकिएकी थिइन्। लेबनान प्रहरीले लिम्बुलाई सुटुक्क पठाएको भन्दै अधिकारकर्मीहरूले सरकारको आलोचना गरेका थिए। लिम्बूलाई डिपोर्टेसन केन्द्रबाट बाहिर निकाल्न अधिकारकर्मीहरूले हस्ताक्षर अभियानसमेत चलाएका थिए। फेनासोलले मुद्दा दायर गरेपछि लेबनान अदालतले दुई सातासम्म डिपोर्ट नगर्न र थप छानबिन गर्न सुरक्षा महानिर्देशनालयको कार्यालयलाई आदेश दिएको थियो। दुई सातासम्म लिम्बूको पक्षमा वकालत गर्ने वकिललाई प्रहरीले भेट्न दिएको थिएन। त्यसविरुद्ध पुन: फेनासोल अदालतमा पुगेपछि प्रहरीले वकिललाई लिम्बूसँग भेट्न दिएको थियो। लिम्बू र रानाले आफूहरूविरुद्ध लेबनानी नागरिक जर्ज अबु जैइदले प्रहरीमा उजुरी दिएको आरोप लगाएका छन्। जर्ज नेपालका लागि अवैतानिक महावाणिज्य दूत बन्ने प्रयासमा थिए।"
बालबालिकामा थालेसिमिया बढ्दै,"काठमाडौं नेपालका बालबालिकामा थालेसिमिया नामक रोग बढदै गएको पाइएको छ। समयमै रोगको पहिचान गरी उपचार नभए बालबालिकाको मृत्यु हुन सक्ने स्वास्थ्य विशेषज्ञहरू बताउँछन्।धादिङकी कृष्णा कुमाल जन्मजात थालेसिमियाकी बिरामी हुन्। जन्मेको दिनदेखि नै निदाउँदा उनको नाक बेस्सरी बज्ने गरेको उनका अविभावक सन्दीप कुमालले बताए। हुर्कंदै जाँदा सामान्यभन्दा फरक हुँदै गई, आमाको दूध पनि खान मानिनँ, उनले भने, छाला पनि कहिले रातै कहिले पहेंलै हुन्थ्यो, हामीले खासै वास्ता गरेनौं। बढदो उमेरसँगै कृष्णाको पेट असामान्य तरिकाले फुल्दै गएपछि उनका परिवार आत्तिए। गाउँकै स्वास्थ्यचौकीमा धेरैपटक जाँच गराउँदा पनि उनलाई निको भएन। अवस्था जटिल हुन थालेपछि उनलाई काठमाडौंको कान्ति बाल अस्पताल ल्याइयो। सबै परीक्षणपछि पत्ता लाग्यो उनलाई थालेसिमिया भएको रहेछ। उनी अहिले ११ वर्षकी भइन्। ३ वर्षदेखि उनको उपचार चलिरहेको छ। उनलाई ३ सातामा एकपटक रगत दिनुपर्ने अवस्था छ। नेपाल थालेसिमिया सोसाइटीले उनको उपचार खर्च व्यहोरिदिएको सन्दीपले बताए।सर्लाहीकी रोशनी माझीलाई पनि थालेसिमिया भएको छ। बढदो उमेरसँगै उनमा यो रोग देखिएको थियो। उनी अहिले १५ वर्षकी भइन्। सानैदेखि उनको पेट फुल्ने समस्या रहेको उनले बताइन्। टाउको दुखिरहन्थ्यो, हत्केला, पैताला पहेंलै हुन्थ्यो, उनले भनिन्, रिँगटा लागेर लडिरहन्थें, पाँचपटक हातखुट्टा भाँचियो। शरीर पहेंलै हुने भएकाले जन्डिस भएको मान्दै गाउँमा जडीबुटी धेरै खुवाइयो। ७ वर्षसम्म जडीबुटी औषधि चलाउँदा पनि उनको व्यथा कम भएन। त्यसपछि कान्ति बाल अस्पतालमा जाँच गराउँदा थालेसिमिया लागेको थाहा भयो। ७ वर्षदेखि उनी काठमाडौंमै बसेर थालेसिमियाको उपचार गराइरहेकी छिन्। उनलाई महिनामा एकपटक रगत दिनुपर्ने अवस्था छ। घरको आर्थिक अवस्था कमजोर भएका कारण नेपाल थालेसिमिया सोसाइटीले उनको सबै खर्च व्यहोरेको छ।कान्ति बाल अस्पतालका निर्देशक तथा वरिष्ठ बालरोग विशेषज्ञ डा अजित रायमाझीका अनुसार थालेसिमिया शरीरमा राम्रोसँग रक्तकोषको विकास हुन नसक्दा देखा पर्ने रोग हो। यो लागेका बिरामीको शरीरमा रगत उत्पादन नहुने उनले बताए। यो रगतसम्बन्धी अति अप्ठयारो आनुवंशीय रोग हो, उनले भने। थालेसिमिया रोगीका दम्पतीबाट जन्मने ५० प्रतिशत सन्तानमा यो रोग देखिने उनी बताउँछन्। यसको अरू समाधान नभएकाले बच्चा जन्माउनुअघि सचेत हुनुपर्ने उनले बताए।नेपाल थालेसिमिया सोसाइटीको तथ्यांकअनुसार नेपालमा सन् १९७२ बाट यो रोग पत्ता लागेको हो। सोसाइटीका अध्यक्ष दुर्गा पाठकका अनुसार हालसम्म नेपालमा ५ सय थालेसिमियाका बिरामी पत्ता लागेका छन्। उनले भने, तथ्यांकमा नआएका धेरै बिरामी छन्, चेतनाको कमीले गर्दा उपचार गराउँदैनन्। सोसाइटीको दर्तामा भने हालसम्म १ सय ८२ बिरामीले उपचार गराएको तथ्यांक छ।हाल नेपालमा थालेसिमिया रोगको उपचारमा २ लाख ५० हजार रकम लाग्ने अवस्था छ। सामान्य आर्थिक अवस्थाका बिरामीले खर्च धान्न नसक्ने हुँदा सोसाइटीले यस्ता बिरामीको वार्षिक १ हजार शुल्क लिएर उपचार गराउँदै आएको अध्यक्ष पाठकले बताए।वशांणुगत रोग विशेषज्ञ डा अमित श्रेष्ठका अनुसार शिशु जन्मेको ४ देखि ६ महिनामा यसको लक्षण देखा पर्छ। समयमै रोगको पहिचान र उपचार नभएमा रगतको कमी भई मुटुको समस्या, इन्फेक्सन भएर मृत्यु हुने उनले बताए। नेपालमा थालेसिमिया रोगको जनचेतना नभएकाले यसबाट धेरै बिरामी ग्रसित हुँदै गएको उनले बताए। धेरै बिरामी अझै पनि अस्पताल र चिकित्सकको पहुँचमा पुग्न नसकेको उनको भनाइ छ।रोग लागेका बालबालिकालाई समयमै पहिचान गरी रगतभित्रको मासी (बोन म्यारो ट्रान्सप्लान्ट) प्रत्यारोपण गर्न सकिने विशेषज्ञहरू बताउँछन्। तर, उपचार अत्यन्तै महँगो हुने उनीहरू बताउँछन्। कसैकसैले जिन परिवर्तन गरी उपचार गर्ने विशेषज्ञहरू बताउँछन्। तर, यस्तो उपचार धेरै कम मान्छेमा मात्रै सफल हुने उनीहरूको तर्क छ।थालेसिमियाको उपचारलाई सरकारले नि:शुल्क गराउनुपर्ने बिरामीहरूको माग छ। यसका बिरामीलाई उपचारका लागि १ लाखसम्म अनुदान दिनेबारेमा छलफल भइरहेको स्वास्थ्य मन्त्रालयले जनाएको छ।"
खाल्डाखुल्डीले दुर्घटना बढ्यो,"ललितपुर हरिसिद्धिका रवीन्द्र महर्जनको बा१८प ४४६१ नम्बरको मोटरसाइकल सातदोबाटोगोदावरी खण्डको हरिसिद्धि मोडको सडक खाल्डोमा परेर साताअघि दुर्घटना भयो। मोटरसाइकल मर्मत गर्दा १५ सय रुपैयाँ लाग्यो। धन्न घाउचोट लागेन, उनले भने। खाल्डाखुल्डी सडकमा बत्ती छैन। बेलुका खाल्डो देखिँदैन। छल्ने क्रममा दुर्घटनामा भएको उनी बताउँछन्।साँघुरो मोड त्यसमाथि खाल्डोकै कारण धेरै सवारीसाधन दुर्घटनामा परिसकेको उनले बताए। उक्त सडक भएर गोदावरी पुग्ने भीआईपीका धेरै गाडी आउजाउ गर्छन्, उनले भने, तर कसैले मर्मतमा चासो देखाएन।सुनाकोठीका राम महर्जनको बा१६प ३५१९ नम्बरको मोटरसाइकल पनि चापागाउँको महानगरीय ट्राफिक प्रहरी प्रभागअघि खाल्डोमा दुर्घटना भयो। उनी भन्छन्, विपरीत दिशाबाट आएको ट्रक छल्ने क्रममा खल्डोमा परें। उनले प्रभागअघिको खाल्डो वर्षौंदेखि रहेको बताए। उनीहरूजस्तै सडक खाल्डोमा पर्नेहरू धेरै रहेको महानगरीय ट्राफिक प्रहरी सातदोबाटोलाई थाहा छ। उपत्यकामा हुने सडक दुर्घटनका ८० प्रतिशत कारण सडकका खाल्डो हुने गरेको ट्राफिक प्रहरी प्रमुख इन्स्पेक्टर सीताराम हाछेथु बताउँछन्। सडकमा बत्ती छैन। घर, पसलको बत्तीमा भर पर्नुपर्छ, उनले भने।ट्राफिक प्रहरी प्रभाग चापागाउँका अनुसार कान्ति राजपथमा मासिक १२ दुर्घटना हुन्छन्। अधिकांश नयाँ चालकले खाल्डोको अनुमान गर्न नसकेर दुर्घटना हुने प्रहरी बताउँछ। प्रभाग अगाडिकै खाल्डोमा परेर कैयौंको दुर्घटना भइसकेका छन्, एक ट्राफिक प्रहरीले भने।चापागाउँका सानुकाजी देशारको जुत्ता पसल प्रभागअघिकै खाल्डोनजिक छ। धूलोले पसलमा बस्न सक्ने अवस्था छैन, उनले भने, तर पनि डिभिजन सडक कार्यालयलगायत सम्बन्धित निकाय मौन छ।डिभिजन सडक कार्यालयले भने ३६ सडकका खाल्डा पुरेर कालोपत्रे गर्न तीनवटा प्याकेज बनाएर ठेक्का गरिसकिएको जनाएको छ। कार्यालयका प्रवक्ता कुलप्रसाद आचार्यले ठेक्का पाएको ७ दिनभित्र कार्यालयका सम्बन्धित इन्जिनियर राखेर कालोपत्रे गर्न कार्यदेश दिइसकेको बताए। हालसम्म सुचारु नभएको विषयमा स्पष्टीकरण सोधिनेछ, उनले भने, चाँडै काम सुचारु गर्न निर्देशन पनि दिनेछु। कार्यालयका अनुसार राज कन्स्ट्रक्सनले सुगलचोकभोल ढोकाबालकुमारी, ग्वार्कोमंगलबजारपुल्चोक, इटीप्यागपोखरीग्वार्को, पाटनढोकामंगलबजार, लगनखेलकृष्ण मन्दिरलगायत १८ सडकको खाल्डो मर्मत गर्न २०७३ पुस १९ मा ११ लाख ७८ हजार ९ सय रुपैयाँमा ठेक्का पाएको थियो।ओम निर्माण सेवाले ठैवसानोगाउँ, धोबीघाटपुल्चोक, कुपन्डोलसानेपा, सानेपाबल्खुलगायत १३ सडकका लागि पुस २० मा ९ लाख ९६ हजार ७ सय रुपैयाँ र पीएम निर्माण सेवाले गोदावरीपुल्चोक, चापागाउँवज्रबाराहीसन्तानेश्वरबाडेगाउँ, टौखेलबडीखेललेले गरी ५ सडकका लागि पुस २४ मा १८ लाख ९७ हजार ९ सय रुपैयाँमा ठेक्का पाएका थिए।सुन्दरीघाटधोबीघाट, शंखमूलकृष्ण मन्दिर, मंगलबजारकुमारीपाटी, कृष्ण मन्दिरइमाडोलटीकाथली, सातदोबाटोसुनाकोठी, सातदोबाटोधापाखेलठेचो, लुभुठैवभुटखेललगायत ३२ सडकका खाल्डा मर्मतको भने सडक डिभिजन कार्यालयले गर्नेछ। यसका लागि आवश्यक सामग्री भने शुभकामना निर्माण सेवाले पुस २० मा १२ लाख १० हजार ३ सय रुपैयाँमा उपलब्ध गराउने ठेक्का पाएको थियो।"
कसैले वास्ता गरेनन्,"सहिदनगर, यदुकुहा (धनुषा) प्रथम जनआन्दोलनका क्रममा ज्यान गुमाएका यदुकुहाका पाँच सहिद परिवार दु:खी छन्। केहीले सहिद तथा सहिद परिवारप्रति न्यूनतम दायित्वसमेत निर्वाह नगरेको भन्दै आक्रोश व्यक्त गरे। सहिद दिवसको अवसरमा आइतबार इन्सेकले महिला सहिद स्मृति पार्कमा आयोजना गरेको माल्यार्पण कार्यक्रममा सहभागी सहिद परिवार तथा स्थानीयवासीले राजनीतिक दलहरूमाथि सहिदको सहादत बिर्सेको आरोप लगाए।२०४६ चैत ९ गते प्रहरीले आन्दोलनकारीमाथि अन्धाधुन्द गोली प्रहार गरेपछि तीन महिला र दुई पुरुषसहित पाँच जनाको एउटै चिहान भएको थियो। प्रहरीको गोली प्रहारबाट ३८ वर्षीया सोनावती देवी यादव, ६१ वर्षीया जानकी देवी यादव, ४५ वर्षीया मुनेश्वरी देवी यादव, १४ वर्षीय उदयशंकर मण्डल तथा ३५ वर्षीय रामनारायण यादवको ज्यान गएको थियो। दुई दर्जनभन्दा बढी घाइते भएका थिए।१४ वर्षीय उदयशंकर मण्डलको मृत्यु भएका बेला उनका कान्छा भाइ शिवशंकर मण्डल ६ वर्षका थिए। दाइको शव तन्नामा बेरेर आँगनमा ल्याएको स्मरण छ। त्यसपछि आमा, बुबा, बाजे र बज्यैलाई रातदिन आँसु बगाएको मात्र देखेको छु, उनले भने। कुलको जेठो छोराको अल्पायुमै निधन भएको पीडा सहन नसकी पिता आनन्दीको पनि असामयिक निधन भएको थियो।मुलुकमा लोकतान्त्रिक व्यवस्था स्थापना भएपछि सहिद परिवारका दुई बालबालिकालाई नि:शुल्क शिक्षा दिने बताइएको थियो। तर शिवशंकरका अनुसार गाउँका एउटै बालबालिकाले यो सुविधा प्राप्त गर्न सकेनन्। म आफंै ३ महिनासम्म काठमाडांै बसें। लीला कोइराला र गिरिजाप्रसाद कोइरालाजस्ता नेताहरूको घरघर चहारे तर नि:शुल्क शिक्षाको प्रबन्ध हुन सकेन, शिवशंकरले भने। गाउँकै विद्यालयबाट एसएलसीसम्मको अध्ययन पूरा गरी सहिद उदयशंकरका दुवै भाइ शिवशंकर र जयशंकर अचेल वैदेशिक रोजगारीमा छन्। शिवशंकरका चार वर्षीय छोरा जन्मजात पोलियोग्रस्त छ। तर नाबालकको उपचारमा समेत कुनै निकायले सहयोग गरेको छैन।प्रहरीको गोली प्रहारबाट पूर्वसांसद शिवधारी यादवकी बहिनी जानकी देवीको पनि मृत्यु भएको थियो। यदुकुहा जनविद्रोहका नेता शिवधारी यादव २०४८ को संसदीय निर्वाचनमा सांसद निर्वाचित भएका थिए। उनी कांग्रेसमा छन्। घटना स्मरण गर्दै उनी भन्छन्, आन्दोलन सहरमुखी मात्र भएकाले प्रशासनलाई दमन गर्न सजिलो भएको ठहर गर्दै हामीले यदुकुहामा आन्दोलन थालेका थियौं। तर यहाँ त सहरभन्दा पनि बढी दमन भयो।यदुकुहा ८ गोठकुहास्थित शिवधारीको घर घेरा हालेर प्रहरीले नियन्त्रणमा लिन खोज्दा दुई पक्षीय भिडन्त भएको थियो। स्थानीय महिलाले प्रहरी कारबाहीको प्रतिकार गरेका थिए। घटनाको स्मरण गर्दै गोठकुहाका ६५ वर्षीय जगदीश यादव भावुक भए, चार जनाको शव शिवधारीको घरअगाडि थियो। अनि एक जनाको शिवशरणको घरअगाडि। गाउँमा एउटै पनि मानिस थिएन। जताततै पुलिस मात्र देखिन्थे।"
"घर छ तर, के खाने?","धुलाबारी (झापा) जनआन्दोलन २०६२०६३ का जिउँदो सहिद ३८ वर्षीय गोपाल श्रेष्ठलाई राजनीतिक दल र संघसंस्था मिलेर ५ वर्षअघि घर बनाइदिए। घरले उनको चैतको हुरी र असारको झरी त छेकेको छ। तर, पेटको भोक मेटेको छैन। घर त छ तर के खाएर बाँच्ने?, उनी भावविह्वल भए, घर भत्काएर खान मिल्दैन रैछ। जनआन्दोलनका अन्य घाइतेलाई सरकारले विभिन्न समयमा मोटो आर्थिक सहयोग गर्दा श्रेष्ठलाई कसैले पुछेन। श्रेष्ठभन्दा कम घाइते सिन्धु उप्रेतीलाई तत्कालीन एमाले सरकारले उपचार खर्चबापत १६ लाख ५६ हजार रुपैयाँ उपलब्ध गराएको थियो। तर, श्रेष्ठले सरकारबाट अहिलेसम्म २५ हजार रुपैयाँ मात्रै पाए।पहुँच भएका घाइतेले मात्रै लाखांै खर्च पाए, मेचीनगर ५ खुट्टेडाँगीको घरमा आइतबार श्रेष्ठले गुनासो पोखे, सरकारले नै यसरी पक्षपात गर्दा रुन मन लाग्छ। जनआन्दोलनमा सामान्य घाइते भएकाहरूले समेत लाखांै रुपैयाँ उपचार खर्च र अन्य सुविधा पाउँदा श्रेष्ठ भने कष्टसँग जीवन गुजारिरहेका छन्। ३ वर्षअघि चन्दा उठाएर विवाह गरेका उनलाई अहिले डेढ वर्षको छोरा, श्रीमती र वृद्ध रोगी आमालाई पाल्न धौधौ छ। बिरामी आमालाई औषधि किन्न पनि सकेका छैनन्। केही वर्षअघि नेपाली कांग्रेसका सभापति सुशील कोइरालाले उनलाई घरमै भेटेर पार्टीको सरकार आएपछि उपचार खर्च उपलब्ध गराइदिने वचन दिएका थिए। तर, कोइराला आफंै प्रधानमन्त्री भएपछि त्यो वचन भुसुक्कै विर्सिएको श्रेष्ठ बताउँछन्। कांग्रेस सरकारमा हुँदा सहयोगको धेरै आशा गरें, श्रेष्ठले भने, तर आशा आशामै सरकार ढल्यो। मेचीनगर नगरपालिकाबाट मासिक ३ हजारका दरले प्रत्येक तीन महिनामा पाउने भत्ताका भरमा उनको गुजारा चलेको छ। यो महँगीमा ३ हजार रुपैयाँले के गर्नु?, श्रेष्ठ भन्छन्, यो भत्ता पनि निल्नु न ओकल्नु भएको छ। २०६३ वैशाख ६ गते सदरमुकाम चन्द्रगढीमा भएको बृहत् विरोधसभामा सहभागी हुने क्रममा तत्कालीन शाही नेपाली सेनाले चलाएको गोली लागेर उनको दायाँ खुट्टा क्षतविक्षत भएको थियो। चिसोमा साह्रै नमज्जाले दुख्छ, उनले भने, मज्जाले उपचार हुनै पाएन। उनको त्यो खुट्टो अहिले पनि खुम्चिँदैन। खुट्टाको घाउ अझै आलै छ। भारी काम गर्न सक्ने अवस्था छैन। धेरै समय उभिनु हुँदैन। भार कम पर्ने खालको जागिर मिलाइदिन उनले स्थानीय दलका नेताहरूसँग पटकपटक बिन्ती बिसाए। तर, कसैले चासो दिएनन्। सिटी रिक्सा चलाएर परिवार पाल्ने चाहना छ। तर रिक्सा किन्ने पैसा त हुनुपर्यो नि। परिवारलाई बिहान बेलुका हातमुख जोड्न गाह्रो छ, श्रेष्ठले भने, कहाँबाट ल्याउने रिक्सा किन्ने पैसा? श्रेष्ठले सहिद दिवसका दिन सरकारले सहिदहरूलाई सम्झिएर औपचारिक मात्रै निभाउने गरेको बताउँदै सहिद परिवार र घाइतेको अवस्था बुझ्न पनि सरकारलाई अनुरोध गरे। सहिद परिवार र घाइतेहरू कसरी बाँचिरहेका छन, त्यसतर्फ पनि सरकारको ध्यान जानुपर्यो, श्रेष्ठ भन्छन्। जनआन्दोलनका क्रममा भद्रपुरका सुरज विश्वास र दुर्गापुर झापाका राजन गिरी सहिद हुँदा श्रेष्ठ गम्भीर घाइते भएका थिए।"
वनकर्मीद्वारा नेपालीमाथि झूटो मुद्दा,"गुलरिया भारतीय वनकर्मीले नेपाली नागरिक दिनेश बन्जाडामाथि झूटो मुद्दा दायर गरेका छन्। उनीमाथि बाघ मार्ने ३ सय १५ बोरको बन्दुक, ६ कारतुस, बारसिंगाको एक थान सिङ र बाघ मार्ने जाल बरामद गरेको देखाएर झूटो मुद्दा दायर गरेको पाइएको हो। भारतीय दैनिक पत्रिका अमर उज्यालाले चोरीसिकार गर्न आएका चार नेपालीमध्ये तीन फरार भएको भन्दै समाचार प्रकाशन गरेको छ। पत्रिकामा बन्जाडालाई वन प्रशासनबीच राखेर तस्बिरसमेत प्रकाशित गरिएको छ। यसअघि उनीमाथि वन कर्मचारीले बँदेल मारेको आरोप लगाएका थिए। नेपाल प्रहरीका अनुसार ६ दिनअघि बन्जाडालाई बर्दियाबाटै भारत उत्तर प्रदेशस्थित कर्तनियाघाटका वनकर्मीले पक्रेर लगेका थिए। गुलरिया ३ छेदापुर केरवारीका बन्जाडालाई कर्तनियाघाट वन्यजन्तुअन्तर्गत रेन्जपोस्टमा लगेर बहराइच कारागार चलान गरिएको हो।"
ट्रम्पको अतिवाद,"ट्रम्पले निर्वाचनअघि पटकपटक आप्रवासी मुस्लिमहरूलाई मुलुकबाहिर लखेट्ने बताउँदै आए पनि त्यसलाई धेरैले चुनावी प्रचारवाजी मात्रै ठानेका थिए। तर, जब उनले महाशक्ति मुलुकको सत्ता सम्हाल्न थाले, तब आफ्ना चुनावी प्रतिबद्धताअनुरूप व्यावहारिक रूपमै आप्रवासीप्रति कठोर निर्णय लिएका छन्। यसबाट खासगरी सिरियाली शरणार्थीलाई अमेरिकी ढोका बन्द भएको छ भने मुस्लिम बाहुल्य इराक, इरान, सिरिया, सुडान, लिबिया, सोमालिया र यमनका नागरिकलाई अमेरिका प्रवेशमा रोक लगाइएको छ। सिरिया विगत छ वर्षयता युद्धले ध्वस्त भएको मुलुक हो, जहाँका १ करोडभन्दा बढी नागरिक आफ्नो घर छाडेर हिंडिसकेका छन्, जसमध्ये कतिपय छिमेकी मुलुकहरूमा शरणार्थी भएका छन् भने कतिपय आफ्नै भूमिमा विस्थापित भएर कष्टकर जीवन बिताइरहेका छन्। यसले पनि सिरियामा मानवीय संकट चुलिएको प्रस्टै हुन्छ। तर, यस्तो मानवीय संकट समाधान गर्नतिर लाग्नुको सट्टा ट्रम्पले आफ्नो मुलुकमा शरणार्थी प्रवेशमै रोक लगाइदिए। सन् २०१६ मा मात्रै ८४ हजार ९ सय ९५ शरणार्थी अमेरिका भित्रिएका थिए, जसमध्ये १२ हजार ५ सय ८७ सिरियाली थिए। यसरी शरणार्थीप्रति उदार अमेरिका ट्रम्पको निर्णयले एकाएक कठोर मुलुकका रूपमा परिचित हुन पुगेको छ।आतंकवादविरुद्धको एजेन्डालाई ट्रम्पले जोड दिएका छन्। त्यसमा पनि उग्र इस्लामिक आतंकवादीलाई अमेरिकाबाट बाहिर निकाल्न चाहेको उनले प्रस्टै रूपमा भन्ने गरेका छन्। तर मुस्लिम मुलुकबाट अमेरिका प्रवेश गर्ने सबैलाई आतंकवादी देख्नु वासिङटनको दृष्टिदोष मात्रै हो। त्यसमाथि जीवनको याचना गर्दै शरण लिन आउनेहरूमा आतंकको छाया देखेर प्रवेशमै रोक लगाउनु आधारभूत मानवीय मूल्यमान्यतामाथिकै प्रहार हो। ट्रम्पले मुस्लिम मुलुकलाई छाडेर क्रिस्चियन र अन्य धर्म भएका मुलुकका नागरिकको प्रवेशमा प्राथमिकता दिने भनी जुन अभिव्यक्ति दिएका छन्, त्यसले त्यहाँ आगामी दिनमा धार्मिक अतिवादलाई बढावा दिनेछ। अमेरिका र अमेरिकी जनताको सुरक्षाका नाममा ट्रम्पले मुस्लिमहरूमाथि रोक लगाउने भनी गरेको निर्णय होस् वा शरणार्थी प्रतिबन्धलगायतका जेजस्ता अनुदारवादी निर्णय छन्, त्यसले अमेरिकामाथिको सुरक्षा खतरालाई झनै बढाउन सक्छ। आतंकवादमाथि कडाइ गर्नुलाई अन्यथा मान्न सकिँदैन तर अमेरिका प्रवेश गर्न चाहने हरेक आप्रवासीको अनुहारमा ट्रम्पले आतंकवाद देख्नुचाहिं महाभूल हो। भिसा र शरणार्थी मामिलामा वासिङ्टनले लिएको अनुदारवादी निर्णय नसच्चिएको अवस्थामा धर्मका नाममा ध्रुवीकरण संसारभरि अरू बढ्ने कुरालाई नकार्न सकिँदैन।"
छिमेक सम्बन्ध : कहाँनेर चुक्दै छौं?,"अमेरिकी अर्थतन्त्रको मेरुदण्ड मानिएको पुँजी, प्रविधि र आविष्कार, सीप र शिक्षा (विश्वविद्यालयको तालिम) र आप्रवासीले आपूर्ति गर्ने श्रम आदिमाथि अब अमेरिकाको आधिपत्य रहेन। सूचना प्रविधिका कारण अहिले सस्तोमा अविकसित देशले नयाँ आविष्कार गर्ने वा प्रविधि विकास गर्ने बाटो खुलेको छ। अर्कोतिर पुँजीका लागि विकसित देशकै मुख ताक्ने दिन गए। अमेरिकन इन्टरप्राइज इन्स्टिच्युटका अनुसार सन् २००५ देखि ०१६ सम्म चीनले विश्वभर करिब १,४८५ अर्ब डलर लगानी गरेको छ। अहिले विश्वभरि लगानीका लागि पैसा भएको एउटै देश चीन हो, जसका कम्पनीहरूले सन् २०१६ मा अमेरिकामा मात्रै करिब ५१ अर्ब अमेरिकी डलर लगानी गरेका छन्।अमेरिकामा डोनाल्ड ट्रम्पले राष्ट्रपति पद सम्हालेसँगै विश्व नयाँ राजनीतिक ध्रुवीकरणतिर अग्रसर भएको छ। अमेरिकाका ट्रम्प, रूसका पुटिन, चीनका सी जिनपिङ र भारतका मोदीद्वारा आफ्नै पाराका राष्ट्रवादी नाराहरू सारिएका छन्। कट्टर हिन्दुवादी मोदी र रूसका पुटिनले छिमेकमा समस्या आउँदा चुप लागेर नबस्ने नीति लिएका कारण यी देशमा नवराष्ट्रवादको उदय भएको भनिन्छ। सन् १९३० को दशकको नाजी जर्मनीपछि सायद विश्वभरि यसरी चरम राष्ट्रवादको उदय भएको यो पहिलोपटक हो भनेर टिप्पणी गर्नेहरू पनि छन्।चीन विवादित दक्षिण चीन समुद्रमा मत्ता हात्तीजस्तै भएको, चीनसँग राम्रो सौदाबाजी गर्न नसक्दा अमेरिकाको व्यापार घाटाले अमेरिकीको जागिर खोसिएको र चीनले उत्तर कोरियामाथि दबाब नदिएर केवल अमेरिका विरुद्ध कार्डका रूपमा उपयोग गरेको भन्ने राष्ट्रप्रति ट्रम्पको बुझाइका कारण चीनसँग अमेरिकाको सम्बन्धमा उतारचढाव आउने र भारत अमेरिकासँग नजिकिने देखिन्छ। अर्कोतिर विश्वभरि नै अमेरिकाले चिढ्याउने देश र शक्तिहरूको नेतृत्व अब चीनले गर्ने देखिन्छ। सिरिया र युक्रेनका मामिलामा अमेरिका र पश्चिमेली देशहरूलाई सैनिक र कूटनीतिक दाउपेचमा पछार्न सफल रूसमा राष्ट्रपति पुटिन विश्व राजनीतिमा सफल खेलाडी प्रमाणित भएका छन् भने अमेरिकाको नयाँ प्रशासनसँग उनको कस्तो सम्बन्ध रहन्छ, हेर्न बाँकी छ, तर पुटिनप्रति ट्रम्पको सफ्ट कर्नर भने प्रस्टै छ। अहिले एकातिर अमेरिकाको मेक अमेरिका ग्रेट अगेन (अमेरिकालाई फेरि महान बनाऊ) भन्ने नारा छ भने अर्कोतिर चीनका सी जिनपिङको ग्रेट रिजुभिनेसन अफ दि चाइनिज नेसन (चिनियाँ राष्ट्रको महान पुनर्ताजगी) भन्ने नारा छ। चीन र अमेरिका दुबै आआफ्नो देशलाई महान बनाउने अभियानमा छन्। उनीहरूले व्यापार, लगानी, उत्पादन र सुरक्षामा एकअर्काको सहअस्तित्व स्वीकार नगरे एउटाको प्रगति अर्काको अधोगतिमा परिणत हुने खतरा छ।रोचक के भने राष्ट्रपति रोनाल्ड रेगनको स्वतन्त्र व्यापारको ट्रेडमार्कमा पुँजीवादी व्यवस्थाको पर्यायबाची मानिने अमेरिका संरक्षणवादतिर गएको छ भने माओको कम्युनिष्ट चीन खुलाबजार नीतिको अभियन्ता देखिएको छ। हालै स्वीट्जल्यान्डको डेभोसको वल्र्ड इकोनमिक फोरममा चीनका राष्ट्रपति सीले अब चीनले विश्वमा खुला व्यापार र पर्यावरण संरक्षणमा नेतृत्व दिने वाचा गरे। राष्ट्रपति ट्रम्पको ट्रान्सप्यासेफिक पार्टनरसिप (टीपीपी) व्यापार सम्झौताबाट बाहिरिने घोषणा गरेबाट चीनलाई फाइदा हुने निश्चित छ। वास्तवमै गत तीन दशकमा भूमण्डलीकरणको सबभन्दा धेरै फाइदा चीनले लिएको छ, जसले खुलाबजार र आर्थिक वृद्धिका कारण करोडौं जनताको जीवनस्तरलाई गरिबीको रेखामाथि तान्न सफल भएको छ। नभन्दै फ्रान्सका नेपोलियन बोनापार्टले चीन एउटा सुतेको भीमकाय ड्रयागन हो, यसलाई सुत्न देऊ, यो ब्युँझियो भने यसले विश्वलाई हल्लाउनेछ भनेझैं भयो।अब चर्चा गरौं, माथि उल्लिखित विश्व राजनीतिक परिवेशको नेपालमा कस्तो असर पर्ला? चिनियाँ परराष्ट्र नीतिका मुख्य दुई पाटाहरू रहिआएका छन्। पहिलो, विश्वभरि लगानी र व्यापार बढाएर चीनको आर्थिक समृद्धिलाई निरन्तरता दिने। आप्रवासीमाथि ट्रम्पले कडा रवैया अपनाएर दक्ष जनशक्तिलाई दिने एचवानबी भिसासमेत रद्द गरे, अमेरिकाको सफ्ट पावर मानिने आप्रवासीले अमेरिका भित्र्याउने सीप र कला चीनतिर सर्नेछ भन्ने केही चिनियाँ थिङ्कट्याङ्कहरूको आँकलन छ। दोस्रो, छिमेकी लगायतका देशहरूसंँग सैनिक गठबन्धन र सम्बन्ध बलियो बनाउँदै लैजाने। जस्तो कि चीनले पाकिस्तान, क्याम्बोडिया, बर्मा, थाइल्यान्ड, फिलिपिन्स, मलेसिया आदि देशसंँग सैनिक सम्बन्ध बढाइरहेको छ भने नेपालसँग समेत संयुक्त सैनिक अभ्यास गर्दैछ। चिनियाँ सेनाको नेपाली सेनासँगको सैनिक अभ्यासलाई बाहिरबाट स्वाभाविक ठाने पनि भित्रबाट भारतले आफ्नो सुरक्षामा चुनौतीका रूपमा लिएको देखिन्छ। त्रिभुवन विमानस्थलमा आफ्ना एयर मार्सललाई बास बसाउने योजना भारतको सामरिक रणनीतिकै पाटो हो भन्नेहरू पनि धेरै छन्।चीनका तीनवटा कुराहरूसँग भारत सधैं सशंकित रहन्छ। पहिलो, भारत र उसका छिमेकीका सीमामा हुने चीनका सैनिक गतिविधिहरू। दोस्रो, पाकिस्तानसँगको चीनको आर्थिक र सामरिक सम्बन्ध। तेस्रो, अमेरिका लगायत धेरै देशले हुन्छ भने पनि भारतको विश्वको आणविक समुदायमा प्रवेशलाई चीनले बिभिन्न बहानामा रोकेको कुरा। यही चीनभारत सम्बन्धकै परिवेशमा हालै राष्ट्रपति ट्रम्पले प्रधानमन्त्री मोदीलाई फोन गरेर भारतअमेरिकाको सच्चा साथी रहेको बताएका छन् भने मोदीलाई यसै वर्ष अमेरिकाको औपचारिक भ्रमण गर्ने निम्तो दिएका छन्। तर चीनप्रति ट्रम्पको कडा रवैयाबाट भारतले कति फाइदा उठाउला भन्ने कुरा अरू धेरै कुरामा निर्भर गर्नेछ। जस्तो कि भारतले वर्षौंदेखि कास्मिरमा तेस्रो शक्तिको हस्तक्षेपलाई नकारेको छ, त्यसैले भारत र पाकिस्तानको समस्या समाधानमा मध्यस्थ बन्ने भन्ने ट्रम्पको कुरा भारतलाई पचेको छैन। त्यसरी नै दक्ष जनशक्तिलाई दिइने अमेरिकाको एचवानबी भिसा रद्द व स्थगित भए धेरै भारतीयलाई असर पुग्नेछ भने समग्रमा अफ्गानिस्तान र पाकिस्तान हेर्ने ट्रम्पको नीतिले समेत भारतसँगको सम्बन्ध कस्तो हुने भन्ने निक्र्याेल गर्नेछ।एउटा कुरा के भने चीनप्रति अमेरिकाको कडा रवैया वा भारतसँगको गाढा सम्बन्धले अमेरिका र भारतको नेपाल हेर्ने दृष्टिकोणमा सामञ्जस्य आउने देखिन्छ। यो अवस्थामा नेपालले चीन र भारत दुबैतिरको सन्तुलित नीति लिनेछ वा अहिले देखिए जस्तो भारततिर ज्यादा तर चीनतिर कम ढल्किए जस्तो नीति लिने हो, हेर्न बाँकी छ। आगामी दिनमा नेपालको राजनीतिले कुन कोर्स लिने, सत्तामा को आउने, कांग्रेसका देउवालाई प्रचण्डले सजिलै प्रधानमन्त्री पद हस्तान्तरण गर्ने वा ओलीसँग मिलेर चिनियाँ कार्ड खेल्ने आदि कुराले समेत असर पार्नेछ। व्यापार, लगानी, पर्यावरण संरक्षण आदिमा विश्वको नेतृत्व गर्न अघि सरेको चीनलाई एउटा अवसरका रूपमा लिने वा दक्षिणको छिमेकी चिढिन्छ भनेर चीनबाट केही दूरीमा बस्ने दुई रोजाइ नेपालसामु खडा छन्।इतिहास हेर्ने हो भने चीनसँगको सम्बन्ध नेपालको दीर्घकालीन र बृहत्तर हितभन्दा भारत विरुद्धको कार्डका रूपमा प्रयोग भएको पाइन्छ। बीपीले भारतलाई सुरुमा वसुदैव कुटुम्बकम्को नाताले हेरे पनि जब सन्धिहरू असमान भएको र भारत प्रवासमा रहँदा अपमानित भएको महसुस गरे, त्यसपछिी उनलाई चीनको खाँचो महसुस भयो। राजा महेन्द्र र वीरेन्द्र चीनप्रति नरम देखिए। बहुदलकालका सरकारहरू भारततिर बढी ढल्किए भने भारतको नाकाबन्दीले केपी ओली सरकार भने व्यापार, लगानी र पारवहनमा चीनको विकल्प खोज्न बाध्य भयो।अहिले भारतलाई हेर्ने दृष्टिकोणमा तीनथरी भनाइ छन्। पहिलो, प्रतिपक्षमा रहेको एमाले लगायतका पार्टीहरू र कांग्रेसमाओवादीका केही नेताले वर्तमान सरकारको भारतनीतिलाई लम्पसारवादको संज्ञा दिएका छन्। भारतका अगाडि नेपाल निरीह बनेको यिनको तर्क छ। दोस्रो, सीके राउतले मधेसको पृथकतावादी आन्दोलनको खुलेआम नेतृत्व गरिरहेका छन् र नेपालका पहाडियाभन्दा छिमेकी भारतीयहरू भाषा, धर्म, रहनसहन र पारिवारिक सम्बन्ध आदिले नजिक हुन् भन्ने अतिवादी र विखण्डनवादी सोचाइ हावी हुँदैछ। तेस्रो, सत्ताधारी कांग्रेस र माओवादीका धेरै नेताको संविधान संशोधनमार्फत मधेसवादी दलहरूको चित्त बुझाउनसके भारतसँगको सम्बन्ध सुध्रने र यही भएकाले चीनसँंगको सम्बन्धलाई नयाँ उचाइ दिने काम तत्काललाई थाती राख्नुपर्ने भन्ने बुझाइ छ।यसै प्रसंगमा मैले केही हप्ताअघि परराष्ट्रमन्त्री प्रकाशशरण महतलाई बाहिरबाट हेर्दा नेपालको चीन र भारत सम्बन्ध किन यति धेरै असन्तुलित? नेपालका प्रधानमन्त्री दुईचोटी भारत पुग्नुभयो, परराष्ट्रमन्त्री तपाईं त पाँचचोटी भारत पुग्नुभयो, तर किन ६ महिनामा एकचोटी पनि चीनको भ्रमण भएन? भनेर जिज्ञासा राखेको थिएँ। महतको जवाफ थियो, चीनसँगको सम्बन्धमा हाम्रो कुनै समस्या छैन। सम्बन्धमा उतारचढाव भारतसँगै छ। जहाँ समस्या छ, त्यहाँ फोकस गर्ने हो। हामी कुनै ठूलो आर्थिक, सैनिक र राजनीतिक शक्ति होइनौं। हामीले पावर अफ पर्सुयसन र पावर अफ रिजनिङकै माध्यमले भारतसँग बसेरै समस्याको समाधान खोज्ने हो।चीन किन नजानुभएको त भन्ने प्रश्नमा महतको जवाफ थियो, चीनले भारतको समुद्रसम्म पुग्ने वान बेल्ट वान रोड अवधारणामा सही गर भन्छ। यो भारतको भूभागबारे नेपालले कसरी कमिट गर्ने? यो कुरा नसल्टाई अरू कुरामा बोलाउँदैबोलाउँदैन, अनि कसरी म चीन जाने? महतसँगको कुराकानीबाट भारतसँगको सम्बन्ध समग्रमा सुध्रँदै गएको तर चीनसँग अविश्वासको वातावरण बढ्दै गएको हो कि जस्तो मैले देखेंँ।जसरी भारतसँग इङ्गेज भएर समस्या सल्टाउने प्रयास गरिएको छ, त्यसरी नै चीनसँग बसेरै भारत तानिने कुरा भारतसँग मिलाउ, तर नेपालसँगको व्यापार, पारवहन र लगानीका कुरामा अघि बढौं भन्नुपर्ने टड्कारो आवश्यकता छ। अर्कोतिर कांग्रेसभित्र अब केही महिनामा प्रचण्डपछि सरकारको नेतृत्व लिने भएकाले चीनसंँग नजिकिएर भारतलाई किन चिढ्याउने भन्ने बुझाइ पनि छ।समग्रमा के भने परराष्ट्र नीतिमा दुइटा कुरा महत्त्वपूर्ण हुन्छन्। पहिलो, १०२० वर्ष वा दीर्घकालमा विश्व र छिमेकको अवस्था के हुने भनेर आँकलन गरी दूरदर्शी नीति बनाउन सक्नु। जस्तो कि अमेरिकामा राष्ट्रपति निक्सन र उनका विदेशमन्त्री किसिन्जरले यत्तिकै ताइवान छोडेर चीनसँंग सम्बन्ध सामान्यीकरण गरेका थिएनन्। तिनले आजको शक्तिशाली चीन ४४ वर्षपहिले नै देखेका थिए। नेपालको चीनसँगको सम्बन्धलाई नयाँ उचाइमा पुर्याउने ऐतिहासिक ढोका खोलिसकिएको छ र दीर्घकालीन हितका लागि राजनीतिभन्दा माथि उठेर यो सम्बन्ध सुदृढ गर्न जरुरी छ। दोस्रो कुरा के भने बीपी कोइरालाले राजा, राष्ट्रियता र राजनीतिमा लेखेका निम्न शब्दहरू नेपालको सन्तुलित परराष्ट्र नीतिका बारेमा धेरै सान्दर्भिक छन्, मैले आफ्नो देशको भविष्य देखेको छु, जुन कारणबाट नेपाल अहिलेसम्म स्वतन्त्र रहेर बढ्न सक्यो, राष्ट्रिय र अन्तर्राष्ट्रिय कारणबाट। केवल हामी अलिकति चनाखो हुनुपर्यो। घुसपैठलाई हुँदै होइन भन्नुभएन। हामी चनाखो भइदियौं भने हाम्रो देशको भविष्य पनि छ र ठूलो भविष्य रहन्छ।यी लेखकका निजी विचार हुन्। लेखक सम्बद्ध संस्थासँग यी विचारको केही सम्बन्ध छैन।"
महान्यायाधिवक्ताको दोहोरो भूमिका,"उच्च अदालतका ८० जना न्यायाधीश नियुक्ति हुँदा सरकारी वकिल सेवा समूहबाट एकजना मात्र परेको भनी सरकारी वकिलबाटै अदालतमा बहस बहिस्कार गरियो। सरकारी वकिलले बहस नगर्ने, अदालतमा सरकारको प्रतिनिधित्व नगर्ने भनी टेड्र युनियनका साथै विशिष्ट श्रेणीका सरकारी वकिल र महान्यायाधिवक्ता रमणकुमार श्रेष्ठ समेतको सहमतिमा अदालतमा बहससमेत बहिस्कार गरियो। न्यायपरिषद् र प्रधानन्यायाधीश सुशीला कार्कीलाई धम्क्याउन यो कदम चालियो। सरकारका कानुनी सल्लाहकारले सरकारको प्रतिनिधित्व गराउन इन्कार गर्नु भनेको नैतिकताको खडेरी हो।व्यवस्थापक र कामदार दुवैले एउटै मागमा हडताल वा बेन्च बहिस्कार गरेको पहिलोपटक होला। सरकारी वकिल र ट्ेरड युनियनलाई कमरेड महान्यायाधिवक्ताले मूर्ख बनाए। न्यायपरिषद्मा प्रधानमन्त्रीले नियुक्त गरेका सदस्य थिए। सरकारकै प्रतिनिधि कानुन मन्त्री थिए। महान्यायाधिवक्ता रमणकुमार पनि प्रधानमन्त्रीबाट नै नियुक्त भएका नेपाल सरकारका प्रमुख कानुनी सल्लाहकार हुन्। जति माओवादीबाट न्यायाधीश नियुक्त भए, उनकै पार्टीका कार्यकर्ता हुन्। तिनको नियुक्ति सम्बन्धमा कुनै विरोध गरेको पाइएन। आफ्नो पार्टीका कार्यकर्ता नियुक्ति गराउन उनको समेत संलग्नता नहुने कुरै भएन। तर सरकारी वकिललाई न्यायाधीशमा नियुक्त गराउन कानुन मन्त्री र आफ्नै सहयात्री वकिल वैदिकलाई भने केही भनेनन्। नियुक्त घोषणापछि सरकारी वकिललाई हडतालमा उतारेर साखिल्लो बनेका मात्र हुन्। यसरी दोहोरो मापदण्ड महान्यायाधिवक्ता रमनकुमारले खेले, त्यसैमा सबै सरकारी वकिल मख्ख परे, कुरो यसो हो। भोलि पनि न्यायपरिषदको वक्तव्य बमोजिम नियक्ति हुने कुनै सुनिश्चितता छैन। पहिलेदेखि नै न्यायाधीश नियुक्तिमा राजनीतिक दलको दबदबा रहँदै आएको छ, प्रधानन्यायाधीशलाई अचानो बनाइएको मात्र हो। गौरीबहादुर कार्कीसूर्यविनायक, भक्तपुर"
दलहरूको आर्थिक स्रोत र पारदर्शिता,"दक्षिण एसिया र नेपाल चुनावको नाममा गोप्य र असीमित रूपमा रकम उठाउने र जथाभावी खर्च गर्ने प्रवृत्ति नेपाल र भारत दुबैमा उस्तै देखिन्छ। यी दुवै मुलुकमा सार्वजनिक वा राज्य निकायबाट सहयोग संकलनको अभ्यास देखिँदैन। श्रीलंकामा भने पब्लिक फन्डिङको केही अभ्यास छ। त्यहाँ व्यापारिक प्रतिष्ठान वा बेनामी दाताबाट रकम लिन रोक लगाइएको छ, तर खर्चको सीमा तोकिएको छैन। उता भुटानमा सरकारी सहयोग छ, कर्पोरेट र गोप्य चन्दामा प्रतिबन्ध। ट्रान्सपरेन्सी इन्टरनेसनल नेपालको ट्रान्सपरेन्सी इन पलिटिकल फाइनान्स इन नेपाल एक प्रतिवेदनअनुसार दलहरूले नियमित आर्थिक हिसाबकिताब राखे पनि कानुनमा उल्लेख भएअनुसार प्रक्रिया पालना र पारदर्शिता अपनाउनसकेका छैनन्। व्यवहारमा हेर्दा कुनै पनि दलहरूले दाताको पहिचान सम्बन्धी जानकारी सार्वजनिक गर्दैनन्। सहयोगको रूपमा आउने वास्तविक रकम र दाताको नाम गोप्य राख्ने गरिएको छ। विभिन्न स्वार्थ बोकेका र दबाब समूहहरूबाट सहयोग लिने चलन पछिल्लो समय बढ्दैछ, खासगरी ठूला व्यापारिक समूहहरूबाट। राज्यले दिने आर्थिक सहायता यो कमजोरी सम्बोधन गर्न महत्त्वपूर्ण उपाय हुनसक्छ। विकसित मुलुकहरूमा राज्यले पार्टीहरूलाई निर्वाचन खर्च लगायतमा सहयोग दिने गरेको छ। यस्तो सहयोग करदाताहरूबाट आउने हँुदा वार्षिक रूपमा त्यसको लेखापरीक्षण गरी सार्वजनिक गर्नुपर्ने दायित्व पार्टीहरूमा हुनेछ। राज्यको सहयोगले दलहरूलाई बढी विवेकसम्मत रूपमा खर्च गर्न, पारदर्शिता अपनाउन र देशका करदाताप्रति जवाफदेही बन्न पनि जिम्मेवार बनाउनेछ। त्यसो त दलहरूलाई राज्यबाट दिइने अनुदान धेरैजसो एसियाली मुलुकमा शून्यजस्तै छ। केहीले दिन्छन्, तर हात्तीको मुखमा जिराजस्तो। भारतको दिल्लीमा सन् २०१५ डिसेम्बरमा जारी राजनीतिक सरोकारवालाहरूको दक्षिण एसियामा राजनीतिक आयव्याय नियमन सम्बन्धी घोषणापत्रले यसमा महत्त्वपूर्ण सुझाव दिएको छ। त्यसले व्यक्ति र संस्थाले दिने निजी चन्दालाई निरुत्साहित गर्दै सार्वजनिक तथा सरकारी सहयोगतिर जोड दिएको छ। सरकारी सहयोग रकम नगद र जिन्सी दुबैमा लिन सकिन्छ। यसले दलहरूको ठूला र निजी तर अपारदर्शी रूपमा दिने दाताहरूप्रतिको परनिर्भरता घटाउँछ। तर सरकारी सहयोग रकमको पनि सीमा र सर्तहरू तोकिनुपर्छ। र त्यसलाई पारदर्शी बनाइनुपर्छ। त्यसले दलहरूको आम्दानी र खर्चलाई नियमन गर्न एकीकृत र बृहत अवधारणामा जान पनि सुझाएको छ। खासगरी पार्टीहरूको नियमित गतिविधि र चुनावी अभियान दुवैमा प्रयोग हुने खर्चको नियमन र अनुगमनमा जोड दिइएको छ। चुनावी प्रचारप्रसार सामग्री, सेवा र विज्ञापनजस्ता गतिविधिको वास्तविक लागत खर्चअनुसार नियमन हुनुपर्छ। नेपालमा पनि दलहरूको खर्च सीमाबारे फरक विचार आइरहेका छन्। कतिपयले दललाई मतको आधारमा राज्यले नै अनुदान दिने र सरकारी लेखापरीक्षणको दायरामा ल्याउनुपर्ने सुझाव दिइरहेका छन्। चुनावमा प्रतिउम्मेदवार १० लाख रुपैयाँभन्दा बढी खर्च गर्न नपाउने प्रावधानलाई बढाएर ३० लाखसम्म पुर्याउनुपर्ने माग केही सांसदहरूको छ। त्यसमा वास्तविक आवश्यकता अनुसार रकमको सीमा समायोजन गर्न सकिन्छ। अरु देशका अभ्यास पनि यसमा सहयोगी हुन सक्छन्। यो सन्दर्भमा दलहरूको आम्दानी र खर्चलाई पारदर्शी बनाउने कानुन आवश्यक छ। सबै दलले एकद्वार बैंक खातामार्फत खर्च र आम्दानीको कारोबार गर्नुपर्ने व्यवस्था हुनसके आर्थिक पारदर्शिता कायम गर्न मद्दत पुग्नेछ। राजनीतिमा बाह्य शक्तिको प्रभाव हावी रहेको नेपालजस्तो मुलुकमा विदेशी नागरिक र निकायबाट सहयोग नलिनु नै राम्रो हुन्छ। यसतर्फ नयाँ कानुनले सम्बोधन गर्नसके राजनीतिको मैलो केही भए पनि पखालिने थियो।"
चुुनावी वातावरणको निर्माण,"अहिलेको राजनीतिको चुरो कुरा यही हो कि ठूलासाना, बलियानिर्धा सबै प्रकारका दलहरूका लागि संघीयता घाँडो सावित भएको छ। सबै दल आफूमा संघीय शासन चलाउने सामथ्र्य भएको स्वीकार्न हिच्किचाइरहेका छन्। हालै सीमांकनको प्रश्नमा क्षेत्र नम्बर ५ लाई जसप्रकार आन्दोलित गराइयो, त्यसैबाट पनि नेपालको राजनीतिमा संघीयता कति अप्ठेरो स्थितिमा छ भन्ने थाहा पाइन्छ। एमाले र साना कम्युनिष्ट पार्टीहरू संघीयताको विपक्षमा जानु अस्वाभाविक होइन। तर राज्यको पुन:संरचनाको प्रस्ताव गर्ने माओवादीका लागि पनि संघीयता अहिले अप्ठेरो प्रावधान भएको छ। नेपाल जस्तो सत्ताकेन्द्रित देशमा संघीयताको प्रयोग सफल हुने सम्भावना बढी नै छ। किनभने संघीयतामा सत्ताका केन्द्रहरू विविध हुन्छन् र सत्तामा सहभागिता सहज हुन्छ। तर आर्थिक र अन्य कारणहरूले संघीय संरचनाहरू विफल पनि हुनसक्छ। यसबारे राजनीतिक सचेतना बढ्दै गएको छ। चुनाव हुनुपर्छ र हाम्रा राजनीतिक उपलव्धिहरूले स्थायित्व प्राप्त गर्नुपर्छ। यसमा कसैको दुईमत नहोला। यसका लागि राजनीतिक दलहरूले आपसी अहंकार र वैमनस्य त्यागेर चुनावका लागि समावेशी वातावरण बनाउनुपर्छ। देशले एकपटक फेरि दलहरूको बुद्धिमत्ता र विवेकपूर्ण निर्णय खोजेको छ। मधेस होस् वा पहाड र हिमाल, जहाँसुकैका नेपालीहरूको नेपाली भूमिमाथि समान अधिकार छ। उनीहरूलाई त्यो अधिकारबाट कसैले बञ्चित गर्न सक्दैन। राजनीतिक दलहरू आफैंमा लक्ष्य नभएर लक्ष्यमा पुग्ने साधनमात्र हुन्। नेपाली जनतालाई विवेकपूर्ण ढंगले परिचालित गरेर विकास र समृद्धिको लक्ष्यमा पुर्याउनसके मात्र दलहरूको साख रहनेछ। अन्यथा हामीले सत्ताको कचिंगलबाट कहिल्यै पार पाउने छैनौं।"
देश बनाउने फरक सूत्र,"केशव नेपाली व्यवसायीका फरक उदाहरण हुन्। होटलमा आउने विदेशी पाहुनासँग हात मिलाउन पुग्छन्। तिनलाई विकट गाउँ हेर्न जान आग्रह गर्छन्। भ्याउने र मन पग्लनेहरू उनको पछि लाग्छन्। उनी चितवनका अग्लाअग्ला डाँडाकाँडा चढाउँछन्। त्यहाँको अवस्थासँग प्रभावित हुनेले उनको अग्रसरतामा साथ दिन्छन्। यही विधि प्रयोग गरेर उनी नयाँ पदमपुरको दुई सय बिघा भन्ने ठाउँमा स्कुल भवन बनाउन सफल भए। सुरुमा ७ विद्यार्थी पढ्ने स्कुलमा जस्ताछानाको पक्की भवन बनाएपछि ३३५ जना पुगेका छन्। त्यसमै बालविकास केन्द्र खोलेका छन्, जहाँ एक कर्मचारीको तलब उनैले बेहोर्छन्। त्यहाँका बासिन्दा साढे २ घण्टा टाढा गर्दास खोलामा पानी लिन जान्थे। उनले दुइटा डिप बोरिङ गरेर ठूलाठूला ट्यांकी राखिदिएका छन्, जसबाट ३ सय परिवारले पिउने पानी सहज पाएका छन्।हामी एउटा अनुसन्धानका सिलसिलामा ओडारमा बस्ने चेपाङको खोजीमा थियौं। त्यही क्रममा सिद्धि गाविसको जंगलमा नारकीय जीवन बिताइरहेका हस्तबहादुर चेपाङ भेटिए। ओडारबासी उनको जीविकाको स्रोत जंगलमा पाइने कीरा, फट्याङ्ग्रा र कन्दमुलहरू थिए। त्यसबारे कान्तिपुरमा समाचार आएपछि उनै केशवले फोन गरे। नजिकैको गाउँमा तत्काल उनका लागि सुविधाजनक घर बनाइदिए। जिन्दगीभरि खानलाउन साथ दिने घोषणा गरेका छन्। सिद्धिकै जिङ्लाउमा चेपाङ बालबालिका स्कुल जान सक्ने अवस्थामा थिएनन्। डेढ घण्टा कस्सिएर हिँड्दा मात्र राष्ट्रिय प्राथमिक विद्यालय नान्दार आउँथ्यो। त्यति दु:ख गरेर पढ्न जाने चेतनाको विकाससमेत भइसकेको थिएन। त्यसैलाई ध्यान दिएर उनले जिङ्लाउमा फरक स्कुल बनाए। तीन वर्षदेखि त्यहाँ शिशु कक्षा पढाइ हुँदै आएको छ, जहाँ ५ देखि १५ वर्षका करिब ५० बालबालिकाले अक्षर चिन्ने काम गर्छन्। त्यसमा सरकारले जम्मा ३ हजार रुपैयाँ तलब दिएर एक जना शिशु शिक्षक राखेको छ। उनलाई थप ३ हजार र अर्का शिक्षकलाई ७ हजार रुपैयाँ उनले बेहोर्दै आएका छन्। हेटौंका सुरेन्द्र श्रेष्ठका दुई बालक छोराको निधन भयो एउटा क्यान्सरले अर्काको दुर्घटनामा। त्यही रनाहामा उनी श्रीमती कल्पनासहित काठमाडौं सरे। उनीहरूले नयाँ जीवन संघर्षअन्तर्गत विभिन्न पेसा अपनाउन थाले। त्यही क्रममा बानेश्वरमा भर्खरै मम संसार खोलेका छन्। मेसिनबाट फरकफरक खाले मम बनाउनु आफैंमा नौलो काम त हो नै, हरेक प्लेटबाट ३ रुपैयाँ क्यान्सर पीडितको सहयोगार्थ छुट्याउनु नमुनायोग्य मान्नुपर्छ। मम संसार मम आपूर्तिकर्ता थोक व्यवसाय हो। यसको दैनिक बिक्री ठूलै परिमाणमा हुने सञ्चालकको अपेक्षा छ। त्यसबाट क्यान्सरपीडितका लागि जुट्ने राम्रै रकम वास्तविक पीडितको हितमा खर्च होस् भन्ने संयन्त्र निर्माणमा उनीहरू जुटेका छन्।क्यान्सरले नै निधन भएकी १४ वर्षीया प्रिमा कर्माचार्यका बुवा राज र आमा एमीले हालै मम संसार मै श्रद्धाञ्जली कार्यक्रम राखे। यसको कारण सुनाए, प्रसादस्वरूप दिइने भेज ममको प्रतिप्लेट तीन रुपैयाँ क्यान्सरपीडितका नाममा संकलन होस् भन्ने लाग्यो। त्यो नै छोरीप्रति सच्चा श्रद्धाञ्जली हुनेछ भन्ने हामीले ठान्यौं। थाइल्यान्डको बैंककमा सर्टिङ सुटिङ व्यवसाय गरेर करिब दुई दशकदेखि बस्दै आएको कर्माचार्य परिवार छोरी गुमाउनु पर्दा विक्षिप्त बनेको छ। बैंककमा क्यान्सरको उपचार करिब पूरा गराएर छोरी घुमाउन स्वदेश ल्याउँदा अचानक व्यथाले छोप्यो, काठमाडौंको अस्पतालमा केही दिनमै निधन भयो। नेपालमा क्यान्सर उपचार सुविधा निकै कमसल देखेका राजले पनि भविष्यमा सकेसम्म कसैलाई यस्तो भोग्नु नपरोस् भनेर केही गर्ने अठोट गरेका छन्। अर्थात्, विदेशका गरिने व्यवसायको आम्दानीबाट निश्चित प्रतिशत छुट्याएर नेपाली क्यान्सर रोगीको सहयोगार्थ अर्पण गर्न चाहन्छन्। त्यसको सदुपयोग होस् भन्ने उनको चाहना छ।हामी गरेर खाने नेपाली धेरै छौं तर बाँडेर खान जानेका थोरै छौं। त्यो भीडमा माथिका केही उदाहरण फरक उपस्थिति हुन्। यसको अर्थ यति मात्र होइनन्, यस्ता पात्र धेरै छन्। त्यस्ताको सानो सहयोग देश विकासमा ठूलो योगदान बन्न सक्छ। हाम्रो देशमा हरेक नागरिकले शिक्षा र स्वास्थ्यका राम्रासहज अवसर पाउन नसक्नु विकासको मुख्य बाधक हो। बेलाबेला हुने हिंसात्मक राजनीतिक घटनाका मुख्य एजेन्डा पनि तिनै हुन्। देशलाई शान्त र समृद्ध बनाउने हो भने सर्वप्रथम शिक्षा र स्वास्थ्यमा हरेकको पहुँच बढाउनुपर्छ। गुणस्तर उकास्नुपर्छ। सरकार एक्लैले केही गर्न सक्दैन। सरकारलाई गाली गरेर मात्र देश बन्दैन। त्यही भएर निजी क्षेत्र आफैं सक्रिय हुनु अपरिहार्य छ। जजजसले केही कमाउन सक्छौं, नसक्नेनहुनेका लागि अलिकति छुट्याउन पक्कै सकिन्छ। दस पाथी कमिँदा एक मानो दान दिनु धर्म पनि हो। सबैले यही धर्म अपनाउने हो भने देश माथि पुग्न एक दशक पनि लाग्दैन।"
"सिकाउने स्कुल, सिक्नुपर्ने तरिका","कान्तिपुर दैनिकमा यही माघ ११ गते प्रकाशित वाह यस्तो पो स्कुल शीर्षकको समाचारले तरङ्ग ल्यायो। विद्यार्थी संख्या घटेपछि खारेजीमा परेको खोटाङ जिल्लाको जनजागृति स्कुल फरक शैली अपनाएपछि मृत्युशय्याबाट उठ्यो। नयाँ सोच र तरिका उसका लागि अमृत बन्यो। त्यहाा विद्यार्थीमात्र बढेनन्, बरु यो मेचीमहाकालीका विद्यार्थीको आकर्षणको केन्द्र बन्यो। सफल मानिसले ठूलो काम गर्दैनन्, तर सानो काम फरक तरिकाले गर्छन् भन्ने भनाइलाई चरितार्थ गर्यो। केही समयअघि म सुर्खेतको बड्डीचौर पुगेको थिएँ। बड्डीचौर माविका विद्यार्थीहरू कोही कक्षामा पढिरहेका थिए, कोही तरकारी बारीमा, कोही माछा फार्ममा, कोही बाख्रा फार्ममा थिए र कोही गाई दुहुँदै थिए। यहाँ पनि मेचीदेखि महाकालीसम्मका विद्यार्थीको आगमन थियो। यहाँ निर्धारित पढाइको कोर्षसँंगै कृषि, भेटरिनरी, कम्प्युटर सम्बन्धी सीप सिकाइन्छ। श्रमप्रति सम्मानभाव जगाइन्छ। आफ्नो काम आफै गर्न हौसाइन्छ। उक्त स्कुलका प्रधानाध्यापक नारायण सिग्देल भन्छन्, एउटा नेपाली विद्यार्थी विदेशमा गएर पढाइसँंगै घर गर्जो टार्छ भने हाम्रा विद्यार्थीले पनि सैद्धान्तिक पढाइ, व्यावहारिक सीप सिक्नुका साथै आफ्नो शुल्क र केही घर खर्च आफै निर्माण गर्छन्।शिक्षा सम्बन्धी हजारौं प्रकृतिका दर्शन जन्मिए। लाखौंलाख पुस्तकहरू छापिए। करोडौंकरोड मानिस यसमा सहभागी भए। खर्बौंखर्ब लगानी गरियो। तर उत्पादनमाथि आलोचनाको वर्षा कम भएन। उत्पादित जनशक्तिको गुणात्मकतामाथि प्रश्न उठ्न छोडेन। लगानी डुब्यो भन्ने रुन्चे आवाजमा कमी आएन। के सिकियो भन्दा हात लाग्यो शून्य भन्ने उत्तरमा मन्दता आएन। विद्यार्थी वेकुफ छन्, पढ्दै पढ्दैनन् भन्ने शिक्षकको बोलीमा परिवर्तन देखिएन। शिक्षा आफैमा साधन हो, साध्य त विद्यार्थीमा आउने गुणात्मक परिवर्तन हो। गार्नर भन्छन्, सबै मानिसको सिकाइ क्षमता फरकफरक हुन्छ, एउटै विधि सबैलाई काम लाग्दैन। दार्शनिक रूसोले विद्यार्थीलाई स्वतन्त्रतापूर्वक प्रकृतिवाट सिक्न दिनुपर्छ भन्छन्। पाउलो फ्रेरेले ज्ञान बैंकमा डिपोजिट गर्ने पैसाजस्तै होइन, ज्ञान त मानिस, प्रकृति, समाजसंँगको अन्तरक्रियाबाट सिर्जना गर्न सकिन्छ भन्छन्। उनी सिद्धान्त र व्यवहारको मिलानमा जोड दिन्छन्। इभान इलिच, जोन हाल्टजस्ता विद्वानले औपचारिक शिक्षाको पर्खाल भत्काएर आफै सिक्न दिनुपर्छ भन्छन्। भिगोत्स्की बच्चाले आफै ज्ञानको निर्माण गर्न सक्छन्, सोही अनुसारको वातावरण निर्माण गर्नुपर्छ भन्छन्। गिजुभाइले रमाइलो विधि रोज्छन्। मुण्डक उपनिषदले परा र अपरा विद्याको एकत्व खोज्छ। नेपालका यी दुई स्कुलले माथि उल्लेखित दर्शनका ठेली नपढेका हुनसक्छन्। जोन हाल्ट, इलिच, गार्नर, रूसो, भिगोत्स्की, उपनिषद, वेद आदि नपल्टाएका पनि हुनसक्छन्। माक्र्सवाद नबुझेका पनि हुनसक्छन्। तर यिनी स्कुलमा यी सबै दर्शन छन्। जनजागृति स्कुलमा जमिन, जंगल र जलसम्मको पढाइ हुन्छ। विद्यार्थीले बारीमा गएर बारीसम्बन्धी सबै शब्द र अर्थ सिक्छन्। खोलामा गएर खोलासम्बन्धी विषय पढ्छन्। बोटनिक ज्ञानका लागि जंगलमा जान्छन्। यसो हुँदा रूसोले भनेजस्तो प्रकृतिबाट सिक्ने कुरा, इलिच र हाल्टले भनेजस्तो विद्यालयको पर्खाल बाहिर जाने कुरा, डिवेले भनेजस्तो गरेर सिक्ने भन्ने कुरा यहाँ प्रत्यक्ष लागु भएको देखिन्छ। बड्डीचौरका विद्यार्थी सिद्धान्त कक्षाकोठामा, सीप फार्ममा सिक्छन्। पाउलो फ्रेरे यहीं छन्। यहाँका विद्यार्थी उत्पादन गर्छन्, बिक्री आफै गर्छन्, शुल्क आफै तिर्छन्, लागत त्यहींबाट उठाउँछन्, केही बचाएर घरमा दिन्छन्। यस्तो शिक्षा श्रमसंँग जोडियो, उत्पादनसँंग टाँसियो, व्यवसायसंँग नजिकियो, बजारसंँग साइनो जोडियो, आत्मनिर्भरतासँंग गाँठो कसियो। नेपालका कम्युनिष्ट पार्टीले वर्षांैदेखि रटान दिँदै आएको जनवादी शिक्षाको व्यावहारिक प्रयोग यही हो। माक्र्सले भनेको शिक्षा र श्रम जोड्ने, उत्पादन बढाउने तरिका यही हो। क्रुप्सकायाले भनेको बहुप्राविधिक शिक्षाको मर्म यही हो। माओको जनताबाट सिक्ने मान्यता यही हो। यहाँ विभेद छैन। धनीगरिब भनिँदैन। जात, धर्म देखिँदैन। जान्नेनजान्ने मानिँदैन। शिक्षक, विद्यार्थी सबैले काम पनि गर्छन्। यिनीहरूलाई माक्र्सवादका ठेली पढ्नै पर्दैन। यहाँबाट सिक्ने हो भने जनवादी शिक्षाका लागि कुनै अमूक क्रान्ति गर्नै पर्दैन। बुर्जुवा शिक्षा बहिस्कार गर्नै पर्दैन। सामन्तीका खुट्टा भाँच्नु पर्दैन। गुणस्तरमा भुत्ते बन्दै गइरहेको नेपालको शिक्षालाई यी दुई स्कुल नमुना बन्न सक्छन्। शिक्षाको आमूल परिवर्तनका उत्प्रेरक बन्न सक्छन्। श्रमसँंग अलग्गिएका, सीपबाट टाढा भएका, थोत्रा सतही सिद्धान्तको घोकाइबाट आहत भएका विद्यार्थीलाई नयाँ शैलीबाट आफै सिक्न उत्प्रेरित गर्ने माध्यमको प्रयोग अहिलेको आवश्यकता हो। देशको माटोले मागेको श्रमशक्ति निर्माण गर्नु समयको माग हो। उत्पादित श्रमशक्तिलाई आफ्नो माटोमा पसिना चुहाउन अभिप्रेरित गर्नु राष्ट्रको माग हो। आत्मनिर्भर, कर्मठ र उत्पादनशील योद्धा बन्नु विद्यार्थीको माग हो। विदेशमा जान नपर्ने स्वदेशमा श्रम गरी सुन फलाउन सक्ने बनाउनु अभिभावकको माग हो। विश्व बजारमा बिक्ने सीपयुक्त जनशक्ति तयार गर्नुु विश्वको माग हो। यदि हाम्रा विद्यालयमा कोदालोदेखि कम्प्युटरसम्म पढाउने, विद्यालयमा अनिवार्य श्रम गर्न लगाउने हो भने हामीले उल्लेखित माग पुरा गर्न सक्छौं। नेपालमा अहिले झ्वाट्ट हेर्दा दुई ध्रुवीय शिक्षा देखिन्छ। पैसा हुने र नहुनेको, पहुँच हुने र नहुनेको शिक्षाजस्तो देखिन्छ। धनले थेग्ने, भूगोलले भ्याउने भएसम्म सबैले संस्थागत विद्यालयमा आफ्ना बच्चा पठाउन लालायित हुन्छन्। सरकारी शिक्षकले समेत आफ्नो बच्चा आफैले पढाउने विद्यालयमा नपठाएर, भए नजिकको बोर्डिङ स्कुल नभए सहर पठाएर बोर्डिङमा भर्ना गर्छन्। सामुदायिक विद्यालयमा शिक्षक संख्या उकालो लाग्दैछ, विद्यार्थी संख्या ओरालो लाग्दैछ, विद्यालय मर्ज नगरी नहुने अवस्था छ। बोर्डिङ स्कुल गुणस्तर दिएका छौं भनी नाक फुलाउँछन्। वास्तवमा बोर्डिङले दिएको गुणस्तर नेपाली गुणस्तर होइन। मातृभाषा समेत नसिक्दै अंग्रेजी भाषा थोपर्ने, घोकाएर अंकको भारी बोकाउने, नर्सरीदेखि अंकका आधारमा जान्नेनजान्ने भनी बिल्ला लगाउने अवस्था छ। त्यहाँ कृषि, उद्योग, परम्परागत सीप, जलस्रोत, जंगल, श्रम, उत्पादनसंँग कुनै साइनो छैन। बोर्डिङका जनशक्ति विदेशीलाई काम लाग्यो, स्वदेशलाई काम लागेन। त्यसैले गुणस्तरहीनताको बिल्ला लगाएर, विद्यार्थीको खडेरी पारेर, खारेजी वा मर्जमा पर्दै गएका सामुदायिक विद्यालयहरूले आफूलाई व्युँताउन जनप्रिय र बड्डीचौर स्कुलबाट सिक्नुपर्छ। अर्काको लागि उत्पादन गर्ने बोर्डिङ स्कुलले ती स्कुलबाट सिकेर आफ्नो देशको लागि उत्पादन गर्नुपर्छ। यदि हाम्रो शिक्षालाई यी नमुना स्कुलले जस्तै श्रम र उत्पादनसंँग जोड्ने हो भने उत्पादित जनशक्ति देशलाई काम लाग्छ। कोही पनि बेरोजगार बस्नु पर्दैन। सबै विद्यार्थीले श्रम गर्दा धनीगरिबको विभेद हट्छ। जातीय छुवाछूतको अपमान हट्छ। स्वरोजगार बढ्छ। उत्पादन सप्रिन्छ। आत्मनिर्भरता बलियो हुन्छ। मौलिकता जोगिन्छ, परम्परा थेगिन्छ, आधुनिकता भित्रिन्छ। अब सिकेर रूपान्तरित हुने कि भासिएर मासिने हाम्रा स्कुलले रोज्ने बेला आएको छ। आचार्य शिक्षा मन्त्रालयमा शिक्षा सचिवको सचिवालयका अधिकृत हुन्।"
विद्यालय सुधार्न कानुनी आधार बन्दै,"काठमाडौं सामुदायिक विद्यालयको गुणस्तर र व्यवस्थापन सुधार गर्न कानुनी आधार निर्माण अन्तिम चरणमा पुगेको छ। विद्यालयको नेतृत्व गर्ने व्यक्ति अक्षम र व्यवस्थापन समिति गैरजिम्मेवार भएको पाइएपछि सरकारले यसअघिको कानुनी व्यवस्था परिमार्जन गर्न लागेको हो। परिमार्जनमार्फत शिक्षक सेवा आयोगले लिने खुला प्रतिस्पर्धाको परीक्षा उत्तीर्ण भएका व्यक्ति मात्रै प्रधानाध्यापक हुने व्यवस्था गरिँदै छ। शिक्षा मन्त्रालयको प्रस्तावमा सरकारले ल्याउन लागेको शिक्षा नियमावलीमा न्यूनतम २ वर्षको शिक्षण अनुभव भएका शिक्षकहरूले मात्र आयोगले प्रधानाध्यापक छनोटका लागि लिने परीक्षामा सहभागी हुन पाउने व्यवस्था प्रस्ताव छ। विद्यालय व्यवस्थापन समितिले जिल्लामा रहेका शिक्षकहरूको सूचीबाट प्रधानाध्यापकको नाम सिफारिस गर्नुपर्नेछ। सिफारिसमा परेको व्यक्तिलाई पाँच वर्षका लागि जिल्ला शिक्षा अधिकारीले प्रधानाध्यापकको नियुक्ति गर्न सक्ने नियमावलीमा प्रस्ताव छ।नियमावलीको मस्यौदालाई अर्थ मन्त्रालयले सहमति दिइसकेको छ। शिक्षाले अन्य कानुनी प्रावधानसँग बाझिएको छ कि छैन भनेर सहमति लिन कानुन मन्त्रालयमा पठाइसकेको छ। कानुनबाट सहमति आएपछि मन्त्रिपरिषद्मा लगेर पारित गराउँछौं, शिक्षामन्त्री धनीराम पौडेलले भने । शिक्षा मन्त्रालयले यसअघि तयार गरेको मस्यौदामा विद्यालयमा अहिले भइरहेको भन्दा थप दरबन्दी बढ्ने गरी प्रधानाध्यापकको व्यवस्था हुने उल्लेख थियो। अर्थ मन्त्रालयले शिक्षाले गरेको प्रस्तावलाई अस्वीकार गर्दै विद्यालयको स्वीकृत दरबन्दी नबढ्ने गरी प्रधानाध्यापक पद रहने व्यवस्था गर्न सहमति दिएको छ। एक व्यक्ति दुई कार्यकाल (१० वर्ष) भन्दा बढी प्रधानाध्यापकको भूमिकामा रहन पाउने छैन। प्रधानाध्यापक भइसकेको व्यक्तिले कार्य सम्पादन करारबमोजिम काम गर्न नसके जुन बेला पनि हटाउन सकिने प्रावधान राखिएको छ। प्रधानाध्यापकले पनि सातामा १२ पिरियड अनिवार्य पढाउनुपर्ने हुन्छ। यसअघि प्रशासनिक काम भन्दै कक्षा लिनबाट प्रधानाध्यापक पन्छिन्थे। माध्यमिक विद्यालयको प्रधानाध्यापकले माध्यमिक प्रथम श्रेणी (सहसचिव) सरहको तलब भत्ता पाउने छन्। यो सुविधा आयोगले लिएको परीक्षामा उत्तीर्ण प्रधानाध्यापकले मात्रै पाउने छन्। प्रस्तावित नियमावलीमा विद्यालयमा सहायक प्रधानाध्यापक पद रहने व्यवस्था छ। सहायक प्रधानाध्यापकले सातामा न्यूनतम १८ पिरियड पढाउनुपर्ने हुन्छ। शिक्षा मन्त्रालयका प्रवक्ता एवं विद्यालय शिक्षा महाशाखा प्रमुख हरिप्रसाद लम्सालले नियमावलीमा गरिएको नयाँ व्यवस्थाले विद्यार्थीको सिकाइ उपलब्धि सुधार हुने बताए। विद्यालय व्यवस्थापन समितिको पदाधिकारी हुनुपर्ने आधार यसअघि नै ऐनमा समावेश भइसकेको छ। सामुदायिक विद्यालय शिक्षकले सातामा २६ पिरियड पढाउनुपर्ने प्रस्ताव गरिएको छ। यसअघि २४ पिरियड पढाए पुग्थ्यो। शुक्रबारको पढाइ सकिएपछि अतिरिक्त क्रियाकलाप गराउनुपर्ने व्यवस्था गरिएको छ। शिक्षा मन्त्रालयले शिक्षा दिवसमा एक जनालाई उत्कृष्ट शिक्षक घोषणा गरेर उत्कृष्ट विद्यालय शिक्षा सेवा पुरस्कार दिने नियमावलीमा प्रस्ताव छ। प्रत्येक विकास क्षेत्रबाट एकएक जनालाई पनि विद्यालय शिक्षा सेवा पुरस्कार प्रदान गर्न लागिएको हो। राष्ट्रिय र क्षेत्रीय विद्यालय शिक्षा सेवा पुरस्कारको राशि कति हुने भन्ने नियमावलीमा उल्लेख छैन। एउटा विद्यालयको कक्षामा हुनुपर्ने संख्याको दस प्रतिशत विद्यार्थी पनि नभए गाभ्न सकिने आधार बनाइएको छ। नियमावलीमा एउटा कक्षामा तराई र उपत्यकामा ५०, पहाडमा ४५ र हिमाली जिल्लाका विद्यालयमा ४० जना विद्यार्थी हुनुपर्छ। तोकिएबमोजिम प्रत्येक कक्षामा उपत्यका र तराईमा कम्तीमा ५ जना, पहाड र हिमालीमा चार जना पनि विद्यार्थी नभएका विद्यालय गाभ्न सकिने आधार बनाइएको हो। त्यस्तै विद्यार्थी बढी भए पनि दुई वा दुईभन्दा बढी विद्यालयको परिसर आपसमा जोडिएको छ भने पनि गाभ्न सकिने आधार बनेको छ। त्यस्तै पैदल दूरी ३० मिनेटभन्दा कम रहेका दुई वा दुईभन्दा बढी विद्यालय पनि गाभ्न सकिन्छ। जिल्ला शिक्षा कार्यालयले आफ्नो जिल्लाभित्रका उपलब्ध शिक्षक दरबन्दी सख्यालाई आधार मानी प्रत्येक दुई वर्षमा दरबन्दी मिलान गर्नुपर्ने हुन्छ। नयाँ नियमावलीमा जिल्लामा आवश्यकभन्दा बढी दरबन्दी भए अर्को जिल्लामा मिलान गर्न सकिने व्यवस्था गरिएको छ। सामुदायिक विद्यालयमा कक्षा ११ र १२ पढाउने शिक्षकले माध्यमिक द्वितीय श्रेणी पदमा प्रतिस्पर्धा गर्न पाउने व्यवस्था गरिएको छ। संशोधित शिक्षा ऐनमा २६ हजार अस्थायी शिक्षक व्यवस्थापन गर्ने व्यवस्था गरिसकिएको छ। यी शिक्षकले प्रतिस्पर्धा वा सेवा सुविधा रोज्नुपर्ने हुन्छ। निजामती कर्मचारीसरह सुविधा शिक्षकले अब निजामती कर्मचारीसरह सेवा सुविधा पाउने भएका छन्। महिला शिक्षकले सुत्केरी बिदा सुत्केरी हुनुअघि र भइसकेपछि गरी ९८ दिन पाउने छन्। यसअघि ६० दिन मात्रै पाउँथे। त्यस्तै पुरुष शिक्षकले पत्नी सुकेरी हुँदा १५ दिन सुत्केरी स्याहार बिदा पाउने छन्। प्रसूति बिदा पाएको शिक्षक वा कर्मचारीले बढीमा दुईवटा बच्चाका लागि जनही एकमुष्ट पाँच हजार रुपैयाँ पाउनेछन्। प्रारम्भिक बालशिक्षा कक्षादेखि कक्षा १२ सम्म सञ्चालित विद्यालयमा एकजना सहायक प्रथम, एकजना सहायक द्वितीय र दुई जना विद्यालय सहयोगी गरी चार जना कर्मचारी हुने भएको छ। कक्षा १० सम्म सञ्चालित विद्यालयमा एकजना सहायक द्वितीय र दुई जना विद्यालय सहयोगी गरी जम्मा तीन जना हुनेछन्। ८ सम्म सञ्चालित विद्यालयमा एक जना तृतीय सहायक र एक जना विद्यालय सहयोगी हुनेछन्। ५ सम्म सञ्चालित विद्यालयमा एक जना विद्यालय सहयोगी हुनेछन्।"
न्याय पाउनै सकस,"जुम्ला सदरमुकाम खलंगाका चन्दबहादुर नगरकोटी अहिले ७३ वर्षका भए। यो बुढ्यौलीमा आइपुग्दा उनको जीवनको एउटा मुद्दा भने अझै टुंगिएको छैन। आफ्ना पुर्खाले भोगचलन गर्दै आएको सबै जग्गाको लाजपुर्जा उनको हातमा छ। तर, स्रेस्ताको कैफियतमा श्री ५ को सरकार लेखेकाले उनले प्रयोग गर्न पाएका छैनन्। त्यही हक दाबीसहित उनी २०२२ सालदेखि सरकारवादी एउटै मुद्दा लडिरहेका छन्। २२ वर्षको उमेरदेखि एउटै मुद्दा लड्दै आएका उनी घरजग्गाविहीन बनेका छन्। मुद्दाका कारण उनी जुम्लाको कोटेसागुमा एउटा कोठा भाडामा लिएर बस्दै आएका छन्। सम्पतिका नाममा डेरामा भएको एउटा सुटकेसमा एक जोर लुगा, केही थान धार्मिक पुस्तक र रुद्राक्षको माला मात्र छ। अझै पनि उनलाई मुद्दा जित्ने र भएको घरजग्गा उपभोग गर्ने आशा छ।परिमलचौरस्थित उनको २ रोपनी जग्गा अहिले नेपाली सेनाको भगवती दल गणले उपभोग गरिरहेको छ। उनले राजा विरेन्द्रदेखि सेना प्रमुखसँग भेटेर आफ्नो जग्गा फिर्ता, मुआब्जा वा क्षतिपूर्तिका लागि माग गरे। तर अझैसम्म पाएका छैनन्। जग्गा प्राप्त गर्नका लागि राजा वीरेन्द्रकहाँ निवेदन लिएर काठमाडौं गएकाबेला उनले जेल बस्नु परेको तितो अनुभव सुनाए। उनी भन्छन्, अञ्चलाधीश, न्यायाधीश, प्रधानपञ्च, मुखियादेखि मन्त्री हँुदै राजासम्म कुरा पुर्याउँदा पनि आफ्नो जमिन फिर्ता पाइन, उनले भने, सेनाले अतिक्रमण गरेको परिमलाचौरको जग्गाको आशा मारे पनि आफ्नो नाममा लालपुर्जा भएको जग्गा सरकारबाट फिर्ता पाउनका लागि मुद्दा लडिरहेको छु्। २२ सालदेखि मुद्दा लड्दा उनीसँग भएको सबै सम्पत्तिसमेत सकिसकेको छ। बिहानै उठेर चन्दननाथ र भैरवनाथ मन्दिर जाने र मुद्दा जित्ने आशासहित प्रार्थना गर्ने गरेको उनले जनाए।केही अघिसम्म जिल्ला अदालत जुम्लामा चलिहरको मुद्दा अहिले फैसला हुन नसक्ने भन्दै उच्च अदातल सुर्खेत जुम्ला इजलासमा चलिरहेको छ। एकपटक सर्वोच्च अदालतसम्म पुगिसकेका मुद्दा घुम्दै पुन: जुम्ला जिल्ला अदालतमा आएकाले आफूले फैसला गर्न नसक्ने जिल्ला न्यायाधीश कृषसुर कार्कीले बताए। उनलाई अन्याय परेकै हो। कागजात हेर्दा उनको पक्षमा देखिए पनि सर्वोच्च अदातलसम्म पुगिसकेकाले उच्च अदालत सुर्खेत जुम्ला इजलासमा जान सुझाव दिएको छु, न्यायाधीश कार्कीले भने। सरकारवादी, फौजदारी मुद्दा फैसला हुन लामो हुने र सम्बन्ध विच्छेदको मुद्दा छिटो फैसला हुने गरेको जिल्ला अदालतले जनाएको छ। पछिल्लो समय जुम्ला अदालतमा विशेष मुद्दाबाहेक अन्य मुद्दाहरू छिटो छिटो फैसला हुने गरेको छ। उच्च अदालत सुर्खेत जुम्ला इजलासले ९ दिनमा १६ वटा मुद्दा फछ्र्यौट गरेको छ। अहिले उच्च अदालत सुर्खेत, जुम्ला इजलास र जुम्ला जिल्ला अदालत न्यायाधीशविहीन छ। चिसो मौसममा न्यायाधीशहरू जिल्लाबाहिर काजमा बस्ने गरेका छन्।बागी मुद्दाले फैसला ढिलाइजिल्ला अदालत सुर्खेतमा पतिबाट पीडित एक महिलाले ०७१ फागुनमा अंशमुद्दा दायर गरिन्। फैसलाको मिति नजिकिँदै गर्दा ठीक एक वर्षपछि प्रतिवादी पक्षले ती महिलाको मुद्दालाई प्रभावित पार्ने गरी काउन्टर मुद्दा दर्ता गर्यो। उक्त महिला अंशियार नै नभएको दाबी गर्दै परेको मुद्दामा अदालतले पुनर्विचार गर्नुपर्ने अवस्था सिर्जना भयो। प्रतिवादी पक्षले गत असारमा काउन्टर मुद्दालाई मद्दत पुग्ने खालको फेरि अर्को मुद्दा दर्ता गर्यो। काउन्टरमा मुद्दा परेपछि स्वाभाविक रूपले सुरुको मुद्दा प्रभावित हुने नै भयो, जिल्ला अदालतका स्रेस्तेदार वीरेन्द्र मल्लले भने, अंशको फाँटबारी मागेपछि एकपछि अर्को मुद्दा आए। नाता प्रमाणित हेर्नुपर्ने अवस्था आयो। हाल यो मुद्दा विचाराधीन छ। यो नै सुर्खेत अदालतको सबभन्दा पुरानो मुद्दा हो। अदालतका अनुसार देवानी प्रकृतिका मुद्दामा बढीजसो बागी मुद्दा पर्ने गरेका छन्। अदालतमा एक वर्षदेखि १८ महिनासम्मका १६ थान मुद्दा यस्ता छन्। गाली बेइज्जती, लिखत, जालसाजी, घरजग्गाका मुद्दामा अर्को पक्षले बागी मुद्दा दर्ता गर्ने चलन छ, उनले भने, यसले गर्दा समयमै फैसला गर्नुपर्ने अदालतको रणनीतिक लक्ष्य कार्यान्वयनमाथि समस्या आउने गरेको छ। अदालतको तेस्रो पञ्चवर्षीय रणनीतिक योजनामा ६० प्रतिशत मुद्दा दर्ता भएको एक वर्षभित्रै फैसला गर्नुपर्ने उल्लेख छ। यद्यपि, जिल्ला अदालतले ७० प्रतिशत मुद्दा फैसला गर्दै आएको छ। श्रेस्तेदार मल्लले वादीले सही वतन नखुलाउँदा, समयमै प्रयोगशालाको परीक्षण प्रतिवेदन प्राप्त नहुँदा फैसला प्रभावित हुने गरेको बताए। हत्या, बलात्कारजस्ता मुद्दामा राष्ट्रिय विधिविज्ञान प्रयोगशालाले प्रतिवेदन पठाउन झन्डै एक वर्ष लगाउने गर्छ। अभियुक्तले अभियोग स्वीकार गरेमा, साक्षीप्रमाण समयमै उपलब्ध भएमा छिटै फैसला हुने गरेका छन्। सवारी ज्यानसम्बन्धी मुद्दाहरू प्राय: दर्ता भएकै दिनमा फैसला गर्ने गरिन्छ।गत आवमा सरदर १ हजार थान र यस वर्ष अझ बढ्न सक्ने अदालतको अनुमान छ। अर्धन्यायिक निकायले फैसला गरेका मुद्दाहरू जिल्ला अदालतमै पुनरावेदन गर्न पाउने, प्रमुख जिल्ला अधिकारीलाई मुद्दा हेर्ने अधिकार कटौती गरेपछि यस वर्ष मुद्दाको चाप बढ्ने अनुमान छ, श्रेस्तेदार मल्लले भने। दुई जना न्यायाधीश भएको अदालतमा कर्मचारी न्यून हुँदा कामकाज प्रभावित भएको बताइएको छ। एक जना कम्प्युटर अपरेटरले दुईवटा बेञ्चले सम्पादन गरेका मुद्दाको विवरण टाइपदेखि फैसला उतारसम्म गर्नुपर्ने बाध्यता छ।लागू औषध मुद्दा एकै दिनमा फैसलानेपालगन्ज १३ का अरुण गोडियाविरुद्धको लागू औषधसम्बन्धी मुद्दा बाँके जिल्ला अदालतमा पेस भएको भोलिपल्ट फैसला भयो। अदालतले त्यही दिन पूर्णपाठको फैसला पनि तयार गर्न भ्यायो। गत मंसिर २० गते अदालत पुगेको उक्त मुद्दा २१ गते किनारा लाग्यो। जिल्ला न्यायाधीश बलराम त्रिपाठीको इजलासले एकै दिनमा मुद्दाको सुनुवाइ गरी फैसला तयार गरेको हो। यसअघि मुद्दा फैसला भएको कम्तीमा दुईतीन महिनासम्म पूर्णपाठ तयार हुन समय लाग्थ्यो।तर, नेपालगन्ज कारकांदोकी सुनिता भन्ने संगीता खटिकको अंशसम्बन्धी मुद्दा दुई वर्षदेखि टुङ्गो लाग्न सकेको छैन। पति राजेश खटिकविरुद्व उनले अंश दिलाई सम्बन्ध विच्छेद गर्न मुद्दा दिएकी हुन्। ०७१ कात्तिक १६ गते अदालत पुगेको उक्त मुद्दा हाल सुनुवाइकै क्रममा छ। दुई वर्षसम्म मुद्दा फैसला नहुँदा पीडित थप पीडा सहन बाध्य छन्। भन्छिन्, घरबाट निकाला गरेको दुई वर्ष भयो। फैसला नहुँदा न्याय पाउन सकेको छैन। माइतीमा बसेर मुद्दा खेप्नु परिरहेको छ। बाँके जिल्ला अदालतमा १८ महिना नाघेका ४९ र दुई वर्ष नाघेको ३१ मुद्दाको फैसला हुन सकेको छैन।संगीताको उक्त मुद्दा फैसला हुनै समय नजिकिँदै जाँदा कान्छी श्रीमती भएको दाबी गर्दै नेपालगन्ज २४ की त्यही नाम गरेकी अर्की महिला संगीता खटिकले गत भदौ २१ गते छुट्टै अंश मुद्दा दर्ता गरिन्। एउटै प्रतिवादीविरुद्व दुई महिलाले मुद्दा दायर गरेपछि सुनुवाइ लम्बिएको हो। पहिलो अंश मुद्दा फैसलाका लागि सबै प्रक्रिया पूरा भइसकेको थियो। तर, कान्छी श्रीमतीले अंश माग गरेपछि दुवै मुद्दा सँगै राखिएको छ, अदालतको देवानी मुद्दा फाँटका कर्मचारी भन्छन्, हालै परेको मुद्दाको फेरि सुरुदेखि सुनुवाई गर्नुपर्छ। उक्त मुद्दाको प्रमाण साक्षी बुझेर फैसला गर्न अझै पनि एक वर्षभन्दा बढी समय लाग्न सक्छ। एउटै मुद्दासँग सम्बन्धित थप मुद्दा दर्ता भए सँगै राखेर सुनुवाइ गर्नुपर्ने कानुनी व्यवस्था छ। मुद्दालाई लम्ब्याउन कानुन व्यवसायी त्यही गर्छन। मुद्दाको सुनुवाइ अन्तिम प्रक्रियामा पुग्दा नयाँ मुद्दाको सुरुवात गरिन्छ। त्यसले फैसलामा ढिलाइ हुने र पीडित व्यक्ति थप पीडामा पर्न सक्छन्। त्यसो त मुद्दा सुनुवाइका लागि तोकिने पेसी पटकपटक हटाउँदा पनि फैसला प्रभावित हुने गरेको हो। अंशलगायतका देवानी प्रकृतिका मुद्दामा यस्ता मुद्दा बढी पर्छन्। कतिपय मुद्दामा म्याद तामेल हुन नसक्दा पनि समस्या आउँछन्। यस्ता थुप्रै कारणले मुद्दा सुनुवाइको प्रक्रिया लम्बिने गरेको हो, बाँके जिल्ला अदालतका स्रेस्तेदार दण्डपाणि लामिछानेले भने, तर, प्रमाण पूरा भएका मुद्दाको फैसला सकेसम्म छिटो हुने गरेको छ। फैसलाको पूर्णपाठ पनि समयमै तयार हुने गरेको छ। लागू औषध, सवारी ज्यानलगायतका मुद्दा अदालतमा पेस भएको एक सातामै फैसला हुने गरेको उनले बताए। साउन यता करिब ४० मुद्दा एक साताभित्रै फैसला भएको अदालतले जनाएको छ। उच्च अदालत बार नेपालगन्जका अध्यक्ष अधिवक्ता बलबहादुर चन्दले भने, हामी पनि पीडित पक्षले छिटै न्याय पाओस भन्ने चाहन्छौं। तर, कतिपय अवस्थामा पेसी सार्नु पर्ने बाध्यता आइपर्छ, उनले भने, पक्षले पेसीबारे समयमा जानकारी नगराउँदा वा काबुभन्दा बाहिरको परिस्थितिमा मात्रै पेसी हटाउँछांै।बाँके जिल्ला अदालतमा साउन यता ४ सय ४७ सरकारी बादी फौजदारी मुद्दा दर्ता भएकोमा २ सय ३४ फस्र्याेट भएका छन्। दुनियावादी देवानी १ हजार २ सय ५५ दर्ता भएकामा ३ सय ३४ मुद्दा किनारा लगाइएका छन्। दुनियावादी फौजदारी ६ सय २१ मुद्दा दर्ता भएकामा २ सय १८ फैसला भएको अदालतले जनाएको छ। अधिकांश मुद्दा एक वर्षमा टुंगिँदैजिल्ला अदालतबाट अधिकांश मुद्दा एक वर्षभित्रै टुंगिने गरेका छन्। अंश मुद्दा, कर्तव्य ज्यान, जबरजस्ती करणी, ठगीजस्ता मुद्दाहरू टुंगिन एक वर्षभन्दा बढी समय लाग्ने गरेको छ। सवारी ज्यान, जुवातास, बाल बिज्याइँजस्ता मुद्दा एकै दिनमा टुंगिने गरेका छन्। हाल जिल्ला अदालतमा १८ महिना बढीका मुद्दा नरहेको स्रेस्तेदार गम्भीर राना मगरले बताए। प्रतिवादीहरू धेरै हुँदा, फरकफरक ठाउँका प्रतिवादी हुँदा, पेसी सार्दा र अदालतमा उपस्थित म्याद लामो हुँदा मुद्दा टुंग्याउन ढिलो हुने गरेको उनले बताए। प्रतिवादीलाई समयमै भेटाउन नसक्ने अवस्थाका मुद्दा अलि ढिला हुन्छन्। अन्य मुद्दा एकैदिनमा पनि टुंगिने गरेका छन्, उनले भने, हामीले १५ महिनाभित्रै मुद्दा टुंग्याउने योजनाले काम गरिरहेका छौं।गत आवमा २ हजार १ सय ५१ मध्ये १ हजार ५ सय १३ मुद्दा एक वर्षभित्रै टुंगिएका छन्। २९ वटा मुद्दाले भने दुई वर्ष नाघेका छन्। यस आर्थिक वर्षको पुससम्म पनि १ हजार १ सय ९४ मुद्दामध्ये ५ सय ९४ वटा एक वर्षभित्रै टुंगिएका छन्। बाँकी मुद्दा १८ महिनामै टुंगिएका छन्।कर्तव्य ज्यान, जबरजस्ती करणी, बहुविवाह, ठगी र अवैध काठ ओसारपसारजस्ता मुद्दामा ढिलाइ हुने गरेको छ। एक वर्षभन्दा बढी समय लगाएको मुद्दामा घोराही१ को जबरजस्ती करणी मुद्दा छ। २०७२ असार २० मा दर्ता भएको मुद्दा भदौ २६ मा टुंगिएको थियो। प्रतिवादी आंशिक न्यौपानेलाई १० वर्ष कैद र पीडितलाई १० हजार क्षतिपूर्तिको फैसला भएको थियो। यसैगरी २०७२ वैशाख ७ मा दर्ता भएको बहुविवाह मुद्दा २०७३ भदौ १२ मा टुंगिएको थियो। राजपुर१ का २३ वर्षीय उमाकान्त यादव र १३ वर्षीया मैनावती यादवलाई प्रतिवादी बनाइएकामा उमाकान्तलाई एक वर्ष कैद र १० हजार रुपैयाँ जरिवानाको फैसला गरिएको थियो। मैनावतीलाई भने सफाइ दिइएको थियो।सवारी ज्यान र जुवातासका मुद्दा एकै दिनमा टुंगिने गरेका छन्। विजय चौधरी प्रतिवादी भएको सवारी ज्यान मुद्दा २०७३ कात्तिक १० मा दर्ता भई त्यसै दिन फैसला भएको थियो। एक महिना कैद र २ हजार जरिवानाको फैसलासहित मुद्दा टुंगाइएको थियो। तुलसीपुर६ का हेमराज अधिकारी, ध्रुवबहादुर कोइराला र डुरुवा६ भागवत डाँगीले जुवा खेलेको विषयमा परेको मुद्दा कात्तिक ११ मा दर्ता भई उसै दिन फैसला भएको अदालतका डिट्ठा ताजुव भुसालले जानकारी दिए। प्रतिवादी उपस्थित भएका मुद्दामा ढिलाइ नहुने गरेको उनले बताए।"
ठेकेदारले चलाउँछन् सामुदायिक वन,"जोरायल (डोटी) सामुदायिक वन हुर्काउने, बढाउने र संरक्षण गर्ने मुख्य जिम्मेवारी हुन्छ, उपभोक्ताको। त्यसपछिको दायित्व वन कार्यालयका कर्मचारीको हो। तर, यहाँका सामुदायिक वनमा उपभोक्ता र कर्मचारीभन्दा ठेकेदारहरू बढी सक्रिय भेटिन्छन्। सामुदायिक वनको काठदाउरा संकलन तथा बिक्रीवितरण निर्देशिका ०७१ अनुसार सामुदायिक वनहरूले प्रक्रिया पुर्याएर संकलन गरेका काठदाउरा बिक्रीका लागि टेन्डर खोलेपछि मात्र ठेकेदार, उपभोक्ता र वनका कर्मचारीको सम्बन्ध जोडिनुपर्ने हो।सामुदायिक वनको दर्ता प्रक्रियादेखि उपभोक्ताहरूको बैठक बसाल्न, पदाधिकारी चुन्न, दण्ड जरिवाना तिराउन, वनको स्रोत परिचालन गर्नसमेत ठेकेदारको भूमिका पाइएको छ। सोझा र साधारण उपभोक्ता भएका ठाउँमा बढी यस्तो देखिएको छ, सामुदायिक वन उपभोक्ता महासंघ डोटीका अध्यक्ष कृष्ण मलासीले भने, सामुदायिक वनमा कोष नभएको मौका छोपी ठेकेदारहरूले सहयोग गरेजस्तो गरेर आफूखुसी निर्णय गराउने गरेका छन्।त्यति मात्र होइन, सामुदायिक वनहरूको नवीकरण गर्ने, लेखा परीक्षण गर्ने, कार्ययोजना बनाउने काममा ठेकेदारले खर्च गर्छन्। गाउँमा विरोध गर्ने दलका प्रतिनिधि शिक्षकलगायत टाठाबाठाहरूलाई समेत विद्यालय, बाटोघाटो, स्वास्थ्यजस्ता क्षेत्रमा केही रकम हालेर उनीहरूले नै हातमा लिएका हुन्छन्।हामीले ठेकेदारबाटै रकम मागेर काम चलाउँछौं, मालिका सामुदायिक वन पिपकण्डे लक्ष्मीनगरका अध्यक्ष हर्कबहादुर रावलले भने, त्यस्ता काममा खर्च भएको पैसा उनीहरूलाई फिर्ता गर्नु पर्दैन, बरु रूख कटानीको आदेश पाएका बेला काठ दिनुपर्छ। मालिका सामुदायिक वनले वातावरण प्रभाव अध्ययन का लागि ठेकेदारले ७० हजार सहयोग गरेबापत ठेकेदार सुरत रावल, महेन्द्र थापा र क्षेत्र खड्कालाई ठेक्का दिने अघिल्लो कार्यसमितिको निर्णयअनुसार आफू अघि बढिरहेको अध्यक्ष रावलले स्वीकार गरे। अहिले पनि ठेकेदारकै पैसाले वनको लेखापरीक्षण गराउन सचिव रोहित बोहरा कागजात बोकेर धनगढी गएका छन्।स्रोतको सही सदुपयोग गर्न नसकेर सामुदायिक वनमा जहिल्यै कोषमा न्यून रकम देखाइन्छ, डोटी बहुमुखि क्याम्पसका सहप्राध्यापक डण्डीराज ओझाले भने, मन्दिर, विद्यालयमा जथाभावी पैसा दिनेदेखि चन्दा, अनुदानमा खर्च गर्न उक्साएर ठेकेदारले नै सामुदायिक वनका समूहहरूलाई परनिर्भर बनाइदिन्छन्। सामुदायिक वनहरूले कार्ययोजनाअनुसार ३५ प्रतिशत रकम विपन्न समुदायको हितमा लगाउनुपर्ने हुन्छ। अनियन्त्रित रकम वितरणको फाइदा ठेकेदारले उठाएका छन्। त्यसो नगर्न भनेर हामीले सामुदायिक वनहरूलाई पटकपटक निर्देशन दिँदै आएका छौं, इलाका रेन्जपोस्ट बुडरका प्रमुख सच्चिदानन्द सिंहले भने, व्यावहारिक रूपमा हामीले थाहा पाउँदापाउँदै पनि कानुनी रूपमा ठेकेदारलाई रोक्ने प्रावधान नहुँदा केही गर्न सकिएको छैन।अहिले डोटीको जोरायल क्षेत्रका मालिका, मसानी र सिद्धबाबा सामुदायिक वनहरूमा सल्लाका रूख ढाल्ने काम भएको छ। यी वनहरूले रूख कटान गरी घाटगद्दीको काम आफैं गर्नुपर्नेमा ठेकेदारलाई अघि सारेका छन्। ती सामुदायिक वनमा आफ्नो १२ लाख लगानी भइसकेको ठेकेदार क्षेत्र खड्काले स्वीकार गरे। केही तलमाथि भए मेरो लगानी डुब्छ, खड्काले भने, स्थानीय भएका नाताले उपभोक्ता समितिका पदाधिकारीहरूसँग सीप र स्रोत नभएको अवस्थामा सहजीकरण गरिदिएको हो। त्यसमा गलत मनसाय अरू छैन।"
विमानस्थल निर्माणका लागि सहमति,"धनकुटा संस्कृति पर्यटन तथा नागरिक उड्डयान मन्त्रालयले यहाँको बेलहाराडाँडामा विमानस्थल निर्माणका लागि उपयुक्त ठहर गरी सहमति जनाएको छ। मन्त्रिपरिषदको गत साताको सैद्धान्तिक सहमतिअनुसार मन्त्रालयले स्थानीय निकाय र जनसहभागिताको समेत योगदान जुटाउने गरी विमानस्थल निर्माणका लागि सहमति जनाएको हो।नागरिक उड्डयान मन्त्रालयअन्तर्गत हवाई सुरक्षा तथा प्रासु महाशाखाले विमानस्थल निर्माणका लागि सहमति जनाएको बोधार्थ प्रधानमन्त्री तथा मन्त्रिपरिषदको कार्यालयलाई दिएको मन्त्रालयका प्राविधिक अधिकृत सुवर्णराज भट्टराईले जानकारी दिए। सहमतिपछि अब मध्यम खालका एआटी ४२ प्रकारका विमान उडान गर्न सक्ने क्षमताको विमानस्थल निर्माण हुने उनले बताए। प्राविधिक टोलीले धनकुटा नगरपालिका १४ को बेलहारास्थित फौजेटारमा पाँच वर्षअघि नै प्राविधिक अध्ययन गरी हवाई मैदान निर्माण उपयुक्त हुने प्रतिवेदन मन्त्रालयमा पठाएको थियो। जिविस, नगरपालिका, स्थानीय नागरिक समाज र राजनीतिक दललगायतले हवाई मैदान निर्माणका लागि मन्त्रालयको ध्यानाकर्षण गराउँदै आएका थिए। लामो प्रयासपछि विमानस्थल बन्ने टुंगो लागेकाले आफूहरू उत्साहित बनेको पूर्वसांसद हेमराज भण्डारीले बताए।स्थानीय स्तरको जनसहभागिताको चासो र मन्त्रालयको सकारात्मक सहयोगबाट विमानस्थलको टुंगो लागेको उनको भनाइ छ। प्राविधिक तथा सैद्धान्तिक सहमति पूरा भएको छ, भण्डारीले भने, अब चाँडै विमानस्थल निर्माण कार्य अघि बढ्ने छ। जग्गाको मुआब्जा र अन्य विषयमा स्थानीय स्तरमा प्रक्रिया अगाडि बढाइने जनाइएको छ। नागरिक उड्डयान मन्त्रालयका इन्जिनियर मणिगोविन्द श्रेष्ठ र रामहरि महर्जन नेतृत्वको टोलीले विमानस्थल निर्माणका लागि जिल्लाका मुख्य तीन सम्भाव्यस्थलमध्ये बेलहारालाई छनोट गरेको थियो। बेलहारामा करिब ४२ रोपनीको फराकिलो टारसहित आसपासका थप जग्गालाई धावनमार्गका रूपमा समेटिने स्रोतको भनाइ छ।"
२०६८ कै भूकम्पपीडितले ऋण पाएनन्,"ताप्लेजुङ जिल्लामा २०६८ असोज १ गते भूकम्प गयो। सरकारले पीडित परिवारलाई ऋण सहयोगको निर्णय गर्यो। २०६८ चैत १६ गतेको मन्त्रिपरिषद् बैठकले तह निर्धारण गरी सहयोगको निर्णय गरेको थियो। केन्दीय दैवीप्रकोप उद्धार समितिबाट गठित कार्यदलको सिफारिस आधारमा पूर्ण क्षति भएकालाई १ लाख, आंशिकलाई ५० हजार ऋण बापत र अति विपन्नका लागि १० हजार अनुदान दिने निर्णय गरिएको थियो। तर, यो निर्णय पाँच वर्ष हुन लाग्दा पनि कार्यान्वयन भएको छैन। लामो समयसम्म घर बनाउन नसकेका र टालटुल पारेर जसोतसो गुजारा गरिरहेका पीडित अझै पनि सहयोग पाइन्छ कि भन्ने आशामा छन्। ताप्लेजुङ नगरपालिका ८ ल्याङवाका वाइवा तामाङले भने, पहिला भत्किएको घर टालटुल पारेको थिएँ। वैशाख १२ को भूकम्पले फेरि भत्काइदिएपछि बिजोग भयो। छेउमा बाँसको सानो मतान बनाएका उनी कलिला लालाबालासहित त्यसैमा जीवन निर्वाह गर्दै छन्। मेची राजमार्ग छेउमै रहेको उनकै छिमेकका दुई घरको हाल पनि त्यस्तै छ।ताप्लेजुङ केन्द्रविन्दु बनाएर गएको भूकम्पले १२ जिल्लामा ८ हजार ७ सय ९२ घर पूर्ण क्षति गरेको थियो। सरकारको तथ्यांकअनुसार २१ हजार ८ सय ९२ घरमा आंशिक क्षति भएको थियो। भूकम्पले ताप्लेजुङ, पाँचथर, इलाम, तेह्रथुम, धनकुटा, ओखलढुङ्गा, खोटाङ, संखुवासभा, सोलुखुम्बु, दोलखा, रामेछाप, सिन्धुपाल्चोक र सिन्धुलीमा क्षति पुर्याएको तथ्यांक गृहमन्त्रालयसँग छ।स्थानीय विकास अधिकारी राजेश गौतम सरकारले तथ्यांक मागेको र जिल्लाबाट पठाएको बताए। तर, सहयोग दिने अख्तियारी अझै नआएको उनको भनाइ छ। सहरी विकास तथा भवन निर्माण कार्यालय भएकोमा उसले र नभएका जिल्लामा प्राविधिक कार्यालयले अनुगमन गर्ने निर्णय सरकारले गरेको थियो।त्यहीअनुसार गाविस सचिवले पीडितहरूको जग्गाको धनिपुर्जाको प्रतिलिपिसहितको निवेदन फाराम ल्याएर प्राविधिक कार्यालयमा बुझाएका छन्। जिल्ला प्राविधिक कार्यालयका तत्कालीन इन्जिनियर राजेशकुमार यादवले ऋण लिनेले प्राविधिकले तयार पारेको योजनाअनुसार भूकम्प प्रतिरोधात्मक भवन अनिवार्य बनाउनुपर्ने सरकारी सर्तअनुसारको फर्म भराइएको बताएका थिए। सरकारी संरचनाबाहेक क्षति भएकालाई ऋण दिनुपर्दा सरकारलाई २ अर्ब १४ करोड रुपैयाँ व्ययभार पर्ने तत्कालीन प्राविधिकहरूले लगत निकालेका थिए।"
कुलमानको अभिनन्दन,"रामेछाप विद्युत् प्राधिकरणका कार्यकारी निर्देशक कुलमान घिसिङलाई उनको जन्मथलोमा आइतबार अभिनन्दन गरिएको छ। राजधानीलगायत मुलुकका मुख्य सहर र गाउँको वर्षौंदेखिको अँध्यारो हटाएको भन्दै बेथानस्थित डहु माविमा सम्मान गरिएको हो। कार्यकारी निर्देशक बनेपछि पहिलोपटक गाउँ आएका उनलाई माविमा इन्टरनेट सेवा जोड्ने कार्यक्रमको मुख्य अतिथि बनाइएको थियो। उनले इन्टरनेट र सीसीटीभी सञ्चालनको शुभारम्भ गरे। गाउँकै वृद्ध प्रतापसिंह तामाङले खादा लगाएर कुलमानको अभिनन्दन गरेका थिए। सम्मान गर्न भिडै लागेको थियो।गाउँकै धूलोमा कखरा सिकेर चर्चाको शिखरमा पुगेका कुलमानलाई यो हैसियतमा पाउँदा हामीलाई ज्यादै गर्व लागेको छ, विद्यालयका प्रधानाध्यापक दलबहादुर लामाले भने।"
अञ्चल अस्पतालमै चिकित्सक छैनन्,"बुटवल उपक्षेत्रीय अस्पतालका रूपमा स्तरोन्नति भएको लुम्बिनी अञ्चल अस्पतालमा त्यसअनुसारको सेवा र सुविधा भने विस्तार भएको छैन। अत्यावश्यक मानिएका धेरै रोगको उपचार सेवा छैन। यसले गर्दा बिरामी महँगो शुल्कमा निजीमा उपचार गराउन बाध्य छन्। उपचारका लागि अन्यत्र जाने क्रम घटेको छैन। यहाँका धेरै बिरामी काठमाडौं र भारतको गोरखपुर तथा दिल्ली जाने गरेका छन््। चिकित्सक तथा सेवा अभावले अस्पताल आउने करिब ४० प्रतिशत बिरामी सेवा नपाएकै कारण फर्कनुपरेको छ।अञ्चल अस्पताल छँदै १५ वटा रोगको विशेष सेवा दिनुपर्ने भए पनि हालसम्म अस्पतालले न्युरोलोजी, न्युरो सर्जरी, अर्वुद रोगको नेफ्रोलोजी, पिसाबसम्बन्धी युरो सर्जरी र पेटसम्बन्धी शल्यक्रियाको ग्यास्ट्रो इन्टेरोलोजी सर्जरीजस्ता ५ किसिमका सेवा दिन सकेको छैन। अस्पतालका मेडिकल सुपरिटेन्ट डा विकास देवकोटाले अस्पतालमा दरबन्दीअनुसार विशेषज्ञ र चिकित्सक नहुँदा अत्यावश्यक उपचार सेवा सुरु गर्न नसकेको बताए। अस्पतालमा पूर्वाधार अभाव छ, नयाँ ठाउंँ व्यवस्थापन गर्न सकेका छैनौं, देवकोटाले भने।अस्पतालले सेवा दिने कतिपय विभाग पनि नाम मात्रका छन्। गत वर्षदेखि मानसिक रोगको उपचार सेवा सुरु भए पनि विशेषज्ञ सेवा छैन। ३ जना विशेषज्ञको पद रहेकामा सबै खाली छन्। मेडिकल अफिसरले केही समय अघिदेखि काम चलाउ उपचार मात्रै गरेका छन्। स्त्री तथा प्रसूति रोग, बाल रोग, दातको शल्यक्रिया, नाक, कान घाँटी रोग, मुटुरोग लगायतमा पनि आवश्यक विशेषज्ञ छैनन्। सबैजसो शाखामा मेडिकल अफिसरको अभाव छ। कतिपयमा एक जना चिकित्सक वा विशेषज्ञ बिदामा बस्दा सेवा नै बन्द हुने गरेको छ। दरबन्दी भएका ठाउँमा पनि चिकित्सक नहुँदा सेवा प्रभावित भएको छ, अस्पतालका सूचना अधिकृत लक्ष्मीराज रेग्मी भने, सधैं हतारमा लतरपतर काम गर्दा विशेषज्ञ उपचारमा पनि त्रुटि देखिन थालेका छन्। अस्पतालमा दैनिक १ हजारभन्दा बढी बिरामी आउने गरेका छन्। बिरामीको चापअनुसारका चिकित्सक नहुँदा बिरामीले सास्ती भोग्नुपरेको छ। लामो समय पालो कुर्नुपर्ने बाध्यताले नि:शुल्क उपचार सेवा छोडेर निजीमा महँगो शुल्क तिरेर उपचार गर्नुपरेको सेवाग्राहीको गुनासो छ। बुटवल ११ की बिरामी सावित्रा भण्डारीले ढिलो पाइने उपचार सेवाले बिरामीलाई उपचार सेवा नै नभएजस्तो भएको बताइन्। असारदेखि पालो कुर्दा पनि पालो नपाएपछि गत साता निजी अस्पतालमा पथ्थरीको शल्यक्रिया गराएको उनले बताइन्।अस्पतालको तथ्यांक शाखाका अनुसार ६५ जना चिकित्सकको दरबन्दी रहेको अस्पतालमा जम्मा ६ जना मात्रै मेडिकल अफिसर छन्। ४९ जना विशेषज्ञको दरबन्दीमा २८ जना विशेषज्ञ मात्रै छन्। अस्पतालमा दरबन्दीअनुसार विशेषज्ञ र चिकित्सक उपचार सेवा प्रभावकारी बनाउन नसकिएको मेसु देवकोटाले बताए। कतिपय कक्षमा विशेषज्ञलाई सहयोग गर्ने चिकित्सक नै हुनुहुन्न, उनले भने, यसले गर्दा सञ्चालन भएकै उपचार सेवामा पनि चाहेजति प्रभावकारी नभएका हुन्।"
शासकको जवाफदेहितादेखि संगीतसम्म,"पोखरा शासकको जवाफदेहिता विषयको छलफलबाट प्रारम्भ नेपाल साहित्य महोत्सवको तेस्रो दिनका सत्रहरू गम्भीर विषय उठान गर्दै सांगीतिक प्रस्तुतिसम्म पुगे। पत्रकार हरिबहादुर थापा, शिव गाउँले र अधिवक्ता ओमप्रकाश अर्याललाई बहसमा जोडेका रामेश कोइरालाले सञ्चारमाध्यमको जिम्मेवारीका विषय पनि खोतले। थापा र गाउँलेले २०४६ सालपछि मात्रै मुलुकमा शासकको जिम्मेवारीमाथि प्रश्न उठाउने वातावरण बनेको भन्दै सञ्चारमाध्यमले उठाएका सबै सवालमा निदानहरू सरकारी संयन्त्र र नागरिक समाजले खोज्नुपर्ने बताए। थापाले भने, अभ्यास छोटो भए पनि सञ्चारमाध्यमले शासकको उत्तरदायित्वमाथि प्रश्न उठाउने क्रम सुरु भएको छ। अख्तियार अनुसन्धान आयोगका निलम्बित प्रमुख लोकमानसिंह कार्कीको योग्यताको मुद्दामा लामो समय बहस गरेका अर्यालले सञ्चारमाध्यम बेलाबखत विभाजित मनस्थितिमा देखिए पनि अन्तत: सत्यको साथमा उभिएको भनाइ राखे। उनले भने, शासन व्यवस्थामा रहेकाहरूको प्रभाव मिडियामा छैन भन्न सकिँदैन, तर मिडियामा नैतिकता अझै बाँकी रहेको बुझ्नुपर्छ। मुन्धुम साहित्यको सौन्दर्य विषयको छलफलमा वैरागी काइँला र भूपाल राईलाई बहसमा पत्रकार वसन्त बस्नेतले जोडे। मुन्धुमले गरेको व्याख्यामा नारीको सम्मान गरिएको काइँलाले बताए।सम्मेलनको पहिलो दिन हुन नसकेर सारिएको के भन्छ पोखरा विषयमा भएको अर्को सत्रमा कविहरू ईश्वरमणि अधिकारी, सरस्वती श्रेष्ठ, गायक विनोद बानियाँ र रंगकर्मी कपिल शर्मा पोखरेली सिर्जनशीलताको अवस्था र अपेक्षाको बहसमा सहभागी भए। कमिक्स पात्र मिस मोटी सिर्जना गरेर ख्याति आर्जेकी कृपा जोशीले मिस मोटी, कन्भर्सेसन अन बडी पोलिटिक्स को सत्रमा महिला शरीरप्रतिको दृष्टिकोण र यसलाई सकारात्मकतातर्फ लैजाने उपायहरूबारे बताइन्। नेपाली साहित्यमा महिला चित्रण विषयमा प्रणिका कोयूले लेखकहरू रामलाल जोशी, सावित्री गौतम र शिवानीसिंह थारूबीच बहस गराइन्। वक्ताहरूले विभिन्न आख्यानमा पढेका महिला पात्र र तिनको मनोविज्ञानबारे बोलेका थिए।एमाले नेता घनश्याम भुसाल र राजनीतिक विश्लेषक हरि शर्माले पपुलिज्म पोलिटिक्स विषयको सेसनमा क्षणिक चर्चाका लागि लिइने राजनीतिक कदमहरूबारे आफ्ना विचार राखे। उद्यमी लक्ष्मी शर्मालाई आफ्ना व्यवसायिक अनुभवबारे अर्को कार्यक्रम बटन बिलिनियर मा पत्रकार दीपेन्द्र श्रेष्ठले बोल्न लगाए। मुलुकको आर्थिक इतिहास र वर्तमान अवस्थाबारे स्वर्णिम वाग्ले र अर्थविद् विश्व पौडेलले इतिहासमा अर्थ सेसनमा आफ्ना विश्लेषण सुनाए। साहित्य और प्रतिरोध विषयमा चन्द्रकिशोरले भारतीय लेखक उदयप्रकाशलाई आफ्ना विचार सुनाउन सहजीकरण गरे।कवि अमृत सुवेदीले वाह गजल मा गजलकारहरूलाई वाचनमा जोडे। समृद्धि राईले पोखरेली युवा गायक प्रयत्न श्रेष्ठसँग सांगीतिक संवाद गरिन्।"
संवादले सिकाउँछ,"सबै प्रकारले लेख्नेलाई लाभ हुन्छ। यहाँ नारीकै मनोविज्ञानमाथि लेख्नेले पनि राम्रो फिडब्याक पाएका छन्। अहिलेका पाठक के खोज्छन्, कस्तो लेख्नुपर्छ र अपेक्षाअनुसारको लेखनको स्तर कहाँ छ भनेर हेर्न पनि सम्मेलन उपयोगी छ। म जस्ता नयाँ लेखकले नारी चित्रणको बहसबाट धेरै कुरा ज्ञान पाएको छ। यसरी सुन्न र छलफलमा बस्न पाउँदा आगामी दिनको लेखाइमा सुधार हुँदै जान्छ भन्ने लाग्छ।प्रस्तुति : भीम घिमिरे"
फ््लोरमा जाँदै धनपति,"सपना र अहंकारले एउटा मान्छेलाई कताकता ठोक्काउँछ भन्ने मूल मियोमा धनपति को मूल कथा घुम्ने निर्माण पक्षले जनाएको छ। कथा, पटकथा र संवाद सबै खगेन्द्रले नै तयार पारेका हुन्। रोजिता सिटौला निर्माता रहेको फिल्मलाई नीरज कँडेलले खिच्ने बताइएको छ। फिल्ममा तराई र काठमाडौंको सेटिङ हुनेछ।"
कुम्भ करण को टिजर,"काठमाडौं हालै मात्र छायांकन सकेर सम्पादनमा फर्किएको फिल्म कुम्भ करण को आइतबार टिजर सार्वजनिक भएको छ। डेढ मिनेट लामो टिजरमा मुख्य गरी चार कलाकार गौरव पहारी, निशा अधिकारी, भोलाराज सापकोटा र अभय बरालको चरित्र दर्साइएको छ। दीपक वली निर्देशित फिल्मले एउटा गाउँको पृष्ठभूमिमा विद्यालय हाताभित्रको कहानी देखाउन खोजिएको छ। भोलाराज प्रधानाध्यापकको भूमिकामा छन् भने गौरव र निशा शिक्षक तथा अभय पियनको भूमिकामा रहेको टिजरमार्फत थाहा हुन्छ। कमेडी शैलीमा तयार पारिएको फिल्ममा तीनै पुरुषको ध्यान भने अंग्रेजी शिक्षिका बनेर देखिएकी निशाप्रति खिचिन्छ।आकाश पल इन्टरटेन्मेन्टको ब्यानरमा क्षितिज बस्नेतको निर्माण रहेको फिल्ममा आकाश पल, कुलदीप अधिकारी, कमल गाउँले, प्रतिभा क्षत्री, सद्भाव थापालगायत कलाकारको पनि अभिनय रहेको छ। महेश दवाडीको पटकथा रहेको फिल्मलाई हरि लामाले खिचेका हुन्। सुरेन बसेलको नृत्य निर्देशन रहेको फिल्मलाई मिलन श्रेष्ठले सम्पादन गरिरहेका छन्। फिल्मको प्रदर्शन मिति भने निश्चित गरिसकिएको छैन।"
सुनिए टंक,"काठमाडौं अविरल जनसाहित्य यात्राको ३३औं शृंखलामा कवि टंक उप्रेतीले १४ कविता सुनाए।डुंगा प्वाल पर्दा डुंगा होइन त्यसमा सवार मान्छे डुब्छ भन्ने थिमको डुंगा कवितामार्फत उनले वाचन सुरु गरेका थिए।सबैभन्दा छोटो काँचुली कवितालाई कार्यक्रममा सराहना गरियो। सञ्चारकर्मीसमेत रहेका उप्रेतीले मानिसको समुद्र, इतिहास, नयाँ स्त्री, सभ्यताको टावर, माछापुच्छ्ेर र म, रबरको रोटी र भग्न चौतारो वाचन गरेका थिए। कवि ठाकुर बेल्बासेले बुकमार्क, प्रोल्लास सिन्धुलीयले आगोको चरा, रीता खत्रीले ३७२१, आर्यन डंगोलले फिंगरप्रिन्ट र प्रकाश सिलवालले एक इनार अँध्यारो वाचन गरिदिए। उप्रेतीका कवितामा समसामयिक चेत रहेको प्रा षडानन्द पौडयालले बताए। उनका अनुसार उप्रेती युगीन सन्दर्भ बोध गर्ने कवि हुन्। सूत्रात्मक कविता रचना गर्न सक्ने खुबी भेटेँ, उनले भने, अन्त:संगति कायम गर्ने शिल्प रहेछ। जमलस्थित सांस्कृतिक संस्थानमा आयोजित कार्यक्रममा डा विन्दु शर्माले उप्रेतीको व्यक्ति विमर्श प्रस्तुत गरेकी थिइन्। चित्रकार मुकेश श्रेष्ठले फिंगरप्रिन्ट कवितामाथि बनाएको तस्बिर पनि अनावरण गरियो।"
चौतारीमा दुई कवि,"काठमाडौं कविता चौतारीको शृंखलामा कविद्वय उमेश अकिञ्चन र चन्द्र रानाहँछाले समसामयिक विषयवस्तुमा कविता सुनाए। रानाहँछाले अर्काे जन्म कविताबाट शृंखलाको सुरुवात गरेका थिए। कार्यक्रममा रानाहँछाले यात्रामा, आमाको सम्झना, अनुपस्थितिमा, रेटिएको इतिहासको कथा, आप्पाको सालिक, मृत आकाश, ईश्वरको सवारी, भोक र सपना र नफर्किनेहरूलाई गरी १० कविता सुनाए। त्यस्तै अकिञ्चनले बाराक ओबामा कविताबाट सुरु गर्दै आमाको समाधिस्थलबाट, मोनालिसा र मार्च आठ, भूगोल पार्क, सोल्टिनी सहर, दृष्टिकोण, दोस्रो पृथ्वी, टोक्योमा टेकेका डोबहरू, किनारीकृत प्रश्न र जीवन तीन दृष्य कविता वाचन गरे। रानाहँछाले कवितामा सांस्कृतिक बिम्ब र प्रतीकमार्फत अभिव्यक्ति दिने गरेको कवि तथा प्राज्ञ श्रवण मुकारुङले बताए। त्यस्तै विषयवस्तुलाई सीधा रूपमा प्रस्तुत गर्ने शैली अर्का कवि अकिञ्चनमा रहेको उनले सुनाए।"
कवितालयमा छवि र ज्योति,"काठमाडौं कवितालयको नियमित शृंखलामा यसपटक हेटांैडाका छवि अनित्य र दमकका ज्योति भट्टराई उपस्थित भए। छविले सौन्दर्यको खोजीमा कविताबाट शृंखलाको सुरुवात गरे। उक्त कविताले आधुनिक बजारले मान्छेको चेतनामा पारेको उपभोक्तावादी प्रभाव उजागर गरेको थियो। त्यसपछि उनले डर, तुइनको बाटो, हकदाबी, अनुमति, मूल सडकको संवेदना र अनुत्तीर्ण छोरीको नाउँमा कविता सुनाए। एक विवरण विद्यालयको कवितामार्फत भट्टराईले सरकारी विद्यालयको अवस्थासँगै वैदेशिक रोजगारको सन्दर्भ जोडे। त्यस्तै, उनले गाउँले शिक्षकको कथन, प्रश्नहरूको स्तम्भ, धोक्कड मुर्मुको जीवन डायरी, व्यवस्थाको असंगत संगीत, शताब्दीको कठघराबाट र चर्तिकला कविता सुनाए। दुवै कविहरूले राज्यबाट उत्पीडनमा परेका पात्रहरू र विषयहरूबारे कविता लेखेको कवि फूलमान वलले टिप्पणी गरे।"
दोलखाको नालीबेली,काठमाडौं दोलखाको विकास र प्रवद्र्धनका नयाँ अवधारणासहित हाम्रो दोलखा पुस्तक आएको छ। संस्कृतिविद् सत्यमोहन जोशी र नेपाल प्रज्ञा प्रतिष्ठानका कुलपति गंगाप्रसाद उप्रेतीले राजधानीमा आइतबार पुस्तक लोकार्पण गरे।दोलखा भीमेश्वरको अंश मानिने पाटनको भीमसेन मूर्ति पुज्दै हुर्केकाले दोलखासँग भावनात्मक सम्बन्ध गाँसिएको संस्कृतिविद् जोशीले बताए। प्रतिष्ठानका कुलपति उप्रेतीले पुस्तकले दोलखावासीका लागि उज्यालो ऐनाको काम गर्ने सुनाए। चलचित्रकर्मी डा घनश्याम खतिवडाले पुस्तकले भावी सन्ततिका लागि विद्यावारिधिलगायत अन्य अन्वेषणको दस्तावेज बन्ने बताए।
बसाइँ सर्यो लजालु रेडपान्डा,"ताप्लेजुङ विश्वमै दुर्लभ वन्यजन्तु रेडपान्डाको क्रिडास्थल मानिएको पाथीभरा क्षेत्रमा अहिले यो पाइनै छाडेको छ। पछिल्लो अध्ययनमा दिसासमेत नभेटिएपछि संरक्षणको क्षेत्रमा कार्यरतहरू चिन्ता व्यक्त गर्न थालेका छन्।रेडपान्डा नेटवर्कका कार्यक्रम संयोजक पेमा शेर्पाले विदेशी पर्यटकलाई बोलाएर रेडपान्डा देखाउने स्थलका रूपमा पहिचान बनाएको पाथीभरामा यो वर्ष दिसा पनि नभेटिएको बताइन्। केही पर फावाखोलामा भेटिएको स्थानीयले बताइरहेका छन्, उनले भनिन्, बसाइँ सरेको पनि हुन सक्छ तर अध्ययन भएको छैन। पछिल्लो समय पाथीभरा जाने तीर्थयात्री बढेका छन्। गाडी र मानिसको कोलाहलले बसाइँ सरेको अनुमानका आधारमा पनि त्यहाँ अध्ययन केन्द्रित हुनुपर्ने स्थानीयले बताए। यो क्षेत्रमा दुई वर्षमा तीनवटा रेडपान्डा मृत फेला परेका थिए। सडक विस्तार तथा मर्मतको काम भइरहेकाले पनि त्यसको असर परेको हुन सक्छ, रेडपान्डासम्बन्धी काम गर्ने अर्को संस्था हिमाली संरक्षण मञ्चका जिल्ला संयोजक रमेश राईले भने, यो वन्यजन्तु होहल्ला नरुचाउने, डराउने र लजालु स्वभावको हुने भएकाले असर परेको हुन सक्छ। पछिल्ला वर्ष पाथीभरा जाने तीर्थयात्रीको संख्या वार्षिक २ लाखको हाराहारी पुगेको पाथीभरा क्षेत्र विकास समितिको तथ्यांकमा उल्लेख छ। सवारी साधनको चाप उत्तिकै बढेको छ। सदरमुकाम नजिकका हाङदेवा, फुरुम्बु, लिंखिम, फावाखोला, तिरिङ्गेका जंगल रेडपान्डाका लागि उपयुक्त बासस्थान मानिँदै आएका छन्। विगतमा सजिलै देखिने भएकाले देउराली क्षेत्रलाई रेडपान्डा दृश्यावलोकन क्षेत्र बनाउने तयारी भइरहेको थियो। रेडपान्डा संरक्षित वन्यजन्तुमा सूचीकृत छ। छालाका लागि यसको अवैध तस्करी पनि पछिल्ला दिनमा बढेको छ। यो जन्तु लाङटाङ, सगरमाथा, कञ्चनजंघा, मकालुजस्ता संरक्षण क्षेत्रमा पाइन्छ। ताप्लेजुङ, पाँचथर र इलाममा तीन सयको संख्यामा रहेको अनुमान छ। देशभर करिब ६ सयको संख्यामा रहेको अनुमान संरक्षणकर्मीको छ।"
कानुनी रूपमा प्रवेश गर्नेलाई डिपोर्ट नगर,"वासिङ्टन अमेरिकी अदालतले अमेरिका प्रवेश गर्ने क्रममा विभिन्न विमानस्थलमा हिरासतमा लिइएका सात मुस्लिमबहुल देशका नागरिकलाई डिपोर्ट नगर्न आदेश दिएको छ। ती देशका नागरिकलाई ९० दिनका लागि अमेरिका प्रवेशमा रोक लगाउने राष्ट्रपति डोनाल्ड ट्रम्पको निर्णय कार्यान्वयन गर्ने क्रममा हिरासतमा लिइएकाहरूलाई डिपोर्ट नगर्न अदालतले आदेश दिएको हो। राष्ट्रपति ट्रम्पले शुक्रबार गरेको उक्त निर्णयविरुद्ध अमेरिकन सिभिल लिबर्टिज युनियन (एसीएलयू) शनिबार अदालत पुगेको थियो। उक्त मुद्दामाथि सुनुवाइ गर्दै न्युयोर्कस्थित अदालतकी न्यायाधीश एन डनेल्लीले शरणार्थी आवेदन स्वीकृत भइसकेका, वैध भिसा भएका र अमेरिका प्रवेशमा कानुनी अधिकारप्राप्त व्यक्तिहरूलाई निकाला गर्ने काम रोक्न आदेश दिएकी हुन्। ट्रम्पले इरान, इराक, सिरिया, लिबिया, यमन, सुडान र सोमालियाका नागरिकलाई ९० दिनसम्म अमेरिका प्रवेशमा रोक लगाउनेसम्बन्धी आदेशमा हस्ताक्षर गरेका थिए। यसका साथै संसारभरबाट अमेरिका प्रवेश गर्ने शरणार्थीलाई १ सय २० दिनका लागि अमेरिका प्रवेशमा रोक लगाइएको छ। राष्ट्रपतिको निर्णयपछि अमेरिकाका विभिन्न विमानस्थल र ट्रान्जिटमा ती देशका १ सय देखि २ सय मानिसलाई हिरासतमा लिइएको छ।अमेरिकी गृह मन्त्रालयले अदालतको आदेशलाई पालना गर्ने जनाएको छ। मन्त्रालयले भनेको छ, गृह मन्त्रालयले न्यायिक आदेशहरूको पालना गर्नेछ, आप्रवासी कानुनहरूलाई इमानदारीपूर्वक पालना गर्छ र राष्ट्रपतिको कार्यकारी अधिकार पालना गर्छ। न्युयोर्कपछि भर्जिनिया, म्यासाचुसेट्स र वासिङ्टनमा पनि यस्तै खालका आदेशहरू दिइएका छन्। यालेको वर्कर एन्ड इमिग्रान्ट राइट्स एड्भोकेसी क्लिनिकका जाचारे म्यानफ्रेडीले अदालतको आदेश कानुनी भिसा या ग्रिनकार्ड भएकाहरूलाई अमेरिकाबाट निकाला नगर्नेबारेमा भएको उल्लेख गर्दै भने, यसको अर्थ तिनीहरूलाई तत्काल हिरासतबाट रिहा गर्ने भन्नेचाहिँ होइन। एसीएलयूका कार्यकारी निर्देशक एन्थोनी डी रोमियोले अदालतको आदेशको प्रशंसा गर्दै भने, सरकारी दुरुपयोग अथवा असंवैधानिक नीति तथा आदेशविरुद्ध हाम्रो अदालतले जस्तो हुनुपथ्र्यो त्यस्तै काम गरेर बचाउ गरेको छ, एक सातामै डोनाल्ड ट्रम्पले अदालतबाट पहिलो हार बेहोरेका छन्। मुद्दाको सुनुवाइ आगामी फेबु्रअरीमा हुने जनाइएको छ।ट्रम्पको आप्रवासीसम्बन्धी निर्णयको विरोध गर्दै विभिन्न विमानस्थलमा हजारौं मानिसले प्रदर्शन गरेका छन्। ओल्र्यान्डो, बोस्टन, फिलाडेल्फिया, एटलान्टा, सियाटल, वासिङ्टन र सिकागोमा पनि प्रदर्शन भएका छन्। अदालतको चुनौती र मानिसहरूको प्रदर्शनका बीच ट्रम्पले संवाददाताहरूलाई भने, यसले (आदेशले) राम्रोसँग काम गरिरहेको छ, तपाईंहरूले विमानस्थल र सबैतिर देख्न सक्नुहुन्छ।"
विश्वका धनाढ्यहरूले तिरेनन् ३२ ट्रिलियन डलरको कर,"लन्डन संसारका अधिकांश धनाढ्यहरूले खर्बौं डलर अफसोर खाता मा राखी उचित कर नतिरेकोप्रति लन्डनमा आलोचना भएको छ। भ्रष्टाचार, अपराध, मानव तस्करी, आतंककारीलाई आर्थिक सहयोगलगायतका कार्य गर्न गैरकानुनी रूपमा नगद या सम्पत्तिको प्रयोग बढेको भन्दै चिन्तासमेत व्यक्त गरिएको छ। यस्ता आपराधिक क्रियाकलाप रोक्न जरुरी भएको भन्दै एक गोष्ठीले अन्तर्राष्ट्रियस्तरमा सबै सरकारको ध्यानाकर्षण गराएको छ। ट्रान्सपरेन्सी इन्टरनेसनलको पर्यवेक्षणमा लन्डनमा आयोजित गोष्ठीमा अफसोर खाताको पैसा लगानी गर्न उत्साहित गर्नुका साथै सम्पत्ति शुद्धीकरणमा प्रभावकारी कदम चाल्न सरोकारवाला सबैलाई आग्रह गरिएको छ। संसारभर एक करोड मानिसले करिब ३२ ट्रिलियन (३२ हजार अरब) डलर बराबरको सम्पत्ति कर नतिरी लुकाएर राखेको अनुमान छ, जुन अमेरिकाको कुल गार्हस्थ उत्पादन (जीडीपी) भन्दा करिब दुईगुना बढी हुन आउँछ। यसमा ९२ हजार मानिसको स्वामित्व मात्रै कुल लुकाइएकोमध्ये आधा छ। यस्तो अफसोर अर्थतन्त्रले संसारमा आम्दानी र सम्पत्तिको विभेद बढ्नुका साथै आन्तरिक करमा नकारात्मक असर पर्न गएको विश्लेषकहरूको चिन्ता छ। गत वर्ष प्रकाशित चर्चित पनामा स्क्यान्डलले लुकाएर राखिएको सम्पत्ति विवरण उजागर गरेपछि यस सम्बन्धी जनचासो बढिरहँदा उपयुक्त कदम चाल्न सबै सरकारले हिम्मत गर्नुपर्नेमा गोष्ठीले जोड दिएको छ। कार्यक्रममा भ्रष्टाचार, अपराध, आतंककारीलाई आर्थिक सहयोग, मानव तस्करीजस्ता क्रियाकलाप गर्न गैरकानुनी रूपमा नगद या सम्पत्तिको प्रयोग भइरहेको र मनी लाउन्डरिङमा खासगरी विकासशील देशहरूको चुनौतीबारे त्यहाँका सरकारले नियन्त्रण गर्नुपर्नेमा जोड दिइएको थियो। मनी लाउन्डरिङ (सम्पत्ति शुद्धीकरण) खासमा अपराधीहरूले पैसा या सम्पत्तिको स्वामित्व ढाकछोप गरेर आपराधिक क्रियाकलाप गर्न उक्त पैसाको नियन्त्रण गर्ने र यस्तो कार्य कानुनी रूपमा नै भएको हो भन्ने देखाउने हो। अपराधीले यस्तो कार्य अनेक झुटको आडमा सत्यझैं देखाउँदै अर्बाैं डलर उपयोग गर्न सफल भइरहेका छन्। वित्तीय संस्थाहरूले अर्काको स्वामित्वमा रहेको पैसा तथा सम्पत्तिको व्यवस्थापन, नियन्त्रण राख्ने हुँदा दुरुपयोग हुने अधिक सम्भावना रहेकाले आम्दानीको स्रोत तथा व्यक्तिको परिचयपत्र अनिवार्य राख्नुपर्ने अन्तर्राष्ट्रिय कानुनी मान्यतालाई सबै देशले संवेदनशील भएर अँगाल्नुपर्नेमा जोड दिइएको छ।लन्डनस्थित अर्थ व्यवस्थापनका जानकार विकलचन्द्र आचार्य नेपाललगायत विकासशील देशमा बैंक तथा वित्तीय संस्थाहरूले नगद कारोबारको सीमा तोक्नु अपरिहार्य रहेको बताउँंदै नगद झिक्दाको कारण र दाखिला गर्दा आम्दानीको स्रोत खोजे गैरकानुनी रूपमा नगदको दुरुपयोग रोक्न सकिने बताउँछन्। यसका लागि मनी लाउन्डरिङ विभागलाई अरू क्रियाशील बनाउन जरुरी रहेको उल्लेख गर्दै आचार्यले बैंक, वित्तीय संस्था तथा अन्य नगद कारोबार गर्ने व्यवसायलाई मनी लाउन्डरिङसम्बन्धी तालिम अझ प्रभावकारी रूपले बढाउनु अत्यावश्यक रहेको बताए। ठूला कम्पनी तथा व्यक्तिले विभिन्न बहानामा कर छल्ने गरेको दृष्टान्तसहित बेलायतमा गत वर्ष करिब एक अर्ब पाउन्ड कर छलिएको तथ्यांक प्रस्तुत गरिएको थियो। गत ५ वर्षमा जम्मा ७२ वटा फ्रड को अनुसन्धान भएकामध्ये त्यसमा एक जनामाथि मात्रै आपराधिक अभियोग लगाइएको भनी बेलायत सरकारको आलोचना गरिएको थियो। २००५ मा लन्डनमा भएको आतंककारी आक्रमणपछि आफ्नो ग्राहकको परिचयपत्रसहित कानुनी रूपमा आफ्नो व्यवसायको कारोबार रेकर्ड राख्नुपर्ने नियम कडाइका साथ लागू गरिएको छ।"
सुकीका सल्लाहकारको हत्या,याङ्गुन म्यानमारको सत्तारूढ दल नेसनल लिग फर डेमोक्रेसी (एनएलडी) का सल्लाहकार एवं त्यहाँका वरिष्ठ कानुनविद् को नीको हत्या भएको छ। याङ्गुनस्थित याङ्गुन विमानस्थलबाहिर आइतबार उनको हत्या भएको हो। इन्डोनेसियाको सरकारी भ्रमणबाट फर्किएपछि निवास फर्कंदै गर्दा उनको हत्या भएको हो। प्रत्यक्षदर्शीका अनुसार को नीमाथि आक्रमण गर्नेलाई लखेट्ने प्रयास गरेका ट्याक्सी चालकमाथि पनि गोली प्रहार भएको छ। बौद्धमार्गी बहुल म्यानमारमा को नी मुसलमान समुदायका थोरै चर्चितमध्येमा पर्थे। हत्याको कारण खुल्न सकेको छैन। उनी सन् १९८८ को आन्दोलनका विद्यार्थी नेता थिए। उनी लामो समयसम्म नेतृ आङ सान सुकीका सल्लाहकार पनि रहेका थिए। प्रहरीले एक जना ५३ वर्षीय व्यक्तिलाई पक्राउ गरेको छ।
डुंगा दुर्घटनामा हराएका चिनियाँ पर्यटकको उद्धार,क्वालालम्पुर मलेसियाको बोर्नेओ सामुद्रिक क्षेत्रमा ३१ यात्रु सवार डुंगा दुर्घटना हुँदा बेपत्ता भएका २५ चिनियाँ नागरिकको जीवितै उद्धार गरिएको छ। कोटा किनाबलुदेखि ६० किलोमिटर पश्चिममा पर्ने मलेसियाली टापुतर्फ गइरहेको उक्त डुंगा खराब मौसमका कारण दुर्घटना भएको बताइएको छ। उद्धार टोलीले समुद्रमा डुंगासँगै हराएका भनिएका २५ चिनियाँ पर्यटकलाई आइतबार दिउँसो उद्धार गरेको मलेसियाका प्रधानमन्त्रीको विभाग हेर्ने मन्त्री शाहिदान कासिमले बताए। उनले हराइरहेका ६ जनाको खोजी जारी रहेको जानकारी दिए। डुंगामा २८ चिनियाँ नागरिक र ३ चालकदलका सदस्य थिए।
जहाँ विकासले छुट्याउँछ सीमा,"पञ्चेश्वर (बैतडी) वारिबाट काली पारिको गाउँ देखाउँदै बुवाले बिहे गरिदिए, पञ्चेश्वर ७ धामकुडीकी ६५ बर्षे धौलीदेवी साउदले भनिन्, बिचकी कालीगाडले देश छुट्याउन्या रैछ, अच्याल थाहाँ पायाँ (अहिले थाहा पाए बीचको महाकालीले दुई देशको सीमा छुट्टयाउँदो रहेछ। भारतको लोहाघाट रम्तोली गाउँमा जन्मेकी धौलीदेवीको १० वर्षकै उमेरमा विवाह भयो। तिनताका कलिलै उमेरमा विवाह गर्ने चलनै थियो। धामकुडीस्थित घरमा अन्माउँदा उनलाई अर्काे मुलुकमा बिहे भएको पत्तो थिएन। उनलाई अझै सम्झना छ, कम्मरमा चिन्ना (सुकेको लौका) बाँधेर जन्तीले महाकाली तारेको। पहिला पहिला चिन्नामै महाकाली तारउतार हुन्थ्यो, उनले भनिन्, त्यसको धेरै वर्षपछि आएर मात्र डुंगा चल्न थालेको हो। उमेरले चालीस काटदासम्म उनले चिन्नाकै सहारामा महाकाली पारिको माइती गाउँ आउजाउ गरेको सम्झिन्।बुढ्यौलीमा आएर जन्म र कर्म देश चिनिन्, धौलीदेवीले। वृद्ध भत्ताका लागि नागरिकता बनाउन सदरमुकाम पुग्दा बल्ल उनले महाकालीले दुई देशको सीमा छुट्याएको थाहा पाएकी हुन्। उस्तै भूगोल र रहनसहन रहेको नेपालभारतका महाकाली किनारका गाउँ अहिले धेरै फरक भइसकेका छन्। अहिले उहिलेजस्तो छैन, वारि र पारि धेरै फरक भइसक्यो, उनले सुनाइन्, माइती देशमा धेरै सुविधा छ, यताको हालत उस्तै छ।दुई देशको सिमानालाई उनले मात्रै बुझ्न नसकेकी होइनन्। उनको पुस्ताका अधिकांश महिलाले धेरै वर्षपछि मात्र महाकालीलाई सीमा नदीका रूपमा बुझेका हुन्। रितिरिवाज मिलेको वारि पारि समाजसँग बिहेबारीको पुरानो सम्बन्ध छ, धामकुडीका जनक साउदले भने, तर पारिको विकासले वारिको अवस्थालाई खिसी गर्न थाल्यो। सीमापारि सडक, बिजुलीलगायत अन्य सुविधा देख्दै यताको पुस्ता हुर्कियो। तर, आफ्नो गाउँठाउँमा भने त्यस्तो सुविधा उपयोग गर्न पाएन।उनका अनुसार करिव ३० वर्ष पहिला पारि गाउँमा सडक र बिजुली पुगेको हो। यताकाले अझै जिल्ला सदरमुकाम जान दुई दिन पैदल हिँड्नुपर्ने अवस्था छ। पहिला त सदरमुकाम पुग्न चार दिन लाग्थ्यो, उनले भने, पाटनपञ्चेश्वर सडक शिवनाथ पुग्दा दुई दिन लाग्न थालेको छ। यतातिर विकासको यो मन्द गतिले पारिसँगको सम्बन्ध पनि टुटदै गएको उनले बताए। सडक र बिजुलीले उताको दैनिकी सहज बनाएको छ। उताकाले यता आफ्नो छोरीबेटी दिन खोज्दैनन्। पछिल्ला दिनमा यताका छोरीचेलीको उता बढी घरजम भएको छ। हाम्रा छोरी चेलीहरू पनि अहिले उतै भारततिर बिहे गर्न खोज्छन्, अर्का स्थानीय कृष्णसिंह घटालले भने, राम्रो पढेलेखेको ज्वाइँ भेटाए मात्रै यता विवाह हुने हो।उनका अनुसार वारि छोराछोरीलाई उच्च शिक्षा पढाउनसमेत समस्या छ। गाउँको टुप्पोमा माध्यमिक विद्यालय छ। चार घण्टा हिँडेर विद्यालय आउजाउ गर्छन्। उच्च शिक्षा पढ्न कुलाउ क्याम्पस पुग्दा दिनभर हिँड्ने अवस्था भएकाले सीमा छेउका विद्यार्थी डुंगा तरेर भारत जान्छन्। उतै पढ्छन, छोरो भए उतै काम खोजेर बस्छ, छोरीले पनि घरजम गरी बस्छे, घटालले भने, सबै किसिमले उतै सम्बन्ध जोड्नुपरेको छ। उनले दैनिक उपभोग्य बस्तु र उपचारका लागि भारतकै भरमा रहेको बताए। डुंगामै जिन्दगी छात्रछात्रा स्कुल पढ्न जानेदेखि नुनतेल र उपचारका लागि डुंगाबाट महाकाली तर्नुपर्ने बाध्यता रहेको पञ्चेश्वर ४ का कालुराम लुहारले बताए। डुंगाबाट महाकाली वारपार गर्दा जोखिम छ, उनले भने, के गर्ने? जिन्दगी डुंगाकै भरमा चलिरहेको छ। तल्लोस्वराड क्षेत्रबाट महाकाली तर्न पुल छैनन्। बैतडीको झुलाघाट नाकामा झोलुंगे पुल छ। अन्य क्षेत्रका बासिन्दा डुंगा र ट्युबको जोखिमपूर्ण यात्रा गर्न बाध्य छन्। दैनिक उपभोग्य बस्तु खरिद र औषधि उपचारा लागि सीमा पारिको भारतीय बजारमा निर्भर बैतडीको तल्लोस्वराड क्षेत्रका १० गाविस र डडेल्धुराको पश्चिमी क्षेत्रका आधा दर्जन गाउँवासी जोखिम मोलेर नदी वारपार गर्छन्। बर्खामा ३ महिना डुंगा चलाउन सकिँदैन। वर्षाका कारण महाकाली नदी वारपार गर्न नसकिएपछि बैतडीको तल्लोस्वराड क्षेत्रमा दैनिक उपभोग्य वस्तुको अभाव सुरु हुन्छ। उता पारितर्फ विद्यार्थीले उतै डेरा खोजेर बस्ने गर्छन्। उर्लंदो भेल तर्दा हरेक बर्खामा मृत्यु र बेपत्ताका घटना हुने गरेका छन्।"
ठूला अपराधका दोषी फरारै,"जिल्लामा आउने प्रत्येक प्रहरी प्रमुखले फरार अभियुक्त पक्राउ, पुराना साथै ठूला मुद्दाको अनुसन्धान गर्ने महत्त्वाकांक्षी योजना बनाउँछन्। तर अदालतले दोषी ठहर्याएर सजाय सुनाएका अभियुक्तको पहिचान नहुने र मुद्दा तथा घटनाबारे आवश्यक तथ्य फेला नपर्दा प्रहरी प्रमुखको उक्त योजना सफल हुन सकेको छैन। २००७ साल पहिलेदेखिका जिल्लाका ठूला अपराधका घटनाबारे अहिलेसम्म कुनै पनि तथ्य फेला परेका छैनन्। पुराना मुद्दासँगै दोषीको पहिचान फेरिँदा पनि समस्या थपिएको हो। पहिले ठेगाना र नाम एउटा हुने, पछिल्लो समय परिचय अर्कै राख्ने कारण पनि दोषीले उन्मुक्ति पाएका छन्। ठूला घटनामा संलग्न भएका र कैदलगायत सजाय तोकिएका दोषी खुला रूपमा हिँडिहरन्छन्। तर, प्रहरीले पहिले र हालको ठेगाना फरक छ भन्दै पक्राउ गर्न नसक्ने अवस्था छ। पुराना मुद्दामा जिल्ला अदालत नै अलमलमा परेको छ। जिल्ला न्यायाधीश चन्द्रबहादुर सारू भन्छन्, पुराना फैसला कार्यान्वयनमा सफल हुन सकिएन। २००७ सालभन्दा पहिलेको कर्तव्य ज्यान मुद्दाका दोषी मल्याङकोटको ढिसिङकोटका धनीराम सुनार फरारकै सूचीमा छन्। उनलाई अदालतले ५ वर्ष कैद गरेको थियो। त्यस्तै चोरी मुद्दामा ३ वर्ष कैद सुनाइएका दार्सिङदहथुमका गोपी पृथोके पनि फरार छन्। जिल्ला अदालतको लगत नम्बर ३८१ अनुसार २०६४ असार ३२ मा कर्तव्य ज्यानमा दहथुम धनुवासेका काले दमै भन्ने राजु दर्जीसमेत ८ जनालाई २०२० वर्ष, राजुलाई ५ वर्ष कैद सजाय सुनाइए पनि उनीहरू अझै फरार छन्। अदालतले प्रहरीलाई फरार अभियुक्त पक्राउ गर्न बारम्बार भने पनि प्रहरी असफल छ। अदालतका अनुसार अंश, मानाचामल, कर्तव्य ज्यान, देवानी, फौजदारीलगायतका घटनाहरूमा १ हजार ५० जना फरार अभियुक्त छन्। जसमध्ये जरिवाना मात्र लागेका, कैदमात्र लागेका र कैद साथै जरिवाना दुवै लागेका पर्छन्। जिल्ला अदातलमा तोकिएको कुल कैद अझै १३२८ वर्ष, ९ महिना र १० दिनमध्ये १०३ वर्ष ६ महिना ८ दिन फस्र्योट भइसकेको छ भने १२२५ वर्ष ३ महिना २ दिन बाँकी छन्। जसमा जिम्मेवारी सरेका १२२५ वर्ष ६ महिना १६ दिनमा ६ वर्ष ५ महिना १२ दिन फस्र्योट भई १२१९ वर्ष १ महिना ४ दिन बाँकी छन्। त्यस्तै गरी चालु १०३ वर्ष २ महिना २४ दिनमध्ये ९७ वर्ष २६ दिन फस्र्योट भई ६ वर्ष १ महिना २८ दिन बाँकी रहेको अदालतले जनायो।न्यायाधीश सारूका अनुसार २००७ सालदेखि गत मंसिर महिनासम्म कुल जरिवाना ८५ लाख ५२ हजार ४ सय ३७ मध्ये ५ लाख २८ हजार २ सय २९ फस्र्योट भई ८० लाख २४ हजार २ सय ८ रुपैयाँ बाँकी छ। जसमा गत वर्षको जिम्मेवारी सरेको ८१ लाख ५८ हजार ३ सय ६२ रुपैयाँ छ भने ४ लाख १३ हजार ९ सय ७९ फस्र्याेट र ७७ लाख ४४ हजार ३ सय ८३ बाँकी छ। कुल जरिवानामध्ये चालु आवमा ३ लाख ९१ हजार ७५ रुपैयाँमध्ये १ लाख १४ हजार २ सय ५० फस्र्योट भई २ लाख ७९ हजार ८ सय २५ रुपैयाँ बाँकी रहेको न्यायाधीश सारूले बताए।"
कलिलै उमेरको बिहेले समस्या,"सबै जनाले अध्ययन सकेर आत्मनिर्भर बनेपछि मात्र विवाह गर्न सुझाए। तर, उनीहरूले एक सुनेनन्। उल्टै आत्महत्या गर्ने भन्दै धम्क्याए। केही नलागेपछि परिवारले उनीहरूकै इच्छाअनुसार छाडिदिए। कमला १४ वर्षकै उमेरमा आमा बनिन्। उनलाई बच्चा सम्हाल्न हम्मे पथ्र्यो। बिस्तारै पतिसँग पनि झगडा पर्न थाल्यो। पारिवारिक जिम्मेवारी थपिएसँगै आर्थिक अभाव खडकिएपछि राजीव भारत, सिलोङमा कोइलाखानीको काम गर्न गए। अब कमलामाथि सासू, ससुरा, देवर, नन्द, आमाजूको पेलान सुरु भयो। पति सम्पर्कविहीन बने। कमला एक वर्षको बच्चा च्यापेर माइती फर्किइन्। जानाजान हिंसाको सिकार बनेकी कमलाका लागि न माइतीले न त महिला अधिकारकर्मीले लड्न सक्छन्। बालविवाह गर्न कानुनले रोक लगाएको छ। शारीरिक, मानसिक परिपक्वता र आत्मनिर्भरताबिनाको विवाहले भविष्य जोखिममा पर्छ। पहिले अभिभावकका करमा बालविवाह हुन्थ्यो। पढ्ने, खेल्ने, रमाउने चाहना हुँदाहुँदै बालिकालाई करकापमा बिहे गर्न लगाइन्थ्यो। अहिले ठीक विपरीत घटना भइरहेका छन्। कलिलै उमेरमा राजीखुसी विवाह अनि त्यसपछिका उत्पन्न हुने पारिवारिक दरारले पीडित हुन्छन् बालिका। अभिभावकको दबाब गाइँगुइँ सुनिन्छ, सम्झाइबुझाइ गर्न सकिन्छ, भएन भने कानुनी उपचार पनि गराइन्छ तर उमेरको उतावचढाव र मोबाइलफोन, फेसबुकमा मायापिरतीको सेटिङले बालविवाहजस्तो विकृति बढेको छ, महिला तथा बालबालिका अधिकृत पुष्पलता उप्रेतीले बताइन्। जनचेतना जगाउन र विकृति रोक्न बालबालिका केन्द्रित अभियान चलाइए पनि प्रभावकारी हुन सकेको छैन। बालक्लबमा संगठित गराएर त्यसविरुद्ध अभिप्रेरित गर्दा पनि क्लबकै पदाधिकारीले विवाह गर्ने बेथिति रहेको जिल्ला बालक्लबका अध्यक्ष लक्ष्मण चौहानले गुनासो गरे।बालविवाह रोक्नुपर्छ भनेर अभियानमा समेटिएका पदाधिकारी साथीहरू नै विवाह गर्छन्, उनले भने। यकिन तथ्यांक नभए पनि अधिकांश बालबालिका बालविवाहमा संलग्न हुने गरेको अनुमान छ। प्रविधिमा आएको सुविधा दुरुपयोगले बालविवाह गर्ने जोडी बढेका छन्। बालिका अझ बढी संलग्न छन्। पढेर भविष्य सुनिश्चित गर्नुपर्ने उमेरमा विवाह गरेपछि उनीहरू शिक्षाबाट वञ्चित हुन्छन्। शारीरिक परिपक्वताबिना गर्भवती बन्छन्। पारिवारिक उत्तरदायित्व बढ्छ। जीविकोपार्जन गर्ने आधार हुँदैन। कृषिकर्म गर्न चाहँदैनन्। आर्थिक समस्याले गाजेपछि २३ वर्षमै विच्छेद पनि भइहाल्ने गरेको छ।"
"विद्यार्थी आउँदैनन्, शिक्षक पढाउँदैनन्","दारेचोक (चितवन) दारेचोक १ तोक्दाङस्थित प्रगतिशील प्रावि। ४ दिनअघि त्यहाँ पुग्दा स्कुलभरि जम्मा पाँच जना थिए। कक्षा ३ का ४ विद्यार्थी अनि शिक्षक लोकबहादुर गुरुङ। कक्षा ५ सम्म पढाइ हुने उक्त विद्यालयका अन्य कक्षा भने खाली थिए। प्रअ तुलबहादुर गुरुङ बैठकमा भाग लिन सदरमुकाम गएका थिए। सहयोगी कार्यकर्ता त्यस दिन आफ्नो बिहे भएकाले आएनन्। उनी नभएपछि विद्यार्थी थाम्नै हम्मे पर्यो। शिक्षक गुरुङले विद्यालयमा शिशुसहित ३० जना भर्ना भएको तथ्यांक देखाए तर उपस्थित भने आधा पनि थिएनन्। कोठा अभाव रहेकाले ४ र ५ कक्षाका विद्यार्थी एकै ठाउँ राखेर पढाउने गरिएको छ। गुरुङका अनुसार एउटा कक्षालाई गृहकार्य दिएर अर्कोलाई पढाउनुपर्ने बाध्यता छ। कक्षा १ मा ८, २ मा ३, ३ मा ४, ४ मा ६, ५ मा ४ र शिशुमा ५ जना विद्यार्थी भर्ना भएको रेकर्ड छ। विद्यार्थी अभाव छ, भर्ना भएका विद्यार्थी पनि नियमित आउँदैनन्, गुरुङले भने, पढाउन समस्या छ। सबै शिक्षक राहत दरबन्दीका हुन्। चण्डीभञ्ज्याङ ४ देवीटारमा रहेको राप्रावि हुस्तीको हालत पनि उस्तै देखियो। गत सोमबार त्यहाँ भर्ना भएमध्ये आधा विद्यार्थी मात्र उपस्थित थिए। शिक्षक नै नियमित आउँदैनन्। एकै घरका २ जना विद्यार्थी रहे दिन बिराएर पालो लगाउँछन्। पढाइ यतिसम्म खस्किएको छ कि कक्षा ५ उत्तीर्ण विद्यार्थीले आफ्नो नामसम्म लेख्न जान्दैनन्। शिशुमा भर्ना भएका ७ मध्ये ३, कक्षा १ का ११ मध्ये ७, कक्षा २ मा ३, कक्षा ३ मा ४, कक्षा ४ मा ११ मध्ये ४ र कक्षा ५ का ५ मध्ये ४ जना मात्र पढ्न आएका थिए। अधिकांश विद्यार्थीका खुट्टामा जुत्ताचप्पल थिएन, फाटेको लुगा लगाएका थिए। विद्यार्थी कम रहेकै कारण शिशु र कक्षा ३ तथा कक्षा ४ र ५ का लाई एकै ठाउँ राखेर पढाउने गरिएको छ। यहाँ २ जना दरबन्दी, १ जना राहत शिक्षक र १ जना सहयोगी कार्यकर्ता छन्। विद्यार्थी कम आएका दिन शिक्षक घाम तापेर दिन कटाउँछन्। कतिपय शिक्षक विद्यालय नै आउँदैनन्। भौगोलिक विकटता छ, घरमा खान अन्न छैन, विद्यालयका प्रअ जयमंगल सुवेदीले भने, त्यही भएर भर्ना भएअनुसारका विद्यार्थी आउँदैनन्, छात्रवृत्ति रकम बाँड्ने बेलामा मात्र आउँछन्। उनका अनुसार खाजा कार्यक्रमले पनि विद्यार्थी उपस्थिति नियमित गर्न सकेन। गत मंगलबार दाहाखानी १ स्थित राप्रावि उपरदाङगढी पुग्दा साढे ११ बजेको थियो। विद्यार्थी भर्खर आइरहेका थिए। उता आडैमा घर भएका प्रअ गणेश थापामगर बारी जोत्दै थिए। शिक्षक कुन बेला विद्यालय जाने, कस्तो पोसाकमा जाने, विद्यार्थी कति बजे आउने कुनै नियम थिएन त्यहाँ। यस्तो विद्यालयमा पढ्ने विद्यार्थीको भविष्य कसरी उज्ज्वल हुन्छ?, एक अभिभावकले भने, शिक्षकका छोराछोरी सहरमा पढ्छन्, गाउँमा पढ्ने गरिबका छोराछोरी त हुन्, सरकारी तलब खाने शिक्षकले यो समस्या कहिल्यै बुझेनन्। शिक्षा कार्यालयबाट अहिलेसम्म विद्यालयको अनुगमन भएको छैन। कक्षा ५ पढ्ने छोराछोरीलाई आफ्नो नाम लेख्न आउँदैन, लोथरका लक्ष्मण चेपाङले भने, विद्यालय गएर के सिक्छन् भन्नु? विकटताले समस्या जिशिअ गोविन्दप्रसाद अर्याल दुर्गमका विद्यालयमा मौलाएको यस्तो विकृतिलाई भौगोलिक विकटताको कारण देखाउँछन्। उनका अनुसार चेपाङ बालबालिका पढ्ने विद्यालयमा नियमित खाजा कार्यक्रम चलाइएको छ। घरबाट खाजा लिएर आउनेलाई भरपाइ गरेर रकम दिने गरेका छौं, उनले भने, खाजाभन्दा यो ठीक लाग्यो। अनिकालग्रस्त विकट गाउँका थोरै विद्यार्थी भने खानेकुरा पाइने लोभले विद्यालय आउँछन्। कार्यालयबाटै आधा विद्यालयको अनुगमन गरेका छौं, उनले भने, आधा गर्न सकिएको छैन। उनले जिल्ला शिक्षा समितिको निर्णयअनुसार विद्यालय सुधारका सम्बन्धमा गाउँमै पुगेर अभिभावकसँग छलफल गर्ने र अनावश्यक देखिएका विद्यालय खारेज गरिने बताए। वार्षिक १ अर्ब लगानीशिक्षा कार्यालयका अनुसार जिल्लाका मावि, निमावि र प्राविमा आर्थिक वर्ष ०७२०७३ को बजेट १ अर्ब ४ करोड ५४ लाख ५५ हजार ५ सय ५५ रुपैयाँ खर्च भयो। प्रावि र निमावि तहमा मात्र वार्षिक ७५ करोड २४ लाख ३३ हजार ८ सय ६७ रुपैयाँ छ। मावि तहमा २९ करोड ३० लाख २१ हजार ६ सय ८८ रुपैयाँ छ। जिशिअ अर्यालका अनुसार प्रतिविद्यार्थी प्रावि र निमावि तहमा वार्षिक ११ हजार ८ सय ४० र मावि तहमा १७ हजार ६ सय ८० रुपैयाँ लगानी हुन्छ। तर, विकटका विद्यालयमा गरिएको लगानी प्रतिफल शून्य छ। उक्त लगानीभित्र कर्मचारी व्यवस्थापन, मसलन्द, पीसीएफ, छात्रवृत्ति रकम, शिक्षक तलबभत्ता, दिवा खाजालगायत पर्छ। शिक्षकले १३ महिनाको तलब बुझ्छन्। एउटा विद्यार्थीले ४ सय ५० देखि ३ हजार रुपैयाँसम्म वार्षिक छात्रवृत्ति पाउँछन्। आवासीय व्यवस्थापनसहित बसेकाले ४० हजार रुपैयाँसम्म दिइन्छ।"
भुइँमै बसेर पढ्छन्,"मकवानपुर कठ्यांग्रिँदो जाडोमा कोठाभित्र पनि भुइँमै बसेर पढ्नुपर्ने बाध्यताले यहाँको एक विद्यालयका अधिकांश बालबालिका बिरामी हुने गरेका छन्। कालिकाटार ६ स्थित भवानी माविमा १ र २ कक्षामा अध्ययनरत बालबालिका बेन्च र टेबलको अभावमा भुइँमै बसेर पढ्न बाध्य छन्। चिसो मौसम त्यसमाथि भुइँमा बस्नुपर्दा अधिकांश बालबालिकालाई रुघाखोकी र झाडापखालाले सताउने गरेको छ। बेन्च र टेबलको अभावले विद्यार्थीलाई भुइँमा राखेर पढाउनुपरेको, प्रधानाध्यापक सतराम साहले बताए, स्कुलसँग बेन्च र टेबल बनाउने आर्थिक हैसियत छैन, विद्यार्थीसँग पैसा उठाएर बनाउन कानुनले दिँदैन, अन्य संघसंस्थाबाट सहयोग जुटेको छैन। अधिकांश चेपाङ बालबालिका अध्ययन गर्ने उक्त विद्यालयमा ठूला कक्षाका विद्यार्थी बेन्च र टेबलमा बसेर पढ्ने गरे पनि एक र दुई कक्षाका १ सय २५ विद्यार्थी भुइँमै बस्न बाध्य छन्। विपन्न बस्तीको बीचमा रहेको उक्त विद्यालयको आर्थिक एवं भौतिक अवस्था अत्यन्त दयनीय छ। भूकम्पका कारण उक्त विद्यालयको भवन पनि चर्किएको छ। त्यही जोखिमयुक्त भवनमा विद्यार्थी अध्ययन गरिरहेका छन्। भूकम्पपश्चात निर्माण गरिएको बाँसको टहरा पनि भत्किसकेको छ।"
मुस्ताङमा जग्गा खरिद सहज,"मुस्ताङ २०६३ सालअघिसम्म मुस्ताङमा बाहिरी जिल्लाका व्यक्तिले जग्गा किन्ने आँट गर्दैनथे। किनिहाले पनि टिक्न गाह्रो पथ्र्यो। जग्गा किन्न कानुनले वर्जित गरेको नभई यहाँ वर्षौंदेखि चलेको मुखिया प्रथाले अघोषित सिन्डिकेट बनाएको थियो। तर, अहिले यो अवस्था क्रमश: हटदै छ। लोमान्थाङसम्म मोटरबाटो पहुँच र राजनीतिक परिवर्तनले बाह्य व्यक्तिलाई पनि जग्गा खरिदको सहज माहोल बनाइदिएको हो। १० वर्षपहिले जस्तो अरू जिल्लाका मानिसले जग्गा किन्न नपाउने चलन अहिले छैन, सात वर्षदेखि जोमसोममा कपडा पसल चलाइरहेका सूर्यमोहन दाहाल भन्छन्, मोटरबाटोले बाहिरी जिल्लाका मान्छेको चहलपहल बढेपछि मुखिया प्रथाको एकाधिकार हटदै गएको छ। स्थानीय बासिन्दामा शिक्षा र चेतना बढ्नु पनि अर्को कारण रहेको उनको भनाइ छ। दाहाल पोखराबाट जोमसोम गएका हुन्। जग्गा किन्न आफ्नै दाजुभाइ र इस्टमित्र मात्र हुनुपर्ने प्रथाका कारण यहाँ बाहिरी व्यक्तिको बसोबास त्यति छैन। तर, सरकारी प्रशासनको प्रभावसँगै मुखिया प्रथा घटदै जाँदा अहिले जग्गा खरिद सहज बनेको छ।पहिले पनि बाहिरका मान्छेले जग्गा किन्नै नपाउने त होइन तर कोही आएर बस्दैनथे, जे गर्न पनि मुखियाको अनुमति चाहिन्थ्यो, मुक्तिनाथका वीरबहादुर गुरुङ भन्छन्, अहिले त बाहिरकाले आएर पनि जग्गा किनेका छन्। काठमाडौं, लमजुङदेखिका व्यक्तिले मुस्ताङमा जग्गा किनेको उनले सुनाए। जोमसोम, मुक्तिनाथ, लोमान्थाङ क्षेत्रमा जग्गाको मूल्य अत्यधिक महँगो छ। बस्नयोग्य जमिन थोरै भएकाले भाउ बढेको हो। मुक्तिनाथको सडकवरिपरि अहिले चार आना घडेरीको ६० लाख पर्छ। मोटरबाटो आएपछि जग्गाको मूल्य बढेको गुरुङले सुनाए। मुखिया प्रथाअनुसार यहाँ जग्गा खरिद र बसोबास गर्न जातीय आधारमा प्राथमिकता दिइन्थ्यो। विशेषगरी बाहुनक्षत्री समुदायकालाई गाह्रो थियो। केही बाहुनक्षत्रीले जग्गा किने पनि अझै बस्न सकेका छैनन्। खासगरी यहीँ खटिएका केही सरकारी कर्मचारीले जग्गा किनेका छन्। जोमसोम तलका ६ गाविसमा थकालीसहित दलित र मगर जातिको बाहुल्य छ। जिल्लाको बीचमा थकाली र उपल्लो भेगमा भोटे गुरुङको मात्र बासोबास छ। एउटै जिल्ला भएर पनि तल्लो र उपल्लो भेगका बासिन्दाबीच भेदभाव कायमै छ। तल्लो भेगकालाई उपल्ला गाविसमा बस्न त्यति सहज छैन। बस्नै नदिने भन्ने होइन, छरछिमेक संगत नमिल्ने भएकाले एउटाबाट अर्को गाउँमा बस्न नजाने मात्र हो, माओवादी केन्द्रका केन्द्रीय सदस्य गणेश थकालीले भने, अझै पनि जग्गाको कारोबार बढेको छैन, दाजुभाइबीच साटफेर मात्र हो। बाहिरी जिल्लाकालाई यहाँ जग्गा किन्नै नदिने भन्ने कुरा गलत रहेको उनले बताए। जसले चाहे पनि किन्न, बस्न सक्छ, टिक्न सक्नेनसक्ने उसको कुरा हो, गुरुङले भने। यहाँ जग्गा किनबेचभन्दा साटफेरको चलन बढी छ। दाजुभाइ, इस्टमित्रबीच पोखरा, काठमाडौंमा भएका जग्गा साटासाट गरिन्छन्। जिल्ला मालपोत कार्यालयका अनुसार जग्गा साटफेरले नामसारी गर्ने चलन बढेको देखिएको छ। पछिल्ला दिन बाहिरी जिल्लाका व्यक्तिले पनि जग्गा किन्न थालेको कार्यालयले जनाएको छ। पहिलेजस्तो अन्य जिल्लाकाले जग्गा किन्न नपाउने भन्ने अहिले छैन, फाटफुट रूपमा बाहिरका मान्छेले पनि किन्न थालेका छन्, मालपोत प्रमुख मित्रलाल शर्मा भन्छन्, स्थानीयले नै बाहिरी जिल्लाका साथीभाइ बोलाएर जग्गा किनाएका छन्।"
३२ वर्षमै १० सन्तान,"कालिकाटार (मकवानपुर) पश्चिम क्षेत्रको भार्ता ८ कौथलीटारकी सुकुमाया चेपाङ ३२ वर्षकी छन्। कमै उमेरमा उनका १० सन्तान भइसके। तीन छोरा र सात छोरी जन्माएकी उनले १४ वर्षकै उमेरमा विवाह गरेकी थिइन्।विवाह गरेको वर्ष दिन नपुग्दै जेठी छोरी जन्माइन्। अहिले उनको काखमा १५ महिनाकी छोरी खेलिरहेकी छन्। कालिकाटारको कटुन्जेमा आयोजित नि:शुल्क स्वास्थ्य शिविरमा कान्छी छोरीलाई पिठ्यँुमा बोकेर स्वास्थ्य परीक्षण गराउन आइन्। आफ्नो उत्पादनले सुकुमायाको परिवारलाई मुस्किलले चार महिना पनि खान पुग्दैन। ८ महिना जंगली कन्दमुल खाएर पेट भर्नुपर्छ। पढ्ने उमेरका ५ बच्चा छन्। ती विद्यालय जाँदैनन्। २ छोरीको १३ र १४ वर्षमै गाउँमै विवाह भइसक्यो। गत मंसिरमा सुकुमायाले १३ वर्षीया माइली छोरीको विवाह गरिदिइन्। उमेर पुग्दै जाँदा विवाह गर्न धेरै खर्च लाग्ने भएकाले १२ र १३ वर्षमै विवाह गरिदिएको उनले बताइन्। सुकुमायाले मात्र होइन, कोथलीटारकै २९ वर्षीया सन्तमाया चेपाङलाई पनि सानो परिवार सुखी परिवार को नाराले छुन सकेको छैन। ४ छोरी र ४ छोरा गरी ८ सन्तान छन्। अहिले साथमा ११ महिनाकी छोरी छ। त्यही बोकेर स्वास्थ्य शिविरमा आएकी सन्तमायाका साथमा तीन र चार वर्षे छोरा पनि थिए। शिविरका चिकित्सक डा चिरण विष्टले उनका तीनै जना छोराछोरी कुपोषणको सिकार भएको बताए।भार्तास्थित स्वास्थ्य चौकीमा कुपोषण भएका बालबालिकालाई औषधि उपचार गर्ने व्यवस्था गरिएको छ। कौथलीटारबाट स्वास्थ्य चौकी टाढा भएकाले सन्तमायाले छोराछोरीलाई उपचारका निम्ति स्वास्थ्य चौकी लगेकी छैनन्। सन्तमायाको १३ वर्षको उमेरमा विवाह भएको थियो। विवाह गरेको १० महिनामै उनले बच्चा जन्माउन सुरु गरेकी हुन्। पति अपांग छन्। भीरबाट लडेर हात भाँचिएको छ। काम गर्न सक्दैनन्। सन्तमायाले नै ज्यालादारी गरेर छोराछोरी पाल्दै आएकी हुन्।शिविरमा आउँदा उनले उसिनेका गिठ्ठा झोलामा बोकेर ल्याएकी थिइन्। ११ महिने छोरीले दूध लगातार चुसिरहेकी थिइन्। आमाको दूध नआएपछि बालिका रुँदै चुस्दै थिइन्। उक्त शिविरमा १५ वर्षीया बालिकाले ७ महिनाको छोरा बोकेर पनि आएको देखियो। कालिकाटार खिक्रीकी उक्त बालिकाको १४ वर्षमा विवाह भएको थियो। उनले आफ्नो उमेर भन्न निकैबेर लजाइन्। स्थानीय स्वास्थ्य चौकीस्थित बर्थिङ सेन्टरमा चालु आवको ६ महिनामा १९ जना सुत्केरी भएका छन्। तीमध्ये ११ जना १५ देखि १८ वर्ष उमेरका थिए। स्वास्थ्यकर्मी जसमाया गुरुङले भनिन्, भार्ता र कालिकाटार गाविसका चेपाङ समुदायका बालिकाको १२ वर्षदेखि १५ वर्षको उमेरमा नै विवाह हुने गरेकाले छोराछोरी पनि चाँडै नै पाउँछन्। चेपाङ समुदायमा बालविवाहसँगै धेरै सन्तान जन्माउने उनीहरूको संस्कृति नै बनेको छ। परिवार नियोजनप्रति उनीहरूको भ्रम छ। परिवार नियोजन गर्यो भने ढाड दुखेर काम गर्न सकिँदैन भन्ने अन्धविश्वासले उनीहरूलाई गाँजेको छ।"
आयुर्वेदमा घट्दै आकर्षण,"लमजुङ जिल्ला आयुर्वेद स्वास्थ्य केन्द्र परिसरमा कविराज र कार्यालय सहयोगी कुर्चीमा बसेर घाम तापिरहेका भेटिए। सहलेखापाल कार्यकक्षमा कम्प्युटर चलाउँदै थिए। केही समयपछि आएका बिरामीलाई कविराज शम्भु चापागाईंले जाँचेर औषधि दिए। कर्मचारी छैनन्। सबै काम आफैंले गर्नुपर्छ, उनले भने, सबै कर्मचारी भइदिए आआफ्नो काम सम्हाल्थे। दिनमा औसत ५६ जना बिरामीलाई उनी एक्लैले सजिलै हेर्न सक्छन्। तर, प्रशासनिकदेखि सबै काम आफैंले हेर्नु पर्दा समस्या परेको बताउँछन्। उनी कार्यालयमा निमित्त प्रमुख हुन्। विभागले असोज २९ गते गोरखाबाट खटाएका आयुर्वेद चिकित्सक प्रशान्त पण्डित कार्यालय नआई बंगलादेश पढ्न गए। त्यसअघिका डा पुनम नेपाल ६ महिना मात्रै बसेर अन्यत्रै सरुवा भए। वैद्य सन्तलाल सहनी बढुवा भएर असोजमा गए। ७ जना दरबन्दीको जिल्ला आयुर्वेदमा अहिले एक जना कविराज, एक जना वैद्य, एक जना सहलेखापाल र करारसहित २ जना कार्यालय सहयोगी छन्। निमित्त प्रमुख भएकाले चापागाईं जिल्लाका विभिन्न कार्यक्रम, बैठक तथा गोष्ठीमा जानुपर्दा वैद्यको भरमा कार्यालय सञ्चालन हुँदै आएको छ। जिल्ला आयुर्वेद केन्द्रजस्तो ठाउँमा पनि ७ कर्मचारी? त्यही पनि पूरा छैन। त्यही भएर बिरामी पनि आउन खोज्दैनन्, चापागाईंले भने। उनका अनुसार मेसिनरी (सर्जिकल) सामग्री नहुँदा काम गर्न अप्ठ्यारो परेको छ।२०५२ मा स्थापना भएको जिल्ला आयुर्वेद स्वास्थ्य केन्द्रमा बिरामी घटदै गएका छन्। चालु आवको ६ महिनासम्म ८ सय ७५ जना बिरामीले सेवा लिएका छन्। कात्तिक, मंसिर र पुसमा क्रमश: १ सय ४३, १ सय २७ र १ सय ७८ जनाले सेवा लिएका छन्।"
टहरोमा आएन ल्होसारको खुसी,"फुल्पिङकोट तामाङगाउँका चलबहादुर तामाङले पनि डीपीसी बनाएर छोडेको दुई महिना बितिसकेको छ। निर्माण मापदण्डअनुसार दोस्रो किस्ताका लागि घरको जग निर्माण भएपछि रकम पाउने प्रावधान छ। दोस्रो किस्ता नआउने हो कि के हो, चाँडै पाइएला भनेर जसोतसो घरको संरचना थालियो, उनले भने, अहिले संरचना थन्किएकै दुई महिना पुगिसकेको छ। कति दिन यत्तिकै बस्ने हो।बतासेका समीर खड्काले गाविस सचिवलाई दोस्रो किस्ता कहिले आउँछ भनेर धेरैपटक सोधेपनि कुनै जवाफ नपाएको बताए। पुनर्निर्माणमा खटिएका प्राविधिकहरू गाउँमा भेटिँदैनन्, सचिवलाई कति सोधेर दिक्क पार्नु, उनले भने। सरकारले पहिलो किस्ताको रकमबाट झ्याल राख्ने ठाउँसम्मको काम सकेका पीडितलाई दोस्रो किस्ता दिने भनेर सम्झौता गरेको थियो। समीरले सम्झौताको दफाअनुसार दोस्रो किस्ता पाइएला र त्यही पैसाले लागेको कर्मीको ज्याला तिरांैला भन्ने सोचेका थिए। काम सकियो, ज्याला तिर्ने पैसा छैन, उनले भने, कहिले आउने होला त्यो हाम्रो पैसा। जलबीरेका गाविस सचिव कुस्माखर सापकोटाले दोस्रो किस्ता कहिले आउने हो भनेर सोधेर हैरान तुल्याएको बताए। गाउँमा प्राविधिक नभेटिएपछि हामीलाई सोधेर हैरान बनाउँछन्, उनले भने । प्राधिकरणले हालसम्म जिल्लामा दोस्रो किस्ताको रकम उपलब्ध गराएको छैन। महिना दिनअगाडि मात्र प्राविधिक निरीक्षणका लागि कार्यविधि पठाइएको थियो। अहिलेसम्म कार्यविधि नआउँदा दोस्रो किस्ताको वितरण सुरु भएको छैन। डिभिजन कार्यालयले पुनर्निर्माणमा सघाउन खटिएका प्राविधिकहरूलाई प्राविधिक निरीक्षण तालिम दिइसकेको जनाएको छ।"
कनिका छरेजसरी सकिँदै बजेट,"धनगढीकञ्चनपुर सुदूरपश्चिमका कैलाली र कञ्चनपुरमा निर्वाचन क्षेत्र विकास कार्यक्रम तथा निर्वाचन क्षेत्र पूर्वाधार विशेष कार्यक्रमअन्तर्गतको ठूलो बजेट धार्मिक सामाजिक संघसंस्था, विद्यालय र ग्रामीण क्षेत्रका सडक खन्याइएको छ। कैलालीमा पूर्वाधार विशेष कार्यक्रमअन्तर्गत ३ करोड रुपैयाँ मठमन्दिर, चर्च, गुम्बा, दलका कार्यकर्ताबाट सञ्चालित सामाजिक संघसंस्था, नेताकार्यकर्ताका टोल घर जाने सडक ग्राभेलजस्ता योजनामा छुट्याइएको छ। सांसदहरूले चालु आर्थिक वर्षमा निर्माण हुनै नसक्ने खालका योजनामा बढी रकम बाँडेका छन्। सीधै कार्यकर्ताको हातमा विकास बजेट जाने गरी योजना सिफारिस भएका छन्। कञ्चनपुरमा यही शीर्षकको करिब डेढ करोडभन्दा बढी रकम मन्दिर निर्माण र मनोरञ्जनात्मक कार्यका लागि खर्च गर्ने प्रस्ताव पेस भएको छ। जिल्ला विकास समितिका अनुसार चारवटै निर्वाचित सांसदले १ करोड रुपैयाँ विभिन्न स्थानमा मठमन्दिर निर्माणमा खर्चने प्रस्ताव गरेका छन्। कैलाली क्षेत्र नं २ का सांसद रामजनम चौधरीले बीपीशैलजा स्मृति भवनका नाउँमा विशेष विकास बजेटमध्ये ४० लाख छुट्याएका छन्। भजनी त्रिशक्ति नगरपालिकाको वडा नं ४ मा उक्त भवन निर्माण हुने उल्लेख गरिएको छ। सांसद चौधरीले जोशीपुरमा दुर्गा मन्दिर निर्माणका लागि २० लाख र मठमन्दिर, सामाजिक संघसंस्थाका नाममा १ करोड रुपैयाँभन्दा बढी रकम छुट्टयाएका छन्। पूर्वमन्त्री तथा कांग्रेसका चर्चित नेता पुष्कर ओझाले पनि सामाजिक संघसंस्था र मठमन्दिर, गुम्बा र चर्चका लागि मात्र १ करोडभन्दा बढी छुट्टयाएका छन्। कैलाली क्षेत्र नं १ का सांसद जनकराज चौधरीले विकास बजेटमध्ये बोर्डिङ स्कुलदेखि व्यक्तिका घर जाने सामान्य सडकदेखि खेल मैदानसम्मलाई रकम बाँडेका छन्। कृषिमन्त्री गौरीशंकर चौधरीले पनि मन्दिर, सामुदायिक भवन धार्मिक भवन र सहकारीका भवनमा ठूलो विकास रकम छुट्टयाएका छन्। मन्त्री चौधरी र अर्का राज्यमन्त्री दीर्घराज भाटको विकास बजेट ग्राभेल, सामुदायिक भवन, विद्यालयका भवन निर्माणमा सीमित छ। जिविसले आफ्नो वेबसाइटमा उल्लेख गरेअनुसार मन्दिर निर्माणका लागि सबैभन्दा बढी रकम क्षेत्र नं ४ का सांसद रमेश लेखकले छुट्टयाएका छन्। उनले विभिन्न ५ वटा मन्दिरका भवन, पर्खाल र गेट निर्माणमा पेस गरेका हुन्। मन्त्रीसमेत रहेका लेखकले दुईवटा सामुदायिक वनमा मनोरञ्जनात्मक भवन निर्माणका लागि पनि २० लाख रुपैयाँ छुट्टयाएका छन्। त्यसैगरी क्षेत्र नं १ का सांसद दिवान विष्टले मन्दिर निर्माणकै लागि २० लाख, २ का सांसद एनपी साउदले १० लाख र ३ का सांसद बहादुरसिंह थापाले एउटै योजनाभित्र २ वटा भन्दिरको भवन निर्माणका लागि १६ लाख रुपैयाँ छुट्टयाएका छन्। पूर्वाधार विशेष कार्यक्रमअन्तर्गत प्राप्त हुने रकम ४० लाखभन्दा कमका योजनामा खर्चन नपाइने भए पनि सांसदले कार्यकर्ता खुसी पार्न एउटै योजनाभित्र विभिन्न शीर्षक राखेर टुक्रयाएका छन्। एउटै योजनाभित्र ३४ शीर्षक राखिएको छ। एक योजनाभित्र २ भन्दा बढी योजना समावेश भएका छन्, जिल्ला विकास समिति कञ्चनपुरका योजना अधिकृत सिद्धराज पन्तले भने, केही योजना यसरी नै टुक्रयाइएका छन्। कैलालीका ८ पहाडी गाविसको विकासमा भने सांसदको ध्यान देखिँदैन। ती गाविसमा सडक पुगेका छैनन्। सांसद मोहनसिंह राठौरले तराईका ग्रामीण क्षेत्रका सडक कालोपत्रेमा ठूलो रकम छुट्टयाएका छन् भने पहाडी विकट गाविसमा निकै कम। कृषिमन्त्री गौरीशंकर चौधरीको क्षेत्रमा पर्ने पहाडी गाविस र अर्का राज्यमन्त्री दीर्घ भाटको निर्वाचन क्षेत्रमा पर्ने पहाडी गाविसका समस्याप्रति उनीहरूको पनि चासो पाइँदैन। समानुपातिकतर्फ झनै बिजोग प्रत्यक्षभन्दा समानुपातिकतर्फका सांसदको निर्वाचन क्षेत्र विकास कार्यक्रमअन्तर्गतको विकास बजेट वितरणको अवस्था झनै बिजोग छ। मठमन्दिर, गुम्बा, चर्च, इदगाहलाई प्राथमिकता दिएका सांसदले ब्युटिपार्लर तालिमलाई समेत रकम उपलब्ध गराउँदै छन्। समानुपातिक सांसद ईश्वरी न्यौपानेले ब्युटिपार्लरदेखि कुनै आधिकारिकता नरहेको स्वरोजगार तालिममा समेत ठूलो रकम छुट्टयाएकी छन्। अर्का समानुपातिक सांसद बुद्धिसागर चौधरीले चौतारो निर्माण, ओमशान्ति भवन, मानवधर्म भवनदेखि बाख्रा र सुँगुरपालनलाई बजेट दिएका छन्। पूर्वजनमुक्ति सेनाका लागि भन्दै सांसद हरि ज्ञवालीले १० लाख रुपैयाँ छुट्टयाएका छन्। सांसद गीता क्षत्रीले एक महिने चुरा बनाउनेदेखि ब्युटिपार्लर तालिमसम्ममा विकास बजेट छुट्याएकी छन्। सांसदहरू विमलकुमार कोडिया र रामदुलारी चौधरी पनि यही बाटोमा देखिएका छन्। उनीहरूको रकम बेमौसमी तरकारी खेतीदेखि बुद्ध विहारसम्मलाई बाँडिएको छ। प्यारेलाल राना, गरिमा शाह, रवनी चौधरी, मीना चौधरीसहितका सांसदको वितरणशैली पनि चित्तबुझ्दो छैन। कैलालीमा प्रत्यक्षतर्फबाट ६ र समानुपातिक १० जनाबाट गरी निर्वाचन क्षेत्र विकासमा कुल २६ करोड रुपैयाँ आउँछ। कञ्चनपुरमा पनि सांसद विकास कोषको रकममा टुक्रे योजना समावेश भएका छन्। प्रत्यक्षतर्फका ४ र समानुपातिकका ७ गरी ११ सांसदमध्ये नेकपा संयुक्तका जयदेव जोशीबाहेक सबैले आफ्नो योजना उपलब्ध गराइसकेको जिविसले जनाएको छ। समानुपातिकका सांसदहरूले विद्यालय, सामुदायिक भवन र मठ मन्दिरकै नाममा बजेट छुट्टयाएका छन्। समानुपातिक सांसदहरूले पनि पार्टी कार्यकर्तालाई लक्षित गरेर नै बजेट छुट्याएको देखिन्छ। सांसदहरूले मठमन्दिरसँगै विद्यालय, सामुदायिक भवन र बीउ बैंकदेखि उद्यान लगायतका संरचना निर्माणका लागि बजेट छुट्याएका छन्। एमालेबाट समानुपातिक सांसद कृपा रानाले मनमोहन पुस्तकालयका झ्यालढोका र फर्निचर खरिद तथा निर्माण व्यवस्थापनमा ११ लाख छुट्याएका छन्।"
१० हजारको जग्गा रोक्का,"नवलपरासी देवचुली ९ का केशवराज अयार्लले २०४१ मा घडेरीको लालपुर्जा पाएका थिए। ३२ वर्षपछि जग्गा रोक्का हँुदा अहिले आश्चर्यमा परे। उनले बर्सेनि जग्गाको तिरो तिरेका छन्। बैंकमा धितो राखेर ऋणसमेत लिइरहेका हुन्। एक्कासि असार ४ गते जग्गा रोक्का भएको खबर सुन्दा परिवारका सदस्य डरायौं, उनले भने, अब उठिबास पो लाग्ने हो कि भन्ने चिन्तामा छौं। उनको मात्र होइन, जिल्लाका करिब १० हजार परिवारको जग्गा अहिले रोक्का छ। अख्तियार दुरुपयोग अनुसन्धान आयोगले २०६७ मा सुकुम्बासी समस्या समाधान आयोग जिल्ला अध्यक्ष मनशोभा पाण्डेले हस्ताक्षर गरेका नक्सा र कित्ताकाट तत्कालका लागि रोक्न भनेपछि सर्वसाधारण मर्कामा परेका हुन्। २०४१ मा पुर्जा पाएका ५ हजार परिवारको लालपुर्जाको कित्ताकाट पनि भएको थिएन। त्यो कित्ताकाटको नक्सामा पाण्डेको हस्ताक्षर भएको भन्दै अख्तियारले जग्गा रोक्का गरिदिँदा सर्वसाधारणले पानीको धारादेखि जग्गा धितो राखेर व्यवसाय गर्नसमेत पाएका छैनन्। २०६६ पछिका पुर्जाका कारोबार पनि सबै रोकीएको हुन्।१० वर्षपछि बेचबिखन गर्न सकिने लालपुर्जा दिएर २०५१ बाट बैंक तथा विभिन्न वित्तीय संस्थामा स्थानीयले पुर्जासमेत राखिसकेका छन्, कावासोती १ का कपिलप्रसाद काफ्लेले भने, कैयौं बिघा जग्गा बेचबिखन भइसकेको छ। जग्गा रोक्का भएकामध्ये अधिकांशको लालपुर्जा बैंकमा हुँदा ब्याज बढ्दै जाने र फुकुवासमेत गर्न नपाउने हुँदा फेरि सुकुम्बासी हुने पिरलोमा स्थानीय छन्। स्थानीयले अनियमितता भएको हो भने छिटो छानबिन हुनुपर्ने र नियमसंगत भएकालाई तत्काल फुकुवा गर्न माग गरेका हुन्। रुपन्देही, कपिलवस्तु र नवलपरासीमा २०४१ मा चन्द्रप्रकाश प्रधानको अध्यक्षतामा आयोग बनेको थियो। उक्त आयोगले जिल्लाको शिवमन्दिर, देवचुली, कावासोती, रजहर, गैंडाकोटलगायत स्थानमा जग्गाधनी लालपुर्जा वितरण गरेको थियो। रोक्का भएको ७ महिना भइसक्दा समेत अनुसन्धान र पुर्जा फुकुवा रोक्का के हुने भन्ने विषयमा जानकारी नआउँदा बाध्यताले आन्दोलनमा जानुपरेको जग्गा फुकुवा संर्घष समितिकी रमिला भुजेलले बताइन्। जग्गा फुकुवाको माग गर्दै मालपोत कार्यालय कावासोतीमा अनिश्चितकालीन तालाबन्दी गर्दै मूलगेटमा धर्ना सुरु गरेका छन्। अबको आन्दोलन निर्णायक हुने भुजेलले बताइन्। जग्गा फुकुवाका लागि प्रधानमन्त्री भूमिसुधार मन्त्री लगायतलाई यसअघि नै ज्ञापनपत्र बुझाइसकेका छन्।"
बेमौसममा फुल्यो गुराँस,"गुल्मी उच्च पहाडी जंगलमा गुराँस फुल्ने मुख्य सिजन फागुनदेखि चैत र वैशाख हो तर यहाँ माघ पहिलो साता नै पहाड राताम्मे हुन पुगेका छन्। जिल्लाकै उच्च भाग मदाने क्षेत्रमा पुस तेस्रो सातादेखि नै गुराँस फुल्न थालेको थियो। माघ लाग्दासम्म सदरमुकाम नजिकैको रेसुंगा क्षेत्र पनि गुराँसले ढाकेपछि हेर्ने र तस्बिर खिचाउनेको भीड लागेको छ। प्राय: फागुन पहिलो सातासम्म बढी चिसो रहने क्षेत्रमा मौसम पनि तातेको छ।जलवायु परिवर्तनको प्रत्यक्ष असर नै हो, जिल्ला वन कार्यालय प्रमुख विशाल घिमिरेले भने, धेरै चिसो हुने स्थानमा पुसमाघमै गुराँस फुलेको देखिएको छ। उनका अनुसार जलवायुमा अहिले विश्वव्यापी उष्णीकरण बढदो छ। विश्वव्यापी रूपमा तापक्रम ० दशमलव ०४ डिग्री सेन्टिग्रेडले बढिरहेको छ। तर, यो आधारभन्दा नेपालको औसत तापक्रम तराई र हिमालको अनुपातमा ० दशमलव ०६ डिग्री सेन्टिग्रेडले बढ्दै गएको छ। २ हजार ६ सय ९० मिटर उचाइको मदाने क्षेत्रमा यसपटक हिउँ नै परेन। लुम्बिनी अञ्चलभित्रकै अग्लो यो भूभागमा वर्षेनी पुस र माघमा हिउँ पर्दै आएको थियो। रेसुंगा, पुर्कोटदह, सालिमे, थाप्ले र सत्यवतीलगायतका उच्च लेकमा पनि यो वर्ष हिउँ परेन। हिउँ नै नदेखेकाहरूले यी क्षेत्रमा छिटो गुराँस फुलेको देख्न पाएका छन्। अहिले पहिलापटक पुसमै मदाने जंगलमा गुराँस फुलेको देखें, हाङी ९ का ७९ वर्षीय देवबहादुर घर्तीमगरले भने, यो वर्ष चिसो भएको थाहा नै पाइएन, माघमै गर्मी बढ्यो। उनले माघको घामले शरीरमा पसिना आएको पहिलोपटक अनुभव गरेको सुनाए। चिसो स्थान हुम्लामा धान फल्नु र उत्पादन बढ्नु, हिउँ छिटोछिटो पग्लनु जलवायु परिवर्तनको सकारात्मक प्रभाव भए पनि कृषिमा देखिएका नयाँनयाँ रोग, नयाँ कीराफट्याङ्ग्रा र फरक प्रकृतिका लामखुट्टेलगायतको वृद्धि नकारात्मक असर भएको डीएफओ घिमिरेले बताए। त्यस्तै पानी पर्ने दर पनि पूर्वानुमान गर्न नसकिने अवस्थामा पुग्यो, उनले भने, थोरैथोरै पानी धेरै समयसम्म पर्ने गरेकोमा अहिले लामो समय नपर्ने र पर्यो भने एकैपटक पर्ने गरेको छ। गर्मीका दिन बढ्नु र जाडोको समय घट्नु पनि जलवायु परिवर्तनकै असर भएको उनले बताए। यस्तो प्रभावले जीवजन्तुले बासस्थान फेर्न थालेका छन्। यस वर्ष हिउँदे वर्षा नै नभएकाले पनि बालीनालीदेखि वनजंगल र जन्तुमा त्यसको असर देखिँदै जाने, आगलागीका घटनासमेत बढ्न सक्ने घिमिरेले बताए।"
स्मार्ट सिटी का लागि ६ आधार तय,"उनका अनुसार स्मार्ट सिटी को गुरुयोजनामा यी आधारलाई समेटेर लगिनेछ। राजधानीमा एउटा र बाहिर विभिन्न स्थानमा गरी ६ वटा स्मार्ट सिटी बनाउनका लागि सरकारले काम अघि बढाइसकेको कण्ठले जानकारी दिए। हामीले लुम्बिनी, पालुङटार र निजगढका लागि परामर्शदाता नियुक्त गर्न आशयपत्र माग गरिसकेका छौं, उनले भने, आशय पत्रको प्राविधिक मूल्यांकन भइरहेको छ, चाँडै नै यो प्रक्रिया सकिनेछ। यीबाहेक वालिङ, दुल्लु र अमरगढीमा पनि स्मार्ट सिटी बनाउन उनका लागि प्रक्रिया सुरु गरिएको उनले जानकारी दिए। थप तीन स्थानका लागि हामी आगामी दुई महिनाभित्र आशयपत्र माग गरिसक्छौं, उनले भने, त्यसपछि क्रमश: अरू सहरका लागि पनि प्रक्रिया सुरु हुनेछ। कण्ठका अनुसार सरकारले यी ६ वटाबाहेक थप ७ स्थानमा पनि यस्तै सहर बनाउने लक्ष्य राखेको छ। अघिल्लो वर्षको बजेट वक्तव्यमै काठमाडौंसहित लुम्बिनी, पालुङटार र निजगढलाई स्मार्ट सिटी बनाउने घोषणा गरिएको थियो। गत वर्ष पनि परामर्शदाताका लागि आशयपत्र माग गरेकामा परेका प्रस्तावहरू प्राविधिक मूल्यांकनमा असफल भएका थिए। त्यसपछि सरकारले यस वर्ष पनि आशयपत्र माग गरेको हो। वालिङ, दुल्लु र अमरगढीलाई स्मार्ट सिटी बनाउने प्रक्रिया भने यस आर्थिक वर्षमा अघि बढेको उनले बताए।स्मार्ट सिटी मा सबैखाले पूर्वाधारलाई सूचना प्रविधिसँग एकीकृत गरेर हरेक सेवा घरैमा बसीबसी लिन सकिने खालको बनाउने सरकारी योजना छ। स्मार्ट सिटीमा खानेपानी, स्वास्थ्य, शिक्षा, व्यापार, यातायातलगायतका सबै सेवा सूचना प्रविधिसँग जोडिएका हुन्छन्, उनले भने, सबै सेवालाई स्मार्ट र डिजिटलाइज गरिएको हुनेछ। कार्यक्रमा बोल्दै भारतबाट आएका स्मार्ट सिटी का जानकार शोभित दासले यस्ता सहर बसाउँदा नेपालले सुरुमै त्यसको ब्याकबोन बारे सचेत हुनुपर्ने बताए। उनले स्मार्ट सिटी का लागि पूर्वाधार विकास गर्दा एउटा मात्र ब्याकअप नभई वैकल्पिक व्यवस्थासमेत गर्नुपर्ने बताए। नेपाल दूरसञ्चार प्राधिकरणका प्रवक्ता मीनप्रसाद अर्यालले विद्युतीय फोहोर व्यवस्थापनको कार्यपत्र प्रस्तुत गर्दै बढ्दो विद्युतीय फोहोर चिन्ताको विषय भएको बताए। स्वदेशी इन्टरनेट सामग्री उत्पादन गर्न आग्रह सूचना तथा सञ्चारमन्त्री सुरेन्द्रकुमार कार्कीले नेपालीका लागि आवश्यक पर्ने स्वदेशी इन्टरनेट सामग्री (कन्टेन्ट) उत्पादन गर्न आग्रह गरे। कार्यशालाको उद्घाटन गर्दै उनले नेपालमा इन्टरनेटको सही प्रयोग हुन नसक्नुको कारण स्वदेशी र आवश्यक सामग्रीको अभाव भएको बताए। अहिले इन्टरनेट मनोरञ्जन लिने माध्यम मात्र भएको छ, कार्कीले भने, नाचगान मात्र होइन, आवश्यक सामग्री हेर्ने थलो बनाउन कन्टेन्ट उत्पादन गर्नुपर्छ। उनले ग्रामीण क्षेत्रका किसानले समेत बुझ्ने गरी नेपाली भाषामा सामग्रीहरू उत्पादन गरेर इन्टरनेटमा राखिए मात्र धेरै जनता लाभान्वित हुने बताए।सूचना तथा सञ्चार सचिव महेन्द्रमान गुरुङले सरकारले ग्रामीण क्षेत्रसम्म दूरसञ्चार सेवा विस्तार गर्न लागेको जानकारी दिए। उनले नीति भए पनि कार्यान्वयन नहुने रोग सूचना प्रवधि क्षेत्रमा समेत भएकाले त्यसलाई अन्त्य गर्न सबैले पहल गर्नुपर्ने बताए। कार्यक्रमा बोल्दै क्यान महासंघका अध्यक्ष विनोद ढकालले नेपालमा कन्टेन्ट को अभाव नभएको दाबी गरे। सञ्चारमन्त्रीले कन्टेन्ट को अभाव भएको बताएपछि त्यसको प्रत्युत्तर दिँदै उनले भने, यहाँ कन्टेन्टको अभाव छैन, सरकारी नीति बाधक भएर कन्टेन्ट अभावजस्तो देखिएको हो, सरकारले बनिसकेका कन्टेन्ट खोज्नुपर्यो। ढकालले सूचना तथा सञ्चार मन्त्रालय र विज्ञान तथा प्रविधि मन्त्रालयमा सूचना प्रविधि क्षेत्रलाई बाडिँदा समस्या भएको दोहोर्याए।"
दूरसञ्चार उद्योग लक्षित कर छुट व्यवस्था सच्याइने,"काठमाडौं वार्षिक १ खर्ब आम्दानी गर्दै आएका दूरसञ्चार उद्योगलाई लक्षित गीर औद्योगिक व्यवसाय ऐनमा गरिएको व्यवस्था सच्याइने भएको छ।मंसिर दोस्रो साता जारी औद्योगिक व्यवसाय ऐनको छुट दिने दफामा एउटा शब्द र अनुसूचीमा फरक प्रकृतिका शब्द राखी सरोकारवाला निकाय, संसद् तथा सम्बन्धित निकायलाई अन्योलमा राख्दै जारी ऐनको व्यवस्था नियमावली वा अनुसूचीमार्फत सच्याइने भएको हो। यो विषय सार्वजनिक भई संसदीय समिति अध्ययन सुरु गरेपछि सरोकारवाला निकायबीच छलफल गरी सच्याइने भएको हो। उद्योग मन्त्रालयकी सहसचिव तथा प्रवक्ता यमकुमारी खतिवडाका अनुसार अस्पष्ट व्यवस्था नियमावली निर्माणमा वा ऐनको अनुसूची संशोधन गरेर सच्याइनेछ। यसबारे उद्योग, अर्थ र कानुन मन्त्रालयबीच गम्भीर छलफल भयो। छुट नै दिने नियतले कानुन बनाएको त हैन। तर, अस्पष्ट भएकाले सच्याइनेछ, उनले भनिन्, ऐनकै अनुसूची वा नियमावली बनाउने क्रममा सच्याउने हो। उद्योग वाणिज्य तथा उपभोक्ता हित सम्बन्ध समितिले ऐन निर्माणमा संलग्न उद्योग र अर्थ मन्त्रालयसँग पत्राचार गर्दै यसबारे अध्ययन सुरु गरेको छ। औद्योगिक व्यवसायसम्बन्धी कानुनलाई संशोधन र एकीकरण गर्न बनेको ऐन मा नेपाल टेलिकम र एनसेलसहित ठूला इन्टरनेट सेवा प्रदायक कम्पनीलाई फाइदा पुग्ने गरी आयकर छुटको व्यवस्था गरिएको छ। ऐनको उक्त व्यवस्था लागू भई दूरसञ्चार उद्योगले समेत सुविधा पाएमा दुई ठूला दूरसञ्चार कम्पनीले मात्रै वार्षिक झन्डै सवा २ अर्ब रुपैयाँ छुट पाउनेछन्। यसबाहेक अन्य सम्भावित कम्पनीहरूको आयकर छुट जोड्ने हो भने सरकारले एक वर्षमै ठूलो मात्रामा थप राजस्व गुमाउनेछ।ऐनको दफा २२ उपदफा झ (१) अनुसार तीन सय वा सोभन्दा बढी नेपाली नागरिकलाई वर्षभरि नै प्रत्यक्ष रोजगारी दिने उत्पादनमूलक उद्योग, सूचना तथा सञ्चार प्रविधि उद्योगलाई त्यस वर्षको आयमा लाग्ने करको १५ प्रतिशत छुट दिने व्यवस्था गरिएको छ। यस्तै उपदफा झ (२) ले १२ सय वा सोभन्दा बढी नेपाली नागरिकलाई वर्षभरि प्रत्यक्ष रोजगारी दिने उत्पादनमूलक र सूचना तथा सञ्चार प्रविधि उद्योगलाई त्यस वर्षको आयमा लाग्ने करको २५ प्रतिशत छुटको व्यवस्था गरेको छ। दफामा एउटा शब्द र अनुसूचीमा फरक प्रकृतिका शब्द राखी सरोकारवाला निकाय, संसद् तथा सम्बन्धित निकायलाई अन्योलमा राखी ऐन पास गराउने र सुविधा दिन खोजिएको देखिन्छ। १५ प्रतिशत छुटसम्बन्धी व्यवस्थाका लागि उत्पादनमूलक उद्योग, सूचना तथा सञ्चार प्रविधि उद्योग भनिएको छ।त्यस्तै २५ प्रतिशत छुट व्यवस्थाका लागि उत्पादनमूलक एवं सूचना तथा सञ्चार प्रविधि उद्योग भनिएको छ। तर ठीक यही शब्द अनुसूचीमा उल्लेख भएको छैन। ऐनको अनुसूची७ खण्ड (क) मा सूचना सञ्चार प्रविधिमा आधारित उद्योगका भनिएको छ। अनुसूची७ को खण्ड (ख) मा सूचना, प्रसारण प्रविधिमा आधारित उद्योग भनिएको छ। दफाको व्यवस्था र अनुसूचीको शब्द स्पष्ट देखिँदैन। यसबारे कान्तिपुर दैनिकमा समाचार सार्वजनिक भएपछि संसदीय समितिले दुई मन्त्रालयलाई पत्राचार गरी छानबिन सुरु गरेको थियो। दुवै मन्त्रालयले समितिमा जवाफ पेस गरिसकेको समितिका एक सदस्यले बताए। गल्ती भएको र अब सच्याउने विषयमा दुवै मन्त्रालय सहमत देखिन्छन्। पत्रमा उनीहरूले सच्याउने स्पष्ट लेखेका छैनन्, समितिका ती सदस्यले भने, यसबारे समितिले बैठक राखी मन्त्रालयलाई आवश्यक निर्देशनसमेत दिइनेछ।अर्थ मन्त्रालयले आयकर ऐन २०५८ दफा ११ (३) मा सूचना प्रविधि उद्योग मात्र समावेश भएको र औद्योगिक व्यवसाय ऐन २०७३ को दफा २२ (१) झ मा सूचना तथा सञ्चार प्रविधि उद्योग उल्लेख भएको जनाउँदै शाब्दिक भिन्नता रहेको राय समितिलाई पठाएको छ। छुटसम्बन्धी व्यवस्था अन्य ऐनमा भए पनि आयकर ऐन २०५८ मा उल्लेख नभएमा छुट नपाउने व्यवस्था रहेकाले छुट पाउन नसक्ने राय अर्थ मन्त्रालयले पठाएको छ, समितिका ती सदस्यले भने, तर, औद्योगिक व्यवसाय ऐनमा पनि यसै ऐनबमोजिम लागू हुनेछ भन्ने व्यवस्था रहेकाले स्पष्ट पार्न समितिले पनि निर्देशन दिनेछ। अर्थ मन्त्रालयले समितिलाई पठाएको रायअनुसार यदि दूरसञ्चार उद्योग सूचना प्रविधि उद्योगमा समावेश भएमा छुट भने पाउने उल्लेख गरेको छ। आयकर ऐन २०५० को दफा ११ (३) मा रोजगारी प्रदान गरेको आधारमा कर छुट दिने उद्योगहरूमा सूचना प्रविधि उद्योग समावेश भएकाले समाचारमा उल्लेखित कम्पनीहरू सूचना प्रविधि उद्योगअन्तर्गत पर्ने हुन् भने आयकर ऐन २०५८ को तफा ११ (३) अनुसार आयकर छुट पाउने व्यहोरा अनुरोध छ, अर्थको पत्रमा भनिएको छ। तर, यसबारे औद्योगिक व्यवसाय ऐनमा अस्पष्ट भएकाले सच्याइने भएको हो।"
"पारि झिलिमिली, वारि अँध्यारै",आरके इन्टरनेसनल काठमाडौं र सुर्खेत वितरण केन्द्रको लापरबाहीले कुदुमा सब स्टेसन निर्माणमा ढिलाइ भएको छ। ठेक्का सम्झौता भएको ३ वर्ष बित्दा पनि व्यवसायीले सब स्टेसन पूर्वाधार निर्माण कार्य पूरा गर्न सकेका छैनन्। उक्त कार्यका लागि वितरण केन्द्रले ताकेता पनि नगरेको पाइएको छ। त्यस्तै वितरण केन्द्रले कुदुदेखि खलंगासम्मको तार तान्ने कार्यमा पनि ताकेता गरेको छैन। मन्त्री तथा पहुँचवाला नेताको क्षेत्रमा रातारात कार्य हुने र पहुँच नहुनेको क्षेत्रमा वर्षौंसम्म अलपत्र पर्ने गरेको नागरिक अगुवा राजेन्द्रविक्रम शाहले बताए। करोडौं खर्चेर कुदुसम्म पुगेको बिजुली तार खलंगा नजोडिएको शाहले बताए। नियमित विद्युतीकरण कार्यक्रमअन्तर्गत खलंगा सदरमुकाममा आगामी फागुनसम्म बिजुली पुर्याउने लक्ष्य रहेको सुर्खेत केन्द्रका प्रमुख दीपककुमार चौधरीले बताए। यसैअन्तर्गत सुर्खेतको राकमबाट ११ केभी प्रसारण लाइन छाडेर चौरजहारी वितरण गरेको उनले बताए। कुदुमा निर्माणाधीन सब स्टेसनको कार्य पनि आगामी असारसम्म सम्पन्न हुने उनले बताए। खलंगासम्म लाइन वितरण गर्नका लागि ८० पोलमा तार तान्ने कार्य बाँकी रहेको चौधरीले बताए।
अलैंचीमा बढ्दो आकर्षण,"कृषि मन्त्रालयको एक तथ्यांकअनुसार नेपालमा १४ हजार २ सय ६ हेक्टर क्षेत्रफलमा अलैंची खेती हुने गरेको छ। त्यसमा नेपालको कुल अलैंची उत्पादन र निर्यातको ९५ प्रतिशत हिस्सा पूर्वाञ्चल क्षेत्रले ओगटेको छ। पूर्वाञ्चल क्षेत्रका कृषकको आयआर्जनको प्रमुख स्रोतका रूपमा रहेको अलैंची खेतीमा यहाँका ६६ हजारभन्दा बढी कृषक परीवार संलग्न छन्। आव ०६८६९ मा अलैंची निर्यातबाट अहिलेसम्मकै बढी ३ अर्ब ४९ करोड रुपैयाँ विदेशी मुद्रा किसानले प्राप्त गरेको मन्त्रालयको तथ्यांकमा छ। व्यापारीका अनुसार उत्पादित अलैंची भारतको सिलगुडी, अमृतसर र दिल्ली हुँदै तेस्रो मुलुक निर्यात हुने गरेको छ। मसलाको परिकार, बिस्कुट, बेकरी, सुगन्धित तेल, रक्सी आदिको उत्पादनमा प्रयोग हुने अलैंचीको माग तेस्रो मुलुकमा बढ्दो छ।"
प्राइम बैंकको अध्यक्षमा श्रेष्ठ,काठमाडौं प्राइम कमर्सियल बैंकको अध्यक्षमा उदयमोहन श्रेष्ठ शनिबार निर्वाचित भएका छन्। बैंक सञ्चालक समितिको बैंठकले श्रेष्ठलाई अध्यक्षमा नियुक्त गरेको हो। श्रेष्ठ विगत नौ वर्षदेखि यस बैंकको सञ्चालक रहँदै आएका थिए। बैंकका निवर्तमान अध्यक्ष उमेश श्रेष्ठले बैंकको सञ्चालक तथा अध्यक्ष पदबाट राजीनामा दिएपछि उक्त पद रिक्त रहेको थियो। यस्तै रिक्त सञ्चालकमा विश्वकेशर मास्के निर्वाचित भएका छन्।
आइटेलको जागौं अफर,"काठमाडौं इन्टरनेट सेवा प्रदायक कम्पनी आइटेलले बिहीबारदेखि जागौं अफर ल्याएको छ। आइटेलले इन्टरनेट सेवा, डिजिटल, इन्ड्रोइट आईओएस प्रयोगकर्तालाई आइटेल एटटी फ्री एप्लिकेसन सेवा दिने विज्ञप्तिमा उल्लेख छ। राजधानीको नेपाल पुलिस क्लबमा सञ्चालित आइटेल प्रदर्शनी माघ १८ सम्म चल्ने जनाइएको छ।"
७० करोडका कृषि योजना,"इलाम पूर्वका सात जिल्लामा कृषि उत्पादनका लागि उन्नति कार्यक्रमले ७० करोड रुपैयाँ खर्च गर्ने भएको छ। कार्यक्रमको कोषमार्फत अनुदान प्राप्त गर्ने निजी क्षेत्रका उद्यमी तथा संस्थालाई छनोट गरी सम्झौता सुरु भएको हो। अलैंची, अदुवा, चिया र डेरीअन्तर्गत सहयोग केन्द्रित छ। यी जिल्लामा १ सय ७२ परियोजना छनोट भइसकेका छन्। तीमध्ये इलामका धेरै छन्। डेनमार्क सहयोगमा सञ्चालित परियोजनाले कृषि र सडक पूर्वाधार विकासमा सहयोग गर्दै आएको छ। सदरमुकाममा बुधबार आयोजित कार्यक्रमबीच नेपालस्थित डेनमार्क दूतावासकी प्रमुख इनग्रिड म्याडसेनले छनोट परियोजनाको सम्झौतापत्र हस्तान्तरण गरिन्।परियोजनाले नेपाली कृषकलाई प्रत्यक्ष फाइदा पुग्ने उनको धारणा थियो। उन्नतिले यसअघि न्यूनतम १५ लाखदेखि ५ करोड रुपैयाँसम्म प्राप्त गर्ने प्रस्ताव आहान गरेको थियो। सोहीअनुरूप तीन सय ३० प्रस्ताव परेकामा १ सय ७२ छनोटमा परेका हुन्। कोषले भौतिक पूर्वाधार र मेसिनरी औजार उपकरणलगायत सामग्री खरिदमा ५० प्रतिशतसम्म र तालिमलगायत क्रियाकलापमा ९० प्रतिशतसम्म पूरक अनुदान उपलब्ध गराउने व्यवस्था छ। इलामसहित संखुवासभा, भोजपुर, तेह्रथुम, धनकुटा, ताप्लेजुङ र पाँचथरमा कार्यक्रम सञ्चालित छन्। बजार निर्देशित निजी क्षेत्रको विकासको माध्यमबाट दिगो र समावेशी विकासको प्रवद्र्धन गर्दै गरिबी न्यूनीकरण एवं जीवनस्तर सुधार गर्ने उद्देश्यसाथ कार्यक्रम सञ्चालन भएको उन्नतिका प्रमुख जन मोरिन हुफले जानकारी दिए। सातै जिल्लाका कृषक सम्मिलित कार्यक्रममा सहभागीले सरकारी उदासीनताले कृषि क्षेत्र अन्योलमा परेको गुनासो गरे। सहभागीले चिया, अलैंची, अदुवा र डेरीअन्तर्गतका उत्पादनको प्रचुर सम्भावना भएर पनि कृषकले पर्याप्त आम्दानी गर्न नसकेको गुनासो गरे।कृषि सचिव सुरोज पोख्रेलले कृषकको समेत लगानी रहने यो कार्यक्रममार्फत लक्षित जिल्लाले उल्लेख्य प्रगति गर्नुपर्ने बताए। कार्यक्रमको अवसरमा यहाँ उत्पादित चिया र दुग्धजन्य परिकारको टेस्टिङ पनि गरिएको थियो। यो कार्यक्रममार्फत अनुदान पाउनेले व्यक्ति वा संस्थाले रकम सम्झौताअघि नै जम्मा गर्ने व्यवस्था छ।यसअघि आएका कतिपय कृषि लक्षित परियोजना निष्प्रभावी भएको अवस्थमा सम्बन्धित कृषक या संस्थाले अनिवार्य रकम जम्मा गर्नुपर्ने र अनुगमन प्रणाली चुस्त बनाइएकाले प्रभावकारी हुनेमा सरोकारवाला आशावादी छन्।उद्यम गर्न चाहे पनि लगानीको अभावमा परेकालाई यो परियोजना महत्त्वपूर्ण ठानेका छौं, जस्विरेका चिया उद्यमी शरद सुब्बाले भने। उन्नतिको पाँचवर्षे परियोजनाअन्तर्गत तीन वर्षपछि मात्र कार्यान्वयन चरणमा पुगेको हो।"
मगर विद्यार्थी महाधिवेशन सुरु,"मोरङ अधिकार सम्पन्न एकीकृत मगरात स्वायत्त प्रदेश प्राप्तिका लागि साझा आन्दोलन : वैज्ञानिक, व्यावहारिक र संघीय शिक्षा प्रणालीको पक्षमा नवौं राष्ट्रिय महाधिवेशन मूल नारासाथ मगर विद्यार्थी संघको महाधिवेशन लेटाङमा आइतबारबाट सुरु भएको छ। महाधिवेशनमा ७० जिल्ला, १३ अञ्चल, त्रिभुवन विश्वविद्यालयका ४० आंगिक क्याम्पसलगायतबाट ४ सय ५० प्रतिनिधि र १ सय पर्यवेक्षक सहभागी रहेको संघ सचिव विशाल रानामगरले बताए। सभामुख ओनसरी घर्तीले शान्ति भगवती उच्चमावि प्रांगणमा शनिबार महाधिवेशन उद्घाटन गरेकी थिइन्। आइतबार र सोमबार दुई दिनको बन्द सत्रपछि २ वर्षका लागि ५९ सदस्यीय कार्यसमिति चयन गरिनेछ। संघ नेतृत्वको आकांक्षी वरिष्ठ उपाध्यक्ष कमल थापामगर, महासचिव गोमबहादुर रानामगर, भाषिक उपाध्यक्ष गगन पुनमगर, सचिव विशाल र कोषाध्यक्ष कोकिल अस्थानीमगर रहेका छन्। उद्घाटन सभालाई सम्बोधन गर्दै सभामुख घर्तीले संविधानले प्रदान गरेको अधिकार प्राप्तिका लागि सशक्त नेतृत्व चयन गर्न शुभकामना दिएका थिइन्। उनले कुरीतिको पछाडि लागेको मगर जातिलाई लागेको आरोप हटाउन विद्यार्थी संघको कुशल नेतृत्वले रचनात्मक भूमिका निर्वाह गर्न आग्रह गरेकी थिइन्।लोकसेवा आयोगबाट लिइने परीक्षामा समावेशी कोटामा राई जातिले मात्रै सम्पूर्ण कोटा सदुपयोग गर्न सफल भएकाले सबै समावेशीमा सबैले पूर्ण कोटाको उपयोग गरे मात्रै अधिकार प्राप्ति हुने उनको भनाइ थियो। मुलुकमा व्यावहारिक शिक्षा अहिलेको आवश्यकता रहेको उनले बताइन्।"
ठक्करले मृत्यु,राजविराज ट्रकको ठक्करबाट सप्तरीमा आइतबार एकको मृत्यु भएको छ। मृत्यु हुने सीतापुर ४ का ६० वर्षीय बच्चु चौधरी रहेको प्रहरीले जनाएको छ। ना४ख १८० नम्बरको ट्रकले सोही दिशाबाट गइरहेको साइकल यात्रीलाई पूर्वपश्चिम राजमार्गअन्तर्गत सीतापुरमा ठक्कर दिँदा उनको घटनास्थलमै मृत्यु भएको प्रहरीले जनायो।
सहिद दिवस मनाइयो,"धनकुटा सहिद दिवसमा आइतबार श्रद्धाञ्जलि कार्यक्रम गरियो। अधिकारकर्मी, नागरिक समाज, राजनीतिक दल, जातीय संघसंस्थाका पदाधिकारी, सञ्चारकर्मीलगायतले सदरमुकामस्थित सहिद स्तम्भमा माल्यार्पण गरेका थिए।"
लेक लागेर मृत्यु,विराटनगर सगरमाथा आधार शिविर जाने क्रममा सोलुखुम्बुको खुम्जुङमा लेक लागेर चिनियाँ नागरिकको मृत्यु भएको छ। लेक लागेर बिरामी परेका ५१ वर्षीय जाइन वेनको लुक्लास्थित पासाङ ल्हामु अस्पतालमा उपचार क्रममा आइतबार मृत्यु भएको पूर्वक्षेत्रीय प्रहरी कार्यालयले जनाएको छ।
पुस्तक प्रदर्शनी,"दमकडिकुरा पब्लिकेसनले शनिबार दमकमा पुस्तक प्रदर्शनी तथा साहित्यिक महोत्सव सुरु गरेको छ। स्थानीय रेडक्रस भवनमा भएको प्रदर्शनीमा विभिन्न प्रकाशनगृहका करिब ५ हजार पुस्तक राखिएका छन्। पठन संस्कृतिको विकास तथा पुस्तकप्रति युवापुस्ताको आकर्षण बढाउन कार्यक्रम राखिएको डिकुराका अध्यक्ष पुण्यप्रसाद प्रसाईले बताए।प्रसाईका अनुसार प्रदर्शनीमा साहित्यिक, धार्मिक, राजनीतिक, प्रविधिसँगै विभिन्न विषयका पुस्तक राखिएका छन्। प्रदर्शनी ३० हजारले अवलोकन गर्ने अपेक्षा राखिएको प्रसाईले बताए। पछिल्लो समय बढदै गएको पुस्तक अध्ययन र लेखनशैलीमा प्रदर्शनीले टेवा पुग्ने गीतकार शिवशंकर थापामगरको भनाइ छ। प्रदर्शनीको प्रत्येक दिन स्थानीय साहित्यिक संघसंस्था संयोजनमा कविता, गजल वाचन, पुस्तकमाथि छलफल, अन्तरक्रिया, वक्तृत्वकला कार्यक्रम गरिने उनले बताए।"
प्रहरीद्वारा गैरन्यायिक नियन्त्रण,"वीरगन्ज पर्सा प्रहरीले बाराका एक खाद्यान्न व्यापारीलाई २ दिन गैरन्यायिक नियन्त्रणमा लिएर छाडेको छ। संविधानको धारा २० को उपधारा ३ बमोजिम पक्राउ गरिएको व्यक्तिलाई पक्राउ भएको समय तथा स्थानबाट बाटोको म्याद बाहेक २४ घण्टाभित्र मुद्दा हेर्ने अधिकारीसमक्ष उपस्थित गराउनुपर्नेछ। त्यस्तो अधिकारीबाट आदेश भएबाहेक पक्राउ भएको व्यक्तिलाई थुनामा राखिने छैन उल्लेख छ। भारत विहारबाट ल्याएको खाद्यान्नको पैसा नबुझाएको भन्दै प्रहरीले बारा कलैयाका तौफिक अन्सारीलाई गत सोमबार नियन्त्रणमा लिएको थियो। हाल काठमाडौं बस्दै आएका २३ वर्षीय अन्सारीलाई प्रहरीले उनले प्रयोग गर्ने मोबाइल नम्बर ट्रेस गरी ललितपुरको पाटनबाट पक्राउ गरी वीरगन्ज ल्याएको थियो। राति करिब ८ बजेतिर वीरगन्ज ल्याए, तौफिकले भने, केहीबेरको सोधपुछपछि एसपी साहेबको निवासमा लगे। खाद्यान्नको व्यापार केही दिन उधारोमै चल्ने भएकाले मसँग खरिद गरेका व्यापारीले पनि पैसा नदिएकाले भारतीय कारोबारीलाई दिन नसकेको एसपीलाई सुनाए, उनले भने, एसपी साहेबले राति नै व्यापारीलाई फोन गरी पैसाको व्यवस्था गर्न आदेश दिए। अन्सारीले भोलिपल्ट १३ लाख रुपैयाँको व्यवस्था गरिदिए। बारा मालपोतमा लेखनदास रहेका उनका बुबा मो अब्बास अन्सारी छोरा रिहाइका लागि आउँदा पनि तौफिक एसपीको क्वार्टरमै थिए। अरू पैसा व्यवस्था गर्न व्यापारीलाई भेटनैपर्ने भएपछि र केही नेताको सिफारिसमा एसपीले बिहीबार बिहान तौफिकलाई एक सादा पोसाकका हतियारधारी प्रहरी पछि लगाएर छाडेका छन्। ती प्रहरी आइतबारसम्म तौफिकसँगै कलैयामा छन्।एसपीले तौफिकलाई थुनुवा कोठामा नराखी आफ्नै निवासमा २ दिन राखेर पैसाको बन्दोबस्त गर्न दबाब दिएका थिए। भारतीय कारोबारीको आग्रहमा वीरगन्जस्थित महावाणिज्य दूतावास कार्यालयबाट लिखित निवेदन आएकाले तौफिकलाई नियन्त्रणमा लिइएको एसपी गोविन्दकुमार साहले बताए। भारतीय व्यापारीको पैसा ठगी गरेको देखिएकाले प्रहरीले समन्वय मात्र गरिदिएको हो, उनले भने, तौफिकलाई २ दिन होइन, १ दिन मात्र नियन्त्रणमा लिएका हौं। उनी अझै प्रहरी निगरानीमा रहेकाले हतियारधारी प्रहरी खटाइएको उनले बताए। ठगी देखिएपछि तौफकमाथि ठगी मुद्दामा थुनामा राखेर अनुसन्धान किन अगाडि नबढाएको भन्ने प्रश्नमा एसपी साह मौन बसे। उनले भने, पैसा तिर्छु भनेका छन्, उनीहरू मिलून्, प्रहरीलाई के मतलब।यस्ता मुद्दामा आर्थिक अनियमितता उजागर भएपछि सिधै अदालत पठाउने गरेका थियौं, एक प्रहरी अधिकृतले भने। तौफिकले विहारको जहानाबाद, माधोपुर र मसौरीबाट करिब ५० लाख रुपैयाँबराबरको खाद्यान्न खरिद गरी ल्याएको जनाए। उधारोमा खाद्यान्न उपलब्ध गराएका व्यापारीले अहिले किन प्रहरी प्रयोग गरेको मलाई थाहा छैन, तौफिकले भने।"
नियमविपरीत शुल्क असुल्दै,"पर्वत मुडिकुवास्थित माटेदेवल जनसहयोगी माविमा कक्षा १० की विद्यार्थी राधिका गौंडेलले डेढ सय रुपैयाँ टेस्ट परीक्षा शुल्क बुझाइन्।सदरमुकामको एक निजी स्कुलमा अध्ययनरत सन्देश पौडेलले पनि टेस्ट परीक्षाका लागि भन्दै स्कुलले मागेको ५ सय रुपैयाँ बुझाए। उनीहरू दुवैको टेस्ट परीक्षा सोमबारदेखि सञ्चालन हुँदै छ। निजी स्कुलहरूले सोमबारदेखि एकैसाथ टेस्ट परीक्षा लिने तयारीमा जुटेका छन्। सामुदायिकहरूले भने फरकफरक मितिमा परीक्षा सञ्चालन गर्ने जनाएका छन्।शिक्षा विभागले मुुलुकभरका सामुदायिक तथा निजी विद्यालयहरूले टेस्ट परीक्षा (सेन्टअप) नलिन ३ वर्षअघि नै निर्देशन गरेको भए पनि यहाँका सबै निजी तथा सामुदायिक विद्यालयले शुल्क असुलेका छन्। टेस्ट परीक्षाले नजिकिँदो एसएलसीको मानसिकतामा बसेका विद्यार्थीमा नकारात्मक असर पार्ने उनीहरू स्वयं बताउँछन्। फेल भए पनि एसएलसी दिन त पाइन्छ रे, राधिकाले भनिन्, तर, परीक्षा भनेपछि मानसिकतै बदलिन्छ। माध्यमिक तहसम्मका विद्यार्थीलाई कुनै पनि बाहनामा शुल्क लिन नपाइने शिक्षा ऐनमा व्यवस्था छ। तर, यहाँका प्राय: विद्यालयले परीक्षाकै बाहनामा हरेक ३ महिनामा शुल्क असुल्दै आइरहेको पाइएको छ। जिल्लास्थित वार्षिक परीक्षा समितिले प्रत्येक विद्यालयलाई वार्षिक परीक्षाका लागि निश्चित शुल्क लिन वैधानिक परिपत्र गरेको भेटिएको छ। समितिले कक्षा १ देखि ३ सम्म ५० रुपैयाँ परीक्षा शुल्क तोकेको छ। त्यस्तै ४ र ५ मा ५५, ६ र ७ मा ६० तथा ९ का लागि ७० रुपैयाँ वार्षिक परीक्षा शुल्क तोकेको छ। समितिले हरेक विद्यालयलाई विद्यार्थी संख्याको अनुपातमा रकम जोडेर पठाउन पत्रसहित निर्देशन दिएको पाइएको छ। टेस्ट परीक्षा र शुल्क लिन भने समितिले गरेको पत्राचारमा उल्लेख छैन। तर, केही विद्यालयले भने समितिले तोकेभन्दा बढी रकम असुल गरेको भेटिएको छ। पीपलटारीस्थित जनक माविले टेस्ट परीक्षाकै लागि ३० विद्यार्थीबाट २ सय रुपैयाँका दरले शुल्क असुल गर्यो। हेडसरले मागेपछि नदिएर के गर्नु? एक विद्यार्थीले भने, गाउँकै स्कुल हो। सरहरू पनि चिनेजानेकै हुनुहुन्छ। २ सयकै लागि नराम्रो किन हुनु? विद्यार्थीले शुल्क लिन नपाइने भने पनि शिक्षकहरूले प्रश्नपत्र, कापीका लागि भन्दै आफूखुसी रकम लिएर परीक्षा गर्दै आएका हुन्।शिक्षा कार्यालय र प्याब्सनले ऐन, नियम एकातिर भए पनि व्यवहारिक हिसाबले विद्यार्थीको मूल्यांकन गर्न परीक्षा लिनुपरेको जनाएका छन्। ऐनले त कुनै पनि शुल्क नलिने भन्छ, शिक्षा अधिकारी रमेशराज पौडेलले भने, व्यवहारिक रूपमा स्कुलहरूले केही राहत होस् भनेर थोरै पैसा लिएर परीक्षा लिएका छन्। परीक्षा सञ्चालन र व्यवस्थापन खर्च विद्यालयले नै व्यहोर्ने भएकाले विद्यार्थीबाट उठाएको हुन सक्ने उनले बताए। सोमबारदेखि जिल्लाभरका निजी विद्यालयमा टेस्ट परीक्षा लिन लागेको प्याब्सनका अध्यक्ष वसन्तकुमार कर्माचार्यले टेस्ट नभई आन्तरिक मूल्यांकन को संज्ञा दिए। हामीले यस्ता परीक्षा धेरैपटक लिन्छौं, उनले भने, परीक्षा लिँदा थोरैथोरै शुल्क त लिनैपर्यो। नियमावलीअनुसार कक्षा १ देखि एसएलसीसम्म कक्षामा ७५ प्रतिशत हाजिर भएका विद्यार्थी फेल गर्न मिल्दैन। विद्यालयहरूले फेल नगरे पनि मूल्यांकनका लागि परीक्षा लिनुपर्ने बताएका छन्।एसएलसी तयारी गरेका विद्यार्थीहरूले टेस्ट परीक्षाकै कारण एसएलसीबाट वञ्चित नभए पनि यो टाउको दुखाइको विषय बनेको गुनासो गरेका छन्।"
पुल निर्माणमा लापरबाही,अछाम भौतिक संरचना निर्माणमा ठेकेदारको चरम लापरबाहीको नमुना स्थानीय चित्रे पुल बनेको छ। सदरमुकाम मंगलसेनलाई सेती लोकमार्गमा जोड्न बूढीगंगामा बन्दै गरेको पुल निर्माण जिम्मा लिएर ढिलासुस्ती गर्ने ठेकेदार कम्पनीका कारण लामो समयसम्म पूरा हुन सकेको छैन।२४ महिनाभित्र निर्माण सक्ने सम्झौता भएको पुल ४० महिना बितिसक्दा पनि २० प्रतिशत काम हुन सकेको छैन। ०७० भदौमा सम्झौता भई ०७२ असार मसान्तभित्र निर्माण पूरा गर्ने सम्झौता भए पनि अहिलेसम्म दुइटा पिल्लरसमेत अधुरै छन्। सुरुमा ०७२ वैशाख १५ भित्र सक्ने समयावधि राखिए पनि ठेकेदारको अनुरोधमा उक्त अवधि असार मसान्तसम्म थप गरिएको थियो। सम्झौतापछि पहिलो किस्ता रकम निकासा लिएर काम सुरु गरेका ठेकेदारले त्यसपछि रोकेका थिए। असार मसान्त आउनै लाग्दा पुलको छेउमा माटो कटान हतारहतार गरेर दोस्रो किस्ता भुक्तानी लिई पुन: काम ठप्प पारे। अनकनन्देगडा र तुल्सी दुर्गा गरी ३ निर्माण कम्पनीले संयुक्त रूपमा सम्झौता गरिएको पुलको लागत इस्टमेट भ्याटसहित करिब ६ करोड ३६ लाख ३७ हजार रहेको छ। स्थानीयस्तरमा कामको जिम्मा नन्देगडा कन्स्ट्रक्सनका सञ्चालक रामबहादुर बुढा हुन्। सय मिटर लम्बाइको उक्त पुलमा २० प्रतिशतजति मात्र काम भए पनि ठेकेदारले दुई चरणमा गरी १ करोड ८८ लाख ५५ हजार भुक्तानी लिइसकेको जिविसको लेखा शाखाले जनाएको छ। पुल निर्माण कछुवा गतिमा बढिरहेकामा स्थानीय सरोकारवाला भने आक्रोशित छन्।चित्रे पुल निर्माण काममा भएको ढिलासुस्तीबारे जिल्लाका प्राय: छलफल तथा कार्यक्रममा सरोकारवालाले चासो लिनुका साथै लापरबाही गर्ने ठेकेदारलाई कारबाही पहल गर्नुपर्ने आवाजसमेत उठ्ने गरेको छ। तर निर्माण ठेक्का लिएर बेवास्ता गर्ने ठेकेदारलाई कानुनबमोजिम कारबाही गर्नेतर्फ सम्बन्धित निकायले चासो लिएको छैन। स्थानीय स्तरका सडक पुल कार्यक्रमअन्तर्गत थालिएको चित्रे पुल निर्माणमा ढिलाइ गर्नेलाई कानुनबमोजिम कारबाही गर्न पहल गर्ने जनप्रतिनिधिले बोल्ने गरेका भए पनि उनीहरूकै संरक्षणमा काममा लापरबाही भएको आरोप स्थानीयको छ।जिविसले पटकपटक ताकेता गर्दा पनि ठेकदारको चरम लापरबाही र गैरजिम्मेवारीपनका कारण पुल निर्माण लामो समयदेखि अधुरै रहेको साइट हेर्ने जिम्मा पाएका जिल्ला प्राविधिक कार्यालयका प्राविधिक महेन्द्र खनालले बताए। खनालले ठेकेदारले हालैमात्र असार मसान्तभित्र पुुल निर्माण सक्ने भनेर कार्य विवरण बुझाएको उनले जानकारी दिए। पुल नबन्दा सदरमुकाम आवतजावत गर्न करिब १० किलोमिटर दूरीमा हुने यात्रालाई साफेबगर हुँदै सदरमुकाम पुग्नु पर्दा ४० किमिभन्दा बढी दूरी तय गर्न स्थानीय बाध्य छन्। कसैले सोही ठाउँमा बनेको झोलुंगे पुलमा मोटरसाइकलको जोखिमपूर्ण यात्रा गरिरहेका छन्।
बिनालाइसेन्स गाडी चलाउँदा दुर्घटना,"बझाङ चैनपुरबाट शनिबार रुवातोला जाँदै गरेको से१ज ५६२ नम्बरको जिप भोपुरको कपडे भन्ने ठाउँमा दुर्घटना भयो। सडकबाट करिब सय मिटर तल सेती नदी किनारमा जिप खसेको थियो। जिप चालक सुरेन्द्र बोहराको अनुमतिपत्र छैन।दुर्घटनामा रिलु गाविसका ४५ वर्षीया लालबहादुर बोहराको घटनास्थलमै मृत्यु भयो। पाँच जना घाइते भए। मृतक बोहरा जिल्ला पशु सेवाको तल्कोट सेवा केन्द्रमा कार्यरत कर्मचारी हुन। घाइतेमध्ये तीनको अवस्था गम्भीर छ। उनीहरूको कोहलपुरमा उपचार भइरहेको छ। संयोग के परेको छ भने गत असार ८ गते सुनिकोटबाट चैनपुर आउँदै गरेको यहीे जिप भोपुरमा दुर्घटना भएको थियो। त्यतिबेला एक गम्भीर घाइते भए। चालक थिए सुरेन्द्र नै ।साउनयता मात्र बझाङमा आठवटा जिप दुर्घटनामा परे। विभिन्न ठाउँमा भएका दुर्घटनामा ३ जनाले ज्यान गुमाएका छन्। १५ जना अंगभंग हुने गरी घाइते भए। यी दुर्घटनाको प्रकृति नियाल्दा अधिकांश लाइसेन्सबिनाका चालकले चलाउँदा दुर्घटना भएको प्रहरी नै स्विकार्छन्। सुरेन्द्रलाई असारको दुर्घटना हुँदा नै गाडी चलाउन नपाइने गरी कारबाही गरेको भए शनिबार घटना पुन: दोहोरिने थिएन, एक ट्राफिक जवानले भने, लालबहादुरले अनाहकमा ज्यान गुमाउनुपर्ने थिएन। उनका अनुसार यहाँ धेरै मनपरी छ। जसले जे गरे पनि हुन्छ। धेरैजसो जिप र मोटरसाइकल चालक लाइसेन्सबिनाका भएको उनी बताउँछन्। भर्खर खुलेको कच्ची बाटोमा अपरिपक्व चालकले हाँक्दा दुर्घटना बढेको र धेरैले अकालमा ज्यान गुमाए पनि नियामक निकायले चुपचाप बसेको स्थानीयको गुनासो छ। चालक अनुमतिपत्र नभएकाले गाडी चलाउने गरेको गुनासो आफूकहाँ पनि आएको र ट्राफिक पोस्टका कर्मचारीलाई जाँचमा कडाइ गर्न निर्देशन दिएको प्रहरी नायब उपरीक्षक नरेन्द्र चन्दले बताए।"
४ महिनामा १२ नयाँ कुष्ठरोगी,"कञ्चनपुर कञ्चनपुरमा चालु वर्षको पहिलो चौमासिकमा १२ नयाँ कुष्ठरोगी भेटिएका छन्। जिल्ला जनस्वास्थ्यले दिएको जानकारीअनुसार यो वर्ष थपिएका १२ जनासहित कञ्चनपुरमा कुष्ठरोगीको संख्या ३८ पुगेको छ।जनस्वास्थ्यका अनुसार यहाँ खुलेर आएका ३८ मध्ये ५ महिला र ३३ पुरुष छन्। सबैले नियमित औषधि सेवन गरिरहेका छन्। दोस्रो चौमासिकमा पनि १०१२ जना नयाँ रोगी सम्पर्कमा आएका थिए, जनस्वास्थ्यका क्षय कुष्ठ अधिकृत उद्धव ठगुन्नाले भने, हरेक ४४ महिनामा तथ्यांक अद्यावधिक गरिन्छ। जनस्वास्थ्य कार्यालयले दिएको जानकारीअनुसार कञ्चनपुरमा हरेक वर्ष ४०४५ जना कुष्ठरोगी सम्पर्कमा आउँछन्। उनीहरू नियमित औषधि सेवन गरेर निको पनि हुने गरेका छन्। कतिपय भने नखुल्दा उपचारमा समस्या हुने गरेको छ। समयमा उपचार नपाए अपांगतासमेत हुन सक्ने ठगुन्नाले बताए।विगतमा उपचार नगराएर अपांग भएका घटना पनि छन्, उनले भने, तर हालका वर्षमा यहाँ अपांगता हुने दर शून्य छ। उनले विगतमा विभिन्न जिल्लाबाट ल्याएर यहाँ पुनस्र्थापना गरिएका रोगीमा अपांगताको समस्या देखिए पनि अहिले त्यस्तो समस्या नरहेको बताए। सरकारले सासवक दैजी गाविस धर्मपुरमा विभिन्न जिल्लाबाट ल्याइएका कुष्ठरोगीलाई पुन:स्थापित गरेको थियो।उनले शरीरमा धेरै दाग भएको र परीक्षण गर्दा कीटाणुसमेत देखिने अवस्था आए १ वर्ष र सामान्य दागमात्रै देखिए ६ महिना नियमित औषधि सेवन गरे रोग निको हुने बताए। एक महिनाका लागि एकैपटक र बिरामीको अवस्था हेरर २ महिनका लागि समेत औषधि दिने गरेको उनले बताए। कञ्चनपुरमा आइतबार विभिन्न कार्यक्रम गरी विश्व कुष्ठरोग दिवस मनाइएको छ। सुदूरपश्चिम विश्वविद्यालयका विद्यार्थीले समेत दिवसमा विविध कार्यक्रम गरे। विद्यार्थीले र्याली निकालेर बजार परिक्रमासँगै क्याम्पसमा हाजिरीजवाफ र कुष्ठरोगसम्बन्धी जानकारीमूलक अन्तरक्रिया गरेका थिए। नेपालमा २०१० मा कुष्ठरोग निवारण भएको घोषणा गरिएको हो। विश्व स्वास्थ्य संगठनको मापदण्डअनुसार प्रति १० हजारमा १ भन्दा कम कुष्ठरोगी भेटिए निवारण भएको मानिन्छ। कञ्चनपुरमा पनि उक्त आँकडाभन्दा कम रोगी रहेको जनस्वास्थ्यले जनाएको छ।"
रुकुममा घट्दै,"रुकुम तीन वर्षअघि जिल्लामा कुष्ठरोगीको संख्या २१ थियो। आव ०७२७३ मा २ जना घटे। चालु वर्षमा भने १३ जना मात्र कुष्ठरोगीले नियमित उपचार सेवा लिइरहेका छन्। आव ०७२७३ मा औषधि खाइरहेका १९ मध्ये ९ जना स्वस्थ भइसकेका छन्। १० कुष्ठरोगीले मात्रै औषधि सेवन गरिरहेकोमा साउनदेखि कात्तिकसम्म थप ३ बिरामीले औषधि प्रयोग गरिरहेको जिल्ला अस्पतालले जनाएको छ। औषधि खाइरहेका १३ जना नै मल्टी बेसिलरी (धेरै कीटाणु) भएका हुन्। उनीहरूको कानको लोती, नसा, हात र खुट्टामा बढी असर परेको छ। उनीहरूले १२ महिना नियमित औषधि सेवन गर्नुपर्ने हुन्छ। अस्पतालका कुष्ठरोग फोकल पर्सन गजेन्द्र यादवका अनुसार कुष्ठरोगको पछिल्लो तथ्यांकअनुसार जिल्लाका प्रतिदस हजारमा ० दशमलव ६ जनालाई कुष्ठरोग छ। प्रतिदस हजारमा १ जनाभन्दा बढीमा कुष्ठरोगी भएको अवस्थालाई सामान्य मान्न नसकिने यादवले बताए।यहाँ कुष्ठरोगको अवस्था सामान्य हुँदै गएको छ, उनले भने, प्रतिदस हजारमा ०६ प्रतिशत हुनु भनेको कुष्ठरोगको अवस्था सामान्य हो। बढदो चेतना र सुरक्षित व्यवहारका कारण कुष्ठरोगीको संख्या घटदै गएको यादवको भनाइ छ। लाजको कारण रोग लागेका नुखल्ने समस्या हटेर गएपछि यसको उपचारमा सजिलो भएको हो। पछिल्ला केही वर्ष औषधि सेवनका लागि खुलेर आउने र औषधि सेवनपछि ठीक भएकाको संख्या धेरै छ। गोतामकोट, आठबिसकोटलगायत गाविसमा २२ जना रोगी छन् भने अन्य केही गाविसमा ११ जना भएको तथ्यांक जिल्ला अस्पतालमा छ।"
पूर्वकम्लरीले चलाए व्यवसाय,"पूर्वकम्लरी सदस्यले संस्थाबाट ऋण लिएर मोबाइल पसल, खाजा व्यापारबाट राम्रो कमाइ गरेका छन्, संस्था अध्यक्ष सुनीताले भनिन्, पहिले अरूको घरमा काम गर्न बस्ने हामीले आफैं बैंक सञ्चालन गर्न पाउँदा निकै खुसी लागेको छ। ०६३ मा पूर्वकम्लरीले १० रुपैयाँबाट बचत सुरु गरी सहकारी स्थापना गरेका हुन्। हाल मासिक १ सय रुपैयाँ बचत गर्दै आएका छन्। बिनौना ८ सुनटपरीकी पूर्वकम्लरी रोशनी चौधरीले गाउँको चोकमा नास्ता पसल गरेपछि आम्दानीको बाटो खुलेको हो। दैनिक दुईतीन हजार कारोबार गरीे तीन सय रुपैयाँ दैनिक बचत गर्दै आएकी छन्। लामो समयसम्म अरूको घरमा कम्लरी बसियो। पढ्न पाइएन। आफ्नै व्यवसाय गर्दा निकै खुसी लागेको छ, व्यवसायमा तल्लीन रोशनीले भनिन्, आफ्ना लागि आफैं मालिक भएकी छु। खाजा पसलबाटै उनले १ लाख रुपैयाँको जीवन बिमा गराएकी छन्। उनले २५ हजारको ठेला किनेर त्यसैमा खाजा पसल सुरु गरेकी हुन्। उनले चाउमिन, टिकिया, चिया, नास्ता बनाएर बिक्री गर्छिन्। बिनौना ८ की गीता चार वर्ष कम्लरी बसिन्। भगवती १० वर्ष र पति चौधरी ५ वर्ष कम्लरी बसे। मुक्तिपछि हाल उनीहरूले व्यावसायिक बाख्रापालन गरेका छन्। यसबाट आम्दानी गर्न थालेपछि परिवारलाई आर्थिक सहयोग भएको छ। उनीहरूले ४० हजार ऋण लिएर बाख्रापालन थालेका हुन्। व्यवसाय सुरु गरेको एक वर्ष भयो। दुइटा बिक्री गरिसकेकी छु, गीता भन्छिन्, २० हजार ऋण तिरिसकेकी छु।"
च्यापिएर बालकको मृत्यु,"रुकुम घर भत्किँदा च्यापिएर एक बालकको मृत्यु भएको छ। भलाक्चा ९, लहुँका दलबहादुर परियारको घर भत्किँदा उनका ६ वर्षीय छोरा वीरबहादुरको घरले च्यापिएर मृत्यु भएको हो। आँगनमा खेलिरहेका बालकलाई भत्किएको घरले थिचेको थियो। टाउको र छातीमा गहिरो चोट लागेका वीरबहादुरको घटनास्थलमै मृत्यु भएको प्रहरीले जनाएको छ। यसअघि नै चिरा परेको घर शनिबार दिउँसो १२ बजे भत्किएको हो।"
बादी समुदायमा खानेपानी समस्या,सल्यान शारदा नगरपालिका १ शान्तिनगरका २९ बादी परिवार खोलाको दूषित पानी पिउन बाध्य भएका छन्। बादी बस्तीमा एक धारा जडान गरिए पनि नियमित पानी नआउने हुँदा उनीहरू शारदा खोलाकै पानी उपभोग गरिरहेका हुन्। गाउँकै एक मात्र धारामा एक घन्टा मात्र पानी आउँदा समस्या भएको स्थानीय निर्मला बादीले बताइन्। नियमित खानेपानी सुविधाका लागि विभिन्न निकायमा अनुरोध गरिए पनि बेवास्ता भएको उनको भनाइ छ। जिविसले ५० हजार लगानीमा खोला छेउमै इनार खने पनि भरपर्दो नभएको उनको भनाइ छ। खोलाको पानी पिउँदा बालबालिकामा विभिन्न समस्या देखिँदै आएको स्थानीय सायरा नेपालीले बताइन्। उनीहरू दुई दशकदेखि शान्तिनगरमा बस्दै आएका छन्।
भन्सार सर्यो,टीकापुर नेपालभारत सीमा कैलालीको खक्रौलास्थित सत्ती छोटी भन्सार कार्यालय सारिएको छ। मोहना नदीमा पुल बनेपछि भन्सार कार्यालय सारिएको हो। नदीमा बनेको पुल एकातिर र भन्सार एकातिर भएपछि कार्यालय सञ्चालन कठिनाइ हुने गरेको कर्मचारीले बताउँदै आएका थिए। पुलसँगै राजस्व संकलनका लागि भन्सारलगायत सुरक्षाका लागि प्रहरी पोस्टको पनि व्यवस्था गरिने प्रमुख जिल्ला अधिकारी गोविन्द रिजालले बताए। पुलसँगै कार्यालयका लागि आवश्यक जग्गा खरिद भइसकेको र क्रमैसँग भवन निर्माण हुँदै जाने रिजालले बताए।
