शीर्षक,विवरण
सामुदायिक स्कुल अब्बल,"राजधानीका केही सामुदायिक विद्यालय बन्द हुने अवस्थामा पुगेका बेला मध्य तराईका सामुदायिक विद्यालयमा विद्यार्थीको चाप थामिनसक्नु छ । त्यसको मुख्य कारण हो प्रधानाध्यापकको नेतृत्व, शिक्षकको मिहिनेत र नयाँ ढंगको पठनपाठन । ती जिल्लाका कतिपय विद्यालयले निजीलाई समेत नतिजामा उछिनेका छन् । लक्ष्मी साहबारा, प्रताप विष्टहेटौंडा, नवीन पौडेलनवलपरासी, अमृता अनमोलबुटवल र पवन यादवरौतहटको रिपोर्टबाराको निजगढ ८ स्थित गौरीशंकर उच्च माविमा तीन वर्षअघि १ हजार ५ सय विद्यार्थी थिए । अहिले २ हजार पुगेका छन् । चापका कारण विद्यालयले यस वर्ष दुई दिन मात्र भर्ना खुलायो । दुई दिनमा कुल विद्यार्थीको ३० प्रतिशत वीरगन्ज, धनुषा, रौतहट, सर्लाही र जिल्लाकै दक्षिणी भेगबाट भर्ना हुन आए । बाँकी निजगढ आसपासकै अध्ययन गर्छन् । अतिरिक्त क्रियाकलाप र राम्रो नतिजा ल्याउन सफल भएकाले विद्यालयले मन्त्रालय र स्थानीय तहबाट विभिन्न एक दर्जन पुरस्कार पाएको छ ।६० वर्षीय प्रधानाध्यापक सुदर्शन कोइरालालाई विद्यालय सुधारकै चिन्ता छ । तीन वर्षदेखि दुई दिन मात्र भर्ना खोल्ने गरेका छौं, कोइरालाले भने, तर पनि चाप थामिनसक्नु छ । अंग्रेजी माध्यमको कक्षा, अनुशासन, निरन्तर विद्यालय सञ्चालन, अतिरिक्त कक्षा सञ्चालनले आकर्षण बढेको छ । गढीमाईको बकुलियास्थित नेपाल राष्ट्रिय उच्च माविमा समेत यस्तै आकर्षण छ । तीन वर्षयता एक चौथाइ विद्यार्थी बढेर अहिले १ हजार ७ विद्यार्थी छन् । यहाँ पनि कम्प्युटर तथा अंग्रेजी माध्यमबाट कक्षा सञ्चालन हुने गरेको छ । प्रधानाध्यापक किशोरी यादव भन्छन्, विद्यालय र विद्यार्थीको भविष्यलाई आत्मासात् गरेर इमानदारीपूर्वक भूमिका निर्वाह गर्दा हाम्रोमाथि भरोसा बढेको छ । दुई वर्षअघि त्यहाँ पुगेका प्रधानाध्यापक शम्भु यादवको नेतृत्वमा शिक्षाको गुणस्तर बढाउन सबै लागेपछि अहिले संख्या एक हजार पुगेको छ । कलैयास्थित मदर्सा निमाविमा समेत विद्यार्थीको चाप थामिनसक्नु छ । विद्यार्थी भर्नाका लागि सिफारिस थेगिनसक्नु हुन्छ, प्रधानाध्यापक मनोज साहले भने । विद्यार्थीको आकर्षण बढेका यी विद्यालय उदाहरण मात्र हुन् । यस्तै दक्षिणी सीमावर्ती भेगमा अरू पनि सामुदायिक विद्यालय छन्, जसले एसएसलीमा राम्रो नतिजा ल्याएका छन् । जिल्ला शिक्षाका परीक्षा फाँट प्रमुख अशोक रौनियार तीन वर्षयता सामुदायिक विद्यालयको नतिजा २२ प्रतिशतबाट उक्लिएर ३६ प्रतिशतमा पुगेको बताउँछन् । जिल्लाका ७० विद्यालयमध्ये अधिकांशमा विगतको भन्दा राम्रो नतिजा आइरहेकाले आकर्षण बढेको उनले सुनाए । जिल्ला शिक्षा अधिकारी धनप्रसाद पोखरेलले भौतिक पूर्वाधार, विद्यालय व्यवस्थापनमा अभिभावकको सहभागिता, विद्यालय सञ्चालन गर्ने सक्षम नेतृत्व, अंग्रेजी माध्यमको पढाइ र विषयगत शिक्षकको उपलब्धताले सामुदायिक विद्यालयप्रति विश्वास बढ्न थालेको बताए । नवलपरासीस्थित पूर्वपश्चिम राजमार्ग आसपासका सामुदायिक विद्यालयको परिणाममा सुधार देखिएको छ । जिल्लाका केही सामुदायिकले निजी विद्यालयलाई समेत पछाडि पारेका छन् । सामुदायिकमा पनि अंग्रेजी माध्यमबाट पढाइ हुन थालेपछि अभिभावकले तिनै विद्यालय रोज्न थालेका छन् । ५ सय ३४ सामुदायिक विद्यालय र २ सय १३ निजी विद्यालय रहेको जिल्लामा १ लाख ६० हजार ३ सय ४६ विद्यार्थी अध्ययन गरिरहेको सहायक जिल्ला शिक्षा अधिकारी तोयानाथ लम्सालले जानकारी दिए । जिल्लाका जनक, भीमसेन, शिव, नेपाल र महाकवि देवकोटा उमावि नमुना विद्यालयका रूपमा चिनिन्छन् । प्रवेशिका परीक्षामा उत्कृष्ट नतिजा दिन सफलसमेत छन् । कावासोती २ स्थित शिव उमावि जिल्लाकै नमुना विद्यालयका रूपमा परिचित छ । जहाँ सीसी क्यामराबाट निगरानीसहित विद्यार्थी अनुपातमा शिक्षकको व्यवस्था गरिएको छ । यो विद्यालयले जिल्ला तहमै उत्कृष्ट नतिजा हासिल गर्दै आएको छ । त्यसैले आसपासका निजी विद्यालय विद्यार्थी घट्ने पिरलोमा परेका छन् । निजीमा जस्तै गरेर टाई, जुत्ता लगाएर विद्यार्थी स्कुल जाने र अंग्रेजी माध्यमबाटै पढाइ हुने भएपछि अभिभावकले निजी विद्यालय छुटाएर सामुदायिकमा भर्ना गर्ने लहर बढेको स्थानीय बाबुराम दाहालले बताए । पहाड र भित्री मधेसका विद्यालयमा भने शैक्षिक गुणस्तर खस्कँदो छ ।उत्कृष्टदेखि दयनीयरूपन्देहीमा १५ वटा मावि मुलुककै उत्कृष्ट सामुदायिक विद्यालयमा पर्छन् । कक्षाको शैक्षिक उपलब्धि र एसएलसीको नतिजामा उत्कृष्टता हासिल गरेका छन् । बुटवलको कालिका, कान्ति, नवीन औद्योगिक कद्दरबहादुर रीता, मणिग्रामको शान्ति नमुना, गजेडीको प्रगति, लुम्बिनीको तेनुहवा, सैनामैनाको जनकल्याण मावि उत्कृष्टमा दरिएका हुन् । निजी विद्यालय छाडेर यी विद्यालयमा भर्ना हुन आउने विद्यार्थीको लर्को छ । पहाडी जिल्लाबाट छोराछोरी पढाउनकै लागि यहाँ आउनेले अहिले सामुदायिक विद्यालयमा छोराछोरी भर्ना गरेका छन् । नतिजा, शैक्षिक वातावरण, व्यवस्थापन र पूर्वाधार सबैमा टप छन्, जिल्ला शिक्षा अधिकारी टेकबहादुर थापाले भने, जिल्लास्तरदेखि एसएलसी परीक्षासम्ममा निजीलाई उछिनेका छन् । उत्कृष्ट विद्यालय रहेको जिल्लामै केही विद्यालयको अवस्था भने दयनीय छ । यस्ता विद्यालयको संख्या ४० भन्दा बढी छ । भताभुंग व्यवस्थापन र विद्यार्थी संख्या नभएकै कारण गत वर्ष बुटवलको दीप प्रावि सिद्धेश्वर लालकुमारी उमाविमा गाभियो । यस वर्ष ज्योति प्रावि लक्ष्मीनगरलाई लक्ष्मी माविमा गाभ्ने जिल्ला शिक्षाको योजना छ । बुटवल मावि भौतिक र शैक्षिक दुवै हिसाबमा दयनीय छ । अति विपन्नका छोराछोरी पढ्ने यो विद्यालयलाई शैक्षिक वातावरण बनाउन र विद्यार्थी टिकाउन पटकपटक सचेत गराएको जिल्ला शिक्षा कार्यालयले जनाएको छ । ५ मिनेटको दूरीमा छन् बुटवल १२ मा मानव ज्ञान उच्च मावि र जनता मावि । मानव ज्ञानमा शिक्षक छन्, विद्यार्थी संख्या अत्यन्तै न्यून छ । जनता माविमा शिक्षक संख्या अति अपूरो छ । शिक्षक अभाव तराईको सुगम पर्साका सामुदायिक विद्यालयमा सधैं शिक्षक अभाव हुने गरेको छ । विद्यार्थी अनुपातमा शिक्षक कम हुँदा पठनपाठन प्रभावित छ । जिल्ला शिक्षाको तथ्यांकअनुसार गत आर्थिक वर्षसम्म जिल्लामा सबै तहमा गरी कुल १ लाख ८ हजार २९ विद्यार्थी छन् । बालविकासतर्फ १२ हजार ६ सय ९९ विद्यार्थी छन् । चालु आवमा थप ५ प्रतिशत विद्यार्थी थपिएको अनुमान छ । सामान्यतया ५० विद्यार्थीको अनुपातमा १ शिक्षक हुनुपर्नेमा जिल्लामा ७३ विद्यार्थी बराबर १ शिक्षक रहेको शिक्षाको तथ्यांकले देखाउँछ । भर्चुअल बाट पढाइमकवानपुरका विभिन्न ९ विद्यालयमा गत पुस २४ गतेबाट भर्चुअल प्रणालीबाट कक्षा १० को पढाइ थालिएको छ । भक्तपुरको सानोठिमीस्थित स्टुडियोबाट शिक्षकले पढाइरहेको प्रत्यक्ष प्रसारण हुन्छ । मध्याह्न १२ बजेदेखि दिउँसो २ बजेसम्म गणित, विज्ञान र अंग्रेजीको पढाइ हुन्छ । जुन विषय प्रसारण हुने हो, त्यही विषयका शिक्षकले कक्षाकोठामा सहजीकरण गर्छन् ।"
कार्कीमाथि छानबिन हुने,"काठमाडौं संसद्को महाअभियोग सिफारिस समितिले सर्वोच्चबाट अख्तियारका प्रमुखमा आयोग्य घोषित लोकमानसिंह कार्कीले गरेका कामकारबाही छानबिन गर्ने भएको छ । यसका लागि तीन सदस्यीय उपसमिति गठन गरिएको छ । संसद््मा विचाराधीन महाअभियोग प्रस्ताव निरूपण नहुँदै कार्की पदमुक्त भए पनि समितिले कानुनी परामर्शपछि कार्कीबारे छानबिन गर्ने निर्णय लिएको हो । १५ दिनको कार्यादेशसहित गठित छानबिन उपसमितिमा कांग्रेसका दीपक कुइँकेल, एमालेका रेवतीरमण भण्डारी र माओवादी केन्द्रका रामनारायण बिडारी सदस्य छन् । कुइँकेल अदालतको आदेशअनुसार पदमुक्त भइसकेका व्यक्तिविरुद्धको महाअभियोगको औचित्य सकिएको धारणा राख्ने समितिका सदस्यमध्ये एक हुन् । माओवादी केन्द्रका सांसद बिडारीले कार्कीको नियुक्तिलगत्तै उनको बचाउमा सर्वोच्चमा बहस गरेका थिए । एमाले र माओवादीका सांसदले महाअभियोग प्रस्ताव दर्ता गरेपछि भने उनी महाअभियोग लगाउनुपर्ने पक्षमा थिए । उपसमितिले महाअभियोग प्रस्तावमा उल्लेख भएका विषयमा छानबिन, अनुसन्धान, तहकिकात गरी समितिमा प्रतिवेदन बुझाउने सदस्य बिडारीले बताए । महाअभियोग प्रस्तावमा कार्कीले संविधान र कानुन उल्लंघन गरेको, राज्य संयन्त्रविरुद्ध जासुसी गरेको, पदीय मर्यादा र आचरणविपरीत कार्य गरेको, पद दुरुपयोग गरी राज्य आतंक सिर्जना गरेको, समानान्तर सत्ता सञ्चालन गरेको, सरकारका अन्य संवैधानिक अंगहरूको मानमर्दन गरेको, संसद्को विशेषाधिकार हनन र अदालतको अवहेलना गरेको जस्ता आरोप लगाइएका छन् । उपसमिति गठन गर्नुअघि समितिले सर्वोच्चको आदेशअनुसार कार्की पदमुक्त भए पनि उनीविरुद्धको महाअभियोग प्रस्तावको कानुनी हैसियतबारे महान्यायाधिवक्ता रमण श्रेष्ठसँग राय लिएको थियो । कानुनी सल्लाहका लागि कानुन आयोगका अध्यक्ष र कानुन मन्त्रालयका सचिवलाई डाकिएकोमा असन्तुष्टि जनाउँदै अघिल्लो बैठकमा अनुपस्थित रहेका महान्यायाधिवक्ता श्रेष्ठ बुधबारको बैठकमा सहभागी थिए । कार्की पदमुक्त भएकाले महाअभियोग लगाइरहन आवश्यक नभए पनि पदमा रहँदा उनले गरेका कार्यबारे समितिले छानबिन गर्न सक्ने सुझाव श्रेष्ठले दिएको समितिका एक सदस्यले बताए । अदालतबाटै अयोग्य घोषित भई पदमुक्त कार्कीमाथि समितिले अनुसन्धान गर्न सक्छसक्दैन भन्नेमा सदस्यबीच एकमत नभएपछि समितिले कानुनी परामर्श लिएको हो । समितिले उपसमिति बनाएर छानबिन गरे पनि कार्कीका गैरकानुनी कार्यमा कारबाही गर्ने जिम्मेवारी स्वयं अख्तियार र नेपाल सरकारकै हुन्छ । संसद्ले कार्कीमाथि अनुसन्धान तहकिकातका लागि महाअभियोग सिफारिस समितिमा पठाउनुको साटो प्रस्तावमाथि सामान्य छलफललाई अनावश्यक लम्ब्याएको थियो । एमाले र माओवादीका १५७ सांसदले कात्तिक ३ गते महाअभियोग प्रस्ताव संसद्मा दर्ता गराएपछि कार्की निलम्बनको अवस्थामा थिए । अदालतको आदेशपछि अख्तियारको सरकारी निवास खाली गरी विदेश हिँडेका कार्कीमाथि महाअभियोग सिफारिस समितिले अनुसन्धान गर्न उपसमिति बनाएको हो । आदेशअघि नै महाअभियोगबाट पदमुक्त गरेको भए कार्की निवृत्तिभरणको सुविधाबाट वञ्चित हुन्थे भने पदमा छँदा गरेका गैरकानुनी कार्यमा कारबाहीको बाटो पनि सहज हुन्थ्यो ।"
औषधि मूल्य २० गुणा बढी,"काठमाडौं सय एमजीको प्रोजेस्टोरोन नामक औषधि नेपाल भित्र्याउँदा भन्सारमा सकारिएको मूल्य ८० पैसा छ । त्यसैलाई बजारमा १६ रुपैयाँमा बेच्ने गरिएको छ । यो स्वास्थ्यमन्त्री गगन थापाले बुधबार कान्तिपुरलाई टिपाएको विवरण हो । यसको उदाहरण दिँदै उनले भने, भन्सारमा सकारेभन्दा २० गुणाभन्दा बढीमा समेत औषधि बिक्री भइरहेको पाइएको छ । सरकारले अत्यधिक मूल्य बढाइएका यो र यस्ता औषधिको बिक्रीमा निलम्बन वा रोक्का भने गरेको छैन । त्यसका आयातकर्ताविक्रेतालाई कारबाहीको दायरामा पनि ल्याएको छैन । बरु छानबिन मा अल्झिएको छ । भारतीय बजारमा अति सस्तो पर्ने औषधि नेपाली बजारमा अत्यन्त महँगोमा बेच्ने गरेको गुनासा हामीकहाँ आइरहेका छन्, मन्त्री थापाले भने, हामीले यसमा छुट्टै टिम बनाएर छानबिन सुरु गरेका छौं । सर्वसाधारणले छिट्टै सही मूल्यमा औषधि पाऊन् भनेर विभिन्न प्रक्रिया सुरु गर्दै छौं । सरकार कडा हुन नसकेकैले मुलुकमा औषधिको कालो बजारी बढेको पाइएको छ । कान्तिपुरले क्यान्सरका औषधिमाथि गरेको अनुसन्धानका क्रममा भन्सारमा देखाएको मूल्यभन्दा धेरै गुणासम्म बढीमा बिक्री गरेको फेला पारेको छ । किसप्लेटिन नामक औषधि १० मिलिग्रामको भन्सारमा ४२ रुपैयाँ मूल्य देखाइएको छ । यसलाई पसलमा २ सय ३६ रुपैयाँ पर्छ । जोलिड्रोनिक ४ मिलिग्रामको भन्सारमा सकारेको मूल्य ५ सय ५ रुपैयाँ भए पनि यो बजारमा २ हजार ७ सय ६६ रुपैयाँमा किन्नुपर्छ । इरिनोटिकेन एचसीएल ४० मिलिग्रामको भन्सारमा सकारेको मूल्य ८ सय १९ रुपैयाँ भए पनि यो २ हजार ४ सय १३ रुपैयाँ ८० पैसामा बिक्री भइरहेको छ । औषधिको मूल्य अत्यधिक हुनुमा विक्रेता, आयातकर्ता, चिकित्सकदेखि सबैको खराब साँठगाँठ रहेको प्रारम्भिक जानकारीमा देखिएको छ, स्वास्थ्यमन्त्री थापाले भने, हरेक नेपालीको जीवनसँग जोडिएको औषधिको मूल्यलाई ठीक ठाउँमा ल्याएर यसभित्र भएको खेल समाप्त पार्ने प्रक्रिया सुरु भइसकेको छ । चिकित्सकका अनुसार महँगो पर्ने क्यान्सरका औषधिमा अझै धेरै चलखेल हुने गरेको छ । भारतमा चार हजारमा पाइने केमोथेरापीको औषधि हामीकहाँ करिब १४ हजार पर्ने गरेको छ । अन्य औषधिको मूल्यमा पनि तेब्बरभन्दा बढीको अन्तर छ, भक्तपुर क्यान्सर अस्पतालका एक चिकित्सकले भने, औषधि व्यवस्था विभागमा भारतका स्थानीय कम्पनीले यस्ता औषधि दर्ता गराएर मनपरी भाउमा बेचिरहेका छन् ।क्यान्सर उपचारमा उपयोग गरिने औषधिमा भन्सारमा सकारेको मूल्यभन्दा २० गुणाभन्दा बढीमा बिक्री हुने गरे पनि अहिलेसम्म कसैलाई कारबाही भएको छैन, विभागका एक पदाधिकारी भन्छन्, विभागमा तलदेखि माथिसम्मको सेटिङले यो जारी छ ।भन्सार विभागका महानिर्देशक शिशिर ढुंगानाले औषधिमा अतिकम अर्थात् १ देखि ५ प्रतिशतसम्म भन्सार महसुल लाग्ने बताए । भ्याट भने छुट छ । यति थोरै भन्सार तिर्नसम्म मूल्य कम देखाउने तर यता ल्याएर मनपरी मूल्य राखी उपभोक्ता ठग्ने काम भइरहेको छ, विभागका ती अधिकारीले भने । औषधि व्यवस्था विभागका महानिर्देशक नारायणप्रसाद ढकालले पनि औषधि आयात गरिएका भारतलगायत केही मुलुकमा भन्दा अत्यन्त बढी मूल्यमा बिक्री गर्नेहरूलाई कानुनी कारबाहीको दायरामा ल्याउन नसकिएको स्विकारे । उनले भने, क्यान्सरको औषधिमा देखिएको अत्यन्त धेरै मूल्य अन्तर कि ठगी हो या नेपालका लागि भनेर छुट्टै मूल्य निर्धारण गराएर भएको हो । उनले यस्ता औषधि फ्रेन्चाइजीको नाममा ल्याएर नेपालमा आफैं मूल्य थपेर बिक्रीवितरण गर्दा यस्तो अन्तर देखिएको हुन सक्ने औंल्याए । विभागका अनुसार औषधिको अधिकतम मूल्यभित्रै १५ प्रतिशत रिटेलर र ७ देखि १० प्रतिशतसम्म डिस्ट्रिब्युटरले लिने गरेका छन् । यसभन्दा बढी लिनेहरू कारबाहीको दायरामा पर्छन् । औषधिको परल मूल्यमा धेरै अन्तर हुनु गैरकानुनी हो, त्यसमा संलग्नलाई कारबाही हुनैपर्छ, औषधि व्यवसायी संघका अध्यक्ष मृगेन्द्रमेहर श्रेष्ठले भने, भ्याट र करसमेत छुट भएकाले भारतमा पर्नेभन्दा खास बढी मूल्य यहाँ हुनु हुँदैन । स्वास्थ्य मन्त्रालयका एक पदाधिकारीका अनुसार हेपाटाइटिस बी र सी मा दिइने एन्टिभाइरल सोफोसोभिर औषधिको एक महिनाको डोज (२८ चक्की) को भन्सारमा सकारेको मूल्य ४ हजार ३ सय ३६ देखि ९ हजार ६ सय ५९ भए पनि नेपाली बजारमा यसलाई ४० हजार रुपैयाँसम्म लिने गरिएको छ ।मन्त्री थापाले व्यवसायीले मूल्य नियन्त्रणमा नसघाए सरकार श्रीलंका र बंगलादेशजस्तो आफैं औषधि किन्ने प्रक्रियामा जान सक्ने चेतावनी दिए ।"
अमेरिका उड्न लागेका नेपाली पक्राउ,"नयाँदिल्ली तिब्बती शरणार्थीको ट्राभल डकुमेन्टलगायतका कागजातको सहयोग लिएर इन्दिरा गान्धी अन्तर्राष्ट्रिय विमानस्थलबाट अमेरिका उड्न लागेका एक नेपाली नागरिक पक्राउ परेका छन् । भारतीय सञ्चारमाध्यमहरूका अनुसार तिब्बती शरणार्थी वाङयाल पेमाले नेपाली नागरिक राजेन्द्र गुरुङलाई अमेरिका पठाउन आफ्नो बोर्डिङ पासलगायतका कागजात उपलब्ध गराएका थिए । त्यसबापत गुरुङले तिब्बती शरणार्थी पेमालाई ४० लाख रुपैयाँ दिने प्रतिबद्धता गरेका थिए । दुवैलाई प्रहरीले गिरफ्तार गरी सोधपुछ गरिरहेको छ । दिल्लीस्थित नेपाली दूतावासले भने यस विषयमा आफूलाई अहिलेसम्म औपचारिक जानकारी नभएको बताएको छ । गुरुङको नेपाली घर कहाँ हो, के गर्थे भन्ने विषयमा विस्तृत जानकारी आएको छैन । दूतावासले सञ्चार माध्यममार्फत जानकारी प्राप्त भएको र बुझ्न सुरु गरिएको जनाएको छ ।उनीहरू आइतबार पक्राउ परेका हुन् । प्रारम्भिक अध्ययनअनुसार गुरुङले नक्कली कागजात लिएर हिँडिरहेका थिए तर आफूलाई तिब्बती शरणार्थी जस्तो गरी प्रस्तुत गरिरहेका थिए । युनाइटेड एयरलाइन्सका कर्मचारीले शंका गरी त्यहाँको सुरक्षा निकायलाई खबर गरेका थिए । उनलाई विमानबाट बाहिर निकाली अध्यागमनको जिम्मा लगाइएको छ । गुरुङ एक महिनाअघि दिल्ली आएका थिए र ती तिब्बती शरणार्थीसँग चिनजान भएको थियो । एयरपोर्टका प्रहरी अधिकृत सञ्चय भटियाका अनुसार गुरुङले अमेरिका पुगेर शरणार्थीको हैसियतमा बस्ने योजना बनाएका थिए । तिब्बतीसँग वैधानिक कागजात भएकाले उनी एयरपोर्ट सजिलै प्रवेश गरेका थिए । गुरुङ भने मुम्बई जाने आन्तरिक टिकटबाट त्यहाँ पुगेका थिए र उनीहरूले कागजात आदानप्रदान गरेका थिए । दुवै जनाले आफ्नो प्रक्रिया पूरा गरेपछि टाइलेटमा पुगेर कागजात आदानप्रदान गरेका थिए ।"
पुन:संरचना प्रतिवेदन सच्याऊ : मोर्चा,"काठमाडौं सरकारले संविधान संशोधन विधेयकमाथि छलफलकै क्रममा स्थानीय निर्वाचनको घोषणा गर्ने संकेत पाएपछि मधेसी मोर्चाले स्थानीय तह पुन:संरचना आयोगको प्रतिवेदन पहिले सच्याउनुपर्ने अडान राखेको छ । मोर्चाले अहिलेकै अवस्थामा निर्वाचन घोषणा भए सक्रिय बहिष्कार गर्ने चेतावनी दिएको छ । स्थानीय तह पुन:संरचना आयोगको कार्यविधिबारे मोर्चासँग छलफल नगरिएको, समान जनसंख्याको अनुपातमा स्थानीय तहको संख्या र सिमाना किटान नगरिएको, संघीय प्रदेशको मातहत स्थानीय तह नराखेको मोर्चाको आरोप छ । मोर्चाले प्रधानमन्त्री पुष्पकमल दाहाललाई भेटेर लिखित असहमति राख्नेसमेत बताएको छ । यो प्रतिवेदनले हाम्रो माग सम्बोधन गर्दैन, त्यसैले सच्याउन माग गरेका छौं । फेरि पनि यो कुरा उठाउँछौं, तमलोपा महामन्त्री सर्वेन्द्रनाथ शुक्लले भने, जनसंख्यालाई केन्द्रविन्दु मानेर स्थानीय तहको संख्या र सिमाना किटानी गर्नुपर्छ । शुक्लले संशोधन विधेयक पारित नभई चुनाव गर्न खोजिए मोर्चाले अवरोध पुर्याउने बताए । संघीय मामिला तथा स्थानीय विकास मन्त्रालयले पुस २२ गते नै बुझे पनि मन्त्रिपरिषद्ले प्रतिवेदन अनुमोदन गर्न बाँकी छ । प्रधानमन्त्री पुष्पकमल दाहालकै उपस्थितिमा स्थानीय विकासमन्त्री हितराज पाण्डेले आयोगको प्रतिवेदन बुझेका थिए तर दाहालले आफूले बुझिनसकेको प्रस्टीकरण दिएका छन् । पुस तेस्रो साता बसेको मोर्चा बैठकले आयोगको प्रतिवेदनबारे आपत्ति प्रकट गरेको थियो । मोर्चाले मधेसी र जनजाति विरोधी रहेको भन्दै प्रतिवेदन नबुझ्नसमेत प्रधानमन्त्री दाहाललाई आग्रह गरेको थियो । मोर्चा स्रोतका अनुसार त्यस बेला दाहालले प्रतिवेदन बुझ्दैमा केही नहुने, पछि पनि छलफल गरी टुंगो लगाउन सकिने आश्वासन दिएका थिए । तर मन्त्री पाण्डेले प्रतिवेदन बुझेयता दाहालसँग कुराकानी हुन नसकेको भन्दै मोर्चा क्रुद्ध भएको छ । माओवादी केन्द्रका नेता नारायणकाजी श्रेष्ठले आयोग प्रतिवेदनकै आधारमा एक साताभित्र स्थानीय चुनाव घोषणा गर्ने तयारीमा सरकार रहेको बुधबार बाँकेको एक कार्यक्रमबाट खुलाएका छन् । पुन:संरचना आयोगले मधेसी, थारू, जनजातिलगायतका लागि संरक्षित क्षेत्र घोषणा गर्नेजस्ता कार्यविधिमा तोकिएका काम नगरी केवल स्थानीय तहको संख्या तोक्नेमा ध्यान लगाएको भन्दै मोर्चाले आपत्ति जनाएको छ । संविधान संशोधन विधेयक पारित भएपछि गरिने चुनावको मात्रै अर्थ छ, नत्र मोर्चाले स्वीकार गर्न सक्दैन, रामसपा महासचिव केशव झाले भने, यसबारे फेरि प्रधानमन्त्रीसँग कुरा उठाउँछौं ।सत्तारूढ कांग्रेसले स्थानीय चुनाव छिटो घोषणा गर्न जोड गरिरहे पनि प्रधानमन्त्री दाहालले भने संविधान संशोधन विधेयक पहिले टुंगो लगाउन प्राथमिकता दिइरहेको छलफलमा सहभागी मोर्चा नेताहरू बताउँछन् ।"
दुई मन्त्री थपिँदै,"काठमाडौँ प्रधानमन्त्री पुष्पकमल दाहालले समाजवादी जनता दलका अध्यक्ष प्रेमबहादुर सिंह र अखण्ड नेपाल पार्टीका अध्यक्ष कुमार खडकालाई मन्त्री बनाउने भएका छन् । प्रधानमन्त्रीनिकट स्रोतका अनुसार सम्भवत: बिहीबारै उनीहरूको शपथ हुनेछ । सिंहले खानेपानी तथा सरसफाइ मन्त्रालय तथा खडकाले महिला तथा बालबालिका मन्त्रालय पाउनेछन् । सत्तारोहणको ६ महिनापछि दाहालले दुई मन्त्री थप्न लागेका हुन् । संसद्मा दुवै नेताको दलबाट उनीहरूमात्रै एकएक सांसद छन् । दुई मन्त्री थपिएसँगै दाहाल सरकार ४३ सदस्यीय हुनेछ ।राजनीतिक सहमति निर्माण र संविधान कार्यान्वयन गर्ने वातावरण बनाउन सबै पार्टीसँग संवाद चलिरहेको छ, अहिले उहाँहरू मन्त्री बन्न लाग्नुभएको हो, प्रधानमन्त्रीका प्रेस सल्लाहकार गोविन्द आचार्यले भने, फोरम लोकतान्त्रिक र राप्रपालाई सत्तामा ल्याउन कुराकानी भइरहेको छ । राप्रपा नेपालसँग एकता हुनुअघि नै राप्रपाका दुई मन्त्री सरकारमा छन् । पार्टी अध्यक्ष कमल थापा सरकारमा आउने चर्चा चलिरहेको छ । फोरम लोकतान्त्रिकले भने यसै मन्त्रिपरिषद्मा जाने सम्भावना नरहेको बताउँदै आएको छ ।"
उपकुलपति अझै छानिएन,"काठमाडौं काठमाडौं विश्वविद्यालय (केयू) उपकुलपतिविहीन भएको बुधबार ३८ दिन भयो । उपकुलपति सिफारिस समितिले विश्वविद्यालय ऐनविपरीत पाँच जनाको नाम सिफारिस गरेको पनि दुई साता भइसक्यो । यति लामो समयसम्म केयू कहिल्यै उपकुलपतिविहीन भएको थिएन । रामकण्ठ माकाजुको चारवर्षे कार्यकाल मंसिर २६ मा सकिनुअघि नै नयाँ व्यक्तिलाई उपकुलपति नियुक्त गरिसक्नुपथ्र्यो । लामो समय उपकुलपति पद रिक्त रहनुमा प्रधानमन्त्री एवं कुलपति पुष्पकमल दाहालले आफू अनुकूल व्यक्ति छनोट गर्न नसक्नु प्रमुख कारण रहेको केयूका पदाधिकारीहरू बताउँछन् । नियुक्तिमा जति धेरै ढिलाइ भयो, त्यति धेरै चलखेल हुन्छ । यो हामीले देखिरहेका छौं । नेतृत्वविहीन हुनु विश्वविद्यालयका लागि राम्रो होइन, विश्वविद्यालयको परीक्षामा अख्तियारको हस्तक्षेप हुँदा पनि तत्कालीन कुलपति माकाजु मौन रहेपछि सिनेट सदस्यबाट राजीनामा दिएका केदारभक्त माथेमाले भने, राम्रो व्यक्ति छनोट गर्न ढिलाइ भएको हो भने त ठीकै छ । चलखेलका लागि हो भने नराम्रो प्रक्रियाको सुरुवात हो । उपकुलपति चयन गर्न विश्वविद्यालयको ७६औं बैठकले शिक्षामन्त्री धनीराम पौडेल, सिनेट सदस्य सुरेशराज शर्मा र दमननाथ ढुंगानालाई जिम्मेवारी तोकेको थियो । समितिका तीन जनाबीच कसलाई सिफारिस गर्ने भन्ने विवाद भएपछि भागबन्डाका आधारमा पाँच जना सिफारिस गरिएको थियो । भद्रमान तुलाधर, भोला थापा, मनप्रसाद वाग्ले, माकाजु र जर्नादन लामिछाने सिफारिसमा परेका थिए । विश्वविद्यालय ऐनको दफा १४ मा उपकुलपतिका लागि एक जना मात्रै नाम सिफारिस गर्नुपर्ने व्यवस्था छ । तर, मन्त्री पौडेलले आफ्नो पार्टी समर्थित प्राध्यापक लामिछानेको नाम जसरी पनि राख्नुपर्ने अडान राखेपछि शर्मा र ढुंगानाले पनि चाहेका व्यक्तिहरू थपे । उपकुलपति विश्वविद्यालयको लिडर भएकाले आफ्नाभन्दा पनि भिजन भएका योग्य व्यक्ति छनोट गर्नुपर्ने माथेमा बताउँछन् । उनले भने, लिडरमा भिजन हुन्छ । त्यही अनुसार डोर्याएर लैजान्छ । विश्वविद्यालयको कोर पदाधिकारी (डिन, परीक्षा नियन्त्रक, निर्देशक, प्रशासन प्रमुख) ले उपकुलपति नियुक्तमा अन्तर्राष्ट्रिय प्रचलन, पद्धति, प्रक्रिया र मापदण्डबारे किटान गर्न सभाको बैठक बोलाउन माग गर्दै कुलपतिलाई पत्र लेखिसकेका छन् । कोर पदाधिकारीहरूले प्रधानमन्त्रीले आफूहरूको भनाइलाई बेवास्ता गरेको भन्दै अदालत जाने रणनीतिसमेत बनाएका छन् । उनीहरूले विश्वविद्यालयका वरिष्ठ, इमानदार, निष्ठावान् र सबैलाई काम लगाउन सक्ने व्यक्ति नियुक्त गर्न माग गरेका छन् । केयूको ऐनमा व्यवस्था नभएको र प्रचलनमा नआएको एक जनाको नियुक्ति गर्न पाँच जनाको नाम सिफारिस गरेको विषयलाई आधार मानेर अदालत गुहार्ने विचार गरेका छौं, एक डिनले भने । शर्मा र ढुंगानाले मकाजुलाई नै उपकुलपति बनाउन प्रधानमन्त्रीलाई दबाब दिइरहेको प्रधानमन्त्री कार्यालय स्रोतले जनाएको छ । कार्यवाहक उपकुलपति थापाले बालकुमारीस्थित स्कुल अफ म्यानेजमेन्टबाटै दैनिक प्रशासकीय कामकाज गर्दै आएका छन् । विश्वविद्यालयमा उपकुलपति नियुक्ति नहुँदा दैनिक कामसमेत कामकाज प्रभावित भएको प्राध्यापकहरू बताउँछन् । राजनीतिज्ञहरूलाई उपकुलपति छनोट प्रक्रियामा सहभागी गराउँदा समस्या हुने गरेको माथेमाले बताए ।"
संगठित अपराध एसियाको साझा समस्या,"काठमाडौं प्रधानमन्त्री पुष्पकमल दाहालले संगठित अपराध एसियाका सबै देशको सामूहिक समस्या रहेको बताएका छन् । अन्तर्राष्ट्रिय प्रहरी अपराध संगठन (इन्टरपोल) को २३औं एसिया क्षेत्रीय सम्मेलनको बुधबार उद्घाटन गर्दै दाहालले उक्त कुरा बताएका हुन् । दाहालले सीमामा हुने अपराध, साइबर क्राइमलगायतका संगठित अपराध नियन्त्रणका लागि एसियाली देशबीच सामूहिक सहकार्य तथा सहयोगको आवश्यकता रहेको बताए । प्रधानमन्त्री दाहालले प्रविधि दुरुपयोग गर्दै हुने आपराधिक क्रियाकलाप नियन्त्रण गर्न यस्ता सम्मेलन उपयुक्त हुने विश्वास पनि व्यक्त गरे । उनले सामाजिक सञ्जाल दुरुपयोगका घटना बढिरहेका र त्यसैको माध्यमबाट घृणा र अफवाह फैलाउने काम भइरहेकोमा चिन्तासमेत व्यक्त गरे । इन्टरपोलका अध्यक्ष मिङ होङवीले इन्टरपोलमा आबद्ध देशले अपराध नियन्त्रणमा गरेको प्रयास र अनुभव साटासाट गर्न सम्मेलनले भूमिका निर्वाह गर्ने बताए । उनले भने, संगठित अपराध, आतंकवाद तथा साइबर क्राइमजस्ता अपराध नियन्त्रणमा देखिएका चुनौती समाधानमा यसले भूमिका खेल्नेछ ।प्रहरी महानिरीक्षक उपेन्द्रकान्त अर्यालले प्रविधिले अपराधको तौरतरिका फेरिएको बताउँदै त्यसलाई नियन्त्रण गर्नु चुनौतीपूर्ण रहेको बताए । उद्घाटन सत्रलगत्तै भएको पत्रकार सम्मेलनमा बोल्दै अर्यालले भने, साइबर अपराध अहिलेको सबैभन्दा ठूलो चुनौती हो । सम्मेलनमा नेपालका तर्फबाट महानिरीक्षक अर्यालले मानव बेचबिखनमा देखिएका चुनौती र अवस्थाबारे कार्यपत्र प्रस्तुत गर्दै छन् । इन्टरपोलका महासचिव जर्जेन स्टोकले आतंकवादविरुद्धको लडाइँ दक्षिण एसियाली देशको साझा उद्देश्य हुनुपर्ने बताए । सबै देशबीच सूचना र जानकारी साटासाट गर्दै सामूहिक शक्ति लगाउनु आवश्यक छ, उनले भने । महासचिव स्टोकले भर्चुअल प्रोपोगान्डाको कुरा गर्दै सामाजिक सञ्जाललाई आतंकवादीहरूले दुरुपयोग गरिरहेको बताए । आतंकवादी संगठन आईएस (इस्लामिक स्टेट) सक्रिय रहेको क्षेत्रमा अनुमानित १५ हजार विदेशी लडाकुहरू रहेको र उनीहरूले एसियाका विभिन्न क्षेत्रमा घुसपैठ गर्न सक्ने आशंका इन्टरपोलको छ । यसका अलावा वातावरणीय अपराध र संगठित आपराधिक सञ्जालहरूले २५८ अर्ब अमेरिकी डलरको अवैध आम्दानी गरेको विषय पनि सम्मेलनमा मुख्य छलफलको विषय हुनेछ । एक सय ९० देश सदस्य राष्ट्र रहेको इन्टरपोलको यो सम्मेलनमा ५५ देशका २५० उच्च अधिकृतहरू सहभागी हुने भनिएकोमा ३३ देशका १ सय ३२ प्रतिनिधि मात्रै सहभागी छन् । सम्मेलनभर मानव बेचबिखन, बालबालिका विरुद्ध हुने अपराध, सीमा सुरक्षा तथा व्यवस्थापन, सीमावर्ती अपराध, आतंकवाद, साइबर अपराध तथा वन्यजन्तुसम्बन्धी अपराधका विषयमा छलफल हुनेछ । यस्तै प्रकृतिको सम्मेलन नेपालले २०४५ मा गरेको थियो ।"
चन्द्रागिरि हिल्सको अनुगमन हुने,"काठमाडौं संसद्को वातावरण संरक्षण समितिले चन्द्रागिरि हिल्स लिमिटेडले चन्द्रागिरिमा निर्माण गरिरहेको भौतिक संरचना र निर्माणका क्रममा गरेको वातावरणीय विनाशबारे स्थलगत अध्ययन गर्ने भएको छ । समितिअन्तर्गतको वनसम्बन्धी उपसमितिका संयोजक राजाराम स्याङ्तान र अन्य सदस्यले चन्द्रागिरिको स्थलगत निरीक्षण र अनुगमन गर्ने समितिका सभापति जनकराज चौधरीले बताए । केबलकार, पाँचतारे रिसोर्ट, भ्यु टावर, मन्दिरलगायत संरचना बनाउँदा भएको वातावरणीय क्षतिबारे अध्ययन गर्दै छौं, उनले भने, स्थलगत अध्ययनपछि सम्बन्धित पक्षलाई समितिमै बोलाएर छलफल पनि गर्छौं । ऐनकानुनविपरीत निर्माण भएको ठहरिए संरचना निर्माण बन्द गर्नेसमेत चौधरीले बताए । एकपटक हेर्छौं, सरोकारवालासँग छलफल गर्छौं, उनले भने, जबरजस्ती निर्माण गरेको देखिए बन्द गर्छौं । चन्द्रागिरि हिल्स कम्पनीले वातावरणीय प्रभाव मूल्यांकन (ईआईए) प्रतिवेदनमा उल्लेख भएअनुसारका प्रतिबद्धता बेवास्ता गर्दै भौतिक संरचना निर्माण गरिरहेको छ । निर्माण क्रममा अपनाउनुपर्ने वातावरणीय पक्षबारे ध्यान दिएको छैन । निर्माण गर्ने भौतिक संरचनाको नक्सासमेत पास भएको छैन ।"
६ दलले खर्च विवरण बुझाएनन्,"काठमाडौं संसद्मा प्रतिनिधित्व गर्ने ३० दलमध्ये ६ ले निर्वाचन आयोगमा वार्षिक आयव्यय विवरण बुझाउन अटेर गरेका छन् । आयोगका अनुसार दर्ता रहेका १ सय ११ मध्ये ८० दलले मात्रै लेखापरीक्षण प्रतिवेदनसहित गत आर्थिक वर्षको आयव्यय विवरण बुझाएका छन् । विवरण नबुझाउनेमा संसद्को पाँचौं ठूलो दल संघीय समाजवादी फोरम पनि छ । आयोगलाई आर्थिक विवरण नबुझाउने संघीय लोकतान्त्रिक राष्ट्रिय मञ्च (थरुहट), मधेसी जनअधिकार फोरम (गणतान्त्रिक), दलित जनजाति पार्टी नेपाल र नेपाली जनता दलको पनि संसद्मा प्रतिनिधित्व छ । आर्थिक विवरण नबुझाउने दललाई आयोगले जरिवाना, निर्वाचनमा भाग लिन नपाउने घोषणा वा दलको दर्ता खारेजीसमेत गर्न सक्ने कानुनी व्यवस्था छ ।"
भूकम्पपछि स्वरूप फेरिँदै,"भक्तपुर परम्परागत शैलीमा बनेको भक्तपुर ६, इनाचोकी मैयाकेशरी कासिछाको चारतले घर ०७२ वैशाखको भूकम्पले भत्कियो । अहिले उनको परिवार इनाचो झटिलास्थित अस्थायी शिविरमा बसिरहेको छ । माटोले जोडेको इँटाको घर भूकम्पले भत्किएपछि उनको परिवारले सुरक्षित घर बनाउनुपर्छ भन्ने सोच बनायो । किफायती र सुरक्षित घर जीवनको आधार रहेछ, त्यसैले पिलर भएको घर बनाउने योजनामा पुग्यौं, उनले भनिन्, भूकम्पबाट घर भत्किँदा दोस्रो हिउँद पनि शिविरकै चिसोमा रात कटाउन बाध्य छौं । घर सग्लो भए दु:ख त पाउने थिएनौं ।कासिछाको घरसँगै जोडिएको सुनील याकामीको इँटा, माटोको जोडाइबाट बनेको चारतले घर पनि उसैगरी ढल्यो । सुरक्षित घर बनाउन उनले झौखेलस्थित डेढ रोपनी जग्गा बेचेर पिलर ठडयाएका छन् । भूकम्पले सबैको मन कमजोर बनायो, याकामीले भने, डन्डी, सिमेन्ट प्रयोग नगर्दा असुरक्षित हुने हो कि भन्ने सोचले नगरभित्र अधिकांश घर आरसीसीबाटै बनेको छ । सांस्कृतिक पहिचानभन्दा पनि सुरक्षातिरै सबैको ध्यान गएको उनले बताए । भूकम्पपीडित यतिखेर भक्तपुर र मध्यपुरथिमीका अधिकांश भत्किएका घरलाई बलियो र सुरक्षित बनाउने चटारोमा छन् । योसँगै यहाँका बस्तीको स्वरूप पनि फेरिँदै गएको छ । भूकम्पअघिको ऐतिहासिक सांस्कृतिक नगर पिलरमा परिवर्तन हुँदै आधुनिकतातिर ढल्किएको छ । नगरपालिकाले पनि आरसीसी प्रविधिकै घरलाई प्राथमिकतामा राखेर नक्सा पास गरेकाले पनि नगरको स्वरूप परिवर्तन हुने गरी पुनर्निर्माण सुरु भएको भक्तपुर क्वाछेंका नारायणदास फसिकवाले बताए । हात्तीपाइले राखेर पिलर ठडयाएर गारो लगाउने काम भइरहेको छ, उनले भने, भूकम्पअघिकै तरिका अपनाउँदा पुन: भत्किने हो कि भन्ने चिन्ताले पिलर राखेको हो । बाहिरी स्वरूप भने परम्परागत शैलीकै निर्माण गर्ने सोचमा छौं । इतिहास तथा संस्कृतिकर्मीहरूले भने भूकम्पपछि निर्मित संरचना हेर्दा सांस्कृतिक मौलिकता हराउँदै गएको भन्दै चिन्ता व्यक्त गरेका छन् । दु:खको कुरा छ, नेपाली संस्कृतिको मौलिक पहिचानका रूपमा राष्ट्रिय एवं अन्तर्राष्ट्रिय जगतमा हजारौं वर्षदेखि रही आएका हाम्रा निधि (परम्परागत शैलीका घर, झयाल, ढोका एवं वास्तुशैली) हेर्दा हेर्दै हराउँदै छन्, इतिहासविद् पुरुषोत्तमलोचन श्रेष्ठले भने, अब हामीले हाम्रो राष्ट्रिय पहिचान गुमाउने दु:खद क्षण आरम्भ भएजस्तो लाग्छ ।बलियो र सुरक्षाका नाममा गलत प्रचारप्रसार तथा प्रयोग हुँदै गएको उनीहरूको भनाइ छ । सांस्कृतिक धरोहर जोगाउने ध्यान कसैको छैन, सम्पदा संरक्षणकर्मी रवीन्द्र पुरीले भने, परम्परागत सामग्रीबाट बनेका घर सयौं वर्ष टिकेको उदाहरण छ । डन्डी, सिमेन्टभन्दा बलियो, कम खर्चिलो, वातावरण सुहाउँदो र पुन: प्रयोग गर्न मिल्ने संरचना बनाउन जोड गर्ने निकाय आवश्यक छ, उनले भने । भूकम्पपछि स्थानीय स्रोत साधनको प्रयोग गर्ने, बाहिरी स्वरूप कलात्मक बनाउने परम्परा हराउँदै गएको उनले बताए ।भूकम्पअघि नगरपालिकाले झिँगटीको प्रयोग गर्ने, कलात्मक झयाल, ढोका राख्नेलाई सहुलियत गदिने गथ्र्यो । भूकम्पपछि नगरपालिकाले सहुलियत कटाएको जनाएको छ । भक्तपुर नगरको अधिकांश इँटा र माटोको जोडाइमा बनेका पुरानोशैलीको घर भत्किएपछि सबै आरसीसी प्रविधिमा लागेको नगरपालिकाको भनाइ छ ।"
नि:शुल्क सेवा लागू भएन,"काठमाडौं ललितपुरका २० निजी अस्पतालमध्ये पाँचले मात्र १० प्रतिशत विपन्न र गरिबलाई नि:शुल्क सेवा दिएको पाइएको छ । जिल्ला जनस्वास्थ्य ललितपुरका प्रमुख झलक शर्मा पौडेलका अनुसार नि:शुल्क गर्नुपर्ने नियमलाई अधिकांश अस्पतालले अटेरी गर्दै आइरहेका छन् । पाटन अस्पताल, नेपाल क्यान्सर हस्पिटल एन्ड रिसर्च सेन्टर, आनन्दवन अस्पताललगायत अरू निजी अस्पतालले अहिलेसम्म कुनै प्रतिवेदन बुझाएका छैनन्, उनले भने, अल्का अस्पताल, मानसिक अस्पताल, नेसनल क्यान्सर एन्ड रिसर्च सेन्टर र सुमेरु सिटी अस्पतालले विपन्नलाई उपचार दिएको प्रतिवेदन बुझाएका छन् । उनले मापदण्ड पालना नगर्ने निजी अस्पताललाई कारबाहीका लागि मन्त्रालयमा सिफारिस गर्ने तयारी भइरहेको जानकारी दिए ।कार्यालयका सूचना अधिकारी हरिओम पोखरेलका अनुसार कति निजी अस्पतालले त सरकारी मापदण्डै पालना नगरी संस्था सञ्चालन गरेका छन् । उनले भने, नामी अस्पतालले नै बदमासी गरेको भेटियो । स्वास्थ्य निर्देशिका २०७० अनुसार प्रत्येक निजी अस्पतालले नि:शुल्क उपचार सेवा दिएको मासिक प्रतिवेदन बुझाउनुपर्ने हुन्छ । पोखरेल भन्छन्, अस्पतालले कतिलाई सेवा दिएको भनेर तथ्यांक खुलाएर प्रतिवेदन दिएका छैनन् । नियमअनुसार अति विपन्न वर्गलाई दिएको उपचार सेवाको मासिक प्रतिवेदन अस्पतालले जिल्ला जनस्वास्थ्य कार्यालयमा पठाउनुपर्ने हुन्छ । निजी अस्पतालले मापदण्ड पालना गरेनगरेको बारे कार्यालय र मन्त्रालयका तर्फबाट अहिलेसम्म कुनै अनुगमन हुन सकेको छैन । पोखरेल भन्छन्, त्यसैले अस्पताललाई पनि मापदण्ड मिच्न सजिलो भएको हो ।स्वास्थ्य मन्त्रालयका सचिव सेनेन्द्र उप्रेतीका अनुसार १० प्रतिशत विपन्नवर्गका लागि नि:शुल्क स्वास्थ्य सेवा दिनैपर्ने मापदण्ड अटेरी गर्ने अस्पताललाई कारबाही हुन्छ । उनले भने, अनुगमन र कारबाहीको तयारी भइरहेको छ । न्यूनतम सर्त पालना नगर्ने निजी अस्पताललाई सञ्चालन र नवीकरण स्वीकृति खारेज गरिने सचिव उप्रेतीले बताए । स्वास्थ्य मन्त्रालयमा बिरामीले दिएको उजुरीका आधारमा मापदण्ड पालना नगर्ने अस्पतालमाथि मन्त्रालयले कारबाही थाल्ने उनले बताए । उनले भने, मन्त्रालयमा यस्ता उजुरी आइरहेका छन् ।"
बालबालिकाको आनीबानी सुध्रियो,"काठमाडौं गंगादेवी कसजू गृह विज्ञानकी विज्ञ हुन् । त्यही भएर उनी बालबालिकालाई खानेकुराबारे सिकाउँछिन् । ३५ वर्ष त्रिभुवन विश्वविद्यालयमा पढाएर अवकाश पाएकी छन् । जंक फुड ले शरीरमा के प्रभाव पर्छ भनेर चेतना जगाएका छौं, कसजू भन्छिन्, जीवन नै बच्चासँग बितेको हो । अब रिटायर्ड लाइफ पनि बच्चासँगै बिताउने योजना बनाएकी छु । डा विद्या हाडा श्रेष्ठ प्राणी शास्त्रकी विज्ञ हुन् । उनी बालबालिकालाई जीवजन्तुबारे सिकाउँछिन् । प्राडा जीवन श्रेष्ठलेचाहिँ जुलोजी सिकाउँछन् । चर्चित लाइब्रेरियन इन्दिरा दलली पुस्तकालय कसरी व्यवस्थापन गर्ने भनेर सिकाउँछिन् ।ललितपुर धोबीघाट पुलबाट उत्तरतिर लागेपछि सानेपा पुगिन्छ । त्यहाँ महिलाहरूले बालबालिकाका लागि पुस्तकालय खोलेका छन् । यहाँ पुस्तक मात्रै राखिएका छैनन् । पुस्तकबाहेक बालबालिकालको आनीबानीमा कसरी परिवर्तन गराउने र बढीभन्दा बढी विषयमा कसरी जानकारी दिने भनेर प्रयास भइरहेको पुस्तकालयकी अध्यक्षसमेत रहेकी दलीले जानकारी दिइन् । जागिरे जीवनबाट निवृत्त भएपछि गृहिणी जीवन बिताइरहेका पूर्वप्राध्यापक मिलेर खोलेका हुन् यो पुस्तकालय । ६ वर्ष भयो पुस्तकालय सञ्चालन भएको । यहाँको पुस्तकालयमा खासगरी तराईका बासिन्दा धेरै छन् । उनीहरूलाई भाषाको समस्या थियो । यहाँ आएपछि भाषामा सुधार भएको दलीले बताइन् । पुस्तकालयमा जाने अधिकांश कमजोर आर्थिक अवस्था हुने परिवारका छन् । यहाँ आउन थालेपछि बालबालिकामा सामाजिक र शैक्षिक रूपमा परिवर्तन आएको उनले जानकारी दिइन् । सुरुवाती दिनमा गरिब बालबालिका धेरै आउने भएपछि सम्पन्न परिवारले यहाँ आफ्ना छोराछोरी पठाएनन् । अहिले बालबालिकामा परिवर्तन आउन थालेपछि फेरि सबैखाले परिवारले यहाँ पठाउन थालेका छन् । स्कुल छुट्टी भएपछि बेलुका २ घण्टा पुस्तकालयमा बस्छन् । बालबालिकालाई पढाउने मात्रै होइन, पुस्तकालयबारे जानकारी पनि दिइएको छ । हाम्रो लाइब्रेरीको पुस्तक यो हो भनेर चिनाइन्छ । सुरुवात महिलाले गरे पनि यसमा टोलका सबैको साथ छ । भरपर्दाे आर्थिक स्रोत छैन । पुस्तकालयको सदस्य मिलेर खर्च व्यहोर्छन् । ५२ जना आजीवन सदस्य छन् । सुरुमा ३ सय १ तिरेर आजीवन सदस्य बन्न पाइन्थ्यो । अहिले यो रकम बढाएर ५ हजार पुर्याइएको छ । आजीवन सदस्यबाट उठेको रकमले मात्रै धान्दैन । भोलि राम्रो बनाउन आज बालबालिकामा राम्रो लगानी गर्नुपर्छ, पुस्तकालयका सल्लाहकार तथा बालसाहित्यकार विनय कसजू भन्छन्, चेतनास्तर बढाउन पुस्तक पढ्ने संस्कारको विकास गराउनुपर्छ । त्यसका लागि पुस्तकालय महत्त्वपूर्ण स्रोत हो ।"
सूचना लुकाउनु अपराध : उपराष्ट्रपति,"काठमाडौं उपराष्ट्रपति नन्दबहादुर पुनले सूचना लुकाउनु अपराध भएको बताएका छन् । राष्ट्रिय सूचना आयोगको महत्त्वपूर्ण फैसलाआदेशहरूको संग्रह सार्वजनिक गर्दै पुनले सूचना भनेको राज्य र नागरिकको आँखा भएकाले यसको प्रवाह नहुनु भनेको अन्धकारमय अवस्था हुने बताए । उनले अन्धकारबाट मुक्त हुन सूचना माग्ने र दिने संस्कृतिको विकास गर्नुपर्ने बताए । सूचनाको हक नागरिकको मौलिक हक भएकाले यसको पालनामा सबैले उच्च प्राथमिकता दिनुपर्छ, उनले भने । ठूलो संघर्ष गरेर लोकतन्त्र ल्याएको भए पनि दिमागमा लोकतन्त्र घुस्न नसकेकाले पछि परिएको उनको भनाइ थियो । उनले आयोगले नागरिकको सामथ्र्य अभिवृद्धि गर्न चालेको महाअभियानमा साथ दिने प्रतिबद्धतासमेत व्यक्त गरे । व्यवस्थापिका संसदको विकास समिति सभापति रवीन्द्र अधिकारीले सूचना आयोगको क्रियाशीलताले यसको अस्तित्व स्थापित भएको र सिर्जनशील काम गर्न सक्षम भएको बताए । उनले सूचना आयोगको सक्रियतामा सूचना लिने दिने संस्कृतिको विकास भएकोमा सूचना आयोगको सक्रियताप्रति आभार प्रकट गरे । प्रमुख सूचना आयुक्त कृष्णहरि बाँस्कोटाले सूचनाको हकको प्रभावकारी कार्यान्वयनका लागि नागरिकले सूचना माग्न आएका अधिकतम रूपमा स्वयं खुलासा गर्ने सिद्धान्तको परिपालना गर्न अनुरोध गरे ।"
अवैध पोलिक्लिनिक निर्बाध,"बेल्टार (उदयपुर) बेल्टारबसाहा नगरपालिकाको बेल्टार बजारमा अवैध रूपमा सञ्चालित एक पोलिक्लिनिकले महँगो मूल्य लिएर असुरक्षित गर्भपतन गराइरहेको छ । तीन महिनायता सञ्चालनमा रहेको शुभकामनाश्री पोलिक्लिनिक एन्ड डाइलोसिस सेन्टर प्रालि दर्तासमेत छैन । उक्त पोलिक्लिनिक हेल्थ असिस्टेन्ट अशोक यादव र उमेश साहले सञ्चालन गरेका हुन् । उनीहरूले तीन साताअघि मात्र दर्ताका लागि जिल्ला जनस्वास्थ्य कार्यालयमा निवेदन दिएका छन् । निवेदन दिए पनि अहिलेसम्म जनस्वास्थ्यले अनुगमन नगरेकाले पोलिक्लिनिक अवैध रहेको कार्यालयले जनाएको छ । हेल्थ असिस्टेन्ट, अहेव, अनमि र ग्रामीण स्वास्थ्य कार्यकर्ताले मेडिकल एभर्सन (औषधिको प्रयोग गरेर गर्भपतन) गराइरहेकाले सेवाग्राही जोखिममा छन् । असुरक्षित गर्भपतनले महिलाको स्वास्थ्यमा असर पारेको भन्दै सरकारले मुलुकी ऐनमै संशोधन गरेर सुरक्षित गर्भपतन गर्न पाउने सेवा दिएको हो । गर्भपतन गराउने डाक्टरले तालिम प्राप्त गरेको हुनुपर्छ । त्यसका लागि सम्बद्ध स्वास्थ्यसंस्था, अस्पताल, नर्सिङहोम, पोलिक्लिनिकले पनि सरकारी स्वीकृति लिएको हुनुपर्छ । उदयपुरमा गाईघाट र कटारीस्थित दुई सरकारी अस्पताल र प्राथमिक स्वास्थ्य केन्द्र बेल्टारलाई मात्रै गर्भपतन सेवाको मान्यता दिइएको जिल्ला जनस्वास्थ्य कार्यालयका सूचना अधिकृत दुनियालाल यादवले बताए । तर, कुनै पनि मापदण्ड नपुर्याएको शुभकामनाश्रीले गर्भपतन गराइरहेको छ । विशेषगरी अवैध रूपमा धारण गरेको गर्भपतन गराउनेको भीड लाग्ने गरेको त्यहीँका एक स्वास्थ्यकर्मीले बताए । औषधिबाट सजिलै गर्न सकिने भएपछि ग्रामीण क्षेत्रबाट निकै आउने गरेका छन्, उनले भने । शल्यक्रिया गर्नु नपर्ने र औषधिमार्फत गर्न सकिने प्रविधि विकासपछि सबै किसिमका स्वास्थ्य संस्थाले जथाभाबी गर्भपतन गराउने गरेको जनस्वास्थ्यका सूचना अधिकृत यादवले बताए । त्यस्ता स्वास्थ्यकर्मी र संस्थालाई कारबाही गरिने उनको भनाइ छ । शुभकामनाश्रीका हेल्थ असिस्टेन्ट अशोक यादवले भने आफूकहाँ गर्भपतन नै नगराइएको दाबी गरे । हाम्रो पोलिक्लिनिकमा त्यस्तो भएको छैन, उनले भने, कसले भन्यो तपाईंलाई ?"
कर्मचारीले खाइदिए विपन्नको सहुलियत,"भरतपुर सरकारले विपन्नलाई क्यान्सर उपचारका लागि छुट्टयाएको सहुलियत रकम बीपी कोइराला मेमोरियल क्यान्सर अस्पतालका कर्मचारीले किर्ते गरी निकालेको पाइएको छ । उनीहरूले सिफारिसमा सम्बन्धित डाक्टरको हस्ताक्षर किर्ते गरेर रकम फुत्काएका हुन् ।कलेजो क्यान्सरले पीडित गोरखा, घ्याल्चोक ९ का निमनारायण श्रेष्ठले आफूले पाउने एक लाख रुपैयाँमध्ये ५० हजार अस्पताल कर्मचारीले खाइदिएको बताए । यसबारे बुझ्न श्रेष्ठ बुधबार फाइल च्यापेर अस्पताल परिसरमा चिकित्सक पर्खिरहेका थिए । न्यायको खोजीमा रहेका उनले यसबारे छानबिनका लागि जिल्ला प्रशासनमा उजुरीसमेत दिएका छन् । श्रेष्ठले बीपी अस्पतालबाट २०६९ वैशाख ८ गते २२ हजार १ सय ३३ र जेठमा २० हजार ४ सय ३ रुपैयाँको केमो, औषधि गरी ४४ हजार ५ सय ३६ रुपैयाँको मात्र सुविधा पाएका थिए । उनी पछिल्लोपटक गत शुक्रबार नियमित जाँचमा आएका थिए । त्यसबेला बाँकी छुटको औषधि माग गर्दा अस्पतालले एक लाखको छुट पाइसकेको जनाएपछि उनी अचम्ममा परे । कर्मचारीको मिलेमतो नभएसम्म किर्ते काम सम्भव छैन, उनले भने, ककसको संलग्नता छ, सबैलाई कारबाही हुनुपर्छ । गत साउन १९ गते २० हजार ३ सय ३० रुपैयाँको केमो चढाएको भन्दै किर्ते कागज तयार पारिएको श्रेष्ठको दुखेसो छ । कागजमा चिकित्सकले १८ गते केमो सिफारिस गरेकोमा साझा औषधिबाट १९ गते निकालिएको देखिन्छ । सिफारिसमा डा जया श्रेष्ठको हस्ताक्षर छ । श्रेष्ठकै नामबाट गत कात्तिक ३० गते बिरामीले खाने २९ हजार १ सयको इलोनिक्स औषधि निकालिएको छ । तर, उनी आफूले केमो र उक्त औषधि नै नलिएको दाबी गर्छन् । औषधि डा रञ्जनभक्त भण्डारीको हस्ताक्षरमा निकालिएको विवरण छ । डा श्रेष्ठ र भण्डारी भने आफूहरूले उक्त सिफारिस नै नगरेको र हस्ताक्षर किर्ते रहेको बताउँछन् । यसको छानबिन हुनुपर्छ, डा श्रेष्ठले भने, अस्पतालभित्र ककसको मिलेमतो छ, प्रशासनले हेर्नुपर्छ । बिरामी हेर्ने काम चिकित्सकको र कागजात हेर्ने काम अस्पताल प्रशासनको भएको उनको भनाइ छ । जिल्ला प्रशासनले उजुरीमाथि छानबिनका लागि अस्पताललाई पत्र पठाएको छ । अस्पतालका उपनिर्देशक डा देज गौतमले छुट रकम अनियमिततामा अस्पताल, कोष वा साझाका कर्मचारीको मिलेमतो रहेनरहेको अनुसन्धान गर्ने बताए । छुटको रकम बिरामीले नपाउँदै बीचमै किर्ते गरी निकालेको पाइयो, यो अत्यन्तै दु:खद घटना हो, उनले भने, हामी गहिरिएर अनुसन्धान गर्छौं । सरकारले क्यान्सर बिरामीका लागि गरिब तथा विपन्न नागरिक उपचार कोषमार्फत १ लाख रुपैयाँ बराबरको औषधि सुविधा नि:शुल्क दिँदै आएको छ । चिकित्सकले औषधि लेख्ने र साझाले मूल्य निर्धारण गरेपछि कोषको सिफारिसमा छुट दिइन्छ । किर्ते गरी निकालिएको औषधि कर्मचारीले बाहिर फार्मेसीमा सस्तो मूल्यमा बिक्री गर्ने गरेको स्रोतले जनाएको छ । श्रेष्ठ २०६५ कात्तिक १० गते बीपीमा भर्ना भएका थिए ।"
टेकाको भरमा दरबार,"साततल्ले (नुवाकोट) भूकम्पले क्षतिग्रस्त नुवाकोट दरबार र त्यस वरपरका ऐतिहासिक स्थल टेकोकै भरमा अडिएका छन् । क्षति पुगेका संरचनाहरूको जीर्णोद्धारमा ढिलाइ हुँदा नेपाल एकीकरणका ऐतिहासिक धरोहर मासिने चिन्ता बढेको छ ।एकीकरण इतिहास सुरुवात भएको मानिने दरबारमा फलामे टेको लगाइएको छ । पश्चिम मोहडाको पहिलो तलाको अधिकांश एकपत्रे गारोका इँटा झरेका छन् । भूकम्पले पाँचौं र छैटौं तलामा क्षति पुगेको थियो । तिनको मर्मतसम्भार नभएको हो । जीर्ण अवस्थाको दरबार २९ टेकोले अड्याइएको छ ।दरबारको तेस्रो तलाका कलात्मक टुँडाल ठाउँठाउँमा झरेका छन् । टुँडाल अड्याउने बिमसमेत झरेका हुन् । स्मारक संरक्षण तथा दरबार हेरचाह कार्यालयले भूकम्पपछि आगन्तुकलाई प्रवेश निषेध गरेको छ । दरबार बनेपछि तत्कालीन राजा पृथ्वीनारायण शाहले त्यहाँ श्रीनाथ गण खडा गरेका थिए । दरबारकै सुरक्षार्थ पूर्वतर्फ पोस्ट छन् । त्यहाँको तिलंगा दरबार (गारदघर) भग्नावशेषमा परिणत भएको छ । परिसरभित्रका कलात्मक दुईतले रंगमहल, विष्णु र नारायण मन्दिरको पनि उस्तै हालत छ ।दरबार संग्रहालयको उत्तरतर्फ तलेजु (तुलजा) भवानीको पाँचतले मन्दिर लड्ने अवस्थामा पुगेको छ । दक्षिणतर्फ नुवाकोट भैरवीको मन्दिर पनि उस्तै छ । भव्य कलाकृतिले सजिएको संग्रहालय नेपालीले नै बनाउनुपर्ने स्थानीयवासीको माग छ । विदेशीलाई बनाउन दिनु हँुदैन, विदुर नगरपालिका ३ का ध्रुव पाण्डेले भने । भूकम्पमा क्षतिग्रस्त ऐतिहासिक दरबार र मठमन्दिरको मर्मत नहुँदा इतिहास नै मेटिने चिन्ता बढेको अर्का स्थानीय अर्जुन घिमिरेले बताए । आफ्नो इतिहास बचाउन अर्काको मुख ताक्नु हुँदैन, उनले भने । ११ पुस्तादेखि नुवाकोट दरबार र यहाँस्थित मठमन्दिरको पूजा र जात्रा चलाउने जिम्मा पाएका पूर्वराजाका राजप्रतिनिधि समेत चिन्तित छन् । अर्काले बनाइदिन्छ भनेर मुख ताक्नुभन्दा हामी कति सक्छांै गरौं भन्ने भावना जागृत नभएको राजप्रतिनिधिका भाइ सुरेन्द्र शाहले बताए । पुरातत्त्व बिभागलाई ऐतिहासिक संरचना जोगाऔं भनेर कति भनियो । सुनेको नसुन्यै गरे । पुर्खाको इतिहास मास्यो भने कहाँ खोज्ने, उनले भने । टेकाले अड्याइएको नुवाकोट दरबार संग्रहालय । तस्बिर : कान्तिपुर"
पाठ्यपुस्तक छपाइमा ढिलाइ नगर,"आगामी फागुन १ गतेदेखि नयाँ शैक्षिक सत्र सुरु हुने मनाङ, मुस्ताङ, हुम्ला, जुम्ला र डोल्पा गरी पाँच जिल्लामा यतिखेर पाठ्यपुस्तक पुर्याउनुपर्ने हो तर अहिलेसम्म छपाइ कार्यसमेत सुरु नहुनु दु:खद विषय हो । यीबाहेकका अन्य ७० जिल्लामा पनि चैतको अन्तिमदेखि शैक्षिक सत्र सुरु हुने हो तर पाठ्यपुस्तक छपाइ गर्ने जनक शिक्षा सामग्री केन्द्रको तयारी हेर्ने हो भने त्यो अवधिमा पुस्तक पुर्याउन त परै जाओस्, छपाइ पनि सकिने सुरसार छैन । त्यसैले यो वर्ष पनि समयमा पाठ्यपुस्तक नपुग्ने अवस्था देखिँदै छ, जसले गर्दा कक्षा १ देखि १० सम्मका झन्डै ५८ लाखभन्दा बढी विद्यार्थी प्रभावित हुने देखिन्छ । त्यसैले यसप्रति शिक्षा मन्त्रालयदेखि जनक शिक्षा सामग्री केन्द्रलगायतका अन्य सरोकारवाला पक्षले बेलैमा ध्यान दिन जरुरी छ । आउँदो शैक्षिक सत्रमा कक्षा १ देखि १० सम्मका ५७ लाख ५७ हजार ७ सय ४४ जना विद्यार्थी हुनेछन् जसका लागि ३ करोड ७२ लाख ५१ हजार ९ सय ५५ थान पाठ्यपुस्तक आवश्यक पर्छ । यसमध्ये २ करोड ९३ लाख थान पाठ्यपुस्तक छाप्न बाँकी छ । यसमा जनकले मात्रै १ करोड २१ लाख थान छाप्न बाँकी छ । अहिलेको अवस्थामा शैक्षिक सत्र सुरु हुनुअघि बाँकी सबै पुस्तक तयार गर्न जनकले दैनिक १ लाख ३९ हजारका दरले छाप्नुपर्ने हुन्छ । तर, पाठ्यपुस्तक छपाइ गर्ने जनक शिक्षा सामग्री केन्द्रले सोमबार शिक्षा विभागलाई बुझाएको कार्ययोजनाअनुसार दैनिक छपाइ क्षमता ८२ हजार मात्रै छ । यस हिसाबले केन्द्रले झन्डै ५० लाख थान पुस्तक शैक्षिक सत्रअगावै छाप्न नसक्ने देखिन्छ । त्यसैले पनि समयमै पाठ्यपुस्तक पुर्याउनका लागि अन्य वैकल्पिक व्यवस्था गर्नुपर्ने देखिएको छ । जनक शिक्षा सामग्री केन्द्र स्वयंले नै ५० लाख थान पाठ्यपुस्तक उत्पादनको वैकल्पिक व्यवस्था खोज्नुपर्ने कार्ययोजना बुझाएको छ । त्यसका लागि केन्द्रले चारवटा विकल्पसमेत अघि सारेको छ, जसअनुसार यूसेप र साझाबाट ३ लाख, केन्द्रको प्रेस २४ सै घण्टा सञ्चालन गरेर २७ लाख, गत वर्ष विशेष व्यवस्था गरेर सञ्चालन गरेको प्रेसबाट २० लाख छाप्न सकिने उल्लेख छ । त्यसो त कक्षा १ देखि ५ सम्मका ३४ लाख ५० हजार २३ विद्यार्थीलाई आवश्यक पर्ने १ करोड ७२ लाख थान पुस्तक छाप्ने जिम्मेवारी निजीलाई दिइएको छ । कक्षा ६ देखि १० को २३ लाख ७ हजार विद्यार्थीका लागि आवश्यक २ करोड १ हजार ८ सय ४० थान पाठ्यपुस्तक छाप्ने जिम्मेवारी मात्रै केन्द्रले पाएको हो । केन्द्रले विभागलाई दिएको जानकारीअनुसार अहिलेसम्म ७९ लाख थान मात्रै छापिएको छ, जसमध्ये ६६ लाखको मात्रै फिनिसिङ भएको छ । यस वर्षदेखि कक्षा १ र २ को पुस्तक रंगीन हुँदै छ, जसको छपाइ जिम्मेवारी निजी प्रेसलाई दिइएको छ । तर, निजीले पनि छपाइ सुरु गरेकै छैन । यसले गर्दा समयमै विद्यालयमा पाठ्यपुस्तक पुग्ने कुरामा आशंका छ । यही फागुन १ गतेदेखि शैक्षिक सत्र सुरु हुने पाँच जिल्लाको हकमा केन्द्रले त्यहाँ समयमै पाठ्यपुस्तक नपुर्याउने निश्चित नै भएको छ । यता कक्षा १ देखि ५ सम्मको छपाइ जिम्मेवारी पाएको निजीले पनि ती जिल्लामा पाठ्यपुस्तक कहिले पुर्याउने हो भन्ने कुराको कुनै निश्चितता छैन । यस हिसाबले ती जिल्लाका सम्बन्धित विद्यालयसम्म पाठ्यपुस्तक पुग्दा कम्तीमा शैक्षिक सत्र सुरु भएको एक महिनाभन्दा बढी समय गुज्रिने निश्चित नै छ । पाठ्यपुस्तक छपाइमा भएको ढिलासुस्तीलाई लिएर संसद्को महिला बालबालिका, ज्येष्ठ नागरिक र समाज कल्याण समितिले शैक्षिक सत्रको सुरुमै पाठ्यपुस्तक पुर्याउन शिक्षामन्त्री र अन्य सरोकारवाला निकायको ध्यानाकर्षण गराएका छन् । यो अवस्थामा संसदीय समितिले ध्यानाकर्षण गराएर मात्र हुँदैन, यसको निरन्तर अनुगमन गरी समयमै पाठ्यपुस्तक पुर्याउने व्यवस्था गर्न आवश्यक छ । त्यसमाथि शैक्षिक सत्रअगावै पाठ्यपुस्तक नपुग्ने हरेक वर्षको समस्या भएकाले यस किसिमको वातावरण आउनै नदिनेतर्फ ध्यान दिन जरुरी छ । अहिले तत्कालका लागि भने सुरुमा फागुनदेखि नै शैक्षिक सत्र थालनी हुने पाँच जिल्लालाई प्राथमिकता दिन जरुरी छ । यसका साथै जनक शिक्षा सामग्रीले छाप्न नसक्ने यो अवस्थामा यसको विकल्पस्वरूप साझा प्रकाशन वा निजी क्षेत्रका छापाखानाहरूलाई समेत छपाइको जिम्मेवारी दिँदै शैक्षिक सत्रअगावै पाठ्यपुस्तक पुर्याउन जरुरी छ जसका लागि शिक्षा मन्त्रालय र मातहतका निकायको ध्यान जाओस् ।"
राष्ट्रपति भनेको कुल होइन,"बहालवाला राष्ट्रपतिले आफ्नो कौटुम्बिक विस्तार निवर्तमान राष्ट्रपतिको परिवारसँग गरिराख्दा त्यहाँ साक्षीमा पूर्वराजा नै किन खोजियो ?वर्तमान संविधान अनुसार राष्ट्रपति नेपालको राष्ट्राध्यक्ष हुन् । उक्त पदमा पुग्न एउटा निर्वाचन प्रक्रियाको व्यवस्थासमेत संविधानमा गरिएको छ, अर्थात् राष्ट्रपति हुनका लागि केही योग्यताहरूको अभिरेखांकन संविधानले गरेको छ । राष्ट्रपति भनेको एउटा संस्था पनि हो । यो गणतन्त्रको सूचक पनि हो र नेपाली जनताको बद्लावको प्रतीक पनि । राष्ट्रपति पद आफैंमा कुनै कुलविशेषबाट उत्तराधिकारमा प्राप्त हुन आउँदैन । राष्ट्रपति पदमा जुनसुकै पात्र पुुगे पनि तिनका कोही पारिवारिक सदस्यको हैसियत संविधानले तोकेको छैन । अर्थात राष्ट्रपति स्वयंमा व्यक्ति, संस्था र स्मृति गाँसिएको हुन्छ । राजामहाराजाको हैसियत कुल आरोहणबाट प्राप्त हुन्छ । तिनका सन्ततिले यिनै आधारमा अवसर पाउँछन् । लोकतान्त्रिक गणतन्त्रमा त्यसो हुँदैन । अर्थात राष्ट्रपतिको हैसियत उनी मात्रमा अन्तरनिहित हुन्छ । प्रश्नको ओइरो राष्ट्रपतिको पदीय कारणले तिनका गतिविधि आम राष्ट्रिय चासोको विषय हुन्छ, कतिपय सन्दर्भमा तिनका निजी एवं पारिवारिक प्रसंगहरू पनि । यी सामान्य कुराहरू उठाउनुपर्ने सन्दर्भ यतिखेर किन हुनपुग्यो भने यसै साता सम्पन्न राष्ट्रपति विद्यादेवी भण्डारीकी छोरीको विवाहमा पूर्वराजा ज्ञानेन्द्र शाहको आमन्त्रण र तिनको उपस्थितिले हो । विवाहमा आफन्त, इष्टमित्र र सहकर्मीहरू निम्त्याउनु स्वाभाविक हो । तर शाहसँग भण्डारीको साइनो के हो ? कतिपय वामपन्थी तप्काका लागि निर्मल निवास परमधाम मानिएकोले तिनको अधिपतिसँग साइनो जोडिन पुुगेको हो कि ? प्रश्नको ओइरो छ । विवाह समारोह राष्ट्रपति भवन शीतल निवासमा आयोजना गरिएको थियो । निश्चित रूपमा राष्ट्रपति पनि कोही व्यक्ति हुन्छन्, तिनको पनि परिवार र पृष्ठभूमि हुन्छ, नातागोता र इष्टमित्र हुन्छन् । पदमा रहेका राष्ट्रपतिले आफ्नो पारिवारिक दायित्वलाई पुरा गर्नुपर्ने तिनको वैयक्तिक अधिकारभित्रको कुरा हो । तर जब त्यो विवाह सरकारी भवनमा आयोजित हुनपुग्छ र त्यहाँ सम्पूर्ण राजकीय संशाधनको प्रयोग हुन्छ, त्यतिखेर त्यो नागरिक विद्यादेवी भण्डारीकी छोरी नभएर राष्ट्रपतिकी छोरीको विवाह भएको देखिन्छ । सँगै जब सांस्कृतिक समारोहमा एउटा विस्थापित पात्रलाई निम्त्याइन्छ, त्यो पारिवारिक सरोकारको विषयमात्र मानिँदैन । आम चासो यसै दिशामा केन्द्रित छ । यो अहिले जनताको निम्ति कौतुहलको विषय भएको छ । सामान्य मानिसहरू पनि यस विषयमा जान्न चाहन्छन् । शीतल निवासले अहिलेसम्म यस विषयमा जवाफ दिएको छैन । उसो त राष्ट्रपतिको स्वकीय सचिवालयको तर्फबाट एउटा विज्ञप्ति आएको छ, जसमा विवाह समारोहमा कोको विशिष्ट व्यक्तिहरू सहभागी थिए, त्यसको सूचना दिँंदै ज्ञानेन्द्र शाहको बारेमा समेत उल्लेख गरिएको छ । त्यहाँ तिनका बारेमा पूर्वराजा ज्ञानेन्द्र वीरविक्रम शाह भनिएको छ । आम जनताले बुझ्न चाहेको के हो भने नितान्त पारिवारिक समारोहमा पूर्वराजालाई निम्त्याउने आधार के थियो ? विद्यादेवी भण्डारी उक्त समारोहको एउटा आयोजक अभिभावकमात्र होइन, राष्ट्रपति पनि हुन् । राष्ट्रपतिले ज्ञानेन्द्र शाहलाई निम्त्याउनुपर्ने कारण के पर्यो ? एउटा बहालवाला राष्ट्रपतिले आफ्नो कौटुम्बिक विस्तार अर्का निवर्तमान राष्ट्रपतिको परिवारसँग गरिराख्दा त्यहाँ साक्षीमा पूर्वराजा नै किन खोजियो ? के यो गणतन्त्रमा नयाँ कुनै राजकीय गोत्रको विकास गर्ने सोपान यत्न त होइन ? शीतल निवासले ज्ञानेन्द्र शाहको बारेमा बनाएको दृष्टिकोण के राज्यले तिनीप्रति बनाएको दृष्टिकोणको रूपमा जनसामान्यले अब लिने ? विज्ञप्तिमा यी प्रश्नहरूबारे मौनता छ ।विवाह समारोहमा प्रचलित नियमकानुनको पालना भयो कि भएन ? त्यस अनुरूप जन्ती, भोज, दाइजो, खर्च आदि भएभएनन् ? त्यसको चियोचर्चा हुँदै गरेको छ । तर त्यसभन्दा पनि महत्त्वपूर्ण हो, एउटा विस्थापित शक्तिका बारेमा वर्तमान राष्ट्रपतिले आत्मसात गरेको दृष्टिकोण । विवाह पक्कै पनि राजनीतिक विषय होइन, राष्ट्रपतिको पनि पारिवारिक समारोहको निजत्वको सम्मान हुनैपर्छ । तर उठिरहेका सवालहरू र सरोकारहरू यसभन्दा टाढाका छन् । केही पहिलामात्र ज्ञानेन्द्र शाहको टिप्पणीप्रति मन्त्रीमण्डलमा चर्को बहस भएको थियो । ज्ञानेन्द्र शाहले राजनीतिक तथा धार्मिक संकीर्णताको आयतनलाई तन्काउन खोजेको आक्षेप छ । तिनको साहचर्यले श्वेत वस्त्रधारी राष्ट्रवादीहरू उत्साहित हुने गरेका छन् । हुन त नौ वर्ष पहिला नै जनमतलाई कदर गर्दै उनी सत्ता छाड्न बाध्य भएका थिए र राज्यले उपलब्ध गराएको सुविधा र संरक्षणमा जीवनयापन नेपालभित्रै गर्दैछन् । यस अवधिभित्र कहिले मुखर त कहिले चुप रणनीति अन्तर्गत उनले आफ्नो सांस्कृतिक स्वीकार्यता बढाउन अनेक उपक्रम गर्दै आएका छन्, जसका निम्ति छरछिमेकका शक्तिकेन्द्रहरूको परिक्रमा गर्ने गरेको समेत उजागर हुँदै आएको छ । कता डोर्याउने शीतल निवासलाईभनिन्छ, पुजारी र सैनिक हावी रहेको संस्था संकीर्णतावादी राजनीतिका निम्ति उर्वरभूमि हो । अहिलेको सन्दर्भ राष्ट्रपतिको निरीहता हो कि उदारमना प्रस्टिनुपर्छ । संरचना, प्रक्रिया र मान्यतासँग जोडिएका कुराहरू केवल संविधानमा कोरिँदैमा सबै राम्रो भइहाल्ने होइन, नत गणतन्त्र नै सही लिकमा हिँडेको मान्न सकिन्छ । राष्ट्रपति र राष्ट्रपति कार्यालयको समेत प्रतिबद्धता अनुुकूल आचरण र व्यक्ति राष्ट्रपतिको समग्र राजनीतिक संस्कार पनि उत्तिकै निर्णायक तत्त्वहरू हुन् । संविधानको रहनुमा र रहबर अर्थात रक्षक र पथप्रदर्शक मानिएको राष्ट्रपति स्वयं विराउन लागे भने त्यो चिन्ता र चासो विषय बन्नु स्वाभाविक हो । अहिलेको राष्ट्रपति भवन कुनै दलविशेष र त्यस दलका नेताकार्यकर्ताहरूको मात्र सम्पत्ति नभएर सबै नेपालीहरूको साझा धरोहर भइसकेकोले त्यसबारे व्यापक सार्वजनिक बहस भने चलिरहनु उपयुक्त हुनेछ । राष्ट्रपति भवन एउटा आवासमात्र होइन, यो हाम्रो स्वातन्त्रय चेतना, हाम्रो अस्मिता र मुलुकको जनसंघर्ष निर्माणका लागि प्राण न्यौछावर गर्नेहरूको भावनाको प्रतीक हो । गणतन्त्रलाई बयलगाडामा राखेर चन्द्रमामा पुग्नेजस्तो दिवास्वप्न हेर्नेहरूले आखिर छोटो समयमै त्यो साकार भएको हेरे । जनताले चाहे भने कुनै पनि मुकुटधारीहरूलाई भुइँ सतहमा ल्याइपुर्याउन सक्छन् । अर्को कुरा शीतल निवासमा मूलढोकादेखि नै सलामी ठोक्ने, सवारी चलाउने जस्ता प्रत्येक कामका लागि खटिएका कर्मचारीहरू जनताले तिरेको करबाट पालित छन् । तिनीहरू त्यो समारोहमा जो राष्ट्रपतिको छोरीको हुँदै थियो, त्यसमा खटिएका थिए । संरचनागत परिवर्तन बारेको चासो, उत्सुकता एवं आत्मतत्परता निकै सामयिक र यथार्थवादी लाग्छ । राष्ट्रपतिको स्वकीय सचिवालयको विज्ञप्तिले अहिलेको बहससँग जोडिएर आएका सवालहरूको जवाफ समेट्न नसक्नु मुख्य चासोको विषय हो । राजतन्त्रमा अधिपतिको आदेश सर्वोच्च हुन्छ । लोकतान्त्रिक गणतन्त्रमा विधिको सर्वोच्चता स्वीकार गरेर चल्छ । राष्ट्रपतीय संस्था नवीन भएको हुनाले यसले आफ्ना परम्पराहरूको लिक आफैंले कोर्दै जानुपर्ने हुन्छ । राष्ट्रपति र राष्ट्रपतीय संस्थाको अहंकार्य भनेको विधि, प्रक्रिया र मान्यताको पालना गर्नु र गराउनु हो । झट्ट सुन्दा यो कुरा सामान्य लाग्छ, तर व्यवहारमा उतार्न निकै चुनौतीपूर्ण छ । राजनीतिक दल र तिनका नेताहरू आफ्नो स्वार्थ पुरा गर्न हरदम विधि, प्रक्रिया र मान्यताको उल्लंघन गर्न उद्यत रहन्छन् । राष्ट्रसेवक नाम दिइएका कर्मचारीहरूको प्रवृत्ति पनि आत्मकेन्द्रित हुनसक्छ । उनीहरूको ध्यान हरदम आफ्नो सुविधा र लाभमा हुनसक्छ । बाह्य र आन्तरिक स्थायी सत्ताका अंगहरू आफ्नो अनुकूल राष्ट्रपतीय संस्थालाई रबर स्ट्याम्प बनाउने चेष्टा गर्न सक्छन् । यसरी कतिपय सन्दर्भ यस्तो आइपुग्छन्, जतिखेर राष्ट्रपति भवनमा बृहत्तर राष्ट्रिय स्वार्थको दृष्टिकोणको नितान्त अभाव भेटिन सक्छ । मूर्त र अमूर्त स्वार्थका कुहिरोले शीतल निवासलाई छेक्न सक्छ । त्यस्तो बेला यसरी राजनीतिक र कर्मचारी वृत्तको चेपबाट राष्ट्रिय स्वार्थलाई सकुशल अघि बढाउन राष्ट्रपतिलाई सघाउने काम उनका निजी सल्लाहकार तथा सहयोगीहरूले गर्नुपर्ने हुन्छ । त्यसभन्दा पनि बढी राष्ट्रपतिको निजी योग्यता, इमानदारी र खुबी प्रकट हुने पनि यस्तै बेलामा नै हो ।लाक्षणिक असरगणतन्त्र साध्य होइन, साधन हो । २००७ सालको क्रान्तिका अगुवाहरूले गद्दी त्याग गरेर विदेश पलायन गरिसकेका राजा त्रिभुवनलाई ससम्मान फिर्ता ल्याए । त्यसपछिका तीन पुस्ताका चार शाह राजाहरूले आफ्नो धार्मिक, सामाजिक, सांस्कृतिक एवं राज्यशक्ति लगाएर पनि जनपक्षीय उभारलाई निस्तेज गर्न सकेनन् । सक्रिय शाहीकालमा राष्ट्र भनेकै राजाको विस्तारित शरीर थियो । राज्यको परिचयसँग जोडिएको साम्प्रदायिक एवं संकीर्ण परिभाषालाई परिवर्तन गर्न देखाएको अरुचिले गर्दा मधेस विद्रोहको विजारोपण भयो र वैकल्पिक राष्ट्रियताका आधारहरू पहिल्याउने प्रयत्न भयो । सहिष्णुु लोकतन्त्रले नै समावेशी लोकतन्त्र स्थापित गर्न सक्छ भन्ने मान्यता राख्दै संविधानले राष्ट्रपतिलाई राष्ट्रिय एकताको प्रबद्र्धकको रूपमा स्वीकार्यो । राजतन्त्रले यदाकदा जातीय विविधतालाई फगत भाषिक र सांस्कृतिक विविधताका रूपमा मानेको जस्तो देखाउँथ्यो । तर गणतन्त्र भनेको आम नेपालवासीका लागि विपन्न एवं विविधतायुक्त देशमा समानता, सम्मान, समृद्धि र सत्ताको खोजी हो । राष्ट्रपति भवनको स्ट्याबिलिटी र एकाउन्ट्याबिलिटी अर्थात स्थिरता र जवाफदेहिता भनेको नै यी प्रश्नहरूबारे घोत्लिनुु हो । कतिपय कोणबाट व्याख्या गरिएको छ, ज्ञानेन्द्र शाहलाई शीतल निवास बोलाएर राष्ट्रपतीय संस्थाले एउटा निषेध र प्रतिशोधको परिपाटीलाई समाप्त पारेको छ । समयले कोल्टो फेरेको छ, तर पनि अहिले कतिपय कोणबाट विविधतालाई अन्तिम कवचको रूपमा लिंँदै त्यसलाई देखाएर आतंकित पार्ने र कृत्रिम राष्ट्रियता निर्माण गर्ने तानाबाना बुुनिँदैछ । मधेसको घुर बैठकीहरूमा सबैभन्दा बढी सोधिने निरीह प्रश्न हुन्छ, अब के हुुन्छ त ? के शीतल निवासले अबका दिनमा संवाद र समझदारीको लागि बोलाइने राजनीतिक बैठकीमा ज्ञानेन्द्र शाहलाई पनि निम्त्याउनेछ ? आफू पुर्ने खाडल आफैंले खन्नलागेको पत्तो इतिहासमा कैयौंले बेलैमा पाउँदैनन् । यहींनेर मलाई एउटा उर्दुुको शेर सम्झना हुन आउँछ : तकदिर ऐसी होती हैं कि सर्द रात में, मुुझे सोने नहीं देतीओढुु, विछाउ क्या वात किस्मत की रोने नहीं देती ।"
कर्णालीमा शिक्षा र स्वास्थ्य,"मुलुकका दुर्गम ठाउँ धेरै कुराबाट ठगिन बाध्य छन् । शिक्षा र स्वास्थ्यजस्ता आधारभूत न्युनतम नैसर्गिक अधिकारबाट बञ्चित हुनुपरेको छ । त्यसमध्ये भौगोलिक रूपमा राजधानी वा सहरबजारबाट टाढा कर्णाली केन्द्रीय शासन सत्ताबाट अझै उपेक्षाको अवस्थामै छ । नयाँ शैक्षिक सत्र सुरु हुनलाग्दा समेत कैयन ठाउँमा अझै पाठ्यपुस्तक पुग्न नसेकेकोले नै बताउँछ कि हाम्रो शैक्षिक गुणस्तर र सहुलियत कहाँ पुग्दैछ । कति ठाउँमा विद्यालय छ, शिक्षक पुग्दो छैन । कतै फेरि विद्यार्थीभन्दा शिक्षक धेरै भएर घाम तापेर, हाइ काढेर दिन बिताउनुपर्ने अवस्था छ । विद्यार्थीशिक्षक छन्, विद्यालयको भौतिक अवस्था खुला चौर प्लेटफर्म भएका छन् । सबैभन्दा दु:खदायी अवस्था त पढाउनुपर्ने पाठ्यपुस्तक नै बेलामा पुग्दैनन् । अनि शिक्षकले के पढाउने, विद्यार्थीले के पढ्ने ? परीक्षा प्रणाली भने समान समयमा तोकेर अन्दाजी पासफेल गर्नेगराउने दिनचर्यामै हाम्रो दुर्गम शिक्षा गुज्रेको छ । राज्यका जिम्मेवार निकायहरूको नकचरो प्रवृत्ति यसमा प्रमुख दोषी हुन् । त्यसपछि स्थानीय नेता, अभिभावक र विकासे अड्डा थोरै भागिदार हुन् । अनावश्यक खर्च गर्न अभिभावकका लागि जति पनि पैसा हुन्छ । खानलाई अन्न छैन, तर त्यही अन्न कुहाएर रक्सीले मातेर घरमा जात्रा देखाउने पौरख हुन्छ । नेताको पगरी गुँथेर सिद्धान्तका ठुटे बहस गरेर धेरेलाई नेता हुँ नि भन्ने रहर हुन्छ । तर घरगाउँको विद्यालयको अवस्था, पढाइ वा स्वास्थ्य र सडकजस्ता जनसरोकारमा मतलब गर्दैनन् । सदरमुकामसम्म जेनतेन पुग्ने विकासे संस्थाले कम्तीमा मध्यस्थकर्ताको भूमिका निभाइदिए पनि ठूलो राहत हुने थियो । अहिले त गाउँगाउँमा एफएम रेडियो छन्, टिभीको पहुँच पनि लगभग बढ्दैछ । हातहातमा मोबाइल छ । कम्तीमा विद्युतीय माध्यमलाई अधिक प्रयोग गरेर टेलिमेडिसिन नमुना अभ्यास जसरी शिक्षाको ज्योति बढाउन पनि सकिन्छ । रेडियो र पत्रिकामा अनेक जनचेतनामूलक सन्देश, शिक्षा र स्वास्थ्य हाम्रो मौलिक हक हो भनेर कान टट्याउने विज्ञापन खर्चमै अधिक हिसाब मिलान हुँदैछ । अनि अहिलेको विद्यार्थी पुस्ता मोबाइल वा विद्युतीय माध्यमको सही सदुपयोगभन्दा अधिक दुरुपयोग गर्नमा ट्यालेन्ट छन् । चाहिने ज्ञान गुणका शिक्षा लिन फुर्सद छैन । हातमा मोबाइल खेलाएर क्लास लिने र घरबाट जाँदाआउँदा कानमा ठेडी कसेर म्युजिक फ्यानको संसारमा रमाएका हुन्छन् । सरकारी स्वामित्वको जनक शिक्षा सामग्री लिमिटेड र साझा प्रकाशनजस्ता निकायलाई सही सदुपयोग गर्न नसक्नु अर्को उदेकलाग्दो परिणाम हो । त्यही निजी क्षेत्रका ससाना प्रकाशन गृहले पुस्तक, पत्रिका वा अन्य आवश्यक उत्पादन भनेको समयमा भनेको प्रति उत्पादन गरेर मुलुकभर वितरण गर्न सक्छ । राज्यको अर्बौं लगानी, पुँजी भएका संस्थाहरू आज तलब खान नसक्ने, अस्तित्वको लागि याचक कर्णालीका भोकमरीले पिल्सिएका दु:खी जनताजस्ता सहरमा परिचय लुकाउनुपर्ने अभागी कर्मचारी भएका छन् । शिक्षा मन्त्रीलाई भीसी, डिन र रजिष्ट्रार नियुक्तिमा चासो र चिन्ता लिनै फुर्सद हुन्न, अनि प्रधानमन्त्रीलाई दीक्षान्त समारोहमा गाउन लगाएर कुलपति बन्दै चारपाते चुच्चे टोपीबाट झरेका फुर्का सारेर मन्तव्य दिन पाएपछि भइहाल्यो । श्रीकृष्ण राजवंशीसिन्धुली"
प्रदेश संरचनाबारे फेरि सोचौं,"प्रदेश सीमांकन अहिलेको मूल समस्याको रूपमा देखापरेको छ । एक वर्षअघि संविधान घोषणा गर्दा प्रदेश नम्बर ५ संघीय नेपालको नयाँ संरचनाको एउटा प्रमुख अङ्गको रूपमा पेस गरिएको थियो । एक वर्षपछि कुनै कारण र औचित्य पेस नगरी प्रदेश ५ लाई टुक्र्याउन खोजिएको छ । एक वर्ष अघिको निर्णय आजै किन औचत्यहीन हुनपुग्यो ? यसभित्र निहित राष्ट्रिय एकताका दृष्टिकोण के हुन् ? यस्ता थुप्रै प्रश्नहरू उब्जिएका छन्, जसको उत्तर सरकारसँग देखिँदैन । स्वाभाविक रूपमा यस्तो प्रवृत्तिबाट प्रदेश नं ५ का जनतामा आक्रोश बढेको छ भने संविधानको कार्यान्वयन आफैंमा अन्योलमा परेको छ । विवाद र असमझदारीको भुमरीमा वर्तमान संविधान कार्यान्वयन संविधानले तोकेको अवधिभित्र हुनसकेन भने देशमा वैधानिकताको ठूलो संकट आउनेछ । हुन त संविधानसभाको विगतको अनुभवलाई हेर्दा २०७४ माघसम्म संविधान कार्यान्वयन हुन नसके पनि संसदले बहुमतको आडमा आफ्नो पदावधि आफैं नथप्ला भन्न सकिँदैन । यदि यो बाटो अपनाइयो भने त्यो अर्को भुल हुनेछ । पाँच विकास क्षेत्रसंघीयताको अवधारणालाई शान्ति, समुन्नति र राज्यसत्तामा सबै जातीय समुदायको समानुपातिक हकअधिकार सुनिश्चित गर्न पाँच विकास क्षेत्रलाई राज्यको निर्माण गर्न उपयोगी हुनसक्छ भन्ने चिन्तनलाई फेरि एकपल्ट पुनरावलोकन गर्न आवश्यक भएको छ । हुन त यो तर्क पेस गर्ने बित्तिकै देशका स्वघोषित अग्रगामीहरू महेन्द्रवादको पुनरोत्थान हुनथाल्यो भनी चिन्तित हुनेछन् । तर यथार्थलाई हेरौं । मानव इतिहासमा कुनै पनि नेता या शासकबारे विचार गर्दा राम्रो र नराम्रो दुवै पक्षलाई विवेकपूर्ण तरिकाले हेर्न सक्नुपर्छ, किनभने कुनै पनि व्यक्ति सबै कुरामा पूर्ण हँुदैन । हामीलाई थाहा छ, केही दशक अघिसम्म रूसमा स्टालिनबारे आलोचना गर्ने प्रयास गर्नु क्रान्ति र समाजवाद विरोधी ठहरिन्थ्यो । आज माक्र्सवादलाई क्रान्तिको आधार स्तम्भ ठान्ने नेपालको माओवादीकै नेताहरूले पनि माक्र्सवाद त्यागिसके भने कतिपय वरिष्ठ नेताहरू स्टालिनले थुप्रै गल्ती गरेको भनी अब खुलासा गर्न थालेका छन् । चीनमै हेरांै : वामपन्थी सिद्धान्तको धरातलमा उभिएर माओले बिसौं शताब्दीको सायद सबैभन्दा ठूलो क्रान्ति गरे, तर उनको रोमाञ्चकारी वाम सिद्धान्तले दसौं लाख चिनियाँहरू सन् १९६० को दशकमा भुखमरी र सांस्कृतिक क्रान्तिमा सखाप भए । चीनलाई यो राष्ट्रिय अस्तित्वमा आएको संकटबाट मुक्ति अर्का नेता देङले दिलाए । रूस र चीन दुवै देशका नेताहरूले ठूला काम गरे भने ठूला भुल पनि गरे । त्यस्तै रूसमा लेनिनको क्रान्तिपछि जारको हत्या गरियो र शोषणको अन्त्य भएको कुरो जनतासमक्ष पेस गरियो । यथार्थमा रूसी जार शासकहरू शोषक र सामन्त थिए, कडा सामन्ती संरचनामा देशलाई राखेका थिए । तर यस्ता शोषक भनिएका र मारिएका शासकको गाडिएको हाडखोर ७० वर्षपछि गाडिएको ठाउँबाट खनेर ल्याई पूर्ण इज्जतसाथ फेरि सद्गत गरियो, किन ? उत्तर स्पष्ट छ : जारहरू शोषकसामन्त भए पनि उनीहरूले रूसी राष्ट्रको विस्तार र रूसी राष्ट्रिय पहिचान कायम गर्न इतिहासमा खेलेको भूमिकाको लागि उनीहरूलाई फेरि इज्जत र सम्मान गरियो । अर्थात् जारशाहीको नकारात्मक पक्ष सामन्ती शोषण थियो भने सकारात्मक पक्ष रूसी राष्ट्रिय पहिचानको निर्माण थियो । लेनिनले नकारात्मक पक्ष समातेर हत्या गरे भने ७० वर्षपछिको पिढीले जारशाहीको सकारात्मक पक्षलाई सम्झेर सम्मान गर्यो । यस परिवेशमा महेन्द्रवाद भनेर आफ्नो विचारसँग नमिल्नेलाई एउटा खोपामा राखेर मुख बन्द गर्न खोज्ने हामीभित्र रहेको प्रवृत्तिप्रति पनि हामी सचेत हुन जरुरी छ । निश्चय पनि २०१७ सालमा एउटा लोकप्रिय र बौद्धिक नेताले नेतृत्व गरेको प्रजातान्त्रिक सरकार हटाउनु राजा महेन्द्रको ठूलो भुल र अन्याय थियो । सायद त्यसबखत सुरु भएको प्रजातन्त्रले काम गर्न पाएको भए देशमा प्रजातन्त्र र प्रजातान्त्रिक सरकारले देशको उन्नतिको लागि मजबुत जग खडा गर्ने थियो । यो यथार्थलाई मनन गरिसके पनि महेन्द्रको शासनमा भएका सबै काम गलत थिए भन्नु फेरि अर्को भुल हुनेछ । उदाहरणको लागि छुवाछूत अन्त्य गर्ने कानुन राजा महेन्द्रले पेस गरे । त्यस्तै नेपाली सामन्तवादका जगमा, जुनसुकै कारणले होस्, दह्रो प्रहार भूमिसुधार ऐन अन्तर्गत महेन्द्रबाट सुरु भयो । देशमा आधुनिक औद्योगिक कलकारखाना स्थापना भयो र नेपालको पहिचान अन्तर्राष्ट्रिय रंगमञ्चमा लैजाने सकारात्मक प्रयास भयो । यस्ता र अन्य थुप्रै सकारात्मक प्रयास त्यसबखत भयो । त्यस्तै सिलसिलामा ७५ जिल्ला र ५ विकास क्षेत्रको अवधारणा आयो । यो सबै अवधारणा र दृष्टिकोण महेन्द्रको शासनको संरचना अन्तर्गत आएको भनी त्यसको औचित्य नहेरी तिरस्कार गर्नुको कति जायज छ ? यस्ता प्रश्नमा विचार गर्ने कि नगर्ने ? यही प्रश्न पाँच विकास क्षेत्रलाई संघीय नेपालको पाँच राज्यमा लागु गर्ने कि नगर्ने ? महेन्द्रको शासन शृङखलाको क्रममा निस्केको अवधारणा भएकाले यसलाई अस्वीकार गर्ने हो भने ७५ जिल्लालाई के गर्ने ? विभिन्न क्षेत्रमा यस्ता थुप्रै प्रश्नहरू निस्कनेछन् । अर्थात अब पूर्वाग्रहलाई नै निर्णयको आधार नबनाएर समस्या समाधान गर्ने हिजोको अनुभव र आजको आवश्यकताबारे गम्भीर भएर छलफल गर्नु उचित हुन आउँछ ।आर्थिक विकास र गतिशीलतानेपालको उत्तरी छिमेकी चीन ४० वर्ष अगाडिसम्म तेस्रो विश्वको गरिब देश थियो । तर यो ४० वर्षमा चीनको कायापलट भएको छ भने यही गति भारतमा पनि छ । सौभाग्यवश नेपालको सिमाना यी दुवै राष्ट्रसँग जोडिएको छ । यसका साथै आउँदा वर्षमा चीनमा लगानी र विकासको ठूलो प्रयास दक्षिणी र पश्चिमी प्रान्तमा हुँदैछ । नेपालसँग जोडिएको चीनको तिब्बत प्रान्त यही विकासको प्राथमिकतामा पर्छ । त्यस्तै भारतको विकासको पनि अब ध्यान देशको पूर्वी प्रान्तमा बढाउने नीति लागु गरिएको छ । यी सबै प्रान्तहरू नेपालको सिमानासँग जोडिएका छन् । अर्थात भारत र चीन दुवै देशको लगानी र विकासको ठूलो प्रयास दुवै देशको नेपालसँग जोडिएको प्रान्तहरूमा हुँदैछ । यो यथार्थबाट नेपालका नयाँ प्रान्तहरूले फाइदा लिने हो भने हाम्रा नयाँ गठन हुने प्रान्तहरू उत्तर र दक्षिण दुवै देशसँग सम्पर्क गर्न मिल्नेगरी बनाउनु के उपयुक्त होइन र ? पाँच विकास क्षेत्रलाई पाँच प्रान्त बनाउने अवधारणाले यो सम्भावनालाई मूर्तरूप दिन्छ र हरेक नयाँ प्रान्तलाई उत्तर र दक्षिणमा हुने नयाँ आर्थिक गतिशीलतासँग प्रत्यक्ष रूपमा जोड्ने मौका दिन्छ । साथै नेपालको मूल प्राकृतिक स्रोतको रूपमा रहेको जलस्रोतको उपयोग पनि सुगम र कम झन्झटिलो हुनेछ ।राज्य संरचनामा अधिकारउत्तरदक्षिण सीमामा हुनेगरी निर्माण गरिएको पाँच विकास क्षेत्रलाई पाँच प्रान्त बनाउने चिन्तनको विरोध छ । देशभित्र मधेसमा रहेका नेपालीहरू आन्तरिक उपनिवेशजस्तो स्थितिमा रहेको हुँदा उत्तरदक्षिण संघीय संरचना अनुपयुक्त छ भन्ने तर्क आउने गरेको छ । यो तर्क हेरौं तराईमधेसका जनतालाई नेपालको राज्यव्यवस्थामा विगतमा अघोषित बन्देज रहेकै हो र त्यस परिवेशमा स्रोतसाधनको शोषण भएकै हो । तर यो आर्थिक र राजनीतिक शोषण मधेसमा मात्र सीमित थिएन । यथार्थमा नेपालको जहानियाँ शासनको युगमा मूलत: काठमाडौं केन्द्रितदेखि बाहुन, क्षत्री र सम्पन्न नेवार समुदाय बीचबाट आएका, मेरो अन्दाजमा ७०० देखि १,००० परिवारले सम्पूर्ण राज्यव्यवस्थामा आफ्नो राजनीतिकआर्थिक स्वार्थका साथै सांस्कृतिक दबाब कायम गर्न सफल भएको थियो । यो शोषणबाट पहाड र तराईमा बस्ने सबै आम नेपाली पीडित थिए । यसको उदाहरण विभिन्न क्षेत्र र जातिको मानव विकास सूचकाङ्कले इंगित गर्छ । सन् २०१४ सालमा प्रकाशित विश्व बैंकको प्रतिवेदनअनुसार नेपालको सत्तामा हावी जातीय समूह अर्थात खस समुदायको बाहुल्य रहेको जिल्लाहरूको मानव विकास सूचकाङ्क र तराईमधेसको मानव विकास सूचकाङ्कमा खास फरक छैन । कतिपय खसआर्य बाहुल्य भएको पहाडी जिल्लामा मानव विकास सूचकाङ्क मधेसको जिल्लाभन्दा तल छ ।यसको अर्थ सत्तामा हावी भएको खसआर्यको अवस्था नै देशका विभिन्न जिल्लाहरूमा र विशेषत: मध्य र सुदूर पश्चिममा दयनीय छ र यो समूह सामन्ती शोषणको चक्रमा परेर देश छोडी भारतको विभिन्न क्षेत्रमा जान बाध्य छ । यसको अर्थ नेपालको सीमित घरानियाँ परिवारले सञ्चालन गरेको सामन्ती संरचनाबाट तराईमधेसमात्र नभई पहाडकै खस आर्थिक रूपमा प्रताडित थिए । दलितहरू सबैतिरबाट शोषित र बञ्चित थिए । अत: काठमाडौंमा हावी रहेको पहाडिया शासक वर्गले एउटा क्षेत्रको मात्र शोषण गर्यो भन्ने तर्क आफैंमा कमजोर छ । सामन्ती राज्यले पहाडतराई सबैतिर शोषण गरेको थियो र राज्य संरचनामा सहभागिताको दृष्टिकोणबाट पनि काठमाडौं सानो खसआर्यको सीमित घरानियाँ समूहको मात्र बाहुल्य थियो । यो संरचनामा देशका विभिन्न जिल्ला र क्षेत्रमा बस्ने जनताको राज्य सञ्चालनमा सहभागिता न्युन थियो । साथै यथार्थ के थियो भने राज्य सञ्चालनको यो सानो घरानियाँ संरचनामा पनि मधेसको कुनै सहभागिता थिएन र उनीहरूलाई पछाडि पारिएको थियो । त्यसैले आज प्रश्न आर्थिक उपनिवेशको नभएर राजनीतिक सहभागितासँग जोडिएको छ अर्थात जनसंख्याको अनुपातमा राज्यव्यवस्थामा तराईमधेसको सहभागिता सुनिश्चित गर्नु आजको चुनौती हो । समावेशी र समानुपातिक सहभागिता एकातिर यसरी राज्यव्यवस्थामा सबैको सहभागिता सुनिश्चित गर्नुछ भने अर्कोतिर नयाँ स्थापना हुने राज्यले चीन र भारतको आर्थिक गतिशीलताबाट फाइदा लिनसक्ने भौगोलिक संरचना पनि निर्माण गर्नुछ । यी दुवै लक्ष्य उत्तरदक्षिण सिमाना हुने प्रान्त संरचनाबाट प्राप्त हुन सक्नेछ । तर उत्तरदक्षिण सीमा छुने पाँच प्रान्तको निर्माणमा सबै जातीय समूहको राजनीतिक सहभागिता र स्वामित्व समानुपातिक रूपमा सुनिश्चित गर्नुपर्छ । यसका लागि प्रान्तभित्र रहेका विभिन्न जातीय समुदायको जनसंख्याको अनुपातमा राज्यका राजनीतिक लगायत विभिन्न अङ्गमा प्रतिनिधित्व हुने चुनावी तथा अन्य संरचना कायम गर्नु अनिवार्य हुन आउँछ । सहभागिताको सिद्धान्तमा अडेर निर्माण हुने दक्षिणउत्तर प्रान्त समावेशी र समानुपातिक बनाए उत्तरदक्षिण नाकालाई प्रान्तीय विकासको लागि प्रयोग गर्न सकिन्छ । संसारको दुई गतिशील अर्थतन्त्रबीच अडेको र सिमाना जोडिएका प्रान्तले हरेक प्रान्तको लागि विकासका नयाँ सम्भावना खोल्नेछ र नेपालमा सबै जाति र समूहको स्वामित्व सहभागिता र विकासको नयाँ अध्याय खोल्नेछ । यस परिवेशमा पाँच विकास क्षेत्रलाई पाँच प्रान्त गर्ने बेला आएन र ?सबै नेपालीहरूले फूलबारीमा मौलाउन पाउनुपर्छ र आवश्यक मलजलको सुनिश्चितता हुनुपर्छ । यसको लागि राजनीतिक दृष्टिकोणले प्रत्येक प्रान्तको राजनीतिक र शासकीय क्षेत्रमा समानुपातिक सहभागिता र आर्थिक दृष्टिकोणले उत्तरदक्षिणका देश छुने भूगोल अबको आवश्यकता हो । यो यथार्थलाई उपेक्षा गरेर सिर्फ जात र क्षेत्रको फरकलाई मात्र प्राथमिकतामा राख्ने चिन्तनलाई संस्थागत गर्न खोजे केहीको सत्ता स्वार्थपूर्ति होला । तर राष्ट्रिय स्वार्थ, एकता र विकास पछाडि पर्नेछ ।लोहीन राप्रपाका वरिष्ठ नेता हुन् ।"
न्यायाधीश हुने महिला नभएकै हुन् ?,"नेपालको संविधानको भाग ११ मा न्यायपालिका सम्बन्धी व्यवस्था छ । धारा १२७ मा सर्वोच्च अदालत, उच्च अदालत र जिल्ला अदालत गरी विगतमा जस्तै ३ तहको न्यायपालिका संरचना रहेको छ । नेपालको संविधान अनुसार पुनरावेदन अदालतको स्थानमा उच्च अदालत गठन भएपश्चात न्यायाधीश नियुक्तिको प्रसंगले दैनिक रूपमा चर्चा पाएको थियो । उच्च अदालतको न्यायाधीश हुन योग्यता पुगेकालाई आवेदन फारम दर्ता गराउनका लागि न्यायपरिषदले २०७३ कात्तिक महिनामा आह्वान गर्यो । उच्च अदालतको न्यायाधीशको उम्मेदवारीका लागि करिब ९०० जति आवेदनहरू दर्ता भए । जसमा करिब १५० महिला, करिब २०० जनजाति र करिब १३० जति मधेसी समुदाय लगायतका कानुन व्यवसायीहरूले दर्खास्त दिए । सुशीला कार्की प्रधानन्यायाधीश भएको समयमा महिला न्यायाधीशहरूको संख्या आधा हुनसक्ने हल्ला बजारमा व्यापक आयो । प्रधानन्यायाधीशले काठमाडौंमा भएको कानुन व्यवसायी महिला सम्मेलन, वीरगन्जमा भएको कानुन व्यवसायी परिषदको बैठकको उद्घाटन लगायत विभिन्न कार्यक्रमहरूमा न्यायाधीशको नियुक्ति दलीय भागबन्डाको आधारमा नभई योग्यता र क्षमताको आधारमा गर्ने र न्यायाधीश नियुक्तिमा महिलाको संख्या वृद्धि गर्ने अभिव्यक्तिले यो पटकको नियुक्तिमा न्यायालय महिलामय हुने भयो भन्ने आवाज पनि उठे । न्यायपरिषदमा न्यायाधीशको लागि परेका आवेदनहरू न्यायपरिषदका सम्पूर्ण सदस्यहरूको व्यस्तताका कारण तत्काल बैठक बस्न ढिला भए पनि न्यायाधीश नियुक्तिको विषयलाई लिएर लामो समयदेखि न्यायपरिषदको बैठक पटकपटक बस्यो, तर न्यायाधीश नियुक्तिको निर्णय हुनसकेको थिएन । न्यायपरिषदको पटकपटक बैठकपश्चात २०७३ पुस २८ गते मध्यरातमा उच्च अदालतका न्यायाधीश नियुक्तिको निर्णय भयो । ८० जना न्यायाधीश उच्च अदालतमा बढुवा र नियुक्तिको सिफारिस हँुंदा २ जना पूर्व अतिरिक्त न्यायाधीश र ४ जना कानुन व्यवसायी गरी जम्मा ६ जना अर्थात ७५ प्रतिशतमात्र महिलाको सहभागिता रहेको देखियो । नेपाल राष्ट्रसेवक कर्मचारीबाट १ जना पनि महिला न्यायाधीश नियुक्तिमा सिफारिस परेको देखिएन । कानुन व्यवसायी महिलाहरूको तर्फबाट पूर्व अतिरिक्त न्यायाधीश २ जना र नयाँ ४ जना गरी ६ जना महिलामात्र सिफारिस हुंँदा एकातर्फ सकारात्मक हो कि भन्ने देखिए तापनि संविधान र कानुनको व्याख्या गर्ने निकायमा नै महिला सहभागिताले स्थान नपाउँंदा नेपालको संविधानको मर्म र भावना अनुरूप नहुनु दु:खद हो । करिब १५० जना कानुन व्यवसायीहरूले आवेदन दिएकोमा सबै अयोग्य नै थिए त ? नेपालको संविधानको मर्म र भावना अनुरूप समानुपातिक समावेशी भएकै हो ? उच्च अदालतको न्यायाधीशको लागि के महिला सक्षम नभएकै हुन् ? नेपालको संविधानको प्रस्तावनामा स्वतन्त्र, निष्पक्ष र सक्षम न्यायपालिका र कानुनी राज्यको अवधारणाप्रति प्रतिबद्ध भई धारा १५३ मा न्यायाधीशको नियुक्ति, सरुवा, अनुशासन सम्बन्धी कारबाही, बर्खास्ती र न्याय प्रशासन सम्बन्धी अन्य विषयमा सिफारिस गर्ने वा परामर्श दिने काम न्यायपरिषदले गर्छ भन्ने संवैधानिक व्यवस्थाका साथै न्यायपरिषद ऐन २०७३ को दफा ५ मा न्यायपरिषदले संविधानको अधीनमा रही समानुपातिक समावेशी सिद्धान्त बमोजिम न्यायाधीश नियुक्ति गर्नेछ भन्ने व्यवस्था रहेको छ । नेपालको संविधानको भाग ११ मा न्यायपालिका सम्बन्धी प्रावधानमा महिलाको संख्या यकिन नगरे पनि नेपालको संविधानको भाग ३ को मौलिक हकको धारा ३८ मा महिलाको हक अन्तर्गत राज्यका सबै निकायमा महिलालाई समानुपातिक समावेशी सिद्धान्तको आधारमा सहभागी हुने हक हुनेछ भनी महिलाको हकलाई मौलिक हकभित्र राखी सुनिश्चित गरेकोले राज्यका सबै निकायमा समानुपातिक समावेशिताको आधारमा महिला सहभागितालाई जोड दिनुपर्ने संवैधानिक व्यवस्थाको मर्म र भावनालाई न्यायपरिषदले अनुशरण नगरेको भन्ने ठोकुवा गर्ने परिस्थिति सिर्जना भएको छ ।न्यायपरिषदले ८० जना न्यायाधीशहरूको नियुक्तिको सिफारिसको निर्णयमा ६ भागमा विभाजन गरिएको छ । जसमा (१) नेपाल न्यायसेवाको राजपत्राङ्कित विशिष्ट श्रेणीको पदमा कार्यरत मध्येबाट ५ जना, (२) जिल्ला अदालतको न्यायाधीश पदमा कार्यरत १३ जना, (३) तत्कालीन पुनरावेदन अदालतको अतिरिक्त न्यायाधीश भई काम गरिसकेका व्यक्तिहरू २७ जना मध्येबाट १० जना, (४) जिल्ला अदालतको न्यायाधीश पदमा कार्यरत न्यायाधीशहरू मध्येबाट २१ जना, (५) नेपाल न्यायसेवाको राजपत्राङ्कित प्रथम श्रेणीको पदमा कार्यरत कर्मचारी मध्येबाट ६ जना, (६) वरिष्ठ अधिवक्ताहरू मध्येबाट २५ जना । कानुन व्यवसायीबाट नियुक्तिको लागि सिफारिस गरिएका निर्णय ६ नं मा वरिष्ठ अधिवक्ताहरू भन्ने छनोटको आधार उल्लेख गरिए तापनि उक्त २५ जना कानुन व्यवसायीहरूको नामको लिष्टमा अधिवक्ता नै उल्लेख गरिएको छ ।विगतमा न्यायाधीश नियुक्तिमा न्यायपरिषद विवादमा परेको थियो । यस पटक पनि त्यस्तै भयो । स्वतन्त्र न्यायपालिकालाई संरक्षण गर्ने न्यायपरिषद नै विवादमा परेपछि निर्णय के सच्चिने ? न्यायपरिषदको बहुमतले गरेको निर्णयउपर सच्याउने निकाय त छैन । सच्याउने निकाय छैन भन्दैमा दलीय भागबन्डामा न्यायाधीश नियुक्ति गर्दा न्यायपालिका कतिको स्वतन्त्र बन्न सक्छ ? यसभन्दा अगाडि न्यायाधीश नियुक्तिमा कानुन व्यवसायीबाट २७ जना नियुक्ति भई २ वर्षसम्म न्याय सम्पादनको काम पनि गरे । उक्त समयमा निजहरूलाई स्थायी नगरेका कारण नेपालको संविधान जारीपश्चात स्वत: पदमुक्त भएका थिए । २७ जना पूर्व अतिरिक्त न्यायाधीशहरू मध्येबाट १० जनामात्र सिफारिसमा परेका छन् । १७ जना पूर्व अतिरिक्त न्यायाधीशहरू २ वर्षसम्म न्याय सम्पादनको काम सम्पन्न गरिसकेपछि पनि हाल नियुक्तिको सिफारिसमा परेका छैनन् । के ती अयोग्य नै थिए त ? अयोग्य थिए भने पहिला किन नियुक्ति गरियो ? पाण्डे अधिवक्ता हुन् ।"
इतिहासको कसीमा किरात येले संवत्,"जित र हारको घामछाया भएर अगाडि बढ्ने इतिहासमा जित्नेको इतिहास स्वर्णाक्षरले लेख्ने र हार्नेको इतिहास चपरीमुनि पुर्ने सामान्य नियत हो । यसो भनेर किरातकालीन इतिहास, सभ्यता र त्यसैसँग सम्बन्धित किरात येले संवत्लाई इतिहास जनित प्रमाणको कसीमा नघोट्नु अथवा अपुष्ट प्रमाणको आधारमा मात्र त्यसलाई मानक मापन गर्नु क्षम्य हुने छैन । यसर्थ किरात इतिहासलाई सही प्रमाणको आधारमा प्रामाणिकता प्रदान गरी अगाडि बढ्नु नेपाली सभ्यता र नेपाली अस्तित्वको अविच्छिन्नताको लयलाई कायम गरी घनिभूत बनाउने सम्यक कर्म हो, किरात येले संवत् अभिलेख (२०१०)मा उल्लेख छ । किराती समाजमा माघ १ गते किरात येले संवत् नयाँ वर्षका रूपमा मनाइन्छ । तर देशविदेशबाट व्यक्त शुभकामना (२०७३ माघ १) एकातर्फ कलिगत आधारमा ५०७७ र अर्कोतर्फ ३७९६ उल्लेख गरेको पाइन्छ । किरात धर्म अन्तर्गत सत्यहाङ्मा पन्थ मान्नेहरूले किरात येले संवत् ५०७८ मनाउँदै आएका छन् । उनीहरूले चैत १ गतेलाई नयाँ वर्ष मनाउने गर्छन् । बहुभाषिक किरात समाजमा यो संवत्लाई येले तङ्बे, येले दोङ, येले थोचे भनेर बुझ्छन् । प्रत्यक्ष रूपमा तीनखाले संवत् प्रयोगले समाजमा अन्योल सिर्जना गरेको देखिन्छ । राजनीतिक इतिहासमा उल्लेख वल्लोकिरात, माझकिरात र पल्लोकिरातमा यो संवत् प्रचलनमा छ । लिम्बुवान, खम्बुवान, याक्खावान र कोइँचवानका किरातीले इतिहासमा उल्लेख प्रथम किरात हाङ (राजा) यलम्बरको नाममा प्रचलनमा ल्याएको संवत् हो । समुदायमा बहुसंख्यकले कलिगत आधारित ५०७६ चलनचल्तीमा ल्याएको पाइन्छ । नेपाल प्रज्ञा प्रतिष्ठानका पूर्वकुलपति तथा मुन्धुमविद् वैरागी काइँलाको संयोजकत्वमा गठित किरात येले संवत् अध्ययन समन्वय समिति र किरात समन्वय समितिको आयोजनामा २०६६ कात्तिक २८२९ गते राजधानी काठमाडौंमा सम्पन्न किरात येले संवत् अन्तर्राष्ट्रिय विशेष विचार गोष्ठीले प्रामाणिक आधारमा संवत् घट्न गएको निष्कर्ष दियो । प्राध्यापक डा जगदीशचन्द्र रेग्मी लगायत इतिहासविद्ले किरात येले संवत्लाई स्मारक संवत्का रूपमा मान्न सकिने र हाङ यलम्बरको शासनकाल गणनाले ३७९६ मात्र हुनसक्ने तथ्य सार्वजनिक गरे । उक्त निष्कर्षप्रति इतिहास तथा संस्कृतिविद् मञ्जुल याक्थुम्बा, किरात इतिहासकार दुर्गाहाङ याक्खाराई लगायतले मतैक्यता प्रकट गरेका थिए । त्यसयता किरात येले संवत्मा मत बाझिन पुगेको हो । समुदायमा किरात येले संवत् पालना गर्ने उत्सुकता, जागरुकता बढेको छ । धेरै कुरा यस्ता हुँदारहेछन्, जसलाई ऐतिहासिकताको कुनै तिथि, मिति, तथ्यको आधारविना पनि कतिपय कुराहरू सुरु हुँदारहेछन्, काइँलाको अभिमत छ, पछि गएर ती स्थापित पनि हुँदारहेछन् । कति चाहिंँ तथ्यको अभावमा फेरि विस्थापित पनि हुँदारहेछन् । यो संवत् पहिचानको विषय भएकाले नेपालको संस्कृतिहरूको समग्रता निर्माणका लागि ठूलो र ज्यादै महत्त्वपूर्ण अंग भएकाले संवत्लाई अनदेखी गर्नु हुँदैन । इतिहासविद् रेग्मीले गोपाल राजवंशावली उद्धृत गर्दै नेपालको प्राचीन कालमा ३२ पुस्ता किरात राजाहरूले १९०३ वर्ष ८ महिना शासनकाल रहेको उल्लेख गरेका छन् । त्यसलाई इतिहासको कालगणनामा जोड्नुपर्दा राजा जयवर्माको मालिगाउँमा पाइएको सालिकको संवत् १०७ अथवा ई १८५ लाई मिलनविन्दु मान्नुपर्ने हुन्छ, २०६६ सालमा प्रकाशित अभिलेखमा किरात शासनको काल निर्णयबारे भनेका छन्, उक्त ई १८५ लाई किरात राजाहरूको शासनको अन्त्यको विन्दु मानेर त्यसमा किरात राजाहरूको ज्ञान शासन वर्ष १९०३ वर्ष ८ महिना जोड्दा ई सन् पूर्व १७१८ वर्ष ८ महिना ईपूका मितिमा पुगिन्छ । त्यही मितिलाई नेपाली किरात राजवंशका पहिला राजा एलम्को शासन आरम्भ भएको मान्नुपरेको छ । यो गणना अनुसार हाल सन् २००९ मा नेपालमा किरात शासन भएको ३७२७ वर्ष ८ महिना भएको बुझ्नुपर्ने भएको छ । गोपाल राजवंशावलीको यही गणनामा आधारित भएर किरात येले संवत्को मिलान गर्नुपर्ने हुन्छ । यो संवत्लाई जातित्वको आत्मगौरव, विश्वास तथा पुख्र्यौली श्रद्धासाथ परिकल्पना गरिएको किरात येले संवत् स्मारक संवत्का रूपमा लिन सकिने रेग्मीको मत छ । मुलुकमा सम्पर्क संवत्का रूपमा विक्रम संवत् र ईस्वी संवत् रहेका छन् भने नेपाल संवत्, ल्होछारल्हो संवत्, बुद्ध संवत्, हिजरी संवत्, शक संवत्समेत प्रचलनमा छन् । मुलुकमा चलाइएका यी संवत्हरूका बारेमा प्राज्ञिक बहस जरुरी छ । समुदायबाट उठेका आवाजलाई परिस्थिति अनुकूल राज्यले यहाँ उल्लेखित संवत्लाई संघ वा प्रदेशको संवत्का रूपमा मान्यता दिलाउन सक्नुपर्छ ।"
"रसिया, सिरिया र ओबामा लिगेसी","सन् २०१० को जुलाईमा प्रसिद्व अमेरिकी पत्रकार बब उडवर्डसँगको अन्तर्वार्तामा बाराक ओबामाले भनेका थिए, युद्ध नरक हो । युद्धका लागि लालायित कुकुरहरू, जब एकपटक साङलोबाट फुत्किए भने कसैलाई थाहा हुँदैन् कि ती कहाँ पुगेर थामिन्छन् । ४४ औं अमेरिकी राष्ट्रपतिको रूपमा ओबामाका माथि उल्लेखनीय अभिव्यक्तिले उनको ह्वाइट हाउसको आठवर्षे कार्यकाललाई परिभाषित गर्छ । सर्सती भन्दा परम्परागत अमेरिकी नीतिभन्दा पृथक ओबामाको कार्यकाल, अन्तर्राष्ट्रिय समन्वय र सद्भावमा बढता केन्द्रित रह्यो । मुस्लिम अतिवाद केन्द्रित अमेरिकी विदेश नीतिको पृष्ठभूमिमा ओबामाले धेरै खाले सम्भावित अन्तर्राष्ट्रिय तिक्ततालाई न्युनीकरण गरे भन्दा अन्यथा नहोला । भियतनाम युद्धपछिका सबैभन्दा नरुचाइएका दुई इराक र अफगानिस्तान युद्धलाई समापन गर्नु, ओबामाको लागि ठूलै चुनौती थियो । किनकि दोस्रो विश्वयुद्धको अन्त्यपछि अमेरिकी राष्ट्रपति पदमा आसिन १२ अमेरिकी राष्ट्रपतिमध्ये बिल क्लिन्टनपछि बाराक ओबामामात्र त्यस्ता पात्र थिए, जोसँग कुनै खाले सैनिक सेवाको अनुभव थिएन । तैपनि ओबामाले, घरेलु संकटलाई पार लाउन जोखिम मोले, दुवै युद्धबाट उम्किए । जसले अमेरिकी अर्थतन्त्रलाई त उकास्यो, तर विदेश नीति थप संकटग्रस्त पार्दै दिएको दृष्टान्त छ । सबैभन्दा उल्लेखनीय पक्ष, ओबामाका नीति नै विश्वमञ्चमा रसियाको पुनर्गमनको कारकको रूपमा विश्लेषण गरिनु अमेरिकी सर्वाेच्चताका लागि दुर्भाग्य हो । सिरियाली गृहयुद्धमा चलिरहेको नरसंहारलाई रोक्न असमर्थ हुनु, नोबेल शान्ति पुरस्कार विजेता ओबामाको सबैभन्दा ठूलो विफलता हो । यसले सन् १९९४ मा रुवान्डाको नरसंहारलाई रोक्न असफल, बिल क्लिन्टन कार्यकालको कालो इतिहासलाई ब्युँताएको विश्लेषकहरूको ठम्याइ छ । परम्परागत विदेश नीतिको घेराबाट बाहिरिँदै केही पृथक प्रस्तुति दिएका ओबामाका लागि ती विदेश नीतिहरू कहाँ र कसरी प्रत्युत्पादक बने भन्ने यो लेखको चर्चा हो । परम्परागत मान्यता छ, विदेश नीतिका लागि अनुदारवादी रिपब्लिकन पार्टी अब्बल हो । र डेमोक्र्याटिक पार्टी घरेलु नीतिका लागि माहिर छ । यो मान्यताले ओबामाको कार्यकालमा धेरै हदसम्म मेल खाएको देखिन्छ । सन् १९३० पछिको सबैभन्दा ठूलो आर्थिक संकटलाई पार लाउनु ओबामाको नम्बर एक उपलब्धि हो । एक करोड १५ लाखको रोजगारी सिर्जना एवं बेरोजगारी दरलाई चार प्रतिशतमा झार्ने तथ्याङ्कले ओबामा प्रशासनको उत्कृष्टतालाई झल्काउँछ । झन्डै शताब्दीदेखि हरेक अमेरिकीलाई आधारभूत स्वास्थ्य सुविधाको ग्यारेन्टीका लागि संर्घषरत उदारवादी पार्टीको सपना एवं सात पूर्व राष्ट्रपतिहरूको विफल प्रयासलाई ओमाबाले मूर्तरूप दिए । घरेलु नीतिमा अब्बल देखिएका ओबामा रसिया र सिरिया नीतिमा चुके ।ओबामा नीति कसरी असफल भयो भनेर बुझ्न सन् २०१२ को डिसेम्बरमा फ्लोरिडामा आयोजित तेस्रो राष्ट्रपतीय बहसलाई हेर्न सकिन्छ । बहसमा ओबामाले रिपब्लिकन प्रत्यासी मिट रोमनीको रसिया नीति एवं इराक युद्धप्रतिको दृष्टिकोणमा तिखो व्यंग्य गरेका थिए । रोमनीको अडान थियो, रसियाबाट नै अमेरिकालाई सबैभन्दा ज्यादा भूराजनीतिक खतरा छ । र इराकमा कम्तीमा बीस हजार अमेरिकी सैनिक तैनाथ गरिनुपर्छ । तर ओबामाले शीतयुद्ध अन्त्य भएको बीस वर्ष भइसकेको टिप्पणी गर्दै भने, अलकायदाबाट खतरा छ, रसियाबाट होइन । इराकबाट सबै सेना फिर्ता हुन्छ । सन् १९८० ताकाको विदेशी नीतिको अब काम छैन । तर घटनाक्रमले ओबामाको दुबै दाबीलाई गलत सावित गरिदियो । रसियाले आफ्नो पुरानो हैसियत प्राप्तिका लागि आक्रामक विदेश नीति अख्तियारमात्र गरेनन्, युक्रेनमाथि हस्तक्षेप गर्दै अमेरिका र पश्चिमी युरोपलाई सशंकित बनायो । रिपब्लिकन पार्टी नियन्त्रित अमेरिकी कंग्रेसले सैन्य कारबाहीको तर्क गरे पनि ओबामा प्रशासन व्यापार प्रतिबन्धमै केन्द्रित बन्यो । तर रसियाली आक्रामक नीतिमा कमी आएन । उसले सिरिया, युक्रेन र साइबर आक्रमणमा आफ्नो उपस्थितिलाई झनै बलियो बनायो । अमेरिकी राष्ट्रपतीय निर्वाचनमा रसियाको साइबार आक्रमणको घटना यसैको प्रमाण हो । उत्तर एटलान्टिक सन्धि संगठन नेटोलाई कमजोर पार्ने त नीति नै भयो, युरोपेली युनियनभित्रको असन्तुष्टिले रसिया नीतिलाई बलियो पार्दैछ । इराक युद्धको समापनसँगै सन् २०११ मा अमेरिकी सेनाको फिर्ती भयो । त्यसको दुई वर्षपछि नै इस्लामिक अतिवादी आईएसआईएसले इराक र सिरियाका धेरै सहरमा कब्जा जमायो । अलकायदा नेतृत्व ओसामा बिन लादेनको मृत्यपछि पनि इस्लामिक अतिवादसँगको अमेरिकी युद्धले झनै डरलाग्दो मोड लिँदैछ । यसको मारबाट युरोप सबैभन्दा नराम्रोसँंग प्रभावित बनेको छ । आतंकवादी आक्रमणदेखि शरणार्थीको चापले अस्तव्यस्त बनेको युरोपेली अर्थतन्त्रको दुर्दशालाई समेत ओबामा नीतिको नतिजाको रूपमा व्याख्या गर्नेहरूको संख्या उल्लेखनीय छ । अर्काे परिदृश्य जहाँ ओबामाको विदेश नीति फितलो सावित बन्यो । सन् २०१३ को अगस्तमा संयुक्त राष्ट्र संघले एक प्रतिवेदन सार्वजनिक गर्दै भन्यो, बसार असद नेतृत्वको सिरियाली सरकारले आफ्ना नागरिकमाथि रासायनिक हतियार र ग्यास प्रयोगमाफर्त नरसंहार मच्चायो । जुन सन् १९८८ मा आफ्नै कुर्दिस नागरिकमाथि तत्कालीन इराकी शासक सद्दाम हुसेनले रासायनिक ग्यास प्रयोग गरेको घटनापछिको पहिलो थियो । ओबामा प्रशासन सिरियाली सेनामाथि मिसाइल आक्रमण गर्न तम्तयार बन्यो । यो पृष्ठभूमिमा रसियाली राष्ट्रपति भ्लादिमिर पुटिनको न्युयोर्क टाइम्समा छापिएको एक लेखले अमेरिकी आक्रमणको नीति रोकियो । पुटिनले अमेरिकी सर्वाेच्चतामाथि प्रहारमात्र गरेनन्, सिरियामा आक्रमण गरे अमेरिका पछुताउने दाबी गरे । उनले रसिया, अमेरिका एवं अन्य शक्तिराष्ट्रहरूले सिरियाली सरकारको रासायनिक हतियारलाई सुरक्षित स्थलमा राख्ने चाहनालाई सम्मान गर्नुपर्ने भन्दै योजना अघि सारे । ओबामा राजी भए । एउटा आक्रमण नीति रोकियो । उसो त दोस्रो कार्यकालको सुरुवातदेखि नै ओबामाले सिरियामा कुनै खाले अमेरिकी हस्तक्षेपको विपक्षमा थिए । सिरियामा संलग्नताले झनै स्थिति खराब बनाउने, आतंकवादी बढाउने र मानवीय संकट उत्पन्न गर्ने तर्क ओबामाको थियो । तर नरम नीतिले पनि स्थिति सुधारेन ।तर पुटिनले त्यही गरे, जो ओबामा गर्न चाहँदैनथे । रसियाको सीमित फोर्स प्रयोग गरे सिरियामा, जसले त्यहाँ संकटको कोर्स बदलियो । रसियाको उम्दा प्रभाव र सिरिया संकटको प्रभावले शरणार्थीदेखि आतंकवादलाई गांँज्दैछ । अमेरिकी नीति संकटमा फँस्दैछ । विस्तारै सिरियाली राष्ट्रपति असदविरुद्ध होइन, आतंकवाद विरुद्ध लडौं भन्ने पुटिनको योजनामा अमेरिका आइपुगेको भान मिल्न थालेको विश्लेषकहरूको दाबी छ । ओबामाको युद्ध विरोधी नीतिले धेरै खाले सम्भावित विश्व अशान्तिलाई निस्तेज पारेकोमा दुईमत छैन । युद्धलाई न्युनीकरणको नीतिका पक्षपाती ओबामालाई सन् २०११ मा अफगानिस्तान युद्धमा ३० हजार अमेरिकी सेना थप्ने निर्णय लिन झन्डै डेढ वर्षको समय लागेको थियो । पछाडि फर्केर हेर्दा सैनिक पृष्ठभूमि नभएका बिल क्लिन्टनको कार्यकालमा अमेरिका बोस्निया युद्धमा होमियो, युगोस्लाभिया टुक्रियो र अमेरिकी स्वार्थले सार्थक रूप लियो, जुन क्लिन्टन राष्ट्रपतीय कार्यकालको उल्लेखनीय विदेश नीति मानिन्छ । तर ओबामाले धेरै हदसम्म युद्ध केन्द्रित नीतिलाई न्युनीकरण गरे । तत्कालीन राष्ट्रपति जोन अफ केनेडीपछिका क्लिन्टन बाहेक दुवै डेमोक्र्याट अमेरिकी राष्ट्रपति लेन्डोन जोहन्सन र जिमी कार्टरलाई युद्ध केन्द्रित विदेश नीतिले डुबाएको घटना स्मरणीय छ । घरेलु नीतिमा अब्बल भए पनि भियतनाम युद्धमा अमेरिकी सेना पठाउने निर्णय जोहन्सनका लागि अलोकप्रिय बन्यो । सन् १९७९ मा इरानमा अमेरिकी सैनिक हस्तक्षेपका नीतिकार कार्टरलाई सो घटना दोस्रो कार्यकालका लागि विजय बाधक बन्यो । सम्भवत: ती परिदृश्यहरू ओबामा नीतिका सूत्र थिए ।"
राजमार्ग मिचेर घरैघर,"राजमार्ग भनिए पनि क्रमश: साँघुरिँदै गएको सडक । किनारमा बस्ती क्रमश: बढ्दो छ । सडक साँघुरिने दर पनि त्यही रफ्तारमा छ । सिद्धार्थ राजमार्ग (सुनौलीपोखरा) अन्तर्गत स्याङ्जापाल्पा खण्ड र पृथ्वी राजमार्गको तनहुँ खण्ड पुग्ने हरेक यात्रु यी र यस्ता थुप्रै बेथितिको साक्षी हुन पुग्छ । सडकको जग्गा नओगटी बनाइएका घर देख्नै मुस्किल छ । कुभिन्डेराम्दी (७९ किमि) सडक किनारका अधिकांश घरटहरा मापदण्डविपरीत छन् । मालुंगा, गल्याङ, वालिङ, पुतलीबजार नगर क्षेत्र, नाँगडाडा, फेदीखोलामा अतिक्रमण अत्यधिक छ । सडक डिभिजन कार्यालय पोखराका अनुसार स्याङ्जातर्फ मात्रै करिब ७ हजार घरटहरा मापदण्डविपरीत छन् । सडक ऐन ०३१ ले राजमार्गमा २५ मिटर र सहायक राजमार्गको १५ मिटर दायाँबायाँ भौतिक संरचना बनाउन रोक लगाएको छ । तर, सिद्धार्थ राजमार्गमा ऐन लत्याउँदै फरकफरक मापदण्ड तोकिएको छ । भौतिक निर्माण तथा यातायात मन्त्रालयको २०३६ वैशाख १७ को सूचनाअनुसार पुतलीबजार क्षेत्रको १ हजार ३ सय ७६ मिटर लम्बाइमा केन्द्र रेखादेखि दायाँबायाँ साढे ६ मिटर मात्र सडक सीमा कायम गरिएको छ । मापदण्ड घटाइँदा सडकमै घर बनिसकेका छन्, कार्यालयका एक कर्मचारीले भने । ०२८ सालदेखि सञ्चालनमा आएको राजमार्ग क्षेत्रमा बसाइँसराइसँगै अतिक्रमण चुलिएको स्थानीय बताउँछन् । सम्बन्धित निकायले समयमै रोक लगाएनन्, गोकुल अधिकारीले भने, कारबाही नहुने भएपछि जग्गा मिच्न प्रोत्साहित भइरहे । सडक फराकिलो गर्न आवश्यक रहे पनि त्यसअघि लामो समयदेखि बसोबास गर्दै आएकालाई क्षतिपूर्ति दिनुपर्ने उद्योग वाणिज्य संघका अध्यक्ष नवराज सुवेदीले बताए । सडक विस्तारबिना अन्य भौतिक विकासको सम्भावना रहँदैन, उनले भने, क्षतिपूर्ति दिई काम अघि बढाउनुपर्छ । कार्यालयका प्रमुख इन्जिनियर प्रेमप्रकाश खत्री स्थानीयसँग सडकक्षेत्रकै लालपुर्जा रहेकाले मुआब्जा नदिई हटाउन गाह्रो पर्ने बताउँछन् । कतिपयले बुझेर पनि लापरबाही गरेका छन््, उनले भने, प्रक्रिया पुर्याएर जति बेला पनि हटाउन सकिन्छ । पोखरा उपमहानगरपालिकाभित्र छोरेपाटनदेखि बिरौटासम्मको २ किमि खण्डमा सडकसीमा १५१५ मिटर र अन्यत्र २५२५ मिटर तोकिएको छ । हामीले सकेसम्म नयाँ संरचना बन्न दिएका छैनौं, डिभिजनका शाखा अधिकृत टेकबहादुर केसीले भने, तर, सडक सीमाभित्रकै जग्गाको लालपुर्जा दिइएकाले समस्या छ, कतिपयले अज्ञानवश संरचना बनाएका छन् । पृथ्वी राजमार्गको हालत पनि उस्तै छ । डुम्रे बजारमा सबैभन्दा धेरै सडक मिचिएको छ । थर्पु, विमलनगरलगायत स्थानमा मापदण्ड नाघेर घर बनाइएका छन् । त्यहाँ कुनै अनुगमन छैन न त कारबाही । दमौलीमा लगतकट्टी भएको जग्गामै घर ठडिएका छन् । सडक बन्दाताका दैनिक ४ बस र बढीमा १० ट्रक आउजाउ गर्थे, पुराना पत्रकार विश्वबन्धु भण्डारीले भने, अहिले सयौं गाडी गुड्छन् तर विस्तार गर्नु साटो झन्झन् खुम्चँदै छ । दैनिक दुर्घटना हुन्छ । कतिपय स्थानमा दोहोरो सवारी गुडाउनै कठिन छ । डुम्रेदेखि विमलनगर जाने पूर्वतर्फको बजारमा सडकछेउको ट्राफिक चिह्न घरको पिँढीसम्मै पुगेको छ, बन्दीपुरका दलबहादुर आलेले भने ।तनहुँमा पृथ्वी राजमार्गको मुग्लिङदेखि कोत्रेसम्म ७६ किमि खण्ड पर्छ । डिभिजन सडक कार्यालय दमौलीलाई डुम्रेबेसीसहर, दमौलीभोर्लेटार, खैरेनीटारभीमाद साथै लमजुङ र मनाङसम्मको खण्ड हेर्ने जिम्मा छ । कार्यालयले अतिक्रमण गरेर बनाइएका घर भत्काउन सूचना टाँसे पनि कार्यान्वयन भएको छैन । सडकको बीच भागबाट कम्तीमा २५ मिटर छाडेर घर बनाउनुपर्ने डिभिजन इन्जिनियर भानु जोशी बताउँछन् । कार्यान्वयनमा हामी केही ढिला भएका छौं, उनले भने, अनुकूलता मिलाएर मापदण्ड लागू गर्छौ । तनहुँ उद्योग वाणिज्य संघ दमौली बजार एकाइका अध्यक्ष कृष्ण आचार्य दमौलीमै ठूलो समस्या देख्छन् । प्रहरी कार्यालय आसपासै अतिक्रमण हटाउन नसकेर काम रोकिएको हो, उनले भने । कास्की खण्डको कोत्रेदेखि पृथ्वीचोकसम्म १८ किमी क्षेत्रमा पनि फाट्टफुट्ट अतिक्रमण छ । पृथ्वीचोकदेखि विजयपुरसम्म ५ र लेखनाथ क्षेत्रका ५१ वटा पुराना घर समस्या बनिरहेको डिभिजनले जनाएको छ । पोखराबागलुङ (भुपी शेरचन) राजमार्गको कास्की खण्डअन्तर्गत नाउँडाँडा, लुम्ले, काँडेमा पनि यस्तै समस्या छ । यद्यपि डिभिजन कार्यालयले स्थानीयलाई मुआब्जाको व्यवस्था भइसकेकाले अब चाँडै अतिक्रमण हटाइने जनाएको छ । अन्य राजमार्गजस्तो यहाँ खासै समस्या छैन, केसीले भने, फाट्टफुट्ट अतिक्रमण हटाउने योजना छ । उक्त सडकको सुरुबिन्दु पोखराको जिरो किमिदेखि याम्दीसम्म साढे १२ मिटर र याम्दीदेखि बागलुङसम्मको ६६ किमिमा १५१५ मिटर मापदण्ड तोकिएको छ । अतिक्रमण हटाउन स्रोतसाधन र जनशक्ति अभाव रहेको डिभिजन सडक कार्यालयले जनायो । हामीसँग प्रहरी र हतियार छैन, स्थानीय प्रशासनलाई हटाउन अनुरोध गर्ने हो, कार्यालय प्रमुख प्रेमप्रकाश खत्रीले भने, पहल गरिरहेका छौं । यसका लागि राजनीतिक दलदेखि सरोकारवालासम्मले सहयोग गर्नुपर्छ । सिद्धार्थ राजमार्ग अतिक्रमण गरी घर बनाउने क्रम पाल्पामा पनि तीव्र छ । रुपन्देहीको चिडियाखोलादेखि स्याङ्जाको राम्दीसम्म धार्मिक क्षेत्र, निजी घर, संघसंस्था र सार्वजनिक भवन, होटल बनाइएका छन् । तानसेनरिडी खण्डअन्तर्गत दोभान, मस्याम, मदनपोखरा, तानसेन नगरपालिका, चिर्तुङधारा, पोराथोक, नायरनमतलेस, चिदीपानी, पीपलडाँडामा थुप्रै भौतिक संरचना ठडिइसकेका छन् । गत वर्ष चिडियाखोलादेखि पोखराथोकसम्म लगत संकलन गरे पनि थप काम भएको छैन । गत असारमा लगत लिने काम अघि बढेको हो, डिभिजनका सूचना अधिकारी पवित्रमणि आचार्यले भने, त्यसपछि केही काम भएको छैन । सहरी क्षेत्रमा नगरपालिकाले नियमविपरीत बनेका घरलाई पनि स्वीकृति दिने गरेको छ । गाविस र नगरपालिकालाई अतिक्रमण रोक्न, विद्युत् लगायतको सिफारिस नदिन भने पनि अटेरी गरेको आचार्यले बताए । उनका अनुसार बुटवल चिडियाखोलादेखि राम्दीसम्म ७० किलोमिटर सडकमा ६ सय ५४ घरटहरा बनेका छन् । बर्तुङेखि रिडीसम्मको ३५ किलोमिटर सडकमा ३ सयबढी घरटहरा छन् । सिद्धार्थ राजमार्ग बनेको ४७ वर्ष भयो, मस्यामका जयबहादुर सिँजाली मगरले भने, तर जग्गा व्यक्तिकै नाममा छ । तिरो पनि तिरेका छन् । राजाको प्रत्यक्ष शासनकाल र बाबुराम भट्टराई प्रधानमन्त्री हुँदा घरटहरा हटाउने अभियान थालिए पनि सडक विभागले एकाएक हात झिकेपछि अतिक्रमण झन् बढ्न थाल्यो । मालपोत र नापी कार्यालयमा यससम्बन्धी कुनै कागजात छैन । राजमार्गको लगतकट्टा गरेका कागजात भेटिएका छैनन् प्रमुख मालपोत अधिकृत नवराज बरालले भने, सडकबाटसमेत केही लिखत आएको छैन । बागलुङदेखि म्याग्दीको रत्नेचौरसम्मको ५ किमि खण्डमा छिटपुट अतिक्रमण रहेको डिभिजन सडक बागलुङले जनाएको छ । पोखराबागलुङ राजमार्गको साँधखोलादेखि मालढुंगासम्म २४ किमि, पवर्तको नयाँपुल क्षेत्रमा पनि समस्या छ । मालढुंगाबाट म्याग्दी सदरमुकाम बेनीसम्मको १३ किमिको लगतकट्टा नहुँदा सडकको क्षेत्र नै पहिचान हुन नसकेको कार्यालयका इन्जिनियर उज्ज्वल शर्माले बताए । त्यसैगरी कालीगण्डकी करिडोरअन्तर्गत ४८ किलोमिटर र मध्यपहाडी लोकमार्ग सडकअन्तर्गत ८९ किलोमिटर बागलुङ खण्ड पनि अतिक्रमणमुक्त छैन । उक्त क्षेत्रका घरटहरा खाली गर्न सहयोगका लागि मालपोत कार्यालयलाई आग्रह गरे पनि प्रक्रिया अघि नबढेको शर्माले बताए । गाउँबाट झरेर सडक आसपास क्षेत्रमा बसोबास बढिरहेको छ, उनले भने, सडक अतिक्रमण हटाउन राज्यले समयमै योजना बनाएर कार्यान्वयन गर्न आवश्यक छ । (लालप्रसाद शर्मापोखरा, माधव अर्यालपाल्पा, प्रकाश बरालतनहुँ, प्रतीक्षा काफ्लेस्याङ्जा, पूर्ण विकेतनहुँ र घनश्याम गौतमगुल्मी)"
खोटोबारे ध्यानाकर्षण,"सुर्खेत मापदण्डविपरीत खोटो संकलन भइरहेको समाचार प्रकाशित भएपछि वन विभागले मध्यपश्चिम क्षेत्रीय वन निर्देशनालयलाई प्रभावकारी अनुगमन गर्न निर्देशन दिएको छ । निर्देशनालयले सम्बन्धित जिल्ला वनलाई खोटो संकलनको अवस्था, विवरणबारे यथार्थ जानकारी पठाउन पत्राचार गरेको छ । कान्तिपुर दैनिकमा शुक्रबार प्रकाशित वन मासेर खोटो शीर्षक समाचारमा खोटो संकलनसम्बन्धी बेथिति सार्वजनिक भएपछि विभागको ध्यानाकर्षण भएको हो ।जाजरकोट, सुर्खेत, दैलेख, कालिकोट, मुगु, सल्यान, प्यूठान, रुकुम, रोल्पा र दाङमा विभिन्न वन क्षेत्रमा खोटे सल्लाको रूखबाट १२ कम्पनीले खोटो संकलन गरिरहेका छन् ।"
पुन:संरचना विरोधमा बन्द,"नुवाकोट स्थानीय तह पुन:संरचना आयोगले प्रस्तावित लिखु गाउँपालिका हटाएको विरोधमा स्थानीयले चार दिनदेखि यातायात ठप्प पारेका छन् । यातायात अवरोधले सरकारी सेवा लिन आउने सेवाग्राही बढी मर्कामा छन् । स्थानीयले जिल्लाबाट प्रस्तावित पूर्वप्रस्ताव स्वीकृत नभएसम्म आन्दोलन जारी राख्ने बताए । बुधबार थानसिङ, सूर्यमतीको पट्टाबारी, खानीगाउँको सीमामा उनीहरूले जुलुस प्रदर्शन गरेर विरोध जनाए । माओवादी केन्द्रका नेता हितबहादुर तामाङ र कांग्रेस सभापति तथा सांसद जगदीश्वरनरसिंह केसीले उनीहरूको मागप्रति ऐक्यबद्धता जनाएका छन् । १२ दिनदेखि ठप्पखोटाङ पुन:संरचना आयोगले महुरेगढी गाउँपालिका हटाइएको विरोधमा १२ दिनदेखि अवरुद्ध यातायात अझै सञ्चालनमा आउन सकेको छैन । सर्वसाधारणले अनाहकमा सास्ती व्यहोर्न बाध्य भएको बताउँछन् । जिल्लास्थित राजनीतिक दलको सहमतिमा स्थानीय तह पुन:संरचना प्राविधिक सहयोग समितिले प्रस्ताव गरेको नुनथलाको महुरेगढी गाउँपालिकालाई हटाएर खार्पामा लामिडाँडा गाउँपालिका बनाएको भन्दै गत २३ गतेदेखि यातायात अवरुद्ध गरिएको हो । महुरेगढी हटाएको विरोधमा आन्दोलनकारीले मध्यपहाडी लोकमार्ग र सगरमाथा लोकमार्ग अवरुद्ध पारेका छन् ।"
उजुरीमाथि निष्पक्ष छानबिन होस्,"सुर्खेत न्याय पाउने आशामा धेरै निवेदन चढाएँ । अन्तर्राष्ट्रिय अदालतसम्म पुगें । अहिलेसम्म न्याय पाएकी छैन । कहिले यी आँसु बग्न रोकिने हुन् ? हाम्रो उजुरीमाथि छानबिन कहिले हुन्छ ?, सत्य निरूपण तथा मेलमिलाप आयोगद्वारा वीरेन्द्रनगरमा आयोजित कार्यक्रममा द्वन्द्वपीडित शान्ति धमलाका आक्रोशपूर्ण अभिव्यक्ति हुन् यी । द्वन्द्वकालमा सेनाको सामूहिक बलात्कारबाट पाठेघर गुमाएकी उनले न्याय पाउने आशा गर्दागर्दै आफू मृत्युको नजिक पुगेको पीडा सुनाइन् । अहिलेसम्म न उपचार पाइयो न राहत नै, उनले भनिन्, राज्यले हामीजस्ता द्वन्द्वपीडितको नाम भजाइरहेको छ । तर, आफूले अहिलेसम्म केही पाएकी छैन ।द्वन्द्वपीडित शीतलसिंह राठौरले आयोगलाई चौकीदारको भूमिका मात्र निर्वाह नगर्न सचेत गराइन् । हामीलाई आयोगको कामकारबाहीप्रति शंका छ । उजुरीमाथि निष्पक्ष छानबिन हुन्छ कि हुँदैन ?, उनले सोधिन्, कसैको दबाबमा पर्ने भए प्रस्ट भनिदिनुस् । अर्का द्वन्द्वपीडित तपेन्द्र साउदले उजुरी दिए पनि न्यायको आस मर्दै गएको बताए । कतिपय घटनामा प्रमाण नभएकाले सार्वजनिक सुनुवाइमार्फत प्रमाण संकलन गर्न उनीहरूको सुझाव थियो । उजुरी मात्र संकलन गरेर पीडा कम नहुने भएकाले तत्काल छानबिन थालेर न्याय दिलाउन आग्रह गरे । उजुरी संकलनमै दुई वर्ष बित्यो । अब छिटो न्याय दिलाउनुपर्यो, वीरेन्द्रनगरकी शान्ति ढकालले भनिन् । सत्य निरूपण तथा मेलमिलाप आयोगको प्रदेशस्तरीय कार्यालय स्थापनाको तयारीका लागि सुर्खेत आइपुगेकी आयोगकी सदस्य डा माधवी भट्टले द्वन्द्वपीडितलाई समयमै न्याय दिलाउन आयोग तयार रहे पनि सरकारबाट पर्याप्त सहयोग नपाएको गुनासो गरिन् । सरकारले असहयोग गर्यो । साधनस्रोत दिएन । नियमावली दिन आठ महिना लगायो, भट्टले भनिन् । उच्च सरकारी वकिलको कार्यालयमा आयोगको कार्यालय रहने र सहन्यायाधिवक्तालाई मुख्य अनुसन्धान अधिकारी बनाउने तयारी भइरहेको उनले जानकारी दिइन् । स्थानीय बारको प्रतिनिधि, विषयगत विज्ञलाई अनुसन्धान सहयोगीका रूपमा राख्ने आयोगको तयारी छ । आयोगमा परेका कुल ६० हजारमध्ये यस प्रदेशबाट ११ हजार उजुरी छन् । भट्टले कार्यालय स्थापनापछि पहिलो चरणमा एक सय उजुरीमाथि छानबिन थाल्ने बताइन् । सुर्खेतमा कार्यालय स्थापनापछि यस क्षेत्रका पीडितहरूले न्यायका लागि राजधानी धाउनुपर्ने बाध्यता अन्त्य भएको छ । यसैबीच, द्वन्द्वकालीन घटनामा प्रमाण नष्ट भएका वा प्रमाण जुटाउन नसक्ने पीडितका लागि सत्य निरूपण तथा मेलमिलाप आयोगले घटनास्थलमै पुगेर सार्वजनिक सुनुवाइका माध्यमबाट प्रमाण संकलन गर्ने भएको छ ।"
वन रक्षककै घरबाट आखेटोपहार,"रौतहट प्रहरीले चन्द्रपुर नगरपालिका १४ चेतनगरस्थित एक जना वन कर्मचारीको घरबाट ठूलो परिमाणमा आखेटोपहार र विस्फोटक पदार्थ बरामद गरेको छ । विशेष सूचनाको आधारमा जिल्ला र इलाका प्रहरी कार्यालय चन्द्रनिगाहपुरको संयुक्त टोलीले स्थानीय विजय श्रेष्ठको घरबाट मंगलबार अखेटोपहार तथा विस्फोटक पदार्थ बरामद गरेको हो । उनको घरबाट टुवेल्वरमा लाग्ने ६ राउन्ड गोली, १ सय ३० थान प्रयोग भइसकेका गोलीका खोका, एक किलो फलामको छर्रा, साइकलमा प्रयोग हुने गेडी २ सय ग्राम, बारुद ५ सय ग्राम, गन्धक १ सय ग्राम बरामद भएको छ । फलामको ढिक्का ५ सय ग्रामको एक थान, पटका १५ थान, पेचकस २ थान बरामद गरिएको हो ।यस्तै, हरिणको जस्तो देखिने सिङ ५ थान, छाला ५ थान, हरिणको बच्चाको जस्तो देखिने सिङ १ थान, बँदेलको दाँत्त ४ थान, रौं १ सय ग्राम र २३ क्युबिक फिट काठसमेत बरामद गरिएको डीएसपी यादव ढकालले बताए । वन रक्षकसमेत रहेका श्रेष्ठ फरार छन् । उनको खोजी भइरहेको छ । बरामद भएको आखेटोपहार र काठ आवश्यक अनुसन्धानका लागि वन कार्यालयमा बुझाइएको प्रहरीले जनाएको छ । हतियारको गोली र बारुद लगायत विस्फोटक पदार्थ इलाका प्रहरी कार्यालयमा राखेर थप अनुसन्धान सुरु गरिएको छ ।"
मुस्ताङ दरबार अंशबन्डा नहुने,"काठमाडौं अंशमाथि दाबी नगरेको हकवालालाई अंसियार मान्न नहुने र ऐतिहासिक सम्पदामाथि अंशबन्डा नहुने ठहरसहित सर्वोच्च अदालतले मुस्ताङको ऐतिहासिक दरबारलगायत सम्पत्तिमाथिको दुई दशकदेखि जारी कानुनी विवाद किनारा लगाएको छ । सर्वोच्चको फैसलाबाट केही महिनाअघि दिवंगत भएका मुस्ताङी पूर्वराजा झिग्मी पलवर विष्टबाट उनकी जेठी भाउजू डिकी डोलकर पलवर विष्टकी दुई छोरीले आधा अंश पाउने भएका छन् । तर मुस्ताङको ऐतिहासिक दरबार र काठमाडौंमा तत्कालीन श्री ५ महाराजाधिराजले उपलब्ध गराएको घरजग्गा भने अंशबन्डामा नपर्ने फैसला सर्वोच्चको छ । तत्कालीन प्रधानन्यायाधीश कल्याण श्रेष्ठ तथा न्यायाधीशद्वय सुशीला कार्की र गोपाल पराजुलीले तयार पारेको फैसलाको पूर्णपाठमा मुस्ताङी राजाको अन्य सम्पत्तिमा डिकी डोलकर पलवर विष्टका छोरीहरूको आधा हक लाग्ने उल्लेख छ । के थियो विवाद ? तत्कालीन मुस्ताङी राजा ओङगल जिम्बा पलवरका तीन छोरा थिए । तीनमध्ये जेठा तत्कालीन मुस्ताङी राजा आङगुन बाङदी न्याङबोकी पत्नी डिकी डोलकरले अंश नपाएको दाबी गर्दै मुस्ताङ जिल्ला अदालतमा मुद्दा दायर गरेकी थिएन् । उनले माइला देवर चाराङ स्यान्ठुङ औतारी लामा भएको र उनले बौद्ध धर्मअनुसार गृहस्थी त्याग गरी चाराङ गुम्बा सम्हालेको उल्लेख गरेकी छन् । डिकी डोलकरका कान्छा देवर तथा केही महिनाअघिसम्मका मुस्ताङी राजा झिग्मी पलवर विष्टले आफूलाई अंश नदिएको दाबी उनको हो । मुद्दामा आफूलाई अंश नदिएको र दुई छोरीहरू छिमी डोलकर र कर्साङ लावाङलाई पनि मुस्ताङ दरबारबाट निकाला गरेको आरोप लगाएकी थिइन् । उनले कान्छा देवर तथा मुस्ताङी राजा झिग्मीसहित उनकी पत्नी र धर्मपुत्र झिग्मी सिङगी परवर विष्टविरुद्ध पनि ०५२ चैत २ गते मुद्दा दायर गरेकी थिइन् ।मुद्दाको जवाफ दिने क्रममा तत्कालीन मुस्ताङी राजा झिग्मी पलवरले २०१५ मै आफू र दाइबीच अंशबन्डा भइसकेको दाबी गरेका थिए । भाउजूले पाएको सम्पत्ति दुई छोरीको नाममा हस्तान्तरण गरी बिक्री समेत गरिसकेको भन्दै उनले अंश दिन आफू असमर्थ रहेको जवाफ पठाए । मुस्ताङी राजाका माइला दाइ चाराङ स्यान्टुङ विष्ट औतारी लामाले पनि कान्छा भाइको जवाफमा सहमति जनाए । मैले धर्मकर्म गर्ने सामान र खेत पाएको छु, लामा भएकाले अंश चाहिँदैन उनले पठाएको जवाफमा उल्लेख छ, मेरी जेठी श्रीमतीका एक छोरा र कान्छी श्रीमतीका एक छोरी छन् । मैले पाउनुपर्ने भने पाइसकेको छु । उक्त मुद्दा मुस्ताङ जिल्ला अदालतबाट झिकाई आफैंले हेरी बाँकी सुरु काम कारबाही गर्नू भनी २०५६ कात्तिक १२ मा सर्वोच्च अदालतले आदेश दियो । आदेशअनुसार, मंसिर ६ गते जिल्ला अदालतले उक्त मुद्दा पुनरावेदन अदालत बाग्लुङ पठाउन आदेश दियो । पुनरावेदनले भन्यो, दुई जना अंसियारतीन जना अंसियार देखिएको अंश विवादमा जेठी डिकी डोलकर पलवरले आफू र मुस्ताङी राजा झिग्मी पलवर मात्रै अंसियार रहेको र घरबार त्याग गरी लामा भएकाले माइलाले अंश नपाउने दाबी गरेकी थिइन् । त्यसलाई सही ठहर्याउँदै पुनरावेदन अदालत बागलुङले मुस्ताङी राजाबाट उनकी जेठी भाउजूले आधा अंश पाउने ठहर्यायो । तर लोमान्थाङको मुस्ताङ दरबार र घरमा भाउजूले हकदाबी नगरेको भन्दै अदालतले ऐतिहासिक महत्त्वसमेत बोकेको दरबारको अंशबन्डा गर्न उचित नहुने ठहर्यायो । काठमाडौंमा रहेको घरसमेत मुस्ताङी राजाले बकसपत्रबाट पाएको भन्दै बन्डा गर्न नमिल्ने भन्यो । वादी र झिग्मी पलवर विष्टका बीच कानुनबमोजिम बन्डापत्र र व्यवहार प्रमाणबाट बन्डा भएको नदेखिएको अवस्था देखिँदा प्रतिवादीबाट वादीले दुई खण्डको एक खण्ड अंश पाउने देखियो, पुनरावेदन अदालत बागलुङको २०५७ वैशाख १८ को फैसलामा भनिएको छ, दरबार र त्यसले चर्चेको घरजग्गा ऐतिहासिक महत्त्वको भएकाले बन्डा गर्न उचित नहुने र काठमाडौं महानगरपालिकाको जग्गा र घर बकसपत्रबाट सर्तबन्देजसहित मुस्ताङी राजाले पाएकाले बन्डा गर्न मिलेन । चराङ गाविसमा रहेको गुम्बा घर धार्मिकस्थल भएकाले बन्डा नलाग्ने देखियो । यी बाहेकका जग्गा भेटिए एक भाग डिकी डोलकर पलवर विष्टले पाउने ठहर्छ ।सर्वोच्चले भन्यो, दरबारमा पनि हक लाग्छऐतिहासिक महत्त्वको भएको भन्दैमा मुस्ताङ दरबार र जग्गामा आफ्नो हक नहुने ठहरमा चित्त नबुझाई मुस्ताङी राजाकी जेठी भाउजू पुनरावेदन लिएर सर्वोच्च अदालत पुगिन् । उनले मागदाबीमा मुस्ताङको दरबारले चर्चेको घरगोठ बन्डा नगर्ने निर्णय पनि त्रुटिपूर्ण रहेको दाबी गरेकी थिइन् । चराङ गाविसको गुम्बाघर धार्मिकस्थल हो भने सार्वजनिक वा सरकारी स्वामित्वमा देखिनुपर्यो, उनले त्यसमा पनि अंश लाग्नुपर्ने दाबी गर्दै तर्क गरेकी थिइन् । सर्वोच्च अदालतका न्यायाधीशद्वय अवशेषकुमार यादव र प्रकाश वस्तीको संयुक्त इजलासले २०६६ फागुन ४ गते माइलो छोरा चाराङ स्यान्टुङ विष्ट औतारी लामाबाहेक दुई अंसियार मात्रै कायम हुने पुनरावेदन अदालतको फैसलालाई त्रुटिपूर्ण भन्दै तीन भाइ नै अंसियार हुने ठहर गरेको हो । साथै संयुक्त इजलासले डिकी डोलकर पलवर पक्षले तीन भागको एक भाग अंश पाउने ठहर पनि गर्यो ।न्यायाधीशद्वयको इजलासले मुस्ताङ दरबार बन्डा नगरेको हकमा पुनरावेदन अदालतको निर्णय नमिलेको भन्दै उक्त दरबारको ऐतिहासिक, सांस्कृतिक र पुरातात्त्विक स्वरूपलाई कानुनअनुसार संरक्षित राख्नुपर्ने गरी त्यसको एक भाग डिकीले पाउने ठहर्यायो । गुम्बा समेत रहेको सम्पत्ति र काठमाडौं महानगरपालिकामा रहेको घरजग्गा बन्डा नगर्ने र ती बाहेकको सबै सम्पत्ति बन्डा गर्ने पुनरावेदन अदालतको फैसला भने सर्वोच्च अदालतको संयुक्त इजलासले सदर गरिदियो ।पूर्ण इजलासको ठहर, दरबारलाई अंशबन्डा गरेको मिलेनडिकी डोलकर पक्षधरको मागदाबीबिना नै त्यसबाट बाहिर गई लोमान्थाङ दरबार बन्डा गरेको र मुस्ताङ दरबार ऐतिहासिक र पुरातात्त्विक हैसियतको हो भनेर फैसलामा ठहर्याए पनि त्यसबाट अंश पाउने निर्णय सुनाएको भन्दै त्यसमा असहमति राखी मुस्ताङी राजा झिग्मी पलवर विष्ट पक्षले फैसला पुनरावलोकनका लागि सर्वोच्च अदालतमा निवेदन दियो । निवेदन सुनुवाइका क्रममा २०६८ साउन ९ गते सर्वोच्च अदालतले पुनरावलोकनका लागि अनुमति दियो । सर्वोच्चको पूर्ण इजलासले अंशबन्डा भइसकेको दाबी, त्यसमा लिइएको यथार्थ र अंसियारहरूको संख्याबारे व्याख्या गर्दै संयुक्त इजलासको फैसलाको केही हिस्सा उल्ट्याएको हो । २०१७ सालमा अंशबन्डा गरेको दाबी गरे पनि त्यसको सक्कल प्रति पेस हुन नसकेको भन्दै सर्वोच्चले डिकी डोलकर पक्षधरले अंश नपाएको ठहर्याएको हो । २०३४ सालमा भएको मुलुकी ऐनको सातौं संशोधनले अंसियारहरूबीच भएको अंशबन्डा लिखत रजिस्ट्रेसन नभए कानुनी मान्यता नपाउने व्यवस्था गरेको छ, फैसलाको ठहरखण्डमा भनिएको छ, डिकी डोलकरको नाममा कुनै जग्गा दर्ता नै रहेको देखिएन । छोरीहरूले पाएको जग्गा अंशबापत पाएको भन्ने पुष्टि हुन सकेन । उनीहरूबीचको व्यवहार प्रमाणबाट छुट्टिई भिन्न भइसकेको भन्ने कुरा कुनै लिखत प्रमाण, आपसी व्यवहार, कारोबार आदि समेतबाट स्थापित हुन नसकेको भन्दै सर्वोच्चले अंशबन्डा भइसकेको भनी ठहर निर्णय गर्नु न्यायोचित हुने नदेखिँदा वादी (डिकी डोलकर)ले प्रतिवादी (झिग्मी पलवर)बाट अंश पाउने ठहर्याएको हो । मुस्ताङी राजाका माइला दाइ चाराङ स्यान्टुङले धर्मकर्म र पूजापाठ गर्ने सामान पाएकाले अंश चाहिँदैन भनी दाबी लिएको भन्दै सर्वोच्च अदालतले जेठी श्रीमतीबाट एक छोरा र कान्छी श्रीमतीबाट एक छोरी रहेको भनी दाबी गरे पनि उनीहरूको अस्तित्व स्पष्ट रूपमा खुलाउन नसकेको भन्दै उनीहरूका लागि अंश छुट्टयाउन नपर्ने निर्णय गरेको हो । हाल दुई अंसियार रहेकोमा संयुक्त इजलासले तीन भागको एक भाग अंश पाउने ठहर्याएको फैसला मिलेन, पूर्ण इजलासको फैसलामा भनिएको छ, मुस्ताङ दरबारमा डिकी डोलकर स्वयंले दाबी नगरेको र उक्त दरबारको ऐतिहासिक, पुरातात्त्विक एवं सांस्कृतिक स्वरूप यथावत् संरक्षण गरी राख्नु उपयुक्त हुने देखिएकाले अंसियारहरूबीच बन्डा गर्नु उचित हुने देखिएन । चराङस्थित गुम्बा पनि सार्वजनिक रूपमा धार्मिक सम्पदाको रूपमा प्रयोग भएकाले अंशबन्डा गर्न उचित नहुने फैसलामा छ । काठमाडौंको जग्गा पनि अंशबन्डामा नपर्ने ठहर सर्वोच्चको छ ।"
दलित बस्तीमा पढ्ने लहर,"सर्लाही विद्यालयको मुखै नदेखेकी जानकीनगर १ की ५० वर्षीया सञ्जा बैठा आफ्नो नाम लेख्न सक्ने भएपछि खुसी छिन् । बुढेसकालमा नाम लेख्न र हस्ताक्षर गर्न सक्ने भएकोमा उनलाई गर्व छ । श्रीमानको नाम पनि लेख्न सक्छु, उनले भनिन्, एक महिनामा नाम लेख्न सक्ने भएँ । एकदमै खुसी लागेको छ । गाविसस्थित श्रीलंका टापु भनेर चिनिने गाउँमा अधिकांश दलितको बसोबास छ । ठूलो कुलो तरेर जानुपर्ने भएकाले दलित र विपन्न बस्ने उक्त गाउँको नाम नै विस्तारै श्रीलंका टापु भनेर चिनियो । सरकारी तहमा साक्षरता अभियान गाउँमा सञ्चालन हुँदै आए पनि श्रीलंका टापुमा कहिल्यै पुगेको थिएन । सञ्चालित साक्षरता कक्षाले भने निकै परिवर्तन आएको छ । आमालाई साक्षर बनाएपछि त्यसको प्रभावले बालबालिका पनि लेखपढ गर्न थालेको उनीहरूलाई पढाउने आरती थापा मगरले बताइन् । महिला र बालबालिका गरेर अहिले २० जना दैनिक लेखपढ गर्न आउँछन्् । सुरुमा नि:शुल्क कापीकलम दिएर सुरु भएको कक्षामा त्यसपछि उनीहरूले नै खरिद गरेर पढ्न रुचि देखाएका छन् । मैले मात्र पढेर हुँदैन भनेर बुहारीलाई पनि ल्याउन थालेको छु, सञ्जाले भनिन्, नाम लेख्न सक्ने भएपछि श्रीमान् पनि खुसी हुनुहुन्छ । गाउँमा हुने समूहको बैठकमा सुरुमा ल्याप्चे लगाउने सञ्जा अहिले हस्ताक्षर गर्छिन् । लेख्न जान्ने भएपछि इज्जत नै बढेको उनले सुनाइन् । ल्याप्चे लगाउँदा हेपेको जस्तो गर्थे, उनले भनिन्, लेख्न सक्ने भएपछि अरूले पनि राम्रो मान्दारहेछन् ।"
तलब अन्तरबारे प्रश्न उठाइने,"काठमाडौं आप्रवासी कामदारका विषयमा श्रीलंकामा हुने दुई दिने आबुधाबी डाइलग (कामदार मगाउने र पठाउने एसियाली राष्ट्रहरूको क्षेत्रीय सम्मेलन) मा नेपालले समान काममा कामदारहरूबीच तलब र सेवासुविधामा रहेको अन्तर र त्यसलाई हटाउने विषय उठाउने भएको छ । श्रीलंकाको राजधानी कोलम्बोमा सोमबार र मंगलबार (जनवरी २३ र २४) आबुधाबी डाइलग हुँदै छ ।नेपालबाट सहभागी हुने श्रम राज्यमन्त्री दिलीप खवास गच्छदार नेतृत्वको टोलीले कामदारहरूबीचको असमानता हटाउनुपर्ने विषय नेपालले उठाउने जानकारी दिएको छ । एकै प्रकृतिको काममा भएको तलब अन्तर, पीडित कामदारको सहज उद्धार जस्ता विषयलाई उठाउँछौं, गच्छदारले कान्तिपुरलाई भने, सम्मेलन र साइड लाइन मिटिङहरूमा म यिनै विषयमा जोड दिन्छु ।संयुक्त अरब इमिरेट्स (यूएई) को राजधानी आबुधाबीबाट २००८ मा सुरु भएको आबुधाबी डाइलग सम्मेलनमा कामदार पठाउने ११ राष्ट्र, मगाउने ७ राष्ट्र र केही राष्ट्र पर्यवेक्षकका रूपमा सहभागी हुन्छन् । आबुधाबीबाट सुरु भएकाले यसलाई आबुधाबी डाइलग भनिँदै आएको छ, जसको सुरुवात कामदार मगाउने राष्ट्रहरूले गरेका थिए ।"
स्ववियुमा उमेर हद सच्याऊ,"काठमाडौं कांग्रेसको भ्रातृ संगठन नेपाल विद्यार्थी संघले त्रिभुवन विश्वविद्यालयले स्वतन्त्र विद्यार्थी युनियनको चुनावमा उम्मेदवारका लागि तोकेको उमेर हद सच्याउन माग गरेको छ । नेविसंघ केन्द्रीय समितिले बुधबार राजधानीको धोबिधारास्थित आफ्नो कार्यालयमा पत्रकार सम्मेलन गर्दै त्रिविले विनाआधार २८ वर्ष उमेरको हदबन्दी लगाउने निर्णय गरेको आरोप लगाएको छ । नेविसंघले पटकपटक घोषित स्ववियु निर्वाचन हुन नसकेको अवस्थामा एक पटकका लागि उम्मेदवारको उमेर हदबन्दी नलगाई निर्वाचन प्रक्रिया अगाडि बढाउन त्रिविसँग आग्रह गरेको हो । नेविसंघको स्ववियुसित रगतको साइनो छ । नेविसंघ जुनसुकै हालतमा स्ववियु चुनावमा सहभागी हुन्छ, संघका अध्यक्ष नैनसिंह महरले भने, तर, त्रिविले २८ वर्ष उमेर हदलाई सच्याउनुपर्छ ।"
पूर्वप्रधानमन्त्री नेपालराष्ट्रसंघ प्रतिनिधि भेट,"काठमाडौं पूर्वप्रधानमन्त्री एवं एमाले नेता माधवकुमार नेपालले छिमेकी मुलुक र सबै अन्तर्राष्ट्रिय समुदायसँग सम्मानपूर्ण र पारस्परिक हितमा आधारित सम्बन्ध राख्ने बताएका छन् । पछिल्लो राजनीतिक घटनाक्रमबारे बुझ्न सोमबार कोटेश्वरस्थित नेपाल निवास पुगेकी संयुक्त राष्ट्रसंघका नवनियुक्त आवासीय प्रतिनिधि भेलरी जुलिआन्डसँग नेपालले यस्तो धारणा राखेका हुन् । भेटमा नेपालको शान्ति प्रक्रिया, संयुक्त राष्ट्रसंघमा नेपालले निर्वाह गरेको भूमिका, विस्तृत शान्ति सम्झौता, विभिन्न तहका निर्वाचनसहित पछिल्लो राजनीतिक घटनाक्रमबारेमा कुराकानी भएको नेपालको सचिवालयले जनाएको छ । पूर्वप्रधानमन्त्री नेपालले नेपालको शान्ति प्रक्रियाका पछिल्ला घटनाक्रमलाई संक्षिप्त रूपमा उल्लेख गर्दै जाति, धर्म र सम्प्रदायजस्ता विषयलाई संवेदनशील रूपमा लिनुपर्ने बताए । भेटमा राष्ट्रसंघको नेपालस्थित जनसम्पर्क कार्यालयका प्रमुख क्याथरिन सुङ पनि सहभागी थिइन् ।"
कर्मचारी युनियनलाई चुनावको चटारो,काठमाडौं नेपाली कांग्रेसनिकट नेपाल निजामती कर्मचारी युनियन (संघ) को महाधिवेशन मिति तोकिएपछि चुनावी चटारो बढेको छ । योसँगै उम्मेदवारी घोषणाको क्रम पनि सुरु भएको छ । युनियनको सातौं महाधिवेशन फागुन २२ देखि २४ गतेसम्म चितवनमा हुने भएको हो । युनियनका उपाध्यक्ष शरद अधिकारीले अध्यक्ष पदमा उम्मेदवारी घोषणा गरेका छन् । विराटनगरमा भएको कर्मचारी भेलामा उनले आफ्नो दाबी प्रस्तुत गरेका हुन् ।
एकीकृत आन्दोलनको तयारी गर्दै जनजाति,काठमाडौं राजनीतिक आस्थाका आधारमा विभाजित आदिवासी जनजातिहरूले सहकार्यको प्रयास थालेका छन् । विभिन्न गुट र समूहमा बाँडिँदा आफ्नो समुदायको मुद्दा कमजोर भएको निष्कर्षसहित उनीहरूले एकीकृत आन्दोलनको तयारी थालेका हुन् । ललितपुरको कुपन्डोलमा बुधबार बसेको नेपाल आदिवासी जनजाति महासंघ र पद्मरत्न तुलाधर नेतृत्वको आदिवासी जनजाति राष्ट्रिय आन्दोलनमा आबद्ध नेताहरूको बैठकले छिट्टै राष्ट्रिय राजनीतिक सम्मेलन गर्ने र त्यसका लागि संरचना बनाउन कार्यदलसमेत गठन गर्ने निर्णय गरेको छ ।आदिवासी जनजाति राष्ट्रिय आन्दोलनका प्रवक्ता प्राध्यापक ओम गुरुङले ६ सदस्यीय कार्यदलले माघ १५ गतेभित्र एकीकृत आन्दोलनको प्रस्ताव तयार पार्ने बताए ।
थापाले ल्याए नाटकको एल्बम,"काठमाडौं पुराना रंगकर्मी हुन् हरिबहादुर थापा । गीति नाटक मालती मंगले होस् या जीवनी आधारित नाटक श्री ५ बडा महाराजाधिराज पृथ्वीनारायण शाह । नेपाल प्रज्ञा प्रतिष्ठानले कुनै समय मञ्चनमा ल्याएको यी नाटकसित थापा नजिकसँग जोडिएका छन् । प्रतिष्ठानमै ४२ वर्षेसम्म रंगकर्मीको जागिरे जीवन बिताएका उनी अवकाशपछि पनि रंगमञ्चमै सक्रिय छन् । उनैले बिहीबार राजधानीमा नाटकको भिडियो एल्बम सार्वजनिक गरे । झन्डै पाँच दशक रंगमञ्चको यात्रालाई समेटेर उननले नाटय एल्बम निकालेका हुन् । एल्बममा थापाकै एकल प्रस्तुति रहेको नाटक पाइलाहरू र अशेष मल्लको लेखनमा उनैले निर्देशन गरेको नाटक जोडियोस् भत्किएका मनहरू समेटिएका छन् । पाइलाहरू नाटक विभिन्न कालखण्डमा उनले गरेका दस नाटकका अंशहरू हुन् । बुधबार भृकुटीमण्डपस्थित पर्यटन बोर्डमा आयोजित कार्यक्रममा राष्ट्रकवि माधवप्रसाद घिमिरे र संस्कृतिविद् सत्यमोहन जोशीले नाटय एल्बम लोकार्पण गरे । अन्तर्राष्ट्रिय नेपाली साहित्य समाज (अनेसास) नेपाल च्याप्टरले गरेको कार्यक्रममा थापालाई विशेष सम्मानसमेत गरिएको थियो । साथै, उनको जीवनी र रंगकर्म समेटिएको डकुमेन्ट्री पनि देखाइएको थियो । अनेसास नेपाली च्याप्टरले बनाएको डकुमेन्ट्री राजेन्द्र सलभले निर्देशन गरेका हुन् भने रमण घिमिरेले आलेख तयार पारेका छन् । डकुमेन्ट्रीमा थापाको रंगमञ्च यात्रा समेटिएको छ । राष्ट्रकवि घिमिरेले आफ्नो गीति नाटक मालती मंगले मा हरिबहादुरले अब्बल कला क्षमता प्रस्तुत गरेको दाबी गरे । उनले मालती मंगले र हरिबहादुर उत्तिकै महत्त्वपूर्ण लाग्ने सुनाए । संस्कृतिविद् एवं शताब्दी पुरुष जोशीले चाहिँ हरिबहादुरको रंगमञ्चप्रतिको मोह अतुलनीय रहेको सुनाए । जोशीले थापा कहिल्यै अरूले जस्तो पैसाका लागि लोभ गरेर फिल्म क्षेत्रमा नपसेको दाबी गर्दै रंगचञ्चलाई नै जीवन ठानेको बताए । नेपाल संगीत तथा नाटय प्रज्ञा प्रतिष्ठानका कुलपति सरुभक्तले रंगमञ्चको महत्त्व अन्तर्राष्ट्रियस्तरसम्म पुर्याउन पनि थापाको योगदान रहेको दाबी गरे । मालती मंगले नाटक देखाउँदा करिब दुई महिना हाउसफुल भएको मलाई याद छ, सरुभक्तले भने । रंगकर्मी अशेष मल्लले चाहिँ अभिनयमार्फत धेरै गहिरो अर्थ बुझाउन सक्ने कलाकारको रूपमा थापालाई औंल्याए । उनले केही समयअघि अमेरिकामा नाटक देखाउँदा दर्शकको बाग्लो उपस्थितिले हरिबहादुरको महत्त्व झनै झल्किएको पनि सुनाए । नेपाल प्रज्ञा प्रतिष्ठानका कुलपति गंगाप्रसाद उप्रेतीले कुशल रंगकर्मीसँगै सक्षम प्रशिक्षक र व्यवस्थापकको रूपमा थापाको प्रशंसा गरे । हरिबहादुरले फर्केर हेर्दा, अनि देउराली रुन्छ, जब घाम लाग्छ, दैलाको बत्ती, कोही किन बर्बाद होस्, अमर सिंह, हर्के, शकुन्तला लगायत थुप्रै नाटकमा अभिनय गरेका छन् । उनी भने अझै पनि रंगमञ्चमा काम गर्न बाँकी रहेको बताउँछन् । ६४ वर्षे थापाले सुरुका दिनमा फिल्मका अफरसमेत अस्वीकार गरेको दाबी गरे । किनकि म रंगमञ्चकै लागि जन्मेको हुँ, उनले भने, यसैमा जीवन समर्पण गर्छु ।"
सक्रिय बन्दै मञ्जुल,"ललितपुर कुनै बेला साहित्यिक वृत्तमा उनले आरोप खेपे मानिस छाडेर प्रकृति मात्रै लेखेको भन्दै । तैपनि कवि मञ्जुल निरन्तर देशविदेशको भ्रमण गरेर त्यहाँका प्राकृतिक सौन्दर्य र मानवीय संघर्षबारे लेखिरहन्थे । सन् २०१२ मा उनी जापान भ्रमणमा निस्किए । कुनै विषयले मन छुनेबित्तिकै लेखिहाल्ने मञ्जुलले तीन हप्ताकै बसाइमा जापानको प्रकृति र समुदायलाई नजिकबाट नियालेर ३५ वटा कविता लेखे । नेपाल फर्किएर उनी कविता संग्रह निकाल्न चाहन्थे । अस्वस्थताले उनलाई आराम गर्नुपर्ने बनायो । यति बेला तिनै कविताहरूमध्ये समुद्र र बस्तीमार्फत मञ्जुल सक्रिय बनेका छन् । यो कविताको हालै भिडियो सार्वजनिक भएको छ । लामो समयपछि कवि मञ्जुल सहरका साहित्यिक जमघटमा देखिन थालेका छन् । पहिलेकै जस्तो स्फुर्तिका साथ उनले लेखनलाई पनि अघि बढाएका छन् । सक्रियताकै प्रमाण स्वरूप उनको कविता भिडियो आएको हो । हालैको दिउँसो कुराकानी क्रममा यी वरिष्ठ कविले पाँच वर्षअघिको जापान यात्रा सम्झे । जापानीले विकासलाई प्रकृति र मानिस अनुकूल बनाउने प्रयास गरेको उनलाई राम्रो लाग्यो रे । त्यहाँका पहाड, गाँउ, सहर, मन्दिरहरू घुम्यौँ, उनले कविताको रचना गर्भ सुनाए, नेपालमा नभएको समुद्रको आकर्षणले बढी तान्यो । अनि त्यसैको बारेमा कविता लेखिदिएँ । कवितासँगै जापानकै तस्बिरहरू प्रयोग गरेर कविता संग्रह निकाल्न चाहना थियो उनको । मञ्जुलको यही चाहनामा दिलीप श्रेष्ठले आफ्नो भिडियो परिकल्पना जोडिदिए । उनकै कवितामाथि दिलीपको निर्देशकमा भिडियो निर्माण भएको हो । जापानमा दृश्यांकन गरिएको भिडियोले श्रोता र दर्शकलाई नयाँ टेस्ट दिने मञ्जुलको आशा छ । भिडियोमा मेरो कविताको भाव झन् खुलेको पाएँ, तीन साताअघि बजारमा आएको भिडियोबारे उनले भने, अरू कविहरूको कविताका पनि भिडियो बनोस् भन्ने लाग्छ र बन्नुपर्छ । उनको यो पहिलो कविताको भिडियो भने हैन । तीन वर्षअघि नै बेलायत निवासी उपन्यासकार मुलीवीर राईले उनको गाउँका दृश्य दृश्यमा बाँडिएर संग्रहको जब समाउँछौ तिमी कसैको हात कवितालाई भिडियोमा उतारेका थिए । पञ्चायतकालमै गितार, मादल र बाँसुरी बजाउँदै पारिजातको राल्फा अभियानमा सहभागी बनेका मञ्जुलले अहिले पनि यी वाद्ययन्त्रसँगको संगत टुटाएका छैनन् । मुड फुरेको बेला लेखनका साथसाथै उनी गितारमा गीत पनि गुन्गुनाउँछन् । टीभीमा फिल्म हेर्छन् । केही महिनादेखि कविता पनि लेख्न थालेका छन् । सामाजिक सञ्जालमा उत्तिकै व्यस्तता बढाएका छन् । फोटोग्राफीमा समेत सोखिन मञ्जुल दिनको एक घण्टा फेसबुकमै व्यस्त हुन्छन् । पछिल्लो समय कविता वाचन, गोष्ठीमा पनि सहभागी हुन थाल्नुभएको छ, साहित्यकार पत्नी सुस्मिता नेपालले भनिन् । पछिल्लोपटक मञ्जुलले सदरचिडियाखानामा प्रकृति संरक्षण कोषले गरेको कविता गोष्ठीमा रचना सुनाएका थिए । कविताको शीर्षकै थियो, कविता लेख्न थाल्छु । हालै पोखरामा सम्पन्न गोधूँलि कविता कार्यक्रम मा आमा र तालजस्तो म कविता प्रस्तुतिका लागि पनि दर्शकले उनलाई प्रशंसा गरेका थिए । भोजपुर गोगनेमा जन्मिएका मञ्जुलले लामो समय विश्वभाषा क्याम्पसमा प्राध्यापनसमेत गरे । प्रगतिशील आन्दोलनबाट प्रभावित भएर साहित्य, कला र संगीतमा एकसाथ लागेका मञ्जुल धरान हुँदै काठमाडौं आएपछि साहित्यकार पारिजातको संगतमा पुगेका थिए । बीसको मध्य दशकमै पारिजातको अगुवाइमा रामेश, रायन लगायतको टोलीसहित राल्फा अभियान लिएर गाउँ बस्ती पुगेपछि यो समूहले फरक चर्चा पाएको थियो । पछि सबैजना आआफ्नो बाटो लागे, मञ्जुल साहित्यमा जमे । संसारका कविहरूको सुन्दर कविताहरू पढेपछि सुन्दर कविता लेख्ने शक्ति आउँछ भन्ने मञ्जुलका साइली मोरीलाई, छेकुडोल्मा (उपन्यास), गायक यात्री, गाउँका दृश्य दृश्यहरूमा बाँडिएर, चोकटी कविता, सिद्धिचरणहरू, मृत्यु कविता, दुई हरफ ओठहरू, बाल्यकालसँग खेल्दै लगायत कृति छन् । यीबाहेक कहिले आकाशमा कहिले धर्तीमा, यात्रा स्कटल्यान्डको, जाने होइन दाइ आलापोट, सम्फनाका पाइलाहरू जस्ता यात्रा संस्मरण पनि प्रकाशित छन् ।"
पुस्तक र कविता,"झापा ए मान्छेहरू हो पुस्तक पढ,हजारौं हजार पुस्तक पढसुकरातले पिएको कालो विष पनि पुस्तक हो लियो टाल्स्टायले सिलाएको जुत्ता पनि पुस्तक हो बिर्तामोडस्थित अतिथि सदनमा बिहीबार कविता र पुस्तकको यस्तो संयोग जुर्यो । कवि चन्द्रकान्त ढकाल सकारात्मक ज्ञान र चेतनाका लागि पुस्तक पढ्न आह्वान गर्दै थिए, कवितामा । ठीक यही समय दर्शक भने किताबका पानातिर औंला चलाइरहेका थिए । प्रेरणाका लागि पुस्तक सन्देशसहित यहाँ जारी पुस्तक प्रदर्शनीमा बिहीबार पूर्वका स्रष्टाहरूले कविता सुनाएका हुन् । पुस २९ गतेदेखि सुरु प्रदर्शनीको छैटौं दिन मुनाराज शेर्मा, पुण्यप्रसाद खरेल, लीला अनमोल, राजेन्द्र संग्रौला, ज्योतिकिरण रिजाल, सीता आस्था ढुंगेल, तुलसी निरौलालगायतले कविता सुनाए । प्रमुख अतिथिको रूपमा थिए छन्दकवि कोमलप्रसाद पोख्रेल । कविहरूले सामाजिक, राजनीतिक सन्दर्भदेखि थुप्रै समसामयिक विषयलाई कविताको मसला बनाए । साहित्यकार तेराखले पठन संस्कृतिको विकासमा टेवा पुर्याउन यस्ता कार्यक्रमले सघाउने दाबी गरे । राजधानी केन्द्रित पुस्तक प्रदर्शनी र साहित्यिक गतिविधिको पनि विकेन्द्रीकरण हुनुपर्ने उनको तर्क थियो । कविता वाचनसँगै राजेन्द्र संग्रौलाले आफैंले छापेर विक्री गर्दै हिँड्नुपर्ने अवस्थाबाट माथि उठ्न पठन संस्कृतिको विकास हुनुपर्नेमा जोड दिए । छन्दकवि कोमलप्रसाद पोख्रेलले पनि मोफसलको साहित्यिक श्रीवृद्धिका लागि यस्ता प्रदर्शनी कोसेढुंगा हुने दाबी गरे । पाठक र लेखकबीचको प्रत्यक्ष भेटघाटले भिन्न जागरण ल्याउन सक्छ, उनले भने । डिकुरा पब्लिकेसनले प्रदर्शनी आयोजना गरेको हो । राजधानी केन्द्रित पुस्तक प्रदर्शनीलाई मुलुकका विभिन्न थलोमा विस्तार गर्ने योजना मुताविक बिर्तामोडमा प्रदर्शनी गरिएको पब्लिकेसनका अध्यक्ष एवं स्रष्टा पुण्यप्रसाद प्रसार्इंले बताए । सोचेभन्दा राम्रो हुँदै छ, उनले भने । शनिबारसम्म जारी प्रदर्शनीमा मुलुकभित्र र बाहिरका ख्यातिप्राप्त प्रकाशन गृहबाट प्रकाशित विभिन्न विधाका पुस्तक राखिएका छन् । प्राज्ञ यज्ञ प्रसार्इंले सरकारी तवरबाट देशभरि गरिनुपर्ने यस्ता प्रदर्शनी निजी संस्थाले सुरु गर्नु आफंैमा प्रशंसनीय रहेको दाबी गरे ।"
ललितकलाको प्राज्ञ सभा विवादित,"काठमाडौं ललितकला प्रज्ञा प्रतिष्ठानको सातौं प्राज्ञ सभा विवादित बनेको छ । सदस्यसचिव नवराज भट्टले गत पुस २९ गते नै सभा सम्पन्न भएको भन्दै सोमबार विज्ञप्ति जारी गरेपछि विवाद बढेको हो । कुलपति रागिनी उपाध्यायले भने प्राज्ञ सभा सम्पन्न नै नभई एकतर्फी रूपमा भट्टले आफूखुसी विज्ञप्ति जारी गरेको बताएकी छन् । प्राज्ञ सभा टुंगिएको हैन, विभिन्न कारणहरूले गर्दा अवरुद्घ भई स्थगित गरिएको हो, बुधबार विज्ञप्ति जारी गर्दै कुलपति उपाध्यायले भनेकी छन्, त्यसैको निरन्तरता स्वरूप बिहीबार पुन: सातौं प्राज्ञ सभा सुचारु गर्न आह्वान गरेका छौं । साथै, उनले प्राज्ञ सभा सम्पन्न नै नभई प्रेषित विज्ञप्ति र त्यसको आधारमा प्रकाशित समाचार भ्रामक, असत्य र गलत भन्दै खण्डन गरेकी छन् । सभा गत पुस २४ सुरु भई लगातर २९ गतेसम्म चलेको थियो । स्रोतका अनुसार सभामा बहुमतले गरेको निर्णयको माइन्युट उठाउन सदस्यसचिव भट्ट तयार भएनन् । माइन्युट नउठाई भट्ट सभाबाट बाहिर निस्कन खोजेपछि प्राज्ञ सभा सदस्य लालकाजी लामाले माइन्युट नलेखी जान पाइँदैन भन्दै रोके । बहुमतको निर्णय नलेखी उम्किन खोजेपछि माइन्यटु तानातान भएर सभा अवरुद्ध भएको हो, प्राज्ञ सदस्य लामाले भने, अनि बाहिर गएर सभा सम्पन्न भयो भनेर विज्ञप्ति जारी गर्न मिल्छ ? लामाले प्रतिष्ठान भट्टकै कारण गैरप्राज्ञिक बन्दै गइरहेको दाबी गरे । बहुमतको निर्णय अस्वीकार गरेर माइन्युट बोक्दै हिँड्ने मान्छे कसरी प्राज्ञिक हुन्छ ? उनले भने, कम्तीमा सभाको मर्यादा राख्ने कामसमेत हुन सकेन । प्राज्ञ सभाका अर्का सदस्य नगेनसिंह ठकुरीले सभा नै नसकी भट्टले भ्रामक प्रचारबाजी गरेको दाबी गरे । कुलपति उपाध्यायले पनि सभाको माइन्युट क्लोजिङ नै नभएको अवस्थामा भट्टले अवैधानिक रूपमा विज्ञप्ति जारी गरेको दाबी गरिन् । सदस्यसचिव भट्टले भने त्यही दिन सभा टुंगिएको र सभाका सदस्यहरू पनि आआफ्नो घर फर्किसकेको दाबी गरे । उपकुलपति नै इन्डिया गइसक्नुभयो, उनले भने, मैले कुनै अवैधानिक काम गरेको छैन । लामो समयदेखि ललितकला प्रज्ञा प्रतिष्ठान विवादको चुचुरोमा छ । विवादकै कारण कलाजन्य गतिविधि ठप्प बनेका छन् ।"
भोट माग्दै तेरियाका आफन्त,"बुटवल भारतीय सिनियर डान्स स्टारबीचको प्रतिस्पर्धामा फाइनलमा पुगेकी नेपाली किशोरी तेरिया फौजामगरलाई जिताउन अभियान थालिएको छ । रुपन्देही रुद्रपुरकी १४ वर्षीया तेरिया भारतीय टेलिभिजन कलर्सको झलक दिखला जा रियालीटी सोको फाइनलमा पुगेकी छन् । तेरिया मगर फाउन्डेसनले तेरिया जिताऔं अभियान सहित देशविदेशमा एसएमएस तथा इमेल भोट अभियान थालेको हो । फाइनल उपाधिका लागि नृत्यसँगै एसएमएस र इमेल भोटको आवश्यकता परेकाले अभियान थालिएको फाउन्डेसनका अध्यक्ष कृष्ण फौजामगरले बताए । आफ्नो प्रतिभाले फाइनलमा पुगेकी तेरियालाई अब उपाधि कब्जा गर्न शुभेच्छुकको भोट आवश्यकता छ, तेरियाका हजुरबुबासमेत रहेका कृष्णले भने, त्यसैले अभियान थालेका हौ ं। फाउन्डेसनको आग्रहमा अहिले विभिन्न देशमा रहेका नेपालीले समेत अभियान चलाएका छन् । डीआईडी लिटिल मास्टर विजेता भएपछि तेरियाले नेपाली झन्डासहित देशविदेशमा आफ्नो नृत्य देखाएर देशको नाम राखेकाले सहयोगमा जुटेको कतारमा अभियान चलाएका चन्द्र मगरले बताए । भारतीय टीभी सोमा सर्वाधिक पुरस्कार राशिको नृत्य प्रतियोगिता झलक दिखला जा को सिजन ९ को ग्रयान्ड फाइनल आगामी शनिबार राति हुँदै छ । उनलाई बिहीबार राति ९ बजेसम्म भोट गर्न सकिनेछ । भारतमा रहेकाले भारतीय सिमकार्डबाट बढीमा एक सय पटकसम्म एसएमएस भोटिङ गर्न सकिनेछ । अनलाइन भोटिङमा पनि अनलाइन पीसीबाट एक सय पटकसम्म नै भोटिङ गर्न सकिने फाउन्डेसनले जनाएको छ । डान्स प्रतियोगिता विजेताबीच प्रतिस्पर्धा गराउने झलक दिखला जा भारतीय टीभी सो जित्नेले ३० लाख भारतीय रुपैयाँ र रेनाल्ड डस्टर ब्रान्डको कार उपहार पाउनेछन् । सन् २०१४ को जी टीभीको डीआईडीमा ४० हजार प्रतिस्पर्धीलाई पछाडि पारेकी तेरिया डीआईडी विजेताका तर्फबाट यसमा प्रवेश पाएकी हुन् । गत जुलाईमा प्रतियोगिता सुरु भएको थियो । त्यसमा १२ जोडी सिनियर महिला पुरुष डान्स सेलिब्रिटी छनोट भएका थिए । तेरियासहित ५ जुनियर भने अक्टोबर ८ मा च्यालेन्जरका रूपमा प्रवेश गरेका थिए । यीमध्ये तेरिया मात्रै फाइनलमा पुगिन् । फाइनलमा उनले डीआईडी सिजन १ का विजेता तथा झलक दिखला जा का पूर्वविजेता सलमान युसुफ खान र वल्ड हिपहप विजेता सानतनु महेश्वरीसँग प्रतिस्पर्धा गर्नेछिन् । अहिलेसम्म तेरिया अगाडि छिन् । गत शनिबारको एपिसोडमा पनि उनले निर्णायकका तर्फबाट ४० अंकमा ४० पाएकी थिइन् । अहिलेसम्म आफ्नो खुबीले सिनियर हस्तीलाई पछाडि पारें, हाल मुम्बईमा रहेकी तेरियाले एसएमएसमार्फत भनिन्, नेपाली चेलीलाई ट्रफी उचाल्न अब भोट दिएर सहयोग गर्नुस् ।"
असमका गायक सम्मानित,"काठमाडौं मानवतावादी गीतसंगीतका माध्यमबाट नेपाली भाषा एवं संस्कृतिमा योगदान पुर्याएको भन्दै जापानिज सूचना केन्द्रले भारत असमका जनगायक लोहित गगोईलाई सम्मान गरेको छ । समाजसेवी उर्मिला डंगोलले बुधबार राजधानीमा गगोईलाई सम्मानपत्र र रुद्राक्षको मालासहित सम्मान गरेकी हुन् ।असमिया भाषी भएर गगोईले नेपाली भाषाप्रति देखाएको सद्भाव उल्लेखनीय रहेको डंगोलले बताइन् । नेपाल प्रज्ञाप्रतिष्ठानका प्राज्ञ एवं गगोईका मित्र शशी लुमुम्बूले गगोईले असमनेपालका सांस्कृतिक दूतको काम गरेको बताए । गगोई जनपक्षीय एवं मानवतावादी गायक हुन्, उनले भने, गगोईले असममा नेपाली र असमिया जातिबीच सामाजिक एवं सांस्कृतिक सद्भाव फैलाइरहेका छन् । सम्मानले उनको सुकार्यको कदर गरेको उनले प्रस्ट्याए । गगोईले हालै काठमाडौंमा गौरव गुरुङको रचना र वसन्त मुकारुङको संगीत रहेको नेपाली गीत पनि रेकर्ड गरेका छन् । नेपाली गीत गाउन पाउँदा असीम आनन्द मिल्छ, उनले भने, म फेरि नेपाल आउनेछु र अरू पनि नेपाली गीत गाउनेछु । त्यसैगरी कार्यक्रममा वरिष्ठ वाद्यवादनविज्ञ न्हुछेमान डंगोल, पत्रकार वीरबहादुर वाइबा, केन्द्रका अध्यक्ष मदन सिलवाल, महासचिव रिता डंगोलले नेपाल र असमबीच सांस्कृतिक आदानप्रदान गरिनुपर्नेमा जोड दिए । उनले नेपाल र नेपालीप्रति लक्षित मायाको कोसेली लिएर आएँ गीतसमेत सुनाए ।"
साझाले ल्यायो योजना,"ललितपुर साझा प्रकाशनले दुईवर्षे कार्ययोजना सार्वजनिक गरेको छ । बुधबार राजधानीमा पत्रकार सम्मलेन गर्दै साझाले आर्थिक, कानुनी, नीतिगत र संस्थागत सुधारका योजनाहरू सार्वजनिक गरेको हो । योजनाभित्र साझाको परिसरमा साहित्यकारहरूको सालिक निर्माणदेखि स्वदेशी, विदेशी अतिथि स्रष्टाका लागि आवास गृह निर्माणसम्म रहेका छन् । त्यस्तै संस्थाबाट अवकाश प्राप्त १ सय ७२ कर्मचारीलाई दिनुपर्ने २८ करोड रुपैयाँ एक वर्षभित्रै भुक्तान गर्ने र भूकम्पले क्षतिग्रस्त भवनको एक वर्षभित्र पुन:निर्माण गर्ने योजना पनि साझाको छ । विभिन्न भाषाभाषीका पुस्तक प्रकाशनका लागि नियमित बजेटअन्तर्गत कम्तीमा १० करोड उपलब्ध गराउने नीतिगत व्यवस्थाका लागि पहल गरिनेसमेत महाप्रबन्धक डोलिन्द्रप्रसाद शर्माले बताए । साझाका गोदाममा थन्क्याइएका २२ करोड रुपैयाँ बराबरका पुस्तकलाई चालू पँुजीमा परिणत गरी ४ महिनाभित्र देशका प्रमुख सहर र विदेश पुस्तक प्रदर्शनी गर्ने योजना लिएका छौँ उनले भने ।"
रोयल्टी पाएपछि थप जिम्मेवार,"काठमाडौं केही दिनअघि मात्रै प्रस्तोता समाज, नेपालले गायकगायिका, संगीतकार र गीतकारलाई रोयल्टी बाँड्यो । गायक प्रमोद खरेलले ८५ हजार १ सय ४५ रुपैयाँ हात पारे । गायकतर्फ सबैभन्दा बढी रोयल्टी बुझ्ने उनी नै थिए । २०१६ को जुलाईदेखि अक्टोबरसम्म एनसेलले पीआरबीटीबापत् बुझाएको रकममा सबैभन्दा बढी रोयल्टी पाउनेचाहिँ, गायिका अञ्जु पन्त थिइन् । उनलाई १ लाख ४४ हजार ३ सय रुपैयाँ दिइयो ।आफ्नो कृतिको मूल्य पाउनुपर्छ भन्दै संगीतकर्मीहरू लामो समयदेखि गुनासो गर्दै आएका थिए । संस्थागत रूपमा पनि थोरबहुत पहल भए । फलस्वरूप नेपाल टेलिकम र एनसेलले रोयल्टी बुझाउन थालेका छन् । यसले संगीकर्मीको मुहार केही हदसम्म चम्काइदिएको छ । हाम्रा लागि त एक प्रकारको रिभोलुसन नै हो, गायक खरेलले भने, रोयल्टी दिने चलन सुरु भयो । अब यसलाई व्यवस्थित बनाउँदै लग्नुपर्छ । संगीतकर्मीहरू अधिकारका लागि जागरुक भइरहनुपर्दो रहेछ । आफूले यतिउति पायो भन्नेमा भन्दा रीति सुरु भएकोमा खुसी लागेको प्रमोदले बताए । उनका अनुसार सबै क्षेत्रबाट रोयल्टी आउन थाले संगीतमा लागेर सहजै जीविकोपार्जन गर्न सकिन्छ । यातायात, सञ्चारमाध्यम, होटलरेस्टुरेन्ट, डिजिटल मार्केटजस्ता क्षेत्रबाट पनि हामीले रोयल्टी पाउनुपर्छ, उनले भने, त्यसका लागि संगीतकर्मी र सरकार दुवैले पहल गर्नुपर्छ । सबै क्षेत्रबाट पाउने हो भने नयाँ संगीतकर्मीले समेत आरामले गरिखान सक्छन् । प्रस्तोता समाज, संगीत रोयल्टी संकलन समाज, संगीतकार संघ नेपालजस्ता सांगीतिक निकायहरू लागि पर्नाले रोयल्टी पाइएको उनले बताए ।कसरी वा के आधारमा रोयल्टी दिने भन्नेबारे मापदण्ड बनाउनुपर्छ भन्छन् प्रमोद । प्रक्रियामा विमति राख्नेलाई कन्भिन्स्ड गर्न आवश्यक रहेको बताए । प्रस्तोता समाजले यसअघि वितरण गरेको पहिलो चरणको रोयल्टीसमेत गरेर यसपालि जम्मा १ लाख २२ हजार २ सय ८१ रुपैयाँ लिएका थिए । यसले आफूमा थप जिम्मेवारी थपेको महसुस गरेछन् । अब मिहिनेत दोब्बर गर्नुपर्ने बेला आएको छ, उनले भने, जति राम्रा सिर्जना दिन सक्यो, उति आफूलाई फाइदा हुने भयो । दिनको दुइटा गीत रेकर्ड गराउँछन् । अहिले जिल्ला जिल्लामा महोत्सवहरू चलिरहेकाले स्टेज कार्यक्रममा बढी व्यस्त छन् । फागुन लाग्नेबित्तिकै अमेरिका जानुछ उनलाई । त्यसपछि क्यानडा, जापान र युरोप टुर । चितवनको कार्यक्रम सकेर मंगलबार काठमाडौं आएका उनी बुधबार बर्दियातिर लागे । ढाड दुखेको खप्नुभएको छैन, कर्ली कपालवाला गायकले भने, तर, रेस्ट गर्ने फुर्सद छैन ।कलेक्सन एल्बम र फिल्मका गीत मनग्गे गाउने प्रमोद अब आफ्नै शब्द, संगीत र गायनमा एल्बम निकाल्दै छन् । झुमा झुम्कावाली, चल बतास चल जस्ता सिंगल ट्रयाकहरूलाई पनि एल्बममा राख्ने उनले बताए । फागुन चैतभित्रमा दुइटा एल्बम एकसाथ बजारमा ल्याउँदै छन् । एल्बम निकाल्न छोडिएका बेला उनी किन दुईदुइटा निकाल्न तम्सिएछन् ? जवाफ उनैले दिए, निरन्तरताको लागि । गायकले एल्बम निकाल्न छोड्नु हुन्न । एल्बम हाम्रो दस्तावेज हो ।"
पूर्वराष्ट्रपति बुस अस्पतालमा,वासिङ्टन अमेरिकाका पूर्वराष्ट्रपति ९२ वर्षीय जर्ज एच डब्लू बुस अस्पताल भर्ना भएका छन् । बुसलाई होस्टनस्थित अस्पतालमा शनिबार भर्ना गरिएको स्थानीय सञ्चारमाध्यमहरूले बुधबार जनाएका छन् । उनलाई अस्पताल भर्ना गर्नुको कारणका बारेमा केही बताइएको छैन । जीवित चारजना पूर्वराष्ट्रपतिमध्ये उनी सबैभन्दा बढी उमेरका हुन् । उनी १९८९ देखि १९९३ सम्म अमेरिकाको राष्ट्रपति भएका थिए । उनका छोरा जर्ज डब्लू बुसले पनि २००१ देखि २००९ सम्म राष्ट्रपतिको जिम्मेबारी सम्हाल्नेका थिए ।
गाम्बियामा संकटकाल घोषणा,गाम्बिया अफ्रिकाको सानो मुलुक गाम्बियामा संकटकाल घोषणा भएको छ । गाम्बियाका राष्ट्रपति याहय जम्मेहले मंगलबार टेलिभिजन सम्बोधन गर्दै संकटकालको घोषणा गरेका हुन् । विदेशी हस्तक्षेप बढेकाले संकटकाल घोषणा गर्नुपरेको उनको भनाइ छ । पश्चिम अफ्रिकी मुलुक गाम्बियामा २२ वर्षदेखि शासन गर्दै आएका जम्मेह गत डिसेम्बरमा भएको निर्वाचमा पराजित भए पछि पनि सत्ता छोडेका छैनन् । उनले मतपरिणाम नस्विकार्ने बताएको भोलिपल्ट राष्ट्रसंघीय सुरक्षा परिषद्ले सार्वभौम जनताको रोजाइलाई नस्विकार्नु जम्मेहको गल्ती हुने टिप्पणी गरेका थिए । जम्मेहले निर्वाचन भएको एक सातापछि मत परिणाम नस्विकार्ने बताउँदै नयाँ निर्वाचन गर्न माग गरेका थिए । उनलाई प्रतिस्पर्धी अदाम बर्रोले पराजित गरेका थिए । अहिले राष्ट्रपतिमा पराजित जम्मेहले १९९४ देखि सैनिक शासकको रूपमा गाम्बियाको सत्ता सम्हालेका थिए । गाम्बिया २० लाखभन्दा कम जनसंख्या छ ।
आत्मघाती आक्रमणमा ८० को मृत्यु,बामाको उत्तरी मालीस्थित एक सैनिक शिविरअघि बुधबार भएको आत्मघाती आक्रमणमा परी कम्तीमा ८० भन्दा बढी व्यक्तिको मृत्यु भएको छ । घटनाको विस्तृत विवरण भने अझै प्राप्त भइसकेको छैन । संयुक्त राष्ट्रसंघीय शान्ति सैनिक र स्थानीय अस्पताल स्रोतले मृतकको बारे जानकारी गराएका थिए । शिविर माली उत्तरी प्रमुख सहर गाओमा छ । मालीका विद्रोही र इस्लामिक लडाकुहरूले २०१२ बाट देशको उत्तरी भागको ठूलो इलाका कब्जा गर्दै आएका छन् । यस क्षेत्रको ठूलो इलाकामा अझै पनि जिहादी समूहको बलियो पकड छ । २०१५ मा फ्रान्सको नेतृत्वमा अरू राष्ट्रहरूको पनि आबद्धतामा विद्रोही समूह र सरकारबीच शान्तिसम्झौता भएको थियो ।
उदाहरणीय बन्दै सामुदायिक,"लामीखाल (डोटी) पुरानो विद्यालय भवनको पश्चिमतर्फबाट महेश ओझाले बिहान ९ बजे सिटी फुके । खेलमैदानमा भलिबल, चुंगी, टिफ्फा खेलिरहेका छात्रावासका विद्यार्थी त्यसपछि कुदेर भान्साघरअघि भेला भए ।दाल, भात र तरकारीका ठूला भाँडा गणित, विज्ञान र अंग्रेजीका शिक्षकले सम्हालेर बसेका छन् । हातमा थाल र कचौरा बोकेका विद्यार्थीलाई शिक्षकहरूले पालैपालो केही सोध्न अह्राए । कसैले सामान्य ज्ञान, केहीले गणित र विज्ञानका सवाल सोधे । विद्यार्थीहरू सबै प्रश्न टिप्दै पालैपालो शिक्षकबाट थालमा खाना थाप्दै अघि बढे । रोचक लाग्ने यो दृश्य डोटीको दुर्गम लामीखाल गाविस तलारगाउँस्थित भगवती माविको छात्रावासको हो । निजी विद्यालयलाई समेत चुनौती दिँदै आएको यो विद्यालयको पठनपाठनको तौरतरिका मौलिक छ । भौतिक पूर्वाधारको अभाव भए पनि शैक्षिक गुणस्तर भने भगवती माविको जिल्लामै लोभलाग्दो छ । खाने बेला प्रश्न गर्दा विद्यार्थीले खाँदै जटिल प्रश्नबारे आपसमा छलफल गर्छन्, विद्यालयका प्रअ टेकबहादुर सिंहले भने, त्यत्तिका विद्यार्थीमाझ कसै न कसैले जवाफ जानेकै हुन्छ, छलफलमा आउँदा अरूले पनि सिक्छन् र लामो समयसम्म सम्झिन सक्छन् । विद्यार्थीलाई पाठ्यक्रममा मात्र केन्द्रित नगरी खेलकुद, सांगीतिक र सामान्य ज्ञानजस्ता विषयमा पनि जोड दिइएको प्रअ सिंह बताए । प्रार्थना गर्ने बेलामा पनि खुला रूपमा विद्यार्थीलाई सामान्य ज्ञानका प्रश्न सोध्ने गरेका छौं, सबैभन्दा बढी जवाफ दिनेलाई पुरस्कृत पनि गर्छौं, प्रअ सिंहले बताए । शिक्षक, अभिभावक र व्यवस्थापन समितिको सामूहिक अभ्यास र समन्वयले जिल्लामै उत्कृष्ट विद्यालय दरिँदै गएको व्यवस्थापन समितिका अध्यक्ष डम्बरबहादुर सिंह बताउँछन् । विद्यालयम अध्ययनरत ५ सयमध्ये १ सय ८२ विद्यार्थी बाहिरी जिल्लाबाट पढ्न आएका छन् । शनिबार पनि पढाइ हुनु, माविका शिक्षकहरूले प्रावि तहका विद्यार्थीलाई पढाउनु, राजनीतिबाट विद्यालयलाई टाढै राख्नु र कमजोर विद्यार्थीलाई अलग्गै राखेर पढाउनु यस विद्यालयको विशेषता हो ।दुई पटक जिल्लास्तर र एक पटक क्षेत्रीयस्तरको शिक्षा पुरस्कार हात पारिसकेको भगवती माविमा भर्ना हुन विद्यार्थीको लर्को लाग्ने गर्छ । भीड थेग्न नसकेर विद्यालयले परीक्षा लिएर मात्र भर्ना गर्ने गरेको छ । महादेवस्थान गाविस झुडा डोटीका उमेश विक बोर्डिङ स्कुल छाडेर भगवती माविमा पढ्न आएका छन् । उनका भाइ दीपक पनि यहीं कक्षा २ मा अध्ययन गर्छन् । भाइ कक्षामा फस्ट हुँदै आएको छ, उमेशले विद्यालयको वातावरणबारे प्रशंसा गर्दै भने, तपाईं पत्याउनुहुन्न होला, हामी अंग्रेजी सिक्नकै लागि बोर्डिङ छाडेर यहाँ पढ्न आएका हौं । उमेशले बोर्डिङ स्कुलको तुलनामा भगवती माविमा अंग्रेजी राम्ररी सिक्न सकिने बताए । कैलाली धनगढीबाट पढ्न आएकी अनिशा चौधरीले विद्यालयको शान्त वातावरण, अनुशासन र शिक्षकहरूको मेहनत लोभलाग्दो रहेको बताइन् । हामी १२ शिक्षक छात्रावासमै बस्छौं, शिक्षक रामबहादुर खत्रीले भने, विद्यार्थीसँगै खाने, बस्ने र खेल्ने गर्दा हामी साथीजस्तै भएका छौं, उनीहरू नजानेको कुरा निर्धक्कसाथ हामीलाई सोध्छन् । २०१६ सालमा निर्माण भएको जीर्ण भवनमा छात्रावास छ । कक्षाकोठा अभावले बाहिर राखेर पढाउनुपर्ने बाध्यता छ । हामीले पूर्वाधारभन्दा पनि गुणस्तर शिक्षामा जोड दिएका छौं प्रअ सिंहले भने । विद्यालय व्यवस्थापन समितिका अध्यक्ष सिंहले भने, हाम्रो विद्यालय अहिले सुधारगृह जस्तो भइसक्यो, बिग्रिएका सन्तानलाई सुधार्न अभिभावक नै भर्नाका लागि जोड गर्छन् ।"
आयुर्वेदिकमा बढ्दै विश्वास,"कञ्चनपुर बाथरोग र ग्यास्ट्रिकबाट पीडित भीमदत्त ८ की नन्दादेवी धामीले उपचारका लागि धेरै खर्च गरिन् । सीमावर्ती भारतको खटिमादेखि बाँकेको कोहलपुर र नेपालगन्जसम्मका सबै अस्पताल धाइन् । लामो समयसम्म औषधि सेवन गरे पनि रोग निको नभएपछि निराश बनेकी उनी आयुर्वेदिक उपचारका लागि एक साताअघि महेन्द्रनगरस्थित आयुर्वेदिक औषधालयमा पुगिन् । आयुर्वेदिक औषधिको नियमित सेवनसँगै पञ्चकर्म थेरापीले उनको स्वास्थ्यमा सुधार हुँदै आएको छ । जोर्नी दुख्न कम भएको छ, सोमबार औषधालयमा थेरापी गराइरहेकी धामीले भनिन्, सबै ठाउँमा धोको पूरा गरेँ, कतै पनि निको नभएपछि यहाँ आएकी हुँ । विभिन्न किसिमका चूर्णसँगै औषधालयमा सुरु गरिएको पञ्चकर्म थेरापीका कारण आयुर्वेदिक पद्धतिमा बिरामीको विश्वास बढ्दै गएको छ । खासगरी बाथरोग, ग्यास्ट्रिक, दम, खोकी, पाइल्स, भगन्दर र उच्च रक्तचापका बिरामी यहाँ आउने गरेका छन् ।धेरै वर्ष एन्टिबायोटिक औषधि खाएँ तर केही सुधार भएन, धनीदत्त अवस्थीले भने, आयुर्वेदिक औषधिले विस्तारै सुधार हुँदै गएको छ । उनको पेट फुल्ने र खाएको नपच्ने समस्या थियो । आयुर्वेदिक औषधालयका अनुसार हालका वर्षमा यहाँ आउने बिरामीको संख्या बढ्दै गएको छ । दैनिक २५३० जना बिरामी आउने गरेको आयुर्वेदिक चिकित्सक डा सूर्य उपाध्यायले बताए । सबै ठाउँमा उपचार गराएर निको नभएपछि यहाँ आउँछन्, उनले भने, केही वर्षयता आयुर्वेदमा विश्वास बढ्दै गएको छ । उनले एन्टिबायोटिक जस्तै आयुर्वेदिक पद्धतिले तत्काल असर नदेखाए पनि २३ महिना नियमित औषधि सेवन गरे रोग निको हुने दाबी गरे । औषधि र जनशक्ति अभावले समस्याबिरामीका लागि आवश्यक पर्ने औषधि अभावले भने चिकित्सक तथा बिरामी अप्ठेरोमा पर्छन् । एक वर्षमा ५ लाखको औषधि पाइने गरिएको छ । त्यसले मुस्किलले ३ महिना मात्र पुग्ने डा उपाध्यायले बताए । औषधालयमा एक चिकित्सक, एक कविराज र एक वैद्य गरी ३ जना मात्रै कार्यरत छन् । बिरामीको चाप बढ्दै गए पनि दरबन्दी थप नहुँदा उपचारमा समस्या देखिएको छ ।"
अग्निपीडितलाई सहयोग,तेह्रथुम संक्रान्ति बजारका अग्निपीडितलाई अमेरिका र डेनमार्कबाट सहयोग रकम उपलब्ध भएको छ । वाइट हेड इन्जिनियरिङ कम्पनीमा कार्यरत संक्रान्तिकै स्थानीय सफ्टवेयर इन्जिनियर मदन इङनामले पीडितको कोषमा रकम जम्मा गरेका हुन् । विभिन्न क्षेत्रबाट संकलित जिन्सी सामग्री पीडित परिवारलाई वितरण गरिएको छ । राहत रकम र सामग्री लिएर संक्रान्ति आएका इन्जिनियर इङनामले आगलागी क्षेत्रको अवलोकनपछि इलाका प्रहरीमा आयोजित कार्यक्रममा १२ लाख ११ हजारको चेक उद्योग वाणिज्य संघ अध्यक्ष प्रेम पैडेललाई हस्तान्तरण गरे ।
युवकको हत्या,धनकुटा जिल्लाको महाभारत ८ मा बुधबार ३५ वर्षीय तिलक राईको हत्या भएको छ । उनलाई महाभारत ६ की ४९ वर्षीया आइतेश्वरी राईले डोरीले घाँटी कसेर हत्या गरेको प्रहरीले जनाएको छ । घटनापछि फरार रहेकी उनलाई प्रहरीले नियन्त्रणमा लिएको छ । घटनाबारे अनुसन्धान भइरहेको प्रहरीले बताएको छ ।
एकतिहाइ काम सकेपछि शिलान्यास,"झापा दक्षिण झापा टाघनडुब्बाको सानोमाई सिंचाइ आयोजनाको ३५ प्रतिशत काम सम्पन्न भइसक्यो । शिलान्यास भने बल्ल भयो । सामान्य प्रशासन मन्त्री केशवकुमार बुढाथोकीले मंगलबार सिंचाइ आयोजनाको शिलान्यास गरेका हुन् ।शिलान्यासपछि काम थाल्ने भनेको मन्त्रीज्यूको व्यस्तताले ढिलो भयो, निर्माण कम्पनी खनाल कन्स्ट्रक्सन प्रालिका प्रमुख केशव रिजालले भने, झन्डै ३५ प्रतिशत काम सकिएपछि शिलान्यासको साइत जुर्यो । मझौला सिंचाइ आयोजनाअन्तर्गतको सानोमाई सिंचाइ उप आयोजना सम्पन्न भएपछि टाँघनडुब्बा १, ८ र ९ का दुई सय ३४ घरका एक हजार ४ सय १५ जनसंख्या लाभान्वित हुने सिंचाइ विकास डिभिजन झापाका प्रमुख ईश्वरी तिवारीले जानकारी दिए । उनका अनुसार यसले करिब तीन सय हेक्टरमा सिंचाइ सुविधा पुग्नेछ । तिवारीका अनुसार उक्त आयोजनाका लागि ३ करोड ८४ लाख ५ सय १५ रुपैयाँमा खनाल कन्स्ट्रक्सनले निर्माणको ठेक्का लिएको छ । ठेकेदार कम्पनीले गत असारमै सम्झौता गरे पनि मंसिरबाट मात्रै काम सुरु गरेको हो । कम्पनीका प्रमुख रिजालले नहरको करिब ५ सय मिटर क्यानल निर्माण भइसकेको बताउँदै सम्पन्न मितिभन्दा एक वर्षअघि नै काम सकेर हस्तान्तरण गर्ने योजना रहेको सुनाए । नहर निर्माणपछि वर्षौंदेखि आकासे पानीको भरमा खेती गर्नुपर्ने स्थानीयको बाध्यता टर्ने कांग्रेस नेता टंक विश्वकर्माले बताए । नहर बनिसकेपछि यो क्षेत्रले कृषिमा उत्पादन बढाउने पक्का छ, उनले भने । यसैगरी मन्त्री बुढाथोकीले झापाको कुमरखोद १ मा पर्ने हुलाकी सडकअन्तर्गतको सानोमाई खोलामा बन्न लागेको पक्की पुलको पनि शिल्यान्यास गरेका छन् । कुमरखोद १, ५ र ६ जोड्ने उक्त पुलको लागत ६ करोड ७५ लाख रहेको हुलाकी राजमार्ग आयोजना इटहरीका प्रमुख शैलेन्द्रमणि त्रिपाठीले जनाए ।लामावाग्मती जेभीले पुल निर्माण गर्नेछ । उनका अनुसार पुलको लम्बाइ ५२ मिटर छ । चौडाइ ७ मिटर छ । २ वर्षभित्र पुल निर्माण सम्पन्न गर्ने लक्ष्य छ । निर्धारित समयमै काम सक्ने आयोजनाको लक्ष्य छ, त्रिपाठीले भने ।"
फर्जी कर्मचारी देखाएर निकासा,"पाल्पा जिल्ला नापी कार्यालय, पाल्पामा चिर्तुङधारास्थित विशेष नापी टोलीले १३ जना कर्मचारी रहेको विवरण पेस गरेको छ । तर, त्यहाँ पुग्दा ८ जना मात्रै कार्यरत भेटिए । तानसेनस्थित कार्यालय र टोलीबिच कर्मचारी विवरण नै फरक पर्यो । टोलीप्रमुख पूर्णकुमार मुखियाले ८ जना कर्मचारी र एक जना भान्से रहेको जानकारी कान्तिपुरलाई दिए । उनले तत्कालै ३ जना भान्से राखेको भन्दै आफैंले दिएको विवरण सच्याए । स्थानीय बासिन्दा भने एक जना मात्रै भान्से राखिएको बताउँछन् । टोलीमा एक मेसिनबराबर पाँच जना ५ ज्यालादारी कर्मचारी राख्न पाइन्छ । तर, एक जना पनि राखिएको छैन । मुखियाको मातहत तीन मेसिन चलाइएका छन् । अस्थायी कर्मचारी र विभिन्न कलेजबाट व्यावहारिक ज्ञान लिन आउनेहरूबाट काम चलाउने गरिएको छ । कर्मचारी नै नियुक्त गर्नुपर्ने ठाउँमा अन दि जब ट्ेरनिङ (ओजेटी) राखिएका हुन् । उनीहरूले खानेबस्नेलगायत कुनै सुविधा पाउँदैनन् । दैलेख, नेपालगन्ज, सुर्खेत, धनगढी लगायतबाट ७४ विद्यार्थी ओजेटीका लागि आएका छन् । थप बुझ्नुपरे कार्यालय प्रमुखसँग सोध्नुस््, मुखियाले भने, हामीले कार्यालय प्रमुखको आदेशअनुसार नै काम गर्ने हो । नापी टोलीले फिल्डमा निकै थोरै कर्मचारी राखे पनि कार्यालयमा पठाउने विवरणमा भने तोकिएअनुसारकै भान्से र कर्मचारी देखाएर रकम निकासा लिने गरेका छन् । संख्या पुर्याउन किर्ते हस्ताक्षरसमेत गर्ने गरिएको स्रोत बताउँछ । कार्यालयबाट अनुगमनबिनै टोलीप्रमुखले मागेकै भरमा रकम दिने गरिएको छ । टोलीले तीन भान्से र एक मेसिनबराबर ५ जनासम्म स्थानीय स्तरमा कर्मचारी राख्न सक्ने विभागीय अधिकार रहेको कोष तथा लेखा नियन्त्रण कार्यालयका प्रतिनिधि चण्डी बस्यालले बताए । अहिले रामपुर६ मा दुई, चिदीपानीमा ४, मदनपोखरामा ३, कसेनीमा ४, भैरवस्थानमा ३, चिर्तुङधारामा ३ वटा मेसिन चलाइएका छन् । यी गाविसमा नापनक्साको काम भइरहेको छ । रुप्से, बन्दीपोखरा, चापपानी, खानीगाउँ, पोखराथोकमा नापक्सा सकिएर जग्गा दर्ताको काम भइरहेको प्रमुख नापी अधिकृत गंगालाल पोखरेलले बताए । उनले टोली प्रमुखले दिएको विवरण अनुसार नै रकम निकासा हुने बताए । हामीले टोली प्रमुखको विश्वासको आधारमा निकासी माग्ने हो, उनले भने । फर्जी कर्मचारीअहिले ५ गाविस र रामपुर नगरपालिकाको एक वडामा जग्गा नापनक्साको काम भइरहेको छ । यहाँका टोली प्रमुखले तीन जनाका दरले १८ जना भान्से राख्न पाउँछन् । तर, फिल्डमा पुग्दा त्यस्तो देखिँदैन । मेसिनका लागि आवश्यक ज्यालादारी कर्मचारी पनि बढीमा दुई जना मात्र राखिएका छन् । कर्मचारी स्रोतका अनुसार फिल्डमा राखिएका कर्मचारीबारे कसैले अनुगमन गर्दैन । मागेकै भरमा तलब भर्पाइ भरेर पठाउने गरिन्छ । कार्यालय प्रमुख र टोली प्रमुखको मिलेमतोमा फर्जी कर्मचारीको तलब निकासा हुँदै आएको छ । नापीको लेखा हेर्ने बस्यालले फिल्डमा गएर अनुगमन नगरेसम्म मागेअनुसार रकम नदिने भनी आफूले कार्यालय प्रमुखलाई जानकारी दिएको बताए । मैले फर्जी कर्मचारीको तलब निकासा गरेर जोखिममा पर्दिनँ भन्दिएको छु, उनले भने । मंसिर र पुसको बिल भर्पाइको रकम अहिलेसम्म निकासा नभएको उनले बताए । टोली प्रमुखले भान्सेको १२ हजार ५ सय र ज्यालादारी कर्मचारीको १५ हजार रुपैयाँका दरले निकासा माग गरेका छन् । एक महिनामै ६ लाख रुपैयाँभन्दा बढी रकम फर्जी कर्मचारीका नाममा निकासा भएको हो ।पुन:स्थापनासम्बन्धी निर्देशिका २०७१ मा विशेष नापी कार्यालयले नापनक्सा गर्दा जिल्लामा डिजिटल प्रविधिमा नापनक्सा गर्ने व्यवस्था भएको थियो । सोही अनुसार नै काम भइरहेको कार्यालय प्रमुख पोखरेलले बताए । कार्यालयमा दरबन्दी ९७ जनाको छ ।"
मोहीमा चलखेल,"गुलरिया गुलरिया ८ का पृथ्वीबहादुर श्रेष्ठ मोही लगत कट्टा गर्न लाग्दा झन्डै ३ लाख रुपैयाँ हकदाबी रकम तिर्नबाट जोगिए । उनको कित्ता नापी कार्यालयको लगतमा अस्पष्ट भएपछि स्थानीय मानबहादुर ज्ञवालीको नाममा उल्लेख भयो । आफ्नो मोही कायम नभएको जानकारी पाएपछि उनको ३ लाख रुपैयाँ फिर्ता भएको हो । उनीजस्तै मोही नभएका जग्गाधनीलाई त्रसित बनाउन गिरोह नै सक्रिय छ । भदौ ६ गते राजपत्रमा प्रकाशित सूचनाका आधारमा भूमिसुधार कार्यालयले एक वर्षभित्र मोही हक कायम गर्न निवेदन माग गरेपछि चलखेल बढेको हो ।भूमिसुधार ऐन, २०२१ को दफा २६ (घ) १ ले दिएको अधिकार प्रयोग गरी मोही लागेको जग्गाधनी र मोही बाँडफाँड गरिपाऊँ भन्दै हालसम्म ६ सय ९२ जनाले निवेदन दर्ता गरेका छन् । कार्यालयका निमित्त प्रमुख एवं मोही फाँटका प्रमुख ओमप्रसाद गौतमका अनुसार मोही हकसम्बन्धी ऐन, २०२१ लागू भएदेखि २०५५ सालसम्मको विवरण अद्यावधिक भएको छैन । दर्ता किताबमा अद्यावधिक नहुँदा जथाभावी मोही हकदाबी गर्नेको संख्या बढेको स्थानीयको गुनासो छ । बाजे र बाबुको पालामा मोही हक कायम गरेका सन्तानहरूले उक्त जग्गा भोग नगरे पनि निवेदन माग भएका कारण समस्या परेको जग्गाधनी बताउँछन् । नापी र भूमिसुधारमा मोही अद्यावधिक नभएका कारण आफ्नो जग्गा आफ्नै नाममा कायम नहुने हो कि भन्ने उनीहरूलाई चिन्ता छ ।"
टप्पुमा पातलिए चरा,"इटहरी कोसीटप्पु वन्यजन्तु आरक्ष र आसपास क्षेत्रमा चरा गणना सुरु भएको छ । हिमालयन नेचरले गणना सुरु गरेको हो । चराविज्ञ बद्री चौधरीको नेतृत्वमा आरक्षभित्र, चतराबाट कोसी ब्यारेजको पुलसम्म, भागलपुर, कमलपुर, बर्जुताल, उर्लाबारी, मंगलबारे, बेतना र तरहरामा अध्ययन गरिएको छ । ५ दिन लगाएर गरिएको अध्ययन प्रतिवेदन केही दिनमा सार्वजनिक हुनेछ ।नर्वेन पिन्टेल, नर्वेन सोब्लर र युरिजिएन विजन नामका हाँसहरूको संख्यामा पहिलेको तुलनामा निकै कमी आइरहेको अध्ययनले देखाएको चौधरीले बताए । चराहरूको हाँच (समूह) मा पनि कमी आउन थालेको छ । चरा चर्ने ठाउँमा जलकुम्भीले भरिनु, वेटल्यान्टमा कमी आउनु, खेतहरूमा विषादीको प्रयोग बढ्नुले आहाराको कमीले चराहरूको संख्या पहिलेको तुलनामा घटिरहेको उनले बताए ।योपटक बर्जु तालमा कम डकको संख्या ६ वटा देखिएको छ । जुन १० वर्षदेखि कोसी नदीमा देखिएको थिएन । हराउन लागेको हाँस देखिनु निकै खुसीको कुरा भएको उनले बताए । उनको नेतृत्वमा १८ जनाको टोलीले चरा गणना गरिरहेको छ । प्राकृतिक सन्तुलन कायम गर्न पनि चराको महत्त्व मानव जीवनमा निकै रहने उनले बताए । त्यसैले आममानिसले चरालाई बचाएर राख्नुपर्ने भए पनि अज्ञानवश वा लापरबाहीले चराहरू मार्ने गरेको पाइन्छ । नेपालमा सबैभन्दा धेरै ५ सय २ प्रजातिका चराको बासस्थान कोसीटप्पु वन्यजन्तु आरक्ष हो । स्थानीय बर्ड वाचरका अनुसार अहिले कोसीटप्पुमा पिंटेल, मलर्ड, गुज, रेडिसियल डक, वारहेडेड गुजलगायतका पाहुना चरा देखिन थालेका छन् । कतिपय पाहुना चरा कोसीटप्पुमा आएर बच्चा कोरली हुर्काएर जाने गर्छन् । सजिलो बासस्थान र आहाराको समस्या नभएका कारण चराहरूको रोजाइ कोसीटप्पु हुने गरेको छ । स्थानीय बर्ड वाचर तथा संरक्षण अभियन्ता राजकुमार सिंह चराको आहाराको संरक्षण गर्ने विषयमा स्थानीयहरू नै अनभिज्ञ रहेकाले सिमसार जलकुम्भीले भरिन थालेको बताउँछन् । यसले चराको संख्यामा कमी आउन थालेको उनले बताए । उनका अनुसार सजिलै आहारा भेट्न मुस्किल भएपछि पहिलो वर्ष आएका चरा दोस्रो वर्ष अन्तै जाने गर्छन् ।"
गिद्ध थपिँदै,"कञ्चनपुर शुक्लाफाँटा राष्ट्रिय निकुञ्जमा गिद्धको संख्या बढदै गएको छ । हुर्कंदै गरेका र वयस्क गिद्धको संख्या पनि उल्लेखनीय देखिएपछि निकुञ्जका कर्मचारी उत्साहित छन् । निकुञ्ज कार्यालयका अनुसार बाह्रसिंगाको प्रमुख वासस्थान रहेको शुक्लाफाँटा घाँसे मैदान नै गिद्धको रोजाइमा परेको छ । पूर्वी क्षेत्रको हिरापुर र तारापुर फाँटामा पनि गिद्ध बाक्लिँदै गएका छन् । उक्त क्षेत्रमा गत वर्षको तुलनामा गँुडसमेत बढेका छन् । पूर्वी भेगमा मध्यवर्ती क्षेत्रबाट छाडिएका चौपायाको निकुञ्जभित्रै मृत्यु हुने गरेको र त्यसले आहार पर्याप्त पुगेपछि गिद्धको संख्या बढेको हुनसक्ने निकुञ्ज कर्मचारीले बताए । प्रारम्भिक अनुमानमा गिद्धको संख्या यस वर्ष निक्कै बढेको छ, निकुञ्जका प्रमुख संरक्षण अधिकृत वेदकुमार ढकालले भने, तर गणना हुन बाँकी नै भएकाले ठ्याक्कै यतिउति भन्न गाह्रो छ । पछिल्ला केही वर्षयता जिल्लालाई डाइक्लोफेनिक मुक्त घोषणा गरेपछि पनि संख्या बढ्न मद्धत पुगेको छ । यसपटक गिद्धहरूको गणना गर्ने तयारी भइरहेको छ । पञ्छी संरक्षण संघ, नेचर गाइड एसोसिएसन र निकुञ्ज कार्यालय मिलेर गणना गर्ने तयारी छ । शुक्लामा डंगर, सानो खैरे, सेतो र हिमालयन गरी ४ प्रकारका गिद्ध पाइन्छन् ।"
सम्बन्ध बलियो बनाऔं,"कञ्चनपुर नेपालका लागि भारतीय राजदूत रञ्जित रायले दुवै देशले काँधमा काँध मिलाएर सम्बन्ध अझ बलियो बनाउनुपर्ने बताए । भारत र नेपालको सम्बन्ध न कसैले बनाएको हो न त कसैले बिगार्न सक्छ, बुधबार कञ्चनपुरको कृष्णपुर नगरपालिका २ वनहरा शिविरमा भारतीय अनुदान सहयोगमा तराईका १२ जिल्लामा निर्मित २७ सय स्यालो ट्युबवेल सिँचाइ कार्यक्रमको उद्घाटन गर्दै रायले भने ।"
लेक लागेर ज्यान गयो,"विराटनगर सोलुखुम्बु, खुम्जुङ ७ मा लेक लागेर एक जना पथप्रदर्शकको मृत्यु भएको छ । सगरमाथा आधारशिविरबाट फर्कने क्रममा लुक्ला क्षेत्रमा लेक लागेर बिरामी परेका भोजपुर, गुप्तेश्वरका पदमजंग राईको मंगलबार साँझ मृत्यु भएको पूर्व क्षेत्रीय प्रहरी कार्यालयले जनाएको छ । ।"
दुर्घटनामा २ को मृत्यु,"विराटनगर सप्तरी र भोजपुरमा भएका बेग्लाबेग्लै दुर्घटनामा दुई जनाको मृत्यु भएको छ । भोजपुरको जरायोटार ३ मा सहचालकले चलाएको बा२क १०८५ नम्बरको ट्रिपरले किचेर त्यसका चालक टेकबहादुर भुजेलको बुधबार मृत्यु भएको पूर्व क्षेत्रीय प्रहरी कार्यालयले जनाएको छ । यस्तै, सप्तरीको कञ्चनरूप नगरपालिका ११ मा स७प १७९१ नम्बर मोटरसाइकल टयाक्टरसँग ठोक्किँदा मोटरसाइकल चालक सप्तरीको मल्नहवाका राजनारायण चौधरीको मृत्यु भएको हो ।"
हिमपातले कष्ट,"मुगु हिमपातले उच्च लेकाली क्षेत्रको जनजीवन कष्टकर बनेको छ । चितै, रिउस, दाउरा, पुवा, किम्री, ताखा, खारी, दाउरा, सेरोक लगायत गाविसका बस्तीमा बाक्लो हिमपात भएको छ । स्थानीयलाई हिँडडुल गर्न समस्या भएको छ । हिमपातपछि अत्यधिक बढेको जाडोले दैनिक कामकाज गर्न सकस छ ।"
पटके जाँचले सास्ती,"बाँके नेपालगन्ज नाकामा एकीकृत सुरक्षा जाँच नहुँदा सर्वसाधारणलाई सास्ती खेप्नु परेको छ । नेपालभारत सीमा जमुनाहादेखि चौकिलासम्म आधा दर्जन स्थानमा गरिने जाँचले झन्झन्ट खेप्नु परेको हो । भन्सार कर्मचारी, नेपाल प्रहरी र सशस्त्र प्रहरीहरूको पटके जाँचले सर्वसाधारण आजित हुने गरेका छन् । सुरक्षा जाँचमा समन्वय अभाव छ ।"
बाढीपीडितलाई राहत,सुर्खेत बाढीपहिरोले विस्थापित भएको अढाई वर्षपछि सरकारले बल्ल राहत तथा पुन:स्थापनासम्बन्धी कार्यविधि बनाएको छ । सुर्खेतसहित पाँच जिल्लाका बाढीपीडितहरूले अब भूकम्पपीडित सरह राहत रकम पाउनेछन् । विस्थापितहरूको चर्को दबाबपछि सरकार भूकम्पपीडितले पाउने निजी घर अनुदानसरह राहत उपलब्ध गराउन तयार भएको हो ।
अतिक्रमण हटाइँदै,"धादिङ जिल्ला वन कार्यालयले विभिन्न बहानामा राजमार्ग, ग्रामीण सडक र सामुदायिक वन अतिक्रमण गरेर निर्माण गरिएका घरटहरा हटाउने अभियान जारी राखेको छ । सहिद पार्कको नाममा आगिन्चोक १ स्थित चक्रदेवी सामुदायिक वनमा गरिएको अतिक्रमण हटाई उपभोक्ता समूहलाई हस्तान्तरण गरिएको छ ।"
नि:शुल्क उपचारले विपन्न हर्षित,"दोलखा हात भाँचिएका छोरा लिएर सुरी ९ का श्रीबहादुर तामाङ काठमाडौं पुगे । २० दिनको उपचारमा करिब ८० हजार खर्च भएपछि उनी छाँगाबाट खसेझंै भए । काठ चिर्ने र खेती किसानी पेसामा निर्भर उनले छिमेकीसँग सयकडा दुई रुपैयाँ व्याजदरमा पैसा लिएर बिल भुक्तानी गर्दै अस्पतालबाट बाहिरिए ।जोरपाटीस्थित अपांग अस्पतालबाट फर्किएको करिब एक महिनापछि उही आठ वर्षीय छोरा कर्साङको देब्रेपट्टिको हातको उस्तै ठाउँमा भाँच्चियो । छोराको उपचारकै लागि गरेको ऋण तिर्न नसकेर उदास श्रीबहादुरले यसपटक भने छोरालाई सदरमुकाम चरिकोट अस्पतालमा ल्याए । उक्त अस्पतालले शल्यक्रिया, औषधि र शय्याको समेत पैसा लिएको छैन । एक साताअघि अस्पताल ल्याएका छोराको सित्तैमा उपचार भएपछि उनले ठूलो सास फेरे । यो त गरिबका लागि वरदान नै भयो, उनले भने, क्यान्टिनमा खाएको बाहेक अरू पैसा खर्च भएको छैन । पहिल्यै थाहा पाएको भए त्यत्रो ऋण बेहोर्नुपर्ने रहेनछ भन्दै थकथकी माने उनले ।दस वर्षका लागि जनताको नि:शुल्क उपचार गर्ने प्रतिबद्धता जनाउँदै न्याय हेल्थ नेपालको व्यवस्थापनमा सञ्चालित चरिकोट अस्पतालमा ४ हजार २ सय जनाले नि:शुल्क जाँच गराइसकेका छन् । ७ सय ७८ जनाले जटिल शल्यक्रिया नि:शुल्क गराएका छन् । नेपाल सरकारसँगको साझेदारीमा २०७२ साल माघ १० गतेदेखि सेवा सुरु गरेको अस्पतालमा ७ सय १९ जना सुत्केरी भएका छन् । कुनै पनि शुल्क नतिरी ९६ जनाको शल्यक्रिया (सीएस) मार्फत बच्चा जन्माइएको छ ।"
ठेकेदार हदै अटेरी,"विराटनगर पूर्वी जिल्लाका विभिन्न नदीखोलामा दर्जनौं पुल निर्माणाधीन छन् । तीमध्ये अधिकांश अधुरै छाडिएका छन् । कुनैमा सर्भेको त्रुटि, कतिपयमा ठेकेदारको लापरबाही अनि केहीमा विवादका कारण काम रोकिएको छ । भएका काम पनि पनि गुणस्तरीय नरहेको गुनासो छ । सम्बन्धित कार्यालयले ताकेता गरिरहे पनि अटेर ठेकेदार कम्पनीले अटेरी गरिरहेको पाइएको छ । १० पुल अधुरैसुनसरी र मोरङमा ३६ करोड ४७ लाखको लागतमा बन्ने भनिएका १० वटा पुलको काम अझै सकिएको छैन । सबैजसो पुलको सम्झौता अवधि नाघिसकेको छ । सुनसरीमोरङ पुल आयोजनाअन्तर्गत रतुवामा ११ करोड, तेतरियामा १ करोड ५१ लाख, भौंडाहामा २ करोड १२ लाख, महादेवा मल्टिकल्भर्ट १ करोड ५ लाख, मारियाखोला ३ करोड ५० लाख, तुर्केखोला ४ करोड ५० लाख, बुढी बानरझुलाघाट ४ करोड ३० लाखमा पुल बनाइने भनिएको थियो ।यसैगरी थलाहामा १ करोड ५० लाख, गढनमा ४ करोड ५० लाख र मारियाधारमा २ करोड ५० लाख गरी ३६ करोड ४७ लाख लागतका पुल अधुरा छन् । टेन्डर परिसकेपछि १० प्रतिशत मुविलाइजेसन रकम र ढिलो काम गर्दा पनि बढेको मूल्य शोधभर्ना पाइने भएकाले ठेकेदारले लापरबाही गरेका छन् । करोडभन्दा माथिका योजनामा ठेकेदारले रकम लिएर अर्कै प्रयोजनमा खर्च गर्दा समयमा योजना सम्पन्न हुन नसकेको आयोजना प्रमुख कैलाश साहले बताए ।हुलाकी राजमार्गअन्तर्गत सदरमुकाम इनरुवाबाट दुहबी हुँदै मोरङको ततेरियाबाट झापा जोड्ने सिंगियाखोला पुल निर्माण गर्न १५ वर्षअघि १ करोड २१ लाख ५८ हजारमा विवेक निर्माण सेवाले ठेक्का पाएको थियो । २० प्रतिशत काम भएपछि कमसल सामान प्रयोग भएको भन्दै स्थानीयले विरोध गरे । त्यसपति आयोजनाले ठेक्का रद्द गरिदियो । १२ वर्षअघि सकिनुपर्ने पुल अझै बनेको छैन । सबइन्जिनियर लालबहादुर विश्वकर्माका अनुसार त्यो पुलको पुन: नयाँ टेन्डर आहान हुन लागेको छ ।सुनसरीको सोनापुरबाट पूर्वमा रहेको बुढीखोलाको बानरझुलाघाटमा ४ करोड ३० लाख लागतको ६० मिटर पुल अहिलेसम्म बनेको छैन । कान्छाराम कन्स्ट्रक्सन प्रालिले उक्त पुलको ठेक्का पाएको हो । दुई वर्षअघि नै निर्माण सम्पन्न हुनुपर्ने यो पुलले सुनसरी र मोरङका बासिन्दालाई जोड्नेछ ।बारम्बार ताकेताइलाममा पुल बनाउन सुरु गरेको लामो समय बित्दा पनि पूरा भएको छैन । सडक डिभिजन कार्यालयमार्फत निर्माणाधीन पुल ठेकेदार र कार्यालयको लापरबाहीले बन्न नसकेको हो । इरौंटार र झापाको बाहुनडाँगीबीच सुकेनिन्दा खोलाको पुल निर्माण पूरा नहुँदा कटानको समस्या छ । पाँच वर्षअघि सुरु गरिएको पुलको पिल्लर गाडेर स्ल्याब हाल्ने काम मात्र भएको छ । दुई वर्षभित्र बनाउने गरी सुरुचु थोदुङ जेभीले ठेक्का लिएको हो । पुलको गुणस्तर कायम गर्दै समयमा निर्माण सक्न निरन्तर ताकेता गरिरहेका छौं, स्थानीय बृहस्पति खतिवडाले भने, तर डेढ वर्षयता कुनै काम भएको छैन । सडक डिभिजन कार्यालयले निर्धारित समयमा काम नसकिएपछि एक वर्षको म्याद थपेको थियो । थप म्याद सकिएको पनि डेढ वर्ष बितेको कार्यालय प्रमुख शिवलाल दाहालले बताए । काम ढिलो गरेकाले पटकपटक ताकेता गरेका छौं, उनले भने, ठेकेदारले तत्काल काम नथाले कारबाही हुन्छ । २ करोड ६ लाख रुपैयाँमा सम्झौता भएको थियो । गरुवा र सुखानी पुलको पनि निर्माण सकिएको छैन । कार्यालयका अनुसार थपेको म्यादमा पनि काम नसकिएकाले तीनवटै पुलका निर्माण कम्पनीलाई ताकेता गर्ने, पत्रिकामा सूचना प्रकाशन गर्नेसम्मका काम भएका छन् । अझै अटेर गरे थप कानुनी प्रक्रियामा जानुको विकल्प छैन, उनले भने । दानाबारी र चिसापानी सडक खण्डमा पर्ने गरुवा पुल डेढ वर्षमा सक्ने गरी ०६७६८ मा ठेक्का सम्झौता भएको हो । ५० मिटर लामो पक्की पुलको निर्माण जिम्मा वाइपी देव एन्ड सायर कम्पनीले लिएको थियो । सोही समयमा ठेक्का सम्झौता भएको २५ मिटर लामो सुखानी पुल पनि अलपत्र छ । स्थानीय विकास मन्त्रालय, डोलिडार कार्यक्रम अन्तर्गत निर्माण हुने तीन पुलको सर्भे डिजाइनमै त्रुटि पाइएको छ । देउमाई, पुवाखोल र माइखोलाबीचको पुलमा यस्तो समस्या आएपछि पुन: सर्भे गरेर प्रक्रिया अघि बढाइएको प्राविधिक कार्यालयले जनाएको छ । २३ गाविस जोड्ने योजना अधुरै सम्झौताअनुसार काम भएको भए ताप्लेजुङको निर्वाचन क्षेत्र नम्बर १ र २ जोड्ने तमोर नदीमाथिको पुल २ वर्षअघि नै बनिसक्थ्यो । ताप्लेजुङ सदरमुकाम फुङलिङबाट दुई क्षेत्र जोड्ने दोभान हुँदै संखुवासभाको गुफापोखरी, तेह्रथुमको वसन्तपुर हुँदै धनकुटा, धरान यातायात चलाउने योजना थियो । ठेकेदारको लापरबाहीले ०६५६६ मा सुरु भएको पुल बन्न सकेको छैन । १० करोड लागतमा सक्ने गरी सम्झौता भएको पुलको आधा काम सकिएपछि गत वर्ष असारको बाढीले बगाएको थियो । त्यसपछि ठेकेदार कम्पनी, सामान निर्माण तथा निर्यात गर्ने हुलाक कम्पनी र यसको रेखदेख गर्ने सरकारी निकाय उत्तरदक्षिण लोकमार्ग आयोजनाबीच आगामी फागुन मसान्तसम्ममा निर्माण सम्पन्न गर्ने सम्झौता भएको सांसद डम्बरध्वज तुम्बाहाम्फेले बताए ।यसको निर्माणको जिम्मा कन्काई, मैनाचुली र याक्थुङहाङ गरी तीनवटा कम्पनीलाई दिइएको छ । उत्तरदक्षिण लोकमार्ग आयोजनाका प्रमुख कुवेर नेपालीका अनुसार समय सकिएपछि पेनाल्टी लगाएर काम हँुदै आएको थियो । पुन: डिजाइनभोजपुरको छिमेकी जिल्ला संखुवासभा जोड्ने अरुण नदीको पक्की पुल पुन: डिजाइन गरेर पनि निर्माण हुन सकेको छैन । संखुवासभाको तुम्लिङटार र भोजपुरको षडानन्द नगरपालिका जोड्न लम्सुवाघाटमा पाँच वर्षअघि स्वच्छन्द निर्माण सेवाले पुल बनाउन सुरु गरेको थियो । उसले ३ वर्षभित्र निर्माण सक्नेगरी २०६७ असार २५ मा सम्झौता गरेको थियो । जग खन्ने क्रममा ठूलो चट्टान भेटिएको भन्दै ठेकेदारले काम छाडेपछि पुन: डिजाइन भयो तर काम भएको छैन ।अहिलेसम्म २० प्रतिशत मात्र सकिएको छ । बनेका ४ वटा वेलमध्ये ३ वटा वेल चट्टानकै कारण बिग्रिएकाले पुनर्निर्माण गर्नुपर्ने अवस्थाका छन् । निर्माण सुचारु गर्न नसकेको सडक डिभिजनका प्रमुख घनश्याम गौतमले स्वीकारे । चाँडो काम गर्न ठेकेदारलाई ताकेता गर्दा निर्माणस्थलमा मेसिन लैजाने क्रममा बिग्रिएकाले काममा ढिलाइ भएको छ, उनले भने, मेसिन तत्काल मर्मत गरी पुलको काम अघि बढाउन निर्माण कम्पनीलाई निर्देशन दिइएको छ ।"
बजेट छानबिन माग,"बैतडी कोटपेटरा गाविसको दलित समुदायले गाविसबाट खर्च हुने दलित लक्षित बजेट पारदर्शी नभएको भन्दै छानबिन माग गरेको छ । दलित उत्थान समिति नामक स्थानीय संस्थामार्फत गरिँदै आएको दलित लक्षित विकास निर्माण र सशक्तीकरणका कार्यक्रममा अनियमितता भएको उनीहरूको आरोप छ । गाउँभित्रका सबै दलितको सहमतिबिना स्थानीय गणेश औजीले नेतृत्व गरेको उक्त संस्थाबाट गाविस सचिवसित मिलेमतोमा विकास निर्माण र दलित सशक्तीकरणका कार्यक्रम सञ्चालन हुँदै आएको कोटपेटरा ४ का जयभान लुहारले बताए । २०७० देखि अन्य दलितसँग छलफल नगरी बजेटको गरिएकाले छानबिनका लागि प्रशासनसँग आग्रह गरिएको उनको भनाइ छ । बाटो, खानेपानी लगायतमा बजेट छुट्याएर अधुरै छाडेको छ, लुहारले भने । संस्थाका गतिविधि छानबिन माग गर्दै स्थानीय गत आइतबार जिल्ला प्रशासन पुगेका थिए । गाउँपरिषद्मा बजेट पारदर्शिता बारे छलफल गर्न खोज्दा दलित सुमदायसँग छुट्टै बसेर छलफल गर्ने भन्दै कार्यक्रममा कुरा उठाउन नदिएको स्थानीय ईश्वर औजीको भनाइ छ । स्थानीयसँग छलफलपछि प्रमुख जिल्ला अधिकारी किशोरकुमार चौधरीले लक्षित वर्गको बजेट खर्चको विवरण मगाएर छलफल गर्ने बताए । गाविस सचिवलाई पत्राचार गरेर विवरण मगाउँछु उनले भने, अनियमितता भएको देखिए कारबाही हुन्छ । गत वर्षको १ लाख र अघिल्लो वर्षको २ लाख ३८ हजार दलितलाई शौचालय र खानेपानी निर्माणमा खर्च भएको गाविस कार्यालयले जनाएको छ ।"
साताभित्रै निर्वाचन घोषणा,"बाँके माओवादी केन्द्रका उपाध्यक्ष नारायणकाजी श्रेष्ठले साताभित्रै स्थानीय निर्वाचन घोषणा हुने दाबी गरेका छन् । उनले संविधान संशोधनको टुङ्गो नलागे पनि सरकारले निर्वाचनको घोषणा गर्ने बताए । मिति घोषणा भए पनि तत्काललै चुनाव हुने होइन । निर्वाचनको घोषणासँगै संविधान संशोधनको प्रक्रिया पनि अगाडि बढ्छ, प्रेस सेन्टर बाँकेले बुधबार नेपालगन्जमा गरेको पत्रकार भेटमा उनले भने ।"
ठक्करले मृत्यु,काभ्रे ट्रिपरको ठक्करबाट बुधबार कालढुंगामा एक जनाको मृत्यु भएको छ । बनेपाबाट सिन्धुलीतर्फ जाँदै गरेको बा४ख ४७१४ नम्बरको ट्रिपरले सोही दिशातर्फ जाँदै गरेको बा६९प ६९२० नम्बरको मोटरसाइकललाई ठक्ठर दिँदा मेच्छे ३ का २१ वर्षीय अजय लामाको मृत्यु भएको हो । उपचारका लागि धुलिखेल ल्याउने क्रममा बाटामा उनको मृत्यु भएको डीएसपी नवीनराज राईले बताए ।
पुरानै र महत्त्वाकांक्षी कार्यक्रम,"काठमाडौं धेरैजसो पुरानै र केही महत्त्वाकांक्षी कार्यक्रम अघि सार्दै अर्थ मन्त्रालयले आर्थिक विकासको तत्कालीन कार्यान्वयन कार्ययोजना सार्वजनिक गरेको छ । उपप्रधान तथा अर्थमन्त्री कृष्णबहादुर महराले बुधबार अर्थ मन्त्रालयमा पत्रकार सम्मेलन गरी १० वटा शीर्षकमा ६३ बुँदे तत्कालीन कार्यान्वयन कार्ययोजना सार्वजनिक गरेका हुन् । कार्ययोजनामा समष्टीगत आर्थिक क्षेत्र, रोजगारी सिर्जना, पुनर्निर्माण, सरकारी क्षेत्रको सुधार, राजस्व प्रशासन, वैदेशिक सहायता र लगानी, मौद्रिक तथा वित्तीय क्षेत्र, निजी क्षेत्रको विकास र सार्वजनिक संस्थानको वर्तमान अवस्था एवं सुधारका उपायहरू समावेश गरिएको छ । अधिकांश कार्यक्रम सरकारका नीति तथा कार्यक्रम, बजेट तथा विभिन्न कार्यक्रमहरूसँग सम्बन्धित देखिन्छन् । अर्थतन्त्रका अहिलेका केही परिसूचकहरू हेर्दा सकारात्मक छन् । तर, लक्ष्यमा पुग्न चुनौती पनि छ, कार्ययोजना सार्वजनिक समारोहमा अर्थमन्त्री महराले भने, लक्ष्य प्राप्तिका लागि पुँजीगत खर्च बढाउनुपर्नेछ । पुँजीगत खर्च बढाउनकै लागि यो कार्ययोजना सार्वजनिक गरेका हौं । अर्थतन्त्रसँग सरोकार राख्ने मन्त्रालयहरूसँग छलफल गरी कार्ययोजना सार्वजनिक गरिएको उनले बताए । सबैभन्दा ठूलो कुरा मूल्यांकन र अनुगमन हो । हामी त्यसको तयारीमा समेत जुटेका छौं, उनले भने । पुँजीगत खर्च बढाउनका लागि यसअघि अर्थ मन्त्रालयले दिएको निर्देशन, विभिन्न योजनाहरूका अवधारणा तथा बजेटमा उल्लेखित कार्यक्रमहरूलाई उपायका रूपमा अघि सारिएको छ । पुँजीगत खर्च बढाउनका लागि ५० करोड रुपैयाँभन्दा माथिका आयोजना तथा कार्यक्रमहरूको सहजीकरण गर्ने, १ अर्ब रुपैयाँभन्दा माथिका कार्यक्रमको प्रत्येक ६६ महिनामा अनुगमन गर्ने उल्लेख छ । १ अर्बभन्दा माथिका आयोजनाहरूको अनुगमन टोली गठन र परिचालन गर्ने जनाइएको छ । सरकारले ठूला परियोजनामा अनुगमन गर्न विभिन्न मन्त्रीदेखि सचिवहरूको संयोजकत्वमा पटकपटक अनुगमन टोली बनाउने गरेको छ । समयभित्र कार्य सुरु नगर्ने र आयोजना कार्यान्वयन कार्ययोजनाअनुरूप कार्य नगर्ने निर्माण व्यवसायीहरूको विवरण संकलन गरी सम्झौता रद्द गर्नेसमेत उल्लेख छ । यस्तै प्रकृतिको प्रतिबद्धता सरकारले हरेकजसो बजेटमा गर्ने गरेको छ । तर, कार्यान्वयन भने हुँदैन । पुँजीगत खर्च सुधारका लागि अपनाइएका यी काम गरे पनि यो वर्ष ८० प्रतिशत पुँजीगत खर्च हुने विश्वास मन्त्रालयको छ । श्रम बजारमा आउने सबै युवालाई रोजगारी दिने उपलब्धिसहितको अत्यन्तै महत्त्वाकांक्षी कार्यक्रमसमेत अघि सारिएको छ । कार्ययोजनाअनुसार ठूला आयोजनाहरूको कार्यान्वयन, भूकम्पपछिको पुनर्निर्माण, स्वरोजगार कार्यक्रमको विस्तार, वित्तीय पहुँचमा सुधार र सामाजिक कार्यक्रमको माध्यमबाट श्रम बजारमा वार्षिक आउने ४ लाख ५० हजार जनालाई रोजगारी प्रदान गरिने जनाइएको छ ।जबकि तेह्रौं योजनाको तीनवर्षे अवधिमा श्रम बजारमा आउने अधिकांशले रोजगारी पाउन नसकेकाले बिदेसिनुपरेको चौधौं योजनामा उल्लेख गरिएको छ । चालु आर्थिक वर्षको नीति तथा कार्यक्रममार्फत सार्वजनिक गरिएको सबै नागरिकको बैंक खता कार्यक्रमलाई पनि निरन्तरता दिइएको छ । कार्ययोजनाअनुसार ७० प्रतिशत जनसंख्याको खाता खोलिने उल्लेख छ । शून्य मौज्दातमा बैंक खाता खोल्न सकिने व्यवस्था गरी सोबापतको सेवा शुल्कमा सरकारले सहुलियत दिने, कार्ययोजनामा उल्लेख छ । औपचारिक रूपमा वित्तीय पहुँच पुगेका नागरिक ४० प्रतिशत हो । सहकारीलगायत अनौपचारिक वित्तीय क्षेत्रबाट थप २० प्रतिशतमा वित्तीय पहुँच पुगेको राष्ट्र बैंकले जनाएको छ । यो आधारमा अब थप नागरिकको बैंक खाता यसै वर्ष खोल्नुपर्ने हुन्छ । जुन निकै कठिन छ । अधिकांश बैंक तथा वित्तीय संस्था सहर केन्द्रित भएको अवस्थामा एकैपटक सबैमा वित्तीय पहुँच पुर्याउने योजना बढी महत्त्वाकांक्षी छ । यति मात्रै हैन आगामी आर्थिक वर्षदेखि सरकारी क्षेत्रबाट हुने सबै नगद प्रवाह बैंक खातामार्फत मात्र गर्ने उल्लेख गरिएको छ । तर, सरकारले यसै वर्षदेखि वृद्धवृद्धा भत्ता बैंक खाताबाट वितरण गर्ने भनी गरेको निर्णय नै कार्यान्वयन हुन सकिरहेको छैन । यस्तै द्वन्द्व कालमा विस्थापित भएका बैंक तथा वित्तीय संस्थाका शाखा पुन:स्थापना गरिने, ग्रामीण क्षेत्रमा राम्रोसँग वित्तीय सेवा पुर्याउने बैंकहरूलाई प्रोत्साहित गरिने, वित्तीय साक्षरतालाई अभियानकै रूपमा अघि बढाउने, उत्पादनमूलक क्षेत्रमा लगानी प्रोत्साहित गर्नेलगायत योजना पनि कार्ययोजनामा समेटिएका छन् । कार्ययोजनामा भनिएको छ, उत्पादनमूलक क्षेत्रमा तोकेकोभन्दा धेरै कर्जा प्रवाह गर्ने बैंक तथा वित्तीय संस्थालाई विशेष प्रोत्साहन उपलब्ध गराइनेछ । यसैगरी यसै वर्षदेखि लागू भएको ब्याजदर करिडोरलाई प्रभावकारी रूपमा कार्यान्वयन गर्ने, लघु विपन्न कर्जा, साना तथा मझौला उद्यम कर्जाको सुरक्षण गरिने पनि सरकारको योजना छ ।कार्ययोजनामा सहकारी क्षेत्रलाई तुलनात्मक रूपमा बढी प्राथमिकता दिइएको छ । सबै प्रकृतिका बैंकले आफ्नो क्षेत्रभित्र एक नमुना आयोजनाका लागि लगानी गर्न प्राथमिकता दिने र बचत तथा ऋण सहकारी संस्थाहरूको नियमन प्रभावकारी बनाई वित्तीय अनुशासन कायम गर्न कानुनको तर्जुमा गर्ने पनि कार्ययोजनामा उल्लेख छ । तर, सहकारी संस्थाको प्रभावकारी नियमनका लागि विशेष व्यवस्था नै गर्नुपर्छ । सरकारले भने ठोस तयारीबिनै कार्ययोजनामा सहकारीसँग सम्बन्धित विभिन्न कार्यक्रमहरू सार्वजनिक गरेको छ । कार्ययोजनामा अल्पकालीन र दीर्घकालीन दुवै प्रकृतिका कार्यक्रमहरू उल्लेख छन् । कार्ययोजनामा चालु आयोजनाहरूको निर्माणमा तदारुकता र अनुगमनलाई महत्त्व दिने, ठूला तथा तत्काल प्रतिफल दिने परियोजनाहरूको निर्माणमा पुँजीको अभाव हुन नदिने, ठूला परियोजनाहरूको अनुगमनलाई तीव्रता दिने उल्लेख छ ।एनसेलको कर एक पैसा पनि छाड्दैनौं : अर्थमन्त्रीसरकारमा सहभागी भएलगत्तै एनसेल बिक्रीमा लाग्ने पुँजीगत लाभकर लगाउन नहुने धारणा राखेका उपप्रधान तथा अर्थमन्त्री महराले कार्ययोजना कार्यान्वयन कार्यक्रममा एक पैसा पनि कर नछाड्ने बताए । एनसेलको विषयमा धेरै कोणबाट मलाई जोडेर प्रश्न उठाउने गरिएका छन् । एनसेलको कर कुनै एक पैसा पनि छोडिन्न, उनले भने, सार्वजनिक लेखा समितिले कर कार्यालयलाई पत्र लेखेको छ । व्याख्या गर्नुपर्यो भनेर । यो क्रेता र बिक्रेतालाई कति लाग्ने हो ? सम्पत्ति बेचेपछि त्यसको सम्पत्ति बिक्री गर्नेलाई कति लाग्ने ? किन्नेलाई कति लाग्ने व्याख्या गर्ने अधिकार कर अधिकृतलाई छ । कर अधिकृतले निर्धारण गरेअनुसार एक पैसा पनि नछाड्ने उनले बताए । मैले छाड्न लाग्यो भन्ने भ्रममा नपर्नु होला, उनले भने । सरकारमा सहभागी भएलगत्तै उनले बिक्रेता कम्पनी टेलियासोनेरा हिँडिसकेकाले अब कम्पनीमार्फत लाभकर लगाउन हुने बताएका थिए । सुन तस्करीको विषयमा समेत उनले खण्डन गरे । अर्थ मन्त्रालयको भन्सार विभाग सुन तस्करीको विषयमा जिम्मेवार छ भनेर अर्थ समितिमा छलफल भएको थियो । मैले पोखराको एउटा कार्यक्रममा भनेको थिएँ, अर्थ मन्त्रालयअन्तर्गतको भन्सार विभागका कर्मचारी दोषी हुन सक्छन् । दोषीउपर कारबाही हुन्छ, उनले सुनाए, दोषी को हुन् भन्ने छानबिनपछि टुंगो लाग्छ । प्रहरीको अनुसन्धान ब्युरोले पनि छानबिन टोली बनाएको छ । भन्सार विभागले पनि बनाएको छ । मेरो भनाइ हाम्रो अर्थ मन्त्रालय मातहतका कर्मचारीले गल्ती गरेका हुन् भने यी साना माछा हुन् । ठूलो गल्ती गर्ने अरू नै छन् भनेको हुँ । उक्त विषयलाई बंग्याएर प्रचार गरिएको उनले आरोप लगाए । यसलाई अर्कै हिसाबले प्रचार गरियो । यो प्रायोजित रूपमा राजनीतिक रूपमा प्रचार गरिएको भन्ने मलाई लागेको छ, उनले भने ।"
दूरसञ्चारका निर्देशन दोहोर्याउँदै संसदीय समिति,"काठमाडौं दूरसञ्चार सेवाका विषयमा दिइएका निर्देशनहरू सम्बन्धित निकायले पालन नगरेपछि व्यवस्थापिका संसद्अन्तर्गतका समितिहरूले पुरानै निर्णय दोहोर्याउन थालेका छन् । यसै सातादेखि फेरि दूरसञ्चार क्षेत्रमा चासो बढाएका संसदीय समितिहरूले पहिले दिएकै निर्देशनलाई दोहोर्याएका हुन् । आइतबारदेखि बुधबारसम्म संसद्का दुईवटा समितिमा दूरसञ्चार सेवासम्बन्धी तीनवटा बैठक भइसकेका छन् । लेखा र विकास समितिमा यी बैठक भएका हुन् । अहिले नबोलाए पनि दूरसञ्चारमा अर्थ समितिको पनि विगतमा चासो रहने गरेको थियो । यस साताका तीनवटै बैठकमा दूरसञ्चार सेवा सम्बद्ध पहिलेकै बहसले प्राथमिकता पायो । बैठकपछि दिइएका निर्देशनमा पनि पुरानैको निरन्तरता छ । आइतबार सार्वजनिक लेखा समितिले गत वर्ष सेयर बिक्री गरेको निजी क्षेत्रको सेवा प्रदायक एनसेलले तिर्नुपर्ने पुँजीगत लाभकरका विषयमा छलफल गरेको थियो । अर्थ मन्त्रालय र राजस्व सम्बद्ध कार्यालयका अधिकारीहरूलाई समेत बोलाएर गरिएको बैठकले पुरानै निर्देशनलाई समयसीमा तोकेर कार्यान्वयन गर्न फेरि निर्देशन दियो । लेखा समितिले गत जेठ २० गते एनसेलबाट यथाशीघ्र पुँजीगत लाभकर असुल गर्न निर्देशन दिएको थियो । त्यसबेला पनि सरकारी अधिकारीहरूले तीन महिनाभित्र यो कर असुल गरिसक्ने प्रतिबद्धता जनाएका थिए । आइतबारको बैठकले पनि पुरानै निर्देशन दोहोर्याउँदै कर असुल गर्न निर्देशन थियो । यसपटक भने कर असुल गर्नका लागि तीन महिनाको समय किटेरै निर्देशन दिइएको छ । पहिले यथाशीघ्र कर उठाउन दिइएको निर्देशन पालना नभएको भन्दै सांसदहरूले समय तोकेरै निर्देशन दिन माग गरेपछि कार्ययोजना बनाई तीन महिनाभित्र कर असुल गर्न र त्यसको प्रगति हरेक महिना समितिलाई दिन निर्देशन दिइएको छ ।लेखा समितिले गत जेठमा एनसेलको सेयर खरिद बिक्रीमा असुल गर्नुपर्ने पुँजीगत लाभकर असुल नगर्ने निकाय एवं जिम्मेवार प्रमुखलाई अनुसन्धान गरी काराबाही गर्न निर्देशन दिएको थियो । अख्तियार दुरुपयोग अनुसन्धान आयोगलाई दिइएको निर्देशनको पालना नभएको भन्दै आइतबारको बैठकले फेरि तत्काल कारबाहीको विवरण पठाउन अख्तियारलाई पत्र पठाउने निर्णय गर्यो ।कर चुक्ता नगरी एनसेललाई चौथो पुस्ताको मोबाइल सेवा (फोरजी) चलाउन दिनेनदिने विषयमा निर्णय गर्न मंगलबार बसेको लेखा समितिको बैठकले यस विषयमा निर्णय गर्न नसकेपछि समितिले पाँच वर्षअघि गरेको निर्णय र निर्देशनको कार्यान्वयन भए नभएको विवरण माग गर्ने निर्णय गर्यो । समितिले २०६८ साल पुस २५ गते गरेको फ्रिक्वेन्सीसम्बन्धी निर्यणको अवस्थाबारे जानकारी माग गर्ने निर्णय गरेको हो । लेखा समितिले जस्तो बुधबार सिंहदरबारमा बसेको विकास समितिको बैठकले पनि पहिलेकै जस्ता निर्णय दोहोर्याएर सम्बन्धित निकायलाई निर्देशन दिएको छ । गुणस्तर सुधार, ग्रामीण दूरसञ्चार कोषको प्रयोग गरी ग्रामीण क्षेत्रसम्म सेवा विस्तार, सबै सेवा प्रदायकका नम्बर एकै बनाउने (पोर्टाबिलिटी), स्याटलाइट राख्नेलगायतका विषयमा समितिले सञ्चार मन्त्रालय, दूरसञ्चार प्राधिकरण र नेपाल टेलिकमलाई पुरानै निर्देशनलाई दोहोर्याएको छ । समितिका सभापति रवीन्द्र अधिकारीले समेत पहिले दिइएका धेरै निर्देशनहरू कार्यान्वयन नभएकाले पुरानै निर्णय दोहोर्याउनुपर्ने भएको बताए । हामीले धेरै निर्देशन दिइसक्यौं तर तपाईहरूले कार्यान्वयन गर्नुभएन, त्यसले गर्दा हामीले निर्देशन दोहोर्याइरहनुपर्ने अवस्था आयो, बुधबारको बैठकमा बोलाइएका सञ्चार मन्त्रालय, प्राधिकरण र टेलिकमका अधिकारीलाई लक्षित गर्दै उनले भने । बैठकमा बोल्दै सांसदहरू शान्ता मानवी, ललितजंग शाही, रामकुमार भट्टराई, टोपबहादुर रायमाझीलगायतले पनि समितिले दिएको निर्देशन र पहिलेका बैठकमा उठाइएका विषयको सम्बोधन नभएको बताए । उनीहरूले सञ्चार मन्त्रालय, प्राधिकरण र टेलिकम अधिकारीहरूलाई समितिका निर्देशन पालन गरी तत्काल दूरसञ्चार क्षेत्रमा सुधार गर्न आग्रह गरे । आठ महिनामा देशैभर फोरजी विस्तार गर्न निर्देशन यसैबीच विकास समितिले आगामी ८ महिनाभित्र मुलुकभर चौथो पुस्ताको मोबाइल सेवा (फोरजी) विस्तार गर्न नेपाल टेलिकमलाई निर्देशन दिएको छ । बुधबारको बैठकले न्यूनतम शुल्कमा गुणस्तरीय भ्वाइस कल र इन्टरनेटसहितको फोरजी सेवा विस्तार गर्न निर्देशन दिएको हो । बैठकले टेलिकमले फोरजीका लागि अनुमति पाएको एक वर्षभित्र मुलुकभर विस्तार गर्न निर्देशन दिएको छ । टेलिकमले गत असोजमा फोरजीका लागि अनुमति पाएको थियो ।समितिले टेलिकमले फोरजी विस्तारका लागि गर्ने कार्यलाई सहजीकरण गर्न नेपाल दूरसञ्चार प्राधिकरण र सूचना तथा सञ्चार मन्त्रालयलाई पनि निर्देशन दिएको छ । बैठकले सूचना प्रविधि क्षेत्रको विकासका लागि पुराना ऐन तथा नियमहरू बाधक भएकाले तीनलाई संशोधनको प्रक्रिया अघि बढाउनसमेत निर्देशन दिइएको छ । समितिले २० वर्ष पुरानो दूरसञ्चार ऐन २०५३ ले कतिपय समस्या समाधान गर्न नसकेको जनाउँदै यस्तो निर्देशन दिएको हो । त्यसैगरी दूरसञ्चार नीति २०६० नीति अन्य नियमहरूलाई पनि समयानुकूल संशोधन प्रस्ताव अघि बढाउन समितिले दिर्नेशन दिएको छ । बैठकले दूरसञ्चार सेवाको गुणस्तर बढाउनुका साथै गुणस्तरका विषयमा आएका गुनासालाई एक महिनाभित्र समाधान गर्न निर्देशन दिने निर्णय गरेको छ । दूरसञ्चार सेवाको गुणस्तर कायम नभई पुगेको क्षतिपूर्तिसमेत तिर्नेसहितको नीतिगत व्यवस्था गर्न पनि समितिले टेलिकम र प्राधिकरणलाई निर्देशन दिएको हो । यसैगरी ग्रामीण क्षेत्रसम्म दूरसञ्चार सेवाको पहुँच विस्तार, नेपालको आफ्नै स्याटलाइट राख्ने र टेलिकममा रणनीतिक साझेदार भित्र्याउने विषयमा समितिले पहिले दिएका निर्देशनलाई पूर्ण रूपमा पालन गर्न र प्रगतिबारे जानकारी दिनसमेत निर्देशन दिएको छ ।"
चीनद्वारा नेपाललाई नोट हस्तान्तरण,"बेइजिङ पहिलोपटक चीनमा छापिएका एक हजार दरका नेपाली नोटहरू नेपाल पठाइएको छ । चीनको च्याङ्सी प्रान्तको सदरमुकाम नानछाङमा छापिएका नोटहरू नेपाललाई गत सोमबार हस्तान्तरण गरिएको थियो । पहिलो चरणमा चिनियाँ मुद्रा मुद्रण संस्थाद्वारा छापिएका हजार दरका नेपाली नोटलाई सोमबार च्याङ्सीको नानछाङबाट काठमाडौं पठाइएको चीनको केन्द्रीय टेलिभिजन सेवा सीसीटीभीले जनाएको छ । चिनियाँ मुद्रा मुद्रण प्रविधिले अन्तर्राष्ट्रिय मुद्रा मुद्रण कार्यमा भाग लिएको पनि पहिलोपटक हो ।नेपाल राष्ट्र बैंकले नेपाली मुद्रा छाप्नका लागि अन्तर्राष्ट्रिय बोलकबोल आह्वान गरेको थियो । विश्वमा मुद्रा छापिरहेका बेलायत, फ्रान्सलगायतका विश्वका अन्य ख्यातिप्राप्त कम्पनीहरूले भाग लिएको सो प्रतिस्पर्धामा चिनियाँ कम्पनी छनोट भएको थियो । चिनियाँ मुद्रा मुद्रण संस्थाअन्तर्गत च्याङ्सीको नानछाङ प्रिन्टिङ कम्पनी लिमिटेडले गत भदौमा नेपाली मुद्रा छाप्ने अर्डर प्राप्त गरेको थियो । चिनियाँ कम्पनीले राष्ट्र बैंकबाट एक हजार रुपैयाँ दरका २० करोड थान नोट अर्थात २ खर्ब रुपैयाँ बराबरका नोटहरू छाप्ने अर्डर पाएको थियो । पहिलो चरणमा २८ अर्ब ४० करोड रुपैयाँ बराबरका २ करोड ८४ लाख थान एक हजार रुपैयाँ दरका नोटहरू चीनले नेपाल राष्ट्र बैंकलाई हस्तान्तरण गरेको हो । अर्डर पाएको पाँच महिनामै अर्डरमध्ये दस प्रतिशत काम चिनियाँ कम्पनीले पूरा गरेको समाचारमा जनाइएको छ । नानछाङ प्रिन्टिङ कम्पनी लिमिटेडका महाप्रबन्धक ली चङले नेपाली मुद्रा छाप्नका लागि मसी, कागज र छाप्ने प्रविधि सबै चीनको स्थानीय प्रयोग गरिएको बताएका छन् ।"
क्यान इन्फोटेकको २३ औं संस्करण,"काठमाडौं क्यान महासंघले राजधानीको भृकुटीमण्डपमा सुबिसु क्यान इन्फोटेक २०१६ इन एसोसिएसन विथ सामसङ गर्ने भएको छ । सुबिसु केबलनेटले शीर्ष प्रायोजन गरेको तथा एसोसिएट स्पोन्सर सामसङले प्रायोजन गरेकाले क्यान इन्फोटेकको यो २३औं संस्करणको नाम सुबिसु क्यान इन्फोटेक २०१७ इन एसोसिएसन विथ सामसुङ रहेको जारी विज्ञप्तिमा छ । माघ १३ बाट सुरु हुने यो संस्करणको प्लाटिनम स्पोन्सरमर्कन्टाइल, डायमन्ड स्पोन्सर नेपाल टेलिकम, गोल्ड स्पोन्सरहरू हुवावे र ओप्पो मोबाइल, सिल्भर स्पोन्सरहरू नेटिस, एस पावर, एम आई स्मार्ट फोन र लेनोभो प्रिन्ट स्पोन्सरमा खल्ती रहेको आयोजकले जनाएको छ । सूचना तथा सञ्चार प्रविधि क्षेत्रमा विकास भएका नयाँनयाँ प्रविधि प्रदर्शन, यो क्षेत्रको विकास र विस्तारका लागि आवश्यक रणनीति निर्माणका निम्ति सार्थक अन्तक्र्रिया गर्ने तथा सूचना तथा सञ्चार प्रविधिलाई नेपाली समाजमा प्रवद्र्धन गर्ने उद्देश्यले क्यान महासंघले बर्सेनि क्यान इन्फोटेक तथा सूचना तथा सञ्चार प्रविधि सम्मेलन गर्दै आएको छ ।"
भक्तपुरका भूकम्पपीडितले पहिलो किस्ता नै पाएनन्,"भक्तपुर राष्ट्रिय पुनर्निर्माण प्राधिकरणले निजी आवास पुनर्निर्माणका लागि लाभग्राही (भूकम्पपीडित) लाई दोस्रो किस्ताको अनुदान रकम वितरण सुरु गरेको छ । पहिलो किस्तामा ५० हजार अनुदान लिएर घरको जग निर्माण सकेर प्राविधिक जाँचपास गराएका लाभग्राहीलाई उपत्यका बाहिर बुधबारबाट दोस्रो किस्ताको १ लाख ५० हजार रुपैयाँ वितरण थालिएको प्राधिकरणले जनाएको छ । प्रक्रिया पूरा गरेका सिन्धुली, मकवानपुर र गोरखाका लाभग्राहीलाई दोस्रो किस्ता रकम वितरण सुरु गरेको प्राधिकरणका प्रवक्ता डा भीष्मकुमार भूसालले बताए । सिन्धुलीका ७३ र मकवानपुरका २ सयभन्दा बढी लाभग्राहीलाई दोस्रो किस्ताका लागि सिफारिस भइसकेको जनाइएको छ । गोरखामा पनि दोस्रो किस्ताको रकम वितरणको प्रक्रिया सुरु भएको उनले बताए । यी तीन जिल्लापछि भूकम्प अति प्रभावित अरू जिल्लामा पनि रकम वितरण गरिने जनाएको छ । यता भक्तपुर जिल्लाका भूकम्पपीडितले निजी आवास पुनर्निर्माणका लागि पहिलो किस्ताको अनुदान रकमसमेत पाउन सकेको छैन । प्रक्रिया पुर्याई अनुदान सम्झौता गरेका १९ हजार ५ सय भूकम्पपीडितले सम्झौता गरेको करिब दुई महिना बितिसक्दा पनि अनुदान रकम पाउन नसकेका हुन् । भक्तपुरमा गत कात्तिक २५ बाट अनुदान सम्झौता थालिएको हो । जिल्लामा भूकम्पपीडित संख्या ३३ हजार ६ सय ९६ रहेको पछिल्लो तथ्यांक भए पनि २६ हजार १६ जना लाभग्राही परिवारको विवरण पुनर्निर्माण प्राधिकरणले जिल्लामा पठाएको छ । ६ हजारले लाभग्राहीको सूचीमा नाम समावेश नभएको भन्दै गुनासो फाराम भरेका छन् । लाभग्राहीलाई अनुदान रकम वितरण गर्न केन्द्रीय आयोजना कार्यान्वयन एकाइबाट अख्तियारी प्राप्त भएको तर वैदेशिक सहायताको रकम फुकुवाको निकासाको ढिलाइले अनुदान वितरणमा ढिलाइ भएको जिविस भक्तपुरले जनाएको छ । लाभग्राहीले पाउने रकम वैदेशिक सहायताको रकम हो, स्थानीय विकास अधिकारी धुव्रप्रसाद कोइरालाले भने, उक्त रकम अर्थ मन्त्रालयबाट महालेखा नियन्त्रण कार्यालयमार्फत निकासा फुकुवाको ढिलाइका कारण वितरण ढिलाइ भएको हो । महालेखाबाट आइतबार अनुदान रकम निकासा फुकुवा भएको र कोष तथा लेखा नियन्त्रण कार्यालयबाट वितरणको प्रक्रिया सुरु भएको जनाएको छ । केही दिनमै पहिलो किस्ताको रकम वितरण थालिने स्थानीय विकास अधिकारी कोइरालाले बताए ।"
२० करोडमा होटल खुल्यो,"धनकुटा पूर्वको प्रसिद्ध पर्यटकीयस्थल हिलेस्थित त्रिशूलेमा अत्यधुनिक सुविधा सम्पन्न होटल बुधबारदेखि सञ्चालनमा आएको छ । होटल होराइजन माउन्टेन रिसोर्टको पूर्वप्रधानमन्त्री एवं एमाले अध्यक्ष केपी शर्मा ओलीले उद्घाटन गरे छन् । व्यावसायी रेवतबहादुर थापाले करिब २० करोड रुपैयाँको लागतमा रिसोर्टमा लगानी भएको बताए । करिब ४२ रोपनी क्षेत्रफलमा फैलिएको सो रिसोर्टमा ३१ कोठा र ६ कटेज रहेका छन् । एकैपटक २ सय ५० जनालाई सेवा दिन सकिने सेमिनार हल छ भने आफ्नै मल्टिकुजिन रेस्टुराँ पनि रहेको थापाले जानकारी दिए । ज्याकुजी र सौनाको सुविधा पनि उपलब्ध छ । करिब ५० जनाले प्रत्यक्ष रूपमा रोजगारी पनि पाउनेछन् । सुविधा सम्पन्न होटल खुल्नुले पर्यटनलाई बढावा दिएको नेता ओलीले बताए । उनले होटल व्यवसायलाई राज्यले सुरक्षा र लगानीको अवसरका लागि सुविधा प्रदान गर्न जरुरी रहेको उल्लेख गरे । रिसोर्टमा विवाह, पार्टी, सभा, सेमिनार तथा सम्मेलन गर्न मिल्ने सुविधा रहेको छ । होटलले पाहुनाका लागि घोडचढी, साइक्लिङ र दृश्यावलोकनको पनि सेवा दिने बताएको छ । होटलका अनुसार ग्राहकको अनुरोधमा काठमाडौं र विराटनगर विमानस्थलदेखि पिकअप र ड्रपको पनि व्यवस्था छ ।"
हुन्डाईको एक्सचेन्ज कार्यक्रम,"काठमाडौं हुन्डाई गाडीले तीनदिने एक्सचेन्ज क्याम्प कार्यक्रम ल्याएको छ । माघ ६ देखि सुरु क्याम्पमा हुन्डाई ब्रान्डका सबै मोडलहरूमा देशभर यो कार्यक्रम लागू हुने जारी विज्ञप्तिमा उल्लेख छ । नेपालमा यो गाडीको बिक्रेता लक्ष्मी इन्टरकन्टिनेन्टल प्रालिले यो अवसरमा आफ्ना ग्राहक सामु नगद छुट, एकवर्षे गाडी बिमा, सडक कर, लोयल्टी बोनस, विशेष ब्याजदर र एक्सचेन्ज बोनस हरेक गाडीको बिक्रीसँगै प्रान गर्ने जनाएको छ ।"
सिभिलमा हामा मर्चेन्ट र युनिक फाइनान्स गाभियो,काठमाडौं नेपाल राष्ट्र बैंकले सिभिल बैंक लिमिटेडलाई हामा मर्चेन्ट एन्ड फाइनान्स लिमिटेड र युनिक फाइनान्स लिमिटेड प्राप्तिका लागि सैद्धान्तिक स्वीकृति दिएको छ । दुई वित्तीय संस्थाहरूको प्राप्ति गरेपश्चात बैंकको चुक्ता पुँजी ५ अर्ब १० करोड र निक्षेप ३३ अर्ब ७७ करोड तथा कुल कर्जा ३१ अर्ब ५७ करोड रुपैयाँ पुग्ने बैंकले जनाएको छ । मर्जरपछि बैंकको नाम सिभिल बैंक नै रहने तथा बंैकको हालकै सञ्चालक समिति एवं उच्च व्यवस्थापन यथावत् रहने जारी विज्ञप्तिमा छ ।
लक्ष्मी बैंकको शाखा विस्तार,"काठमाडौं लक्ष्मी बैंकले राजधानीको पुरानो बानेश्वरमा नयाँ शाखा सञ्चालनमा ल्याएको छ । यो शाखासहित काठमाडौंमा लक्ष्मी बैंकका १६ वटा शाखा पुगेको जारी विज्ञप्तिमा छ । बैंकका शाखा सञ्जाल अब ६५, ३ विस्तार काउन्टर अनि ८१ एटीएम पुगेको जनाइएको छ ।"
व्यापार घाटा दैनिक साढे २ अर्ब,"काठमाडौं बढ्दो आयातसँगै मुलुकको व्यापार घाटा दैनिक २ अर्ब ३४ करोड रुपैयाँ पुगेको छ । अघिल्लो वर्षको मसिंरसम्मको तुलनामा चालु आर्थिक वर्षको सोही अवधिमा यस्तो घाटा साढे ८७ प्रतिशतले बढेको हो । गत वर्ष नाकाबन्दीका कारण आपूर्ति व्यवस्थामा समस्या भएकाले आयात घटेको थियो । तर, नाकाबन्दी खुलेपछि सबै प्रकारका वस्तु तथा सेवाको आयात ह्वात्तै बढेको छ । आयात बढेपछि व्यापार घाटा पनि उच्च दरले बढेको हो । राष्ट्र बैंकको तथ्यांकअनुसार चालु आर्थिक वर्षको पाँच महिनामा मुलुकको कुल व्यापार घाटा ३ खर्ब ५२ अर्ब रुपैयाँ छ । पछिल्ला वर्षहरूमा नेपालको अर्थतन्त्र आयातमुखी बन्दै गएको छ । आवश्यकताअनुसार वस्तु तथा सेवा उत्पादन हुन नसक्नुु, उत्पादन लागत महँगो हुनु, आन्दोलन, बन्द हडताल, इन्धनको अभावलगायत कारण मुलुकको उत्पादन क्षमता पछिल्ला वर्षहरूमा घट्दै गएकाले अर्थतन्त्र आयातमुखी बनेको विश्लेषकहरू बताउँछन् । आयातको तुलनामा निर्यात वृद्धिदर न्यून रहेकाले व्यापार घाटा चुलिँदै गएको छ । मुलुकभित्र उत्पादनमूलक क्षेत्रको उत्पादन क्षमता धेरैले घटेको छ, अर्थविद् विश्वम्भर प्याकुर्यालले भने, निर्यात सम्भाव्यता भएको वस्तु निर्यातमा पनि विभिन्न झमेला छन् । बढ्दो व्यापार घाटा नियन्त्रणका लागि उत्पादनमूलक क्षेत्रमा लगानी बढाउनुका साथै निर्यातजन्य उत्पादनलाई प्रोत्साहन गर्नुपर्ने उनको सुझाव छ । सम्भावना भएर पनि विविध कारणले समस्यामा रहेका उद्योग व्यवसायलाई विशेष प्राथमिकताका साथ सञ्चालन गर्नुपर्छ, उनले भने । राष्ट्र बैंकको अध्ययनअनुसार गएको वर्ष उद्योगहरूको औसत ४८ दशमलव २ प्रतिशत मात्र क्षमता उपयोग भएको छ । अघिल्लो वर्ष यस्तो औसत उपयोग ५२ दशमलव ७ प्रतिशत थियो । गत मंसिरसम्म ३० अर्ब ६३ करोड रुपैयाँ बराबरको वस्तु निर्यात भएको छ । अघिल्लो वर्षको सोही अवधिको तुलनामा यो करिब १७ प्रतिशतको वृद्धि हो । उक्त अवधिमा जुस, जुटका सामान, खोटोलगायतका वस्तुको निर्यात बढे पनि अलैंची, तयारी पोसाक, ऊनी गलैंचालगायतका वस्तुको निर्यात घटेको राष्ट्र बैंकले जनाएको छ । पाँच महिनामा मुलुकमा ३ खर्ब ८२ अर्ब ६४ करोड रुपैयाँ बराबरको वस्तु आयात भएको छ । अघिल्लो वर्षको सोही अवधिको तुलनामा आयात करिब ७९ प्रतिशतले बढेको हो । अघिल्लो वर्ष यस्तो आयात ३२ प्रतिशतले घटेको थियो । देशगत आधारमा भारतबाट भएको आयात १ सय ५ दशमलव ८ प्रतिशत, चीनबाट भएको आयात ४३ प्रतिशत र अन्य मुलुकबाट भएको आयात ४३ दशमलव ८ प्रतिशतले बढेको छ । वस्तुगत आधारमा यातायातका साधन तथा पार्टपुर्जा, पेट्रोलियम पदार्थ, मेसिनरी तथा पार्टपुर्जा, निर्माण सामग्रीलगायतका वस्तुको आयात बढेको छ । तर, कोल्डरोल सिट इन क्वाइल, हवाईजहाजका पार्टपुर्जालगायतका वस्तुहरूको आयात घटेको तथ्यांक छ ।गत मसिंरमा वार्षिक विन्दुगत उपभोक्ता मूल्य वृद्धिदर ३ दशमलव ८ प्रतिशत छ । अघिल्लो वर्षको सोही अवधिको तुलनामा यस्तो वृद्धिदर ११ दशमलव ६ प्रतिशत थियो । आपूर्ति व्यवस्थामा सहजता र भारतमा उपभोक्ता मूल्य वृद्धिदर घटेकाले त्यसको प्रभाव नेपालमा पनि परेको राष्ट्र बैंकले प्रस्ट्याएको छ । वर्षे बालीहरूको उत्पादनमा उच्च वृद्धि, आपूर्ति अवस्थामा सहजता तथा भारतीय मुद्रास्फीतिमा कमीका कारण समग्र उपभोक्ता मुद्रास्फीति अघिल्लो वर्षको तुलनामा कम रहने अनुमान छ, राष्ट्र बैंकको प्रतिवेदनमा भनिएको छ । यही अवस्था कायम रहे चालु आर्थिक वर्षमा उपभोक्ता मुद्रास्फीति साढे ७ प्रतिशतको लक्ष्यभित्रै रहने अनुमान राष्ट्र बैंकको छ । रेमिट्यान्समार्फत गत मंसिरसम्म २ खर्ब ८७ अर्ब ६६ करोड रुपैयाँ मुलुक भित्रिएको छ । गत वर्षको सोही अवधिको तुलनामा यो ६ प्रतिशतले बढेको हो । अघिल्लो वर्ष यस्तो वृद्धिदर १९ दशमलव ४ प्रतिशत थियो । यस्तै गत मसिंरसम्म २८ अर्ब ८९ करोड रुपैयाँले शोधनान्तर बचतमा छ । अघिल्लो वर्ष शोधनान्तर १ खर्ब २८ अर्ब ११ करोड रुपैयाँले बचतमा थियो ।"
८५ करोड खर्चेर मर्मत गरेको विद्युत् काम लागेन,"बझाङ करिब ८५ करोड खर्चेर मर्मत गरिएको बझाङको डोगडीस्थित सुर्मादेवी साना जलविद्युत् आयोजना फेरि बिग्रेको छ । विदेशी दाताको सहयोगमा २ सय किलोवाट क्षमताको उक्त विद्युत् मर्मत गरेको चार महिनामै काम नलाग्ने भएको हो । निर्माण सम्पन्न भएको २ महिनाजति दैनिक ८ घण्टा लोडसेडिङ हुने गरेको यहाँको विद्युत् हाल दैनिक २० घण्टासम्म पुगेको छ । विद्युत् अनियमित हुँदा यहाँका सरकारी कार्यालयको काम, व्यापार र उद्योग व्यवसाय प्रभावित भइरहेको छ । नेपाल विद्युत् प्राधिकरणले आफैंले निर्माण गर्ने हो यति नै रकममा ५ मेगावाटभन्दा बढी क्षमताको नयाँ आयोजना निर्माण गर्न सकिने प्राधिकरण अधिकारीहरू बताउँछन् । बझाङको सदरमुकाम र आसपास क्षेत्रका बासिन्दाका लागि ०४९ मा जापान सरकारको सहयोगमा निर्माण गरिएको सुर्मादेवी साना जलविद्युत् आयोजनाको मर्मत पनि जापान सरकारको अनुदानमै भएको हो । सन् २०१६ को सेप्टेम्बरमा काम सम्पन्न गरेको प्रमाणपत्र पाइसकेको जापानी निर्माण कम्पनी मारुसिन सिताकाले मर्मत गरेको केही महिना नबित्दै विद्युत् सेवा पटकपटक अवरुद्ध हुन थालेको छ । तोकिएको समयमा काम सम्पन्न नगरी बीचैमा छाडेकाले विद्युत् सेवा नियमित हुन नसकेको स्रोतले बताए । स्रोतका अनुसार मर्मतको डिजाइनमै त्रुटि रहेकाले बाँधबाट इन्टेकमा पानी पठाउने ठाउँमा राखिएको फोहोर छान्ने ठाउँमा पुन: फोहोर अड्किएर पानी प्रवाहमै समस्या हुने भएकाले विद्युत् नियमित हुन नसकेको हो । बाँधबाट इन्टेकसम्म पानी लैजाने नहर पनि विभिन्न ठाउँमा चुहिने गरेको र पानी जम्मा गर्ने इन्टेक मर्मत नगरी चुहिने गरी छाडेकाले विद्युत् उत्पादनमा समस्या भएको हो । जलविद्युत्मा देखिएको समस्या छिटो समाधान गर्न प्रशासनतर्फबाट पहल भइरहेको प्रमुख जिल्ला अधिकारी सुनील खनालले बताए । यत्रो रकम लगानी गरेर मर्मत गरेको विद्युत् केही महिनाभित्रै काम नलाग्ने हुनु दु:खको हो, उनले भने, विद्युत् प्राधिकरण र निर्माण कम्पनीलाई यो विषयमा जानकारी गराइसकेका छौं । विद्युत् प्राधिकरणको सामुदायिक ग्रामीण विद्युतीकरण विभागका निर्देशक रामेश्वर कल्वारले यहाँको समस्याबारे प्राधिकरण जानकार रहेको जनाउँदै यसबारे निर्माण कम्पनीसँग कुरो भइरहेको बताए । नयाँ बाँध निर्माण भएकाले वरिपरिको फोहोर आएर छान्नेमा अड्किएको रहेछ । उनीहरूले गोताखोर लगाएर सफा गरिसकेका छन्, कल्वारले भने, अबका दिनमा फोहोर अडिँदैन भनेका छन् ।निर्माण कार्यमा भएका त्रुटिहरूलाई सच्याउने विषयमा पनि प्राधिकरणले निर्णय गरेर परामर्शदाता निकाय जापान सहयोग नियोग र निर्माण कम्पनी दुवैलाई जानकारी दिइसकेको उनले बताए । कल्वारले भने, योजनाको डिजाइन स्टेमेट र निर्माण कार्य सबै जापान सरकारले नै गरेको हुनाले कुनै त्रुटि भए सच्याउने जिम्मा पनि उसैको हुन्छ । प्राधिकरणले पहल गरिरहेको छ । ठूलो रकममा सानो आयोजनाको मर्मत स्विकार्न प्राधिकरणलाई बाध्यता रहेको र अनुदान दिने दाताहरूको आफ्नो देशका मानिसहरूलाई रोजगारी दिने मनसाय हुने भएकाले मर्मतको खर्च अचाक्ली बढी भएको उनको भनाइ छ ।विद्युत् क्षेत्रका जानकारहरूले भने वर्षातको समयमा खोलामा बाढी आउने र बाढीले बगाएर ल्याएका ढुंगा र काठपातहरू छान्नेमा अड्किएर केही वर्षभित्रै आयोजना कामै नलाग्ने हुने बताउँछन् । सुर्मादेवी विद्युत् प्रालिका एक कर्मचारीले भने, आयोजनालाई दिगो रूपले सञ्चालन गर्नेभन्दा पनि टालटुल गरेर टार्ने काम भएको छ । चुहिने नहर मर्मत भएको छैन । छान्नेमा जतिबेला पनि फोहोर अड्किने सम्भावना छ । प्राधिकरणसँग पनि गोताखोर स्टयान्डबाई राख्न सक्ने क्षमता छैन । समग्रमा भन्दा यो आयोजना यो बर्खासम्म पूर्ण रूपमा काम नलाग्ने हुन्छ ।"
कारोबार रकम घट्ने क्रम जारी,"काठमाडौं सेयर बजारमा कारोबार रकम घट्ने क्रमले बुधबार पनि निरन्तरता पाएको छ । अघिल्लो दिन करिब ३४ करोड रुपैयाँको कारोबार भएको बजारमा बुधबार ३० करोड रुपैयाँ बराबरको सेयर खरिदबिक्री भएको छ । बजारमा प्राथमिक सेयरको निष्कासन बढेपछि लगानीकर्ताहरू त्यसतर्फ आकर्षिक भएकाले दोस्रो बजार प्रभावित भएको हो । उक्त दिन कारोबारमा आएकामध्ये विकास बैंक र बिमाबाहेक सबै समूहको परिसूचक ओरालो लागेपछि समग्र नेप्से ऋणात्मक बनेको छ । बजार ऋणात्मक अवस्थामा बन्द भए पनि नेप्से परिसूचकमा भने ० दशमलव ८ विन्दुले मात्र परिवर्तन भएको छ । करिब पौने अंकको गिरावटसहित नेप्से १ हजार ४ सय ६२ दशमलव २३ विन्दुमा बन्द भएको छ । करिब ३ हजार १ सय वटा कारोबारबाट १ सय ३३ कम्पनीका १२ लाख २६ हजार कित्ता सेयर किनबेच भए । कारोबारमा आएकामध्ये ४८ कम्पनीको सेयर मूल्य बढ्यो, ६९ कम्पनीको सेयर मूल्य घट्यो, १६ कम्पनीको सेयर मूल्य स्थिर रह्यो । बिमा समूहको परिसूचक ० दशमलव ९९ प्रतिशतले र विकास बैंक समूहको ० दशमलव ४ प्रतिशतले सकारात्मक रह्यो । तर, होटल समूहको परिसूचक १ दशमलव २, वित्त कम्पनीको ० दशमलव ६६, जलविद्युत्को ० दशमलव ४१, बैंकिङको ० दशमलव २५, अन्य को ० दशमलव ३२ प्रतिशतले घटे ।"
अघोषित लोडसेडिङ,"पर्सा तीन सातायता बढेको लोडसेडिङले पर्साबारा औद्योगिक करिडोरका उद्योग समस्यामा परेका छन् । मुलुकका अन्य भागमा लोडसेडिङ घटदै गए पनि करिडोरमा झन् बढदै गएको गुनासो उद्योगीले गरेका छन् । पुस २८ गते ऊर्जामन्त्री जनार्दन शर्माले वीरगन्ज उद्योग वाणिज्य संघले आयोजना गरेको अन्तरक्रियामा पर्साबारा औद्योगिक करिडोरलाई लोडसेडिङमुक्त बनाउने प्रयास भइरहेको घोषणा गरेका थिए । तर, त्यसै दिनदेखि करिडोरमा झनै बढी लोडसेडिङ हुन थालेको गुनासो उद्योगी व्यवसायीको छ ।वीरगन्ज उद्योग वाणिज्य संघका पूर्वअध्यक्ष प्रदीपकुमार केडिया करिडोरमा घोषित समय साँझ साढे ४ देखि राति ८ बजेसम्म लोडसेडिङ हुनुपर्नेमा हाल साढे ४ देखि राति १ बजेसम्म पनि बिजुली नहुने गरेको बताउँछन् । मध्यरातमा बत्ती आउँछ, त्यति बेला धेरै उद्योग बन्द हुन्छन्, उनले भने, बत्ती भएको समयमा पनि कम भोल्टेज हुने भएकाले उद्योगका सबै उपकरण चलाउन सकिएको छैन । उद्योगी हरि गौतम उद्योग चलाउने मुख्य समयमा बत्ती नहुने र उद्योग बन्द गरेको बेलामा बत्ती आउने भएकाले आफूहरूलाई काम गर्न समस्या भएको उनले बताए । यस क्षेत्रको विद्युत् संकटको उपाय मानिएको रक्सौलपरवानीपुर प्रसारण लाइन निर्माण नभएसम्म करिडोरका उद्योगले यस्ता समस्या भोगिरहनुपर्ने भएकाले सरकारले यो प्रसारण लाइन निर्माण हुने वातावरण बनाउनुपर्ने गौतम बताउँछन् ।विद्युत् प्राधिकरण वीरगन्ज वितरण केन्द्र प्रमुख चुटुनकुमार श्रीवास्तव हाल यस भेगमा आपूर्ति गरिएको भारतबाट आयातित विद्युतको प्रसारण लाइनमा प्राविधिक गडबडीका कारण यसो भएको बताउँछन् ।"
चिनियाँ कम्पनीलाई न्यादीको ठेक्का,"लमजुङ न्यादी नदीमा ३० मेगावाटको न्यादी जलविद्युत् आयोजना निर्माणको जिम्मा चिनियाँ कम्पनीले पाएको छ ।झेज्याङ हाइड्रोपावर कन्स्ट्रक्सन एन्ड इन्स्टलेसन कम्पनीले आयोजना निर्माणको जिम्मा पाएको प्रवद्र्धक न्यादी हाइड्रोपावर लिमिटेडले जनाएको हो । प्रवद्र्धक र ठेकेदार कम्पनीबीच भएको सम्झौताअनुसार आयोजनाको निर्माण कार्य २०२० अप्रिल ५ (२०७६ चैत २३) सम्म सक्नेछ । ठेकेदारले सिभिल वर्क, हाइड्रो मेकानिकल र इलेक्ट्रोमेकानिकलको तीनवटै कार्य गर्ने सम्झौतामा उल्लेख छ । आयोजना प्रवन्धक उत्तम अमात्यका अनुसार फेब्रअरी १० (माघ २८) बाट ठेकेदार कम्पनीले काम सुरु गर्नेछ । आयोजना निर्माणका लागि अन्तिममा ४ वटा विदेशी कम्पनी छनोटमा परेको थियो । तीनवटा चाइनिज कम्पनी र एउटा इटालियन कम्पनीमध्ये झेज्याङले ठेक्का पायो, उनले भने । सम्झौता पत्रमा जलविद्युत् आयोजनाका तर्फबाट प्रवद्र्धक कम्पनीका अध्यक्ष राजीव राजभण्डारी र ठेकेदार कम्पनीका तर्फबाट अध्यक्ष लिउ कोछिङले सोमबार हस्ताक्षर गरेको अमात्यले बताए । उनका अनुसार करिब ४ अर्ब ३० करोड रुपैयाँमा ठेक्का सम्झौता भएको छ ।आयोजनाका अनुसार लागि जग्गा खरिदको कार्य, पहुँचमार्ग निर्माण, विद्युत् खरिद बिक्री सम्झौता (पीपीए), सुपरीवेक्षण परामर्शदाताको नियुक्ति साथै वित्तीय व्यवस्थापनको कार्य भइसकेको छ । प्राधिकरणसँग ०७२ जेठ १२ गते हिउँदमा प्रतियुनिट ८ रुपैयाँ ४० पैसा र वर्षायाममा ४ रुपैयाँ ८० पैसाको दरले पीपीए भएको छ । आयोजना निर्माणका लागि करिब ६ अर्ब रुपैयाँ लाग्ने भएको छ । यसमा बुटवल पावर कम्पनी (बीपीसी) को ९७ दशमलव २२ प्रतिशत र लमजुङ विद्युत् विकास कम्पनी (लेडो) को २ दशमलव ७८ प्रतिशत सेयर रहनेछ । आयोजनामा २५ प्रतिशत प्रवद्र्धक आफैंले र ७५ प्रतिशत बैंकले लगानी गर्नेछ । आयोजनाका प्रशासन अधिकृत वासुदेव गड्तौलाका अनुसार एभरेस्ट बैंकको लिडिङ मा नबिल बैंक, ग्लोबल आईएमएई, सनराइज, हिमालयन बैंक र जलविद्युत् लगानी तथा विकास कम्पनीले ऋण लगानी गर्नेछन् । आयोजनाले पूर्वाधारमा मात्रै करिब ३७ करोड रुपैयाँ खर्च गरिसकेको जनाएको छ । आयोजना निर्माण हुने विभिन्न ठाउँमा जान ११ किलोमिटर कच्ची सडक, एउटा बेलिब्रिज बनाउनुका साथै आवश्यक जग्गा खरिद गरिसकेको जनाइएको छ । रन अफ रिभर (पानीको बहावमा आधारित) उक्त आयोजनामा २ वटा टर्बाइन रहेछन् । आयोजनाबाट १ सय ६८ दशलमव ६ गिगावाट प्रतिघण्टा विद्युत् उत्पादन हुनेछ । बाहुनडाँडा २ नाइँचे माथि ङादी नदीमा बाँध बाँधेर ४ किलोमिटर सुरुङबाट पानी ल्याई बाहुनडाँडा ७ ङादी नदी तीर (ताराचोक जाने बाटो) मा निर्माण गरिने विद्युत् गृहमा पानी खसालेर विद्युत् उत्पादन गरिनेछ । आयोजनाको ग्रसहेड ३ सय ३६ दशमलव ५ मिटर उचाइ छ । भीरपुस्तुन मुनिको नानासम्म भूमिगत सुरुङबाट ल्याइएको पानीलाई करिब ८ सय मिटरको पेनस्टक पाइपबाट सीधै विद्युत् गृहमा खसालिने भएको छ । आयोजनाबाट उत्पादिन विद्युत् केन्द्रीय प्रसारण लाइनमा जडानका लागि प्रक्रिया अघि बढाइएको आयोजनाले जनाएको छ । उत्पादित विद्युत्, विद्युत् गृह रहेको स्थानबाट ६ किलोमिटर प्रसारण लाइन निर्माण गरी नेपाल विद्युत् प्राधिकरणको प्रस्तावित खुदीस्थित १३२ केभीको हब मा जोड्ने आयोजनाले जनाएको छ ।उक्त आयोजना ९ वर्षअघि नै निर्माणको तयारी गरिएको थियो । साना जलविद्युत् गुरुयोजनाअन्तर्गत सन् १९९३ मा पहिचान भएको न्यादीको क्षमता सुरुमा २ दशमलव ८ मेगावाट थियो । पछि बढाएर २० मेगावाट पुर्याइएको थियो । सम्भाव्यता अध्ययन लमजुङ विद्युत् विकास कम्पनी (लेडो) ले गरेको उक्त आयोजनाको २००० मै वातावरणीय प्रभाव मूल्यांकन स्वीकृत भइसकेको आयोजना स्रोतले बताएको छ । बीपीसीले लेडोबाट उक्त आयोजना सन् २००६ मा लिएको थियो ।"
रुद्राक्ष खेती विस्तार हुँदै,"भोजपुर उत्तरी कुदाककाउले ६ का नारायण भट्टराईले यस वर्ष बारीमा २ सय रुद्राक्ष बिरुवा लगाए । उनले बारीमा बर्सेनि आलु, मकै रोप्दै आएका थिए । एकवर्षे बालीनालीले वर्षदिन जेतनतेन परिवार पाल्न पुग्ने उत्पादन हुने बारीमा पोहोरदेवख रुद्राक्ष लगाउन थालेका हुन् । पोहोर रहरले १०१२ बोट रोपेको थिएँ । रुद्राक्षबाट मनग्य आम्दानी हुने थाहा पाएर यता लागेको उनले बताए । उनले व्यक्तिगत जग्गामा तथा सामुदायिक वन तथा खाली जग्गामा बिरुवा लगाउन थालेका हुन् । कृषकहरूले पहिले रहरले एउटा घरमा एकदुइटा बिरुवा रोप्थे । करेसाबारीमा हरियालीका लागि बिरुवा लगाउँथे । कसैले गमलामा रोपेर बरन्डामा सजाउँथे । रहरै रहरमा बारीका कान्लातिर लगाएका बोटले बार्षिक लाखौं आम्दानी दिन थालेपछि आफ्नो खेतीयोग्य जमिनमै रुद्राक्ष खेती गर्न थालेका छन् । उत्तरी भेगका अधिकांशले बिरुवा रोपेका छन् । जमिनको ७५ प्रतिशत भागमा रुद्राक्ष खेती सुरु गरेका छन् । दिंलाक्षेत्रको मूलपानी, केउरेनीपानी, तुगेंछा, नेपालेडाँडा गाविसलाई रुद्राक्षको पकेट क्षेत्र मानिन्छ । यस क्षेत्रमा अधिक रुद्राक्ष खेती हँुदै आएपछि छिमेकी गाविसहरू कुदाककाउले, चौकीडाँडा, देउराली, दोभानेसहित सबैजसो गाविसमा खेती विस्तार गरिएको छ । पश्चिमी छिनामखु, कोट, तिम्मा, दक्षिणी भेगका सिन्द्राङ, रानीवास, होम्ताङ, खैराङलगायत अढाइ दर्जनभन्दा बढी गाविसका कृषकले बिरुवा लगाएका छन् । अन्यबाली जस्तो स्याहारी रहन नपर्ने, एकपटक रोपेपछि सयौं वर्षसम्म आम्दानी दिन सक्ने तथा बहुमूल्य भएकाले यसप्रति सबैको चासो बढेको छ । ३ वर्षदेखि जिल्लामा बर्सेनि लाखौंको बिरुवा विस्तार हुँदै आएको छ । जलवायु परिवर्तनले परम्परागत खेतीबाट जीविका चलाउन समस्या भएपछि दिगो आम्दानीको स्रोततर्फ आकर्षण बढेको छ ।रुद्राक्षको बिरुवा लगाएको ४ देखि ५ वर्षमा फल्न सुरु गर्छ । आम्दानी उत्तिकै दिन्छ । गााउबस्ती सुनसान हुँदै गएकाबेला खासै परिश्रम तथा जनशक्ति नलाग्ने र गतिलो आर्थिक उपार्जन दिने भएकाले चासो बढेको श्यामशिलाका कमल भुजेलले बताए । रुद्राक्ष जिल्लाको आर्थिक मजबुतीका लागि मुख्य स्रोत बनेको छ । यकिन तथ्यांक नराखिए पनि वार्षिक ५० करोड रुपैयाँको कारोबार हुन्छ । बहुमूल्य बस्तु भएकाले राम्रै भाउमा किनबेच हुन्छ । झन्डै डेढ सय वर्षअघि बालागुरु षडानन्द अधिकारीले भारतको बनारसबाट रुद्राक्षको बिरुवा ल्याएर दिङ्लामा रोपेका थिए । उनले रोपेको बिरुवा नै त्यस क्षेत्रवरपर फैलिएको स्थानीय केदार राईले बताए । जानकारहरूका अनुसार विसं २०१५ देखि दिङ्लाका गोविन्दबहादुर बस्नेतले खेती र बिक्री थालेर रुद्राक्षको व्यवसायीकरण गरेका थिए । त्यसपछि दिङ्ला आसपासमा विस्तार विस्तार हुन थाल्यो । क्षेत्रबासीले रुद्राक्षबाट करोडौंको आम्दानी गरेर राजधानीमा घरघडेरी जोड्न थाले । यस क्षेत्रको आर्थिक समृद्धिमा छलाङ मार्न थालेसँगै अन्य गाविसमा पनि खेती विस्तार थालिएको हो । फलले आम्दानी दिएको तुलनामा बोटको काठ काट्न सकिन्छ । काठ दह्रो र टिकाउ हुन्छ । दोहोरो फाइदा लिन सकिने कारण खेती विस्तार थालेको नेपालेडाँडाका सौगात गौतमले बताए । उनले बारीमा यसैसाल ३ सय बोटबिरुवा लगाएका छन् । दस वर्षअघि लगाएका बोटले बर्सेनि लाखौं आम्दानी दिन थालेको बताउँछन् ।किनबेचका लागि समस्या नहुने र नगदै बिक्री हुने थाहा पाएपछि कृषक खेती विस्तारमा लालायित बनेको कृषि विकासले बताएको छ । अचेल सबै गाविसमा बिरुवा लगाउन थालेका छन् । पहिले बेच्नका लागि तराई र राजधानी पुर्याउनुपथ्र्याे । अचेल बोटैमा ग्राहक आउँछन् । चिनियाँले दाम लगाएर घरैबाट किनेर लैजान थालेका छन् । यहाँ उत्पादन भएका रुद्राक्ष गुणस्तरीय दानावाल हुने भएकाले ग्राहकको पहिलो रोजाइमा पर्छन् । एउटा घरमा रुद्राक्षबाट कम्तीमा ५ लाख वार्षिक कमाउँछन् । व्यावसायिक खेती लगाएकाले करोडौं कमाउँछन् । खेतीपाती जस्तो न झन्झट हुन्छ, एकै वर्षमा लाख, करोड कमाइ हुन्छ, यता नलागून् पनि कसरी ? दिङ्लाकी यशोदा लम्सालले बताइन् । रुद्राक्षको आधिकारिक तथ्यांक जिल्लामा छैन । मुखअनुसारको कारोबार चल्छ । यहाँ २ देखि २९ मुखे रुद्राक्ष फलेको पाइन्छ । २९ मुखे रुद्राक्षको स्थानीय बजारमै २५ लाखदेखि ३५ लाख रुपैयाँसम्म किनबेच हुन्छ । २ देखि चारमुखेसम्मका र १४ मुखेदेखि माथिका रुद्राक्षको मूल्य महँगो पर्छ । एकमुखे र २१ मुखे सबैभन्दा महँगा दाना हुन् । १ मुखे दुर्लभ दानाभित्र पर्छ । कुवेरको स्वरूप मानिने हुँदा २१ मुखे रुद्राक्ष धनाढ्यहरूको रोजाइमा पर्छ । गााउँमा यो रुद्राक्ष मूल्य प्रतिगोटा २० लाख रुपैयाँमा बिक्री हुन्छ । मुखदार, पाकेको र ठूलो भएमा यसको मूल्य झनै बढ्छ । काठमाडौंबाट निर्यात हुँदा यसको मूल्य घटीमा २८ लाख पर्छ । यसबाहेक त्रिजुट, गौरीशंकर, गर्भ गौरीशंकर, सवार, गणेश रुद्राक्ष पनि महँगो मूल्यमा बिक्री हुन्छ ।"
दुग्ध प्रशोधन परियोजना सुरु,"धरान दूधको मागलाई ध्यानमा राख्दै धरानमा गाई फार्मसहितको दुग्ध प्रशोधन र वितरण केन्द्रका लागि परियोजना सुरु भएको छ । दूध प्रशोधन परियोनजाबारे निर्वाणाका निर्देशक किरण श्रेष्ठका अनुसार इटहरीको हलेसी घिमिरे गाईफार्मले दूध उत्पादन गर्ने, संगीता गाई फार्म धरानले वितरण र बजार व्यवस्थापन गर्ने र निर्वाणाले शुद्ध दूध प्रशोधन गर्नेछ । उनले भने, हामीले धरानलाई उपभोक्ता बजार बनाएर दूध उत्पादन, प्रसोधन र बिक्री वितरण गर्ने लक्ष्य बनाएका छौं । कुल लगानी ३ करोड ६० लाख ९६ हजार १ सय ६० रुपैयाँ रहेको दुग्ध प्रशोधन परियोजना सम्पन्न भएपछि दैनिक २ हजार लिटर दूध, वार्षिक ९ हजार ८ सय किलो पनिर, वार्षिक ७० हजार लिटर दही, वार्षिक २८ हजार केजी आइस्क्रिम उत्पादन गर्ने उद्देश्यले निर्वाणा फार्म प्रालिले दूध प्रशोधन परियोजना सञ्चालन गरेको हो ।कृषि विकास मन्त्रालय मातहत साना तथा मझौला कृषकहरूलाई लक्षित गरेर सन् २००९ देखि सन् २०१८ सम्मका लागि सञ्चालित व्यावसायिक कृषि व्यापार आयोजनाले दुग्ध प्रशोधन परियोजनाका लागि ९९ लाख ९४ हजार रुपैयाँ अनुदान दिने भएकाले त्यसका लागि भौतिक पूर्वाधार तयार गरिहेको श्रेष्ठले बताए । उनले भने, सबैखाले पूर्वाधार तयार हुन एक वर्ष लाग्ने र आउँदो पुसदेखि उत्पादन, प्रशोधन र बिक्री वितरण गर्ने लक्ष्य रहेको छ । यसैबीच कृषि विकास मन्त्रालयको व्यावसायिक कृषि तथा व्यापार आयोजनाले पहिलोपटक सार्वजनिक सुनुवाइ गर्दै लक्षित समुदायमा अयोजना पुर्याउन प्रयास गरिरहेको जनाएको छ ।"
गैरकानुनी रूपमा महँगोमा इन्धन बिक्री,"रुकुमसदरमुकाम खलंगामा रहेको नेपाल आयल निगमको एउटा मात्र आधिकारिक बिक्रेताबाट इन्धन बिक्रीवितरण भइरहेको छैन । तर, आधा दर्जनभन्दा बढी ठाउँबाट भने अनधिकृत रूपमा इन्धनको बिक्री वितरण हुँदै आएको छ । त्यो पनि तोकिएको भन्दा महँगो मूल्यमा । एक यातायात व्यवसायीका अनुसार डिजेलमा प्रतिलिटर ५ देखि १० र पेट्रोलमा प्रतिलिटर १० देखि २५ रुपैयाँ बढी लिएर बिक्री भइरहेको छ । स्थानीय प्रशासनले भने यसमा ध्यानै पुर्याउन सकेको छैन । भारतले नाकाबन्दी लगाएको मौकामा विभिन्न ठाउँबाट इन्धन ल्याएर बिक्री वितरण थालिएको थियो । नाकाबन्दी हटेको महिनौं भइसक्दा पनि सदरमुकामलगायत जिल्लाका अन्य ठाउँमा ग्यालेन र ड्रममा राखेर इन्धन बिक्री वितरण हुने गरेको छ । त्यस्तै चौरजहारी बजारमा पनि आधिकारिक बिक्रेता एउटा मात्रै छ । पछिल्लोपटक अनुमति ल्याएकाले कारोबार सुरु गरेका छैनन् तर पसलपसलबाट इन्धन बिक्री भइरहेको छ । उपभोक्ताले महँगो मूल्य तिरेर इन्धन खरिद गरे पनि बिल भने निगमले तोकेकै मूल्यको पाउने गरेका छन् । खलंगा बजार, चौरजहारीलगायत सोलाबाङ, सिम्रुतु, झुल्नेटा, रुकुमकोट, सीसाघारी, काँक्री, लुकुम, आठबिसकोटको राडी, नुवाकोटडाँडा, खोलागाउँ सिम्लीलगायतका ठाउँमा ग्यालेन र ड्रममै राखेर अनुमतिबिना इन्धन बिक्री वितरण भइरहेको छ । स्थानीय प्रशासनको ध्यान नपुगेकै कारण व्यापारीहरूले यसरी बिनाअनुमति इन्धन बिक्री वितरण गरिरहेको निगमका आधिकारिक विक्रेताहरू बताउँछन् । प्रमुख जिल्ला अधिकारी वंशीकुमार आचार्यले यसअघि अनुगमनको क्रममा भेटिएकोले कैफियतमा सुझाव दिइएको भन्दै त्यसको कार्यान्वयन भएनभएकोबारे अनुगमन गर्ने बताए । पछिल्लोपटक त्यस्तो केही सूचना नआएको उनको भनाइ छ । यसबारे त्यस्तो केही सूचना त आएको छैन, तैपनि अनुगमन बढाउन लगाउँछु, उनले भने ।"
तिलौराकोटमा ६० मुलुकका पर्यटक,"कपिलवस्तु भगवान् गौतम बुद्धको बाल्यकाल र जीवन दर्शन बुझ्न यहाँ आउने पर्यटकको संख्या बढदै गएको पाइएको छ । बुद्धले जीवनका महत्त्वपूर्ण २९ वर्षसम्म बिताएको ऐतिहासिक र पुरातात्त्विक तिलौराकोट (प्राचीन कपिलवस्तु) अवलोकन गर्न विश्वभरबाट पर्यटक आउने गरेको तथ्यांकले देखाएको छ । विनाशकारी भूकम्प र त्यसपछिका ७ महिना सञ्चालन भएको मधेस आन्दोलनको असहज परिस्थितिले यहाँ आउने पर्यटकमा कमी आएको थियो । सन् २०१५ को तुलनामा २०१६ मा ११ हजारभन्दा बढी पर्यटकले तिलौराकोट भ्रमण गरेको यहाँस्थित लुम्बिनी विकास कोष एकाइ कार्यालयले जनाएको छ । सन् २०१६ मा ३६ हजार ४ सय ७१ पर्यटक आएका थिए । जसमध्ये ३२ हजार ८ सय ९१ विदेशी, ९ सय ४८ भारतीय र २ हजार ६ सय ३२ नेपाली थिए । सन् २०१५ मा २५ हजार १ सय ६५ पर्यटक थिए । जसमध्ये २३ हजार ४ सय ६९ विदेशी थिए । बाँकी भारतीय र नेपाली थिए । यहाँ अक्टोबरदेखि मार्चसम्म पर्यटक आउने गर्छन् । २०१६ मार्चमा सबैभन्दा धेरै ५ हजार ८ सय ६२ र फेबुअरीमा ४ हजार ३ सय ७१ विदेशी पर्यटक आएका थिए । जुनमा सबैभन्दा कम ८२ मात्र विदेशी आए । ५ वर्षदेखि तिलौराकोटमा विदेशी विज्ञद्वारा अन्वेषण अनुसन्धान भइरहेको छ, कोषका तिलौराकोट एकाइ कार्यालय सुरक्षा प्रमुख संजय शर्माले भने, यसका कारण यहाँ पर्यटकको संख्यामा वृद्धि भएको हो । संख्यामा कमी आउन नदिन विभिन्न पर्यटकीय गतिविधि सञ्चालन गर्नुपर्ने उनले बताए । यहाँ ८० प्रतिशतभन्दा बढी विदेशी शान्ति, सद्भाव र धार्मिक तीर्थयात्राका लागि आउँछन् । यहाँ आउनेमाा सबैभन्दा बढी श्रीलंकाका छन् । त्यसपछि थाइल्यान्डबाट आउँछन् । म्यानमार, कम्बोडिया, भियतनाम र दक्षिण कोरियाका पनि पर्यटक यहाँ बढी आउने गरेका छन् । दुई वर्षयता जापानी पर्यटक घटेका छन् भने चीनका बढिरहेका छन् । बेलायत, फ्रान्स र नेदरल्यान्डबाट आउने गरेका छन् । यहाँ ६० भन्दा बढी मुलुकबाट पर्यटक आएका थिए । वर्षौं ओझेलमा परेको तिलौराकोटमा पर्यटकको संख्या बढ्नु सकारात्मक भएको नागरिक अगुवा अमृतचन्द्र ठाकुरले बताए । ठोस योजना र पूर्वाधार अभावमा अधिकांश पर्यटक भारत हुँदै लुम्बिनीको भ्रमणपछि मात्र यहाँ आउने गरेका छन् । बुद्ध धर्मावलम्बीमा तिलौराकोटको माटो नछोएसम्म पुण्य प्राप्ति हुँदैन भन्ने विश्वास छ, लुम्बिनी विकास कोषका प्रमुख पुरातत्त्व अधिकृत कृष्णबहादुर केसीले भने, त्यसकारण यहाँ जसरी पनि आउन लालायित हुन्छन् । यहाको मुख्य दरबार भग्नावषेशमा आई सूत्रपाठ, पूर्वी र पश्चिमी द्वारमा गौतम बुद्धको बाल्यकालको जीवनलीला पाठ गर्छन् । लुम्बिनीस्थित रोयल थाई बिहार प्रमुख भन्ते फ्रा श्रीबोधिविड्स सुपोत कित्ती वन्नोले भने, त्यसपछि शान्तिको अनुभूति गरी पवित्र भई फर्कन्छन् । तिलौराकोट भगवान गौतम बुद्धले २९ वर्ष जीवनयापन गरेको क्रीडास्थल तथा उनका पिता राजा शुद्धोदनको राजप्रासादका रूपमा विश्वमा परिचित छ ।"
धरानसँग एपीएफ स्तब्ध,"पोखरा पोखरा रंगशालामा जारी आहारारा गोल्डकप फुटबलमा बुधबार धरान फुटबल क्लबले एपीएफ क्लबलाई १० ले स्तब्ध पारेको छ । निर्धारित समय गोलरहित भएपछि थप समयको १३ औं मिनेटमा दीपक राईले गरेको गोलमा धरानले सफलता पायो । पूर्व राष्ट्रिय खेलाडी दीपकले वर्तमान राईको पासमा विपक्षी गोलरक्षक अमृत चौधरीलाई कुनै मौका नदिई गोल गरेका हुन् । वर्तमान खेलको ७५ औं मिनेटमा रोशन मल्लको स्थानमा मैदान छिरेका थिए ।छैटौं मिनेटमै रोशन मल्लको पासमा विजय धिमालले गरेको प्रहारलाई राजेन्द्र रावलले गोल हुनबाट जोगाए । १५ औं मिनेटमा धरानका निशान लिम्बूको प्रहार गोलरक्षक अमृतले सजिलै रोकेका थिए । १६ औं मिनेटमा एपीएफका युवराज खडाको प्रहार धरानका गोलरक्षक पूर्ण चेम्जोङले रोके । एपीएफका नवीन लामाको फ्रिकिक प्रहार पोस्टको बारमा लागेर ४३ औं मिनेटमा बितेको थियो । दुवै टिमको रक्षापंक्ति बलियो भए पनि क्रस पास सदुपयोग गर्न स्ट्राइकरहरू चुकिरहेका थिए । खेलको ८४ औं मिनेटमा धरानको गतिलो मौकालाई एपीएफका हरि कार्कीले विफल पारिदिए । आहाराराको चौथो संस्करणमा एपीएफले धरानलाई टाइब्रेकरमा ४३ ले हराएको थियो । निर्धारित समय २२ को बराबरी भएको थियो । धरानले त्यसको बुधबार बदला लिएको छ । धरान १२ औं संस्करणमा पुलिससँग सेमिफाइनलमा २० ले हारेको थियो । एपीएफ भने छैटौं संस्करणमा उपाधि नजिक पुगे पनि फाइनलमा पुलिससँग २० ले हारेको थियो । खेलमा धरानका गोलरक्षक पूर्ण म्यान अफ द म्याच भए । धरानका प्रशिक्षक सुवास केसीले सेट टिम नभएकाले जित निकै पाउन गाह्रो भएको बताए । हामीले दीपक राई र विजय धिमाललाई बाहिरबाट ल्याएका हौं, अभ्यासको समय भएन । तथापि जित पायौं । यो सबै खेलाडीले मिहिनेत हो, उनले भने, एपीएफ जस्तो सेट टिमसँगको प्रतिस्पर्धा सजिलो होइन । आगामी खेल तीन दिनपछि परेकाले अभ्यास गरेर उत्रिने समय पाएको उनले बताए । उनले भने, जित्नका लागि खेल्ने हो, अब हामीसँग जितको उत्साहसँगै वार्मअपको टाइम छ । अन्तिम चारमा पुग्नका धरानले आइतबार मनाङ मस्र्याङदीको सामना गर्नेछ ।एपीएफका प्रशिक्षक कुमार थापाले अतिरिक्त समयमा गोल भएकाले हारजितलाई स्वाभाविक रूपमा लिएको बताए । पहिलो हाफसम्म हाम्रा खेलाडीले राम्रा मौकामा गोल गर्न सकेनन् । पछि खेल अलि सुस्त भयो, उनले भने, विमल र अन्जन बाहिर छन्, हाम्रो टिममा स्ट्राइकरको अभाव देखियो । धेरै खेलाडी नयाँ र अघिल्लो एउटा खेलमा रन्जन विष्ट घाइते भएकाले पनि अपेक्षाअनुसार नतिजा निकाल्न नसकेको उनको भनाइ थियो । बिहीबार रमपम झापा११ र अमेरिका बसोबास गर्ने नेपालीको टिम एएनए यूएसएबीच हुँदैछ । जितका लागि खेल्छौंअमेरिका बसोबास गर्ने नेपालीको फुटबल टिम एएनए यूएसएले बुधबार पत्रकार सम्मेलन गर्दै आहारारामा सहभागिता मनोरन्जनका लागि नभएको जनाएको छ । एनएनए पहिलो पटक प्रतियोगितामा सहभागी हुँदै छ । कप्तान प्रलय राजभण्डारीले भने, मैले यो प्रतियोगिता थ्री स्टारबाट खेलिसकेको छु । अहिले एएनएको नेतृत्व गरेर आएको छु । नेपाल छुटेको सात वर्ष भयो, फुटबल छुटेको छैन । आहारारा गोल्डकपका विभिन्न संस्करणमा विदेशस्थित नेपालीका टोली आए पनि सेट टिम नआएको इतिहास भएको बताउँदै उनले आफूहरूले सेट टिम ल्याएको बताए । एएनएका अध्यक्ष मेदिनी अधिकारीले अमेरिकाका विभिन्न राज्यमा बसोबास गर्ने नेपालीले वर्षमा एकपल्ट फुटबल, भलिबल र बास्केटबल प्रतियोगिता गर्ने गरेको बताए । २०२२ टिमबाट हामीले खेलाडी चयन गरेर ल्याएका छौं, उनले भने, हामी खेलभावना अनुसार जित्नका लागि खेल्नेछौं ।"
वेदले जिते बतासे ट्रेल,"सिन्धुपाल्चोक बतासेमा रन फर रिकभरी भन्ने नारासहित भएको अल्ट्रा ट्रेल रनमा रामेछापका वेदबहादुर सुनुवार विजेता भएका छन् । फ्रेन्ड्स अफ हिमालयन चिन्ड्रेनले आयोजना गरेको दौडको ६५ किलोमिटर दूरीमा वेदबहादुर च्याम्पियन हुँदा जुम्लाका दीपेन्द्र बल र गोरखाका सुजल गुरुङ दोस्रा र तेस्रा भए । काठमाडौंको ठमेलदेखि सिन्धुपाल्चोक बतासेसम्म दौड भएको छ । महिलातर्फ जुम्लाकी मन्जु राउत, बेलायतकी लिजी हकर र रसिला तामाङ शीर्ष तीन स्थानमा विजयी भए । दुवैको विजेता, उपविजेता, तेस्रोले क्रमश ३०, २०, १० हजार नगद पुरस्कार पाए । त्यस्तै बतासेबाट मेलम्ची तालामाराङ हुँदै पुन: बतासेसम्मको २५ किमितर्फ जागेन्दु राई, रुपलाल बुढामगर र अनिल तामाङ पहिला, दोस्रा र तेस्रा भए । महिलामा सोनुजा राई, भीममाया तामाङ, मनीषा तामाङ तेस्रा भए । दुवैतर्फका विजेताले क्रमश १०, ५, ३ हजार पाए । १२ किमि दौडमा विशाल तामाङ, ओम स्याङतान र अम्बर तामाङ तथा महिलामा सुनीता तामाङ, कुमारी तामाङ र सपना तामाङ पहिलो तीन स्थानमा विजयी भए । उनीहरूले पुरस्कारस्वरुप ५, ३ र २ हजार रुपैयाँ पाए ।"
रिड र एपीएफको शैली,"काठमाडौं दाबेदार टिम एपीएफ क्लब र रिड मोडल कलेज दुवै टिम १२ औं ढोरपाटन डबल लिग महिला भलिबलको दोस्रो चरणमा बुधबार विजयी भएका छन् । दुवै ३३ अंक जोडेर पहिलो दुई स्थानमा छन् । त्यसमा एपीएफले एक खेल बढी खेलेको छ ।बुधबार भारतीय खेलाडीको वर्चस्व रहेको रिड मोडलले पूर्व विजेता नेपाल पुलिस क्लबलाई २५६, २५१८, २५९ को सोझो सेटमा हरायो । खेलमा रिडकी क्रिन्जल वुमन अफ द म्याच भइन् । एपीएफले विभागीय प्रतिद्वन्द्वी नेपाल आर्मीलाई २५१०, २५१५, २५२३ ले रोक्यो ।तेस्रो स्थानमा रहेको न्यू डायमन्ड एकेडेमीले पश्चिमाञ्चललाई २५२०, २३२५, २५२०, २५१५ ले पराजित गर्यो । बुधबारै पुलिसले दोस्रो खेल भने जितेको छ । पुलिसले आयोजक ढोरपाटन स्पोर्टस क्लबलाई २५१२, २५१७, २५१३ ले हरायो । दुवै खेलमा उत्कृष्ट प्रदर्शन गरेकी पुलिसकी कमला पुनले वुमन अफ द डेको उपाधि जितिन् । न्यू डायमन्डले ११ खेलबाट २७ अंक जोड्दा पुलिससँग १२ खेलमा २१ अंक छ । पश्चिमाञ्चल २१ अंकसहित पाँचौं स्थानमा छ । आर्मीको १२ खेलमा १५ अंक र आयोजक ढोरपाटनको १२ खेलमा ८ अंक छ ।"
मनाङ मस्र्याङदीले बंगलादेशमा खेल्ने,"काठमाडौं मनाङ मस्र्याङदीले अर्को महिना बंगलादेशमा हुने शेख कमल इन्टरनेसनल क्लब कप फुटबलमा प्रतिस्पर्धा गर्ने भएको छ ।बंगलादेश फुटबल महासंघले आयोजना गर्ने शेख कमल कपमा सहभागी हुन आएको निमन्त्रणामा मनाङलाई सिफारिस गरिएको अखिल नेपाल फुटबल संघ (एन्फा) का कार्यवाहक महासचिव सन्जिव मिश्रले बताए । प्रतियोगिता चितागोङमा सन् २०१७ फेब्रुअरी १८ देखि मार्च १ सम्म हुने उनले बताए ।बंगलादेशमा खेल्न जाने निश्चित भइसकेको छ, मनाङका अध्यक्ष मुखिया गुरुङले भने, आहारारा गोल्डकपमा सहभागी हुन शुक्रबार पोखरा जाँदै छौं । त्यसपछि मोफसलका प्रतियोगितामा सहभागी हुने छैनौं । हामी अन्तर्राष्ट्रिय प्रतियोगिता (शेख कमल कप) का लागि ट्रेनिङ गर्नेछौं । यसबीच सिमरा, झापा र बुढासुब्बा गोल्डकप लगायत मोफसलका प्रतियोगितामा मनाङ सहभागी नहुने उनले बताए ।शेख कमल कप दोस्रोपल्ट हुन लागेको हो । सन् २०१५ मा पहिलोपल्ट आयोजित प्रतियोगितामा अफगानिस्तान, पाकिस्तान, श्रीलंका, भारत र बंगलादेशका आठ क्लबले लिगकम नकआउटका आधारमा प्रतिस्पर्धा गरेका थिए । घरेलु टिम चितागोङ अबहनीले इस्ट बंगाललाई ३१ ले पन्छाउँदै उपाधि जितेको थियो । यसपल्ट पनि आठ टिमले लिगकम नकआउटका आधारमा प्रतिस्पर्धा गर्ने बताइएको छ ।सहिद समारक ए डिभिजन लिग र राष्ट्रिय लिग आयोजनाबारे एन्फा मौन रहेको अवस्थामा अहिले मनाङले अफ्रिकी मूलका ओलावाले आफिज र सिसोकोसहित १६ खेलाडी लिएर मोफसलमा प्रतियोगिता खेल्दै आएको छ । राष्ट्रिय टिमका कप्तान अनिल गुरुङ र उपकप्तान विराज महर्जन, एएफसी सोलिडारिटी कपमा नेपाललाई च्याम्पियन बनाउन मकाउविरुद्ध फाइनलको एकमात्र गोल गरेका सुजल श्रेष्ठ मनाङमा निरन्तर छन् ।देशको प्रतिनिधित्व गर्ने कुरा हो । अरु राष्ट्रिय खेलाडी थप्दै टिम बलियो बनाएर बंगलादेश जानेछौं, अध्यक्ष गुरुङले भने । कीर्तिमानी सातपल्ट सहिद स्मारक ए डिभिजन लिग जितेको मनाङसँग एएफसी क्लब च्याम्पियनसिप (प्लेअफ), प्रेसिडेन्ट्स कप (दुईपल्ट) खेलेको अनुभव पनि छ । सन् २०१३ मा भुटानमा सम्पन्न किङ्स कपको उपाधि जितेको उसले सिक्किमको प्रतिष्ठित गभर्नर्स गोल्डकपको फाइनल पनि खेलेको थियो ।मनाङका प्रशिक्षक छिरिङ लोप्साङले उपाधि जित्ने योजनासहित बंगलादेश यात्रा गर्ने बताए । उनको टिमले सिजनको पहिलो उपाधि धनगढीमा शनिबार जितेको थियो । कप्तान अनिलको गोलसँगै फाइनलमा संकटालाई १० ले हराएर मनाङ सुदूरपश्चिम खप्तड गोल्डकप च्याम्पियन भएको थियो । चार महिनायता विकास रनिङ सिल्ड (नारायणघाट), सुरुङ्गा गोल्डकप (झापा) मा अन्तिम चारबाटै बाहिरिएको मनाङले दुहबी गोल्डकप र हेटौंडा कप फाइनलमा आर्मीसँग हार बेहोरेको थियो ।"
प्रेरणाको आशलाग्दो प्रदर्शन,"काठमाडौं नेपालकी प्रेरणा कोइरालाले थाइल्यान्डमा जारी आइटीएफ एसिया १४ एन्ड युथ डेभलपमेन्ट च्याम्पियनसिपको डिभिजन २ अन्तर्गत पहिलो साताको प्रदर्शनमा तेस्रो स्थान भएकी छन् । उनले पहिलो साता जोर्डनकी जाना खातिबलाई हराएकी थिइन् । उनले दोस्रो साताअन्तर्गत राउन्ड २ मा श्रीलंकाकी ओसिनी हेराथलाई ६४, ६३ ले र जोर्डनकी रन्डा अलक्विदुसीलाई पनि ६४, ६३ हराई सेमिफाइनल पक्का गरेकी छिन् । प्रेरणाले आज बिहीबार मारिया ब्रेडीसँग सेमिफाइनल खेल्दैछिन् ।"
भेट्रान टिम कोलकातातर्फ,काठमाडौं सीएमजी क्लब भेट्रान सकर च्यालेन्ज मा भाग लिन बुधबार कोलकातातर्फ प्रस्थान गरेको छ ।युनाइटेड भेट्रान्स कोलकाताले आयोजना गर्ने तीनदिने प्रतियोगिता शनिबार सुरु हुनेछ । प्रतियोगितामा नेपाल र बंगलादेशसहित आठ टिम सहभागी हुने बताइएको छ । राजेश मानन्धरको कप्तानीमा रहेको सीएमजी क्लबमा अधिकांस पूर्वराष्ट्रिय फुटबल खेलाडी रहेका छन् ।
पूर्वखेलाडी सिंहको निधन,राजविराज सप्तरीका अग्रज खेलाडी राजदेव सिंहको बुधबार निधन भएको छ । उनको सिरहाको जानकीनगर गाविसस्थित छोरी घरमा निधन भएको हो । उनी माघे संक्रान्तिमा छोरी भेट्न सिरहा गएका थिए । सगरमाथा अञ्चलबाट १० वर्षसम्म फुटबल खेलेका उनी २०५२ सालमा खेलाडी जीवनबाट संन्यास लिएपछि प्रशिक्षक बने । ६८ वर्षे सिंह २०६९ सालसम्म वरिष्ठ फुटबल प्रशिक्षक थिए । खेलकुदसँगै कलासंस्कृतिप्रति क्रियाशील उनका श्रीमतीसहित दुई छोरा र दुई छोरी छन् ।
फाइनल टीयू मैदानमा,काठमाडौं शिव पौडेल स्मृति अन्तर्राष्ट्रिय आमन्त्रण क्रिकेटको फाइनल टीयू मैदान कीर्तिपुरमा हुने भएको छ । सीसीआरसी र हार्टल्यान्ड एकेडेमीबीचको फाइनल माघ १६ गते सहिद दिवसको अवसरमा हुन लागेको हो । प्रतियोगिताका यसअघिको खेल चितवनमा भएको थियो । प्रतियोगिता विजेताले २ लाख ६८ हजार र दोस्रो हुनेले १ लाख ३५ हजार रुपैयाँ जित्नेछन् ।
मुरेलाई चोटको चिन्ता,"मेलबर्न शीर्ष वरीयताका एन्डी मुरे बुधबार सोझो सेटमा जित्दै अस्ट्रेलियन ओपनको तेस्रो राउन्ड प्रवेश गरे । तर बेलायती विश्व नम्बर एक खेलाडीले रुसी किशोर आन्द्रे रुब्लेलाई ६३, ६०, ६२ ले सहजै पन्छाउँदा गोलीगाँठोको चोटसँग चाहिँ लड्नुपऱ्यो । मुरेले पाँच पटक यो प्रतियोगिताको फाइनलमा हारेको इतिहास छ । यसपालि त्यो दूर्भाग्यलाई मेट्न चाहिरहँदा उनलाई फेरि चोटको चिन्ता परेको छ । बुधबार तेस्रो सेट खेलिरहँदा उनको गोलीगाँठो फक्र्यो । चिन्तामग्न उनले आफ्नो प्लेयर बक्समा भनेको सुनियो राम्रो खबर छैन ।यसका बाबजुद उनले बुधबार राम्रै खेले । खास दबाब महसुस गरेनन् । उनले रुब्लेको ६ वटा सर्भ ब्रेक गरे र १२ सर्भको खेलमा एक पटक पनि ब्रेक प्वाइन्ट निस्केन । खेलपछि मुरेले गोलीगाँठोको समस्या उपचारबाट ठीक हुने विश्वास व्यक्त गरे । अलिकता दुखेको छ, तर गम्भीर छैन । यो साँच्चै बटारियो, तर आज राति बरफ राखेर ठीक पार्छु, उनले भने । मुरेले पहिलो पटक प्रतियोगिता खेलिरहेका रुब्लेसँग १ घन्टा ३७ मिनेट भिडे । उनले फाइनल सेटमा डबल ब्रेकका साथ खेल चाँडै टुंग्याए । मुरे मेलबर्नमा तेस्रो राउन्ड प्रवेश गरेको यो लगातार नवौं वर्ष हो । उनी अस्ट्ेरलियन ओपन फाइनल सन् २०१० मा रोजर फेडेरर एवं २०११, २०१३, २०१५ र २०१६ मा नोभक जोकोभिचसँग हारेका थिए । उनी एउटै ग्रान्ड स्लाम उपाधिका लागि ६ पटकसम्म फाइनलमा हार्ने पहिलो व्यक्ति बन्न चाहँदैनन् । उनका वर्तमान प्रशिक्षक इभान लेन्डलले पनि युएस ओपनको फाइनलमा पाँच पटक हारेका थिए । फेडेरर लम्किएमहान् खेलाडी रोजर फेडेरर पनि तेस्रो चरण प्रवेश गरे । उनले २० वर्षीय छनोट खेलाडी नोआ रुविनलाई ७५, ६३, ७६ ले हराए । उनी अहिलेसम्म १८ पटक अस्ट्ेरलियन ओपन खेलेकामा कहिल्यै पनि तेस्रो चरण पुग्नबाट रोकिनुपरेको छैन । उनले आउने खेलमा २०१० का विम्बल्डन फाइनलिस्ट टोमास बर्डिचसँग खेल्नेछन् । ६ महिना चोटले थलिएका १७ पल्टका ग्रान्ड स्लाम विजेतालाई अबका दिन कम चुनौतीपूर्ण छैन । युएस ओपन च्याम्पियन स्टान वावरिन्काले स्टिभ जोहन्सनलाई सोझो सेटमा हराए । उनले लोअर क्वार्टरमा अब भिक्टर ट्रोइकीसँग खेल्नेछन् । अस्ट्रेलियन ओपनका साबिक विजेता एन्जेलिक क्रेबरले क्यारिना विथओफ्टलाई हराउँदै २९ औं जन्मदिन मनाइन् । उनलाई दर्शकले ह्यापी वर्थडे भन्दै हौसला बढाए । तर दोस्रो सेटमा खेल बिँग्रदा उनी निकै निराश देखिइन् । तर तेस्रो सेटमा उनको लय फर्किइन् ।उमेरको कुरा गर्दा भेनस विलियम्स पाकी भइसकिन् । तर स्टेफानी भोगेलेलाई हराउँदाको उनको जोशले कुनै पनि उमेरदारलाई माथ गथ्र्यौ । ३६ वर्षीयाले सात ग्रान्ड स्लाम जितिसकेकी छिन् । भेनेस र उनकी बहिना सेरेनाले डबल्समा अहिलेसम्म एकसाथ १४ वटा मुख्य उपाधि जितेसकेका छन् ।"
नवलपुरमा फुटबल सुरु,"सिन्धुपाल्चोक नवलपुर बाडेगाउँ डडुवामा प्रथम क्षेत्रीय डब्लुटीएफ नवलपुर युनाइटेड फुटबल प्रतियोगिता सुरु भएको छ । बुधबार आयोजक ए ले तालामाराङलाई ३० ले पराजित गर्यो । अन्य खेलमा नवलपुर युवा क्लब टाकुरेले बनदेवो युवा क्लब डडुवालाई ३० ले, मिलनचोक युवा समाजले क्षितिज चौतारा परिवारलाई ४० ले , भीमटार युवाले ओम नमोबुद्धलाई ६४ ले र सिपाघाटले नवलपुर युनाइटेड सी लाई ३१ ले हराए । २२ टिम सहभागी प्रतियोगिता विजेताले १ लाख ११ हजार १ सय, दोस्रो ५६ हजार १ सय ५१ र तेस्रोले २१ हजार १ सय २१ रुपैयाँ नगद पुरस्कार पाउने छन् ।"
केसीटीसी विजयी,काठमाडौं वीरेन्द्र सैनिक मैदान भक्तपुरमा जारी खुकुरी च्यालेन्जर कप क्रिकेटमा बुधबार केसीटीसीका ए र बी टिम विजयी भएका छन् । ए टिमले एसएमसी बानेश्वरलाई १० विकेटले हरायो । जितका लागि पाएको ५१ रनको लक्ष्य केसीटीसीले ४४ ओभरमै पूरा गर्यो । बी टिमले पान्डाजलाई ६ विकेटले पराजित गर्यो । आँचल चौधरीले २७ रन जोडेपछि केसीटीसी बीले ८० रनको लक्ष्य ११२ ओभरमा पार गर्यो ।
सामुदायिक स्कुल अब्बल,"राजधानीका केही सामुदायिक विद्यालय बन्द हुने अवस्थामा पुगेका बेला मध्य तराईका सामुदायिक विद्यालयमा विद्यार्थीको चाप थामिनसक्नु छ । त्यसको मुख्य कारण हो प्रधानाध्यापकको नेतृत्व, शिक्षकको मिहिनेत र नयाँ ढंगको पठनपाठन । ती जिल्लाका कतिपय विद्यालयले निजीलाई समेत नतिजामा उछिनेका छन् । लक्ष्मी साहबारा, प्रताप विष्टहेटौंडा, नवीन पौडेलनवलपरासी, अमृता अनमोलबुटवल र पवन यादवरौतहटको रिपोर्टबाराको निजगढ ८ स्थित गौरीशंकर उच्च माविमा तीन वर्षअघि १ हजार ५ सय विद्यार्थी थिए । अहिले २ हजार पुगेका छन् । चापका कारण विद्यालयले यस वर्ष दुई दिन मात्र भर्ना खुलायो । दुई दिनमा कुल विद्यार्थीको ३० प्रतिशत वीरगन्ज, धनुषा, रौतहट, सर्लाही र जिल्लाकै दक्षिणी भेगबाट भर्ना हुन आए । बाँकी निजगढ आसपासकै अध्ययन गर्छन् । अतिरिक्त क्रियाकलाप र राम्रो नतिजा ल्याउन सफल भएकाले विद्यालयले मन्त्रालय र स्थानीय तहबाट विभिन्न एक दर्जन पुरस्कार पाएको छ ।६० वर्षीय प्रधानाध्यापक सुदर्शन कोइरालालाई विद्यालय सुधारकै चिन्ता छ । तीन वर्षदेखि दुई दिन मात्र भर्ना खोल्ने गरेका छौं, कोइरालाले भने, तर पनि चाप थामिनसक्नु छ । अंग्रेजी माध्यमको कक्षा, अनुशासन, निरन्तर विद्यालय सञ्चालन, अतिरिक्त कक्षा सञ्चालनले आकर्षण बढेको छ । गढीमाईको बकुलियास्थित नेपाल राष्ट्रिय उच्च माविमा समेत यस्तै आकर्षण छ । तीन वर्षयता एक चौथाइ विद्यार्थी बढेर अहिले १ हजार ७ विद्यार्थी छन् । यहाँ पनि कम्प्युटर तथा अंग्रेजी माध्यमबाट कक्षा सञ्चालन हुने गरेको छ । प्रधानाध्यापक किशोरी यादव भन्छन्, विद्यालय र विद्यार्थीको भविष्यलाई आत्मासात् गरेर इमानदारीपूर्वक भूमिका निर्वाह गर्दा हाम्रोमाथि भरोसा बढेको छ । दुई वर्षअघि त्यहाँ पुगेका प्रधानाध्यापक शम्भु यादवको नेतृत्वमा शिक्षाको गुणस्तर बढाउन सबै लागेपछि अहिले संख्या एक हजार पुगेको छ । कलैयास्थित मदर्सा निमाविमा समेत विद्यार्थीको चाप थामिनसक्नु छ । विद्यार्थी भर्नाका लागि सिफारिस थेगिनसक्नु हुन्छ, प्रधानाध्यापक मनोज साहले भने । विद्यार्थीको आकर्षण बढेका यी विद्यालय उदाहरण मात्र हुन् । यस्तै दक्षिणी सीमावर्ती भेगमा अरू पनि सामुदायिक विद्यालय छन्, जसले एसएसलीमा राम्रो नतिजा ल्याएका छन् । जिल्ला शिक्षाका परीक्षा फाँट प्रमुख अशोक रौनियार तीन वर्षयता सामुदायिक विद्यालयको नतिजा २२ प्रतिशतबाट उक्लिएर ३६ प्रतिशतमा पुगेको बताउँछन् । जिल्लाका ७० विद्यालयमध्ये अधिकांशमा विगतको भन्दा राम्रो नतिजा आइरहेकाले आकर्षण बढेको उनले सुनाए । जिल्ला शिक्षा अधिकारी धनप्रसाद पोखरेलले भौतिक पूर्वाधार, विद्यालय व्यवस्थापनमा अभिभावकको सहभागिता, विद्यालय सञ्चालन गर्ने सक्षम नेतृत्व, अंग्रेजी माध्यमको पढाइ र विषयगत शिक्षकको उपलब्धताले सामुदायिक विद्यालयप्रति विश्वास बढ्न थालेको बताए । नवलपरासीस्थित पूर्वपश्चिम राजमार्ग आसपासका सामुदायिक विद्यालयको परिणाममा सुधार देखिएको छ । जिल्लाका केही सामुदायिकले निजी विद्यालयलाई समेत पछाडि पारेका छन् । सामुदायिकमा पनि अंग्रेजी माध्यमबाट पढाइ हुन थालेपछि अभिभावकले तिनै विद्यालय रोज्न थालेका छन् । ५ सय ३४ सामुदायिक विद्यालय र २ सय १३ निजी विद्यालय रहेको जिल्लामा १ लाख ६० हजार ३ सय ४६ विद्यार्थी अध्ययन गरिरहेको सहायक जिल्ला शिक्षा अधिकारी तोयानाथ लम्सालले जानकारी दिए । जिल्लाका जनक, भीमसेन, शिव, नेपाल र महाकवि देवकोटा उमावि नमुना विद्यालयका रूपमा चिनिन्छन् । प्रवेशिका परीक्षामा उत्कृष्ट नतिजा दिन सफलसमेत छन् । कावासोती २ स्थित शिव उमावि जिल्लाकै नमुना विद्यालयका रूपमा परिचित छ । जहाँ सीसी क्यामराबाट निगरानीसहित विद्यार्थी अनुपातमा शिक्षकको व्यवस्था गरिएको छ । यो विद्यालयले जिल्ला तहमै उत्कृष्ट नतिजा हासिल गर्दै आएको छ । त्यसैले आसपासका निजी विद्यालय विद्यार्थी घट्ने पिरलोमा परेका छन् । निजीमा जस्तै गरेर टाई, जुत्ता लगाएर विद्यार्थी स्कुल जाने र अंग्रेजी माध्यमबाटै पढाइ हुने भएपछि अभिभावकले निजी विद्यालय छुटाएर सामुदायिकमा भर्ना गर्ने लहर बढेको स्थानीय बाबुराम दाहालले बताए । पहाड र भित्री मधेसका विद्यालयमा भने शैक्षिक गुणस्तर खस्कँदो छ ।उत्कृष्टदेखि दयनीयरूपन्देहीमा १५ वटा मावि मुलुककै उत्कृष्ट सामुदायिक विद्यालयमा पर्छन् । कक्षाको शैक्षिक उपलब्धि र एसएलसीको नतिजामा उत्कृष्टता हासिल गरेका छन् । बुटवलको कालिका, कान्ति, नवीन औद्योगिक कद्दरबहादुर रीता, मणिग्रामको शान्ति नमुना, गजेडीको प्रगति, लुम्बिनीको तेनुहवा, सैनामैनाको जनकल्याण मावि उत्कृष्टमा दरिएका हुन् । निजी विद्यालय छाडेर यी विद्यालयमा भर्ना हुन आउने विद्यार्थीको लर्को छ । पहाडी जिल्लाबाट छोराछोरी पढाउनकै लागि यहाँ आउनेले अहिले सामुदायिक विद्यालयमा छोराछोरी भर्ना गरेका छन् । नतिजा, शैक्षिक वातावरण, व्यवस्थापन र पूर्वाधार सबैमा टप छन्, जिल्ला शिक्षा अधिकारी टेकबहादुर थापाले भने, जिल्लास्तरदेखि एसएलसी परीक्षासम्ममा निजीलाई उछिनेका छन् । उत्कृष्ट विद्यालय रहेको जिल्लामै केही विद्यालयको अवस्था भने दयनीय छ । यस्ता विद्यालयको संख्या ४० भन्दा बढी छ । भताभुंग व्यवस्थापन र विद्यार्थी संख्या नभएकै कारण गत वर्ष बुटवलको दीप प्रावि सिद्धेश्वर लालकुमारी उमाविमा गाभियो । यस वर्ष ज्योति प्रावि लक्ष्मीनगरलाई लक्ष्मी माविमा गाभ्ने जिल्ला शिक्षाको योजना छ । बुटवल मावि भौतिक र शैक्षिक दुवै हिसाबमा दयनीय छ । अति विपन्नका छोराछोरी पढ्ने यो विद्यालयलाई शैक्षिक वातावरण बनाउन र विद्यार्थी टिकाउन पटकपटक सचेत गराएको जिल्ला शिक्षा कार्यालयले जनाएको छ । ५ मिनेटको दूरीमा छन् बुटवल १२ मा मानव ज्ञान उच्च मावि र जनता मावि । मानव ज्ञानमा शिक्षक छन्, विद्यार्थी संख्या अत्यन्तै न्यून छ । जनता माविमा शिक्षक संख्या अति अपूरो छ । शिक्षक अभाव तराईको सुगम पर्साका सामुदायिक विद्यालयमा सधैं शिक्षक अभाव हुने गरेको छ । विद्यार्थी अनुपातमा शिक्षक कम हुँदा पठनपाठन प्रभावित छ । जिल्ला शिक्षाको तथ्यांकअनुसार गत आर्थिक वर्षसम्म जिल्लामा सबै तहमा गरी कुल १ लाख ८ हजार २९ विद्यार्थी छन् । बालविकासतर्फ १२ हजार ६ सय ९९ विद्यार्थी छन् । चालु आवमा थप ५ प्रतिशत विद्यार्थी थपिएको अनुमान छ । सामान्यतया ५० विद्यार्थीको अनुपातमा १ शिक्षक हुनुपर्नेमा जिल्लामा ७३ विद्यार्थी बराबर १ शिक्षक रहेको शिक्षाको तथ्यांकले देखाउँछ । भर्चुअल बाट पढाइमकवानपुरका विभिन्न ९ विद्यालयमा गत पुस २४ गतेबाट भर्चुअल प्रणालीबाट कक्षा १० को पढाइ थालिएको छ । भक्तपुरको सानोठिमीस्थित स्टुडियोबाट शिक्षकले पढाइरहेको प्रत्यक्ष प्रसारण हुन्छ । मध्याह्न १२ बजेदेखि दिउँसो २ बजेसम्म गणित, विज्ञान र अंग्रेजीको पढाइ हुन्छ । जुन विषय प्रसारण हुने हो, त्यही विषयका शिक्षकले कक्षाकोठामा सहजीकरण गर्छन् ।"
कार्कीमाथि छानबिन हुने,"काठमाडौं संसद्को महाअभियोग सिफारिस समितिले सर्वोच्चबाट अख्तियारका प्रमुखमा आयोग्य घोषित लोकमानसिंह कार्कीले गरेका कामकारबाही छानबिन गर्ने भएको छ । यसका लागि तीन सदस्यीय उपसमिति गठन गरिएको छ । संसद््मा विचाराधीन महाअभियोग प्रस्ताव निरूपण नहुँदै कार्की पदमुक्त भए पनि समितिले कानुनी परामर्शपछि कार्कीबारे छानबिन गर्ने निर्णय लिएको हो । १५ दिनको कार्यादेशसहित गठित छानबिन उपसमितिमा कांग्रेसका दीपक कुइँकेल, एमालेका रेवतीरमण भण्डारी र माओवादी केन्द्रका रामनारायण बिडारी सदस्य छन् । कुइँकेल अदालतको आदेशअनुसार पदमुक्त भइसकेका व्यक्तिविरुद्धको महाअभियोगको औचित्य सकिएको धारणा राख्ने समितिका सदस्यमध्ये एक हुन् । माओवादी केन्द्रका सांसद बिडारीले कार्कीको नियुक्तिलगत्तै उनको बचाउमा सर्वोच्चमा बहस गरेका थिए । एमाले र माओवादीका सांसदले महाअभियोग प्रस्ताव दर्ता गरेपछि भने उनी महाअभियोग लगाउनुपर्ने पक्षमा थिए । उपसमितिले महाअभियोग प्रस्तावमा उल्लेख भएका विषयमा छानबिन, अनुसन्धान, तहकिकात गरी समितिमा प्रतिवेदन बुझाउने सदस्य बिडारीले बताए । महाअभियोग प्रस्तावमा कार्कीले संविधान र कानुन उल्लंघन गरेको, राज्य संयन्त्रविरुद्ध जासुसी गरेको, पदीय मर्यादा र आचरणविपरीत कार्य गरेको, पद दुरुपयोग गरी राज्य आतंक सिर्जना गरेको, समानान्तर सत्ता सञ्चालन गरेको, सरकारका अन्य संवैधानिक अंगहरूको मानमर्दन गरेको, संसद्को विशेषाधिकार हनन र अदालतको अवहेलना गरेको जस्ता आरोप लगाइएका छन् । उपसमिति गठन गर्नुअघि समितिले सर्वोच्चको आदेशअनुसार कार्की पदमुक्त भए पनि उनीविरुद्धको महाअभियोग प्रस्तावको कानुनी हैसियतबारे महान्यायाधिवक्ता रमण श्रेष्ठसँग राय लिएको थियो । कानुनी सल्लाहका लागि कानुन आयोगका अध्यक्ष र कानुन मन्त्रालयका सचिवलाई डाकिएकोमा असन्तुष्टि जनाउँदै अघिल्लो बैठकमा अनुपस्थित रहेका महान्यायाधिवक्ता श्रेष्ठ बुधबारको बैठकमा सहभागी थिए । कार्की पदमुक्त भएकाले महाअभियोग लगाइरहन आवश्यक नभए पनि पदमा रहँदा उनले गरेका कार्यबारे समितिले छानबिन गर्न सक्ने सुझाव श्रेष्ठले दिएको समितिका एक सदस्यले बताए । अदालतबाटै अयोग्य घोषित भई पदमुक्त कार्कीमाथि समितिले अनुसन्धान गर्न सक्छसक्दैन भन्नेमा सदस्यबीच एकमत नभएपछि समितिले कानुनी परामर्श लिएको हो । समितिले उपसमिति बनाएर छानबिन गरे पनि कार्कीका गैरकानुनी कार्यमा कारबाही गर्ने जिम्मेवारी स्वयं अख्तियार र नेपाल सरकारकै हुन्छ । संसद्ले कार्कीमाथि अनुसन्धान तहकिकातका लागि महाअभियोग सिफारिस समितिमा पठाउनुको साटो प्रस्तावमाथि सामान्य छलफललाई अनावश्यक लम्ब्याएको थियो । एमाले र माओवादीका १५७ सांसदले कात्तिक ३ गते महाअभियोग प्रस्ताव संसद्मा दर्ता गराएपछि कार्की निलम्बनको अवस्थामा थिए । अदालतको आदेशपछि अख्तियारको सरकारी निवास खाली गरी विदेश हिँडेका कार्कीमाथि महाअभियोग सिफारिस समितिले अनुसन्धान गर्न उपसमिति बनाएको हो । आदेशअघि नै महाअभियोगबाट पदमुक्त गरेको भए कार्की निवृत्तिभरणको सुविधाबाट वञ्चित हुन्थे भने पदमा छँदा गरेका गैरकानुनी कार्यमा कारबाहीको बाटो पनि सहज हुन्थ्यो ।"
औषधि मूल्य २० गुणा बढी,"काठमाडौं सय एमजीको प्रोजेस्टोरोन नामक औषधि नेपाल भित्र्याउँदा भन्सारमा सकारिएको मूल्य ८० पैसा छ । त्यसैलाई बजारमा १६ रुपैयाँमा बेच्ने गरिएको छ । यो स्वास्थ्यमन्त्री गगन थापाले बुधबार कान्तिपुरलाई टिपाएको विवरण हो । यसको उदाहरण दिँदै उनले भने, भन्सारमा सकारेभन्दा २० गुणाभन्दा बढीमा समेत औषधि बिक्री भइरहेको पाइएको छ । सरकारले अत्यधिक मूल्य बढाइएका यो र यस्ता औषधिको बिक्रीमा निलम्बन वा रोक्का भने गरेको छैन । त्यसका आयातकर्ताविक्रेतालाई कारबाहीको दायरामा पनि ल्याएको छैन । बरु छानबिन मा अल्झिएको छ । भारतीय बजारमा अति सस्तो पर्ने औषधि नेपाली बजारमा अत्यन्त महँगोमा बेच्ने गरेको गुनासा हामीकहाँ आइरहेका छन्, मन्त्री थापाले भने, हामीले यसमा छुट्टै टिम बनाएर छानबिन सुरु गरेका छौं । सर्वसाधारणले छिट्टै सही मूल्यमा औषधि पाऊन् भनेर विभिन्न प्रक्रिया सुरु गर्दै छौं । सरकार कडा हुन नसकेकैले मुलुकमा औषधिको कालो बजारी बढेको पाइएको छ । कान्तिपुरले क्यान्सरका औषधिमाथि गरेको अनुसन्धानका क्रममा भन्सारमा देखाएको मूल्यभन्दा धेरै गुणासम्म बढीमा बिक्री गरेको फेला पारेको छ । किसप्लेटिन नामक औषधि १० मिलिग्रामको भन्सारमा ४२ रुपैयाँ मूल्य देखाइएको छ । यसलाई पसलमा २ सय ३६ रुपैयाँ पर्छ । जोलिड्रोनिक ४ मिलिग्रामको भन्सारमा सकारेको मूल्य ५ सय ५ रुपैयाँ भए पनि यो बजारमा २ हजार ७ सय ६६ रुपैयाँमा किन्नुपर्छ । इरिनोटिकेन एचसीएल ४० मिलिग्रामको भन्सारमा सकारेको मूल्य ८ सय १९ रुपैयाँ भए पनि यो २ हजार ४ सय १३ रुपैयाँ ८० पैसामा बिक्री भइरहेको छ । औषधिको मूल्य अत्यधिक हुनुमा विक्रेता, आयातकर्ता, चिकित्सकदेखि सबैको खराब साँठगाँठ रहेको प्रारम्भिक जानकारीमा देखिएको छ, स्वास्थ्यमन्त्री थापाले भने, हरेक नेपालीको जीवनसँग जोडिएको औषधिको मूल्यलाई ठीक ठाउँमा ल्याएर यसभित्र भएको खेल समाप्त पार्ने प्रक्रिया सुरु भइसकेको छ । चिकित्सकका अनुसार महँगो पर्ने क्यान्सरका औषधिमा अझै धेरै चलखेल हुने गरेको छ । भारतमा चार हजारमा पाइने केमोथेरापीको औषधि हामीकहाँ करिब १४ हजार पर्ने गरेको छ । अन्य औषधिको मूल्यमा पनि तेब्बरभन्दा बढीको अन्तर छ, भक्तपुर क्यान्सर अस्पतालका एक चिकित्सकले भने, औषधि व्यवस्था विभागमा भारतका स्थानीय कम्पनीले यस्ता औषधि दर्ता गराएर मनपरी भाउमा बेचिरहेका छन् ।क्यान्सर उपचारमा उपयोग गरिने औषधिमा भन्सारमा सकारेको मूल्यभन्दा २० गुणाभन्दा बढीमा बिक्री हुने गरे पनि अहिलेसम्म कसैलाई कारबाही भएको छैन, विभागका एक पदाधिकारी भन्छन्, विभागमा तलदेखि माथिसम्मको सेटिङले यो जारी छ ।भन्सार विभागका महानिर्देशक शिशिर ढुंगानाले औषधिमा अतिकम अर्थात् १ देखि ५ प्रतिशतसम्म भन्सार महसुल लाग्ने बताए । भ्याट भने छुट छ । यति थोरै भन्सार तिर्नसम्म मूल्य कम देखाउने तर यता ल्याएर मनपरी मूल्य राखी उपभोक्ता ठग्ने काम भइरहेको छ, विभागका ती अधिकारीले भने । औषधि व्यवस्था विभागका महानिर्देशक नारायणप्रसाद ढकालले पनि औषधि आयात गरिएका भारतलगायत केही मुलुकमा भन्दा अत्यन्त बढी मूल्यमा बिक्री गर्नेहरूलाई कानुनी कारबाहीको दायरामा ल्याउन नसकिएको स्विकारे । उनले भने, क्यान्सरको औषधिमा देखिएको अत्यन्त धेरै मूल्य अन्तर कि ठगी हो या नेपालका लागि भनेर छुट्टै मूल्य निर्धारण गराएर भएको हो । उनले यस्ता औषधि फ्रेन्चाइजीको नाममा ल्याएर नेपालमा आफैं मूल्य थपेर बिक्रीवितरण गर्दा यस्तो अन्तर देखिएको हुन सक्ने औंल्याए । विभागका अनुसार औषधिको अधिकतम मूल्यभित्रै १५ प्रतिशत रिटेलर र ७ देखि १० प्रतिशतसम्म डिस्ट्रिब्युटरले लिने गरेका छन् । यसभन्दा बढी लिनेहरू कारबाहीको दायरामा पर्छन् । औषधिको परल मूल्यमा धेरै अन्तर हुनु गैरकानुनी हो, त्यसमा संलग्नलाई कारबाही हुनैपर्छ, औषधि व्यवसायी संघका अध्यक्ष मृगेन्द्रमेहर श्रेष्ठले भने, भ्याट र करसमेत छुट भएकाले भारतमा पर्नेभन्दा खास बढी मूल्य यहाँ हुनु हुँदैन । स्वास्थ्य मन्त्रालयका एक पदाधिकारीका अनुसार हेपाटाइटिस बी र सी मा दिइने एन्टिभाइरल सोफोसोभिर औषधिको एक महिनाको डोज (२८ चक्की) को भन्सारमा सकारेको मूल्य ४ हजार ३ सय ३६ देखि ९ हजार ६ सय ५९ भए पनि नेपाली बजारमा यसलाई ४० हजार रुपैयाँसम्म लिने गरिएको छ ।मन्त्री थापाले व्यवसायीले मूल्य नियन्त्रणमा नसघाए सरकार श्रीलंका र बंगलादेशजस्तो आफैं औषधि किन्ने प्रक्रियामा जान सक्ने चेतावनी दिए ।"
अमेरिका उड्न लागेका नेपाली पक्राउ,"नयाँदिल्ली तिब्बती शरणार्थीको ट्राभल डकुमेन्टलगायतका कागजातको सहयोग लिएर इन्दिरा गान्धी अन्तर्राष्ट्रिय विमानस्थलबाट अमेरिका उड्न लागेका एक नेपाली नागरिक पक्राउ परेका छन् । भारतीय सञ्चारमाध्यमहरूका अनुसार तिब्बती शरणार्थी वाङयाल पेमाले नेपाली नागरिक राजेन्द्र गुरुङलाई अमेरिका पठाउन आफ्नो बोर्डिङ पासलगायतका कागजात उपलब्ध गराएका थिए । त्यसबापत गुरुङले तिब्बती शरणार्थी पेमालाई ४० लाख रुपैयाँ दिने प्रतिबद्धता गरेका थिए । दुवैलाई प्रहरीले गिरफ्तार गरी सोधपुछ गरिरहेको छ । दिल्लीस्थित नेपाली दूतावासले भने यस विषयमा आफूलाई अहिलेसम्म औपचारिक जानकारी नभएको बताएको छ । गुरुङको नेपाली घर कहाँ हो, के गर्थे भन्ने विषयमा विस्तृत जानकारी आएको छैन । दूतावासले सञ्चार माध्यममार्फत जानकारी प्राप्त भएको र बुझ्न सुरु गरिएको जनाएको छ ।उनीहरू आइतबार पक्राउ परेका हुन् । प्रारम्भिक अध्ययनअनुसार गुरुङले नक्कली कागजात लिएर हिँडिरहेका थिए तर आफूलाई तिब्बती शरणार्थी जस्तो गरी प्रस्तुत गरिरहेका थिए । युनाइटेड एयरलाइन्सका कर्मचारीले शंका गरी त्यहाँको सुरक्षा निकायलाई खबर गरेका थिए । उनलाई विमानबाट बाहिर निकाली अध्यागमनको जिम्मा लगाइएको छ । गुरुङ एक महिनाअघि दिल्ली आएका थिए र ती तिब्बती शरणार्थीसँग चिनजान भएको थियो । एयरपोर्टका प्रहरी अधिकृत सञ्चय भटियाका अनुसार गुरुङले अमेरिका पुगेर शरणार्थीको हैसियतमा बस्ने योजना बनाएका थिए । तिब्बतीसँग वैधानिक कागजात भएकाले उनी एयरपोर्ट सजिलै प्रवेश गरेका थिए । गुरुङ भने मुम्बई जाने आन्तरिक टिकटबाट त्यहाँ पुगेका थिए र उनीहरूले कागजात आदानप्रदान गरेका थिए । दुवै जनाले आफ्नो प्रक्रिया पूरा गरेपछि टाइलेटमा पुगेर कागजात आदानप्रदान गरेका थिए ।"
पुन:संरचना प्रतिवेदन सच्याऊ : मोर्चा,"काठमाडौं सरकारले संविधान संशोधन विधेयकमाथि छलफलकै क्रममा स्थानीय निर्वाचनको घोषणा गर्ने संकेत पाएपछि मधेसी मोर्चाले स्थानीय तह पुन:संरचना आयोगको प्रतिवेदन पहिले सच्याउनुपर्ने अडान राखेको छ । मोर्चाले अहिलेकै अवस्थामा निर्वाचन घोषणा भए सक्रिय बहिष्कार गर्ने चेतावनी दिएको छ । स्थानीय तह पुन:संरचना आयोगको कार्यविधिबारे मोर्चासँग छलफल नगरिएको, समान जनसंख्याको अनुपातमा स्थानीय तहको संख्या र सिमाना किटान नगरिएको, संघीय प्रदेशको मातहत स्थानीय तह नराखेको मोर्चाको आरोप छ । मोर्चाले प्रधानमन्त्री पुष्पकमल दाहाललाई भेटेर लिखित असहमति राख्नेसमेत बताएको छ । यो प्रतिवेदनले हाम्रो माग सम्बोधन गर्दैन, त्यसैले सच्याउन माग गरेका छौं । फेरि पनि यो कुरा उठाउँछौं, तमलोपा महामन्त्री सर्वेन्द्रनाथ शुक्लले भने, जनसंख्यालाई केन्द्रविन्दु मानेर स्थानीय तहको संख्या र सिमाना किटानी गर्नुपर्छ । शुक्लले संशोधन विधेयक पारित नभई चुनाव गर्न खोजिए मोर्चाले अवरोध पुर्याउने बताए । संघीय मामिला तथा स्थानीय विकास मन्त्रालयले पुस २२ गते नै बुझे पनि मन्त्रिपरिषद्ले प्रतिवेदन अनुमोदन गर्न बाँकी छ । प्रधानमन्त्री पुष्पकमल दाहालकै उपस्थितिमा स्थानीय विकासमन्त्री हितराज पाण्डेले आयोगको प्रतिवेदन बुझेका थिए तर दाहालले आफूले बुझिनसकेको प्रस्टीकरण दिएका छन् । पुस तेस्रो साता बसेको मोर्चा बैठकले आयोगको प्रतिवेदनबारे आपत्ति प्रकट गरेको थियो । मोर्चाले मधेसी र जनजाति विरोधी रहेको भन्दै प्रतिवेदन नबुझ्नसमेत प्रधानमन्त्री दाहाललाई आग्रह गरेको थियो । मोर्चा स्रोतका अनुसार त्यस बेला दाहालले प्रतिवेदन बुझ्दैमा केही नहुने, पछि पनि छलफल गरी टुंगो लगाउन सकिने आश्वासन दिएका थिए । तर मन्त्री पाण्डेले प्रतिवेदन बुझेयता दाहालसँग कुराकानी हुन नसकेको भन्दै मोर्चा क्रुद्ध भएको छ । माओवादी केन्द्रका नेता नारायणकाजी श्रेष्ठले आयोग प्रतिवेदनकै आधारमा एक साताभित्र स्थानीय चुनाव घोषणा गर्ने तयारीमा सरकार रहेको बुधबार बाँकेको एक कार्यक्रमबाट खुलाएका छन् । पुन:संरचना आयोगले मधेसी, थारू, जनजातिलगायतका लागि संरक्षित क्षेत्र घोषणा गर्नेजस्ता कार्यविधिमा तोकिएका काम नगरी केवल स्थानीय तहको संख्या तोक्नेमा ध्यान लगाएको भन्दै मोर्चाले आपत्ति जनाएको छ । संविधान संशोधन विधेयक पारित भएपछि गरिने चुनावको मात्रै अर्थ छ, नत्र मोर्चाले स्वीकार गर्न सक्दैन, रामसपा महासचिव केशव झाले भने, यसबारे फेरि प्रधानमन्त्रीसँग कुरा उठाउँछौं ।सत्तारूढ कांग्रेसले स्थानीय चुनाव छिटो घोषणा गर्न जोड गरिरहे पनि प्रधानमन्त्री दाहालले भने संविधान संशोधन विधेयक पहिले टुंगो लगाउन प्राथमिकता दिइरहेको छलफलमा सहभागी मोर्चा नेताहरू बताउँछन् ।"
दुई मन्त्री थपिँदै,"काठमाडौँ प्रधानमन्त्री पुष्पकमल दाहालले समाजवादी जनता दलका अध्यक्ष प्रेमबहादुर सिंह र अखण्ड नेपाल पार्टीका अध्यक्ष कुमार खडकालाई मन्त्री बनाउने भएका छन् । प्रधानमन्त्रीनिकट स्रोतका अनुसार सम्भवत: बिहीबारै उनीहरूको शपथ हुनेछ । सिंहले खानेपानी तथा सरसफाइ मन्त्रालय तथा खडकाले महिला तथा बालबालिका मन्त्रालय पाउनेछन् । सत्तारोहणको ६ महिनापछि दाहालले दुई मन्त्री थप्न लागेका हुन् । संसद्मा दुवै नेताको दलबाट उनीहरूमात्रै एकएक सांसद छन् । दुई मन्त्री थपिएसँगै दाहाल सरकार ४३ सदस्यीय हुनेछ ।राजनीतिक सहमति निर्माण र संविधान कार्यान्वयन गर्ने वातावरण बनाउन सबै पार्टीसँग संवाद चलिरहेको छ, अहिले उहाँहरू मन्त्री बन्न लाग्नुभएको हो, प्रधानमन्त्रीका प्रेस सल्लाहकार गोविन्द आचार्यले भने, फोरम लोकतान्त्रिक र राप्रपालाई सत्तामा ल्याउन कुराकानी भइरहेको छ । राप्रपा नेपालसँग एकता हुनुअघि नै राप्रपाका दुई मन्त्री सरकारमा छन् । पार्टी अध्यक्ष कमल थापा सरकारमा आउने चर्चा चलिरहेको छ । फोरम लोकतान्त्रिकले भने यसै मन्त्रिपरिषद्मा जाने सम्भावना नरहेको बताउँदै आएको छ ।"
उपकुलपति अझै छानिएन,"काठमाडौं काठमाडौं विश्वविद्यालय (केयू) उपकुलपतिविहीन भएको बुधबार ३८ दिन भयो । उपकुलपति सिफारिस समितिले विश्वविद्यालय ऐनविपरीत पाँच जनाको नाम सिफारिस गरेको पनि दुई साता भइसक्यो । यति लामो समयसम्म केयू कहिल्यै उपकुलपतिविहीन भएको थिएन । रामकण्ठ माकाजुको चारवर्षे कार्यकाल मंसिर २६ मा सकिनुअघि नै नयाँ व्यक्तिलाई उपकुलपति नियुक्त गरिसक्नुपथ्र्यो । लामो समय उपकुलपति पद रिक्त रहनुमा प्रधानमन्त्री एवं कुलपति पुष्पकमल दाहालले आफू अनुकूल व्यक्ति छनोट गर्न नसक्नु प्रमुख कारण रहेको केयूका पदाधिकारीहरू बताउँछन् । नियुक्तिमा जति धेरै ढिलाइ भयो, त्यति धेरै चलखेल हुन्छ । यो हामीले देखिरहेका छौं । नेतृत्वविहीन हुनु विश्वविद्यालयका लागि राम्रो होइन, विश्वविद्यालयको परीक्षामा अख्तियारको हस्तक्षेप हुँदा पनि तत्कालीन कुलपति माकाजु मौन रहेपछि सिनेट सदस्यबाट राजीनामा दिएका केदारभक्त माथेमाले भने, राम्रो व्यक्ति छनोट गर्न ढिलाइ भएको हो भने त ठीकै छ । चलखेलका लागि हो भने नराम्रो प्रक्रियाको सुरुवात हो । उपकुलपति चयन गर्न विश्वविद्यालयको ७६औं बैठकले शिक्षामन्त्री धनीराम पौडेल, सिनेट सदस्य सुरेशराज शर्मा र दमननाथ ढुंगानालाई जिम्मेवारी तोकेको थियो । समितिका तीन जनाबीच कसलाई सिफारिस गर्ने भन्ने विवाद भएपछि भागबन्डाका आधारमा पाँच जना सिफारिस गरिएको थियो । भद्रमान तुलाधर, भोला थापा, मनप्रसाद वाग्ले, माकाजु र जर्नादन लामिछाने सिफारिसमा परेका थिए । विश्वविद्यालय ऐनको दफा १४ मा उपकुलपतिका लागि एक जना मात्रै नाम सिफारिस गर्नुपर्ने व्यवस्था छ । तर, मन्त्री पौडेलले आफ्नो पार्टी समर्थित प्राध्यापक लामिछानेको नाम जसरी पनि राख्नुपर्ने अडान राखेपछि शर्मा र ढुंगानाले पनि चाहेका व्यक्तिहरू थपे । उपकुलपति विश्वविद्यालयको लिडर भएकाले आफ्नाभन्दा पनि भिजन भएका योग्य व्यक्ति छनोट गर्नुपर्ने माथेमा बताउँछन् । उनले भने, लिडरमा भिजन हुन्छ । त्यही अनुसार डोर्याएर लैजान्छ । विश्वविद्यालयको कोर पदाधिकारी (डिन, परीक्षा नियन्त्रक, निर्देशक, प्रशासन प्रमुख) ले उपकुलपति नियुक्तमा अन्तर्राष्ट्रिय प्रचलन, पद्धति, प्रक्रिया र मापदण्डबारे किटान गर्न सभाको बैठक बोलाउन माग गर्दै कुलपतिलाई पत्र लेखिसकेका छन् । कोर पदाधिकारीहरूले प्रधानमन्त्रीले आफूहरूको भनाइलाई बेवास्ता गरेको भन्दै अदालत जाने रणनीतिसमेत बनाएका छन् । उनीहरूले विश्वविद्यालयका वरिष्ठ, इमानदार, निष्ठावान् र सबैलाई काम लगाउन सक्ने व्यक्ति नियुक्त गर्न माग गरेका छन् । केयूको ऐनमा व्यवस्था नभएको र प्रचलनमा नआएको एक जनाको नियुक्ति गर्न पाँच जनाको नाम सिफारिस गरेको विषयलाई आधार मानेर अदालत गुहार्ने विचार गरेका छौं, एक डिनले भने । शर्मा र ढुंगानाले मकाजुलाई नै उपकुलपति बनाउन प्रधानमन्त्रीलाई दबाब दिइरहेको प्रधानमन्त्री कार्यालय स्रोतले जनाएको छ । कार्यवाहक उपकुलपति थापाले बालकुमारीस्थित स्कुल अफ म्यानेजमेन्टबाटै दैनिक प्रशासकीय कामकाज गर्दै आएका छन् । विश्वविद्यालयमा उपकुलपति नियुक्ति नहुँदा दैनिक कामसमेत कामकाज प्रभावित भएको प्राध्यापकहरू बताउँछन् । राजनीतिज्ञहरूलाई उपकुलपति छनोट प्रक्रियामा सहभागी गराउँदा समस्या हुने गरेको माथेमाले बताए ।"
संगठित अपराध एसियाको साझा समस्या,"काठमाडौं प्रधानमन्त्री पुष्पकमल दाहालले संगठित अपराध एसियाका सबै देशको सामूहिक समस्या रहेको बताएका छन् । अन्तर्राष्ट्रिय प्रहरी अपराध संगठन (इन्टरपोल) को २३औं एसिया क्षेत्रीय सम्मेलनको बुधबार उद्घाटन गर्दै दाहालले उक्त कुरा बताएका हुन् । दाहालले सीमामा हुने अपराध, साइबर क्राइमलगायतका संगठित अपराध नियन्त्रणका लागि एसियाली देशबीच सामूहिक सहकार्य तथा सहयोगको आवश्यकता रहेको बताए । प्रधानमन्त्री दाहालले प्रविधि दुरुपयोग गर्दै हुने आपराधिक क्रियाकलाप नियन्त्रण गर्न यस्ता सम्मेलन उपयुक्त हुने विश्वास पनि व्यक्त गरे । उनले सामाजिक सञ्जाल दुरुपयोगका घटना बढिरहेका र त्यसैको माध्यमबाट घृणा र अफवाह फैलाउने काम भइरहेकोमा चिन्तासमेत व्यक्त गरे । इन्टरपोलका अध्यक्ष मिङ होङवीले इन्टरपोलमा आबद्ध देशले अपराध नियन्त्रणमा गरेको प्रयास र अनुभव साटासाट गर्न सम्मेलनले भूमिका निर्वाह गर्ने बताए । उनले भने, संगठित अपराध, आतंकवाद तथा साइबर क्राइमजस्ता अपराध नियन्त्रणमा देखिएका चुनौती समाधानमा यसले भूमिका खेल्नेछ ।प्रहरी महानिरीक्षक उपेन्द्रकान्त अर्यालले प्रविधिले अपराधको तौरतरिका फेरिएको बताउँदै त्यसलाई नियन्त्रण गर्नु चुनौतीपूर्ण रहेको बताए । उद्घाटन सत्रलगत्तै भएको पत्रकार सम्मेलनमा बोल्दै अर्यालले भने, साइबर अपराध अहिलेको सबैभन्दा ठूलो चुनौती हो । सम्मेलनमा नेपालका तर्फबाट महानिरीक्षक अर्यालले मानव बेचबिखनमा देखिएका चुनौती र अवस्थाबारे कार्यपत्र प्रस्तुत गर्दै छन् । इन्टरपोलका महासचिव जर्जेन स्टोकले आतंकवादविरुद्धको लडाइँ दक्षिण एसियाली देशको साझा उद्देश्य हुनुपर्ने बताए । सबै देशबीच सूचना र जानकारी साटासाट गर्दै सामूहिक शक्ति लगाउनु आवश्यक छ, उनले भने । महासचिव स्टोकले भर्चुअल प्रोपोगान्डाको कुरा गर्दै सामाजिक सञ्जाललाई आतंकवादीहरूले दुरुपयोग गरिरहेको बताए । आतंकवादी संगठन आईएस (इस्लामिक स्टेट) सक्रिय रहेको क्षेत्रमा अनुमानित १५ हजार विदेशी लडाकुहरू रहेको र उनीहरूले एसियाका विभिन्न क्षेत्रमा घुसपैठ गर्न सक्ने आशंका इन्टरपोलको छ । यसका अलावा वातावरणीय अपराध र संगठित आपराधिक सञ्जालहरूले २५८ अर्ब अमेरिकी डलरको अवैध आम्दानी गरेको विषय पनि सम्मेलनमा मुख्य छलफलको विषय हुनेछ । एक सय ९० देश सदस्य राष्ट्र रहेको इन्टरपोलको यो सम्मेलनमा ५५ देशका २५० उच्च अधिकृतहरू सहभागी हुने भनिएकोमा ३३ देशका १ सय ३२ प्रतिनिधि मात्रै सहभागी छन् । सम्मेलनभर मानव बेचबिखन, बालबालिका विरुद्ध हुने अपराध, सीमा सुरक्षा तथा व्यवस्थापन, सीमावर्ती अपराध, आतंकवाद, साइबर अपराध तथा वन्यजन्तुसम्बन्धी अपराधका विषयमा छलफल हुनेछ । यस्तै प्रकृतिको सम्मेलन नेपालले २०४५ मा गरेको थियो ।"
चन्द्रागिरि हिल्सको अनुगमन हुने,"काठमाडौं संसद्को वातावरण संरक्षण समितिले चन्द्रागिरि हिल्स लिमिटेडले चन्द्रागिरिमा निर्माण गरिरहेको भौतिक संरचना र निर्माणका क्रममा गरेको वातावरणीय विनाशबारे स्थलगत अध्ययन गर्ने भएको छ । समितिअन्तर्गतको वनसम्बन्धी उपसमितिका संयोजक राजाराम स्याङ्तान र अन्य सदस्यले चन्द्रागिरिको स्थलगत निरीक्षण र अनुगमन गर्ने समितिका सभापति जनकराज चौधरीले बताए । केबलकार, पाँचतारे रिसोर्ट, भ्यु टावर, मन्दिरलगायत संरचना बनाउँदा भएको वातावरणीय क्षतिबारे अध्ययन गर्दै छौं, उनले भने, स्थलगत अध्ययनपछि सम्बन्धित पक्षलाई समितिमै बोलाएर छलफल पनि गर्छौं । ऐनकानुनविपरीत निर्माण भएको ठहरिए संरचना निर्माण बन्द गर्नेसमेत चौधरीले बताए । एकपटक हेर्छौं, सरोकारवालासँग छलफल गर्छौं, उनले भने, जबरजस्ती निर्माण गरेको देखिए बन्द गर्छौं । चन्द्रागिरि हिल्स कम्पनीले वातावरणीय प्रभाव मूल्यांकन (ईआईए) प्रतिवेदनमा उल्लेख भएअनुसारका प्रतिबद्धता बेवास्ता गर्दै भौतिक संरचना निर्माण गरिरहेको छ । निर्माण क्रममा अपनाउनुपर्ने वातावरणीय पक्षबारे ध्यान दिएको छैन । निर्माण गर्ने भौतिक संरचनाको नक्सासमेत पास भएको छैन ।"
६ दलले खर्च विवरण बुझाएनन्,"काठमाडौं संसद्मा प्रतिनिधित्व गर्ने ३० दलमध्ये ६ ले निर्वाचन आयोगमा वार्षिक आयव्यय विवरण बुझाउन अटेर गरेका छन् । आयोगका अनुसार दर्ता रहेका १ सय ११ मध्ये ८० दलले मात्रै लेखापरीक्षण प्रतिवेदनसहित गत आर्थिक वर्षको आयव्यय विवरण बुझाएका छन् । विवरण नबुझाउनेमा संसद्को पाँचौं ठूलो दल संघीय समाजवादी फोरम पनि छ । आयोगलाई आर्थिक विवरण नबुझाउने संघीय लोकतान्त्रिक राष्ट्रिय मञ्च (थरुहट), मधेसी जनअधिकार फोरम (गणतान्त्रिक), दलित जनजाति पार्टी नेपाल र नेपाली जनता दलको पनि संसद्मा प्रतिनिधित्व छ । आर्थिक विवरण नबुझाउने दललाई आयोगले जरिवाना, निर्वाचनमा भाग लिन नपाउने घोषणा वा दलको दर्ता खारेजीसमेत गर्न सक्ने कानुनी व्यवस्था छ ।"
भूकम्पपछि स्वरूप फेरिँदै,"भक्तपुर परम्परागत शैलीमा बनेको भक्तपुर ६, इनाचोकी मैयाकेशरी कासिछाको चारतले घर ०७२ वैशाखको भूकम्पले भत्कियो । अहिले उनको परिवार इनाचो झटिलास्थित अस्थायी शिविरमा बसिरहेको छ । माटोले जोडेको इँटाको घर भूकम्पले भत्किएपछि उनको परिवारले सुरक्षित घर बनाउनुपर्छ भन्ने सोच बनायो । किफायती र सुरक्षित घर जीवनको आधार रहेछ, त्यसैले पिलर भएको घर बनाउने योजनामा पुग्यौं, उनले भनिन्, भूकम्पबाट घर भत्किँदा दोस्रो हिउँद पनि शिविरकै चिसोमा रात कटाउन बाध्य छौं । घर सग्लो भए दु:ख त पाउने थिएनौं ।कासिछाको घरसँगै जोडिएको सुनील याकामीको इँटा, माटोको जोडाइबाट बनेको चारतले घर पनि उसैगरी ढल्यो । सुरक्षित घर बनाउन उनले झौखेलस्थित डेढ रोपनी जग्गा बेचेर पिलर ठडयाएका छन् । भूकम्पले सबैको मन कमजोर बनायो, याकामीले भने, डन्डी, सिमेन्ट प्रयोग नगर्दा असुरक्षित हुने हो कि भन्ने सोचले नगरभित्र अधिकांश घर आरसीसीबाटै बनेको छ । सांस्कृतिक पहिचानभन्दा पनि सुरक्षातिरै सबैको ध्यान गएको उनले बताए । भूकम्पपीडित यतिखेर भक्तपुर र मध्यपुरथिमीका अधिकांश भत्किएका घरलाई बलियो र सुरक्षित बनाउने चटारोमा छन् । योसँगै यहाँका बस्तीको स्वरूप पनि फेरिँदै गएको छ । भूकम्पअघिको ऐतिहासिक सांस्कृतिक नगर पिलरमा परिवर्तन हुँदै आधुनिकतातिर ढल्किएको छ । नगरपालिकाले पनि आरसीसी प्रविधिकै घरलाई प्राथमिकतामा राखेर नक्सा पास गरेकाले पनि नगरको स्वरूप परिवर्तन हुने गरी पुनर्निर्माण सुरु भएको भक्तपुर क्वाछेंका नारायणदास फसिकवाले बताए । हात्तीपाइले राखेर पिलर ठडयाएर गारो लगाउने काम भइरहेको छ, उनले भने, भूकम्पअघिकै तरिका अपनाउँदा पुन: भत्किने हो कि भन्ने चिन्ताले पिलर राखेको हो । बाहिरी स्वरूप भने परम्परागत शैलीकै निर्माण गर्ने सोचमा छौं । इतिहास तथा संस्कृतिकर्मीहरूले भने भूकम्पपछि निर्मित संरचना हेर्दा सांस्कृतिक मौलिकता हराउँदै गएको भन्दै चिन्ता व्यक्त गरेका छन् । दु:खको कुरा छ, नेपाली संस्कृतिको मौलिक पहिचानका रूपमा राष्ट्रिय एवं अन्तर्राष्ट्रिय जगतमा हजारौं वर्षदेखि रही आएका हाम्रा निधि (परम्परागत शैलीका घर, झयाल, ढोका एवं वास्तुशैली) हेर्दा हेर्दै हराउँदै छन्, इतिहासविद् पुरुषोत्तमलोचन श्रेष्ठले भने, अब हामीले हाम्रो राष्ट्रिय पहिचान गुमाउने दु:खद क्षण आरम्भ भएजस्तो लाग्छ ।बलियो र सुरक्षाका नाममा गलत प्रचारप्रसार तथा प्रयोग हुँदै गएको उनीहरूको भनाइ छ । सांस्कृतिक धरोहर जोगाउने ध्यान कसैको छैन, सम्पदा संरक्षणकर्मी रवीन्द्र पुरीले भने, परम्परागत सामग्रीबाट बनेका घर सयौं वर्ष टिकेको उदाहरण छ । डन्डी, सिमेन्टभन्दा बलियो, कम खर्चिलो, वातावरण सुहाउँदो र पुन: प्रयोग गर्न मिल्ने संरचना बनाउन जोड गर्ने निकाय आवश्यक छ, उनले भने । भूकम्पपछि स्थानीय स्रोत साधनको प्रयोग गर्ने, बाहिरी स्वरूप कलात्मक बनाउने परम्परा हराउँदै गएको उनले बताए ।भूकम्पअघि नगरपालिकाले झिँगटीको प्रयोग गर्ने, कलात्मक झयाल, ढोका राख्नेलाई सहुलियत गदिने गथ्र्यो । भूकम्पपछि नगरपालिकाले सहुलियत कटाएको जनाएको छ । भक्तपुर नगरको अधिकांश इँटा र माटोको जोडाइमा बनेका पुरानोशैलीको घर भत्किएपछि सबै आरसीसी प्रविधिमा लागेको नगरपालिकाको भनाइ छ ।"
नि:शुल्क सेवा लागू भएन,"काठमाडौं ललितपुरका २० निजी अस्पतालमध्ये पाँचले मात्र १० प्रतिशत विपन्न र गरिबलाई नि:शुल्क सेवा दिएको पाइएको छ । जिल्ला जनस्वास्थ्य ललितपुरका प्रमुख झलक शर्मा पौडेलका अनुसार नि:शुल्क गर्नुपर्ने नियमलाई अधिकांश अस्पतालले अटेरी गर्दै आइरहेका छन् । पाटन अस्पताल, नेपाल क्यान्सर हस्पिटल एन्ड रिसर्च सेन्टर, आनन्दवन अस्पताललगायत अरू निजी अस्पतालले अहिलेसम्म कुनै प्रतिवेदन बुझाएका छैनन्, उनले भने, अल्का अस्पताल, मानसिक अस्पताल, नेसनल क्यान्सर एन्ड रिसर्च सेन्टर र सुमेरु सिटी अस्पतालले विपन्नलाई उपचार दिएको प्रतिवेदन बुझाएका छन् । उनले मापदण्ड पालना नगर्ने निजी अस्पताललाई कारबाहीका लागि मन्त्रालयमा सिफारिस गर्ने तयारी भइरहेको जानकारी दिए ।कार्यालयका सूचना अधिकारी हरिओम पोखरेलका अनुसार कति निजी अस्पतालले त सरकारी मापदण्डै पालना नगरी संस्था सञ्चालन गरेका छन् । उनले भने, नामी अस्पतालले नै बदमासी गरेको भेटियो । स्वास्थ्य निर्देशिका २०७० अनुसार प्रत्येक निजी अस्पतालले नि:शुल्क उपचार सेवा दिएको मासिक प्रतिवेदन बुझाउनुपर्ने हुन्छ । पोखरेल भन्छन्, अस्पतालले कतिलाई सेवा दिएको भनेर तथ्यांक खुलाएर प्रतिवेदन दिएका छैनन् । नियमअनुसार अति विपन्न वर्गलाई दिएको उपचार सेवाको मासिक प्रतिवेदन अस्पतालले जिल्ला जनस्वास्थ्य कार्यालयमा पठाउनुपर्ने हुन्छ । निजी अस्पतालले मापदण्ड पालना गरेनगरेको बारे कार्यालय र मन्त्रालयका तर्फबाट अहिलेसम्म कुनै अनुगमन हुन सकेको छैन । पोखरेल भन्छन्, त्यसैले अस्पताललाई पनि मापदण्ड मिच्न सजिलो भएको हो ।स्वास्थ्य मन्त्रालयका सचिव सेनेन्द्र उप्रेतीका अनुसार १० प्रतिशत विपन्नवर्गका लागि नि:शुल्क स्वास्थ्य सेवा दिनैपर्ने मापदण्ड अटेरी गर्ने अस्पताललाई कारबाही हुन्छ । उनले भने, अनुगमन र कारबाहीको तयारी भइरहेको छ । न्यूनतम सर्त पालना नगर्ने निजी अस्पताललाई सञ्चालन र नवीकरण स्वीकृति खारेज गरिने सचिव उप्रेतीले बताए । स्वास्थ्य मन्त्रालयमा बिरामीले दिएको उजुरीका आधारमा मापदण्ड पालना नगर्ने अस्पतालमाथि मन्त्रालयले कारबाही थाल्ने उनले बताए । उनले भने, मन्त्रालयमा यस्ता उजुरी आइरहेका छन् ।"
बालबालिकाको आनीबानी सुध्रियो,"काठमाडौं गंगादेवी कसजू गृह विज्ञानकी विज्ञ हुन् । त्यही भएर उनी बालबालिकालाई खानेकुराबारे सिकाउँछिन् । ३५ वर्ष त्रिभुवन विश्वविद्यालयमा पढाएर अवकाश पाएकी छन् । जंक फुड ले शरीरमा के प्रभाव पर्छ भनेर चेतना जगाएका छौं, कसजू भन्छिन्, जीवन नै बच्चासँग बितेको हो । अब रिटायर्ड लाइफ पनि बच्चासँगै बिताउने योजना बनाएकी छु । डा विद्या हाडा श्रेष्ठ प्राणी शास्त्रकी विज्ञ हुन् । उनी बालबालिकालाई जीवजन्तुबारे सिकाउँछिन् । प्राडा जीवन श्रेष्ठलेचाहिँ जुलोजी सिकाउँछन् । चर्चित लाइब्रेरियन इन्दिरा दलली पुस्तकालय कसरी व्यवस्थापन गर्ने भनेर सिकाउँछिन् ।ललितपुर धोबीघाट पुलबाट उत्तरतिर लागेपछि सानेपा पुगिन्छ । त्यहाँ महिलाहरूले बालबालिकाका लागि पुस्तकालय खोलेका छन् । यहाँ पुस्तक मात्रै राखिएका छैनन् । पुस्तकबाहेक बालबालिकालको आनीबानीमा कसरी परिवर्तन गराउने र बढीभन्दा बढी विषयमा कसरी जानकारी दिने भनेर प्रयास भइरहेको पुस्तकालयकी अध्यक्षसमेत रहेकी दलीले जानकारी दिइन् । जागिरे जीवनबाट निवृत्त भएपछि गृहिणी जीवन बिताइरहेका पूर्वप्राध्यापक मिलेर खोलेका हुन् यो पुस्तकालय । ६ वर्ष भयो पुस्तकालय सञ्चालन भएको । यहाँको पुस्तकालयमा खासगरी तराईका बासिन्दा धेरै छन् । उनीहरूलाई भाषाको समस्या थियो । यहाँ आएपछि भाषामा सुधार भएको दलीले बताइन् । पुस्तकालयमा जाने अधिकांश कमजोर आर्थिक अवस्था हुने परिवारका छन् । यहाँ आउन थालेपछि बालबालिकामा सामाजिक र शैक्षिक रूपमा परिवर्तन आएको उनले जानकारी दिइन् । सुरुवाती दिनमा गरिब बालबालिका धेरै आउने भएपछि सम्पन्न परिवारले यहाँ आफ्ना छोराछोरी पठाएनन् । अहिले बालबालिकामा परिवर्तन आउन थालेपछि फेरि सबैखाले परिवारले यहाँ पठाउन थालेका छन् । स्कुल छुट्टी भएपछि बेलुका २ घण्टा पुस्तकालयमा बस्छन् । बालबालिकालाई पढाउने मात्रै होइन, पुस्तकालयबारे जानकारी पनि दिइएको छ । हाम्रो लाइब्रेरीको पुस्तक यो हो भनेर चिनाइन्छ । सुरुवात महिलाले गरे पनि यसमा टोलका सबैको साथ छ । भरपर्दाे आर्थिक स्रोत छैन । पुस्तकालयको सदस्य मिलेर खर्च व्यहोर्छन् । ५२ जना आजीवन सदस्य छन् । सुरुमा ३ सय १ तिरेर आजीवन सदस्य बन्न पाइन्थ्यो । अहिले यो रकम बढाएर ५ हजार पुर्याइएको छ । आजीवन सदस्यबाट उठेको रकमले मात्रै धान्दैन । भोलि राम्रो बनाउन आज बालबालिकामा राम्रो लगानी गर्नुपर्छ, पुस्तकालयका सल्लाहकार तथा बालसाहित्यकार विनय कसजू भन्छन्, चेतनास्तर बढाउन पुस्तक पढ्ने संस्कारको विकास गराउनुपर्छ । त्यसका लागि पुस्तकालय महत्त्वपूर्ण स्रोत हो ।"
सूचना लुकाउनु अपराध : उपराष्ट्रपति,"काठमाडौं उपराष्ट्रपति नन्दबहादुर पुनले सूचना लुकाउनु अपराध भएको बताएका छन् । राष्ट्रिय सूचना आयोगको महत्त्वपूर्ण फैसलाआदेशहरूको संग्रह सार्वजनिक गर्दै पुनले सूचना भनेको राज्य र नागरिकको आँखा भएकाले यसको प्रवाह नहुनु भनेको अन्धकारमय अवस्था हुने बताए । उनले अन्धकारबाट मुक्त हुन सूचना माग्ने र दिने संस्कृतिको विकास गर्नुपर्ने बताए । सूचनाको हक नागरिकको मौलिक हक भएकाले यसको पालनामा सबैले उच्च प्राथमिकता दिनुपर्छ, उनले भने । ठूलो संघर्ष गरेर लोकतन्त्र ल्याएको भए पनि दिमागमा लोकतन्त्र घुस्न नसकेकाले पछि परिएको उनको भनाइ थियो । उनले आयोगले नागरिकको सामथ्र्य अभिवृद्धि गर्न चालेको महाअभियानमा साथ दिने प्रतिबद्धतासमेत व्यक्त गरे । व्यवस्थापिका संसदको विकास समिति सभापति रवीन्द्र अधिकारीले सूचना आयोगको क्रियाशीलताले यसको अस्तित्व स्थापित भएको र सिर्जनशील काम गर्न सक्षम भएको बताए । उनले सूचना आयोगको सक्रियतामा सूचना लिने दिने संस्कृतिको विकास भएकोमा सूचना आयोगको सक्रियताप्रति आभार प्रकट गरे । प्रमुख सूचना आयुक्त कृष्णहरि बाँस्कोटाले सूचनाको हकको प्रभावकारी कार्यान्वयनका लागि नागरिकले सूचना माग्न आएका अधिकतम रूपमा स्वयं खुलासा गर्ने सिद्धान्तको परिपालना गर्न अनुरोध गरे ।"
अवैध पोलिक्लिनिक निर्बाध,"बेल्टार (उदयपुर) बेल्टारबसाहा नगरपालिकाको बेल्टार बजारमा अवैध रूपमा सञ्चालित एक पोलिक्लिनिकले महँगो मूल्य लिएर असुरक्षित गर्भपतन गराइरहेको छ । तीन महिनायता सञ्चालनमा रहेको शुभकामनाश्री पोलिक्लिनिक एन्ड डाइलोसिस सेन्टर प्रालि दर्तासमेत छैन । उक्त पोलिक्लिनिक हेल्थ असिस्टेन्ट अशोक यादव र उमेश साहले सञ्चालन गरेका हुन् । उनीहरूले तीन साताअघि मात्र दर्ताका लागि जिल्ला जनस्वास्थ्य कार्यालयमा निवेदन दिएका छन् । निवेदन दिए पनि अहिलेसम्म जनस्वास्थ्यले अनुगमन नगरेकाले पोलिक्लिनिक अवैध रहेको कार्यालयले जनाएको छ । हेल्थ असिस्टेन्ट, अहेव, अनमि र ग्रामीण स्वास्थ्य कार्यकर्ताले मेडिकल एभर्सन (औषधिको प्रयोग गरेर गर्भपतन) गराइरहेकाले सेवाग्राही जोखिममा छन् । असुरक्षित गर्भपतनले महिलाको स्वास्थ्यमा असर पारेको भन्दै सरकारले मुलुकी ऐनमै संशोधन गरेर सुरक्षित गर्भपतन गर्न पाउने सेवा दिएको हो । गर्भपतन गराउने डाक्टरले तालिम प्राप्त गरेको हुनुपर्छ । त्यसका लागि सम्बद्ध स्वास्थ्यसंस्था, अस्पताल, नर्सिङहोम, पोलिक्लिनिकले पनि सरकारी स्वीकृति लिएको हुनुपर्छ । उदयपुरमा गाईघाट र कटारीस्थित दुई सरकारी अस्पताल र प्राथमिक स्वास्थ्य केन्द्र बेल्टारलाई मात्रै गर्भपतन सेवाको मान्यता दिइएको जिल्ला जनस्वास्थ्य कार्यालयका सूचना अधिकृत दुनियालाल यादवले बताए । तर, कुनै पनि मापदण्ड नपुर्याएको शुभकामनाश्रीले गर्भपतन गराइरहेको छ । विशेषगरी अवैध रूपमा धारण गरेको गर्भपतन गराउनेको भीड लाग्ने गरेको त्यहीँका एक स्वास्थ्यकर्मीले बताए । औषधिबाट सजिलै गर्न सकिने भएपछि ग्रामीण क्षेत्रबाट निकै आउने गरेका छन्, उनले भने । शल्यक्रिया गर्नु नपर्ने र औषधिमार्फत गर्न सकिने प्रविधि विकासपछि सबै किसिमका स्वास्थ्य संस्थाले जथाभाबी गर्भपतन गराउने गरेको जनस्वास्थ्यका सूचना अधिकृत यादवले बताए । त्यस्ता स्वास्थ्यकर्मी र संस्थालाई कारबाही गरिने उनको भनाइ छ । शुभकामनाश्रीका हेल्थ असिस्टेन्ट अशोक यादवले भने आफूकहाँ गर्भपतन नै नगराइएको दाबी गरे । हाम्रो पोलिक्लिनिकमा त्यस्तो भएको छैन, उनले भने, कसले भन्यो तपाईंलाई ?"
कर्मचारीले खाइदिए विपन्नको सहुलियत,"भरतपुर सरकारले विपन्नलाई क्यान्सर उपचारका लागि छुट्टयाएको सहुलियत रकम बीपी कोइराला मेमोरियल क्यान्सर अस्पतालका कर्मचारीले किर्ते गरी निकालेको पाइएको छ । उनीहरूले सिफारिसमा सम्बन्धित डाक्टरको हस्ताक्षर किर्ते गरेर रकम फुत्काएका हुन् ।कलेजो क्यान्सरले पीडित गोरखा, घ्याल्चोक ९ का निमनारायण श्रेष्ठले आफूले पाउने एक लाख रुपैयाँमध्ये ५० हजार अस्पताल कर्मचारीले खाइदिएको बताए । यसबारे बुझ्न श्रेष्ठ बुधबार फाइल च्यापेर अस्पताल परिसरमा चिकित्सक पर्खिरहेका थिए । न्यायको खोजीमा रहेका उनले यसबारे छानबिनका लागि जिल्ला प्रशासनमा उजुरीसमेत दिएका छन् । श्रेष्ठले बीपी अस्पतालबाट २०६९ वैशाख ८ गते २२ हजार १ सय ३३ र जेठमा २० हजार ४ सय ३ रुपैयाँको केमो, औषधि गरी ४४ हजार ५ सय ३६ रुपैयाँको मात्र सुविधा पाएका थिए । उनी पछिल्लोपटक गत शुक्रबार नियमित जाँचमा आएका थिए । त्यसबेला बाँकी छुटको औषधि माग गर्दा अस्पतालले एक लाखको छुट पाइसकेको जनाएपछि उनी अचम्ममा परे । कर्मचारीको मिलेमतो नभएसम्म किर्ते काम सम्भव छैन, उनले भने, ककसको संलग्नता छ, सबैलाई कारबाही हुनुपर्छ । गत साउन १९ गते २० हजार ३ सय ३० रुपैयाँको केमो चढाएको भन्दै किर्ते कागज तयार पारिएको श्रेष्ठको दुखेसो छ । कागजमा चिकित्सकले १८ गते केमो सिफारिस गरेकोमा साझा औषधिबाट १९ गते निकालिएको देखिन्छ । सिफारिसमा डा जया श्रेष्ठको हस्ताक्षर छ । श्रेष्ठकै नामबाट गत कात्तिक ३० गते बिरामीले खाने २९ हजार १ सयको इलोनिक्स औषधि निकालिएको छ । तर, उनी आफूले केमो र उक्त औषधि नै नलिएको दाबी गर्छन् । औषधि डा रञ्जनभक्त भण्डारीको हस्ताक्षरमा निकालिएको विवरण छ । डा श्रेष्ठ र भण्डारी भने आफूहरूले उक्त सिफारिस नै नगरेको र हस्ताक्षर किर्ते रहेको बताउँछन् । यसको छानबिन हुनुपर्छ, डा श्रेष्ठले भने, अस्पतालभित्र ककसको मिलेमतो छ, प्रशासनले हेर्नुपर्छ । बिरामी हेर्ने काम चिकित्सकको र कागजात हेर्ने काम अस्पताल प्रशासनको भएको उनको भनाइ छ । जिल्ला प्रशासनले उजुरीमाथि छानबिनका लागि अस्पताललाई पत्र पठाएको छ । अस्पतालका उपनिर्देशक डा देज गौतमले छुट रकम अनियमिततामा अस्पताल, कोष वा साझाका कर्मचारीको मिलेमतो रहेनरहेको अनुसन्धान गर्ने बताए । छुटको रकम बिरामीले नपाउँदै बीचमै किर्ते गरी निकालेको पाइयो, यो अत्यन्तै दु:खद घटना हो, उनले भने, हामी गहिरिएर अनुसन्धान गर्छौं । सरकारले क्यान्सर बिरामीका लागि गरिब तथा विपन्न नागरिक उपचार कोषमार्फत १ लाख रुपैयाँ बराबरको औषधि सुविधा नि:शुल्क दिँदै आएको छ । चिकित्सकले औषधि लेख्ने र साझाले मूल्य निर्धारण गरेपछि कोषको सिफारिसमा छुट दिइन्छ । किर्ते गरी निकालिएको औषधि कर्मचारीले बाहिर फार्मेसीमा सस्तो मूल्यमा बिक्री गर्ने गरेको स्रोतले जनाएको छ । श्रेष्ठ २०६५ कात्तिक १० गते बीपीमा भर्ना भएका थिए ।"
टेकाको भरमा दरबार,"साततल्ले (नुवाकोट) भूकम्पले क्षतिग्रस्त नुवाकोट दरबार र त्यस वरपरका ऐतिहासिक स्थल टेकोकै भरमा अडिएका छन् । क्षति पुगेका संरचनाहरूको जीर्णोद्धारमा ढिलाइ हुँदा नेपाल एकीकरणका ऐतिहासिक धरोहर मासिने चिन्ता बढेको छ ।एकीकरण इतिहास सुरुवात भएको मानिने दरबारमा फलामे टेको लगाइएको छ । पश्चिम मोहडाको पहिलो तलाको अधिकांश एकपत्रे गारोका इँटा झरेका छन् । भूकम्पले पाँचौं र छैटौं तलामा क्षति पुगेको थियो । तिनको मर्मतसम्भार नभएको हो । जीर्ण अवस्थाको दरबार २९ टेकोले अड्याइएको छ ।दरबारको तेस्रो तलाका कलात्मक टुँडाल ठाउँठाउँमा झरेका छन् । टुँडाल अड्याउने बिमसमेत झरेका हुन् । स्मारक संरक्षण तथा दरबार हेरचाह कार्यालयले भूकम्पपछि आगन्तुकलाई प्रवेश निषेध गरेको छ । दरबार बनेपछि तत्कालीन राजा पृथ्वीनारायण शाहले त्यहाँ श्रीनाथ गण खडा गरेका थिए । दरबारकै सुरक्षार्थ पूर्वतर्फ पोस्ट छन् । त्यहाँको तिलंगा दरबार (गारदघर) भग्नावशेषमा परिणत भएको छ । परिसरभित्रका कलात्मक दुईतले रंगमहल, विष्णु र नारायण मन्दिरको पनि उस्तै हालत छ ।दरबार संग्रहालयको उत्तरतर्फ तलेजु (तुलजा) भवानीको पाँचतले मन्दिर लड्ने अवस्थामा पुगेको छ । दक्षिणतर्फ नुवाकोट भैरवीको मन्दिर पनि उस्तै छ । भव्य कलाकृतिले सजिएको संग्रहालय नेपालीले नै बनाउनुपर्ने स्थानीयवासीको माग छ । विदेशीलाई बनाउन दिनु हँुदैन, विदुर नगरपालिका ३ का ध्रुव पाण्डेले भने । भूकम्पमा क्षतिग्रस्त ऐतिहासिक दरबार र मठमन्दिरको मर्मत नहुँदा इतिहास नै मेटिने चिन्ता बढेको अर्का स्थानीय अर्जुन घिमिरेले बताए । आफ्नो इतिहास बचाउन अर्काको मुख ताक्नु हुँदैन, उनले भने । ११ पुस्तादेखि नुवाकोट दरबार र यहाँस्थित मठमन्दिरको पूजा र जात्रा चलाउने जिम्मा पाएका पूर्वराजाका राजप्रतिनिधि समेत चिन्तित छन् । अर्काले बनाइदिन्छ भनेर मुख ताक्नुभन्दा हामी कति सक्छांै गरौं भन्ने भावना जागृत नभएको राजप्रतिनिधिका भाइ सुरेन्द्र शाहले बताए । पुरातत्त्व बिभागलाई ऐतिहासिक संरचना जोगाऔं भनेर कति भनियो । सुनेको नसुन्यै गरे । पुर्खाको इतिहास मास्यो भने कहाँ खोज्ने, उनले भने । टेकाले अड्याइएको नुवाकोट दरबार संग्रहालय । तस्बिर : कान्तिपुर"
पाठ्यपुस्तक छपाइमा ढिलाइ नगर,"आगामी फागुन १ गतेदेखि नयाँ शैक्षिक सत्र सुरु हुने मनाङ, मुस्ताङ, हुम्ला, जुम्ला र डोल्पा गरी पाँच जिल्लामा यतिखेर पाठ्यपुस्तक पुर्याउनुपर्ने हो तर अहिलेसम्म छपाइ कार्यसमेत सुरु नहुनु दु:खद विषय हो । यीबाहेकका अन्य ७० जिल्लामा पनि चैतको अन्तिमदेखि शैक्षिक सत्र सुरु हुने हो तर पाठ्यपुस्तक छपाइ गर्ने जनक शिक्षा सामग्री केन्द्रको तयारी हेर्ने हो भने त्यो अवधिमा पुस्तक पुर्याउन त परै जाओस्, छपाइ पनि सकिने सुरसार छैन । त्यसैले यो वर्ष पनि समयमा पाठ्यपुस्तक नपुग्ने अवस्था देखिँदै छ, जसले गर्दा कक्षा १ देखि १० सम्मका झन्डै ५८ लाखभन्दा बढी विद्यार्थी प्रभावित हुने देखिन्छ । त्यसैले यसप्रति शिक्षा मन्त्रालयदेखि जनक शिक्षा सामग्री केन्द्रलगायतका अन्य सरोकारवाला पक्षले बेलैमा ध्यान दिन जरुरी छ । आउँदो शैक्षिक सत्रमा कक्षा १ देखि १० सम्मका ५७ लाख ५७ हजार ७ सय ४४ जना विद्यार्थी हुनेछन् जसका लागि ३ करोड ७२ लाख ५१ हजार ९ सय ५५ थान पाठ्यपुस्तक आवश्यक पर्छ । यसमध्ये २ करोड ९३ लाख थान पाठ्यपुस्तक छाप्न बाँकी छ । यसमा जनकले मात्रै १ करोड २१ लाख थान छाप्न बाँकी छ । अहिलेको अवस्थामा शैक्षिक सत्र सुरु हुनुअघि बाँकी सबै पुस्तक तयार गर्न जनकले दैनिक १ लाख ३९ हजारका दरले छाप्नुपर्ने हुन्छ । तर, पाठ्यपुस्तक छपाइ गर्ने जनक शिक्षा सामग्री केन्द्रले सोमबार शिक्षा विभागलाई बुझाएको कार्ययोजनाअनुसार दैनिक छपाइ क्षमता ८२ हजार मात्रै छ । यस हिसाबले केन्द्रले झन्डै ५० लाख थान पुस्तक शैक्षिक सत्रअगावै छाप्न नसक्ने देखिन्छ । त्यसैले पनि समयमै पाठ्यपुस्तक पुर्याउनका लागि अन्य वैकल्पिक व्यवस्था गर्नुपर्ने देखिएको छ । जनक शिक्षा सामग्री केन्द्र स्वयंले नै ५० लाख थान पाठ्यपुस्तक उत्पादनको वैकल्पिक व्यवस्था खोज्नुपर्ने कार्ययोजना बुझाएको छ । त्यसका लागि केन्द्रले चारवटा विकल्पसमेत अघि सारेको छ, जसअनुसार यूसेप र साझाबाट ३ लाख, केन्द्रको प्रेस २४ सै घण्टा सञ्चालन गरेर २७ लाख, गत वर्ष विशेष व्यवस्था गरेर सञ्चालन गरेको प्रेसबाट २० लाख छाप्न सकिने उल्लेख छ । त्यसो त कक्षा १ देखि ५ सम्मका ३४ लाख ५० हजार २३ विद्यार्थीलाई आवश्यक पर्ने १ करोड ७२ लाख थान पुस्तक छाप्ने जिम्मेवारी निजीलाई दिइएको छ । कक्षा ६ देखि १० को २३ लाख ७ हजार विद्यार्थीका लागि आवश्यक २ करोड १ हजार ८ सय ४० थान पाठ्यपुस्तक छाप्ने जिम्मेवारी मात्रै केन्द्रले पाएको हो । केन्द्रले विभागलाई दिएको जानकारीअनुसार अहिलेसम्म ७९ लाख थान मात्रै छापिएको छ, जसमध्ये ६६ लाखको मात्रै फिनिसिङ भएको छ । यस वर्षदेखि कक्षा १ र २ को पुस्तक रंगीन हुँदै छ, जसको छपाइ जिम्मेवारी निजी प्रेसलाई दिइएको छ । तर, निजीले पनि छपाइ सुरु गरेकै छैन । यसले गर्दा समयमै विद्यालयमा पाठ्यपुस्तक पुग्ने कुरामा आशंका छ । यही फागुन १ गतेदेखि शैक्षिक सत्र सुरु हुने पाँच जिल्लाको हकमा केन्द्रले त्यहाँ समयमै पाठ्यपुस्तक नपुर्याउने निश्चित नै भएको छ । यता कक्षा १ देखि ५ सम्मको छपाइ जिम्मेवारी पाएको निजीले पनि ती जिल्लामा पाठ्यपुस्तक कहिले पुर्याउने हो भन्ने कुराको कुनै निश्चितता छैन । यस हिसाबले ती जिल्लाका सम्बन्धित विद्यालयसम्म पाठ्यपुस्तक पुग्दा कम्तीमा शैक्षिक सत्र सुरु भएको एक महिनाभन्दा बढी समय गुज्रिने निश्चित नै छ । पाठ्यपुस्तक छपाइमा भएको ढिलासुस्तीलाई लिएर संसद्को महिला बालबालिका, ज्येष्ठ नागरिक र समाज कल्याण समितिले शैक्षिक सत्रको सुरुमै पाठ्यपुस्तक पुर्याउन शिक्षामन्त्री र अन्य सरोकारवाला निकायको ध्यानाकर्षण गराएका छन् । यो अवस्थामा संसदीय समितिले ध्यानाकर्षण गराएर मात्र हुँदैन, यसको निरन्तर अनुगमन गरी समयमै पाठ्यपुस्तक पुर्याउने व्यवस्था गर्न आवश्यक छ । त्यसमाथि शैक्षिक सत्रअगावै पाठ्यपुस्तक नपुग्ने हरेक वर्षको समस्या भएकाले यस किसिमको वातावरण आउनै नदिनेतर्फ ध्यान दिन जरुरी छ । अहिले तत्कालका लागि भने सुरुमा फागुनदेखि नै शैक्षिक सत्र थालनी हुने पाँच जिल्लालाई प्राथमिकता दिन जरुरी छ । यसका साथै जनक शिक्षा सामग्रीले छाप्न नसक्ने यो अवस्थामा यसको विकल्पस्वरूप साझा प्रकाशन वा निजी क्षेत्रका छापाखानाहरूलाई समेत छपाइको जिम्मेवारी दिँदै शैक्षिक सत्रअगावै पाठ्यपुस्तक पुर्याउन जरुरी छ जसका लागि शिक्षा मन्त्रालय र मातहतका निकायको ध्यान जाओस् ।"
राष्ट्रपति भनेको कुल होइन,"बहालवाला राष्ट्रपतिले आफ्नो कौटुम्बिक विस्तार निवर्तमान राष्ट्रपतिको परिवारसँग गरिराख्दा त्यहाँ साक्षीमा पूर्वराजा नै किन खोजियो ?वर्तमान संविधान अनुसार राष्ट्रपति नेपालको राष्ट्राध्यक्ष हुन् । उक्त पदमा पुग्न एउटा निर्वाचन प्रक्रियाको व्यवस्थासमेत संविधानमा गरिएको छ, अर्थात् राष्ट्रपति हुनका लागि केही योग्यताहरूको अभिरेखांकन संविधानले गरेको छ । राष्ट्रपति भनेको एउटा संस्था पनि हो । यो गणतन्त्रको सूचक पनि हो र नेपाली जनताको बद्लावको प्रतीक पनि । राष्ट्रपति पद आफैंमा कुनै कुलविशेषबाट उत्तराधिकारमा प्राप्त हुन आउँदैन । राष्ट्रपति पदमा जुनसुकै पात्र पुुगे पनि तिनका कोही पारिवारिक सदस्यको हैसियत संविधानले तोकेको छैन । अर्थात राष्ट्रपति स्वयंमा व्यक्ति, संस्था र स्मृति गाँसिएको हुन्छ । राजामहाराजाको हैसियत कुल आरोहणबाट प्राप्त हुन्छ । तिनका सन्ततिले यिनै आधारमा अवसर पाउँछन् । लोकतान्त्रिक गणतन्त्रमा त्यसो हुँदैन । अर्थात राष्ट्रपतिको हैसियत उनी मात्रमा अन्तरनिहित हुन्छ । प्रश्नको ओइरो राष्ट्रपतिको पदीय कारणले तिनका गतिविधि आम राष्ट्रिय चासोको विषय हुन्छ, कतिपय सन्दर्भमा तिनका निजी एवं पारिवारिक प्रसंगहरू पनि । यी सामान्य कुराहरू उठाउनुपर्ने सन्दर्भ यतिखेर किन हुनपुग्यो भने यसै साता सम्पन्न राष्ट्रपति विद्यादेवी भण्डारीकी छोरीको विवाहमा पूर्वराजा ज्ञानेन्द्र शाहको आमन्त्रण र तिनको उपस्थितिले हो । विवाहमा आफन्त, इष्टमित्र र सहकर्मीहरू निम्त्याउनु स्वाभाविक हो । तर शाहसँग भण्डारीको साइनो के हो ? कतिपय वामपन्थी तप्काका लागि निर्मल निवास परमधाम मानिएकोले तिनको अधिपतिसँग साइनो जोडिन पुुगेको हो कि ? प्रश्नको ओइरो छ । विवाह समारोह राष्ट्रपति भवन शीतल निवासमा आयोजना गरिएको थियो । निश्चित रूपमा राष्ट्रपति पनि कोही व्यक्ति हुन्छन्, तिनको पनि परिवार र पृष्ठभूमि हुन्छ, नातागोता र इष्टमित्र हुन्छन् । पदमा रहेका राष्ट्रपतिले आफ्नो पारिवारिक दायित्वलाई पुरा गर्नुपर्ने तिनको वैयक्तिक अधिकारभित्रको कुरा हो । तर जब त्यो विवाह सरकारी भवनमा आयोजित हुनपुग्छ र त्यहाँ सम्पूर्ण राजकीय संशाधनको प्रयोग हुन्छ, त्यतिखेर त्यो नागरिक विद्यादेवी भण्डारीकी छोरी नभएर राष्ट्रपतिकी छोरीको विवाह भएको देखिन्छ । सँगै जब सांस्कृतिक समारोहमा एउटा विस्थापित पात्रलाई निम्त्याइन्छ, त्यो पारिवारिक सरोकारको विषयमात्र मानिँदैन । आम चासो यसै दिशामा केन्द्रित छ । यो अहिले जनताको निम्ति कौतुहलको विषय भएको छ । सामान्य मानिसहरू पनि यस विषयमा जान्न चाहन्छन् । शीतल निवासले अहिलेसम्म यस विषयमा जवाफ दिएको छैन । उसो त राष्ट्रपतिको स्वकीय सचिवालयको तर्फबाट एउटा विज्ञप्ति आएको छ, जसमा विवाह समारोहमा कोको विशिष्ट व्यक्तिहरू सहभागी थिए, त्यसको सूचना दिँंदै ज्ञानेन्द्र शाहको बारेमा समेत उल्लेख गरिएको छ । त्यहाँ तिनका बारेमा पूर्वराजा ज्ञानेन्द्र वीरविक्रम शाह भनिएको छ । आम जनताले बुझ्न चाहेको के हो भने नितान्त पारिवारिक समारोहमा पूर्वराजालाई निम्त्याउने आधार के थियो ? विद्यादेवी भण्डारी उक्त समारोहको एउटा आयोजक अभिभावकमात्र होइन, राष्ट्रपति पनि हुन् । राष्ट्रपतिले ज्ञानेन्द्र शाहलाई निम्त्याउनुपर्ने कारण के पर्यो ? एउटा बहालवाला राष्ट्रपतिले आफ्नो कौटुम्बिक विस्तार अर्का निवर्तमान राष्ट्रपतिको परिवारसँग गरिराख्दा त्यहाँ साक्षीमा पूर्वराजा नै किन खोजियो ? के यो गणतन्त्रमा नयाँ कुनै राजकीय गोत्रको विकास गर्ने सोपान यत्न त होइन ? शीतल निवासले ज्ञानेन्द्र शाहको बारेमा बनाएको दृष्टिकोण के राज्यले तिनीप्रति बनाएको दृष्टिकोणको रूपमा जनसामान्यले अब लिने ? विज्ञप्तिमा यी प्रश्नहरूबारे मौनता छ ।विवाह समारोहमा प्रचलित नियमकानुनको पालना भयो कि भएन ? त्यस अनुरूप जन्ती, भोज, दाइजो, खर्च आदि भएभएनन् ? त्यसको चियोचर्चा हुँदै गरेको छ । तर त्यसभन्दा पनि महत्त्वपूर्ण हो, एउटा विस्थापित शक्तिका बारेमा वर्तमान राष्ट्रपतिले आत्मसात गरेको दृष्टिकोण । विवाह पक्कै पनि राजनीतिक विषय होइन, राष्ट्रपतिको पनि पारिवारिक समारोहको निजत्वको सम्मान हुनैपर्छ । तर उठिरहेका सवालहरू र सरोकारहरू यसभन्दा टाढाका छन् । केही पहिलामात्र ज्ञानेन्द्र शाहको टिप्पणीप्रति मन्त्रीमण्डलमा चर्को बहस भएको थियो । ज्ञानेन्द्र शाहले राजनीतिक तथा धार्मिक संकीर्णताको आयतनलाई तन्काउन खोजेको आक्षेप छ । तिनको साहचर्यले श्वेत वस्त्रधारी राष्ट्रवादीहरू उत्साहित हुने गरेका छन् । हुन त नौ वर्ष पहिला नै जनमतलाई कदर गर्दै उनी सत्ता छाड्न बाध्य भएका थिए र राज्यले उपलब्ध गराएको सुविधा र संरक्षणमा जीवनयापन नेपालभित्रै गर्दैछन् । यस अवधिभित्र कहिले मुखर त कहिले चुप रणनीति अन्तर्गत उनले आफ्नो सांस्कृतिक स्वीकार्यता बढाउन अनेक उपक्रम गर्दै आएका छन्, जसका निम्ति छरछिमेकका शक्तिकेन्द्रहरूको परिक्रमा गर्ने गरेको समेत उजागर हुँदै आएको छ । कता डोर्याउने शीतल निवासलाईभनिन्छ, पुजारी र सैनिक हावी रहेको संस्था संकीर्णतावादी राजनीतिका निम्ति उर्वरभूमि हो । अहिलेको सन्दर्भ राष्ट्रपतिको निरीहता हो कि उदारमना प्रस्टिनुपर्छ । संरचना, प्रक्रिया र मान्यतासँग जोडिएका कुराहरू केवल संविधानमा कोरिँदैमा सबै राम्रो भइहाल्ने होइन, नत गणतन्त्र नै सही लिकमा हिँडेको मान्न सकिन्छ । राष्ट्रपति र राष्ट्रपति कार्यालयको समेत प्रतिबद्धता अनुुकूल आचरण र व्यक्ति राष्ट्रपतिको समग्र राजनीतिक संस्कार पनि उत्तिकै निर्णायक तत्त्वहरू हुन् । संविधानको रहनुमा र रहबर अर्थात रक्षक र पथप्रदर्शक मानिएको राष्ट्रपति स्वयं विराउन लागे भने त्यो चिन्ता र चासो विषय बन्नु स्वाभाविक हो । अहिलेको राष्ट्रपति भवन कुनै दलविशेष र त्यस दलका नेताकार्यकर्ताहरूको मात्र सम्पत्ति नभएर सबै नेपालीहरूको साझा धरोहर भइसकेकोले त्यसबारे व्यापक सार्वजनिक बहस भने चलिरहनु उपयुक्त हुनेछ । राष्ट्रपति भवन एउटा आवासमात्र होइन, यो हाम्रो स्वातन्त्रय चेतना, हाम्रो अस्मिता र मुलुकको जनसंघर्ष निर्माणका लागि प्राण न्यौछावर गर्नेहरूको भावनाको प्रतीक हो । गणतन्त्रलाई बयलगाडामा राखेर चन्द्रमामा पुग्नेजस्तो दिवास्वप्न हेर्नेहरूले आखिर छोटो समयमै त्यो साकार भएको हेरे । जनताले चाहे भने कुनै पनि मुकुटधारीहरूलाई भुइँ सतहमा ल्याइपुर्याउन सक्छन् । अर्को कुरा शीतल निवासमा मूलढोकादेखि नै सलामी ठोक्ने, सवारी चलाउने जस्ता प्रत्येक कामका लागि खटिएका कर्मचारीहरू जनताले तिरेको करबाट पालित छन् । तिनीहरू त्यो समारोहमा जो राष्ट्रपतिको छोरीको हुँदै थियो, त्यसमा खटिएका थिए । संरचनागत परिवर्तन बारेको चासो, उत्सुकता एवं आत्मतत्परता निकै सामयिक र यथार्थवादी लाग्छ । राष्ट्रपतिको स्वकीय सचिवालयको विज्ञप्तिले अहिलेको बहससँग जोडिएर आएका सवालहरूको जवाफ समेट्न नसक्नु मुख्य चासोको विषय हो । राजतन्त्रमा अधिपतिको आदेश सर्वोच्च हुन्छ । लोकतान्त्रिक गणतन्त्रमा विधिको सर्वोच्चता स्वीकार गरेर चल्छ । राष्ट्रपतीय संस्था नवीन भएको हुनाले यसले आफ्ना परम्पराहरूको लिक आफैंले कोर्दै जानुपर्ने हुन्छ । राष्ट्रपति र राष्ट्रपतीय संस्थाको अहंकार्य भनेको विधि, प्रक्रिया र मान्यताको पालना गर्नु र गराउनु हो । झट्ट सुन्दा यो कुरा सामान्य लाग्छ, तर व्यवहारमा उतार्न निकै चुनौतीपूर्ण छ । राजनीतिक दल र तिनका नेताहरू आफ्नो स्वार्थ पुरा गर्न हरदम विधि, प्रक्रिया र मान्यताको उल्लंघन गर्न उद्यत रहन्छन् । राष्ट्रसेवक नाम दिइएका कर्मचारीहरूको प्रवृत्ति पनि आत्मकेन्द्रित हुनसक्छ । उनीहरूको ध्यान हरदम आफ्नो सुविधा र लाभमा हुनसक्छ । बाह्य र आन्तरिक स्थायी सत्ताका अंगहरू आफ्नो अनुकूल राष्ट्रपतीय संस्थालाई रबर स्ट्याम्प बनाउने चेष्टा गर्न सक्छन् । यसरी कतिपय सन्दर्भ यस्तो आइपुग्छन्, जतिखेर राष्ट्रपति भवनमा बृहत्तर राष्ट्रिय स्वार्थको दृष्टिकोणको नितान्त अभाव भेटिन सक्छ । मूर्त र अमूर्त स्वार्थका कुहिरोले शीतल निवासलाई छेक्न सक्छ । त्यस्तो बेला यसरी राजनीतिक र कर्मचारी वृत्तको चेपबाट राष्ट्रिय स्वार्थलाई सकुशल अघि बढाउन राष्ट्रपतिलाई सघाउने काम उनका निजी सल्लाहकार तथा सहयोगीहरूले गर्नुपर्ने हुन्छ । त्यसभन्दा पनि बढी राष्ट्रपतिको निजी योग्यता, इमानदारी र खुबी प्रकट हुने पनि यस्तै बेलामा नै हो ।लाक्षणिक असरगणतन्त्र साध्य होइन, साधन हो । २००७ सालको क्रान्तिका अगुवाहरूले गद्दी त्याग गरेर विदेश पलायन गरिसकेका राजा त्रिभुवनलाई ससम्मान फिर्ता ल्याए । त्यसपछिका तीन पुस्ताका चार शाह राजाहरूले आफ्नो धार्मिक, सामाजिक, सांस्कृतिक एवं राज्यशक्ति लगाएर पनि जनपक्षीय उभारलाई निस्तेज गर्न सकेनन् । सक्रिय शाहीकालमा राष्ट्र भनेकै राजाको विस्तारित शरीर थियो । राज्यको परिचयसँग जोडिएको साम्प्रदायिक एवं संकीर्ण परिभाषालाई परिवर्तन गर्न देखाएको अरुचिले गर्दा मधेस विद्रोहको विजारोपण भयो र वैकल्पिक राष्ट्रियताका आधारहरू पहिल्याउने प्रयत्न भयो । सहिष्णुु लोकतन्त्रले नै समावेशी लोकतन्त्र स्थापित गर्न सक्छ भन्ने मान्यता राख्दै संविधानले राष्ट्रपतिलाई राष्ट्रिय एकताको प्रबद्र्धकको रूपमा स्वीकार्यो । राजतन्त्रले यदाकदा जातीय विविधतालाई फगत भाषिक र सांस्कृतिक विविधताका रूपमा मानेको जस्तो देखाउँथ्यो । तर गणतन्त्र भनेको आम नेपालवासीका लागि विपन्न एवं विविधतायुक्त देशमा समानता, सम्मान, समृद्धि र सत्ताको खोजी हो । राष्ट्रपति भवनको स्ट्याबिलिटी र एकाउन्ट्याबिलिटी अर्थात स्थिरता र जवाफदेहिता भनेको नै यी प्रश्नहरूबारे घोत्लिनुु हो । कतिपय कोणबाट व्याख्या गरिएको छ, ज्ञानेन्द्र शाहलाई शीतल निवास बोलाएर राष्ट्रपतीय संस्थाले एउटा निषेध र प्रतिशोधको परिपाटीलाई समाप्त पारेको छ । समयले कोल्टो फेरेको छ, तर पनि अहिले कतिपय कोणबाट विविधतालाई अन्तिम कवचको रूपमा लिंँदै त्यसलाई देखाएर आतंकित पार्ने र कृत्रिम राष्ट्रियता निर्माण गर्ने तानाबाना बुुनिँदैछ । मधेसको घुर बैठकीहरूमा सबैभन्दा बढी सोधिने निरीह प्रश्न हुन्छ, अब के हुुन्छ त ? के शीतल निवासले अबका दिनमा संवाद र समझदारीको लागि बोलाइने राजनीतिक बैठकीमा ज्ञानेन्द्र शाहलाई पनि निम्त्याउनेछ ? आफू पुर्ने खाडल आफैंले खन्नलागेको पत्तो इतिहासमा कैयौंले बेलैमा पाउँदैनन् । यहींनेर मलाई एउटा उर्दुुको शेर सम्झना हुन आउँछ : तकदिर ऐसी होती हैं कि सर्द रात में, मुुझे सोने नहीं देतीओढुु, विछाउ क्या वात किस्मत की रोने नहीं देती ।"
कर्णालीमा शिक्षा र स्वास्थ्य,"मुलुकका दुर्गम ठाउँ धेरै कुराबाट ठगिन बाध्य छन् । शिक्षा र स्वास्थ्यजस्ता आधारभूत न्युनतम नैसर्गिक अधिकारबाट बञ्चित हुनुपरेको छ । त्यसमध्ये भौगोलिक रूपमा राजधानी वा सहरबजारबाट टाढा कर्णाली केन्द्रीय शासन सत्ताबाट अझै उपेक्षाको अवस्थामै छ । नयाँ शैक्षिक सत्र सुरु हुनलाग्दा समेत कैयन ठाउँमा अझै पाठ्यपुस्तक पुग्न नसेकेकोले नै बताउँछ कि हाम्रो शैक्षिक गुणस्तर र सहुलियत कहाँ पुग्दैछ । कति ठाउँमा विद्यालय छ, शिक्षक पुग्दो छैन । कतै फेरि विद्यार्थीभन्दा शिक्षक धेरै भएर घाम तापेर, हाइ काढेर दिन बिताउनुपर्ने अवस्था छ । विद्यार्थीशिक्षक छन्, विद्यालयको भौतिक अवस्था खुला चौर प्लेटफर्म भएका छन् । सबैभन्दा दु:खदायी अवस्था त पढाउनुपर्ने पाठ्यपुस्तक नै बेलामा पुग्दैनन् । अनि शिक्षकले के पढाउने, विद्यार्थीले के पढ्ने ? परीक्षा प्रणाली भने समान समयमा तोकेर अन्दाजी पासफेल गर्नेगराउने दिनचर्यामै हाम्रो दुर्गम शिक्षा गुज्रेको छ । राज्यका जिम्मेवार निकायहरूको नकचरो प्रवृत्ति यसमा प्रमुख दोषी हुन् । त्यसपछि स्थानीय नेता, अभिभावक र विकासे अड्डा थोरै भागिदार हुन् । अनावश्यक खर्च गर्न अभिभावकका लागि जति पनि पैसा हुन्छ । खानलाई अन्न छैन, तर त्यही अन्न कुहाएर रक्सीले मातेर घरमा जात्रा देखाउने पौरख हुन्छ । नेताको पगरी गुँथेर सिद्धान्तका ठुटे बहस गरेर धेरेलाई नेता हुँ नि भन्ने रहर हुन्छ । तर घरगाउँको विद्यालयको अवस्था, पढाइ वा स्वास्थ्य र सडकजस्ता जनसरोकारमा मतलब गर्दैनन् । सदरमुकामसम्म जेनतेन पुग्ने विकासे संस्थाले कम्तीमा मध्यस्थकर्ताको भूमिका निभाइदिए पनि ठूलो राहत हुने थियो । अहिले त गाउँगाउँमा एफएम रेडियो छन्, टिभीको पहुँच पनि लगभग बढ्दैछ । हातहातमा मोबाइल छ । कम्तीमा विद्युतीय माध्यमलाई अधिक प्रयोग गरेर टेलिमेडिसिन नमुना अभ्यास जसरी शिक्षाको ज्योति बढाउन पनि सकिन्छ । रेडियो र पत्रिकामा अनेक जनचेतनामूलक सन्देश, शिक्षा र स्वास्थ्य हाम्रो मौलिक हक हो भनेर कान टट्याउने विज्ञापन खर्चमै अधिक हिसाब मिलान हुँदैछ । अनि अहिलेको विद्यार्थी पुस्ता मोबाइल वा विद्युतीय माध्यमको सही सदुपयोगभन्दा अधिक दुरुपयोग गर्नमा ट्यालेन्ट छन् । चाहिने ज्ञान गुणका शिक्षा लिन फुर्सद छैन । हातमा मोबाइल खेलाएर क्लास लिने र घरबाट जाँदाआउँदा कानमा ठेडी कसेर म्युजिक फ्यानको संसारमा रमाएका हुन्छन् । सरकारी स्वामित्वको जनक शिक्षा सामग्री लिमिटेड र साझा प्रकाशनजस्ता निकायलाई सही सदुपयोग गर्न नसक्नु अर्को उदेकलाग्दो परिणाम हो । त्यही निजी क्षेत्रका ससाना प्रकाशन गृहले पुस्तक, पत्रिका वा अन्य आवश्यक उत्पादन भनेको समयमा भनेको प्रति उत्पादन गरेर मुलुकभर वितरण गर्न सक्छ । राज्यको अर्बौं लगानी, पुँजी भएका संस्थाहरू आज तलब खान नसक्ने, अस्तित्वको लागि याचक कर्णालीका भोकमरीले पिल्सिएका दु:खी जनताजस्ता सहरमा परिचय लुकाउनुपर्ने अभागी कर्मचारी भएका छन् । शिक्षा मन्त्रीलाई भीसी, डिन र रजिष्ट्रार नियुक्तिमा चासो र चिन्ता लिनै फुर्सद हुन्न, अनि प्रधानमन्त्रीलाई दीक्षान्त समारोहमा गाउन लगाएर कुलपति बन्दै चारपाते चुच्चे टोपीबाट झरेका फुर्का सारेर मन्तव्य दिन पाएपछि भइहाल्यो । श्रीकृष्ण राजवंशीसिन्धुली"
प्रदेश संरचनाबारे फेरि सोचौं,"प्रदेश सीमांकन अहिलेको मूल समस्याको रूपमा देखापरेको छ । एक वर्षअघि संविधान घोषणा गर्दा प्रदेश नम्बर ५ संघीय नेपालको नयाँ संरचनाको एउटा प्रमुख अङ्गको रूपमा पेस गरिएको थियो । एक वर्षपछि कुनै कारण र औचित्य पेस नगरी प्रदेश ५ लाई टुक्र्याउन खोजिएको छ । एक वर्ष अघिको निर्णय आजै किन औचत्यहीन हुनपुग्यो ? यसभित्र निहित राष्ट्रिय एकताका दृष्टिकोण के हुन् ? यस्ता थुप्रै प्रश्नहरू उब्जिएका छन्, जसको उत्तर सरकारसँग देखिँदैन । स्वाभाविक रूपमा यस्तो प्रवृत्तिबाट प्रदेश नं ५ का जनतामा आक्रोश बढेको छ भने संविधानको कार्यान्वयन आफैंमा अन्योलमा परेको छ । विवाद र असमझदारीको भुमरीमा वर्तमान संविधान कार्यान्वयन संविधानले तोकेको अवधिभित्र हुनसकेन भने देशमा वैधानिकताको ठूलो संकट आउनेछ । हुन त संविधानसभाको विगतको अनुभवलाई हेर्दा २०७४ माघसम्म संविधान कार्यान्वयन हुन नसके पनि संसदले बहुमतको आडमा आफ्नो पदावधि आफैं नथप्ला भन्न सकिँदैन । यदि यो बाटो अपनाइयो भने त्यो अर्को भुल हुनेछ । पाँच विकास क्षेत्रसंघीयताको अवधारणालाई शान्ति, समुन्नति र राज्यसत्तामा सबै जातीय समुदायको समानुपातिक हकअधिकार सुनिश्चित गर्न पाँच विकास क्षेत्रलाई राज्यको निर्माण गर्न उपयोगी हुनसक्छ भन्ने चिन्तनलाई फेरि एकपल्ट पुनरावलोकन गर्न आवश्यक भएको छ । हुन त यो तर्क पेस गर्ने बित्तिकै देशका स्वघोषित अग्रगामीहरू महेन्द्रवादको पुनरोत्थान हुनथाल्यो भनी चिन्तित हुनेछन् । तर यथार्थलाई हेरौं । मानव इतिहासमा कुनै पनि नेता या शासकबारे विचार गर्दा राम्रो र नराम्रो दुवै पक्षलाई विवेकपूर्ण तरिकाले हेर्न सक्नुपर्छ, किनभने कुनै पनि व्यक्ति सबै कुरामा पूर्ण हँुदैन । हामीलाई थाहा छ, केही दशक अघिसम्म रूसमा स्टालिनबारे आलोचना गर्ने प्रयास गर्नु क्रान्ति र समाजवाद विरोधी ठहरिन्थ्यो । आज माक्र्सवादलाई क्रान्तिको आधार स्तम्भ ठान्ने नेपालको माओवादीकै नेताहरूले पनि माक्र्सवाद त्यागिसके भने कतिपय वरिष्ठ नेताहरू स्टालिनले थुप्रै गल्ती गरेको भनी अब खुलासा गर्न थालेका छन् । चीनमै हेरांै : वामपन्थी सिद्धान्तको धरातलमा उभिएर माओले बिसौं शताब्दीको सायद सबैभन्दा ठूलो क्रान्ति गरे, तर उनको रोमाञ्चकारी वाम सिद्धान्तले दसौं लाख चिनियाँहरू सन् १९६० को दशकमा भुखमरी र सांस्कृतिक क्रान्तिमा सखाप भए । चीनलाई यो राष्ट्रिय अस्तित्वमा आएको संकटबाट मुक्ति अर्का नेता देङले दिलाए । रूस र चीन दुवै देशका नेताहरूले ठूला काम गरे भने ठूला भुल पनि गरे । त्यस्तै रूसमा लेनिनको क्रान्तिपछि जारको हत्या गरियो र शोषणको अन्त्य भएको कुरो जनतासमक्ष पेस गरियो । यथार्थमा रूसी जार शासकहरू शोषक र सामन्त थिए, कडा सामन्ती संरचनामा देशलाई राखेका थिए । तर यस्ता शोषक भनिएका र मारिएका शासकको गाडिएको हाडखोर ७० वर्षपछि गाडिएको ठाउँबाट खनेर ल्याई पूर्ण इज्जतसाथ फेरि सद्गत गरियो, किन ? उत्तर स्पष्ट छ : जारहरू शोषकसामन्त भए पनि उनीहरूले रूसी राष्ट्रको विस्तार र रूसी राष्ट्रिय पहिचान कायम गर्न इतिहासमा खेलेको भूमिकाको लागि उनीहरूलाई फेरि इज्जत र सम्मान गरियो । अर्थात् जारशाहीको नकारात्मक पक्ष सामन्ती शोषण थियो भने सकारात्मक पक्ष रूसी राष्ट्रिय पहिचानको निर्माण थियो । लेनिनले नकारात्मक पक्ष समातेर हत्या गरे भने ७० वर्षपछिको पिढीले जारशाहीको सकारात्मक पक्षलाई सम्झेर सम्मान गर्यो । यस परिवेशमा महेन्द्रवाद भनेर आफ्नो विचारसँग नमिल्नेलाई एउटा खोपामा राखेर मुख बन्द गर्न खोज्ने हामीभित्र रहेको प्रवृत्तिप्रति पनि हामी सचेत हुन जरुरी छ । निश्चय पनि २०१७ सालमा एउटा लोकप्रिय र बौद्धिक नेताले नेतृत्व गरेको प्रजातान्त्रिक सरकार हटाउनु राजा महेन्द्रको ठूलो भुल र अन्याय थियो । सायद त्यसबखत सुरु भएको प्रजातन्त्रले काम गर्न पाएको भए देशमा प्रजातन्त्र र प्रजातान्त्रिक सरकारले देशको उन्नतिको लागि मजबुत जग खडा गर्ने थियो । यो यथार्थलाई मनन गरिसके पनि महेन्द्रको शासनमा भएका सबै काम गलत थिए भन्नु फेरि अर्को भुल हुनेछ । उदाहरणको लागि छुवाछूत अन्त्य गर्ने कानुन राजा महेन्द्रले पेस गरे । त्यस्तै नेपाली सामन्तवादका जगमा, जुनसुकै कारणले होस्, दह्रो प्रहार भूमिसुधार ऐन अन्तर्गत महेन्द्रबाट सुरु भयो । देशमा आधुनिक औद्योगिक कलकारखाना स्थापना भयो र नेपालको पहिचान अन्तर्राष्ट्रिय रंगमञ्चमा लैजाने सकारात्मक प्रयास भयो । यस्ता र अन्य थुप्रै सकारात्मक प्रयास त्यसबखत भयो । त्यस्तै सिलसिलामा ७५ जिल्ला र ५ विकास क्षेत्रको अवधारणा आयो । यो सबै अवधारणा र दृष्टिकोण महेन्द्रको शासनको संरचना अन्तर्गत आएको भनी त्यसको औचित्य नहेरी तिरस्कार गर्नुको कति जायज छ ? यस्ता प्रश्नमा विचार गर्ने कि नगर्ने ? यही प्रश्न पाँच विकास क्षेत्रलाई संघीय नेपालको पाँच राज्यमा लागु गर्ने कि नगर्ने ? महेन्द्रको शासन शृङखलाको क्रममा निस्केको अवधारणा भएकाले यसलाई अस्वीकार गर्ने हो भने ७५ जिल्लालाई के गर्ने ? विभिन्न क्षेत्रमा यस्ता थुप्रै प्रश्नहरू निस्कनेछन् । अर्थात अब पूर्वाग्रहलाई नै निर्णयको आधार नबनाएर समस्या समाधान गर्ने हिजोको अनुभव र आजको आवश्यकताबारे गम्भीर भएर छलफल गर्नु उचित हुन आउँछ ।आर्थिक विकास र गतिशीलतानेपालको उत्तरी छिमेकी चीन ४० वर्ष अगाडिसम्म तेस्रो विश्वको गरिब देश थियो । तर यो ४० वर्षमा चीनको कायापलट भएको छ भने यही गति भारतमा पनि छ । सौभाग्यवश नेपालको सिमाना यी दुवै राष्ट्रसँग जोडिएको छ । यसका साथै आउँदा वर्षमा चीनमा लगानी र विकासको ठूलो प्रयास दक्षिणी र पश्चिमी प्रान्तमा हुँदैछ । नेपालसँग जोडिएको चीनको तिब्बत प्रान्त यही विकासको प्राथमिकतामा पर्छ । त्यस्तै भारतको विकासको पनि अब ध्यान देशको पूर्वी प्रान्तमा बढाउने नीति लागु गरिएको छ । यी सबै प्रान्तहरू नेपालको सिमानासँग जोडिएका छन् । अर्थात भारत र चीन दुवै देशको लगानी र विकासको ठूलो प्रयास दुवै देशको नेपालसँग जोडिएको प्रान्तहरूमा हुँदैछ । यो यथार्थबाट नेपालका नयाँ प्रान्तहरूले फाइदा लिने हो भने हाम्रा नयाँ गठन हुने प्रान्तहरू उत्तर र दक्षिण दुवै देशसँग सम्पर्क गर्न मिल्नेगरी बनाउनु के उपयुक्त होइन र ? पाँच विकास क्षेत्रलाई पाँच प्रान्त बनाउने अवधारणाले यो सम्भावनालाई मूर्तरूप दिन्छ र हरेक नयाँ प्रान्तलाई उत्तर र दक्षिणमा हुने नयाँ आर्थिक गतिशीलतासँग प्रत्यक्ष रूपमा जोड्ने मौका दिन्छ । साथै नेपालको मूल प्राकृतिक स्रोतको रूपमा रहेको जलस्रोतको उपयोग पनि सुगम र कम झन्झटिलो हुनेछ ।राज्य संरचनामा अधिकारउत्तरदक्षिण सीमामा हुनेगरी निर्माण गरिएको पाँच विकास क्षेत्रलाई पाँच प्रान्त बनाउने चिन्तनको विरोध छ । देशभित्र मधेसमा रहेका नेपालीहरू आन्तरिक उपनिवेशजस्तो स्थितिमा रहेको हुँदा उत्तरदक्षिण संघीय संरचना अनुपयुक्त छ भन्ने तर्क आउने गरेको छ । यो तर्क हेरौं तराईमधेसका जनतालाई नेपालको राज्यव्यवस्थामा विगतमा अघोषित बन्देज रहेकै हो र त्यस परिवेशमा स्रोतसाधनको शोषण भएकै हो । तर यो आर्थिक र राजनीतिक शोषण मधेसमा मात्र सीमित थिएन । यथार्थमा नेपालको जहानियाँ शासनको युगमा मूलत: काठमाडौं केन्द्रितदेखि बाहुन, क्षत्री र सम्पन्न नेवार समुदाय बीचबाट आएका, मेरो अन्दाजमा ७०० देखि १,००० परिवारले सम्पूर्ण राज्यव्यवस्थामा आफ्नो राजनीतिकआर्थिक स्वार्थका साथै सांस्कृतिक दबाब कायम गर्न सफल भएको थियो । यो शोषणबाट पहाड र तराईमा बस्ने सबै आम नेपाली पीडित थिए । यसको उदाहरण विभिन्न क्षेत्र र जातिको मानव विकास सूचकाङ्कले इंगित गर्छ । सन् २०१४ सालमा प्रकाशित विश्व बैंकको प्रतिवेदनअनुसार नेपालको सत्तामा हावी जातीय समूह अर्थात खस समुदायको बाहुल्य रहेको जिल्लाहरूको मानव विकास सूचकाङ्क र तराईमधेसको मानव विकास सूचकाङ्कमा खास फरक छैन । कतिपय खसआर्य बाहुल्य भएको पहाडी जिल्लामा मानव विकास सूचकाङ्क मधेसको जिल्लाभन्दा तल छ ।यसको अर्थ सत्तामा हावी भएको खसआर्यको अवस्था नै देशका विभिन्न जिल्लाहरूमा र विशेषत: मध्य र सुदूर पश्चिममा दयनीय छ र यो समूह सामन्ती शोषणको चक्रमा परेर देश छोडी भारतको विभिन्न क्षेत्रमा जान बाध्य छ । यसको अर्थ नेपालको सीमित घरानियाँ परिवारले सञ्चालन गरेको सामन्ती संरचनाबाट तराईमधेसमात्र नभई पहाडकै खस आर्थिक रूपमा प्रताडित थिए । दलितहरू सबैतिरबाट शोषित र बञ्चित थिए । अत: काठमाडौंमा हावी रहेको पहाडिया शासक वर्गले एउटा क्षेत्रको मात्र शोषण गर्यो भन्ने तर्क आफैंमा कमजोर छ । सामन्ती राज्यले पहाडतराई सबैतिर शोषण गरेको थियो र राज्य संरचनामा सहभागिताको दृष्टिकोणबाट पनि काठमाडौं सानो खसआर्यको सीमित घरानियाँ समूहको मात्र बाहुल्य थियो । यो संरचनामा देशका विभिन्न जिल्ला र क्षेत्रमा बस्ने जनताको राज्य सञ्चालनमा सहभागिता न्युन थियो । साथै यथार्थ के थियो भने राज्य सञ्चालनको यो सानो घरानियाँ संरचनामा पनि मधेसको कुनै सहभागिता थिएन र उनीहरूलाई पछाडि पारिएको थियो । त्यसैले आज प्रश्न आर्थिक उपनिवेशको नभएर राजनीतिक सहभागितासँग जोडिएको छ अर्थात जनसंख्याको अनुपातमा राज्यव्यवस्थामा तराईमधेसको सहभागिता सुनिश्चित गर्नु आजको चुनौती हो । समावेशी र समानुपातिक सहभागिता एकातिर यसरी राज्यव्यवस्थामा सबैको सहभागिता सुनिश्चित गर्नुछ भने अर्कोतिर नयाँ स्थापना हुने राज्यले चीन र भारतको आर्थिक गतिशीलताबाट फाइदा लिनसक्ने भौगोलिक संरचना पनि निर्माण गर्नुछ । यी दुवै लक्ष्य उत्तरदक्षिण सिमाना हुने प्रान्त संरचनाबाट प्राप्त हुन सक्नेछ । तर उत्तरदक्षिण सीमा छुने पाँच प्रान्तको निर्माणमा सबै जातीय समूहको राजनीतिक सहभागिता र स्वामित्व समानुपातिक रूपमा सुनिश्चित गर्नुपर्छ । यसका लागि प्रान्तभित्र रहेका विभिन्न जातीय समुदायको जनसंख्याको अनुपातमा राज्यका राजनीतिक लगायत विभिन्न अङ्गमा प्रतिनिधित्व हुने चुनावी तथा अन्य संरचना कायम गर्नु अनिवार्य हुन आउँछ । सहभागिताको सिद्धान्तमा अडेर निर्माण हुने दक्षिणउत्तर प्रान्त समावेशी र समानुपातिक बनाए उत्तरदक्षिण नाकालाई प्रान्तीय विकासको लागि प्रयोग गर्न सकिन्छ । संसारको दुई गतिशील अर्थतन्त्रबीच अडेको र सिमाना जोडिएका प्रान्तले हरेक प्रान्तको लागि विकासका नयाँ सम्भावना खोल्नेछ र नेपालमा सबै जाति र समूहको स्वामित्व सहभागिता र विकासको नयाँ अध्याय खोल्नेछ । यस परिवेशमा पाँच विकास क्षेत्रलाई पाँच प्रान्त गर्ने बेला आएन र ?सबै नेपालीहरूले फूलबारीमा मौलाउन पाउनुपर्छ र आवश्यक मलजलको सुनिश्चितता हुनुपर्छ । यसको लागि राजनीतिक दृष्टिकोणले प्रत्येक प्रान्तको राजनीतिक र शासकीय क्षेत्रमा समानुपातिक सहभागिता र आर्थिक दृष्टिकोणले उत्तरदक्षिणका देश छुने भूगोल अबको आवश्यकता हो । यो यथार्थलाई उपेक्षा गरेर सिर्फ जात र क्षेत्रको फरकलाई मात्र प्राथमिकतामा राख्ने चिन्तनलाई संस्थागत गर्न खोजे केहीको सत्ता स्वार्थपूर्ति होला । तर राष्ट्रिय स्वार्थ, एकता र विकास पछाडि पर्नेछ ।लोहीन राप्रपाका वरिष्ठ नेता हुन् ।"
न्यायाधीश हुने महिला नभएकै हुन् ?,"नेपालको संविधानको भाग ११ मा न्यायपालिका सम्बन्धी व्यवस्था छ । धारा १२७ मा सर्वोच्च अदालत, उच्च अदालत र जिल्ला अदालत गरी विगतमा जस्तै ३ तहको न्यायपालिका संरचना रहेको छ । नेपालको संविधान अनुसार पुनरावेदन अदालतको स्थानमा उच्च अदालत गठन भएपश्चात न्यायाधीश नियुक्तिको प्रसंगले दैनिक रूपमा चर्चा पाएको थियो । उच्च अदालतको न्यायाधीश हुन योग्यता पुगेकालाई आवेदन फारम दर्ता गराउनका लागि न्यायपरिषदले २०७३ कात्तिक महिनामा आह्वान गर्यो । उच्च अदालतको न्यायाधीशको उम्मेदवारीका लागि करिब ९०० जति आवेदनहरू दर्ता भए । जसमा करिब १५० महिला, करिब २०० जनजाति र करिब १३० जति मधेसी समुदाय लगायतका कानुन व्यवसायीहरूले दर्खास्त दिए । सुशीला कार्की प्रधानन्यायाधीश भएको समयमा महिला न्यायाधीशहरूको संख्या आधा हुनसक्ने हल्ला बजारमा व्यापक आयो । प्रधानन्यायाधीशले काठमाडौंमा भएको कानुन व्यवसायी महिला सम्मेलन, वीरगन्जमा भएको कानुन व्यवसायी परिषदको बैठकको उद्घाटन लगायत विभिन्न कार्यक्रमहरूमा न्यायाधीशको नियुक्ति दलीय भागबन्डाको आधारमा नभई योग्यता र क्षमताको आधारमा गर्ने र न्यायाधीश नियुक्तिमा महिलाको संख्या वृद्धि गर्ने अभिव्यक्तिले यो पटकको नियुक्तिमा न्यायालय महिलामय हुने भयो भन्ने आवाज पनि उठे । न्यायपरिषदमा न्यायाधीशको लागि परेका आवेदनहरू न्यायपरिषदका सम्पूर्ण सदस्यहरूको व्यस्तताका कारण तत्काल बैठक बस्न ढिला भए पनि न्यायाधीश नियुक्तिको विषयलाई लिएर लामो समयदेखि न्यायपरिषदको बैठक पटकपटक बस्यो, तर न्यायाधीश नियुक्तिको निर्णय हुनसकेको थिएन । न्यायपरिषदको पटकपटक बैठकपश्चात २०७३ पुस २८ गते मध्यरातमा उच्च अदालतका न्यायाधीश नियुक्तिको निर्णय भयो । ८० जना न्यायाधीश उच्च अदालतमा बढुवा र नियुक्तिको सिफारिस हँुंदा २ जना पूर्व अतिरिक्त न्यायाधीश र ४ जना कानुन व्यवसायी गरी जम्मा ६ जना अर्थात ७५ प्रतिशतमात्र महिलाको सहभागिता रहेको देखियो । नेपाल राष्ट्रसेवक कर्मचारीबाट १ जना पनि महिला न्यायाधीश नियुक्तिमा सिफारिस परेको देखिएन । कानुन व्यवसायी महिलाहरूको तर्फबाट पूर्व अतिरिक्त न्यायाधीश २ जना र नयाँ ४ जना गरी ६ जना महिलामात्र सिफारिस हुंँदा एकातर्फ सकारात्मक हो कि भन्ने देखिए तापनि संविधान र कानुनको व्याख्या गर्ने निकायमा नै महिला सहभागिताले स्थान नपाउँंदा नेपालको संविधानको मर्म र भावना अनुरूप नहुनु दु:खद हो । करिब १५० जना कानुन व्यवसायीहरूले आवेदन दिएकोमा सबै अयोग्य नै थिए त ? नेपालको संविधानको मर्म र भावना अनुरूप समानुपातिक समावेशी भएकै हो ? उच्च अदालतको न्यायाधीशको लागि के महिला सक्षम नभएकै हुन् ? नेपालको संविधानको प्रस्तावनामा स्वतन्त्र, निष्पक्ष र सक्षम न्यायपालिका र कानुनी राज्यको अवधारणाप्रति प्रतिबद्ध भई धारा १५३ मा न्यायाधीशको नियुक्ति, सरुवा, अनुशासन सम्बन्धी कारबाही, बर्खास्ती र न्याय प्रशासन सम्बन्धी अन्य विषयमा सिफारिस गर्ने वा परामर्श दिने काम न्यायपरिषदले गर्छ भन्ने संवैधानिक व्यवस्थाका साथै न्यायपरिषद ऐन २०७३ को दफा ५ मा न्यायपरिषदले संविधानको अधीनमा रही समानुपातिक समावेशी सिद्धान्त बमोजिम न्यायाधीश नियुक्ति गर्नेछ भन्ने व्यवस्था रहेको छ । नेपालको संविधानको भाग ११ मा न्यायपालिका सम्बन्धी प्रावधानमा महिलाको संख्या यकिन नगरे पनि नेपालको संविधानको भाग ३ को मौलिक हकको धारा ३८ मा महिलाको हक अन्तर्गत राज्यका सबै निकायमा महिलालाई समानुपातिक समावेशी सिद्धान्तको आधारमा सहभागी हुने हक हुनेछ भनी महिलाको हकलाई मौलिक हकभित्र राखी सुनिश्चित गरेकोले राज्यका सबै निकायमा समानुपातिक समावेशिताको आधारमा महिला सहभागितालाई जोड दिनुपर्ने संवैधानिक व्यवस्थाको मर्म र भावनालाई न्यायपरिषदले अनुशरण नगरेको भन्ने ठोकुवा गर्ने परिस्थिति सिर्जना भएको छ ।न्यायपरिषदले ८० जना न्यायाधीशहरूको नियुक्तिको सिफारिसको निर्णयमा ६ भागमा विभाजन गरिएको छ । जसमा (१) नेपाल न्यायसेवाको राजपत्राङ्कित विशिष्ट श्रेणीको पदमा कार्यरत मध्येबाट ५ जना, (२) जिल्ला अदालतको न्यायाधीश पदमा कार्यरत १३ जना, (३) तत्कालीन पुनरावेदन अदालतको अतिरिक्त न्यायाधीश भई काम गरिसकेका व्यक्तिहरू २७ जना मध्येबाट १० जना, (४) जिल्ला अदालतको न्यायाधीश पदमा कार्यरत न्यायाधीशहरू मध्येबाट २१ जना, (५) नेपाल न्यायसेवाको राजपत्राङ्कित प्रथम श्रेणीको पदमा कार्यरत कर्मचारी मध्येबाट ६ जना, (६) वरिष्ठ अधिवक्ताहरू मध्येबाट २५ जना । कानुन व्यवसायीबाट नियुक्तिको लागि सिफारिस गरिएका निर्णय ६ नं मा वरिष्ठ अधिवक्ताहरू भन्ने छनोटको आधार उल्लेख गरिए तापनि उक्त २५ जना कानुन व्यवसायीहरूको नामको लिष्टमा अधिवक्ता नै उल्लेख गरिएको छ ।विगतमा न्यायाधीश नियुक्तिमा न्यायपरिषद विवादमा परेको थियो । यस पटक पनि त्यस्तै भयो । स्वतन्त्र न्यायपालिकालाई संरक्षण गर्ने न्यायपरिषद नै विवादमा परेपछि निर्णय के सच्चिने ? न्यायपरिषदको बहुमतले गरेको निर्णयउपर सच्याउने निकाय त छैन । सच्याउने निकाय छैन भन्दैमा दलीय भागबन्डामा न्यायाधीश नियुक्ति गर्दा न्यायपालिका कतिको स्वतन्त्र बन्न सक्छ ? यसभन्दा अगाडि न्यायाधीश नियुक्तिमा कानुन व्यवसायीबाट २७ जना नियुक्ति भई २ वर्षसम्म न्याय सम्पादनको काम पनि गरे । उक्त समयमा निजहरूलाई स्थायी नगरेका कारण नेपालको संविधान जारीपश्चात स्वत: पदमुक्त भएका थिए । २७ जना पूर्व अतिरिक्त न्यायाधीशहरू मध्येबाट १० जनामात्र सिफारिसमा परेका छन् । १७ जना पूर्व अतिरिक्त न्यायाधीशहरू २ वर्षसम्म न्याय सम्पादनको काम सम्पन्न गरिसकेपछि पनि हाल नियुक्तिको सिफारिसमा परेका छैनन् । के ती अयोग्य नै थिए त ? अयोग्य थिए भने पहिला किन नियुक्ति गरियो ? पाण्डे अधिवक्ता हुन् ।"
इतिहासको कसीमा किरात येले संवत्,"जित र हारको घामछाया भएर अगाडि बढ्ने इतिहासमा जित्नेको इतिहास स्वर्णाक्षरले लेख्ने र हार्नेको इतिहास चपरीमुनि पुर्ने सामान्य नियत हो । यसो भनेर किरातकालीन इतिहास, सभ्यता र त्यसैसँग सम्बन्धित किरात येले संवत्लाई इतिहास जनित प्रमाणको कसीमा नघोट्नु अथवा अपुष्ट प्रमाणको आधारमा मात्र त्यसलाई मानक मापन गर्नु क्षम्य हुने छैन । यसर्थ किरात इतिहासलाई सही प्रमाणको आधारमा प्रामाणिकता प्रदान गरी अगाडि बढ्नु नेपाली सभ्यता र नेपाली अस्तित्वको अविच्छिन्नताको लयलाई कायम गरी घनिभूत बनाउने सम्यक कर्म हो, किरात येले संवत् अभिलेख (२०१०)मा उल्लेख छ । किराती समाजमा माघ १ गते किरात येले संवत् नयाँ वर्षका रूपमा मनाइन्छ । तर देशविदेशबाट व्यक्त शुभकामना (२०७३ माघ १) एकातर्फ कलिगत आधारमा ५०७७ र अर्कोतर्फ ३७९६ उल्लेख गरेको पाइन्छ । किरात धर्म अन्तर्गत सत्यहाङ्मा पन्थ मान्नेहरूले किरात येले संवत् ५०७८ मनाउँदै आएका छन् । उनीहरूले चैत १ गतेलाई नयाँ वर्ष मनाउने गर्छन् । बहुभाषिक किरात समाजमा यो संवत्लाई येले तङ्बे, येले दोङ, येले थोचे भनेर बुझ्छन् । प्रत्यक्ष रूपमा तीनखाले संवत् प्रयोगले समाजमा अन्योल सिर्जना गरेको देखिन्छ । राजनीतिक इतिहासमा उल्लेख वल्लोकिरात, माझकिरात र पल्लोकिरातमा यो संवत् प्रचलनमा छ । लिम्बुवान, खम्बुवान, याक्खावान र कोइँचवानका किरातीले इतिहासमा उल्लेख प्रथम किरात हाङ (राजा) यलम्बरको नाममा प्रचलनमा ल्याएको संवत् हो । समुदायमा बहुसंख्यकले कलिगत आधारित ५०७६ चलनचल्तीमा ल्याएको पाइन्छ । नेपाल प्रज्ञा प्रतिष्ठानका पूर्वकुलपति तथा मुन्धुमविद् वैरागी काइँलाको संयोजकत्वमा गठित किरात येले संवत् अध्ययन समन्वय समिति र किरात समन्वय समितिको आयोजनामा २०६६ कात्तिक २८२९ गते राजधानी काठमाडौंमा सम्पन्न किरात येले संवत् अन्तर्राष्ट्रिय विशेष विचार गोष्ठीले प्रामाणिक आधारमा संवत् घट्न गएको निष्कर्ष दियो । प्राध्यापक डा जगदीशचन्द्र रेग्मी लगायत इतिहासविद्ले किरात येले संवत्लाई स्मारक संवत्का रूपमा मान्न सकिने र हाङ यलम्बरको शासनकाल गणनाले ३७९६ मात्र हुनसक्ने तथ्य सार्वजनिक गरे । उक्त निष्कर्षप्रति इतिहास तथा संस्कृतिविद् मञ्जुल याक्थुम्बा, किरात इतिहासकार दुर्गाहाङ याक्खाराई लगायतले मतैक्यता प्रकट गरेका थिए । त्यसयता किरात येले संवत्मा मत बाझिन पुगेको हो । समुदायमा किरात येले संवत् पालना गर्ने उत्सुकता, जागरुकता बढेको छ । धेरै कुरा यस्ता हुँदारहेछन्, जसलाई ऐतिहासिकताको कुनै तिथि, मिति, तथ्यको आधारविना पनि कतिपय कुराहरू सुरु हुँदारहेछन्, काइँलाको अभिमत छ, पछि गएर ती स्थापित पनि हुँदारहेछन् । कति चाहिंँ तथ्यको अभावमा फेरि विस्थापित पनि हुँदारहेछन् । यो संवत् पहिचानको विषय भएकाले नेपालको संस्कृतिहरूको समग्रता निर्माणका लागि ठूलो र ज्यादै महत्त्वपूर्ण अंग भएकाले संवत्लाई अनदेखी गर्नु हुँदैन । इतिहासविद् रेग्मीले गोपाल राजवंशावली उद्धृत गर्दै नेपालको प्राचीन कालमा ३२ पुस्ता किरात राजाहरूले १९०३ वर्ष ८ महिना शासनकाल रहेको उल्लेख गरेका छन् । त्यसलाई इतिहासको कालगणनामा जोड्नुपर्दा राजा जयवर्माको मालिगाउँमा पाइएको सालिकको संवत् १०७ अथवा ई १८५ लाई मिलनविन्दु मान्नुपर्ने हुन्छ, २०६६ सालमा प्रकाशित अभिलेखमा किरात शासनको काल निर्णयबारे भनेका छन्, उक्त ई १८५ लाई किरात राजाहरूको शासनको अन्त्यको विन्दु मानेर त्यसमा किरात राजाहरूको ज्ञान शासन वर्ष १९०३ वर्ष ८ महिना जोड्दा ई सन् पूर्व १७१८ वर्ष ८ महिना ईपूका मितिमा पुगिन्छ । त्यही मितिलाई नेपाली किरात राजवंशका पहिला राजा एलम्को शासन आरम्भ भएको मान्नुपरेको छ । यो गणना अनुसार हाल सन् २००९ मा नेपालमा किरात शासन भएको ३७२७ वर्ष ८ महिना भएको बुझ्नुपर्ने भएको छ । गोपाल राजवंशावलीको यही गणनामा आधारित भएर किरात येले संवत्को मिलान गर्नुपर्ने हुन्छ । यो संवत्लाई जातित्वको आत्मगौरव, विश्वास तथा पुख्र्यौली श्रद्धासाथ परिकल्पना गरिएको किरात येले संवत् स्मारक संवत्का रूपमा लिन सकिने रेग्मीको मत छ । मुलुकमा सम्पर्क संवत्का रूपमा विक्रम संवत् र ईस्वी संवत् रहेका छन् भने नेपाल संवत्, ल्होछारल्हो संवत्, बुद्ध संवत्, हिजरी संवत्, शक संवत्समेत प्रचलनमा छन् । मुलुकमा चलाइएका यी संवत्हरूका बारेमा प्राज्ञिक बहस जरुरी छ । समुदायबाट उठेका आवाजलाई परिस्थिति अनुकूल राज्यले यहाँ उल्लेखित संवत्लाई संघ वा प्रदेशको संवत्का रूपमा मान्यता दिलाउन सक्नुपर्छ ।"
"रसिया, सिरिया र ओबामा लिगेसी","सन् २०१० को जुलाईमा प्रसिद्व अमेरिकी पत्रकार बब उडवर्डसँगको अन्तर्वार्तामा बाराक ओबामाले भनेका थिए, युद्ध नरक हो । युद्धका लागि लालायित कुकुरहरू, जब एकपटक साङलोबाट फुत्किए भने कसैलाई थाहा हुँदैन् कि ती कहाँ पुगेर थामिन्छन् । ४४ औं अमेरिकी राष्ट्रपतिको रूपमा ओबामाका माथि उल्लेखनीय अभिव्यक्तिले उनको ह्वाइट हाउसको आठवर्षे कार्यकाललाई परिभाषित गर्छ । सर्सती भन्दा परम्परागत अमेरिकी नीतिभन्दा पृथक ओबामाको कार्यकाल, अन्तर्राष्ट्रिय समन्वय र सद्भावमा बढता केन्द्रित रह्यो । मुस्लिम अतिवाद केन्द्रित अमेरिकी विदेश नीतिको पृष्ठभूमिमा ओबामाले धेरै खाले सम्भावित अन्तर्राष्ट्रिय तिक्ततालाई न्युनीकरण गरे भन्दा अन्यथा नहोला । भियतनाम युद्धपछिका सबैभन्दा नरुचाइएका दुई इराक र अफगानिस्तान युद्धलाई समापन गर्नु, ओबामाको लागि ठूलै चुनौती थियो । किनकि दोस्रो विश्वयुद्धको अन्त्यपछि अमेरिकी राष्ट्रपति पदमा आसिन १२ अमेरिकी राष्ट्रपतिमध्ये बिल क्लिन्टनपछि बाराक ओबामामात्र त्यस्ता पात्र थिए, जोसँग कुनै खाले सैनिक सेवाको अनुभव थिएन । तैपनि ओबामाले, घरेलु संकटलाई पार लाउन जोखिम मोले, दुवै युद्धबाट उम्किए । जसले अमेरिकी अर्थतन्त्रलाई त उकास्यो, तर विदेश नीति थप संकटग्रस्त पार्दै दिएको दृष्टान्त छ । सबैभन्दा उल्लेखनीय पक्ष, ओबामाका नीति नै विश्वमञ्चमा रसियाको पुनर्गमनको कारकको रूपमा विश्लेषण गरिनु अमेरिकी सर्वाेच्चताका लागि दुर्भाग्य हो । सिरियाली गृहयुद्धमा चलिरहेको नरसंहारलाई रोक्न असमर्थ हुनु, नोबेल शान्ति पुरस्कार विजेता ओबामाको सबैभन्दा ठूलो विफलता हो । यसले सन् १९९४ मा रुवान्डाको नरसंहारलाई रोक्न असफल, बिल क्लिन्टन कार्यकालको कालो इतिहासलाई ब्युँताएको विश्लेषकहरूको ठम्याइ छ । परम्परागत विदेश नीतिको घेराबाट बाहिरिँदै केही पृथक प्रस्तुति दिएका ओबामाका लागि ती विदेश नीतिहरू कहाँ र कसरी प्रत्युत्पादक बने भन्ने यो लेखको चर्चा हो । परम्परागत मान्यता छ, विदेश नीतिका लागि अनुदारवादी रिपब्लिकन पार्टी अब्बल हो । र डेमोक्र्याटिक पार्टी घरेलु नीतिका लागि माहिर छ । यो मान्यताले ओबामाको कार्यकालमा धेरै हदसम्म मेल खाएको देखिन्छ । सन् १९३० पछिको सबैभन्दा ठूलो आर्थिक संकटलाई पार लाउनु ओबामाको नम्बर एक उपलब्धि हो । एक करोड १५ लाखको रोजगारी सिर्जना एवं बेरोजगारी दरलाई चार प्रतिशतमा झार्ने तथ्याङ्कले ओबामा प्रशासनको उत्कृष्टतालाई झल्काउँछ । झन्डै शताब्दीदेखि हरेक अमेरिकीलाई आधारभूत स्वास्थ्य सुविधाको ग्यारेन्टीका लागि संर्घषरत उदारवादी पार्टीको सपना एवं सात पूर्व राष्ट्रपतिहरूको विफल प्रयासलाई ओमाबाले मूर्तरूप दिए । घरेलु नीतिमा अब्बल देखिएका ओबामा रसिया र सिरिया नीतिमा चुके ।ओबामा नीति कसरी असफल भयो भनेर बुझ्न सन् २०१२ को डिसेम्बरमा फ्लोरिडामा आयोजित तेस्रो राष्ट्रपतीय बहसलाई हेर्न सकिन्छ । बहसमा ओबामाले रिपब्लिकन प्रत्यासी मिट रोमनीको रसिया नीति एवं इराक युद्धप्रतिको दृष्टिकोणमा तिखो व्यंग्य गरेका थिए । रोमनीको अडान थियो, रसियाबाट नै अमेरिकालाई सबैभन्दा ज्यादा भूराजनीतिक खतरा छ । र इराकमा कम्तीमा बीस हजार अमेरिकी सैनिक तैनाथ गरिनुपर्छ । तर ओबामाले शीतयुद्ध अन्त्य भएको बीस वर्ष भइसकेको टिप्पणी गर्दै भने, अलकायदाबाट खतरा छ, रसियाबाट होइन । इराकबाट सबै सेना फिर्ता हुन्छ । सन् १९८० ताकाको विदेशी नीतिको अब काम छैन । तर घटनाक्रमले ओबामाको दुबै दाबीलाई गलत सावित गरिदियो । रसियाले आफ्नो पुरानो हैसियत प्राप्तिका लागि आक्रामक विदेश नीति अख्तियारमात्र गरेनन्, युक्रेनमाथि हस्तक्षेप गर्दै अमेरिका र पश्चिमी युरोपलाई सशंकित बनायो । रिपब्लिकन पार्टी नियन्त्रित अमेरिकी कंग्रेसले सैन्य कारबाहीको तर्क गरे पनि ओबामा प्रशासन व्यापार प्रतिबन्धमै केन्द्रित बन्यो । तर रसियाली आक्रामक नीतिमा कमी आएन । उसले सिरिया, युक्रेन र साइबर आक्रमणमा आफ्नो उपस्थितिलाई झनै बलियो बनायो । अमेरिकी राष्ट्रपतीय निर्वाचनमा रसियाको साइबार आक्रमणको घटना यसैको प्रमाण हो । उत्तर एटलान्टिक सन्धि संगठन नेटोलाई कमजोर पार्ने त नीति नै भयो, युरोपेली युनियनभित्रको असन्तुष्टिले रसिया नीतिलाई बलियो पार्दैछ । इराक युद्धको समापनसँगै सन् २०११ मा अमेरिकी सेनाको फिर्ती भयो । त्यसको दुई वर्षपछि नै इस्लामिक अतिवादी आईएसआईएसले इराक र सिरियाका धेरै सहरमा कब्जा जमायो । अलकायदा नेतृत्व ओसामा बिन लादेनको मृत्यपछि पनि इस्लामिक अतिवादसँगको अमेरिकी युद्धले झनै डरलाग्दो मोड लिँदैछ । यसको मारबाट युरोप सबैभन्दा नराम्रोसँंग प्रभावित बनेको छ । आतंकवादी आक्रमणदेखि शरणार्थीको चापले अस्तव्यस्त बनेको युरोपेली अर्थतन्त्रको दुर्दशालाई समेत ओबामा नीतिको नतिजाको रूपमा व्याख्या गर्नेहरूको संख्या उल्लेखनीय छ । अर्काे परिदृश्य जहाँ ओबामाको विदेश नीति फितलो सावित बन्यो । सन् २०१३ को अगस्तमा संयुक्त राष्ट्र संघले एक प्रतिवेदन सार्वजनिक गर्दै भन्यो, बसार असद नेतृत्वको सिरियाली सरकारले आफ्ना नागरिकमाथि रासायनिक हतियार र ग्यास प्रयोगमाफर्त नरसंहार मच्चायो । जुन सन् १९८८ मा आफ्नै कुर्दिस नागरिकमाथि तत्कालीन इराकी शासक सद्दाम हुसेनले रासायनिक ग्यास प्रयोग गरेको घटनापछिको पहिलो थियो । ओबामा प्रशासन सिरियाली सेनामाथि मिसाइल आक्रमण गर्न तम्तयार बन्यो । यो पृष्ठभूमिमा रसियाली राष्ट्रपति भ्लादिमिर पुटिनको न्युयोर्क टाइम्समा छापिएको एक लेखले अमेरिकी आक्रमणको नीति रोकियो । पुटिनले अमेरिकी सर्वाेच्चतामाथि प्रहारमात्र गरेनन्, सिरियामा आक्रमण गरे अमेरिका पछुताउने दाबी गरे । उनले रसिया, अमेरिका एवं अन्य शक्तिराष्ट्रहरूले सिरियाली सरकारको रासायनिक हतियारलाई सुरक्षित स्थलमा राख्ने चाहनालाई सम्मान गर्नुपर्ने भन्दै योजना अघि सारे । ओबामा राजी भए । एउटा आक्रमण नीति रोकियो । उसो त दोस्रो कार्यकालको सुरुवातदेखि नै ओबामाले सिरियामा कुनै खाले अमेरिकी हस्तक्षेपको विपक्षमा थिए । सिरियामा संलग्नताले झनै स्थिति खराब बनाउने, आतंकवादी बढाउने र मानवीय संकट उत्पन्न गर्ने तर्क ओबामाको थियो । तर नरम नीतिले पनि स्थिति सुधारेन ।तर पुटिनले त्यही गरे, जो ओबामा गर्न चाहँदैनथे । रसियाको सीमित फोर्स प्रयोग गरे सिरियामा, जसले त्यहाँ संकटको कोर्स बदलियो । रसियाको उम्दा प्रभाव र सिरिया संकटको प्रभावले शरणार्थीदेखि आतंकवादलाई गांँज्दैछ । अमेरिकी नीति संकटमा फँस्दैछ । विस्तारै सिरियाली राष्ट्रपति असदविरुद्ध होइन, आतंकवाद विरुद्ध लडौं भन्ने पुटिनको योजनामा अमेरिका आइपुगेको भान मिल्न थालेको विश्लेषकहरूको दाबी छ । ओबामाको युद्ध विरोधी नीतिले धेरै खाले सम्भावित विश्व अशान्तिलाई निस्तेज पारेकोमा दुईमत छैन । युद्धलाई न्युनीकरणको नीतिका पक्षपाती ओबामालाई सन् २०११ मा अफगानिस्तान युद्धमा ३० हजार अमेरिकी सेना थप्ने निर्णय लिन झन्डै डेढ वर्षको समय लागेको थियो । पछाडि फर्केर हेर्दा सैनिक पृष्ठभूमि नभएका बिल क्लिन्टनको कार्यकालमा अमेरिका बोस्निया युद्धमा होमियो, युगोस्लाभिया टुक्रियो र अमेरिकी स्वार्थले सार्थक रूप लियो, जुन क्लिन्टन राष्ट्रपतीय कार्यकालको उल्लेखनीय विदेश नीति मानिन्छ । तर ओबामाले धेरै हदसम्म युद्ध केन्द्रित नीतिलाई न्युनीकरण गरे । तत्कालीन राष्ट्रपति जोन अफ केनेडीपछिका क्लिन्टन बाहेक दुवै डेमोक्र्याट अमेरिकी राष्ट्रपति लेन्डोन जोहन्सन र जिमी कार्टरलाई युद्ध केन्द्रित विदेश नीतिले डुबाएको घटना स्मरणीय छ । घरेलु नीतिमा अब्बल भए पनि भियतनाम युद्धमा अमेरिकी सेना पठाउने निर्णय जोहन्सनका लागि अलोकप्रिय बन्यो । सन् १९७९ मा इरानमा अमेरिकी सैनिक हस्तक्षेपका नीतिकार कार्टरलाई सो घटना दोस्रो कार्यकालका लागि विजय बाधक बन्यो । सम्भवत: ती परिदृश्यहरू ओबामा नीतिका सूत्र थिए ।"
राजमार्ग मिचेर घरैघर,"राजमार्ग भनिए पनि क्रमश: साँघुरिँदै गएको सडक । किनारमा बस्ती क्रमश: बढ्दो छ । सडक साँघुरिने दर पनि त्यही रफ्तारमा छ । सिद्धार्थ राजमार्ग (सुनौलीपोखरा) अन्तर्गत स्याङ्जापाल्पा खण्ड र पृथ्वी राजमार्गको तनहुँ खण्ड पुग्ने हरेक यात्रु यी र यस्ता थुप्रै बेथितिको साक्षी हुन पुग्छ । सडकको जग्गा नओगटी बनाइएका घर देख्नै मुस्किल छ । कुभिन्डेराम्दी (७९ किमि) सडक किनारका अधिकांश घरटहरा मापदण्डविपरीत छन् । मालुंगा, गल्याङ, वालिङ, पुतलीबजार नगर क्षेत्र, नाँगडाडा, फेदीखोलामा अतिक्रमण अत्यधिक छ । सडक डिभिजन कार्यालय पोखराका अनुसार स्याङ्जातर्फ मात्रै करिब ७ हजार घरटहरा मापदण्डविपरीत छन् । सडक ऐन ०३१ ले राजमार्गमा २५ मिटर र सहायक राजमार्गको १५ मिटर दायाँबायाँ भौतिक संरचना बनाउन रोक लगाएको छ । तर, सिद्धार्थ राजमार्गमा ऐन लत्याउँदै फरकफरक मापदण्ड तोकिएको छ । भौतिक निर्माण तथा यातायात मन्त्रालयको २०३६ वैशाख १७ को सूचनाअनुसार पुतलीबजार क्षेत्रको १ हजार ३ सय ७६ मिटर लम्बाइमा केन्द्र रेखादेखि दायाँबायाँ साढे ६ मिटर मात्र सडक सीमा कायम गरिएको छ । मापदण्ड घटाइँदा सडकमै घर बनिसकेका छन्, कार्यालयका एक कर्मचारीले भने । ०२८ सालदेखि सञ्चालनमा आएको राजमार्ग क्षेत्रमा बसाइँसराइसँगै अतिक्रमण चुलिएको स्थानीय बताउँछन् । सम्बन्धित निकायले समयमै रोक लगाएनन्, गोकुल अधिकारीले भने, कारबाही नहुने भएपछि जग्गा मिच्न प्रोत्साहित भइरहे । सडक फराकिलो गर्न आवश्यक रहे पनि त्यसअघि लामो समयदेखि बसोबास गर्दै आएकालाई क्षतिपूर्ति दिनुपर्ने उद्योग वाणिज्य संघका अध्यक्ष नवराज सुवेदीले बताए । सडक विस्तारबिना अन्य भौतिक विकासको सम्भावना रहँदैन, उनले भने, क्षतिपूर्ति दिई काम अघि बढाउनुपर्छ । कार्यालयका प्रमुख इन्जिनियर प्रेमप्रकाश खत्री स्थानीयसँग सडकक्षेत्रकै लालपुर्जा रहेकाले मुआब्जा नदिई हटाउन गाह्रो पर्ने बताउँछन् । कतिपयले बुझेर पनि लापरबाही गरेका छन््, उनले भने, प्रक्रिया पुर्याएर जति बेला पनि हटाउन सकिन्छ । पोखरा उपमहानगरपालिकाभित्र छोरेपाटनदेखि बिरौटासम्मको २ किमि खण्डमा सडकसीमा १५१५ मिटर र अन्यत्र २५२५ मिटर तोकिएको छ । हामीले सकेसम्म नयाँ संरचना बन्न दिएका छैनौं, डिभिजनका शाखा अधिकृत टेकबहादुर केसीले भने, तर, सडक सीमाभित्रकै जग्गाको लालपुर्जा दिइएकाले समस्या छ, कतिपयले अज्ञानवश संरचना बनाएका छन् । पृथ्वी राजमार्गको हालत पनि उस्तै छ । डुम्रे बजारमा सबैभन्दा धेरै सडक मिचिएको छ । थर्पु, विमलनगरलगायत स्थानमा मापदण्ड नाघेर घर बनाइएका छन् । त्यहाँ कुनै अनुगमन छैन न त कारबाही । दमौलीमा लगतकट्टी भएको जग्गामै घर ठडिएका छन् । सडक बन्दाताका दैनिक ४ बस र बढीमा १० ट्रक आउजाउ गर्थे, पुराना पत्रकार विश्वबन्धु भण्डारीले भने, अहिले सयौं गाडी गुड्छन् तर विस्तार गर्नु साटो झन्झन् खुम्चँदै छ । दैनिक दुर्घटना हुन्छ । कतिपय स्थानमा दोहोरो सवारी गुडाउनै कठिन छ । डुम्रेदेखि विमलनगर जाने पूर्वतर्फको बजारमा सडकछेउको ट्राफिक चिह्न घरको पिँढीसम्मै पुगेको छ, बन्दीपुरका दलबहादुर आलेले भने ।तनहुँमा पृथ्वी राजमार्गको मुग्लिङदेखि कोत्रेसम्म ७६ किमि खण्ड पर्छ । डिभिजन सडक कार्यालय दमौलीलाई डुम्रेबेसीसहर, दमौलीभोर्लेटार, खैरेनीटारभीमाद साथै लमजुङ र मनाङसम्मको खण्ड हेर्ने जिम्मा छ । कार्यालयले अतिक्रमण गरेर बनाइएका घर भत्काउन सूचना टाँसे पनि कार्यान्वयन भएको छैन । सडकको बीच भागबाट कम्तीमा २५ मिटर छाडेर घर बनाउनुपर्ने डिभिजन इन्जिनियर भानु जोशी बताउँछन् । कार्यान्वयनमा हामी केही ढिला भएका छौं, उनले भने, अनुकूलता मिलाएर मापदण्ड लागू गर्छौ । तनहुँ उद्योग वाणिज्य संघ दमौली बजार एकाइका अध्यक्ष कृष्ण आचार्य दमौलीमै ठूलो समस्या देख्छन् । प्रहरी कार्यालय आसपासै अतिक्रमण हटाउन नसकेर काम रोकिएको हो, उनले भने । कास्की खण्डको कोत्रेदेखि पृथ्वीचोकसम्म १८ किमी क्षेत्रमा पनि फाट्टफुट्ट अतिक्रमण छ । पृथ्वीचोकदेखि विजयपुरसम्म ५ र लेखनाथ क्षेत्रका ५१ वटा पुराना घर समस्या बनिरहेको डिभिजनले जनाएको छ । पोखराबागलुङ (भुपी शेरचन) राजमार्गको कास्की खण्डअन्तर्गत नाउँडाँडा, लुम्ले, काँडेमा पनि यस्तै समस्या छ । यद्यपि डिभिजन कार्यालयले स्थानीयलाई मुआब्जाको व्यवस्था भइसकेकाले अब चाँडै अतिक्रमण हटाइने जनाएको छ । अन्य राजमार्गजस्तो यहाँ खासै समस्या छैन, केसीले भने, फाट्टफुट्ट अतिक्रमण हटाउने योजना छ । उक्त सडकको सुरुबिन्दु पोखराको जिरो किमिदेखि याम्दीसम्म साढे १२ मिटर र याम्दीदेखि बागलुङसम्मको ६६ किमिमा १५१५ मिटर मापदण्ड तोकिएको छ । अतिक्रमण हटाउन स्रोतसाधन र जनशक्ति अभाव रहेको डिभिजन सडक कार्यालयले जनायो । हामीसँग प्रहरी र हतियार छैन, स्थानीय प्रशासनलाई हटाउन अनुरोध गर्ने हो, कार्यालय प्रमुख प्रेमप्रकाश खत्रीले भने, पहल गरिरहेका छौं । यसका लागि राजनीतिक दलदेखि सरोकारवालासम्मले सहयोग गर्नुपर्छ । सिद्धार्थ राजमार्ग अतिक्रमण गरी घर बनाउने क्रम पाल्पामा पनि तीव्र छ । रुपन्देहीको चिडियाखोलादेखि स्याङ्जाको राम्दीसम्म धार्मिक क्षेत्र, निजी घर, संघसंस्था र सार्वजनिक भवन, होटल बनाइएका छन् । तानसेनरिडी खण्डअन्तर्गत दोभान, मस्याम, मदनपोखरा, तानसेन नगरपालिका, चिर्तुङधारा, पोराथोक, नायरनमतलेस, चिदीपानी, पीपलडाँडामा थुप्रै भौतिक संरचना ठडिइसकेका छन् । गत वर्ष चिडियाखोलादेखि पोखराथोकसम्म लगत संकलन गरे पनि थप काम भएको छैन । गत असारमा लगत लिने काम अघि बढेको हो, डिभिजनका सूचना अधिकारी पवित्रमणि आचार्यले भने, त्यसपछि केही काम भएको छैन । सहरी क्षेत्रमा नगरपालिकाले नियमविपरीत बनेका घरलाई पनि स्वीकृति दिने गरेको छ । गाविस र नगरपालिकालाई अतिक्रमण रोक्न, विद्युत् लगायतको सिफारिस नदिन भने पनि अटेरी गरेको आचार्यले बताए । उनका अनुसार बुटवल चिडियाखोलादेखि राम्दीसम्म ७० किलोमिटर सडकमा ६ सय ५४ घरटहरा बनेका छन् । बर्तुङेखि रिडीसम्मको ३५ किलोमिटर सडकमा ३ सयबढी घरटहरा छन् । सिद्धार्थ राजमार्ग बनेको ४७ वर्ष भयो, मस्यामका जयबहादुर सिँजाली मगरले भने, तर जग्गा व्यक्तिकै नाममा छ । तिरो पनि तिरेका छन् । राजाको प्रत्यक्ष शासनकाल र बाबुराम भट्टराई प्रधानमन्त्री हुँदा घरटहरा हटाउने अभियान थालिए पनि सडक विभागले एकाएक हात झिकेपछि अतिक्रमण झन् बढ्न थाल्यो । मालपोत र नापी कार्यालयमा यससम्बन्धी कुनै कागजात छैन । राजमार्गको लगतकट्टा गरेका कागजात भेटिएका छैनन् प्रमुख मालपोत अधिकृत नवराज बरालले भने, सडकबाटसमेत केही लिखत आएको छैन । बागलुङदेखि म्याग्दीको रत्नेचौरसम्मको ५ किमि खण्डमा छिटपुट अतिक्रमण रहेको डिभिजन सडक बागलुङले जनाएको छ । पोखराबागलुङ राजमार्गको साँधखोलादेखि मालढुंगासम्म २४ किमि, पवर्तको नयाँपुल क्षेत्रमा पनि समस्या छ । मालढुंगाबाट म्याग्दी सदरमुकाम बेनीसम्मको १३ किमिको लगतकट्टा नहुँदा सडकको क्षेत्र नै पहिचान हुन नसकेको कार्यालयका इन्जिनियर उज्ज्वल शर्माले बताए । त्यसैगरी कालीगण्डकी करिडोरअन्तर्गत ४८ किलोमिटर र मध्यपहाडी लोकमार्ग सडकअन्तर्गत ८९ किलोमिटर बागलुङ खण्ड पनि अतिक्रमणमुक्त छैन । उक्त क्षेत्रका घरटहरा खाली गर्न सहयोगका लागि मालपोत कार्यालयलाई आग्रह गरे पनि प्रक्रिया अघि नबढेको शर्माले बताए । गाउँबाट झरेर सडक आसपास क्षेत्रमा बसोबास बढिरहेको छ, उनले भने, सडक अतिक्रमण हटाउन राज्यले समयमै योजना बनाएर कार्यान्वयन गर्न आवश्यक छ । (लालप्रसाद शर्मापोखरा, माधव अर्यालपाल्पा, प्रकाश बरालतनहुँ, प्रतीक्षा काफ्लेस्याङ्जा, पूर्ण विकेतनहुँ र घनश्याम गौतमगुल्मी)"
खोटोबारे ध्यानाकर्षण,"सुर्खेत मापदण्डविपरीत खोटो संकलन भइरहेको समाचार प्रकाशित भएपछि वन विभागले मध्यपश्चिम क्षेत्रीय वन निर्देशनालयलाई प्रभावकारी अनुगमन गर्न निर्देशन दिएको छ । निर्देशनालयले सम्बन्धित जिल्ला वनलाई खोटो संकलनको अवस्था, विवरणबारे यथार्थ जानकारी पठाउन पत्राचार गरेको छ । कान्तिपुर दैनिकमा शुक्रबार प्रकाशित वन मासेर खोटो शीर्षक समाचारमा खोटो संकलनसम्बन्धी बेथिति सार्वजनिक भएपछि विभागको ध्यानाकर्षण भएको हो ।जाजरकोट, सुर्खेत, दैलेख, कालिकोट, मुगु, सल्यान, प्यूठान, रुकुम, रोल्पा र दाङमा विभिन्न वन क्षेत्रमा खोटे सल्लाको रूखबाट १२ कम्पनीले खोटो संकलन गरिरहेका छन् ।"
पुन:संरचना विरोधमा बन्द,"नुवाकोट स्थानीय तह पुन:संरचना आयोगले प्रस्तावित लिखु गाउँपालिका हटाएको विरोधमा स्थानीयले चार दिनदेखि यातायात ठप्प पारेका छन् । यातायात अवरोधले सरकारी सेवा लिन आउने सेवाग्राही बढी मर्कामा छन् । स्थानीयले जिल्लाबाट प्रस्तावित पूर्वप्रस्ताव स्वीकृत नभएसम्म आन्दोलन जारी राख्ने बताए । बुधबार थानसिङ, सूर्यमतीको पट्टाबारी, खानीगाउँको सीमामा उनीहरूले जुलुस प्रदर्शन गरेर विरोध जनाए । माओवादी केन्द्रका नेता हितबहादुर तामाङ र कांग्रेस सभापति तथा सांसद जगदीश्वरनरसिंह केसीले उनीहरूको मागप्रति ऐक्यबद्धता जनाएका छन् । १२ दिनदेखि ठप्पखोटाङ पुन:संरचना आयोगले महुरेगढी गाउँपालिका हटाइएको विरोधमा १२ दिनदेखि अवरुद्ध यातायात अझै सञ्चालनमा आउन सकेको छैन । सर्वसाधारणले अनाहकमा सास्ती व्यहोर्न बाध्य भएको बताउँछन् । जिल्लास्थित राजनीतिक दलको सहमतिमा स्थानीय तह पुन:संरचना प्राविधिक सहयोग समितिले प्रस्ताव गरेको नुनथलाको महुरेगढी गाउँपालिकालाई हटाएर खार्पामा लामिडाँडा गाउँपालिका बनाएको भन्दै गत २३ गतेदेखि यातायात अवरुद्ध गरिएको हो । महुरेगढी हटाएको विरोधमा आन्दोलनकारीले मध्यपहाडी लोकमार्ग र सगरमाथा लोकमार्ग अवरुद्ध पारेका छन् ।"
उजुरीमाथि निष्पक्ष छानबिन होस्,"सुर्खेत न्याय पाउने आशामा धेरै निवेदन चढाएँ । अन्तर्राष्ट्रिय अदालतसम्म पुगें । अहिलेसम्म न्याय पाएकी छैन । कहिले यी आँसु बग्न रोकिने हुन् ? हाम्रो उजुरीमाथि छानबिन कहिले हुन्छ ?, सत्य निरूपण तथा मेलमिलाप आयोगद्वारा वीरेन्द्रनगरमा आयोजित कार्यक्रममा द्वन्द्वपीडित शान्ति धमलाका आक्रोशपूर्ण अभिव्यक्ति हुन् यी । द्वन्द्वकालमा सेनाको सामूहिक बलात्कारबाट पाठेघर गुमाएकी उनले न्याय पाउने आशा गर्दागर्दै आफू मृत्युको नजिक पुगेको पीडा सुनाइन् । अहिलेसम्म न उपचार पाइयो न राहत नै, उनले भनिन्, राज्यले हामीजस्ता द्वन्द्वपीडितको नाम भजाइरहेको छ । तर, आफूले अहिलेसम्म केही पाएकी छैन ।द्वन्द्वपीडित शीतलसिंह राठौरले आयोगलाई चौकीदारको भूमिका मात्र निर्वाह नगर्न सचेत गराइन् । हामीलाई आयोगको कामकारबाहीप्रति शंका छ । उजुरीमाथि निष्पक्ष छानबिन हुन्छ कि हुँदैन ?, उनले सोधिन्, कसैको दबाबमा पर्ने भए प्रस्ट भनिदिनुस् । अर्का द्वन्द्वपीडित तपेन्द्र साउदले उजुरी दिए पनि न्यायको आस मर्दै गएको बताए । कतिपय घटनामा प्रमाण नभएकाले सार्वजनिक सुनुवाइमार्फत प्रमाण संकलन गर्न उनीहरूको सुझाव थियो । उजुरी मात्र संकलन गरेर पीडा कम नहुने भएकाले तत्काल छानबिन थालेर न्याय दिलाउन आग्रह गरे । उजुरी संकलनमै दुई वर्ष बित्यो । अब छिटो न्याय दिलाउनुपर्यो, वीरेन्द्रनगरकी शान्ति ढकालले भनिन् । सत्य निरूपण तथा मेलमिलाप आयोगको प्रदेशस्तरीय कार्यालय स्थापनाको तयारीका लागि सुर्खेत आइपुगेकी आयोगकी सदस्य डा माधवी भट्टले द्वन्द्वपीडितलाई समयमै न्याय दिलाउन आयोग तयार रहे पनि सरकारबाट पर्याप्त सहयोग नपाएको गुनासो गरिन् । सरकारले असहयोग गर्यो । साधनस्रोत दिएन । नियमावली दिन आठ महिना लगायो, भट्टले भनिन् । उच्च सरकारी वकिलको कार्यालयमा आयोगको कार्यालय रहने र सहन्यायाधिवक्तालाई मुख्य अनुसन्धान अधिकारी बनाउने तयारी भइरहेको उनले जानकारी दिइन् । स्थानीय बारको प्रतिनिधि, विषयगत विज्ञलाई अनुसन्धान सहयोगीका रूपमा राख्ने आयोगको तयारी छ । आयोगमा परेका कुल ६० हजारमध्ये यस प्रदेशबाट ११ हजार उजुरी छन् । भट्टले कार्यालय स्थापनापछि पहिलो चरणमा एक सय उजुरीमाथि छानबिन थाल्ने बताइन् । सुर्खेतमा कार्यालय स्थापनापछि यस क्षेत्रका पीडितहरूले न्यायका लागि राजधानी धाउनुपर्ने बाध्यता अन्त्य भएको छ । यसैबीच, द्वन्द्वकालीन घटनामा प्रमाण नष्ट भएका वा प्रमाण जुटाउन नसक्ने पीडितका लागि सत्य निरूपण तथा मेलमिलाप आयोगले घटनास्थलमै पुगेर सार्वजनिक सुनुवाइका माध्यमबाट प्रमाण संकलन गर्ने भएको छ ।"
वन रक्षककै घरबाट आखेटोपहार,"रौतहट प्रहरीले चन्द्रपुर नगरपालिका १४ चेतनगरस्थित एक जना वन कर्मचारीको घरबाट ठूलो परिमाणमा आखेटोपहार र विस्फोटक पदार्थ बरामद गरेको छ । विशेष सूचनाको आधारमा जिल्ला र इलाका प्रहरी कार्यालय चन्द्रनिगाहपुरको संयुक्त टोलीले स्थानीय विजय श्रेष्ठको घरबाट मंगलबार अखेटोपहार तथा विस्फोटक पदार्थ बरामद गरेको हो । उनको घरबाट टुवेल्वरमा लाग्ने ६ राउन्ड गोली, १ सय ३० थान प्रयोग भइसकेका गोलीका खोका, एक किलो फलामको छर्रा, साइकलमा प्रयोग हुने गेडी २ सय ग्राम, बारुद ५ सय ग्राम, गन्धक १ सय ग्राम बरामद भएको छ । फलामको ढिक्का ५ सय ग्रामको एक थान, पटका १५ थान, पेचकस २ थान बरामद गरिएको हो ।यस्तै, हरिणको जस्तो देखिने सिङ ५ थान, छाला ५ थान, हरिणको बच्चाको जस्तो देखिने सिङ १ थान, बँदेलको दाँत्त ४ थान, रौं १ सय ग्राम र २३ क्युबिक फिट काठसमेत बरामद गरिएको डीएसपी यादव ढकालले बताए । वन रक्षकसमेत रहेका श्रेष्ठ फरार छन् । उनको खोजी भइरहेको छ । बरामद भएको आखेटोपहार र काठ आवश्यक अनुसन्धानका लागि वन कार्यालयमा बुझाइएको प्रहरीले जनाएको छ । हतियारको गोली र बारुद लगायत विस्फोटक पदार्थ इलाका प्रहरी कार्यालयमा राखेर थप अनुसन्धान सुरु गरिएको छ ।"
मुस्ताङ दरबार अंशबन्डा नहुने,"काठमाडौं अंशमाथि दाबी नगरेको हकवालालाई अंसियार मान्न नहुने र ऐतिहासिक सम्पदामाथि अंशबन्डा नहुने ठहरसहित सर्वोच्च अदालतले मुस्ताङको ऐतिहासिक दरबारलगायत सम्पत्तिमाथिको दुई दशकदेखि जारी कानुनी विवाद किनारा लगाएको छ । सर्वोच्चको फैसलाबाट केही महिनाअघि दिवंगत भएका मुस्ताङी पूर्वराजा झिग्मी पलवर विष्टबाट उनकी जेठी भाउजू डिकी डोलकर पलवर विष्टकी दुई छोरीले आधा अंश पाउने भएका छन् । तर मुस्ताङको ऐतिहासिक दरबार र काठमाडौंमा तत्कालीन श्री ५ महाराजाधिराजले उपलब्ध गराएको घरजग्गा भने अंशबन्डामा नपर्ने फैसला सर्वोच्चको छ । तत्कालीन प्रधानन्यायाधीश कल्याण श्रेष्ठ तथा न्यायाधीशद्वय सुशीला कार्की र गोपाल पराजुलीले तयार पारेको फैसलाको पूर्णपाठमा मुस्ताङी राजाको अन्य सम्पत्तिमा डिकी डोलकर पलवर विष्टका छोरीहरूको आधा हक लाग्ने उल्लेख छ । के थियो विवाद ? तत्कालीन मुस्ताङी राजा ओङगल जिम्बा पलवरका तीन छोरा थिए । तीनमध्ये जेठा तत्कालीन मुस्ताङी राजा आङगुन बाङदी न्याङबोकी पत्नी डिकी डोलकरले अंश नपाएको दाबी गर्दै मुस्ताङ जिल्ला अदालतमा मुद्दा दायर गरेकी थिएन् । उनले माइला देवर चाराङ स्यान्ठुङ औतारी लामा भएको र उनले बौद्ध धर्मअनुसार गृहस्थी त्याग गरी चाराङ गुम्बा सम्हालेको उल्लेख गरेकी छन् । डिकी डोलकरका कान्छा देवर तथा केही महिनाअघिसम्मका मुस्ताङी राजा झिग्मी पलवर विष्टले आफूलाई अंश नदिएको दाबी उनको हो । मुद्दामा आफूलाई अंश नदिएको र दुई छोरीहरू छिमी डोलकर र कर्साङ लावाङलाई पनि मुस्ताङ दरबारबाट निकाला गरेको आरोप लगाएकी थिइन् । उनले कान्छा देवर तथा मुस्ताङी राजा झिग्मीसहित उनकी पत्नी र धर्मपुत्र झिग्मी सिङगी परवर विष्टविरुद्ध पनि ०५२ चैत २ गते मुद्दा दायर गरेकी थिइन् ।मुद्दाको जवाफ दिने क्रममा तत्कालीन मुस्ताङी राजा झिग्मी पलवरले २०१५ मै आफू र दाइबीच अंशबन्डा भइसकेको दाबी गरेका थिए । भाउजूले पाएको सम्पत्ति दुई छोरीको नाममा हस्तान्तरण गरी बिक्री समेत गरिसकेको भन्दै उनले अंश दिन आफू असमर्थ रहेको जवाफ पठाए । मुस्ताङी राजाका माइला दाइ चाराङ स्यान्टुङ विष्ट औतारी लामाले पनि कान्छा भाइको जवाफमा सहमति जनाए । मैले धर्मकर्म गर्ने सामान र खेत पाएको छु, लामा भएकाले अंश चाहिँदैन उनले पठाएको जवाफमा उल्लेख छ, मेरी जेठी श्रीमतीका एक छोरा र कान्छी श्रीमतीका एक छोरी छन् । मैले पाउनुपर्ने भने पाइसकेको छु । उक्त मुद्दा मुस्ताङ जिल्ला अदालतबाट झिकाई आफैंले हेरी बाँकी सुरु काम कारबाही गर्नू भनी २०५६ कात्तिक १२ मा सर्वोच्च अदालतले आदेश दियो । आदेशअनुसार, मंसिर ६ गते जिल्ला अदालतले उक्त मुद्दा पुनरावेदन अदालत बाग्लुङ पठाउन आदेश दियो । पुनरावेदनले भन्यो, दुई जना अंसियारतीन जना अंसियार देखिएको अंश विवादमा जेठी डिकी डोलकर पलवरले आफू र मुस्ताङी राजा झिग्मी पलवर मात्रै अंसियार रहेको र घरबार त्याग गरी लामा भएकाले माइलाले अंश नपाउने दाबी गरेकी थिइन् । त्यसलाई सही ठहर्याउँदै पुनरावेदन अदालत बागलुङले मुस्ताङी राजाबाट उनकी जेठी भाउजूले आधा अंश पाउने ठहर्यायो । तर लोमान्थाङको मुस्ताङ दरबार र घरमा भाउजूले हकदाबी नगरेको भन्दै अदालतले ऐतिहासिक महत्त्वसमेत बोकेको दरबारको अंशबन्डा गर्न उचित नहुने ठहर्यायो । काठमाडौंमा रहेको घरसमेत मुस्ताङी राजाले बकसपत्रबाट पाएको भन्दै बन्डा गर्न नमिल्ने भन्यो । वादी र झिग्मी पलवर विष्टका बीच कानुनबमोजिम बन्डापत्र र व्यवहार प्रमाणबाट बन्डा भएको नदेखिएको अवस्था देखिँदा प्रतिवादीबाट वादीले दुई खण्डको एक खण्ड अंश पाउने देखियो, पुनरावेदन अदालत बागलुङको २०५७ वैशाख १८ को फैसलामा भनिएको छ, दरबार र त्यसले चर्चेको घरजग्गा ऐतिहासिक महत्त्वको भएकाले बन्डा गर्न उचित नहुने र काठमाडौं महानगरपालिकाको जग्गा र घर बकसपत्रबाट सर्तबन्देजसहित मुस्ताङी राजाले पाएकाले बन्डा गर्न मिलेन । चराङ गाविसमा रहेको गुम्बा घर धार्मिकस्थल भएकाले बन्डा नलाग्ने देखियो । यी बाहेकका जग्गा भेटिए एक भाग डिकी डोलकर पलवर विष्टले पाउने ठहर्छ ।सर्वोच्चले भन्यो, दरबारमा पनि हक लाग्छऐतिहासिक महत्त्वको भएको भन्दैमा मुस्ताङ दरबार र जग्गामा आफ्नो हक नहुने ठहरमा चित्त नबुझाई मुस्ताङी राजाकी जेठी भाउजू पुनरावेदन लिएर सर्वोच्च अदालत पुगिन् । उनले मागदाबीमा मुस्ताङको दरबारले चर्चेको घरगोठ बन्डा नगर्ने निर्णय पनि त्रुटिपूर्ण रहेको दाबी गरेकी थिइन् । चराङ गाविसको गुम्बाघर धार्मिकस्थल हो भने सार्वजनिक वा सरकारी स्वामित्वमा देखिनुपर्यो, उनले त्यसमा पनि अंश लाग्नुपर्ने दाबी गर्दै तर्क गरेकी थिइन् । सर्वोच्च अदालतका न्यायाधीशद्वय अवशेषकुमार यादव र प्रकाश वस्तीको संयुक्त इजलासले २०६६ फागुन ४ गते माइलो छोरा चाराङ स्यान्टुङ विष्ट औतारी लामाबाहेक दुई अंसियार मात्रै कायम हुने पुनरावेदन अदालतको फैसलालाई त्रुटिपूर्ण भन्दै तीन भाइ नै अंसियार हुने ठहर गरेको हो । साथै संयुक्त इजलासले डिकी डोलकर पलवर पक्षले तीन भागको एक भाग अंश पाउने ठहर पनि गर्यो ।न्यायाधीशद्वयको इजलासले मुस्ताङ दरबार बन्डा नगरेको हकमा पुनरावेदन अदालतको निर्णय नमिलेको भन्दै उक्त दरबारको ऐतिहासिक, सांस्कृतिक र पुरातात्त्विक स्वरूपलाई कानुनअनुसार संरक्षित राख्नुपर्ने गरी त्यसको एक भाग डिकीले पाउने ठहर्यायो । गुम्बा समेत रहेको सम्पत्ति र काठमाडौं महानगरपालिकामा रहेको घरजग्गा बन्डा नगर्ने र ती बाहेकको सबै सम्पत्ति बन्डा गर्ने पुनरावेदन अदालतको फैसला भने सर्वोच्च अदालतको संयुक्त इजलासले सदर गरिदियो ।पूर्ण इजलासको ठहर, दरबारलाई अंशबन्डा गरेको मिलेनडिकी डोलकर पक्षधरको मागदाबीबिना नै त्यसबाट बाहिर गई लोमान्थाङ दरबार बन्डा गरेको र मुस्ताङ दरबार ऐतिहासिक र पुरातात्त्विक हैसियतको हो भनेर फैसलामा ठहर्याए पनि त्यसबाट अंश पाउने निर्णय सुनाएको भन्दै त्यसमा असहमति राखी मुस्ताङी राजा झिग्मी पलवर विष्ट पक्षले फैसला पुनरावलोकनका लागि सर्वोच्च अदालतमा निवेदन दियो । निवेदन सुनुवाइका क्रममा २०६८ साउन ९ गते सर्वोच्च अदालतले पुनरावलोकनका लागि अनुमति दियो । सर्वोच्चको पूर्ण इजलासले अंशबन्डा भइसकेको दाबी, त्यसमा लिइएको यथार्थ र अंसियारहरूको संख्याबारे व्याख्या गर्दै संयुक्त इजलासको फैसलाको केही हिस्सा उल्ट्याएको हो । २०१७ सालमा अंशबन्डा गरेको दाबी गरे पनि त्यसको सक्कल प्रति पेस हुन नसकेको भन्दै सर्वोच्चले डिकी डोलकर पक्षधरले अंश नपाएको ठहर्याएको हो । २०३४ सालमा भएको मुलुकी ऐनको सातौं संशोधनले अंसियारहरूबीच भएको अंशबन्डा लिखत रजिस्ट्रेसन नभए कानुनी मान्यता नपाउने व्यवस्था गरेको छ, फैसलाको ठहरखण्डमा भनिएको छ, डिकी डोलकरको नाममा कुनै जग्गा दर्ता नै रहेको देखिएन । छोरीहरूले पाएको जग्गा अंशबापत पाएको भन्ने पुष्टि हुन सकेन । उनीहरूबीचको व्यवहार प्रमाणबाट छुट्टिई भिन्न भइसकेको भन्ने कुरा कुनै लिखत प्रमाण, आपसी व्यवहार, कारोबार आदि समेतबाट स्थापित हुन नसकेको भन्दै सर्वोच्चले अंशबन्डा भइसकेको भनी ठहर निर्णय गर्नु न्यायोचित हुने नदेखिँदा वादी (डिकी डोलकर)ले प्रतिवादी (झिग्मी पलवर)बाट अंश पाउने ठहर्याएको हो । मुस्ताङी राजाका माइला दाइ चाराङ स्यान्टुङले धर्मकर्म र पूजापाठ गर्ने सामान पाएकाले अंश चाहिँदैन भनी दाबी लिएको भन्दै सर्वोच्च अदालतले जेठी श्रीमतीबाट एक छोरा र कान्छी श्रीमतीबाट एक छोरी रहेको भनी दाबी गरे पनि उनीहरूको अस्तित्व स्पष्ट रूपमा खुलाउन नसकेको भन्दै उनीहरूका लागि अंश छुट्टयाउन नपर्ने निर्णय गरेको हो । हाल दुई अंसियार रहेकोमा संयुक्त इजलासले तीन भागको एक भाग अंश पाउने ठहर्याएको फैसला मिलेन, पूर्ण इजलासको फैसलामा भनिएको छ, मुस्ताङ दरबारमा डिकी डोलकर स्वयंले दाबी नगरेको र उक्त दरबारको ऐतिहासिक, पुरातात्त्विक एवं सांस्कृतिक स्वरूप यथावत् संरक्षण गरी राख्नु उपयुक्त हुने देखिएकाले अंसियारहरूबीच बन्डा गर्नु उचित हुने देखिएन । चराङस्थित गुम्बा पनि सार्वजनिक रूपमा धार्मिक सम्पदाको रूपमा प्रयोग भएकाले अंशबन्डा गर्न उचित नहुने फैसलामा छ । काठमाडौंको जग्गा पनि अंशबन्डामा नपर्ने ठहर सर्वोच्चको छ ।"
दलित बस्तीमा पढ्ने लहर,"सर्लाही विद्यालयको मुखै नदेखेकी जानकीनगर १ की ५० वर्षीया सञ्जा बैठा आफ्नो नाम लेख्न सक्ने भएपछि खुसी छिन् । बुढेसकालमा नाम लेख्न र हस्ताक्षर गर्न सक्ने भएकोमा उनलाई गर्व छ । श्रीमानको नाम पनि लेख्न सक्छु, उनले भनिन्, एक महिनामा नाम लेख्न सक्ने भएँ । एकदमै खुसी लागेको छ । गाविसस्थित श्रीलंका टापु भनेर चिनिने गाउँमा अधिकांश दलितको बसोबास छ । ठूलो कुलो तरेर जानुपर्ने भएकाले दलित र विपन्न बस्ने उक्त गाउँको नाम नै विस्तारै श्रीलंका टापु भनेर चिनियो । सरकारी तहमा साक्षरता अभियान गाउँमा सञ्चालन हुँदै आए पनि श्रीलंका टापुमा कहिल्यै पुगेको थिएन । सञ्चालित साक्षरता कक्षाले भने निकै परिवर्तन आएको छ । आमालाई साक्षर बनाएपछि त्यसको प्रभावले बालबालिका पनि लेखपढ गर्न थालेको उनीहरूलाई पढाउने आरती थापा मगरले बताइन् । महिला र बालबालिका गरेर अहिले २० जना दैनिक लेखपढ गर्न आउँछन्् । सुरुमा नि:शुल्क कापीकलम दिएर सुरु भएको कक्षामा त्यसपछि उनीहरूले नै खरिद गरेर पढ्न रुचि देखाएका छन् । मैले मात्र पढेर हुँदैन भनेर बुहारीलाई पनि ल्याउन थालेको छु, सञ्जाले भनिन्, नाम लेख्न सक्ने भएपछि श्रीमान् पनि खुसी हुनुहुन्छ । गाउँमा हुने समूहको बैठकमा सुरुमा ल्याप्चे लगाउने सञ्जा अहिले हस्ताक्षर गर्छिन् । लेख्न जान्ने भएपछि इज्जत नै बढेको उनले सुनाइन् । ल्याप्चे लगाउँदा हेपेको जस्तो गर्थे, उनले भनिन्, लेख्न सक्ने भएपछि अरूले पनि राम्रो मान्दारहेछन् ।"
तलब अन्तरबारे प्रश्न उठाइने,"काठमाडौं आप्रवासी कामदारका विषयमा श्रीलंकामा हुने दुई दिने आबुधाबी डाइलग (कामदार मगाउने र पठाउने एसियाली राष्ट्रहरूको क्षेत्रीय सम्मेलन) मा नेपालले समान काममा कामदारहरूबीच तलब र सेवासुविधामा रहेको अन्तर र त्यसलाई हटाउने विषय उठाउने भएको छ । श्रीलंकाको राजधानी कोलम्बोमा सोमबार र मंगलबार (जनवरी २३ र २४) आबुधाबी डाइलग हुँदै छ ।नेपालबाट सहभागी हुने श्रम राज्यमन्त्री दिलीप खवास गच्छदार नेतृत्वको टोलीले कामदारहरूबीचको असमानता हटाउनुपर्ने विषय नेपालले उठाउने जानकारी दिएको छ । एकै प्रकृतिको काममा भएको तलब अन्तर, पीडित कामदारको सहज उद्धार जस्ता विषयलाई उठाउँछौं, गच्छदारले कान्तिपुरलाई भने, सम्मेलन र साइड लाइन मिटिङहरूमा म यिनै विषयमा जोड दिन्छु ।संयुक्त अरब इमिरेट्स (यूएई) को राजधानी आबुधाबीबाट २००८ मा सुरु भएको आबुधाबी डाइलग सम्मेलनमा कामदार पठाउने ११ राष्ट्र, मगाउने ७ राष्ट्र र केही राष्ट्र पर्यवेक्षकका रूपमा सहभागी हुन्छन् । आबुधाबीबाट सुरु भएकाले यसलाई आबुधाबी डाइलग भनिँदै आएको छ, जसको सुरुवात कामदार मगाउने राष्ट्रहरूले गरेका थिए ।"
स्ववियुमा उमेर हद सच्याऊ,"काठमाडौं कांग्रेसको भ्रातृ संगठन नेपाल विद्यार्थी संघले त्रिभुवन विश्वविद्यालयले स्वतन्त्र विद्यार्थी युनियनको चुनावमा उम्मेदवारका लागि तोकेको उमेर हद सच्याउन माग गरेको छ । नेविसंघ केन्द्रीय समितिले बुधबार राजधानीको धोबिधारास्थित आफ्नो कार्यालयमा पत्रकार सम्मेलन गर्दै त्रिविले विनाआधार २८ वर्ष उमेरको हदबन्दी लगाउने निर्णय गरेको आरोप लगाएको छ । नेविसंघले पटकपटक घोषित स्ववियु निर्वाचन हुन नसकेको अवस्थामा एक पटकका लागि उम्मेदवारको उमेर हदबन्दी नलगाई निर्वाचन प्रक्रिया अगाडि बढाउन त्रिविसँग आग्रह गरेको हो । नेविसंघको स्ववियुसित रगतको साइनो छ । नेविसंघ जुनसुकै हालतमा स्ववियु चुनावमा सहभागी हुन्छ, संघका अध्यक्ष नैनसिंह महरले भने, तर, त्रिविले २८ वर्ष उमेर हदलाई सच्याउनुपर्छ ।"
पूर्वप्रधानमन्त्री नेपालराष्ट्रसंघ प्रतिनिधि भेट,"काठमाडौं पूर्वप्रधानमन्त्री एवं एमाले नेता माधवकुमार नेपालले छिमेकी मुलुक र सबै अन्तर्राष्ट्रिय समुदायसँग सम्मानपूर्ण र पारस्परिक हितमा आधारित सम्बन्ध राख्ने बताएका छन् । पछिल्लो राजनीतिक घटनाक्रमबारे बुझ्न सोमबार कोटेश्वरस्थित नेपाल निवास पुगेकी संयुक्त राष्ट्रसंघका नवनियुक्त आवासीय प्रतिनिधि भेलरी जुलिआन्डसँग नेपालले यस्तो धारणा राखेका हुन् । भेटमा नेपालको शान्ति प्रक्रिया, संयुक्त राष्ट्रसंघमा नेपालले निर्वाह गरेको भूमिका, विस्तृत शान्ति सम्झौता, विभिन्न तहका निर्वाचनसहित पछिल्लो राजनीतिक घटनाक्रमबारेमा कुराकानी भएको नेपालको सचिवालयले जनाएको छ । पूर्वप्रधानमन्त्री नेपालले नेपालको शान्ति प्रक्रियाका पछिल्ला घटनाक्रमलाई संक्षिप्त रूपमा उल्लेख गर्दै जाति, धर्म र सम्प्रदायजस्ता विषयलाई संवेदनशील रूपमा लिनुपर्ने बताए । भेटमा राष्ट्रसंघको नेपालस्थित जनसम्पर्क कार्यालयका प्रमुख क्याथरिन सुङ पनि सहभागी थिइन् ।"
कर्मचारी युनियनलाई चुनावको चटारो,काठमाडौं नेपाली कांग्रेसनिकट नेपाल निजामती कर्मचारी युनियन (संघ) को महाधिवेशन मिति तोकिएपछि चुनावी चटारो बढेको छ । योसँगै उम्मेदवारी घोषणाको क्रम पनि सुरु भएको छ । युनियनको सातौं महाधिवेशन फागुन २२ देखि २४ गतेसम्म चितवनमा हुने भएको हो । युनियनका उपाध्यक्ष शरद अधिकारीले अध्यक्ष पदमा उम्मेदवारी घोषणा गरेका छन् । विराटनगरमा भएको कर्मचारी भेलामा उनले आफ्नो दाबी प्रस्तुत गरेका हुन् ।
एकीकृत आन्दोलनको तयारी गर्दै जनजाति,काठमाडौं राजनीतिक आस्थाका आधारमा विभाजित आदिवासी जनजातिहरूले सहकार्यको प्रयास थालेका छन् । विभिन्न गुट र समूहमा बाँडिँदा आफ्नो समुदायको मुद्दा कमजोर भएको निष्कर्षसहित उनीहरूले एकीकृत आन्दोलनको तयारी थालेका हुन् । ललितपुरको कुपन्डोलमा बुधबार बसेको नेपाल आदिवासी जनजाति महासंघ र पद्मरत्न तुलाधर नेतृत्वको आदिवासी जनजाति राष्ट्रिय आन्दोलनमा आबद्ध नेताहरूको बैठकले छिट्टै राष्ट्रिय राजनीतिक सम्मेलन गर्ने र त्यसका लागि संरचना बनाउन कार्यदलसमेत गठन गर्ने निर्णय गरेको छ ।आदिवासी जनजाति राष्ट्रिय आन्दोलनका प्रवक्ता प्राध्यापक ओम गुरुङले ६ सदस्यीय कार्यदलले माघ १५ गतेभित्र एकीकृत आन्दोलनको प्रस्ताव तयार पार्ने बताए ।
थापाले ल्याए नाटकको एल्बम,"काठमाडौं पुराना रंगकर्मी हुन् हरिबहादुर थापा । गीति नाटक मालती मंगले होस् या जीवनी आधारित नाटक श्री ५ बडा महाराजाधिराज पृथ्वीनारायण शाह । नेपाल प्रज्ञा प्रतिष्ठानले कुनै समय मञ्चनमा ल्याएको यी नाटकसित थापा नजिकसँग जोडिएका छन् । प्रतिष्ठानमै ४२ वर्षेसम्म रंगकर्मीको जागिरे जीवन बिताएका उनी अवकाशपछि पनि रंगमञ्चमै सक्रिय छन् । उनैले बिहीबार राजधानीमा नाटकको भिडियो एल्बम सार्वजनिक गरे । झन्डै पाँच दशक रंगमञ्चको यात्रालाई समेटेर उननले नाटय एल्बम निकालेका हुन् । एल्बममा थापाकै एकल प्रस्तुति रहेको नाटक पाइलाहरू र अशेष मल्लको लेखनमा उनैले निर्देशन गरेको नाटक जोडियोस् भत्किएका मनहरू समेटिएका छन् । पाइलाहरू नाटक विभिन्न कालखण्डमा उनले गरेका दस नाटकका अंशहरू हुन् । बुधबार भृकुटीमण्डपस्थित पर्यटन बोर्डमा आयोजित कार्यक्रममा राष्ट्रकवि माधवप्रसाद घिमिरे र संस्कृतिविद् सत्यमोहन जोशीले नाटय एल्बम लोकार्पण गरे । अन्तर्राष्ट्रिय नेपाली साहित्य समाज (अनेसास) नेपाल च्याप्टरले गरेको कार्यक्रममा थापालाई विशेष सम्मानसमेत गरिएको थियो । साथै, उनको जीवनी र रंगकर्म समेटिएको डकुमेन्ट्री पनि देखाइएको थियो । अनेसास नेपाली च्याप्टरले बनाएको डकुमेन्ट्री राजेन्द्र सलभले निर्देशन गरेका हुन् भने रमण घिमिरेले आलेख तयार पारेका छन् । डकुमेन्ट्रीमा थापाको रंगमञ्च यात्रा समेटिएको छ । राष्ट्रकवि घिमिरेले आफ्नो गीति नाटक मालती मंगले मा हरिबहादुरले अब्बल कला क्षमता प्रस्तुत गरेको दाबी गरे । उनले मालती मंगले र हरिबहादुर उत्तिकै महत्त्वपूर्ण लाग्ने सुनाए । संस्कृतिविद् एवं शताब्दी पुरुष जोशीले चाहिँ हरिबहादुरको रंगमञ्चप्रतिको मोह अतुलनीय रहेको सुनाए । जोशीले थापा कहिल्यै अरूले जस्तो पैसाका लागि लोभ गरेर फिल्म क्षेत्रमा नपसेको दाबी गर्दै रंगचञ्चलाई नै जीवन ठानेको बताए । नेपाल संगीत तथा नाटय प्रज्ञा प्रतिष्ठानका कुलपति सरुभक्तले रंगमञ्चको महत्त्व अन्तर्राष्ट्रियस्तरसम्म पुर्याउन पनि थापाको योगदान रहेको दाबी गरे । मालती मंगले नाटक देखाउँदा करिब दुई महिना हाउसफुल भएको मलाई याद छ, सरुभक्तले भने । रंगकर्मी अशेष मल्लले चाहिँ अभिनयमार्फत धेरै गहिरो अर्थ बुझाउन सक्ने कलाकारको रूपमा थापालाई औंल्याए । उनले केही समयअघि अमेरिकामा नाटक देखाउँदा दर्शकको बाग्लो उपस्थितिले हरिबहादुरको महत्त्व झनै झल्किएको पनि सुनाए । नेपाल प्रज्ञा प्रतिष्ठानका कुलपति गंगाप्रसाद उप्रेतीले कुशल रंगकर्मीसँगै सक्षम प्रशिक्षक र व्यवस्थापकको रूपमा थापाको प्रशंसा गरे । हरिबहादुरले फर्केर हेर्दा, अनि देउराली रुन्छ, जब घाम लाग्छ, दैलाको बत्ती, कोही किन बर्बाद होस्, अमर सिंह, हर्के, शकुन्तला लगायत थुप्रै नाटकमा अभिनय गरेका छन् । उनी भने अझै पनि रंगमञ्चमा काम गर्न बाँकी रहेको बताउँछन् । ६४ वर्षे थापाले सुरुका दिनमा फिल्मका अफरसमेत अस्वीकार गरेको दाबी गरे । किनकि म रंगमञ्चकै लागि जन्मेको हुँ, उनले भने, यसैमा जीवन समर्पण गर्छु ।"
सक्रिय बन्दै मञ्जुल,"ललितपुर कुनै बेला साहित्यिक वृत्तमा उनले आरोप खेपे मानिस छाडेर प्रकृति मात्रै लेखेको भन्दै । तैपनि कवि मञ्जुल निरन्तर देशविदेशको भ्रमण गरेर त्यहाँका प्राकृतिक सौन्दर्य र मानवीय संघर्षबारे लेखिरहन्थे । सन् २०१२ मा उनी जापान भ्रमणमा निस्किए । कुनै विषयले मन छुनेबित्तिकै लेखिहाल्ने मञ्जुलले तीन हप्ताकै बसाइमा जापानको प्रकृति र समुदायलाई नजिकबाट नियालेर ३५ वटा कविता लेखे । नेपाल फर्किएर उनी कविता संग्रह निकाल्न चाहन्थे । अस्वस्थताले उनलाई आराम गर्नुपर्ने बनायो । यति बेला तिनै कविताहरूमध्ये समुद्र र बस्तीमार्फत मञ्जुल सक्रिय बनेका छन् । यो कविताको हालै भिडियो सार्वजनिक भएको छ । लामो समयपछि कवि मञ्जुल सहरका साहित्यिक जमघटमा देखिन थालेका छन् । पहिलेकै जस्तो स्फुर्तिका साथ उनले लेखनलाई पनि अघि बढाएका छन् । सक्रियताकै प्रमाण स्वरूप उनको कविता भिडियो आएको हो । हालैको दिउँसो कुराकानी क्रममा यी वरिष्ठ कविले पाँच वर्षअघिको जापान यात्रा सम्झे । जापानीले विकासलाई प्रकृति र मानिस अनुकूल बनाउने प्रयास गरेको उनलाई राम्रो लाग्यो रे । त्यहाँका पहाड, गाँउ, सहर, मन्दिरहरू घुम्यौँ, उनले कविताको रचना गर्भ सुनाए, नेपालमा नभएको समुद्रको आकर्षणले बढी तान्यो । अनि त्यसैको बारेमा कविता लेखिदिएँ । कवितासँगै जापानकै तस्बिरहरू प्रयोग गरेर कविता संग्रह निकाल्न चाहना थियो उनको । मञ्जुलको यही चाहनामा दिलीप श्रेष्ठले आफ्नो भिडियो परिकल्पना जोडिदिए । उनकै कवितामाथि दिलीपको निर्देशकमा भिडियो निर्माण भएको हो । जापानमा दृश्यांकन गरिएको भिडियोले श्रोता र दर्शकलाई नयाँ टेस्ट दिने मञ्जुलको आशा छ । भिडियोमा मेरो कविताको भाव झन् खुलेको पाएँ, तीन साताअघि बजारमा आएको भिडियोबारे उनले भने, अरू कविहरूको कविताका पनि भिडियो बनोस् भन्ने लाग्छ र बन्नुपर्छ । उनको यो पहिलो कविताको भिडियो भने हैन । तीन वर्षअघि नै बेलायत निवासी उपन्यासकार मुलीवीर राईले उनको गाउँका दृश्य दृश्यमा बाँडिएर संग्रहको जब समाउँछौ तिमी कसैको हात कवितालाई भिडियोमा उतारेका थिए । पञ्चायतकालमै गितार, मादल र बाँसुरी बजाउँदै पारिजातको राल्फा अभियानमा सहभागी बनेका मञ्जुलले अहिले पनि यी वाद्ययन्त्रसँगको संगत टुटाएका छैनन् । मुड फुरेको बेला लेखनका साथसाथै उनी गितारमा गीत पनि गुन्गुनाउँछन् । टीभीमा फिल्म हेर्छन् । केही महिनादेखि कविता पनि लेख्न थालेका छन् । सामाजिक सञ्जालमा उत्तिकै व्यस्तता बढाएका छन् । फोटोग्राफीमा समेत सोखिन मञ्जुल दिनको एक घण्टा फेसबुकमै व्यस्त हुन्छन् । पछिल्लो समय कविता वाचन, गोष्ठीमा पनि सहभागी हुन थाल्नुभएको छ, साहित्यकार पत्नी सुस्मिता नेपालले भनिन् । पछिल्लोपटक मञ्जुलले सदरचिडियाखानामा प्रकृति संरक्षण कोषले गरेको कविता गोष्ठीमा रचना सुनाएका थिए । कविताको शीर्षकै थियो, कविता लेख्न थाल्छु । हालै पोखरामा सम्पन्न गोधूँलि कविता कार्यक्रम मा आमा र तालजस्तो म कविता प्रस्तुतिका लागि पनि दर्शकले उनलाई प्रशंसा गरेका थिए । भोजपुर गोगनेमा जन्मिएका मञ्जुलले लामो समय विश्वभाषा क्याम्पसमा प्राध्यापनसमेत गरे । प्रगतिशील आन्दोलनबाट प्रभावित भएर साहित्य, कला र संगीतमा एकसाथ लागेका मञ्जुल धरान हुँदै काठमाडौं आएपछि साहित्यकार पारिजातको संगतमा पुगेका थिए । बीसको मध्य दशकमै पारिजातको अगुवाइमा रामेश, रायन लगायतको टोलीसहित राल्फा अभियान लिएर गाउँ बस्ती पुगेपछि यो समूहले फरक चर्चा पाएको थियो । पछि सबैजना आआफ्नो बाटो लागे, मञ्जुल साहित्यमा जमे । संसारका कविहरूको सुन्दर कविताहरू पढेपछि सुन्दर कविता लेख्ने शक्ति आउँछ भन्ने मञ्जुलका साइली मोरीलाई, छेकुडोल्मा (उपन्यास), गायक यात्री, गाउँका दृश्य दृश्यहरूमा बाँडिएर, चोकटी कविता, सिद्धिचरणहरू, मृत्यु कविता, दुई हरफ ओठहरू, बाल्यकालसँग खेल्दै लगायत कृति छन् । यीबाहेक कहिले आकाशमा कहिले धर्तीमा, यात्रा स्कटल्यान्डको, जाने होइन दाइ आलापोट, सम्फनाका पाइलाहरू जस्ता यात्रा संस्मरण पनि प्रकाशित छन् ।"
पुस्तक र कविता,"झापा ए मान्छेहरू हो पुस्तक पढ,हजारौं हजार पुस्तक पढसुकरातले पिएको कालो विष पनि पुस्तक हो लियो टाल्स्टायले सिलाएको जुत्ता पनि पुस्तक हो बिर्तामोडस्थित अतिथि सदनमा बिहीबार कविता र पुस्तकको यस्तो संयोग जुर्यो । कवि चन्द्रकान्त ढकाल सकारात्मक ज्ञान र चेतनाका लागि पुस्तक पढ्न आह्वान गर्दै थिए, कवितामा । ठीक यही समय दर्शक भने किताबका पानातिर औंला चलाइरहेका थिए । प्रेरणाका लागि पुस्तक सन्देशसहित यहाँ जारी पुस्तक प्रदर्शनीमा बिहीबार पूर्वका स्रष्टाहरूले कविता सुनाएका हुन् । पुस २९ गतेदेखि सुरु प्रदर्शनीको छैटौं दिन मुनाराज शेर्मा, पुण्यप्रसाद खरेल, लीला अनमोल, राजेन्द्र संग्रौला, ज्योतिकिरण रिजाल, सीता आस्था ढुंगेल, तुलसी निरौलालगायतले कविता सुनाए । प्रमुख अतिथिको रूपमा थिए छन्दकवि कोमलप्रसाद पोख्रेल । कविहरूले सामाजिक, राजनीतिक सन्दर्भदेखि थुप्रै समसामयिक विषयलाई कविताको मसला बनाए । साहित्यकार तेराखले पठन संस्कृतिको विकासमा टेवा पुर्याउन यस्ता कार्यक्रमले सघाउने दाबी गरे । राजधानी केन्द्रित पुस्तक प्रदर्शनी र साहित्यिक गतिविधिको पनि विकेन्द्रीकरण हुनुपर्ने उनको तर्क थियो । कविता वाचनसँगै राजेन्द्र संग्रौलाले आफैंले छापेर विक्री गर्दै हिँड्नुपर्ने अवस्थाबाट माथि उठ्न पठन संस्कृतिको विकास हुनुपर्नेमा जोड दिए । छन्दकवि कोमलप्रसाद पोख्रेलले पनि मोफसलको साहित्यिक श्रीवृद्धिका लागि यस्ता प्रदर्शनी कोसेढुंगा हुने दाबी गरे । पाठक र लेखकबीचको प्रत्यक्ष भेटघाटले भिन्न जागरण ल्याउन सक्छ, उनले भने । डिकुरा पब्लिकेसनले प्रदर्शनी आयोजना गरेको हो । राजधानी केन्द्रित पुस्तक प्रदर्शनीलाई मुलुकका विभिन्न थलोमा विस्तार गर्ने योजना मुताविक बिर्तामोडमा प्रदर्शनी गरिएको पब्लिकेसनका अध्यक्ष एवं स्रष्टा पुण्यप्रसाद प्रसार्इंले बताए । सोचेभन्दा राम्रो हुँदै छ, उनले भने । शनिबारसम्म जारी प्रदर्शनीमा मुलुकभित्र र बाहिरका ख्यातिप्राप्त प्रकाशन गृहबाट प्रकाशित विभिन्न विधाका पुस्तक राखिएका छन् । प्राज्ञ यज्ञ प्रसार्इंले सरकारी तवरबाट देशभरि गरिनुपर्ने यस्ता प्रदर्शनी निजी संस्थाले सुरु गर्नु आफंैमा प्रशंसनीय रहेको दाबी गरे ।"
ललितकलाको प्राज्ञ सभा विवादित,"काठमाडौं ललितकला प्रज्ञा प्रतिष्ठानको सातौं प्राज्ञ सभा विवादित बनेको छ । सदस्यसचिव नवराज भट्टले गत पुस २९ गते नै सभा सम्पन्न भएको भन्दै सोमबार विज्ञप्ति जारी गरेपछि विवाद बढेको हो । कुलपति रागिनी उपाध्यायले भने प्राज्ञ सभा सम्पन्न नै नभई एकतर्फी रूपमा भट्टले आफूखुसी विज्ञप्ति जारी गरेको बताएकी छन् । प्राज्ञ सभा टुंगिएको हैन, विभिन्न कारणहरूले गर्दा अवरुद्घ भई स्थगित गरिएको हो, बुधबार विज्ञप्ति जारी गर्दै कुलपति उपाध्यायले भनेकी छन्, त्यसैको निरन्तरता स्वरूप बिहीबार पुन: सातौं प्राज्ञ सभा सुचारु गर्न आह्वान गरेका छौं । साथै, उनले प्राज्ञ सभा सम्पन्न नै नभई प्रेषित विज्ञप्ति र त्यसको आधारमा प्रकाशित समाचार भ्रामक, असत्य र गलत भन्दै खण्डन गरेकी छन् । सभा गत पुस २४ सुरु भई लगातर २९ गतेसम्म चलेको थियो । स्रोतका अनुसार सभामा बहुमतले गरेको निर्णयको माइन्युट उठाउन सदस्यसचिव भट्ट तयार भएनन् । माइन्युट नउठाई भट्ट सभाबाट बाहिर निस्कन खोजेपछि प्राज्ञ सभा सदस्य लालकाजी लामाले माइन्युट नलेखी जान पाइँदैन भन्दै रोके । बहुमतको निर्णय नलेखी उम्किन खोजेपछि माइन्यटु तानातान भएर सभा अवरुद्ध भएको हो, प्राज्ञ सदस्य लामाले भने, अनि बाहिर गएर सभा सम्पन्न भयो भनेर विज्ञप्ति जारी गर्न मिल्छ ? लामाले प्रतिष्ठान भट्टकै कारण गैरप्राज्ञिक बन्दै गइरहेको दाबी गरे । बहुमतको निर्णय अस्वीकार गरेर माइन्युट बोक्दै हिँड्ने मान्छे कसरी प्राज्ञिक हुन्छ ? उनले भने, कम्तीमा सभाको मर्यादा राख्ने कामसमेत हुन सकेन । प्राज्ञ सभाका अर्का सदस्य नगेनसिंह ठकुरीले सभा नै नसकी भट्टले भ्रामक प्रचारबाजी गरेको दाबी गरे । कुलपति उपाध्यायले पनि सभाको माइन्युट क्लोजिङ नै नभएको अवस्थामा भट्टले अवैधानिक रूपमा विज्ञप्ति जारी गरेको दाबी गरिन् । सदस्यसचिव भट्टले भने त्यही दिन सभा टुंगिएको र सभाका सदस्यहरू पनि आआफ्नो घर फर्किसकेको दाबी गरे । उपकुलपति नै इन्डिया गइसक्नुभयो, उनले भने, मैले कुनै अवैधानिक काम गरेको छैन । लामो समयदेखि ललितकला प्रज्ञा प्रतिष्ठान विवादको चुचुरोमा छ । विवादकै कारण कलाजन्य गतिविधि ठप्प बनेका छन् ।"
भोट माग्दै तेरियाका आफन्त,"बुटवल भारतीय सिनियर डान्स स्टारबीचको प्रतिस्पर्धामा फाइनलमा पुगेकी नेपाली किशोरी तेरिया फौजामगरलाई जिताउन अभियान थालिएको छ । रुपन्देही रुद्रपुरकी १४ वर्षीया तेरिया भारतीय टेलिभिजन कलर्सको झलक दिखला जा रियालीटी सोको फाइनलमा पुगेकी छन् । तेरिया मगर फाउन्डेसनले तेरिया जिताऔं अभियान सहित देशविदेशमा एसएमएस तथा इमेल भोट अभियान थालेको हो । फाइनल उपाधिका लागि नृत्यसँगै एसएमएस र इमेल भोटको आवश्यकता परेकाले अभियान थालिएको फाउन्डेसनका अध्यक्ष कृष्ण फौजामगरले बताए । आफ्नो प्रतिभाले फाइनलमा पुगेकी तेरियालाई अब उपाधि कब्जा गर्न शुभेच्छुकको भोट आवश्यकता छ, तेरियाका हजुरबुबासमेत रहेका कृष्णले भने, त्यसैले अभियान थालेका हौ ं। फाउन्डेसनको आग्रहमा अहिले विभिन्न देशमा रहेका नेपालीले समेत अभियान चलाएका छन् । डीआईडी लिटिल मास्टर विजेता भएपछि तेरियाले नेपाली झन्डासहित देशविदेशमा आफ्नो नृत्य देखाएर देशको नाम राखेकाले सहयोगमा जुटेको कतारमा अभियान चलाएका चन्द्र मगरले बताए । भारतीय टीभी सोमा सर्वाधिक पुरस्कार राशिको नृत्य प्रतियोगिता झलक दिखला जा को सिजन ९ को ग्रयान्ड फाइनल आगामी शनिबार राति हुँदै छ । उनलाई बिहीबार राति ९ बजेसम्म भोट गर्न सकिनेछ । भारतमा रहेकाले भारतीय सिमकार्डबाट बढीमा एक सय पटकसम्म एसएमएस भोटिङ गर्न सकिनेछ । अनलाइन भोटिङमा पनि अनलाइन पीसीबाट एक सय पटकसम्म नै भोटिङ गर्न सकिने फाउन्डेसनले जनाएको छ । डान्स प्रतियोगिता विजेताबीच प्रतिस्पर्धा गराउने झलक दिखला जा भारतीय टीभी सो जित्नेले ३० लाख भारतीय रुपैयाँ र रेनाल्ड डस्टर ब्रान्डको कार उपहार पाउनेछन् । सन् २०१४ को जी टीभीको डीआईडीमा ४० हजार प्रतिस्पर्धीलाई पछाडि पारेकी तेरिया डीआईडी विजेताका तर्फबाट यसमा प्रवेश पाएकी हुन् । गत जुलाईमा प्रतियोगिता सुरु भएको थियो । त्यसमा १२ जोडी सिनियर महिला पुरुष डान्स सेलिब्रिटी छनोट भएका थिए । तेरियासहित ५ जुनियर भने अक्टोबर ८ मा च्यालेन्जरका रूपमा प्रवेश गरेका थिए । यीमध्ये तेरिया मात्रै फाइनलमा पुगिन् । फाइनलमा उनले डीआईडी सिजन १ का विजेता तथा झलक दिखला जा का पूर्वविजेता सलमान युसुफ खान र वल्ड हिपहप विजेता सानतनु महेश्वरीसँग प्रतिस्पर्धा गर्नेछिन् । अहिलेसम्म तेरिया अगाडि छिन् । गत शनिबारको एपिसोडमा पनि उनले निर्णायकका तर्फबाट ४० अंकमा ४० पाएकी थिइन् । अहिलेसम्म आफ्नो खुबीले सिनियर हस्तीलाई पछाडि पारें, हाल मुम्बईमा रहेकी तेरियाले एसएमएसमार्फत भनिन्, नेपाली चेलीलाई ट्रफी उचाल्न अब भोट दिएर सहयोग गर्नुस् ।"
असमका गायक सम्मानित,"काठमाडौं मानवतावादी गीतसंगीतका माध्यमबाट नेपाली भाषा एवं संस्कृतिमा योगदान पुर्याएको भन्दै जापानिज सूचना केन्द्रले भारत असमका जनगायक लोहित गगोईलाई सम्मान गरेको छ । समाजसेवी उर्मिला डंगोलले बुधबार राजधानीमा गगोईलाई सम्मानपत्र र रुद्राक्षको मालासहित सम्मान गरेकी हुन् ।असमिया भाषी भएर गगोईले नेपाली भाषाप्रति देखाएको सद्भाव उल्लेखनीय रहेको डंगोलले बताइन् । नेपाल प्रज्ञाप्रतिष्ठानका प्राज्ञ एवं गगोईका मित्र शशी लुमुम्बूले गगोईले असमनेपालका सांस्कृतिक दूतको काम गरेको बताए । गगोई जनपक्षीय एवं मानवतावादी गायक हुन्, उनले भने, गगोईले असममा नेपाली र असमिया जातिबीच सामाजिक एवं सांस्कृतिक सद्भाव फैलाइरहेका छन् । सम्मानले उनको सुकार्यको कदर गरेको उनले प्रस्ट्याए । गगोईले हालै काठमाडौंमा गौरव गुरुङको रचना र वसन्त मुकारुङको संगीत रहेको नेपाली गीत पनि रेकर्ड गरेका छन् । नेपाली गीत गाउन पाउँदा असीम आनन्द मिल्छ, उनले भने, म फेरि नेपाल आउनेछु र अरू पनि नेपाली गीत गाउनेछु । त्यसैगरी कार्यक्रममा वरिष्ठ वाद्यवादनविज्ञ न्हुछेमान डंगोल, पत्रकार वीरबहादुर वाइबा, केन्द्रका अध्यक्ष मदन सिलवाल, महासचिव रिता डंगोलले नेपाल र असमबीच सांस्कृतिक आदानप्रदान गरिनुपर्नेमा जोड दिए । उनले नेपाल र नेपालीप्रति लक्षित मायाको कोसेली लिएर आएँ गीतसमेत सुनाए ।"
साझाले ल्यायो योजना,"ललितपुर साझा प्रकाशनले दुईवर्षे कार्ययोजना सार्वजनिक गरेको छ । बुधबार राजधानीमा पत्रकार सम्मलेन गर्दै साझाले आर्थिक, कानुनी, नीतिगत र संस्थागत सुधारका योजनाहरू सार्वजनिक गरेको हो । योजनाभित्र साझाको परिसरमा साहित्यकारहरूको सालिक निर्माणदेखि स्वदेशी, विदेशी अतिथि स्रष्टाका लागि आवास गृह निर्माणसम्म रहेका छन् । त्यस्तै संस्थाबाट अवकाश प्राप्त १ सय ७२ कर्मचारीलाई दिनुपर्ने २८ करोड रुपैयाँ एक वर्षभित्रै भुक्तान गर्ने र भूकम्पले क्षतिग्रस्त भवनको एक वर्षभित्र पुन:निर्माण गर्ने योजना पनि साझाको छ । विभिन्न भाषाभाषीका पुस्तक प्रकाशनका लागि नियमित बजेटअन्तर्गत कम्तीमा १० करोड उपलब्ध गराउने नीतिगत व्यवस्थाका लागि पहल गरिनेसमेत महाप्रबन्धक डोलिन्द्रप्रसाद शर्माले बताए । साझाका गोदाममा थन्क्याइएका २२ करोड रुपैयाँ बराबरका पुस्तकलाई चालू पँुजीमा परिणत गरी ४ महिनाभित्र देशका प्रमुख सहर र विदेश पुस्तक प्रदर्शनी गर्ने योजना लिएका छौँ उनले भने ।"
रोयल्टी पाएपछि थप जिम्मेवार,"काठमाडौं केही दिनअघि मात्रै प्रस्तोता समाज, नेपालले गायकगायिका, संगीतकार र गीतकारलाई रोयल्टी बाँड्यो । गायक प्रमोद खरेलले ८५ हजार १ सय ४५ रुपैयाँ हात पारे । गायकतर्फ सबैभन्दा बढी रोयल्टी बुझ्ने उनी नै थिए । २०१६ को जुलाईदेखि अक्टोबरसम्म एनसेलले पीआरबीटीबापत् बुझाएको रकममा सबैभन्दा बढी रोयल्टी पाउनेचाहिँ, गायिका अञ्जु पन्त थिइन् । उनलाई १ लाख ४४ हजार ३ सय रुपैयाँ दिइयो ।आफ्नो कृतिको मूल्य पाउनुपर्छ भन्दै संगीतकर्मीहरू लामो समयदेखि गुनासो गर्दै आएका थिए । संस्थागत रूपमा पनि थोरबहुत पहल भए । फलस्वरूप नेपाल टेलिकम र एनसेलले रोयल्टी बुझाउन थालेका छन् । यसले संगीकर्मीको मुहार केही हदसम्म चम्काइदिएको छ । हाम्रा लागि त एक प्रकारको रिभोलुसन नै हो, गायक खरेलले भने, रोयल्टी दिने चलन सुरु भयो । अब यसलाई व्यवस्थित बनाउँदै लग्नुपर्छ । संगीतकर्मीहरू अधिकारका लागि जागरुक भइरहनुपर्दो रहेछ । आफूले यतिउति पायो भन्नेमा भन्दा रीति सुरु भएकोमा खुसी लागेको प्रमोदले बताए । उनका अनुसार सबै क्षेत्रबाट रोयल्टी आउन थाले संगीतमा लागेर सहजै जीविकोपार्जन गर्न सकिन्छ । यातायात, सञ्चारमाध्यम, होटलरेस्टुरेन्ट, डिजिटल मार्केटजस्ता क्षेत्रबाट पनि हामीले रोयल्टी पाउनुपर्छ, उनले भने, त्यसका लागि संगीतकर्मी र सरकार दुवैले पहल गर्नुपर्छ । सबै क्षेत्रबाट पाउने हो भने नयाँ संगीतकर्मीले समेत आरामले गरिखान सक्छन् । प्रस्तोता समाज, संगीत रोयल्टी संकलन समाज, संगीतकार संघ नेपालजस्ता सांगीतिक निकायहरू लागि पर्नाले रोयल्टी पाइएको उनले बताए ।कसरी वा के आधारमा रोयल्टी दिने भन्नेबारे मापदण्ड बनाउनुपर्छ भन्छन् प्रमोद । प्रक्रियामा विमति राख्नेलाई कन्भिन्स्ड गर्न आवश्यक रहेको बताए । प्रस्तोता समाजले यसअघि वितरण गरेको पहिलो चरणको रोयल्टीसमेत गरेर यसपालि जम्मा १ लाख २२ हजार २ सय ८१ रुपैयाँ लिएका थिए । यसले आफूमा थप जिम्मेवारी थपेको महसुस गरेछन् । अब मिहिनेत दोब्बर गर्नुपर्ने बेला आएको छ, उनले भने, जति राम्रा सिर्जना दिन सक्यो, उति आफूलाई फाइदा हुने भयो । दिनको दुइटा गीत रेकर्ड गराउँछन् । अहिले जिल्ला जिल्लामा महोत्सवहरू चलिरहेकाले स्टेज कार्यक्रममा बढी व्यस्त छन् । फागुन लाग्नेबित्तिकै अमेरिका जानुछ उनलाई । त्यसपछि क्यानडा, जापान र युरोप टुर । चितवनको कार्यक्रम सकेर मंगलबार काठमाडौं आएका उनी बुधबार बर्दियातिर लागे । ढाड दुखेको खप्नुभएको छैन, कर्ली कपालवाला गायकले भने, तर, रेस्ट गर्ने फुर्सद छैन ।कलेक्सन एल्बम र फिल्मका गीत मनग्गे गाउने प्रमोद अब आफ्नै शब्द, संगीत र गायनमा एल्बम निकाल्दै छन् । झुमा झुम्कावाली, चल बतास चल जस्ता सिंगल ट्रयाकहरूलाई पनि एल्बममा राख्ने उनले बताए । फागुन चैतभित्रमा दुइटा एल्बम एकसाथ बजारमा ल्याउँदै छन् । एल्बम निकाल्न छोडिएका बेला उनी किन दुईदुइटा निकाल्न तम्सिएछन् ? जवाफ उनैले दिए, निरन्तरताको लागि । गायकले एल्बम निकाल्न छोड्नु हुन्न । एल्बम हाम्रो दस्तावेज हो ।"
पूर्वराष्ट्रपति बुस अस्पतालमा,वासिङ्टन अमेरिकाका पूर्वराष्ट्रपति ९२ वर्षीय जर्ज एच डब्लू बुस अस्पताल भर्ना भएका छन् । बुसलाई होस्टनस्थित अस्पतालमा शनिबार भर्ना गरिएको स्थानीय सञ्चारमाध्यमहरूले बुधबार जनाएका छन् । उनलाई अस्पताल भर्ना गर्नुको कारणका बारेमा केही बताइएको छैन । जीवित चारजना पूर्वराष्ट्रपतिमध्ये उनी सबैभन्दा बढी उमेरका हुन् । उनी १९८९ देखि १९९३ सम्म अमेरिकाको राष्ट्रपति भएका थिए । उनका छोरा जर्ज डब्लू बुसले पनि २००१ देखि २००९ सम्म राष्ट्रपतिको जिम्मेबारी सम्हाल्नेका थिए ।
गाम्बियामा संकटकाल घोषणा,गाम्बिया अफ्रिकाको सानो मुलुक गाम्बियामा संकटकाल घोषणा भएको छ । गाम्बियाका राष्ट्रपति याहय जम्मेहले मंगलबार टेलिभिजन सम्बोधन गर्दै संकटकालको घोषणा गरेका हुन् । विदेशी हस्तक्षेप बढेकाले संकटकाल घोषणा गर्नुपरेको उनको भनाइ छ । पश्चिम अफ्रिकी मुलुक गाम्बियामा २२ वर्षदेखि शासन गर्दै आएका जम्मेह गत डिसेम्बरमा भएको निर्वाचमा पराजित भए पछि पनि सत्ता छोडेका छैनन् । उनले मतपरिणाम नस्विकार्ने बताएको भोलिपल्ट राष्ट्रसंघीय सुरक्षा परिषद्ले सार्वभौम जनताको रोजाइलाई नस्विकार्नु जम्मेहको गल्ती हुने टिप्पणी गरेका थिए । जम्मेहले निर्वाचन भएको एक सातापछि मत परिणाम नस्विकार्ने बताउँदै नयाँ निर्वाचन गर्न माग गरेका थिए । उनलाई प्रतिस्पर्धी अदाम बर्रोले पराजित गरेका थिए । अहिले राष्ट्रपतिमा पराजित जम्मेहले १९९४ देखि सैनिक शासकको रूपमा गाम्बियाको सत्ता सम्हालेका थिए । गाम्बिया २० लाखभन्दा कम जनसंख्या छ ।
आत्मघाती आक्रमणमा ८० को मृत्यु,बामाको उत्तरी मालीस्थित एक सैनिक शिविरअघि बुधबार भएको आत्मघाती आक्रमणमा परी कम्तीमा ८० भन्दा बढी व्यक्तिको मृत्यु भएको छ । घटनाको विस्तृत विवरण भने अझै प्राप्त भइसकेको छैन । संयुक्त राष्ट्रसंघीय शान्ति सैनिक र स्थानीय अस्पताल स्रोतले मृतकको बारे जानकारी गराएका थिए । शिविर माली उत्तरी प्रमुख सहर गाओमा छ । मालीका विद्रोही र इस्लामिक लडाकुहरूले २०१२ बाट देशको उत्तरी भागको ठूलो इलाका कब्जा गर्दै आएका छन् । यस क्षेत्रको ठूलो इलाकामा अझै पनि जिहादी समूहको बलियो पकड छ । २०१५ मा फ्रान्सको नेतृत्वमा अरू राष्ट्रहरूको पनि आबद्धतामा विद्रोही समूह र सरकारबीच शान्तिसम्झौता भएको थियो ।
उदाहरणीय बन्दै सामुदायिक,"लामीखाल (डोटी) पुरानो विद्यालय भवनको पश्चिमतर्फबाट महेश ओझाले बिहान ९ बजे सिटी फुके । खेलमैदानमा भलिबल, चुंगी, टिफ्फा खेलिरहेका छात्रावासका विद्यार्थी त्यसपछि कुदेर भान्साघरअघि भेला भए ।दाल, भात र तरकारीका ठूला भाँडा गणित, विज्ञान र अंग्रेजीका शिक्षकले सम्हालेर बसेका छन् । हातमा थाल र कचौरा बोकेका विद्यार्थीलाई शिक्षकहरूले पालैपालो केही सोध्न अह्राए । कसैले सामान्य ज्ञान, केहीले गणित र विज्ञानका सवाल सोधे । विद्यार्थीहरू सबै प्रश्न टिप्दै पालैपालो शिक्षकबाट थालमा खाना थाप्दै अघि बढे । रोचक लाग्ने यो दृश्य डोटीको दुर्गम लामीखाल गाविस तलारगाउँस्थित भगवती माविको छात्रावासको हो । निजी विद्यालयलाई समेत चुनौती दिँदै आएको यो विद्यालयको पठनपाठनको तौरतरिका मौलिक छ । भौतिक पूर्वाधारको अभाव भए पनि शैक्षिक गुणस्तर भने भगवती माविको जिल्लामै लोभलाग्दो छ । खाने बेला प्रश्न गर्दा विद्यार्थीले खाँदै जटिल प्रश्नबारे आपसमा छलफल गर्छन्, विद्यालयका प्रअ टेकबहादुर सिंहले भने, त्यत्तिका विद्यार्थीमाझ कसै न कसैले जवाफ जानेकै हुन्छ, छलफलमा आउँदा अरूले पनि सिक्छन् र लामो समयसम्म सम्झिन सक्छन् । विद्यार्थीलाई पाठ्यक्रममा मात्र केन्द्रित नगरी खेलकुद, सांगीतिक र सामान्य ज्ञानजस्ता विषयमा पनि जोड दिइएको प्रअ सिंह बताए । प्रार्थना गर्ने बेलामा पनि खुला रूपमा विद्यार्थीलाई सामान्य ज्ञानका प्रश्न सोध्ने गरेका छौं, सबैभन्दा बढी जवाफ दिनेलाई पुरस्कृत पनि गर्छौं, प्रअ सिंहले बताए । शिक्षक, अभिभावक र व्यवस्थापन समितिको सामूहिक अभ्यास र समन्वयले जिल्लामै उत्कृष्ट विद्यालय दरिँदै गएको व्यवस्थापन समितिका अध्यक्ष डम्बरबहादुर सिंह बताउँछन् । विद्यालयम अध्ययनरत ५ सयमध्ये १ सय ८२ विद्यार्थी बाहिरी जिल्लाबाट पढ्न आएका छन् । शनिबार पनि पढाइ हुनु, माविका शिक्षकहरूले प्रावि तहका विद्यार्थीलाई पढाउनु, राजनीतिबाट विद्यालयलाई टाढै राख्नु र कमजोर विद्यार्थीलाई अलग्गै राखेर पढाउनु यस विद्यालयको विशेषता हो ।दुई पटक जिल्लास्तर र एक पटक क्षेत्रीयस्तरको शिक्षा पुरस्कार हात पारिसकेको भगवती माविमा भर्ना हुन विद्यार्थीको लर्को लाग्ने गर्छ । भीड थेग्न नसकेर विद्यालयले परीक्षा लिएर मात्र भर्ना गर्ने गरेको छ । महादेवस्थान गाविस झुडा डोटीका उमेश विक बोर्डिङ स्कुल छाडेर भगवती माविमा पढ्न आएका छन् । उनका भाइ दीपक पनि यहीं कक्षा २ मा अध्ययन गर्छन् । भाइ कक्षामा फस्ट हुँदै आएको छ, उमेशले विद्यालयको वातावरणबारे प्रशंसा गर्दै भने, तपाईं पत्याउनुहुन्न होला, हामी अंग्रेजी सिक्नकै लागि बोर्डिङ छाडेर यहाँ पढ्न आएका हौं । उमेशले बोर्डिङ स्कुलको तुलनामा भगवती माविमा अंग्रेजी राम्ररी सिक्न सकिने बताए । कैलाली धनगढीबाट पढ्न आएकी अनिशा चौधरीले विद्यालयको शान्त वातावरण, अनुशासन र शिक्षकहरूको मेहनत लोभलाग्दो रहेको बताइन् । हामी १२ शिक्षक छात्रावासमै बस्छौं, शिक्षक रामबहादुर खत्रीले भने, विद्यार्थीसँगै खाने, बस्ने र खेल्ने गर्दा हामी साथीजस्तै भएका छौं, उनीहरू नजानेको कुरा निर्धक्कसाथ हामीलाई सोध्छन् । २०१६ सालमा निर्माण भएको जीर्ण भवनमा छात्रावास छ । कक्षाकोठा अभावले बाहिर राखेर पढाउनुपर्ने बाध्यता छ । हामीले पूर्वाधारभन्दा पनि गुणस्तर शिक्षामा जोड दिएका छौं प्रअ सिंहले भने । विद्यालय व्यवस्थापन समितिका अध्यक्ष सिंहले भने, हाम्रो विद्यालय अहिले सुधारगृह जस्तो भइसक्यो, बिग्रिएका सन्तानलाई सुधार्न अभिभावक नै भर्नाका लागि जोड गर्छन् ।"
आयुर्वेदिकमा बढ्दै विश्वास,"कञ्चनपुर बाथरोग र ग्यास्ट्रिकबाट पीडित भीमदत्त ८ की नन्दादेवी धामीले उपचारका लागि धेरै खर्च गरिन् । सीमावर्ती भारतको खटिमादेखि बाँकेको कोहलपुर र नेपालगन्जसम्मका सबै अस्पताल धाइन् । लामो समयसम्म औषधि सेवन गरे पनि रोग निको नभएपछि निराश बनेकी उनी आयुर्वेदिक उपचारका लागि एक साताअघि महेन्द्रनगरस्थित आयुर्वेदिक औषधालयमा पुगिन् । आयुर्वेदिक औषधिको नियमित सेवनसँगै पञ्चकर्म थेरापीले उनको स्वास्थ्यमा सुधार हुँदै आएको छ । जोर्नी दुख्न कम भएको छ, सोमबार औषधालयमा थेरापी गराइरहेकी धामीले भनिन्, सबै ठाउँमा धोको पूरा गरेँ, कतै पनि निको नभएपछि यहाँ आएकी हुँ । विभिन्न किसिमका चूर्णसँगै औषधालयमा सुरु गरिएको पञ्चकर्म थेरापीका कारण आयुर्वेदिक पद्धतिमा बिरामीको विश्वास बढ्दै गएको छ । खासगरी बाथरोग, ग्यास्ट्रिक, दम, खोकी, पाइल्स, भगन्दर र उच्च रक्तचापका बिरामी यहाँ आउने गरेका छन् ।धेरै वर्ष एन्टिबायोटिक औषधि खाएँ तर केही सुधार भएन, धनीदत्त अवस्थीले भने, आयुर्वेदिक औषधिले विस्तारै सुधार हुँदै गएको छ । उनको पेट फुल्ने र खाएको नपच्ने समस्या थियो । आयुर्वेदिक औषधालयका अनुसार हालका वर्षमा यहाँ आउने बिरामीको संख्या बढ्दै गएको छ । दैनिक २५३० जना बिरामी आउने गरेको आयुर्वेदिक चिकित्सक डा सूर्य उपाध्यायले बताए । सबै ठाउँमा उपचार गराएर निको नभएपछि यहाँ आउँछन्, उनले भने, केही वर्षयता आयुर्वेदमा विश्वास बढ्दै गएको छ । उनले एन्टिबायोटिक जस्तै आयुर्वेदिक पद्धतिले तत्काल असर नदेखाए पनि २३ महिना नियमित औषधि सेवन गरे रोग निको हुने दाबी गरे । औषधि र जनशक्ति अभावले समस्याबिरामीका लागि आवश्यक पर्ने औषधि अभावले भने चिकित्सक तथा बिरामी अप्ठेरोमा पर्छन् । एक वर्षमा ५ लाखको औषधि पाइने गरिएको छ । त्यसले मुस्किलले ३ महिना मात्र पुग्ने डा उपाध्यायले बताए । औषधालयमा एक चिकित्सक, एक कविराज र एक वैद्य गरी ३ जना मात्रै कार्यरत छन् । बिरामीको चाप बढ्दै गए पनि दरबन्दी थप नहुँदा उपचारमा समस्या देखिएको छ ।"
अग्निपीडितलाई सहयोग,तेह्रथुम संक्रान्ति बजारका अग्निपीडितलाई अमेरिका र डेनमार्कबाट सहयोग रकम उपलब्ध भएको छ । वाइट हेड इन्जिनियरिङ कम्पनीमा कार्यरत संक्रान्तिकै स्थानीय सफ्टवेयर इन्जिनियर मदन इङनामले पीडितको कोषमा रकम जम्मा गरेका हुन् । विभिन्न क्षेत्रबाट संकलित जिन्सी सामग्री पीडित परिवारलाई वितरण गरिएको छ । राहत रकम र सामग्री लिएर संक्रान्ति आएका इन्जिनियर इङनामले आगलागी क्षेत्रको अवलोकनपछि इलाका प्रहरीमा आयोजित कार्यक्रममा १२ लाख ११ हजारको चेक उद्योग वाणिज्य संघ अध्यक्ष प्रेम पैडेललाई हस्तान्तरण गरे ।
युवकको हत्या,धनकुटा जिल्लाको महाभारत ८ मा बुधबार ३५ वर्षीय तिलक राईको हत्या भएको छ । उनलाई महाभारत ६ की ४९ वर्षीया आइतेश्वरी राईले डोरीले घाँटी कसेर हत्या गरेको प्रहरीले जनाएको छ । घटनापछि फरार रहेकी उनलाई प्रहरीले नियन्त्रणमा लिएको छ । घटनाबारे अनुसन्धान भइरहेको प्रहरीले बताएको छ ।
एकतिहाइ काम सकेपछि शिलान्यास,"झापा दक्षिण झापा टाघनडुब्बाको सानोमाई सिंचाइ आयोजनाको ३५ प्रतिशत काम सम्पन्न भइसक्यो । शिलान्यास भने बल्ल भयो । सामान्य प्रशासन मन्त्री केशवकुमार बुढाथोकीले मंगलबार सिंचाइ आयोजनाको शिलान्यास गरेका हुन् ।शिलान्यासपछि काम थाल्ने भनेको मन्त्रीज्यूको व्यस्तताले ढिलो भयो, निर्माण कम्पनी खनाल कन्स्ट्रक्सन प्रालिका प्रमुख केशव रिजालले भने, झन्डै ३५ प्रतिशत काम सकिएपछि शिलान्यासको साइत जुर्यो । मझौला सिंचाइ आयोजनाअन्तर्गतको सानोमाई सिंचाइ उप आयोजना सम्पन्न भएपछि टाँघनडुब्बा १, ८ र ९ का दुई सय ३४ घरका एक हजार ४ सय १५ जनसंख्या लाभान्वित हुने सिंचाइ विकास डिभिजन झापाका प्रमुख ईश्वरी तिवारीले जानकारी दिए । उनका अनुसार यसले करिब तीन सय हेक्टरमा सिंचाइ सुविधा पुग्नेछ । तिवारीका अनुसार उक्त आयोजनाका लागि ३ करोड ८४ लाख ५ सय १५ रुपैयाँमा खनाल कन्स्ट्रक्सनले निर्माणको ठेक्का लिएको छ । ठेकेदार कम्पनीले गत असारमै सम्झौता गरे पनि मंसिरबाट मात्रै काम सुरु गरेको हो । कम्पनीका प्रमुख रिजालले नहरको करिब ५ सय मिटर क्यानल निर्माण भइसकेको बताउँदै सम्पन्न मितिभन्दा एक वर्षअघि नै काम सकेर हस्तान्तरण गर्ने योजना रहेको सुनाए । नहर निर्माणपछि वर्षौंदेखि आकासे पानीको भरमा खेती गर्नुपर्ने स्थानीयको बाध्यता टर्ने कांग्रेस नेता टंक विश्वकर्माले बताए । नहर बनिसकेपछि यो क्षेत्रले कृषिमा उत्पादन बढाउने पक्का छ, उनले भने । यसैगरी मन्त्री बुढाथोकीले झापाको कुमरखोद १ मा पर्ने हुलाकी सडकअन्तर्गतको सानोमाई खोलामा बन्न लागेको पक्की पुलको पनि शिल्यान्यास गरेका छन् । कुमरखोद १, ५ र ६ जोड्ने उक्त पुलको लागत ६ करोड ७५ लाख रहेको हुलाकी राजमार्ग आयोजना इटहरीका प्रमुख शैलेन्द्रमणि त्रिपाठीले जनाए ।लामावाग्मती जेभीले पुल निर्माण गर्नेछ । उनका अनुसार पुलको लम्बाइ ५२ मिटर छ । चौडाइ ७ मिटर छ । २ वर्षभित्र पुल निर्माण सम्पन्न गर्ने लक्ष्य छ । निर्धारित समयमै काम सक्ने आयोजनाको लक्ष्य छ, त्रिपाठीले भने ।"
फर्जी कर्मचारी देखाएर निकासा,"पाल्पा जिल्ला नापी कार्यालय, पाल्पामा चिर्तुङधारास्थित विशेष नापी टोलीले १३ जना कर्मचारी रहेको विवरण पेस गरेको छ । तर, त्यहाँ पुग्दा ८ जना मात्रै कार्यरत भेटिए । तानसेनस्थित कार्यालय र टोलीबिच कर्मचारी विवरण नै फरक पर्यो । टोलीप्रमुख पूर्णकुमार मुखियाले ८ जना कर्मचारी र एक जना भान्से रहेको जानकारी कान्तिपुरलाई दिए । उनले तत्कालै ३ जना भान्से राखेको भन्दै आफैंले दिएको विवरण सच्याए । स्थानीय बासिन्दा भने एक जना मात्रै भान्से राखिएको बताउँछन् । टोलीमा एक मेसिनबराबर पाँच जना ५ ज्यालादारी कर्मचारी राख्न पाइन्छ । तर, एक जना पनि राखिएको छैन । मुखियाको मातहत तीन मेसिन चलाइएका छन् । अस्थायी कर्मचारी र विभिन्न कलेजबाट व्यावहारिक ज्ञान लिन आउनेहरूबाट काम चलाउने गरिएको छ । कर्मचारी नै नियुक्त गर्नुपर्ने ठाउँमा अन दि जब ट्ेरनिङ (ओजेटी) राखिएका हुन् । उनीहरूले खानेबस्नेलगायत कुनै सुविधा पाउँदैनन् । दैलेख, नेपालगन्ज, सुर्खेत, धनगढी लगायतबाट ७४ विद्यार्थी ओजेटीका लागि आएका छन् । थप बुझ्नुपरे कार्यालय प्रमुखसँग सोध्नुस््, मुखियाले भने, हामीले कार्यालय प्रमुखको आदेशअनुसार नै काम गर्ने हो । नापी टोलीले फिल्डमा निकै थोरै कर्मचारी राखे पनि कार्यालयमा पठाउने विवरणमा भने तोकिएअनुसारकै भान्से र कर्मचारी देखाएर रकम निकासा लिने गरेका छन् । संख्या पुर्याउन किर्ते हस्ताक्षरसमेत गर्ने गरिएको स्रोत बताउँछ । कार्यालयबाट अनुगमनबिनै टोलीप्रमुखले मागेकै भरमा रकम दिने गरिएको छ । टोलीले तीन भान्से र एक मेसिनबराबर ५ जनासम्म स्थानीय स्तरमा कर्मचारी राख्न सक्ने विभागीय अधिकार रहेको कोष तथा लेखा नियन्त्रण कार्यालयका प्रतिनिधि चण्डी बस्यालले बताए । अहिले रामपुर६ मा दुई, चिदीपानीमा ४, मदनपोखरामा ३, कसेनीमा ४, भैरवस्थानमा ३, चिर्तुङधारामा ३ वटा मेसिन चलाइएका छन् । यी गाविसमा नापनक्साको काम भइरहेको छ । रुप्से, बन्दीपोखरा, चापपानी, खानीगाउँ, पोखराथोकमा नापक्सा सकिएर जग्गा दर्ताको काम भइरहेको प्रमुख नापी अधिकृत गंगालाल पोखरेलले बताए । उनले टोली प्रमुखले दिएको विवरण अनुसार नै रकम निकासा हुने बताए । हामीले टोली प्रमुखको विश्वासको आधारमा निकासी माग्ने हो, उनले भने । फर्जी कर्मचारीअहिले ५ गाविस र रामपुर नगरपालिकाको एक वडामा जग्गा नापनक्साको काम भइरहेको छ । यहाँका टोली प्रमुखले तीन जनाका दरले १८ जना भान्से राख्न पाउँछन् । तर, फिल्डमा पुग्दा त्यस्तो देखिँदैन । मेसिनका लागि आवश्यक ज्यालादारी कर्मचारी पनि बढीमा दुई जना मात्र राखिएका छन् । कर्मचारी स्रोतका अनुसार फिल्डमा राखिएका कर्मचारीबारे कसैले अनुगमन गर्दैन । मागेकै भरमा तलब भर्पाइ भरेर पठाउने गरिन्छ । कार्यालय प्रमुख र टोली प्रमुखको मिलेमतोमा फर्जी कर्मचारीको तलब निकासा हुँदै आएको छ । नापीको लेखा हेर्ने बस्यालले फिल्डमा गएर अनुगमन नगरेसम्म मागेअनुसार रकम नदिने भनी आफूले कार्यालय प्रमुखलाई जानकारी दिएको बताए । मैले फर्जी कर्मचारीको तलब निकासा गरेर जोखिममा पर्दिनँ भन्दिएको छु, उनले भने । मंसिर र पुसको बिल भर्पाइको रकम अहिलेसम्म निकासा नभएको उनले बताए । टोली प्रमुखले भान्सेको १२ हजार ५ सय र ज्यालादारी कर्मचारीको १५ हजार रुपैयाँका दरले निकासा माग गरेका छन् । एक महिनामै ६ लाख रुपैयाँभन्दा बढी रकम फर्जी कर्मचारीका नाममा निकासा भएको हो ।पुन:स्थापनासम्बन्धी निर्देशिका २०७१ मा विशेष नापी कार्यालयले नापनक्सा गर्दा जिल्लामा डिजिटल प्रविधिमा नापनक्सा गर्ने व्यवस्था भएको थियो । सोही अनुसार नै काम भइरहेको कार्यालय प्रमुख पोखरेलले बताए । कार्यालयमा दरबन्दी ९७ जनाको छ ।"
मोहीमा चलखेल,"गुलरिया गुलरिया ८ का पृथ्वीबहादुर श्रेष्ठ मोही लगत कट्टा गर्न लाग्दा झन्डै ३ लाख रुपैयाँ हकदाबी रकम तिर्नबाट जोगिए । उनको कित्ता नापी कार्यालयको लगतमा अस्पष्ट भएपछि स्थानीय मानबहादुर ज्ञवालीको नाममा उल्लेख भयो । आफ्नो मोही कायम नभएको जानकारी पाएपछि उनको ३ लाख रुपैयाँ फिर्ता भएको हो । उनीजस्तै मोही नभएका जग्गाधनीलाई त्रसित बनाउन गिरोह नै सक्रिय छ । भदौ ६ गते राजपत्रमा प्रकाशित सूचनाका आधारमा भूमिसुधार कार्यालयले एक वर्षभित्र मोही हक कायम गर्न निवेदन माग गरेपछि चलखेल बढेको हो ।भूमिसुधार ऐन, २०२१ को दफा २६ (घ) १ ले दिएको अधिकार प्रयोग गरी मोही लागेको जग्गाधनी र मोही बाँडफाँड गरिपाऊँ भन्दै हालसम्म ६ सय ९२ जनाले निवेदन दर्ता गरेका छन् । कार्यालयका निमित्त प्रमुख एवं मोही फाँटका प्रमुख ओमप्रसाद गौतमका अनुसार मोही हकसम्बन्धी ऐन, २०२१ लागू भएदेखि २०५५ सालसम्मको विवरण अद्यावधिक भएको छैन । दर्ता किताबमा अद्यावधिक नहुँदा जथाभावी मोही हकदाबी गर्नेको संख्या बढेको स्थानीयको गुनासो छ । बाजे र बाबुको पालामा मोही हक कायम गरेका सन्तानहरूले उक्त जग्गा भोग नगरे पनि निवेदन माग भएका कारण समस्या परेको जग्गाधनी बताउँछन् । नापी र भूमिसुधारमा मोही अद्यावधिक नभएका कारण आफ्नो जग्गा आफ्नै नाममा कायम नहुने हो कि भन्ने उनीहरूलाई चिन्ता छ ।"
टप्पुमा पातलिए चरा,"इटहरी कोसीटप्पु वन्यजन्तु आरक्ष र आसपास क्षेत्रमा चरा गणना सुरु भएको छ । हिमालयन नेचरले गणना सुरु गरेको हो । चराविज्ञ बद्री चौधरीको नेतृत्वमा आरक्षभित्र, चतराबाट कोसी ब्यारेजको पुलसम्म, भागलपुर, कमलपुर, बर्जुताल, उर्लाबारी, मंगलबारे, बेतना र तरहरामा अध्ययन गरिएको छ । ५ दिन लगाएर गरिएको अध्ययन प्रतिवेदन केही दिनमा सार्वजनिक हुनेछ ।नर्वेन पिन्टेल, नर्वेन सोब्लर र युरिजिएन विजन नामका हाँसहरूको संख्यामा पहिलेको तुलनामा निकै कमी आइरहेको अध्ययनले देखाएको चौधरीले बताए । चराहरूको हाँच (समूह) मा पनि कमी आउन थालेको छ । चरा चर्ने ठाउँमा जलकुम्भीले भरिनु, वेटल्यान्टमा कमी आउनु, खेतहरूमा विषादीको प्रयोग बढ्नुले आहाराको कमीले चराहरूको संख्या पहिलेको तुलनामा घटिरहेको उनले बताए ।योपटक बर्जु तालमा कम डकको संख्या ६ वटा देखिएको छ । जुन १० वर्षदेखि कोसी नदीमा देखिएको थिएन । हराउन लागेको हाँस देखिनु निकै खुसीको कुरा भएको उनले बताए । उनको नेतृत्वमा १८ जनाको टोलीले चरा गणना गरिरहेको छ । प्राकृतिक सन्तुलन कायम गर्न पनि चराको महत्त्व मानव जीवनमा निकै रहने उनले बताए । त्यसैले आममानिसले चरालाई बचाएर राख्नुपर्ने भए पनि अज्ञानवश वा लापरबाहीले चराहरू मार्ने गरेको पाइन्छ । नेपालमा सबैभन्दा धेरै ५ सय २ प्रजातिका चराको बासस्थान कोसीटप्पु वन्यजन्तु आरक्ष हो । स्थानीय बर्ड वाचरका अनुसार अहिले कोसीटप्पुमा पिंटेल, मलर्ड, गुज, रेडिसियल डक, वारहेडेड गुजलगायतका पाहुना चरा देखिन थालेका छन् । कतिपय पाहुना चरा कोसीटप्पुमा आएर बच्चा कोरली हुर्काएर जाने गर्छन् । सजिलो बासस्थान र आहाराको समस्या नभएका कारण चराहरूको रोजाइ कोसीटप्पु हुने गरेको छ । स्थानीय बर्ड वाचर तथा संरक्षण अभियन्ता राजकुमार सिंह चराको आहाराको संरक्षण गर्ने विषयमा स्थानीयहरू नै अनभिज्ञ रहेकाले सिमसार जलकुम्भीले भरिन थालेको बताउँछन् । यसले चराको संख्यामा कमी आउन थालेको उनले बताए । उनका अनुसार सजिलै आहारा भेट्न मुस्किल भएपछि पहिलो वर्ष आएका चरा दोस्रो वर्ष अन्तै जाने गर्छन् ।"
गिद्ध थपिँदै,"कञ्चनपुर शुक्लाफाँटा राष्ट्रिय निकुञ्जमा गिद्धको संख्या बढदै गएको छ । हुर्कंदै गरेका र वयस्क गिद्धको संख्या पनि उल्लेखनीय देखिएपछि निकुञ्जका कर्मचारी उत्साहित छन् । निकुञ्ज कार्यालयका अनुसार बाह्रसिंगाको प्रमुख वासस्थान रहेको शुक्लाफाँटा घाँसे मैदान नै गिद्धको रोजाइमा परेको छ । पूर्वी क्षेत्रको हिरापुर र तारापुर फाँटामा पनि गिद्ध बाक्लिँदै गएका छन् । उक्त क्षेत्रमा गत वर्षको तुलनामा गँुडसमेत बढेका छन् । पूर्वी भेगमा मध्यवर्ती क्षेत्रबाट छाडिएका चौपायाको निकुञ्जभित्रै मृत्यु हुने गरेको र त्यसले आहार पर्याप्त पुगेपछि गिद्धको संख्या बढेको हुनसक्ने निकुञ्ज कर्मचारीले बताए । प्रारम्भिक अनुमानमा गिद्धको संख्या यस वर्ष निक्कै बढेको छ, निकुञ्जका प्रमुख संरक्षण अधिकृत वेदकुमार ढकालले भने, तर गणना हुन बाँकी नै भएकाले ठ्याक्कै यतिउति भन्न गाह्रो छ । पछिल्ला केही वर्षयता जिल्लालाई डाइक्लोफेनिक मुक्त घोषणा गरेपछि पनि संख्या बढ्न मद्धत पुगेको छ । यसपटक गिद्धहरूको गणना गर्ने तयारी भइरहेको छ । पञ्छी संरक्षण संघ, नेचर गाइड एसोसिएसन र निकुञ्ज कार्यालय मिलेर गणना गर्ने तयारी छ । शुक्लामा डंगर, सानो खैरे, सेतो र हिमालयन गरी ४ प्रकारका गिद्ध पाइन्छन् ।"
सम्बन्ध बलियो बनाऔं,"कञ्चनपुर नेपालका लागि भारतीय राजदूत रञ्जित रायले दुवै देशले काँधमा काँध मिलाएर सम्बन्ध अझ बलियो बनाउनुपर्ने बताए । भारत र नेपालको सम्बन्ध न कसैले बनाएको हो न त कसैले बिगार्न सक्छ, बुधबार कञ्चनपुरको कृष्णपुर नगरपालिका २ वनहरा शिविरमा भारतीय अनुदान सहयोगमा तराईका १२ जिल्लामा निर्मित २७ सय स्यालो ट्युबवेल सिँचाइ कार्यक्रमको उद्घाटन गर्दै रायले भने ।"
लेक लागेर ज्यान गयो,"विराटनगर सोलुखुम्बु, खुम्जुङ ७ मा लेक लागेर एक जना पथप्रदर्शकको मृत्यु भएको छ । सगरमाथा आधारशिविरबाट फर्कने क्रममा लुक्ला क्षेत्रमा लेक लागेर बिरामी परेका भोजपुर, गुप्तेश्वरका पदमजंग राईको मंगलबार साँझ मृत्यु भएको पूर्व क्षेत्रीय प्रहरी कार्यालयले जनाएको छ । ।"
दुर्घटनामा २ को मृत्यु,"विराटनगर सप्तरी र भोजपुरमा भएका बेग्लाबेग्लै दुर्घटनामा दुई जनाको मृत्यु भएको छ । भोजपुरको जरायोटार ३ मा सहचालकले चलाएको बा२क १०८५ नम्बरको ट्रिपरले किचेर त्यसका चालक टेकबहादुर भुजेलको बुधबार मृत्यु भएको पूर्व क्षेत्रीय प्रहरी कार्यालयले जनाएको छ । यस्तै, सप्तरीको कञ्चनरूप नगरपालिका ११ मा स७प १७९१ नम्बर मोटरसाइकल टयाक्टरसँग ठोक्किँदा मोटरसाइकल चालक सप्तरीको मल्नहवाका राजनारायण चौधरीको मृत्यु भएको हो ।"
हिमपातले कष्ट,"मुगु हिमपातले उच्च लेकाली क्षेत्रको जनजीवन कष्टकर बनेको छ । चितै, रिउस, दाउरा, पुवा, किम्री, ताखा, खारी, दाउरा, सेरोक लगायत गाविसका बस्तीमा बाक्लो हिमपात भएको छ । स्थानीयलाई हिँडडुल गर्न समस्या भएको छ । हिमपातपछि अत्यधिक बढेको जाडोले दैनिक कामकाज गर्न सकस छ ।"
पटके जाँचले सास्ती,"बाँके नेपालगन्ज नाकामा एकीकृत सुरक्षा जाँच नहुँदा सर्वसाधारणलाई सास्ती खेप्नु परेको छ । नेपालभारत सीमा जमुनाहादेखि चौकिलासम्म आधा दर्जन स्थानमा गरिने जाँचले झन्झन्ट खेप्नु परेको हो । भन्सार कर्मचारी, नेपाल प्रहरी र सशस्त्र प्रहरीहरूको पटके जाँचले सर्वसाधारण आजित हुने गरेका छन् । सुरक्षा जाँचमा समन्वय अभाव छ ।"
बाढीपीडितलाई राहत,सुर्खेत बाढीपहिरोले विस्थापित भएको अढाई वर्षपछि सरकारले बल्ल राहत तथा पुन:स्थापनासम्बन्धी कार्यविधि बनाएको छ । सुर्खेतसहित पाँच जिल्लाका बाढीपीडितहरूले अब भूकम्पपीडित सरह राहत रकम पाउनेछन् । विस्थापितहरूको चर्को दबाबपछि सरकार भूकम्पपीडितले पाउने निजी घर अनुदानसरह राहत उपलब्ध गराउन तयार भएको हो ।
अतिक्रमण हटाइँदै,"धादिङ जिल्ला वन कार्यालयले विभिन्न बहानामा राजमार्ग, ग्रामीण सडक र सामुदायिक वन अतिक्रमण गरेर निर्माण गरिएका घरटहरा हटाउने अभियान जारी राखेको छ । सहिद पार्कको नाममा आगिन्चोक १ स्थित चक्रदेवी सामुदायिक वनमा गरिएको अतिक्रमण हटाई उपभोक्ता समूहलाई हस्तान्तरण गरिएको छ ।"
नि:शुल्क उपचारले विपन्न हर्षित,"दोलखा हात भाँचिएका छोरा लिएर सुरी ९ का श्रीबहादुर तामाङ काठमाडौं पुगे । २० दिनको उपचारमा करिब ८० हजार खर्च भएपछि उनी छाँगाबाट खसेझंै भए । काठ चिर्ने र खेती किसानी पेसामा निर्भर उनले छिमेकीसँग सयकडा दुई रुपैयाँ व्याजदरमा पैसा लिएर बिल भुक्तानी गर्दै अस्पतालबाट बाहिरिए ।जोरपाटीस्थित अपांग अस्पतालबाट फर्किएको करिब एक महिनापछि उही आठ वर्षीय छोरा कर्साङको देब्रेपट्टिको हातको उस्तै ठाउँमा भाँच्चियो । छोराको उपचारकै लागि गरेको ऋण तिर्न नसकेर उदास श्रीबहादुरले यसपटक भने छोरालाई सदरमुकाम चरिकोट अस्पतालमा ल्याए । उक्त अस्पतालले शल्यक्रिया, औषधि र शय्याको समेत पैसा लिएको छैन । एक साताअघि अस्पताल ल्याएका छोराको सित्तैमा उपचार भएपछि उनले ठूलो सास फेरे । यो त गरिबका लागि वरदान नै भयो, उनले भने, क्यान्टिनमा खाएको बाहेक अरू पैसा खर्च भएको छैन । पहिल्यै थाहा पाएको भए त्यत्रो ऋण बेहोर्नुपर्ने रहेनछ भन्दै थकथकी माने उनले ।दस वर्षका लागि जनताको नि:शुल्क उपचार गर्ने प्रतिबद्धता जनाउँदै न्याय हेल्थ नेपालको व्यवस्थापनमा सञ्चालित चरिकोट अस्पतालमा ४ हजार २ सय जनाले नि:शुल्क जाँच गराइसकेका छन् । ७ सय ७८ जनाले जटिल शल्यक्रिया नि:शुल्क गराएका छन् । नेपाल सरकारसँगको साझेदारीमा २०७२ साल माघ १० गतेदेखि सेवा सुरु गरेको अस्पतालमा ७ सय १९ जना सुत्केरी भएका छन् । कुनै पनि शुल्क नतिरी ९६ जनाको शल्यक्रिया (सीएस) मार्फत बच्चा जन्माइएको छ ।"
ठेकेदार हदै अटेरी,"विराटनगर पूर्वी जिल्लाका विभिन्न नदीखोलामा दर्जनौं पुल निर्माणाधीन छन् । तीमध्ये अधिकांश अधुरै छाडिएका छन् । कुनैमा सर्भेको त्रुटि, कतिपयमा ठेकेदारको लापरबाही अनि केहीमा विवादका कारण काम रोकिएको छ । भएका काम पनि पनि गुणस्तरीय नरहेको गुनासो छ । सम्बन्धित कार्यालयले ताकेता गरिरहे पनि अटेर ठेकेदार कम्पनीले अटेरी गरिरहेको पाइएको छ । १० पुल अधुरैसुनसरी र मोरङमा ३६ करोड ४७ लाखको लागतमा बन्ने भनिएका १० वटा पुलको काम अझै सकिएको छैन । सबैजसो पुलको सम्झौता अवधि नाघिसकेको छ । सुनसरीमोरङ पुल आयोजनाअन्तर्गत रतुवामा ११ करोड, तेतरियामा १ करोड ५१ लाख, भौंडाहामा २ करोड १२ लाख, महादेवा मल्टिकल्भर्ट १ करोड ५ लाख, मारियाखोला ३ करोड ५० लाख, तुर्केखोला ४ करोड ५० लाख, बुढी बानरझुलाघाट ४ करोड ३० लाखमा पुल बनाइने भनिएको थियो ।यसैगरी थलाहामा १ करोड ५० लाख, गढनमा ४ करोड ५० लाख र मारियाधारमा २ करोड ५० लाख गरी ३६ करोड ४७ लाख लागतका पुल अधुरा छन् । टेन्डर परिसकेपछि १० प्रतिशत मुविलाइजेसन रकम र ढिलो काम गर्दा पनि बढेको मूल्य शोधभर्ना पाइने भएकाले ठेकेदारले लापरबाही गरेका छन् । करोडभन्दा माथिका योजनामा ठेकेदारले रकम लिएर अर्कै प्रयोजनमा खर्च गर्दा समयमा योजना सम्पन्न हुन नसकेको आयोजना प्रमुख कैलाश साहले बताए ।हुलाकी राजमार्गअन्तर्गत सदरमुकाम इनरुवाबाट दुहबी हुँदै मोरङको ततेरियाबाट झापा जोड्ने सिंगियाखोला पुल निर्माण गर्न १५ वर्षअघि १ करोड २१ लाख ५८ हजारमा विवेक निर्माण सेवाले ठेक्का पाएको थियो । २० प्रतिशत काम भएपछि कमसल सामान प्रयोग भएको भन्दै स्थानीयले विरोध गरे । त्यसपति आयोजनाले ठेक्का रद्द गरिदियो । १२ वर्षअघि सकिनुपर्ने पुल अझै बनेको छैन । सबइन्जिनियर लालबहादुर विश्वकर्माका अनुसार त्यो पुलको पुन: नयाँ टेन्डर आहान हुन लागेको छ ।सुनसरीको सोनापुरबाट पूर्वमा रहेको बुढीखोलाको बानरझुलाघाटमा ४ करोड ३० लाख लागतको ६० मिटर पुल अहिलेसम्म बनेको छैन । कान्छाराम कन्स्ट्रक्सन प्रालिले उक्त पुलको ठेक्का पाएको हो । दुई वर्षअघि नै निर्माण सम्पन्न हुनुपर्ने यो पुलले सुनसरी र मोरङका बासिन्दालाई जोड्नेछ ।बारम्बार ताकेताइलाममा पुल बनाउन सुरु गरेको लामो समय बित्दा पनि पूरा भएको छैन । सडक डिभिजन कार्यालयमार्फत निर्माणाधीन पुल ठेकेदार र कार्यालयको लापरबाहीले बन्न नसकेको हो । इरौंटार र झापाको बाहुनडाँगीबीच सुकेनिन्दा खोलाको पुल निर्माण पूरा नहुँदा कटानको समस्या छ । पाँच वर्षअघि सुरु गरिएको पुलको पिल्लर गाडेर स्ल्याब हाल्ने काम मात्र भएको छ । दुई वर्षभित्र बनाउने गरी सुरुचु थोदुङ जेभीले ठेक्का लिएको हो । पुलको गुणस्तर कायम गर्दै समयमा निर्माण सक्न निरन्तर ताकेता गरिरहेका छौं, स्थानीय बृहस्पति खतिवडाले भने, तर डेढ वर्षयता कुनै काम भएको छैन । सडक डिभिजन कार्यालयले निर्धारित समयमा काम नसकिएपछि एक वर्षको म्याद थपेको थियो । थप म्याद सकिएको पनि डेढ वर्ष बितेको कार्यालय प्रमुख शिवलाल दाहालले बताए । काम ढिलो गरेकाले पटकपटक ताकेता गरेका छौं, उनले भने, ठेकेदारले तत्काल काम नथाले कारबाही हुन्छ । २ करोड ६ लाख रुपैयाँमा सम्झौता भएको थियो । गरुवा र सुखानी पुलको पनि निर्माण सकिएको छैन । कार्यालयका अनुसार थपेको म्यादमा पनि काम नसकिएकाले तीनवटै पुलका निर्माण कम्पनीलाई ताकेता गर्ने, पत्रिकामा सूचना प्रकाशन गर्नेसम्मका काम भएका छन् । अझै अटेर गरे थप कानुनी प्रक्रियामा जानुको विकल्प छैन, उनले भने । दानाबारी र चिसापानी सडक खण्डमा पर्ने गरुवा पुल डेढ वर्षमा सक्ने गरी ०६७६८ मा ठेक्का सम्झौता भएको हो । ५० मिटर लामो पक्की पुलको निर्माण जिम्मा वाइपी देव एन्ड सायर कम्पनीले लिएको थियो । सोही समयमा ठेक्का सम्झौता भएको २५ मिटर लामो सुखानी पुल पनि अलपत्र छ । स्थानीय विकास मन्त्रालय, डोलिडार कार्यक्रम अन्तर्गत निर्माण हुने तीन पुलको सर्भे डिजाइनमै त्रुटि पाइएको छ । देउमाई, पुवाखोल र माइखोलाबीचको पुलमा यस्तो समस्या आएपछि पुन: सर्भे गरेर प्रक्रिया अघि बढाइएको प्राविधिक कार्यालयले जनाएको छ । २३ गाविस जोड्ने योजना अधुरै सम्झौताअनुसार काम भएको भए ताप्लेजुङको निर्वाचन क्षेत्र नम्बर १ र २ जोड्ने तमोर नदीमाथिको पुल २ वर्षअघि नै बनिसक्थ्यो । ताप्लेजुङ सदरमुकाम फुङलिङबाट दुई क्षेत्र जोड्ने दोभान हुँदै संखुवासभाको गुफापोखरी, तेह्रथुमको वसन्तपुर हुँदै धनकुटा, धरान यातायात चलाउने योजना थियो । ठेकेदारको लापरबाहीले ०६५६६ मा सुरु भएको पुल बन्न सकेको छैन । १० करोड लागतमा सक्ने गरी सम्झौता भएको पुलको आधा काम सकिएपछि गत वर्ष असारको बाढीले बगाएको थियो । त्यसपछि ठेकेदार कम्पनी, सामान निर्माण तथा निर्यात गर्ने हुलाक कम्पनी र यसको रेखदेख गर्ने सरकारी निकाय उत्तरदक्षिण लोकमार्ग आयोजनाबीच आगामी फागुन मसान्तसम्ममा निर्माण सम्पन्न गर्ने सम्झौता भएको सांसद डम्बरध्वज तुम्बाहाम्फेले बताए ।यसको निर्माणको जिम्मा कन्काई, मैनाचुली र याक्थुङहाङ गरी तीनवटा कम्पनीलाई दिइएको छ । उत्तरदक्षिण लोकमार्ग आयोजनाका प्रमुख कुवेर नेपालीका अनुसार समय सकिएपछि पेनाल्टी लगाएर काम हँुदै आएको थियो । पुन: डिजाइनभोजपुरको छिमेकी जिल्ला संखुवासभा जोड्ने अरुण नदीको पक्की पुल पुन: डिजाइन गरेर पनि निर्माण हुन सकेको छैन । संखुवासभाको तुम्लिङटार र भोजपुरको षडानन्द नगरपालिका जोड्न लम्सुवाघाटमा पाँच वर्षअघि स्वच्छन्द निर्माण सेवाले पुल बनाउन सुरु गरेको थियो । उसले ३ वर्षभित्र निर्माण सक्नेगरी २०६७ असार २५ मा सम्झौता गरेको थियो । जग खन्ने क्रममा ठूलो चट्टान भेटिएको भन्दै ठेकेदारले काम छाडेपछि पुन: डिजाइन भयो तर काम भएको छैन ।अहिलेसम्म २० प्रतिशत मात्र सकिएको छ । बनेका ४ वटा वेलमध्ये ३ वटा वेल चट्टानकै कारण बिग्रिएकाले पुनर्निर्माण गर्नुपर्ने अवस्थाका छन् । निर्माण सुचारु गर्न नसकेको सडक डिभिजनका प्रमुख घनश्याम गौतमले स्वीकारे । चाँडो काम गर्न ठेकेदारलाई ताकेता गर्दा निर्माणस्थलमा मेसिन लैजाने क्रममा बिग्रिएकाले काममा ढिलाइ भएको छ, उनले भने, मेसिन तत्काल मर्मत गरी पुलको काम अघि बढाउन निर्माण कम्पनीलाई निर्देशन दिइएको छ ।"
बजेट छानबिन माग,"बैतडी कोटपेटरा गाविसको दलित समुदायले गाविसबाट खर्च हुने दलित लक्षित बजेट पारदर्शी नभएको भन्दै छानबिन माग गरेको छ । दलित उत्थान समिति नामक स्थानीय संस्थामार्फत गरिँदै आएको दलित लक्षित विकास निर्माण र सशक्तीकरणका कार्यक्रममा अनियमितता भएको उनीहरूको आरोप छ । गाउँभित्रका सबै दलितको सहमतिबिना स्थानीय गणेश औजीले नेतृत्व गरेको उक्त संस्थाबाट गाविस सचिवसित मिलेमतोमा विकास निर्माण र दलित सशक्तीकरणका कार्यक्रम सञ्चालन हुँदै आएको कोटपेटरा ४ का जयभान लुहारले बताए । २०७० देखि अन्य दलितसँग छलफल नगरी बजेटको गरिएकाले छानबिनका लागि प्रशासनसँग आग्रह गरिएको उनको भनाइ छ । बाटो, खानेपानी लगायतमा बजेट छुट्याएर अधुरै छाडेको छ, लुहारले भने । संस्थाका गतिविधि छानबिन माग गर्दै स्थानीय गत आइतबार जिल्ला प्रशासन पुगेका थिए । गाउँपरिषद्मा बजेट पारदर्शिता बारे छलफल गर्न खोज्दा दलित सुमदायसँग छुट्टै बसेर छलफल गर्ने भन्दै कार्यक्रममा कुरा उठाउन नदिएको स्थानीय ईश्वर औजीको भनाइ छ । स्थानीयसँग छलफलपछि प्रमुख जिल्ला अधिकारी किशोरकुमार चौधरीले लक्षित वर्गको बजेट खर्चको विवरण मगाएर छलफल गर्ने बताए । गाविस सचिवलाई पत्राचार गरेर विवरण मगाउँछु उनले भने, अनियमितता भएको देखिए कारबाही हुन्छ । गत वर्षको १ लाख र अघिल्लो वर्षको २ लाख ३८ हजार दलितलाई शौचालय र खानेपानी निर्माणमा खर्च भएको गाविस कार्यालयले जनाएको छ ।"
साताभित्रै निर्वाचन घोषणा,"बाँके माओवादी केन्द्रका उपाध्यक्ष नारायणकाजी श्रेष्ठले साताभित्रै स्थानीय निर्वाचन घोषणा हुने दाबी गरेका छन् । उनले संविधान संशोधनको टुङ्गो नलागे पनि सरकारले निर्वाचनको घोषणा गर्ने बताए । मिति घोषणा भए पनि तत्काललै चुनाव हुने होइन । निर्वाचनको घोषणासँगै संविधान संशोधनको प्रक्रिया पनि अगाडि बढ्छ, प्रेस सेन्टर बाँकेले बुधबार नेपालगन्जमा गरेको पत्रकार भेटमा उनले भने ।"
ठक्करले मृत्यु,काभ्रे ट्रिपरको ठक्करबाट बुधबार कालढुंगामा एक जनाको मृत्यु भएको छ । बनेपाबाट सिन्धुलीतर्फ जाँदै गरेको बा४ख ४७१४ नम्बरको ट्रिपरले सोही दिशातर्फ जाँदै गरेको बा६९प ६९२० नम्बरको मोटरसाइकललाई ठक्ठर दिँदा मेच्छे ३ का २१ वर्षीय अजय लामाको मृत्यु भएको हो । उपचारका लागि धुलिखेल ल्याउने क्रममा बाटामा उनको मृत्यु भएको डीएसपी नवीनराज राईले बताए ।
पुरानै र महत्त्वाकांक्षी कार्यक्रम,"काठमाडौं धेरैजसो पुरानै र केही महत्त्वाकांक्षी कार्यक्रम अघि सार्दै अर्थ मन्त्रालयले आर्थिक विकासको तत्कालीन कार्यान्वयन कार्ययोजना सार्वजनिक गरेको छ । उपप्रधान तथा अर्थमन्त्री कृष्णबहादुर महराले बुधबार अर्थ मन्त्रालयमा पत्रकार सम्मेलन गरी १० वटा शीर्षकमा ६३ बुँदे तत्कालीन कार्यान्वयन कार्ययोजना सार्वजनिक गरेका हुन् । कार्ययोजनामा समष्टीगत आर्थिक क्षेत्र, रोजगारी सिर्जना, पुनर्निर्माण, सरकारी क्षेत्रको सुधार, राजस्व प्रशासन, वैदेशिक सहायता र लगानी, मौद्रिक तथा वित्तीय क्षेत्र, निजी क्षेत्रको विकास र सार्वजनिक संस्थानको वर्तमान अवस्था एवं सुधारका उपायहरू समावेश गरिएको छ । अधिकांश कार्यक्रम सरकारका नीति तथा कार्यक्रम, बजेट तथा विभिन्न कार्यक्रमहरूसँग सम्बन्धित देखिन्छन् । अर्थतन्त्रका अहिलेका केही परिसूचकहरू हेर्दा सकारात्मक छन् । तर, लक्ष्यमा पुग्न चुनौती पनि छ, कार्ययोजना सार्वजनिक समारोहमा अर्थमन्त्री महराले भने, लक्ष्य प्राप्तिका लागि पुँजीगत खर्च बढाउनुपर्नेछ । पुँजीगत खर्च बढाउनकै लागि यो कार्ययोजना सार्वजनिक गरेका हौं । अर्थतन्त्रसँग सरोकार राख्ने मन्त्रालयहरूसँग छलफल गरी कार्ययोजना सार्वजनिक गरिएको उनले बताए । सबैभन्दा ठूलो कुरा मूल्यांकन र अनुगमन हो । हामी त्यसको तयारीमा समेत जुटेका छौं, उनले भने । पुँजीगत खर्च बढाउनका लागि यसअघि अर्थ मन्त्रालयले दिएको निर्देशन, विभिन्न योजनाहरूका अवधारणा तथा बजेटमा उल्लेखित कार्यक्रमहरूलाई उपायका रूपमा अघि सारिएको छ । पुँजीगत खर्च बढाउनका लागि ५० करोड रुपैयाँभन्दा माथिका आयोजना तथा कार्यक्रमहरूको सहजीकरण गर्ने, १ अर्ब रुपैयाँभन्दा माथिका कार्यक्रमको प्रत्येक ६६ महिनामा अनुगमन गर्ने उल्लेख छ । १ अर्बभन्दा माथिका आयोजनाहरूको अनुगमन टोली गठन र परिचालन गर्ने जनाइएको छ । सरकारले ठूला परियोजनामा अनुगमन गर्न विभिन्न मन्त्रीदेखि सचिवहरूको संयोजकत्वमा पटकपटक अनुगमन टोली बनाउने गरेको छ । समयभित्र कार्य सुरु नगर्ने र आयोजना कार्यान्वयन कार्ययोजनाअनुरूप कार्य नगर्ने निर्माण व्यवसायीहरूको विवरण संकलन गरी सम्झौता रद्द गर्नेसमेत उल्लेख छ । यस्तै प्रकृतिको प्रतिबद्धता सरकारले हरेकजसो बजेटमा गर्ने गरेको छ । तर, कार्यान्वयन भने हुँदैन । पुँजीगत खर्च सुधारका लागि अपनाइएका यी काम गरे पनि यो वर्ष ८० प्रतिशत पुँजीगत खर्च हुने विश्वास मन्त्रालयको छ । श्रम बजारमा आउने सबै युवालाई रोजगारी दिने उपलब्धिसहितको अत्यन्तै महत्त्वाकांक्षी कार्यक्रमसमेत अघि सारिएको छ । कार्ययोजनाअनुसार ठूला आयोजनाहरूको कार्यान्वयन, भूकम्पपछिको पुनर्निर्माण, स्वरोजगार कार्यक्रमको विस्तार, वित्तीय पहुँचमा सुधार र सामाजिक कार्यक्रमको माध्यमबाट श्रम बजारमा वार्षिक आउने ४ लाख ५० हजार जनालाई रोजगारी प्रदान गरिने जनाइएको छ ।जबकि तेह्रौं योजनाको तीनवर्षे अवधिमा श्रम बजारमा आउने अधिकांशले रोजगारी पाउन नसकेकाले बिदेसिनुपरेको चौधौं योजनामा उल्लेख गरिएको छ । चालु आर्थिक वर्षको नीति तथा कार्यक्रममार्फत सार्वजनिक गरिएको सबै नागरिकको बैंक खता कार्यक्रमलाई पनि निरन्तरता दिइएको छ । कार्ययोजनाअनुसार ७० प्रतिशत जनसंख्याको खाता खोलिने उल्लेख छ । शून्य मौज्दातमा बैंक खाता खोल्न सकिने व्यवस्था गरी सोबापतको सेवा शुल्कमा सरकारले सहुलियत दिने, कार्ययोजनामा उल्लेख छ । औपचारिक रूपमा वित्तीय पहुँच पुगेका नागरिक ४० प्रतिशत हो । सहकारीलगायत अनौपचारिक वित्तीय क्षेत्रबाट थप २० प्रतिशतमा वित्तीय पहुँच पुगेको राष्ट्र बैंकले जनाएको छ । यो आधारमा अब थप नागरिकको बैंक खाता यसै वर्ष खोल्नुपर्ने हुन्छ । जुन निकै कठिन छ । अधिकांश बैंक तथा वित्तीय संस्था सहर केन्द्रित भएको अवस्थामा एकैपटक सबैमा वित्तीय पहुँच पुर्याउने योजना बढी महत्त्वाकांक्षी छ । यति मात्रै हैन आगामी आर्थिक वर्षदेखि सरकारी क्षेत्रबाट हुने सबै नगद प्रवाह बैंक खातामार्फत मात्र गर्ने उल्लेख गरिएको छ । तर, सरकारले यसै वर्षदेखि वृद्धवृद्धा भत्ता बैंक खाताबाट वितरण गर्ने भनी गरेको निर्णय नै कार्यान्वयन हुन सकिरहेको छैन । यस्तै द्वन्द्व कालमा विस्थापित भएका बैंक तथा वित्तीय संस्थाका शाखा पुन:स्थापना गरिने, ग्रामीण क्षेत्रमा राम्रोसँग वित्तीय सेवा पुर्याउने बैंकहरूलाई प्रोत्साहित गरिने, वित्तीय साक्षरतालाई अभियानकै रूपमा अघि बढाउने, उत्पादनमूलक क्षेत्रमा लगानी प्रोत्साहित गर्नेलगायत योजना पनि कार्ययोजनामा समेटिएका छन् । कार्ययोजनामा भनिएको छ, उत्पादनमूलक क्षेत्रमा तोकेकोभन्दा धेरै कर्जा प्रवाह गर्ने बैंक तथा वित्तीय संस्थालाई विशेष प्रोत्साहन उपलब्ध गराइनेछ । यसैगरी यसै वर्षदेखि लागू भएको ब्याजदर करिडोरलाई प्रभावकारी रूपमा कार्यान्वयन गर्ने, लघु विपन्न कर्जा, साना तथा मझौला उद्यम कर्जाको सुरक्षण गरिने पनि सरकारको योजना छ ।कार्ययोजनामा सहकारी क्षेत्रलाई तुलनात्मक रूपमा बढी प्राथमिकता दिइएको छ । सबै प्रकृतिका बैंकले आफ्नो क्षेत्रभित्र एक नमुना आयोजनाका लागि लगानी गर्न प्राथमिकता दिने र बचत तथा ऋण सहकारी संस्थाहरूको नियमन प्रभावकारी बनाई वित्तीय अनुशासन कायम गर्न कानुनको तर्जुमा गर्ने पनि कार्ययोजनामा उल्लेख छ । तर, सहकारी संस्थाको प्रभावकारी नियमनका लागि विशेष व्यवस्था नै गर्नुपर्छ । सरकारले भने ठोस तयारीबिनै कार्ययोजनामा सहकारीसँग सम्बन्धित विभिन्न कार्यक्रमहरू सार्वजनिक गरेको छ । कार्ययोजनामा अल्पकालीन र दीर्घकालीन दुवै प्रकृतिका कार्यक्रमहरू उल्लेख छन् । कार्ययोजनामा चालु आयोजनाहरूको निर्माणमा तदारुकता र अनुगमनलाई महत्त्व दिने, ठूला तथा तत्काल प्रतिफल दिने परियोजनाहरूको निर्माणमा पुँजीको अभाव हुन नदिने, ठूला परियोजनाहरूको अनुगमनलाई तीव्रता दिने उल्लेख छ ।एनसेलको कर एक पैसा पनि छाड्दैनौं : अर्थमन्त्रीसरकारमा सहभागी भएलगत्तै एनसेल बिक्रीमा लाग्ने पुँजीगत लाभकर लगाउन नहुने धारणा राखेका उपप्रधान तथा अर्थमन्त्री महराले कार्ययोजना कार्यान्वयन कार्यक्रममा एक पैसा पनि कर नछाड्ने बताए । एनसेलको विषयमा धेरै कोणबाट मलाई जोडेर प्रश्न उठाउने गरिएका छन् । एनसेलको कर कुनै एक पैसा पनि छोडिन्न, उनले भने, सार्वजनिक लेखा समितिले कर कार्यालयलाई पत्र लेखेको छ । व्याख्या गर्नुपर्यो भनेर । यो क्रेता र बिक्रेतालाई कति लाग्ने हो ? सम्पत्ति बेचेपछि त्यसको सम्पत्ति बिक्री गर्नेलाई कति लाग्ने ? किन्नेलाई कति लाग्ने व्याख्या गर्ने अधिकार कर अधिकृतलाई छ । कर अधिकृतले निर्धारण गरेअनुसार एक पैसा पनि नछाड्ने उनले बताए । मैले छाड्न लाग्यो भन्ने भ्रममा नपर्नु होला, उनले भने । सरकारमा सहभागी भएलगत्तै उनले बिक्रेता कम्पनी टेलियासोनेरा हिँडिसकेकाले अब कम्पनीमार्फत लाभकर लगाउन हुने बताएका थिए । सुन तस्करीको विषयमा समेत उनले खण्डन गरे । अर्थ मन्त्रालयको भन्सार विभाग सुन तस्करीको विषयमा जिम्मेवार छ भनेर अर्थ समितिमा छलफल भएको थियो । मैले पोखराको एउटा कार्यक्रममा भनेको थिएँ, अर्थ मन्त्रालयअन्तर्गतको भन्सार विभागका कर्मचारी दोषी हुन सक्छन् । दोषीउपर कारबाही हुन्छ, उनले सुनाए, दोषी को हुन् भन्ने छानबिनपछि टुंगो लाग्छ । प्रहरीको अनुसन्धान ब्युरोले पनि छानबिन टोली बनाएको छ । भन्सार विभागले पनि बनाएको छ । मेरो भनाइ हाम्रो अर्थ मन्त्रालय मातहतका कर्मचारीले गल्ती गरेका हुन् भने यी साना माछा हुन् । ठूलो गल्ती गर्ने अरू नै छन् भनेको हुँ । उक्त विषयलाई बंग्याएर प्रचार गरिएको उनले आरोप लगाए । यसलाई अर्कै हिसाबले प्रचार गरियो । यो प्रायोजित रूपमा राजनीतिक रूपमा प्रचार गरिएको भन्ने मलाई लागेको छ, उनले भने ।"
दूरसञ्चारका निर्देशन दोहोर्याउँदै संसदीय समिति,"काठमाडौं दूरसञ्चार सेवाका विषयमा दिइएका निर्देशनहरू सम्बन्धित निकायले पालन नगरेपछि व्यवस्थापिका संसद्अन्तर्गतका समितिहरूले पुरानै निर्णय दोहोर्याउन थालेका छन् । यसै सातादेखि फेरि दूरसञ्चार क्षेत्रमा चासो बढाएका संसदीय समितिहरूले पहिले दिएकै निर्देशनलाई दोहोर्याएका हुन् । आइतबारदेखि बुधबारसम्म संसद्का दुईवटा समितिमा दूरसञ्चार सेवासम्बन्धी तीनवटा बैठक भइसकेका छन् । लेखा र विकास समितिमा यी बैठक भएका हुन् । अहिले नबोलाए पनि दूरसञ्चारमा अर्थ समितिको पनि विगतमा चासो रहने गरेको थियो । यस साताका तीनवटै बैठकमा दूरसञ्चार सेवा सम्बद्ध पहिलेकै बहसले प्राथमिकता पायो । बैठकपछि दिइएका निर्देशनमा पनि पुरानैको निरन्तरता छ । आइतबार सार्वजनिक लेखा समितिले गत वर्ष सेयर बिक्री गरेको निजी क्षेत्रको सेवा प्रदायक एनसेलले तिर्नुपर्ने पुँजीगत लाभकरका विषयमा छलफल गरेको थियो । अर्थ मन्त्रालय र राजस्व सम्बद्ध कार्यालयका अधिकारीहरूलाई समेत बोलाएर गरिएको बैठकले पुरानै निर्देशनलाई समयसीमा तोकेर कार्यान्वयन गर्न फेरि निर्देशन दियो । लेखा समितिले गत जेठ २० गते एनसेलबाट यथाशीघ्र पुँजीगत लाभकर असुल गर्न निर्देशन दिएको थियो । त्यसबेला पनि सरकारी अधिकारीहरूले तीन महिनाभित्र यो कर असुल गरिसक्ने प्रतिबद्धता जनाएका थिए । आइतबारको बैठकले पनि पुरानै निर्देशन दोहोर्याउँदै कर असुल गर्न निर्देशन थियो । यसपटक भने कर असुल गर्नका लागि तीन महिनाको समय किटेरै निर्देशन दिइएको छ । पहिले यथाशीघ्र कर उठाउन दिइएको निर्देशन पालना नभएको भन्दै सांसदहरूले समय तोकेरै निर्देशन दिन माग गरेपछि कार्ययोजना बनाई तीन महिनाभित्र कर असुल गर्न र त्यसको प्रगति हरेक महिना समितिलाई दिन निर्देशन दिइएको छ ।लेखा समितिले गत जेठमा एनसेलको सेयर खरिद बिक्रीमा असुल गर्नुपर्ने पुँजीगत लाभकर असुल नगर्ने निकाय एवं जिम्मेवार प्रमुखलाई अनुसन्धान गरी काराबाही गर्न निर्देशन दिएको थियो । अख्तियार दुरुपयोग अनुसन्धान आयोगलाई दिइएको निर्देशनको पालना नभएको भन्दै आइतबारको बैठकले फेरि तत्काल कारबाहीको विवरण पठाउन अख्तियारलाई पत्र पठाउने निर्णय गर्यो ।कर चुक्ता नगरी एनसेललाई चौथो पुस्ताको मोबाइल सेवा (फोरजी) चलाउन दिनेनदिने विषयमा निर्णय गर्न मंगलबार बसेको लेखा समितिको बैठकले यस विषयमा निर्णय गर्न नसकेपछि समितिले पाँच वर्षअघि गरेको निर्णय र निर्देशनको कार्यान्वयन भए नभएको विवरण माग गर्ने निर्णय गर्यो । समितिले २०६८ साल पुस २५ गते गरेको फ्रिक्वेन्सीसम्बन्धी निर्यणको अवस्थाबारे जानकारी माग गर्ने निर्णय गरेको हो । लेखा समितिले जस्तो बुधबार सिंहदरबारमा बसेको विकास समितिको बैठकले पनि पहिलेकै जस्ता निर्णय दोहोर्याएर सम्बन्धित निकायलाई निर्देशन दिएको छ । गुणस्तर सुधार, ग्रामीण दूरसञ्चार कोषको प्रयोग गरी ग्रामीण क्षेत्रसम्म सेवा विस्तार, सबै सेवा प्रदायकका नम्बर एकै बनाउने (पोर्टाबिलिटी), स्याटलाइट राख्नेलगायतका विषयमा समितिले सञ्चार मन्त्रालय, दूरसञ्चार प्राधिकरण र नेपाल टेलिकमलाई पुरानै निर्देशनलाई दोहोर्याएको छ । समितिका सभापति रवीन्द्र अधिकारीले समेत पहिले दिइएका धेरै निर्देशनहरू कार्यान्वयन नभएकाले पुरानै निर्णय दोहोर्याउनुपर्ने भएको बताए । हामीले धेरै निर्देशन दिइसक्यौं तर तपाईहरूले कार्यान्वयन गर्नुभएन, त्यसले गर्दा हामीले निर्देशन दोहोर्याइरहनुपर्ने अवस्था आयो, बुधबारको बैठकमा बोलाइएका सञ्चार मन्त्रालय, प्राधिकरण र टेलिकमका अधिकारीलाई लक्षित गर्दै उनले भने । बैठकमा बोल्दै सांसदहरू शान्ता मानवी, ललितजंग शाही, रामकुमार भट्टराई, टोपबहादुर रायमाझीलगायतले पनि समितिले दिएको निर्देशन र पहिलेका बैठकमा उठाइएका विषयको सम्बोधन नभएको बताए । उनीहरूले सञ्चार मन्त्रालय, प्राधिकरण र टेलिकम अधिकारीहरूलाई समितिका निर्देशन पालन गरी तत्काल दूरसञ्चार क्षेत्रमा सुधार गर्न आग्रह गरे । आठ महिनामा देशैभर फोरजी विस्तार गर्न निर्देशन यसैबीच विकास समितिले आगामी ८ महिनाभित्र मुलुकभर चौथो पुस्ताको मोबाइल सेवा (फोरजी) विस्तार गर्न नेपाल टेलिकमलाई निर्देशन दिएको छ । बुधबारको बैठकले न्यूनतम शुल्कमा गुणस्तरीय भ्वाइस कल र इन्टरनेटसहितको फोरजी सेवा विस्तार गर्न निर्देशन दिएको हो । बैठकले टेलिकमले फोरजीका लागि अनुमति पाएको एक वर्षभित्र मुलुकभर विस्तार गर्न निर्देशन दिएको छ । टेलिकमले गत असोजमा फोरजीका लागि अनुमति पाएको थियो ।समितिले टेलिकमले फोरजी विस्तारका लागि गर्ने कार्यलाई सहजीकरण गर्न नेपाल दूरसञ्चार प्राधिकरण र सूचना तथा सञ्चार मन्त्रालयलाई पनि निर्देशन दिएको छ । बैठकले सूचना प्रविधि क्षेत्रको विकासका लागि पुराना ऐन तथा नियमहरू बाधक भएकाले तीनलाई संशोधनको प्रक्रिया अघि बढाउनसमेत निर्देशन दिइएको छ । समितिले २० वर्ष पुरानो दूरसञ्चार ऐन २०५३ ले कतिपय समस्या समाधान गर्न नसकेको जनाउँदै यस्तो निर्देशन दिएको हो । त्यसैगरी दूरसञ्चार नीति २०६० नीति अन्य नियमहरूलाई पनि समयानुकूल संशोधन प्रस्ताव अघि बढाउन समितिले दिर्नेशन दिएको छ । बैठकले दूरसञ्चार सेवाको गुणस्तर बढाउनुका साथै गुणस्तरका विषयमा आएका गुनासालाई एक महिनाभित्र समाधान गर्न निर्देशन दिने निर्णय गरेको छ । दूरसञ्चार सेवाको गुणस्तर कायम नभई पुगेको क्षतिपूर्तिसमेत तिर्नेसहितको नीतिगत व्यवस्था गर्न पनि समितिले टेलिकम र प्राधिकरणलाई निर्देशन दिएको हो । यसैगरी ग्रामीण क्षेत्रसम्म दूरसञ्चार सेवाको पहुँच विस्तार, नेपालको आफ्नै स्याटलाइट राख्ने र टेलिकममा रणनीतिक साझेदार भित्र्याउने विषयमा समितिले पहिले दिएका निर्देशनलाई पूर्ण रूपमा पालन गर्न र प्रगतिबारे जानकारी दिनसमेत निर्देशन दिएको छ ।"
चीनद्वारा नेपाललाई नोट हस्तान्तरण,"बेइजिङ पहिलोपटक चीनमा छापिएका एक हजार दरका नेपाली नोटहरू नेपाल पठाइएको छ । चीनको च्याङ्सी प्रान्तको सदरमुकाम नानछाङमा छापिएका नोटहरू नेपाललाई गत सोमबार हस्तान्तरण गरिएको थियो । पहिलो चरणमा चिनियाँ मुद्रा मुद्रण संस्थाद्वारा छापिएका हजार दरका नेपाली नोटलाई सोमबार च्याङ्सीको नानछाङबाट काठमाडौं पठाइएको चीनको केन्द्रीय टेलिभिजन सेवा सीसीटीभीले जनाएको छ । चिनियाँ मुद्रा मुद्रण प्रविधिले अन्तर्राष्ट्रिय मुद्रा मुद्रण कार्यमा भाग लिएको पनि पहिलोपटक हो ।नेपाल राष्ट्र बैंकले नेपाली मुद्रा छाप्नका लागि अन्तर्राष्ट्रिय बोलकबोल आह्वान गरेको थियो । विश्वमा मुद्रा छापिरहेका बेलायत, फ्रान्सलगायतका विश्वका अन्य ख्यातिप्राप्त कम्पनीहरूले भाग लिएको सो प्रतिस्पर्धामा चिनियाँ कम्पनी छनोट भएको थियो । चिनियाँ मुद्रा मुद्रण संस्थाअन्तर्गत च्याङ्सीको नानछाङ प्रिन्टिङ कम्पनी लिमिटेडले गत भदौमा नेपाली मुद्रा छाप्ने अर्डर प्राप्त गरेको थियो । चिनियाँ कम्पनीले राष्ट्र बैंकबाट एक हजार रुपैयाँ दरका २० करोड थान नोट अर्थात २ खर्ब रुपैयाँ बराबरका नोटहरू छाप्ने अर्डर पाएको थियो । पहिलो चरणमा २८ अर्ब ४० करोड रुपैयाँ बराबरका २ करोड ८४ लाख थान एक हजार रुपैयाँ दरका नोटहरू चीनले नेपाल राष्ट्र बैंकलाई हस्तान्तरण गरेको हो । अर्डर पाएको पाँच महिनामै अर्डरमध्ये दस प्रतिशत काम चिनियाँ कम्पनीले पूरा गरेको समाचारमा जनाइएको छ । नानछाङ प्रिन्टिङ कम्पनी लिमिटेडका महाप्रबन्धक ली चङले नेपाली मुद्रा छाप्नका लागि मसी, कागज र छाप्ने प्रविधि सबै चीनको स्थानीय प्रयोग गरिएको बताएका छन् ।"
क्यान इन्फोटेकको २३ औं संस्करण,"काठमाडौं क्यान महासंघले राजधानीको भृकुटीमण्डपमा सुबिसु क्यान इन्फोटेक २०१६ इन एसोसिएसन विथ सामसङ गर्ने भएको छ । सुबिसु केबलनेटले शीर्ष प्रायोजन गरेको तथा एसोसिएट स्पोन्सर सामसङले प्रायोजन गरेकाले क्यान इन्फोटेकको यो २३औं संस्करणको नाम सुबिसु क्यान इन्फोटेक २०१७ इन एसोसिएसन विथ सामसुङ रहेको जारी विज्ञप्तिमा छ । माघ १३ बाट सुरु हुने यो संस्करणको प्लाटिनम स्पोन्सरमर्कन्टाइल, डायमन्ड स्पोन्सर नेपाल टेलिकम, गोल्ड स्पोन्सरहरू हुवावे र ओप्पो मोबाइल, सिल्भर स्पोन्सरहरू नेटिस, एस पावर, एम आई स्मार्ट फोन र लेनोभो प्रिन्ट स्पोन्सरमा खल्ती रहेको आयोजकले जनाएको छ । सूचना तथा सञ्चार प्रविधि क्षेत्रमा विकास भएका नयाँनयाँ प्रविधि प्रदर्शन, यो क्षेत्रको विकास र विस्तारका लागि आवश्यक रणनीति निर्माणका निम्ति सार्थक अन्तक्र्रिया गर्ने तथा सूचना तथा सञ्चार प्रविधिलाई नेपाली समाजमा प्रवद्र्धन गर्ने उद्देश्यले क्यान महासंघले बर्सेनि क्यान इन्फोटेक तथा सूचना तथा सञ्चार प्रविधि सम्मेलन गर्दै आएको छ ।"
भक्तपुरका भूकम्पपीडितले पहिलो किस्ता नै पाएनन्,"भक्तपुर राष्ट्रिय पुनर्निर्माण प्राधिकरणले निजी आवास पुनर्निर्माणका लागि लाभग्राही (भूकम्पपीडित) लाई दोस्रो किस्ताको अनुदान रकम वितरण सुरु गरेको छ । पहिलो किस्तामा ५० हजार अनुदान लिएर घरको जग निर्माण सकेर प्राविधिक जाँचपास गराएका लाभग्राहीलाई उपत्यका बाहिर बुधबारबाट दोस्रो किस्ताको १ लाख ५० हजार रुपैयाँ वितरण थालिएको प्राधिकरणले जनाएको छ । प्रक्रिया पूरा गरेका सिन्धुली, मकवानपुर र गोरखाका लाभग्राहीलाई दोस्रो किस्ता रकम वितरण सुरु गरेको प्राधिकरणका प्रवक्ता डा भीष्मकुमार भूसालले बताए । सिन्धुलीका ७३ र मकवानपुरका २ सयभन्दा बढी लाभग्राहीलाई दोस्रो किस्ताका लागि सिफारिस भइसकेको जनाइएको छ । गोरखामा पनि दोस्रो किस्ताको रकम वितरणको प्रक्रिया सुरु भएको उनले बताए । यी तीन जिल्लापछि भूकम्प अति प्रभावित अरू जिल्लामा पनि रकम वितरण गरिने जनाएको छ । यता भक्तपुर जिल्लाका भूकम्पपीडितले निजी आवास पुनर्निर्माणका लागि पहिलो किस्ताको अनुदान रकमसमेत पाउन सकेको छैन । प्रक्रिया पुर्याई अनुदान सम्झौता गरेका १९ हजार ५ सय भूकम्पपीडितले सम्झौता गरेको करिब दुई महिना बितिसक्दा पनि अनुदान रकम पाउन नसकेका हुन् । भक्तपुरमा गत कात्तिक २५ बाट अनुदान सम्झौता थालिएको हो । जिल्लामा भूकम्पपीडित संख्या ३३ हजार ६ सय ९६ रहेको पछिल्लो तथ्यांक भए पनि २६ हजार १६ जना लाभग्राही परिवारको विवरण पुनर्निर्माण प्राधिकरणले जिल्लामा पठाएको छ । ६ हजारले लाभग्राहीको सूचीमा नाम समावेश नभएको भन्दै गुनासो फाराम भरेका छन् । लाभग्राहीलाई अनुदान रकम वितरण गर्न केन्द्रीय आयोजना कार्यान्वयन एकाइबाट अख्तियारी प्राप्त भएको तर वैदेशिक सहायताको रकम फुकुवाको निकासाको ढिलाइले अनुदान वितरणमा ढिलाइ भएको जिविस भक्तपुरले जनाएको छ । लाभग्राहीले पाउने रकम वैदेशिक सहायताको रकम हो, स्थानीय विकास अधिकारी धुव्रप्रसाद कोइरालाले भने, उक्त रकम अर्थ मन्त्रालयबाट महालेखा नियन्त्रण कार्यालयमार्फत निकासा फुकुवाको ढिलाइका कारण वितरण ढिलाइ भएको हो । महालेखाबाट आइतबार अनुदान रकम निकासा फुकुवा भएको र कोष तथा लेखा नियन्त्रण कार्यालयबाट वितरणको प्रक्रिया सुरु भएको जनाएको छ । केही दिनमै पहिलो किस्ताको रकम वितरण थालिने स्थानीय विकास अधिकारी कोइरालाले बताए ।"
२० करोडमा होटल खुल्यो,"धनकुटा पूर्वको प्रसिद्ध पर्यटकीयस्थल हिलेस्थित त्रिशूलेमा अत्यधुनिक सुविधा सम्पन्न होटल बुधबारदेखि सञ्चालनमा आएको छ । होटल होराइजन माउन्टेन रिसोर्टको पूर्वप्रधानमन्त्री एवं एमाले अध्यक्ष केपी शर्मा ओलीले उद्घाटन गरे छन् । व्यावसायी रेवतबहादुर थापाले करिब २० करोड रुपैयाँको लागतमा रिसोर्टमा लगानी भएको बताए । करिब ४२ रोपनी क्षेत्रफलमा फैलिएको सो रिसोर्टमा ३१ कोठा र ६ कटेज रहेका छन् । एकैपटक २ सय ५० जनालाई सेवा दिन सकिने सेमिनार हल छ भने आफ्नै मल्टिकुजिन रेस्टुराँ पनि रहेको थापाले जानकारी दिए । ज्याकुजी र सौनाको सुविधा पनि उपलब्ध छ । करिब ५० जनाले प्रत्यक्ष रूपमा रोजगारी पनि पाउनेछन् । सुविधा सम्पन्न होटल खुल्नुले पर्यटनलाई बढावा दिएको नेता ओलीले बताए । उनले होटल व्यवसायलाई राज्यले सुरक्षा र लगानीको अवसरका लागि सुविधा प्रदान गर्न जरुरी रहेको उल्लेख गरे । रिसोर्टमा विवाह, पार्टी, सभा, सेमिनार तथा सम्मेलन गर्न मिल्ने सुविधा रहेको छ । होटलले पाहुनाका लागि घोडचढी, साइक्लिङ र दृश्यावलोकनको पनि सेवा दिने बताएको छ । होटलका अनुसार ग्राहकको अनुरोधमा काठमाडौं र विराटनगर विमानस्थलदेखि पिकअप र ड्रपको पनि व्यवस्था छ ।"
हुन्डाईको एक्सचेन्ज कार्यक्रम,"काठमाडौं हुन्डाई गाडीले तीनदिने एक्सचेन्ज क्याम्प कार्यक्रम ल्याएको छ । माघ ६ देखि सुरु क्याम्पमा हुन्डाई ब्रान्डका सबै मोडलहरूमा देशभर यो कार्यक्रम लागू हुने जारी विज्ञप्तिमा उल्लेख छ । नेपालमा यो गाडीको बिक्रेता लक्ष्मी इन्टरकन्टिनेन्टल प्रालिले यो अवसरमा आफ्ना ग्राहक सामु नगद छुट, एकवर्षे गाडी बिमा, सडक कर, लोयल्टी बोनस, विशेष ब्याजदर र एक्सचेन्ज बोनस हरेक गाडीको बिक्रीसँगै प्रान गर्ने जनाएको छ ।"
सिभिलमा हामा मर्चेन्ट र युनिक फाइनान्स गाभियो,काठमाडौं नेपाल राष्ट्र बैंकले सिभिल बैंक लिमिटेडलाई हामा मर्चेन्ट एन्ड फाइनान्स लिमिटेड र युनिक फाइनान्स लिमिटेड प्राप्तिका लागि सैद्धान्तिक स्वीकृति दिएको छ । दुई वित्तीय संस्थाहरूको प्राप्ति गरेपश्चात बैंकको चुक्ता पुँजी ५ अर्ब १० करोड र निक्षेप ३३ अर्ब ७७ करोड तथा कुल कर्जा ३१ अर्ब ५७ करोड रुपैयाँ पुग्ने बैंकले जनाएको छ । मर्जरपछि बैंकको नाम सिभिल बैंक नै रहने तथा बंैकको हालकै सञ्चालक समिति एवं उच्च व्यवस्थापन यथावत् रहने जारी विज्ञप्तिमा छ ।
लक्ष्मी बैंकको शाखा विस्तार,"काठमाडौं लक्ष्मी बैंकले राजधानीको पुरानो बानेश्वरमा नयाँ शाखा सञ्चालनमा ल्याएको छ । यो शाखासहित काठमाडौंमा लक्ष्मी बैंकका १६ वटा शाखा पुगेको जारी विज्ञप्तिमा छ । बैंकका शाखा सञ्जाल अब ६५, ३ विस्तार काउन्टर अनि ८१ एटीएम पुगेको जनाइएको छ ।"
व्यापार घाटा दैनिक साढे २ अर्ब,"काठमाडौं बढ्दो आयातसँगै मुलुकको व्यापार घाटा दैनिक २ अर्ब ३४ करोड रुपैयाँ पुगेको छ । अघिल्लो वर्षको मसिंरसम्मको तुलनामा चालु आर्थिक वर्षको सोही अवधिमा यस्तो घाटा साढे ८७ प्रतिशतले बढेको हो । गत वर्ष नाकाबन्दीका कारण आपूर्ति व्यवस्थामा समस्या भएकाले आयात घटेको थियो । तर, नाकाबन्दी खुलेपछि सबै प्रकारका वस्तु तथा सेवाको आयात ह्वात्तै बढेको छ । आयात बढेपछि व्यापार घाटा पनि उच्च दरले बढेको हो । राष्ट्र बैंकको तथ्यांकअनुसार चालु आर्थिक वर्षको पाँच महिनामा मुलुकको कुल व्यापार घाटा ३ खर्ब ५२ अर्ब रुपैयाँ छ । पछिल्ला वर्षहरूमा नेपालको अर्थतन्त्र आयातमुखी बन्दै गएको छ । आवश्यकताअनुसार वस्तु तथा सेवा उत्पादन हुन नसक्नुु, उत्पादन लागत महँगो हुनु, आन्दोलन, बन्द हडताल, इन्धनको अभावलगायत कारण मुलुकको उत्पादन क्षमता पछिल्ला वर्षहरूमा घट्दै गएकाले अर्थतन्त्र आयातमुखी बनेको विश्लेषकहरू बताउँछन् । आयातको तुलनामा निर्यात वृद्धिदर न्यून रहेकाले व्यापार घाटा चुलिँदै गएको छ । मुलुकभित्र उत्पादनमूलक क्षेत्रको उत्पादन क्षमता धेरैले घटेको छ, अर्थविद् विश्वम्भर प्याकुर्यालले भने, निर्यात सम्भाव्यता भएको वस्तु निर्यातमा पनि विभिन्न झमेला छन् । बढ्दो व्यापार घाटा नियन्त्रणका लागि उत्पादनमूलक क्षेत्रमा लगानी बढाउनुका साथै निर्यातजन्य उत्पादनलाई प्रोत्साहन गर्नुपर्ने उनको सुझाव छ । सम्भावना भएर पनि विविध कारणले समस्यामा रहेका उद्योग व्यवसायलाई विशेष प्राथमिकताका साथ सञ्चालन गर्नुपर्छ, उनले भने । राष्ट्र बैंकको अध्ययनअनुसार गएको वर्ष उद्योगहरूको औसत ४८ दशमलव २ प्रतिशत मात्र क्षमता उपयोग भएको छ । अघिल्लो वर्ष यस्तो औसत उपयोग ५२ दशमलव ७ प्रतिशत थियो । गत मंसिरसम्म ३० अर्ब ६३ करोड रुपैयाँ बराबरको वस्तु निर्यात भएको छ । अघिल्लो वर्षको सोही अवधिको तुलनामा यो करिब १७ प्रतिशतको वृद्धि हो । उक्त अवधिमा जुस, जुटका सामान, खोटोलगायतका वस्तुको निर्यात बढे पनि अलैंची, तयारी पोसाक, ऊनी गलैंचालगायतका वस्तुको निर्यात घटेको राष्ट्र बैंकले जनाएको छ । पाँच महिनामा मुलुकमा ३ खर्ब ८२ अर्ब ६४ करोड रुपैयाँ बराबरको वस्तु आयात भएको छ । अघिल्लो वर्षको सोही अवधिको तुलनामा आयात करिब ७९ प्रतिशतले बढेको हो । अघिल्लो वर्ष यस्तो आयात ३२ प्रतिशतले घटेको थियो । देशगत आधारमा भारतबाट भएको आयात १ सय ५ दशमलव ८ प्रतिशत, चीनबाट भएको आयात ४३ प्रतिशत र अन्य मुलुकबाट भएको आयात ४३ दशमलव ८ प्रतिशतले बढेको छ । वस्तुगत आधारमा यातायातका साधन तथा पार्टपुर्जा, पेट्रोलियम पदार्थ, मेसिनरी तथा पार्टपुर्जा, निर्माण सामग्रीलगायतका वस्तुको आयात बढेको छ । तर, कोल्डरोल सिट इन क्वाइल, हवाईजहाजका पार्टपुर्जालगायतका वस्तुहरूको आयात घटेको तथ्यांक छ ।गत मसिंरमा वार्षिक विन्दुगत उपभोक्ता मूल्य वृद्धिदर ३ दशमलव ८ प्रतिशत छ । अघिल्लो वर्षको सोही अवधिको तुलनामा यस्तो वृद्धिदर ११ दशमलव ६ प्रतिशत थियो । आपूर्ति व्यवस्थामा सहजता र भारतमा उपभोक्ता मूल्य वृद्धिदर घटेकाले त्यसको प्रभाव नेपालमा पनि परेको राष्ट्र बैंकले प्रस्ट्याएको छ । वर्षे बालीहरूको उत्पादनमा उच्च वृद्धि, आपूर्ति अवस्थामा सहजता तथा भारतीय मुद्रास्फीतिमा कमीका कारण समग्र उपभोक्ता मुद्रास्फीति अघिल्लो वर्षको तुलनामा कम रहने अनुमान छ, राष्ट्र बैंकको प्रतिवेदनमा भनिएको छ । यही अवस्था कायम रहे चालु आर्थिक वर्षमा उपभोक्ता मुद्रास्फीति साढे ७ प्रतिशतको लक्ष्यभित्रै रहने अनुमान राष्ट्र बैंकको छ । रेमिट्यान्समार्फत गत मंसिरसम्म २ खर्ब ८७ अर्ब ६६ करोड रुपैयाँ मुलुक भित्रिएको छ । गत वर्षको सोही अवधिको तुलनामा यो ६ प्रतिशतले बढेको हो । अघिल्लो वर्ष यस्तो वृद्धिदर १९ दशमलव ४ प्रतिशत थियो । यस्तै गत मसिंरसम्म २८ अर्ब ८९ करोड रुपैयाँले शोधनान्तर बचतमा छ । अघिल्लो वर्ष शोधनान्तर १ खर्ब २८ अर्ब ११ करोड रुपैयाँले बचतमा थियो ।"
८५ करोड खर्चेर मर्मत गरेको विद्युत् काम लागेन,"बझाङ करिब ८५ करोड खर्चेर मर्मत गरिएको बझाङको डोगडीस्थित सुर्मादेवी साना जलविद्युत् आयोजना फेरि बिग्रेको छ । विदेशी दाताको सहयोगमा २ सय किलोवाट क्षमताको उक्त विद्युत् मर्मत गरेको चार महिनामै काम नलाग्ने भएको हो । निर्माण सम्पन्न भएको २ महिनाजति दैनिक ८ घण्टा लोडसेडिङ हुने गरेको यहाँको विद्युत् हाल दैनिक २० घण्टासम्म पुगेको छ । विद्युत् अनियमित हुँदा यहाँका सरकारी कार्यालयको काम, व्यापार र उद्योग व्यवसाय प्रभावित भइरहेको छ । नेपाल विद्युत् प्राधिकरणले आफैंले निर्माण गर्ने हो यति नै रकममा ५ मेगावाटभन्दा बढी क्षमताको नयाँ आयोजना निर्माण गर्न सकिने प्राधिकरण अधिकारीहरू बताउँछन् । बझाङको सदरमुकाम र आसपास क्षेत्रका बासिन्दाका लागि ०४९ मा जापान सरकारको सहयोगमा निर्माण गरिएको सुर्मादेवी साना जलविद्युत् आयोजनाको मर्मत पनि जापान सरकारको अनुदानमै भएको हो । सन् २०१६ को सेप्टेम्बरमा काम सम्पन्न गरेको प्रमाणपत्र पाइसकेको जापानी निर्माण कम्पनी मारुसिन सिताकाले मर्मत गरेको केही महिना नबित्दै विद्युत् सेवा पटकपटक अवरुद्ध हुन थालेको छ । तोकिएको समयमा काम सम्पन्न नगरी बीचैमा छाडेकाले विद्युत् सेवा नियमित हुन नसकेको स्रोतले बताए । स्रोतका अनुसार मर्मतको डिजाइनमै त्रुटि रहेकाले बाँधबाट इन्टेकमा पानी पठाउने ठाउँमा राखिएको फोहोर छान्ने ठाउँमा पुन: फोहोर अड्किएर पानी प्रवाहमै समस्या हुने भएकाले विद्युत् नियमित हुन नसकेको हो । बाँधबाट इन्टेकसम्म पानी लैजाने नहर पनि विभिन्न ठाउँमा चुहिने गरेको र पानी जम्मा गर्ने इन्टेक मर्मत नगरी चुहिने गरी छाडेकाले विद्युत् उत्पादनमा समस्या भएको हो । जलविद्युत्मा देखिएको समस्या छिटो समाधान गर्न प्रशासनतर्फबाट पहल भइरहेको प्रमुख जिल्ला अधिकारी सुनील खनालले बताए । यत्रो रकम लगानी गरेर मर्मत गरेको विद्युत् केही महिनाभित्रै काम नलाग्ने हुनु दु:खको हो, उनले भने, विद्युत् प्राधिकरण र निर्माण कम्पनीलाई यो विषयमा जानकारी गराइसकेका छौं । विद्युत् प्राधिकरणको सामुदायिक ग्रामीण विद्युतीकरण विभागका निर्देशक रामेश्वर कल्वारले यहाँको समस्याबारे प्राधिकरण जानकार रहेको जनाउँदै यसबारे निर्माण कम्पनीसँग कुरो भइरहेको बताए । नयाँ बाँध निर्माण भएकाले वरिपरिको फोहोर आएर छान्नेमा अड्किएको रहेछ । उनीहरूले गोताखोर लगाएर सफा गरिसकेका छन्, कल्वारले भने, अबका दिनमा फोहोर अडिँदैन भनेका छन् ।निर्माण कार्यमा भएका त्रुटिहरूलाई सच्याउने विषयमा पनि प्राधिकरणले निर्णय गरेर परामर्शदाता निकाय जापान सहयोग नियोग र निर्माण कम्पनी दुवैलाई जानकारी दिइसकेको उनले बताए । कल्वारले भने, योजनाको डिजाइन स्टेमेट र निर्माण कार्य सबै जापान सरकारले नै गरेको हुनाले कुनै त्रुटि भए सच्याउने जिम्मा पनि उसैको हुन्छ । प्राधिकरणले पहल गरिरहेको छ । ठूलो रकममा सानो आयोजनाको मर्मत स्विकार्न प्राधिकरणलाई बाध्यता रहेको र अनुदान दिने दाताहरूको आफ्नो देशका मानिसहरूलाई रोजगारी दिने मनसाय हुने भएकाले मर्मतको खर्च अचाक्ली बढी भएको उनको भनाइ छ ।विद्युत् क्षेत्रका जानकारहरूले भने वर्षातको समयमा खोलामा बाढी आउने र बाढीले बगाएर ल्याएका ढुंगा र काठपातहरू छान्नेमा अड्किएर केही वर्षभित्रै आयोजना कामै नलाग्ने हुने बताउँछन् । सुर्मादेवी विद्युत् प्रालिका एक कर्मचारीले भने, आयोजनालाई दिगो रूपले सञ्चालन गर्नेभन्दा पनि टालटुल गरेर टार्ने काम भएको छ । चुहिने नहर मर्मत भएको छैन । छान्नेमा जतिबेला पनि फोहोर अड्किने सम्भावना छ । प्राधिकरणसँग पनि गोताखोर स्टयान्डबाई राख्न सक्ने क्षमता छैन । समग्रमा भन्दा यो आयोजना यो बर्खासम्म पूर्ण रूपमा काम नलाग्ने हुन्छ ।"
कारोबार रकम घट्ने क्रम जारी,"काठमाडौं सेयर बजारमा कारोबार रकम घट्ने क्रमले बुधबार पनि निरन्तरता पाएको छ । अघिल्लो दिन करिब ३४ करोड रुपैयाँको कारोबार भएको बजारमा बुधबार ३० करोड रुपैयाँ बराबरको सेयर खरिदबिक्री भएको छ । बजारमा प्राथमिक सेयरको निष्कासन बढेपछि लगानीकर्ताहरू त्यसतर्फ आकर्षिक भएकाले दोस्रो बजार प्रभावित भएको हो । उक्त दिन कारोबारमा आएकामध्ये विकास बैंक र बिमाबाहेक सबै समूहको परिसूचक ओरालो लागेपछि समग्र नेप्से ऋणात्मक बनेको छ । बजार ऋणात्मक अवस्थामा बन्द भए पनि नेप्से परिसूचकमा भने ० दशमलव ८ विन्दुले मात्र परिवर्तन भएको छ । करिब पौने अंकको गिरावटसहित नेप्से १ हजार ४ सय ६२ दशमलव २३ विन्दुमा बन्द भएको छ । करिब ३ हजार १ सय वटा कारोबारबाट १ सय ३३ कम्पनीका १२ लाख २६ हजार कित्ता सेयर किनबेच भए । कारोबारमा आएकामध्ये ४८ कम्पनीको सेयर मूल्य बढ्यो, ६९ कम्पनीको सेयर मूल्य घट्यो, १६ कम्पनीको सेयर मूल्य स्थिर रह्यो । बिमा समूहको परिसूचक ० दशमलव ९९ प्रतिशतले र विकास बैंक समूहको ० दशमलव ४ प्रतिशतले सकारात्मक रह्यो । तर, होटल समूहको परिसूचक १ दशमलव २, वित्त कम्पनीको ० दशमलव ६६, जलविद्युत्को ० दशमलव ४१, बैंकिङको ० दशमलव २५, अन्य को ० दशमलव ३२ प्रतिशतले घटे ।"
अघोषित लोडसेडिङ,"पर्सा तीन सातायता बढेको लोडसेडिङले पर्साबारा औद्योगिक करिडोरका उद्योग समस्यामा परेका छन् । मुलुकका अन्य भागमा लोडसेडिङ घटदै गए पनि करिडोरमा झन् बढदै गएको गुनासो उद्योगीले गरेका छन् । पुस २८ गते ऊर्जामन्त्री जनार्दन शर्माले वीरगन्ज उद्योग वाणिज्य संघले आयोजना गरेको अन्तरक्रियामा पर्साबारा औद्योगिक करिडोरलाई लोडसेडिङमुक्त बनाउने प्रयास भइरहेको घोषणा गरेका थिए । तर, त्यसै दिनदेखि करिडोरमा झनै बढी लोडसेडिङ हुन थालेको गुनासो उद्योगी व्यवसायीको छ ।वीरगन्ज उद्योग वाणिज्य संघका पूर्वअध्यक्ष प्रदीपकुमार केडिया करिडोरमा घोषित समय साँझ साढे ४ देखि राति ८ बजेसम्म लोडसेडिङ हुनुपर्नेमा हाल साढे ४ देखि राति १ बजेसम्म पनि बिजुली नहुने गरेको बताउँछन् । मध्यरातमा बत्ती आउँछ, त्यति बेला धेरै उद्योग बन्द हुन्छन्, उनले भने, बत्ती भएको समयमा पनि कम भोल्टेज हुने भएकाले उद्योगका सबै उपकरण चलाउन सकिएको छैन । उद्योगी हरि गौतम उद्योग चलाउने मुख्य समयमा बत्ती नहुने र उद्योग बन्द गरेको बेलामा बत्ती आउने भएकाले आफूहरूलाई काम गर्न समस्या भएको उनले बताए । यस क्षेत्रको विद्युत् संकटको उपाय मानिएको रक्सौलपरवानीपुर प्रसारण लाइन निर्माण नभएसम्म करिडोरका उद्योगले यस्ता समस्या भोगिरहनुपर्ने भएकाले सरकारले यो प्रसारण लाइन निर्माण हुने वातावरण बनाउनुपर्ने गौतम बताउँछन् ।विद्युत् प्राधिकरण वीरगन्ज वितरण केन्द्र प्रमुख चुटुनकुमार श्रीवास्तव हाल यस भेगमा आपूर्ति गरिएको भारतबाट आयातित विद्युतको प्रसारण लाइनमा प्राविधिक गडबडीका कारण यसो भएको बताउँछन् ।"
चिनियाँ कम्पनीलाई न्यादीको ठेक्का,"लमजुङ न्यादी नदीमा ३० मेगावाटको न्यादी जलविद्युत् आयोजना निर्माणको जिम्मा चिनियाँ कम्पनीले पाएको छ ।झेज्याङ हाइड्रोपावर कन्स्ट्रक्सन एन्ड इन्स्टलेसन कम्पनीले आयोजना निर्माणको जिम्मा पाएको प्रवद्र्धक न्यादी हाइड्रोपावर लिमिटेडले जनाएको हो । प्रवद्र्धक र ठेकेदार कम्पनीबीच भएको सम्झौताअनुसार आयोजनाको निर्माण कार्य २०२० अप्रिल ५ (२०७६ चैत २३) सम्म सक्नेछ । ठेकेदारले सिभिल वर्क, हाइड्रो मेकानिकल र इलेक्ट्रोमेकानिकलको तीनवटै कार्य गर्ने सम्झौतामा उल्लेख छ । आयोजना प्रवन्धक उत्तम अमात्यका अनुसार फेब्रअरी १० (माघ २८) बाट ठेकेदार कम्पनीले काम सुरु गर्नेछ । आयोजना निर्माणका लागि अन्तिममा ४ वटा विदेशी कम्पनी छनोटमा परेको थियो । तीनवटा चाइनिज कम्पनी र एउटा इटालियन कम्पनीमध्ये झेज्याङले ठेक्का पायो, उनले भने । सम्झौता पत्रमा जलविद्युत् आयोजनाका तर्फबाट प्रवद्र्धक कम्पनीका अध्यक्ष राजीव राजभण्डारी र ठेकेदार कम्पनीका तर्फबाट अध्यक्ष लिउ कोछिङले सोमबार हस्ताक्षर गरेको अमात्यले बताए । उनका अनुसार करिब ४ अर्ब ३० करोड रुपैयाँमा ठेक्का सम्झौता भएको छ ।आयोजनाका अनुसार लागि जग्गा खरिदको कार्य, पहुँचमार्ग निर्माण, विद्युत् खरिद बिक्री सम्झौता (पीपीए), सुपरीवेक्षण परामर्शदाताको नियुक्ति साथै वित्तीय व्यवस्थापनको कार्य भइसकेको छ । प्राधिकरणसँग ०७२ जेठ १२ गते हिउँदमा प्रतियुनिट ८ रुपैयाँ ४० पैसा र वर्षायाममा ४ रुपैयाँ ८० पैसाको दरले पीपीए भएको छ । आयोजना निर्माणका लागि करिब ६ अर्ब रुपैयाँ लाग्ने भएको छ । यसमा बुटवल पावर कम्पनी (बीपीसी) को ९७ दशमलव २२ प्रतिशत र लमजुङ विद्युत् विकास कम्पनी (लेडो) को २ दशमलव ७८ प्रतिशत सेयर रहनेछ । आयोजनामा २५ प्रतिशत प्रवद्र्धक आफैंले र ७५ प्रतिशत बैंकले लगानी गर्नेछ । आयोजनाका प्रशासन अधिकृत वासुदेव गड्तौलाका अनुसार एभरेस्ट बैंकको लिडिङ मा नबिल बैंक, ग्लोबल आईएमएई, सनराइज, हिमालयन बैंक र जलविद्युत् लगानी तथा विकास कम्पनीले ऋण लगानी गर्नेछन् । आयोजनाले पूर्वाधारमा मात्रै करिब ३७ करोड रुपैयाँ खर्च गरिसकेको जनाएको छ । आयोजना निर्माण हुने विभिन्न ठाउँमा जान ११ किलोमिटर कच्ची सडक, एउटा बेलिब्रिज बनाउनुका साथै आवश्यक जग्गा खरिद गरिसकेको जनाइएको छ । रन अफ रिभर (पानीको बहावमा आधारित) उक्त आयोजनामा २ वटा टर्बाइन रहेछन् । आयोजनाबाट १ सय ६८ दशलमव ६ गिगावाट प्रतिघण्टा विद्युत् उत्पादन हुनेछ । बाहुनडाँडा २ नाइँचे माथि ङादी नदीमा बाँध बाँधेर ४ किलोमिटर सुरुङबाट पानी ल्याई बाहुनडाँडा ७ ङादी नदी तीर (ताराचोक जाने बाटो) मा निर्माण गरिने विद्युत् गृहमा पानी खसालेर विद्युत् उत्पादन गरिनेछ । आयोजनाको ग्रसहेड ३ सय ३६ दशमलव ५ मिटर उचाइ छ । भीरपुस्तुन मुनिको नानासम्म भूमिगत सुरुङबाट ल्याइएको पानीलाई करिब ८ सय मिटरको पेनस्टक पाइपबाट सीधै विद्युत् गृहमा खसालिने भएको छ । आयोजनाबाट उत्पादिन विद्युत् केन्द्रीय प्रसारण लाइनमा जडानका लागि प्रक्रिया अघि बढाइएको आयोजनाले जनाएको छ । उत्पादित विद्युत्, विद्युत् गृह रहेको स्थानबाट ६ किलोमिटर प्रसारण लाइन निर्माण गरी नेपाल विद्युत् प्राधिकरणको प्रस्तावित खुदीस्थित १३२ केभीको हब मा जोड्ने आयोजनाले जनाएको छ ।उक्त आयोजना ९ वर्षअघि नै निर्माणको तयारी गरिएको थियो । साना जलविद्युत् गुरुयोजनाअन्तर्गत सन् १९९३ मा पहिचान भएको न्यादीको क्षमता सुरुमा २ दशमलव ८ मेगावाट थियो । पछि बढाएर २० मेगावाट पुर्याइएको थियो । सम्भाव्यता अध्ययन लमजुङ विद्युत् विकास कम्पनी (लेडो) ले गरेको उक्त आयोजनाको २००० मै वातावरणीय प्रभाव मूल्यांकन स्वीकृत भइसकेको आयोजना स्रोतले बताएको छ । बीपीसीले लेडोबाट उक्त आयोजना सन् २००६ मा लिएको थियो ।"
रुद्राक्ष खेती विस्तार हुँदै,"भोजपुर उत्तरी कुदाककाउले ६ का नारायण भट्टराईले यस वर्ष बारीमा २ सय रुद्राक्ष बिरुवा लगाए । उनले बारीमा बर्सेनि आलु, मकै रोप्दै आएका थिए । एकवर्षे बालीनालीले वर्षदिन जेतनतेन परिवार पाल्न पुग्ने उत्पादन हुने बारीमा पोहोरदेवख रुद्राक्ष लगाउन थालेका हुन् । पोहोर रहरले १०१२ बोट रोपेको थिएँ । रुद्राक्षबाट मनग्य आम्दानी हुने थाहा पाएर यता लागेको उनले बताए । उनले व्यक्तिगत जग्गामा तथा सामुदायिक वन तथा खाली जग्गामा बिरुवा लगाउन थालेका हुन् । कृषकहरूले पहिले रहरले एउटा घरमा एकदुइटा बिरुवा रोप्थे । करेसाबारीमा हरियालीका लागि बिरुवा लगाउँथे । कसैले गमलामा रोपेर बरन्डामा सजाउँथे । रहरै रहरमा बारीका कान्लातिर लगाएका बोटले बार्षिक लाखौं आम्दानी दिन थालेपछि आफ्नो खेतीयोग्य जमिनमै रुद्राक्ष खेती गर्न थालेका छन् । उत्तरी भेगका अधिकांशले बिरुवा रोपेका छन् । जमिनको ७५ प्रतिशत भागमा रुद्राक्ष खेती सुरु गरेका छन् । दिंलाक्षेत्रको मूलपानी, केउरेनीपानी, तुगेंछा, नेपालेडाँडा गाविसलाई रुद्राक्षको पकेट क्षेत्र मानिन्छ । यस क्षेत्रमा अधिक रुद्राक्ष खेती हँुदै आएपछि छिमेकी गाविसहरू कुदाककाउले, चौकीडाँडा, देउराली, दोभानेसहित सबैजसो गाविसमा खेती विस्तार गरिएको छ । पश्चिमी छिनामखु, कोट, तिम्मा, दक्षिणी भेगका सिन्द्राङ, रानीवास, होम्ताङ, खैराङलगायत अढाइ दर्जनभन्दा बढी गाविसका कृषकले बिरुवा लगाएका छन् । अन्यबाली जस्तो स्याहारी रहन नपर्ने, एकपटक रोपेपछि सयौं वर्षसम्म आम्दानी दिन सक्ने तथा बहुमूल्य भएकाले यसप्रति सबैको चासो बढेको छ । ३ वर्षदेखि जिल्लामा बर्सेनि लाखौंको बिरुवा विस्तार हुँदै आएको छ । जलवायु परिवर्तनले परम्परागत खेतीबाट जीविका चलाउन समस्या भएपछि दिगो आम्दानीको स्रोततर्फ आकर्षण बढेको छ ।रुद्राक्षको बिरुवा लगाएको ४ देखि ५ वर्षमा फल्न सुरु गर्छ । आम्दानी उत्तिकै दिन्छ । गााउबस्ती सुनसान हुँदै गएकाबेला खासै परिश्रम तथा जनशक्ति नलाग्ने र गतिलो आर्थिक उपार्जन दिने भएकाले चासो बढेको श्यामशिलाका कमल भुजेलले बताए । रुद्राक्ष जिल्लाको आर्थिक मजबुतीका लागि मुख्य स्रोत बनेको छ । यकिन तथ्यांक नराखिए पनि वार्षिक ५० करोड रुपैयाँको कारोबार हुन्छ । बहुमूल्य बस्तु भएकाले राम्रै भाउमा किनबेच हुन्छ । झन्डै डेढ सय वर्षअघि बालागुरु षडानन्द अधिकारीले भारतको बनारसबाट रुद्राक्षको बिरुवा ल्याएर दिङ्लामा रोपेका थिए । उनले रोपेको बिरुवा नै त्यस क्षेत्रवरपर फैलिएको स्थानीय केदार राईले बताए । जानकारहरूका अनुसार विसं २०१५ देखि दिङ्लाका गोविन्दबहादुर बस्नेतले खेती र बिक्री थालेर रुद्राक्षको व्यवसायीकरण गरेका थिए । त्यसपछि दिङ्ला आसपासमा विस्तार विस्तार हुन थाल्यो । क्षेत्रबासीले रुद्राक्षबाट करोडौंको आम्दानी गरेर राजधानीमा घरघडेरी जोड्न थाले । यस क्षेत्रको आर्थिक समृद्धिमा छलाङ मार्न थालेसँगै अन्य गाविसमा पनि खेती विस्तार थालिएको हो । फलले आम्दानी दिएको तुलनामा बोटको काठ काट्न सकिन्छ । काठ दह्रो र टिकाउ हुन्छ । दोहोरो फाइदा लिन सकिने कारण खेती विस्तार थालेको नेपालेडाँडाका सौगात गौतमले बताए । उनले बारीमा यसैसाल ३ सय बोटबिरुवा लगाएका छन् । दस वर्षअघि लगाएका बोटले बर्सेनि लाखौं आम्दानी दिन थालेको बताउँछन् ।किनबेचका लागि समस्या नहुने र नगदै बिक्री हुने थाहा पाएपछि कृषक खेती विस्तारमा लालायित बनेको कृषि विकासले बताएको छ । अचेल सबै गाविसमा बिरुवा लगाउन थालेका छन् । पहिले बेच्नका लागि तराई र राजधानी पुर्याउनुपथ्र्याे । अचेल बोटैमा ग्राहक आउँछन् । चिनियाँले दाम लगाएर घरैबाट किनेर लैजान थालेका छन् । यहाँ उत्पादन भएका रुद्राक्ष गुणस्तरीय दानावाल हुने भएकाले ग्राहकको पहिलो रोजाइमा पर्छन् । एउटा घरमा रुद्राक्षबाट कम्तीमा ५ लाख वार्षिक कमाउँछन् । व्यावसायिक खेती लगाएकाले करोडौं कमाउँछन् । खेतीपाती जस्तो न झन्झट हुन्छ, एकै वर्षमा लाख, करोड कमाइ हुन्छ, यता नलागून् पनि कसरी ? दिङ्लाकी यशोदा लम्सालले बताइन् । रुद्राक्षको आधिकारिक तथ्यांक जिल्लामा छैन । मुखअनुसारको कारोबार चल्छ । यहाँ २ देखि २९ मुखे रुद्राक्ष फलेको पाइन्छ । २९ मुखे रुद्राक्षको स्थानीय बजारमै २५ लाखदेखि ३५ लाख रुपैयाँसम्म किनबेच हुन्छ । २ देखि चारमुखेसम्मका र १४ मुखेदेखि माथिका रुद्राक्षको मूल्य महँगो पर्छ । एकमुखे र २१ मुखे सबैभन्दा महँगा दाना हुन् । १ मुखे दुर्लभ दानाभित्र पर्छ । कुवेरको स्वरूप मानिने हुँदा २१ मुखे रुद्राक्ष धनाढ्यहरूको रोजाइमा पर्छ । गााउँमा यो रुद्राक्ष मूल्य प्रतिगोटा २० लाख रुपैयाँमा बिक्री हुन्छ । मुखदार, पाकेको र ठूलो भएमा यसको मूल्य झनै बढ्छ । काठमाडौंबाट निर्यात हुँदा यसको मूल्य घटीमा २८ लाख पर्छ । यसबाहेक त्रिजुट, गौरीशंकर, गर्भ गौरीशंकर, सवार, गणेश रुद्राक्ष पनि महँगो मूल्यमा बिक्री हुन्छ ।"
दुग्ध प्रशोधन परियोजना सुरु,"धरान दूधको मागलाई ध्यानमा राख्दै धरानमा गाई फार्मसहितको दुग्ध प्रशोधन र वितरण केन्द्रका लागि परियोजना सुरु भएको छ । दूध प्रशोधन परियोनजाबारे निर्वाणाका निर्देशक किरण श्रेष्ठका अनुसार इटहरीको हलेसी घिमिरे गाईफार्मले दूध उत्पादन गर्ने, संगीता गाई फार्म धरानले वितरण र बजार व्यवस्थापन गर्ने र निर्वाणाले शुद्ध दूध प्रशोधन गर्नेछ । उनले भने, हामीले धरानलाई उपभोक्ता बजार बनाएर दूध उत्पादन, प्रसोधन र बिक्री वितरण गर्ने लक्ष्य बनाएका छौं । कुल लगानी ३ करोड ६० लाख ९६ हजार १ सय ६० रुपैयाँ रहेको दुग्ध प्रशोधन परियोजना सम्पन्न भएपछि दैनिक २ हजार लिटर दूध, वार्षिक ९ हजार ८ सय किलो पनिर, वार्षिक ७० हजार लिटर दही, वार्षिक २८ हजार केजी आइस्क्रिम उत्पादन गर्ने उद्देश्यले निर्वाणा फार्म प्रालिले दूध प्रशोधन परियोजना सञ्चालन गरेको हो ।कृषि विकास मन्त्रालय मातहत साना तथा मझौला कृषकहरूलाई लक्षित गरेर सन् २००९ देखि सन् २०१८ सम्मका लागि सञ्चालित व्यावसायिक कृषि व्यापार आयोजनाले दुग्ध प्रशोधन परियोजनाका लागि ९९ लाख ९४ हजार रुपैयाँ अनुदान दिने भएकाले त्यसका लागि भौतिक पूर्वाधार तयार गरिहेको श्रेष्ठले बताए । उनले भने, सबैखाले पूर्वाधार तयार हुन एक वर्ष लाग्ने र आउँदो पुसदेखि उत्पादन, प्रशोधन र बिक्री वितरण गर्ने लक्ष्य रहेको छ । यसैबीच कृषि विकास मन्त्रालयको व्यावसायिक कृषि तथा व्यापार आयोजनाले पहिलोपटक सार्वजनिक सुनुवाइ गर्दै लक्षित समुदायमा अयोजना पुर्याउन प्रयास गरिरहेको जनाएको छ ।"
गैरकानुनी रूपमा महँगोमा इन्धन बिक्री,"रुकुमसदरमुकाम खलंगामा रहेको नेपाल आयल निगमको एउटा मात्र आधिकारिक बिक्रेताबाट इन्धन बिक्रीवितरण भइरहेको छैन । तर, आधा दर्जनभन्दा बढी ठाउँबाट भने अनधिकृत रूपमा इन्धनको बिक्री वितरण हुँदै आएको छ । त्यो पनि तोकिएको भन्दा महँगो मूल्यमा । एक यातायात व्यवसायीका अनुसार डिजेलमा प्रतिलिटर ५ देखि १० र पेट्रोलमा प्रतिलिटर १० देखि २५ रुपैयाँ बढी लिएर बिक्री भइरहेको छ । स्थानीय प्रशासनले भने यसमा ध्यानै पुर्याउन सकेको छैन । भारतले नाकाबन्दी लगाएको मौकामा विभिन्न ठाउँबाट इन्धन ल्याएर बिक्री वितरण थालिएको थियो । नाकाबन्दी हटेको महिनौं भइसक्दा पनि सदरमुकामलगायत जिल्लाका अन्य ठाउँमा ग्यालेन र ड्रममा राखेर इन्धन बिक्री वितरण हुने गरेको छ । त्यस्तै चौरजहारी बजारमा पनि आधिकारिक बिक्रेता एउटा मात्रै छ । पछिल्लोपटक अनुमति ल्याएकाले कारोबार सुरु गरेका छैनन् तर पसलपसलबाट इन्धन बिक्री भइरहेको छ । उपभोक्ताले महँगो मूल्य तिरेर इन्धन खरिद गरे पनि बिल भने निगमले तोकेकै मूल्यको पाउने गरेका छन् । खलंगा बजार, चौरजहारीलगायत सोलाबाङ, सिम्रुतु, झुल्नेटा, रुकुमकोट, सीसाघारी, काँक्री, लुकुम, आठबिसकोटको राडी, नुवाकोटडाँडा, खोलागाउँ सिम्लीलगायतका ठाउँमा ग्यालेन र ड्रममै राखेर अनुमतिबिना इन्धन बिक्री वितरण भइरहेको छ । स्थानीय प्रशासनको ध्यान नपुगेकै कारण व्यापारीहरूले यसरी बिनाअनुमति इन्धन बिक्री वितरण गरिरहेको निगमका आधिकारिक विक्रेताहरू बताउँछन् । प्रमुख जिल्ला अधिकारी वंशीकुमार आचार्यले यसअघि अनुगमनको क्रममा भेटिएकोले कैफियतमा सुझाव दिइएको भन्दै त्यसको कार्यान्वयन भएनभएकोबारे अनुगमन गर्ने बताए । पछिल्लोपटक त्यस्तो केही सूचना नआएको उनको भनाइ छ । यसबारे त्यस्तो केही सूचना त आएको छैन, तैपनि अनुगमन बढाउन लगाउँछु, उनले भने ।"
तिलौराकोटमा ६० मुलुकका पर्यटक,"कपिलवस्तु भगवान् गौतम बुद्धको बाल्यकाल र जीवन दर्शन बुझ्न यहाँ आउने पर्यटकको संख्या बढदै गएको पाइएको छ । बुद्धले जीवनका महत्त्वपूर्ण २९ वर्षसम्म बिताएको ऐतिहासिक र पुरातात्त्विक तिलौराकोट (प्राचीन कपिलवस्तु) अवलोकन गर्न विश्वभरबाट पर्यटक आउने गरेको तथ्यांकले देखाएको छ । विनाशकारी भूकम्प र त्यसपछिका ७ महिना सञ्चालन भएको मधेस आन्दोलनको असहज परिस्थितिले यहाँ आउने पर्यटकमा कमी आएको थियो । सन् २०१५ को तुलनामा २०१६ मा ११ हजारभन्दा बढी पर्यटकले तिलौराकोट भ्रमण गरेको यहाँस्थित लुम्बिनी विकास कोष एकाइ कार्यालयले जनाएको छ । सन् २०१६ मा ३६ हजार ४ सय ७१ पर्यटक आएका थिए । जसमध्ये ३२ हजार ८ सय ९१ विदेशी, ९ सय ४८ भारतीय र २ हजार ६ सय ३२ नेपाली थिए । सन् २०१५ मा २५ हजार १ सय ६५ पर्यटक थिए । जसमध्ये २३ हजार ४ सय ६९ विदेशी थिए । बाँकी भारतीय र नेपाली थिए । यहाँ अक्टोबरदेखि मार्चसम्म पर्यटक आउने गर्छन् । २०१६ मार्चमा सबैभन्दा धेरै ५ हजार ८ सय ६२ र फेबुअरीमा ४ हजार ३ सय ७१ विदेशी पर्यटक आएका थिए । जुनमा सबैभन्दा कम ८२ मात्र विदेशी आए । ५ वर्षदेखि तिलौराकोटमा विदेशी विज्ञद्वारा अन्वेषण अनुसन्धान भइरहेको छ, कोषका तिलौराकोट एकाइ कार्यालय सुरक्षा प्रमुख संजय शर्माले भने, यसका कारण यहाँ पर्यटकको संख्यामा वृद्धि भएको हो । संख्यामा कमी आउन नदिन विभिन्न पर्यटकीय गतिविधि सञ्चालन गर्नुपर्ने उनले बताए । यहाँ ८० प्रतिशतभन्दा बढी विदेशी शान्ति, सद्भाव र धार्मिक तीर्थयात्राका लागि आउँछन् । यहाँ आउनेमाा सबैभन्दा बढी श्रीलंकाका छन् । त्यसपछि थाइल्यान्डबाट आउँछन् । म्यानमार, कम्बोडिया, भियतनाम र दक्षिण कोरियाका पनि पर्यटक यहाँ बढी आउने गरेका छन् । दुई वर्षयता जापानी पर्यटक घटेका छन् भने चीनका बढिरहेका छन् । बेलायत, फ्रान्स र नेदरल्यान्डबाट आउने गरेका छन् । यहाँ ६० भन्दा बढी मुलुकबाट पर्यटक आएका थिए । वर्षौं ओझेलमा परेको तिलौराकोटमा पर्यटकको संख्या बढ्नु सकारात्मक भएको नागरिक अगुवा अमृतचन्द्र ठाकुरले बताए । ठोस योजना र पूर्वाधार अभावमा अधिकांश पर्यटक भारत हुँदै लुम्बिनीको भ्रमणपछि मात्र यहाँ आउने गरेका छन् । बुद्ध धर्मावलम्बीमा तिलौराकोटको माटो नछोएसम्म पुण्य प्राप्ति हुँदैन भन्ने विश्वास छ, लुम्बिनी विकास कोषका प्रमुख पुरातत्त्व अधिकृत कृष्णबहादुर केसीले भने, त्यसकारण यहाँ जसरी पनि आउन लालायित हुन्छन् । यहाको मुख्य दरबार भग्नावषेशमा आई सूत्रपाठ, पूर्वी र पश्चिमी द्वारमा गौतम बुद्धको बाल्यकालको जीवनलीला पाठ गर्छन् । लुम्बिनीस्थित रोयल थाई बिहार प्रमुख भन्ते फ्रा श्रीबोधिविड्स सुपोत कित्ती वन्नोले भने, त्यसपछि शान्तिको अनुभूति गरी पवित्र भई फर्कन्छन् । तिलौराकोट भगवान गौतम बुद्धले २९ वर्ष जीवनयापन गरेको क्रीडास्थल तथा उनका पिता राजा शुद्धोदनको राजप्रासादका रूपमा विश्वमा परिचित छ ।"
धरानसँग एपीएफ स्तब्ध,"पोखरा पोखरा रंगशालामा जारी आहारारा गोल्डकप फुटबलमा बुधबार धरान फुटबल क्लबले एपीएफ क्लबलाई १० ले स्तब्ध पारेको छ । निर्धारित समय गोलरहित भएपछि थप समयको १३ औं मिनेटमा दीपक राईले गरेको गोलमा धरानले सफलता पायो । पूर्व राष्ट्रिय खेलाडी दीपकले वर्तमान राईको पासमा विपक्षी गोलरक्षक अमृत चौधरीलाई कुनै मौका नदिई गोल गरेका हुन् । वर्तमान खेलको ७५ औं मिनेटमा रोशन मल्लको स्थानमा मैदान छिरेका थिए ।छैटौं मिनेटमै रोशन मल्लको पासमा विजय धिमालले गरेको प्रहारलाई राजेन्द्र रावलले गोल हुनबाट जोगाए । १५ औं मिनेटमा धरानका निशान लिम्बूको प्रहार गोलरक्षक अमृतले सजिलै रोकेका थिए । १६ औं मिनेटमा एपीएफका युवराज खडाको प्रहार धरानका गोलरक्षक पूर्ण चेम्जोङले रोके । एपीएफका नवीन लामाको फ्रिकिक प्रहार पोस्टको बारमा लागेर ४३ औं मिनेटमा बितेको थियो । दुवै टिमको रक्षापंक्ति बलियो भए पनि क्रस पास सदुपयोग गर्न स्ट्राइकरहरू चुकिरहेका थिए । खेलको ८४ औं मिनेटमा धरानको गतिलो मौकालाई एपीएफका हरि कार्कीले विफल पारिदिए । आहाराराको चौथो संस्करणमा एपीएफले धरानलाई टाइब्रेकरमा ४३ ले हराएको थियो । निर्धारित समय २२ को बराबरी भएको थियो । धरानले त्यसको बुधबार बदला लिएको छ । धरान १२ औं संस्करणमा पुलिससँग सेमिफाइनलमा २० ले हारेको थियो । एपीएफ भने छैटौं संस्करणमा उपाधि नजिक पुगे पनि फाइनलमा पुलिससँग २० ले हारेको थियो । खेलमा धरानका गोलरक्षक पूर्ण म्यान अफ द म्याच भए । धरानका प्रशिक्षक सुवास केसीले सेट टिम नभएकाले जित निकै पाउन गाह्रो भएको बताए । हामीले दीपक राई र विजय धिमाललाई बाहिरबाट ल्याएका हौं, अभ्यासको समय भएन । तथापि जित पायौं । यो सबै खेलाडीले मिहिनेत हो, उनले भने, एपीएफ जस्तो सेट टिमसँगको प्रतिस्पर्धा सजिलो होइन । आगामी खेल तीन दिनपछि परेकाले अभ्यास गरेर उत्रिने समय पाएको उनले बताए । उनले भने, जित्नका लागि खेल्ने हो, अब हामीसँग जितको उत्साहसँगै वार्मअपको टाइम छ । अन्तिम चारमा पुग्नका धरानले आइतबार मनाङ मस्र्याङदीको सामना गर्नेछ ।एपीएफका प्रशिक्षक कुमार थापाले अतिरिक्त समयमा गोल भएकाले हारजितलाई स्वाभाविक रूपमा लिएको बताए । पहिलो हाफसम्म हाम्रा खेलाडीले राम्रा मौकामा गोल गर्न सकेनन् । पछि खेल अलि सुस्त भयो, उनले भने, विमल र अन्जन बाहिर छन्, हाम्रो टिममा स्ट्राइकरको अभाव देखियो । धेरै खेलाडी नयाँ र अघिल्लो एउटा खेलमा रन्जन विष्ट घाइते भएकाले पनि अपेक्षाअनुसार नतिजा निकाल्न नसकेको उनको भनाइ थियो । बिहीबार रमपम झापा११ र अमेरिका बसोबास गर्ने नेपालीको टिम एएनए यूएसएबीच हुँदैछ । जितका लागि खेल्छौंअमेरिका बसोबास गर्ने नेपालीको फुटबल टिम एएनए यूएसएले बुधबार पत्रकार सम्मेलन गर्दै आहारारामा सहभागिता मनोरन्जनका लागि नभएको जनाएको छ । एनएनए पहिलो पटक प्रतियोगितामा सहभागी हुँदै छ । कप्तान प्रलय राजभण्डारीले भने, मैले यो प्रतियोगिता थ्री स्टारबाट खेलिसकेको छु । अहिले एएनएको नेतृत्व गरेर आएको छु । नेपाल छुटेको सात वर्ष भयो, फुटबल छुटेको छैन । आहारारा गोल्डकपका विभिन्न संस्करणमा विदेशस्थित नेपालीका टोली आए पनि सेट टिम नआएको इतिहास भएको बताउँदै उनले आफूहरूले सेट टिम ल्याएको बताए । एएनएका अध्यक्ष मेदिनी अधिकारीले अमेरिकाका विभिन्न राज्यमा बसोबास गर्ने नेपालीले वर्षमा एकपल्ट फुटबल, भलिबल र बास्केटबल प्रतियोगिता गर्ने गरेको बताए । २०२२ टिमबाट हामीले खेलाडी चयन गरेर ल्याएका छौं, उनले भने, हामी खेलभावना अनुसार जित्नका लागि खेल्नेछौं ।"
वेदले जिते बतासे ट्रेल,"सिन्धुपाल्चोक बतासेमा रन फर रिकभरी भन्ने नारासहित भएको अल्ट्रा ट्रेल रनमा रामेछापका वेदबहादुर सुनुवार विजेता भएका छन् । फ्रेन्ड्स अफ हिमालयन चिन्ड्रेनले आयोजना गरेको दौडको ६५ किलोमिटर दूरीमा वेदबहादुर च्याम्पियन हुँदा जुम्लाका दीपेन्द्र बल र गोरखाका सुजल गुरुङ दोस्रा र तेस्रा भए । काठमाडौंको ठमेलदेखि सिन्धुपाल्चोक बतासेसम्म दौड भएको छ । महिलातर्फ जुम्लाकी मन्जु राउत, बेलायतकी लिजी हकर र रसिला तामाङ शीर्ष तीन स्थानमा विजयी भए । दुवैको विजेता, उपविजेता, तेस्रोले क्रमश ३०, २०, १० हजार नगद पुरस्कार पाए । त्यस्तै बतासेबाट मेलम्ची तालामाराङ हुँदै पुन: बतासेसम्मको २५ किमितर्फ जागेन्दु राई, रुपलाल बुढामगर र अनिल तामाङ पहिला, दोस्रा र तेस्रा भए । महिलामा सोनुजा राई, भीममाया तामाङ, मनीषा तामाङ तेस्रा भए । दुवैतर्फका विजेताले क्रमश १०, ५, ३ हजार पाए । १२ किमि दौडमा विशाल तामाङ, ओम स्याङतान र अम्बर तामाङ तथा महिलामा सुनीता तामाङ, कुमारी तामाङ र सपना तामाङ पहिलो तीन स्थानमा विजयी भए । उनीहरूले पुरस्कारस्वरुप ५, ३ र २ हजार रुपैयाँ पाए ।"
रिड र एपीएफको शैली,"काठमाडौं दाबेदार टिम एपीएफ क्लब र रिड मोडल कलेज दुवै टिम १२ औं ढोरपाटन डबल लिग महिला भलिबलको दोस्रो चरणमा बुधबार विजयी भएका छन् । दुवै ३३ अंक जोडेर पहिलो दुई स्थानमा छन् । त्यसमा एपीएफले एक खेल बढी खेलेको छ ।बुधबार भारतीय खेलाडीको वर्चस्व रहेको रिड मोडलले पूर्व विजेता नेपाल पुलिस क्लबलाई २५६, २५१८, २५९ को सोझो सेटमा हरायो । खेलमा रिडकी क्रिन्जल वुमन अफ द म्याच भइन् । एपीएफले विभागीय प्रतिद्वन्द्वी नेपाल आर्मीलाई २५१०, २५१५, २५२३ ले रोक्यो ।तेस्रो स्थानमा रहेको न्यू डायमन्ड एकेडेमीले पश्चिमाञ्चललाई २५२०, २३२५, २५२०, २५१५ ले पराजित गर्यो । बुधबारै पुलिसले दोस्रो खेल भने जितेको छ । पुलिसले आयोजक ढोरपाटन स्पोर्टस क्लबलाई २५१२, २५१७, २५१३ ले हरायो । दुवै खेलमा उत्कृष्ट प्रदर्शन गरेकी पुलिसकी कमला पुनले वुमन अफ द डेको उपाधि जितिन् । न्यू डायमन्डले ११ खेलबाट २७ अंक जोड्दा पुलिससँग १२ खेलमा २१ अंक छ । पश्चिमाञ्चल २१ अंकसहित पाँचौं स्थानमा छ । आर्मीको १२ खेलमा १५ अंक र आयोजक ढोरपाटनको १२ खेलमा ८ अंक छ ।"
मनाङ मस्र्याङदीले बंगलादेशमा खेल्ने,"काठमाडौं मनाङ मस्र्याङदीले अर्को महिना बंगलादेशमा हुने शेख कमल इन्टरनेसनल क्लब कप फुटबलमा प्रतिस्पर्धा गर्ने भएको छ ।बंगलादेश फुटबल महासंघले आयोजना गर्ने शेख कमल कपमा सहभागी हुन आएको निमन्त्रणामा मनाङलाई सिफारिस गरिएको अखिल नेपाल फुटबल संघ (एन्फा) का कार्यवाहक महासचिव सन्जिव मिश्रले बताए । प्रतियोगिता चितागोङमा सन् २०१७ फेब्रुअरी १८ देखि मार्च १ सम्म हुने उनले बताए ।बंगलादेशमा खेल्न जाने निश्चित भइसकेको छ, मनाङका अध्यक्ष मुखिया गुरुङले भने, आहारारा गोल्डकपमा सहभागी हुन शुक्रबार पोखरा जाँदै छौं । त्यसपछि मोफसलका प्रतियोगितामा सहभागी हुने छैनौं । हामी अन्तर्राष्ट्रिय प्रतियोगिता (शेख कमल कप) का लागि ट्रेनिङ गर्नेछौं । यसबीच सिमरा, झापा र बुढासुब्बा गोल्डकप लगायत मोफसलका प्रतियोगितामा मनाङ सहभागी नहुने उनले बताए ।शेख कमल कप दोस्रोपल्ट हुन लागेको हो । सन् २०१५ मा पहिलोपल्ट आयोजित प्रतियोगितामा अफगानिस्तान, पाकिस्तान, श्रीलंका, भारत र बंगलादेशका आठ क्लबले लिगकम नकआउटका आधारमा प्रतिस्पर्धा गरेका थिए । घरेलु टिम चितागोङ अबहनीले इस्ट बंगाललाई ३१ ले पन्छाउँदै उपाधि जितेको थियो । यसपल्ट पनि आठ टिमले लिगकम नकआउटका आधारमा प्रतिस्पर्धा गर्ने बताइएको छ ।सहिद समारक ए डिभिजन लिग र राष्ट्रिय लिग आयोजनाबारे एन्फा मौन रहेको अवस्थामा अहिले मनाङले अफ्रिकी मूलका ओलावाले आफिज र सिसोकोसहित १६ खेलाडी लिएर मोफसलमा प्रतियोगिता खेल्दै आएको छ । राष्ट्रिय टिमका कप्तान अनिल गुरुङ र उपकप्तान विराज महर्जन, एएफसी सोलिडारिटी कपमा नेपाललाई च्याम्पियन बनाउन मकाउविरुद्ध फाइनलको एकमात्र गोल गरेका सुजल श्रेष्ठ मनाङमा निरन्तर छन् ।देशको प्रतिनिधित्व गर्ने कुरा हो । अरु राष्ट्रिय खेलाडी थप्दै टिम बलियो बनाएर बंगलादेश जानेछौं, अध्यक्ष गुरुङले भने । कीर्तिमानी सातपल्ट सहिद स्मारक ए डिभिजन लिग जितेको मनाङसँग एएफसी क्लब च्याम्पियनसिप (प्लेअफ), प्रेसिडेन्ट्स कप (दुईपल्ट) खेलेको अनुभव पनि छ । सन् २०१३ मा भुटानमा सम्पन्न किङ्स कपको उपाधि जितेको उसले सिक्किमको प्रतिष्ठित गभर्नर्स गोल्डकपको फाइनल पनि खेलेको थियो ।मनाङका प्रशिक्षक छिरिङ लोप्साङले उपाधि जित्ने योजनासहित बंगलादेश यात्रा गर्ने बताए । उनको टिमले सिजनको पहिलो उपाधि धनगढीमा शनिबार जितेको थियो । कप्तान अनिलको गोलसँगै फाइनलमा संकटालाई १० ले हराएर मनाङ सुदूरपश्चिम खप्तड गोल्डकप च्याम्पियन भएको थियो । चार महिनायता विकास रनिङ सिल्ड (नारायणघाट), सुरुङ्गा गोल्डकप (झापा) मा अन्तिम चारबाटै बाहिरिएको मनाङले दुहबी गोल्डकप र हेटौंडा कप फाइनलमा आर्मीसँग हार बेहोरेको थियो ।"
प्रेरणाको आशलाग्दो प्रदर्शन,"काठमाडौं नेपालकी प्रेरणा कोइरालाले थाइल्यान्डमा जारी आइटीएफ एसिया १४ एन्ड युथ डेभलपमेन्ट च्याम्पियनसिपको डिभिजन २ अन्तर्गत पहिलो साताको प्रदर्शनमा तेस्रो स्थान भएकी छन् । उनले पहिलो साता जोर्डनकी जाना खातिबलाई हराएकी थिइन् । उनले दोस्रो साताअन्तर्गत राउन्ड २ मा श्रीलंकाकी ओसिनी हेराथलाई ६४, ६३ ले र जोर्डनकी रन्डा अलक्विदुसीलाई पनि ६४, ६३ हराई सेमिफाइनल पक्का गरेकी छिन् । प्रेरणाले आज बिहीबार मारिया ब्रेडीसँग सेमिफाइनल खेल्दैछिन् ।"
भेट्रान टिम कोलकातातर्फ,काठमाडौं सीएमजी क्लब भेट्रान सकर च्यालेन्ज मा भाग लिन बुधबार कोलकातातर्फ प्रस्थान गरेको छ ।युनाइटेड भेट्रान्स कोलकाताले आयोजना गर्ने तीनदिने प्रतियोगिता शनिबार सुरु हुनेछ । प्रतियोगितामा नेपाल र बंगलादेशसहित आठ टिम सहभागी हुने बताइएको छ । राजेश मानन्धरको कप्तानीमा रहेको सीएमजी क्लबमा अधिकांस पूर्वराष्ट्रिय फुटबल खेलाडी रहेका छन् ।
पूर्वखेलाडी सिंहको निधन,राजविराज सप्तरीका अग्रज खेलाडी राजदेव सिंहको बुधबार निधन भएको छ । उनको सिरहाको जानकीनगर गाविसस्थित छोरी घरमा निधन भएको हो । उनी माघे संक्रान्तिमा छोरी भेट्न सिरहा गएका थिए । सगरमाथा अञ्चलबाट १० वर्षसम्म फुटबल खेलेका उनी २०५२ सालमा खेलाडी जीवनबाट संन्यास लिएपछि प्रशिक्षक बने । ६८ वर्षे सिंह २०६९ सालसम्म वरिष्ठ फुटबल प्रशिक्षक थिए । खेलकुदसँगै कलासंस्कृतिप्रति क्रियाशील उनका श्रीमतीसहित दुई छोरा र दुई छोरी छन् ।
फाइनल टीयू मैदानमा,काठमाडौं शिव पौडेल स्मृति अन्तर्राष्ट्रिय आमन्त्रण क्रिकेटको फाइनल टीयू मैदान कीर्तिपुरमा हुने भएको छ । सीसीआरसी र हार्टल्यान्ड एकेडेमीबीचको फाइनल माघ १६ गते सहिद दिवसको अवसरमा हुन लागेको हो । प्रतियोगिताका यसअघिको खेल चितवनमा भएको थियो । प्रतियोगिता विजेताले २ लाख ६८ हजार र दोस्रो हुनेले १ लाख ३५ हजार रुपैयाँ जित्नेछन् ।
मुरेलाई चोटको चिन्ता,"मेलबर्न शीर्ष वरीयताका एन्डी मुरे बुधबार सोझो सेटमा जित्दै अस्ट्रेलियन ओपनको तेस्रो राउन्ड प्रवेश गरे । तर बेलायती विश्व नम्बर एक खेलाडीले रुसी किशोर आन्द्रे रुब्लेलाई ६३, ६०, ६२ ले सहजै पन्छाउँदा गोलीगाँठोको चोटसँग चाहिँ लड्नुपऱ्यो । मुरेले पाँच पटक यो प्रतियोगिताको फाइनलमा हारेको इतिहास छ । यसपालि त्यो दूर्भाग्यलाई मेट्न चाहिरहँदा उनलाई फेरि चोटको चिन्ता परेको छ । बुधबार तेस्रो सेट खेलिरहँदा उनको गोलीगाँठो फक्र्यो । चिन्तामग्न उनले आफ्नो प्लेयर बक्समा भनेको सुनियो राम्रो खबर छैन ।यसका बाबजुद उनले बुधबार राम्रै खेले । खास दबाब महसुस गरेनन् । उनले रुब्लेको ६ वटा सर्भ ब्रेक गरे र १२ सर्भको खेलमा एक पटक पनि ब्रेक प्वाइन्ट निस्केन । खेलपछि मुरेले गोलीगाँठोको समस्या उपचारबाट ठीक हुने विश्वास व्यक्त गरे । अलिकता दुखेको छ, तर गम्भीर छैन । यो साँच्चै बटारियो, तर आज राति बरफ राखेर ठीक पार्छु, उनले भने । मुरेले पहिलो पटक प्रतियोगिता खेलिरहेका रुब्लेसँग १ घन्टा ३७ मिनेट भिडे । उनले फाइनल सेटमा डबल ब्रेकका साथ खेल चाँडै टुंग्याए । मुरे मेलबर्नमा तेस्रो राउन्ड प्रवेश गरेको यो लगातार नवौं वर्ष हो । उनी अस्ट्ेरलियन ओपन फाइनल सन् २०१० मा रोजर फेडेरर एवं २०११, २०१३, २०१५ र २०१६ मा नोभक जोकोभिचसँग हारेका थिए । उनी एउटै ग्रान्ड स्लाम उपाधिका लागि ६ पटकसम्म फाइनलमा हार्ने पहिलो व्यक्ति बन्न चाहँदैनन् । उनका वर्तमान प्रशिक्षक इभान लेन्डलले पनि युएस ओपनको फाइनलमा पाँच पटक हारेका थिए । फेडेरर लम्किएमहान् खेलाडी रोजर फेडेरर पनि तेस्रो चरण प्रवेश गरे । उनले २० वर्षीय छनोट खेलाडी नोआ रुविनलाई ७५, ६३, ७६ ले हराए । उनी अहिलेसम्म १८ पटक अस्ट्ेरलियन ओपन खेलेकामा कहिल्यै पनि तेस्रो चरण पुग्नबाट रोकिनुपरेको छैन । उनले आउने खेलमा २०१० का विम्बल्डन फाइनलिस्ट टोमास बर्डिचसँग खेल्नेछन् । ६ महिना चोटले थलिएका १७ पल्टका ग्रान्ड स्लाम विजेतालाई अबका दिन कम चुनौतीपूर्ण छैन । युएस ओपन च्याम्पियन स्टान वावरिन्काले स्टिभ जोहन्सनलाई सोझो सेटमा हराए । उनले लोअर क्वार्टरमा अब भिक्टर ट्रोइकीसँग खेल्नेछन् । अस्ट्रेलियन ओपनका साबिक विजेता एन्जेलिक क्रेबरले क्यारिना विथओफ्टलाई हराउँदै २९ औं जन्मदिन मनाइन् । उनलाई दर्शकले ह्यापी वर्थडे भन्दै हौसला बढाए । तर दोस्रो सेटमा खेल बिँग्रदा उनी निकै निराश देखिइन् । तर तेस्रो सेटमा उनको लय फर्किइन् ।उमेरको कुरा गर्दा भेनस विलियम्स पाकी भइसकिन् । तर स्टेफानी भोगेलेलाई हराउँदाको उनको जोशले कुनै पनि उमेरदारलाई माथ गथ्र्यौ । ३६ वर्षीयाले सात ग्रान्ड स्लाम जितिसकेकी छिन् । भेनेस र उनकी बहिना सेरेनाले डबल्समा अहिलेसम्म एकसाथ १४ वटा मुख्य उपाधि जितेसकेका छन् ।"
नवलपुरमा फुटबल सुरु,"सिन्धुपाल्चोक नवलपुर बाडेगाउँ डडुवामा प्रथम क्षेत्रीय डब्लुटीएफ नवलपुर युनाइटेड फुटबल प्रतियोगिता सुरु भएको छ । बुधबार आयोजक ए ले तालामाराङलाई ३० ले पराजित गर्यो । अन्य खेलमा नवलपुर युवा क्लब टाकुरेले बनदेवो युवा क्लब डडुवालाई ३० ले, मिलनचोक युवा समाजले क्षितिज चौतारा परिवारलाई ४० ले , भीमटार युवाले ओम नमोबुद्धलाई ६४ ले र सिपाघाटले नवलपुर युनाइटेड सी लाई ३१ ले हराए । २२ टिम सहभागी प्रतियोगिता विजेताले १ लाख ११ हजार १ सय, दोस्रो ५६ हजार १ सय ५१ र तेस्रोले २१ हजार १ सय २१ रुपैयाँ नगद पुरस्कार पाउने छन् ।"
केसीटीसी विजयी,काठमाडौं वीरेन्द्र सैनिक मैदान भक्तपुरमा जारी खुकुरी च्यालेन्जर कप क्रिकेटमा बुधबार केसीटीसीका ए र बी टिम विजयी भएका छन् । ए टिमले एसएमसी बानेश्वरलाई १० विकेटले हरायो । जितका लागि पाएको ५१ रनको लक्ष्य केसीटीसीले ४४ ओभरमै पूरा गर्यो । बी टिमले पान्डाजलाई ६ विकेटले पराजित गर्यो । आँचल चौधरीले २७ रन जोडेपछि केसीटीसी बीले ८० रनको लक्ष्य ११२ ओभरमा पार गर्यो ।
