शीर्षक,विवरण
निर्वाचन कानुन धमाधम,"काठमाडौं संसद्ले निर्वाचन (कसुर तथा सजाय) विधेयकलाई शुक्रबार पारित गरेको छ। यसै साता संसद्बाट पारित निर्वाचनसम्बन्धी यो तेस्रो विधेयक हो। यसअघि संसद्ले निर्वाचन आयोगको काम, कर्तव्य र अधिकारसम्बन्धी कानुनलाई संशोधन र एकीकरण गर्न बनेको विधेयक र मतदाता नामावलीसम्बन्धी विधेयक पारित गरेको थियो। यी तीन कानुन बने पनि निर्वाचनका लागि सबैभन्दा महत्त्वपूर्ण विधेयकमा भने सहमति जुट्न बाँकी नै छ। राज्यव्यवस्था समितिअन्तर्गतको उपसमितिमा स्थानीय तहको निर्वाचनसम्बन्धी विधेयकमा निर्वाचित जनप्रतिनिधिको ५ वर्षे कार्यकाल सकिएपछि मात्रै अर्को निर्वाचन गर्ने कि अवधि सकिनुअगावै निर्वाचन गरिसक्ने बाध्यात्मक व्यवस्था राख्ने भन्नेमा सहमति जुटेको छैन। संघीय, प्रदेश र स्थानीय तहमा गरी तीन तहको कार्यपालिका, व्यवस्थापिका र न्यायपालिकासम्बन्धी व्यवस्था गरेको संविधानले स्थानीय तहका जनप्रतिनिधिको कार्यकाल ५ वर्षको हुने व्यवस्था गरेको छ।स्थानीय जनप्रतिनिधिको पाँच वर्षे कार्यकाल सकिने वर्षको तोकिएको महिनामा अर्को निर्वाचन हुने प्रावधान ऐनमा नै उल्लेख गर्ने वा कार्यकाल सकिनु एक वा दुई महिनाअघि निर्वाचन गरी अघिल्लो जनप्रतिनिधिको पदावधि सकिने दिन नयाँलाई पदभार हस्तान्तरण गर्ने भन्ने विकल्पमा उपसमितिका सदस्यहरूबीच सहमति बन्न बाँकी छ। समितिका केही सदस्यले संविधानमा नै ५ वर्षे कार्यकाल उल्लेख भएको अवस्थामा त्यसअगावै अर्को निर्वाचन गर्ने प्रावधान ऐनमा राख्न नमिल्ने धारणा राखेका छन्।उपसमितिमै विचाराधीन राजनीतिक दलसम्बन्धी विधेयकमा पनि थ्रेसहोल्डसम्बन्धी व्यवस्थामा पनि सहमति जुट्न बाँकी छ। प्रमुख तीन दलका प्रतिनिधि राष्ट्रिय दल हुनका लागि समानुपातिक प्रणालीतर्फ कम्तीमा ३ प्रतिशत मत प्राप्त गरेको र प्रत्यक्षतर्फ कम्तीमा एक सिट जितेको हुनुपर्ने गरी थ्रेसहोल्ड राख्ने पक्षमा छन्। साना दलहरूको तीव्र विरोधपछि उनीहरू कम्तीमा तीन प्रतिशत मत प्राप्त गरेको वा प्रत्यक्षतर्फ एक सिट जितेको हुनुपर्ने व्यवस्थाका लागि लचिलो बनेका छन्। निर्वाचन कानुन पारित गरिसक्न प्रधानमन्त्री पुष्पकमल दाहालले तीन दलका शीर्ष नेताहरूको बैठकमा राखेको समयसीमा (माघ १५) भित्र संसद्मा पेस भएका पाँचमध्ये तीन विधेयक पारित भएका छन्। तर तीन तहको निर्वाचनका लागि आवश्यक पर्ने चार विधेयक भने संसद्मा दर्ता हुनै बाँकी छ। प्रतिनिधिसभा र प्रदेशसभाको निर्वाचन क्षेत्र निर्धारण आयोग सम्बन्धी विधेयक मन्त्रिपरिषद्को विधेयक समितिमा विचाराधीन छ। निर्वाचनसँग सम्बन्धित अन्य तीन कानुन (प्रतिनिधिसभा सदस्य निर्वाचन ऐन संशोधन विधेयक, राष्ट्रिय सभा सदस्य निर्वाचन ऐन संशोधन विधेयक र प्रदेशसभा सदस्य निर्वाचनसम्बन्धी विधेयक) को मस्यौदा नै भएको छैन। राष्ट्रिय सभाको निर्वाचक मण्डलको सदस्यका रूपमा स्थानीय तहका प्रमुखउपप्रमुख र राष्ट्रपतिउपराष्ट्रपति चयनका लागि संघीय संसदका दुवै सदन र प्रदेशसभाका सदस्यहरूको मतको भार फरक पर्ने संवैधानिक व्यवस्थाका कारण सबै निर्वाचन कानुन अन्तरसम्बन्धित छन्। संसद्ले पारित गरेको निर्वाचन आयोगको काम, कर्तव्य तथा अधिकारसम्बन्धी विधेयकले निर्वाचनको तिथि घोषणा गर्ने अधिकार सरकारलाई दिएको छ भने शुक्रबार पारित निर्वाचन कसुर तथा सजायसम्बन्धी विधेयकले निर्वाचनको निष्पक्षतामा प्रतिकूल असर पार्ने कार्यमा लाग्नलाई कडा सजायको व्यवस्था समेटिएको छ। विधेयकअनुसार निर्वाचनलाई प्रभावित गर्ने गरी हातहतियार तथा विस्फोटक पदार्थ प्रयोग वा प्रदर्शन गर्नेलाई २ लाख रुपैयाँ जरिवाना र तीन वर्षसम्म कैदको सजाय हुन सक्छ। निर्वाचनको वातावरण बिथोल्ने अन्य कार्यका लागि एक लाख रुपैयाँसम्म जरिवाना र २ वर्षसम्म कैद सजाय हुन सक्ने व्यवस्था छ। विधेयकमा कानुनबमोजिम तोकिएको हदभन्दा बढी खर्च गर्ने र गैरकानुनी सहयोग प्राप्त गरेको ठहर भएमा उम्मेदवार विजयी घोषणापछि पनि परिणाम बदर हुन सक्ने व्यवस्था छ। त्यसैगरी चुनाव प्रचारप्रसारलाई भडकिलो हुन नदिन दण्डात्मक व्यवस्था गरेको विधेयकले निर्वाचन खर्च र सहयोग संकलनलाई पारदर्शी बनाउने व्यवस्था गरेको छ।"
मीरालाई एड्भेन्चर्स अवार्ड,"काठमाडौं अल्ट्राट्रेल रनर मीरा राईले नेसनल जोग्राफिकको एड्भेन्चर्स अफ दि इयर २०१७ अवार्ड जितेकी छन्। फरकफरक विधाबाट साहसिक कामका लागि मनोनयनमा परेका विभिन्न मुलुकका १० व्यक्तिमध्ये सबैभन्दा बढी भोट प्राप्त गर्दै उनले यो अवार्ड जितेकी हुन्।वाह ! अनलाइनमार्फत शुक्रबार अवार्ड जितेको सार्वजनिक भएपछि मीराले भनिन्, सोच्दै नसकेको सफलता प्राप्त भएको छ। नोभेम्बरमा टप टेन को मनोनयन सार्वजनिक भएपछि सुरु भोटिङ १६ डिसेम्बरसम्म चलेको थियो। सबैको समर्थन र भोटले जितियो, सबैप्रति आभारी छु, ईकान्तिपुरको ब्रान्ड एम्बासडरसमेत रहेकी २९ वर्षीया उनले भनिन्, मेरो सफलताले अवसर पायो भने गर्न सकिन्छ भन्ने प्रमाणित गरेको छ। यो सुरुआत हो, मजस्तै दौड्ने अरू धेरै छन्। उनीहरूले पनि अवसर पाउनुपर्छ। अब म उनीहरूलाई अगाडि बढाउने प्रयासमा लाग्नेछु। नेसनल जोग्राफिकले बर्सेनि प्रदान गर्ने यो अवार्डका लागि अन्वेषण, संरक्षण, सांस्कृतिक पुनरुत्थान, साहसिक खेलकुद, मानवतावाद लगायत क्षेत्रमा ठूलो सपना देखाउने व्यक्तिलाई समेट्ने गरेको छ। तीमध्ये प्रेरणादायक मानिएका व्यक्तिलाई सर्वाधिक भोटका आधारमा एडभेन्चरस अफ इयर अवार्ड दिने गरिन्छ। मीरा यो अवार्ड लिन जुन, २०१७ मा अमेरिका जाने छिन्। मीरासँगै प्राचीन तवरले बनाइएको नाउ होकुले अ टिम, समुद्री माछाको संरक्षण अभियन्ता स्वानोन स्वान्सन, २३४ दिनमा ३४११ माइल कायक गरेका सेमित ली, ८१५७ मिटर उचाइबाट प्याराग्लाइडिङ गरेका एन्टोनी गिरार्ड, अर्जेन्टिना र चिलीमा ५ राष्ट्रिय निकुन्जसहित संरक्षण क्षेत्रका संस्थापक क्रिस्टिन टोम्पिकिन्स मनोनयनमा थिए। पाटागोनिया र अलस्का सबभन्दा छिटो आरोहण गरेका कोलिन हेली, २० वर्षको मिहिनेतपछि पानीमुनि विश्वकै सबभन्दा गहिरो गुफा पत्ता लगाएका अन्वेषक कीर्जिस्तोफ स्टारनोस्की, १५ वर्षीया रक क्लाइम्बर असिमा सिराइसी र संरक्षणवादी पिट म्याक्ब्रिडकेभिन फेडरको पनि मीराका प्रतिस्पर्धी थिए।अयोग्य लडाकुदेखि च्याम्पियन धावकभोजपुर सानेदुम्माकी मीराले १४ वर्षको छँदा माओवादीको पूर्णकालीन सदस्य भएर घर छाडेकी थिइन्। जनआन्दोलन २०६२६३ पछि सैन्य समायोजनमा अयोग्य लडाकुमा परेपछि वैदेशिक रोजगारमा जान मलेसियाको भिसा लिए पनि उनी स्वदेशमै रोकिएकी थिइन्। कराते प्रशिक्षक ध्रुवविक्रम मल्लको सल्लाहमा पासपोर्ट थन्क्याएर साहसिक दौडमा लागेकी थिइन्। उनी ९ चैत २०७० मा हिमालयन आउटडोर फेस्टिवलको ५० किमि रेसमा पहिलो भएकी थिइन्। त्यो नै उनको पहिलो दौड हो। त्यसबेलासम्म उनलाई अल्ट्राट्रेल रनिङ (साहसिक दौड) के हो भन्ने पनि थाहा थिएन। उनले हिमालयन, मुस्ताङ, मनास्लु, इटाली र हङकङमा गरी लगातार ६ रेस जितिन्। माघ, २०७१ मा हङकङमा भएको एसियाली स्काई रनिङ च्याम्पियनसिप जितेपछि उनी सबैको नजरमा परेकी हुन्। वैशाख, २०७२ मा स्काइरनर वल्र्ड सिरिजअन्तर्गत मोन्टब्लान्क (फ्रान्स) रेसमा कीर्तिमानसहित स्वर्ण जितेपछि विश्वमै चर्चित् भइन्। विश्वस्तरको अल्ट्रा रेसमा नेपाली धावकको पहिलो सफलता त्यही थियो। उनी सन् २०१५ को अल्ट्रा स्काई म्याराथन वल्र्ड सिरिजमा उपविजेता भएकी थिइन्। छोटो अवधिमै ठूलो सफलता साहसिक दौडमा दुर्लभ मानिन्छ। बाबुआमाका आठ सन्तानमध्येकी यी जेठी छोरी २०१६ मा वल्र्ड सिरिज च्याम्पियन बन्ने लक्ष्यसहित युरोपतर्फ लागेकी थिइन्। तर उनलाई चोटले सतायो। बायाँ घुँडामा भएको एसीएल टियरको गत साउनमा उनले इटालीमा शल्यक्रिया गराएकी थिइन्। अहिले उनी अभ्यासमा फर्किसकेकी छन्। अझै पूर्ण रूपमा रिकभर भइसकेको छैन, शारीरिक अभ्यास र योग गरिरहेकी छु, मीराले भनिन्, केही महिनापछि वल्र्ड सिरिजको रेसमा पुनरागमन गर्ने योजना बनाएकी छु। यो सिजन (२०१७) मा राम्रो गर्ने प्रयास गर्नेछु। उनको सहयोगमा हङकङ पुगेकी जुम्लाकी सुनमाया बुढा गत महिना एसियन स्काइरनिङ च्याम्पियन भएकी थिइन्।"
राष्ट्रपतिको नयाँ निवास,"काठमाडौं झट्ट हेर्दा विदेशको कुनै भवन जस्तो देखिन्छ। यो रेड एन्ड ह्वाइट भवन राष्ट्रपति निवास हो। साढे चार वर्ष लगाएर बनाइएको शीतल निवासको यो अत्याधुनिक भवनमा राष्ट्रपति विद्यादेवी भण्डारी माघ ७ देखि बस्न थालेकी छन्। भूकम्पले क्षति पुगेपछि राष्ट्रपति प्रिफेव भवनमा बस्दै आएकी थिइन्। नयाँ भवन भूकम्प जानुअघिदेखि नै बनाउन थालिएको थियो। निवास बन्नुअघिसम्म राष्ट्रपति भवनमै अफिस र निवास थियो।राष्ट्रपति बस्नकै लागि यो भवन बनाइएको हो। अफिस भने पुरानै भवनबाट सञ्चालन हुनेछ। पुरानो भवन पछाडि बनाइएको निवासमा चार ब्लक रहेको इन्जिनियर महेश भट्टले बताए। जसलाई ए, बी, सी र डी नाम दिइएको छ। ए ब्लक सबैभन्दा ठूलो ५ तलाको छ। जसमा राष्ट्रपति बस्ने हो। अन्य तीन ब्लक दुई तलाका छन्। चारवटै ब्लकबीचमा राणाकालीन शैलीको कोडयार्ड अर्थात् पार्टी हल छ। चारवटा ब्लकबाट घेरिएर बनेको हल साठी जना क्षमताको छ। त्यस अतिरिक्त बैठकका लागि अन्य तीनवटा हल छन्। निवासमा चारै दिशाबाट प्रवेशद्वार छ। पूर्व ढोकाबाट राष्ट्रपति मात्रै प्रवेश गर्ने व्यवस्था छ। उत्तर ढोकाबाट विदेशी पाहुना, दक्षिण ढोकाबाट नेपाली पाहुना र पश्चिम ढोकाबाट कर्मचारी छिर्ने व्यवस्था छ। राष्ट्रपति बस्ने ए ब्लकको भवन पूरै सेर वाल अर्थात् इँट्टाढुंगाको प्रयोग नगरी ढलानबाट बनाइएको हो। सुरक्षाका दृष्टिले यसरी बनाइएको प्राविधिकहरूको भनाइ छ। ब्लक बी, सी र डीमा बैंकेट, बैठक, हेल्थ सर्भिसलगायत सुवधा छन्। राष्ट्रपतिको उपचार निवासमै गर्न सकिने व्यवस्था छ। एक निजी चिकित्सकका लागि आवाससमेतको व्यवस्था छ। सम्पूर्ण भवनको कन्ट्रोल ग्राउन्ड फ्लोरबाट गरिन्छ।अन्डर ग्राउन्डमा हेल्थ क्लब छ। जसमा जिम, सोना स्टिमदेखि सबै सुविधा उपलब्ध छ। अन्डर ग्राउन्डमा कोल्ड स्टोरको व्यवस्थासमेत छ। खासमा यसको प्रयोजन अर्कै छ। मुलुकमा कुनै आपत्कालीन अवस्था परेमा राष्ट्रपतिलाई अन्डर ग्राउन्डमै बस्न मिल्ने र त्यहींबाट कार्यालय सञ्चालन गर्न मिल्ने डिजाइनमा बनाइएको हो। यसमा सेन्टर हिट प्रणाली जडित छ। भवनको डिजाइन इस्टवेस्ट इन्जिनियरिङले गरेको हो। भवन डिजाइनका लागि गरिएको प्रतिस्पर्धामा यो पहिलो भएको थियो। इस्टवेस्ट इन्जिनियरिङको डिजाइनमा तुन्डी समानान्तर जेवीले भवन निर्माण गरेको हो। भवन बनाउन साढे ६२ करोड रुपैयाँ खर्च भएको छ।"
कुष्ठरोगी खोज्दै घरघरमा,"बाँकेसरकारले सन् २०२० सम्म सबै जिल्लाबाट कुष्ठरोग निवारण गर्ने उद्देश्यले बाँके र बर्दियाका घरघर गएर कुष्ठरोगी खोज्न सुरु गरेको छ। कुष्ठरोगी सबभन्दा बढी भएको बाँके र तेस्रो जिल्ला बर्दियामा सरकारले सोमबार उपचारमा नआएका कुष्ठरोगी खोज्न थालेको हो। महिला स्वास्थ्य स्वयंसेविका, स्वास्थ्यकर्मी र कुष्ठरोग प्रभावितको समूहले बाँके र बर्दियाका २५२५ गाविससहित नगरपालिकामा हरेक घर गएर कुष्ठरोगी खोजिरहेको छ। स्वास्थ्य मन्त्रालय, कुष्ठरोग नियन्त्रण महाशाखाका निर्देशक डा वासुदेव पाण्डेले अभियानको पाँचौं दिन शुक्रबारसम्ममा बाँके र बर्दियामा गरी जम्मा १ सय ९२ जना नयाँ कुष्ठरोगी पत्ता लागेको जानकारी दिए। विश्व स्वास्थ्य संगठनका डा केशव योगीका अनुसार कुष्ठरोगी महिला करिब ४० प्रतिशत र पुरुष करिब ६० प्रतिशत देखिए पनि संक्रमणको दर बराबर जस्तै रहेको छ। अझ ५ वर्षअघि बिरामीमध्ये करिब ३० प्रतिशत महिला र ७० प्रतिशत पुरुष थिए। घरघर गएर बिरामी खोजी उपचार गराउने क्रम जारी राख्दा आगामी ५ वर्षभित्र कुष्ठरोगले हुने अंगभंग र अपांगता रोक्न सकिने विश्वास महाशाखाको छ। २०६५ मा सरकारले मुलुकमा कुष्ठरोग निवारण भएको घोषणा गरेको थियो। तर अझै १८ जिल्लामा कुष्ठरोगी भेटिइरहेका छन्। १० हजार जनसंख्यामा एक जनाभन्दा कम कुष्ठरोगी भए त्यसलाई निवारणको अवस्था मानिन्छ। बाँकेसहित १८ जिल्लामा अझै १० हजार जन संख्यामा एक जनाभन्दा बढी कुष्ठरोगी छन्।मध्यपश्चिम क्षेत्रीय स्वास्थ्य निर्देशक रीता भण्डारी जोशीका अनुसार बाँकेमा १० हजार जनसंख्यामा करिब ३ जना कुष्ठरोगी छन्। बाँकेपछि धनुषा र त्यसपछि बर्दियामा सबभन्दा बढी कुष्ठरोगी छन्। मुलुकमा बर्सेनि करिब ३ हजार नयाँ कुष्ठरोगी उपचारमा आउने गरेका छन्। सामाजिक भेदभावका कारण अझै रोग लुकाउने प्रवृत्ति रहेकाले सरकारले यो अभियान थालेको जनाउँदै डा पाण्डेले भने, बाँके र बर्दिया जिल्लामा सफल भएपछि यस्तो अभियान बाँकी जिल्लामा समेत सञ्चालन गरिन्छ। डा पाण्डेले नेपालमा यो अभियान सफल भए भविष्यमा यसै मोडेललाई छिमेकी राष्ट्र भारतमा समेत लागू गर्न सकिने अन्तर्राष्ट्रिय संस्थाहरूले प्रतिबद्घता प्रकट गरेको जनाए। यो अभियानमा स्वास्थ्य मन्त्रालय, विश्व स्वास्थ्य संगठन, सासाकावा मेमोरियल हेल्थ फाउन्डेसन, इन्टरनेसनल नेपाल फेलोसिप र टीबी नेपालको सहकार्य छ। मुख्य रूपमा छाला र स्नायुमा असर गर्ने कुष्ठरोग माइक्रोब्याक्टेरियम लेप्रे नामक सूक्ष्म कीटाणुबाट लाग्ने धेरै कम सर्ने रोग हो। बिरामीसँग लामो समयसम्मको सम्पर्कले सर्न सक्छ। रोग सरेको २ देखि ५ वर्षभित्र कुष्ठरोगको लक्षण शरीरमा देखिन थाल्छ। यो रोगमा नचिलाउने, छुँदा थाहा नहुने दाग छालामा देखिन्छ। यसमा छाला बाक्लो हुने, गिर्खा देखिने गर्छ। रोगले स्नायुमा असर गर्दा हात, खुट्टामा छुँदा थाहा हुँदैन। रोगले मांसपेशीलाई कमजोर बनाउँछ।"
न्यायसम्बन्धी सम्मेलन सुरु,"सर्वोच्च अदालतका वरिष्ठ न्यायाधीश गोपाल पराजुलीले फौजदारी न्याय प्रणालीमा हुने अधुरा अनुसन्धानले पूर्ण न्याय सम्भव नहुने भएकाले अनुसन्धान र अभियोजनमा संलग्नबीच सहकार्य हुनुपर्ने बताए। प्रहरी महानिरीक्षक उपेन्द्रकान्त अर्यालले अपराधमा राजनीतीकरण बढेको उल्लेख गर्दै अनुसन्धानमा संलग्न प्रहरीहरू राजनीतिक दबाबबाट मुक्त हुनुपर्ने बताए। सम्मेलनमा २ सय ३५ जना प्रहरी अनुसन्धानकर्ता, २ सय ५० सरकारी वकिल, विधिविज्ञ लगायतका २० जना पर्यवेक्षक, महान्यायाधिवक्ता र प्रहरी प्रधान कार्यालयबाट ३० जनासमेत गरी ५ सय ३५ जना सहभागी छन्।"
भूमध्यसागरीय प्रणालीले देशैभर वर्षा,"काठमाडौं पश्चिमी न्यून चापीय प्रणाली सुदूरपश्चिमी जिल्लाहरूमा प्रवेश भएसँगै उत्पन्न भएको बदलीका कारण शुक्रबार मुलुकभर वर्षा भएको छ।जल तथा मौसम पूर्वानुमान महाशाखाका मौसमविद् सुवास रिमालका अनुसार भारतको उत्तराखण्डबाट बिहीबार अपराहन प्रवेश भएको भूमध्यसागरीय मौसमी प्रणालीका कारण सुदूरपश्चिम र मध्यपश्चिमी भागमा बिहीबारैदेखि र मध्य तथा पूर्वी भागमा शुक्रबार बिहानदेखि वर्षा भएको हो। महाशाखाका अनुसार सुदूरपश्चिमका दिपायल, डडेलधुरा, धनगढी, मध्यपश्चिमका वीरेन्द्रनगर, नेपालगन्ज, जुम्ला र दाङलगायतका क्षेत्रमा बिहीबार नै पानी परेको थियो। वर्षासँगै हिमाली जिल्ला र उच्च पहाडी भागमा हिमपातसमेत भएको छ। भूमध्यसागरमा उत्पन्न भएको मौसमी प्रणाली इरान, अफगानिस्तान, पाकिस्तान, जम्मुकश्मीर र भारतको उत्तराखण्ड हुँदै बिहीबार सुदूरपश्चिमका जिल्लामा प्रवेश भएको थियो। त्यो प्रणाली शक्तिशाली भएकाले हामीकहाँ पनि असर पर्यो र देशैभरि वर्षा भयो, मौसमविद् रिमालले भने, तराईदेखि हिमाली क्षेत्रसम्मै असर परेको छ। धेरै भागमा पानी पर्यो। उनका अनुसार उक्त प्रणाली शुक्रबार बिहानदेखि मध्य र पूर्वी भागतिर सर्दै गएको थियो। प्रणाली पोखरा आसपासमा बढी केन्द्रीकृत भएर बसेको उनले उल्लेख गरे। अर्का मौसमविद् समीर श्रेष्ठले शुक्रबार अपराहनदेखि सुदूरपश्चिमी भागको मौसम खुल्दै आएकाले शनिबार मौसममा सुधार आउने बताए। मध्य र पूर्वी भाग हुँदै यो प्रणाली सकिन्छ, मौसमविद् श्रेष्ठले भने, यसपछिका दिन न्यानो हुने हाम्रो अनुमान छ। तर, अहिले नै हिउँद नसकिएकाले पश्चिमी भागमा फेरि पनि पानी पार्ने प्रणाली आउन सक्ने मौसमविद्हरूको आकलन छ। बिहीबारदेखि शुक्रबारसम्म सबभन्दा बढी वीरेन्द्रनगरमा २७८ मिलिमिटर वर्षा भएको छ।"
ओलीको म प्रधानमन्त्री हुँदा पुस्तक सार्वजनिक,"काठमाडौं एमाले अध्यक्ष केपी ओलीले प्रधानमन्त्री हुँदा गरेका मुख्यमुख्य सम्बोधन समेटिएको पुस्तक सार्वजनिक भएको छ। एमाले केन्द्रीय कार्यालयले प्रकाशन गरेको म प्रधानमन्त्री हुँदा पुस्तक शुक्रबार राजधानीमा स्तम्भकार र लेखकहरूले संयुक्त रूपमा विमोचन गरे। ओलीले आफूले इमानदारीपूर्वक गर्न खोजेका कामको विवरण पुस्तकमा समेटिएको बताए। पुस्तकमाथि विजयकुमार पाण्डे, सौरभ, श्रीकृष्ण अनिरुद्ध गौतम, कृष्णमुरारी भण्डारी, चरण प्रसाईं र एमाले नेता रघुवीर महासेठले टिप्पणी गरेका थिए।"
चुनाव पर्खंदै गाउँबस्ती,"भित्रभित्रै तयारीकास्की कांग्रेस सभापति कृष्ण केसीले मिति तोकिएपछि तयारी देखिने बताए। आन्तरिक रूपमा तयारी गरेका छौं। मिति घोषणा नभएकाले बाहिर नदेखिएकोमात्र हो, उनले भने। एमालेका कास्की अध्यक्ष कृष्ण थापाले पनि घोषणा हुनासाथ अभियान सार्वजनिक गरी चुनावमा होमिइहाल्ने बताए। माओवादी (केन्द्र) कास्कीका संयोजक दीपक कोइरालाले संगठन निर्माणमा व्यस्त रहेको जानकारी दिए। बागलुङमा ठूला दलका नेताहरू जागरण अभियानअन्तर्गत गाउँ पस्ने तयारीमा छन्। संघीयताको विपक्षमा रहेको राष्ट्रिय जनमोर्चा पनि यहाँ सक्रिय छ। तनहुँमा सदरमुकाम केन्द्रित एकाध कार्यक्रम भए पनि गाउँस्तरमा पार्टीका चुनावी कार्यक्रम सुरु भएका छैनन्। संगठन सुदृढीकरण अभियान सञ्चालन गरिरहेका छौं, कांग्रेसका जिल्ला सभापति वैकुण्ठ न्यौपानेले भने। एमाले अध्यक्ष केदार सिग्देलले निर्वाचनमुखी कार्यक्रम सुरु गरेको बताए। माओवादी केन्द्र, नयाँ शक्ति नेपाल र अन्य साना दलले पनि संगठन विस्तार गरिरहेका छन्। सरकारले ५ नम्बर प्रदेशका पहाडी र तराईका जिल्ला छुट्याउने गरी संसद्मा पेस गरेको प्रस्तावविरुद्ध आन्दोलित पाल्पा, अर्घाखाँची र गुल्मीमा पनि दलहरू चुनावी तयारीमा जुटेका छन्। पाल्पामा एमाले, कांग्रेस र माओवादी केन्द्रले स्थानीय निकाय चुनावमा आफ्नो वर्चस्वका लागि भित्री गतिविधि तीव्र पारेका छन्। अर्घाखाँचीमा पनि चुनाव लक्षित गतिविधिलाई तीव्रता दिइएको छ। प्रदेश टुक्र्याउन लागेको विरोधमा निरन्तर संयुक्त आन्दोलन गर्दै आएका सबै दलले गुल्मीमा सहमतिमै आन्दोलनलाई मत्थर बनाएका छन्।चितवनमा कांग्रेसले एक महिनादेखि जागरण अभियान सञ्चालन गरिरहेको छ। अभियानअन्तर्गत कांग्रेसले ४ सय २ सक्रिय सदस्य परिचालन गरेको छ। त्यसका लागि १ सय ३४ समूह बनाइएको छ। चुनावका लागि सशक्त तयारीमा जुटेका छौं, जिल्ला सभापति जितनारायण श्रेष्ठले भने। एमालेले माघ २० बाट घरदैलो कार्यक्रम गर्ने जनाएको छ। अध्यक्ष कृष्णभक्त पोख्रेलले भने, जिल्लामा रहेका ५ हजार क्रियाशील सदस्य परिचालन गर्नेछौं। माओवादी केन्द्रका संयोजक यमबहादुर परियारले निर्वाचनका लागि मतदातासँग अन्तक्र्रियाको तयारी भइरहेको जानकारी दिए। मकवानपुरमा निर्वाचन कार्यालयले गाउँ र नगरमा मतदाता नामावली अद्यावधिक गरिरहेको कार्यालय प्रमुख गोविन्द पौडेलले बताए। दलहरूले गाउँ र नगरमा विभिन्न खालका कार्यक्रमहरू सञ्चालन गरिरहेका छन्। नवलपरासीमा भने राजनीतिक दलले तयारी थालेका छैनन्। दाङमा नेताहरू होटेलमा बस्नुको साटो गाउँमा गएर कार्यकर्ता भेटघाट गर्ने र गाउँमै बस्ने गरिरहेका छन्। हालै कांग्रेस सभापति शेरबहादुर देउवा हेकुलीको चखौरामा बास बसेर थारू अगुवासँग छलफल गरेका थिए। राप्रमा प्रवेश गरेकी नायिका रेखा थापाले पनि जिल्लामा आएर राजनीतिक भेटघाट गरिन्। एमालेले पनि गाउँ र इलाकास्तरीय कार्यक्रम सञ्चालन गरिरहेको उपाध्यक्ष प्रेम थापाले बताए। सहमतिबिना असम्भव मधेसवादी दलको मागअनुरूप संविधान संशोधन नगरी तराईमा स्थानीय निकाय निर्वाचन असम्भव हुने स्थानीय दलको भनाइ छ। पर्सास्थित मधेसवादी दलका मात्र नभई केन्द्रीय दलका नेताको पनि यस्तै भनाइ छ। नेकपा संयुक्त जिल्ला अध्यक्ष रामराज जैसवालले मधेसवादी दललाई साथ नलिई निर्वाचन असम्भव हुने बताए। कांग्रेस युवा नेता दिलीपराज कार्कीले मधेसका दललाई साथ नलिई गरिने निर्वाचनले प्रमुख दलसँगको दूरी बढ्ने धारणा राखे। पहिले मधेसवादीलाई चित्त बुझाउनुपर्यो, उनले भने, अनि मात्र निर्वाचनमा जानुपर्छ। सद्भावना वीरगन्ज नगर अध्यक्ष ओमप्रकाश सर्राफले जिल्लामा हालको अवस्थामा संविधान संशोधन नगरी स्थानीय निकायको निर्वाचनको माहोल नबन्ने बताए। संघीय समाजवादी फोरम नेपालका केन्द्रीय उपाध्यक्ष एवम् सभासद लालबाबु राउतले संविधानमा रहेका त्रुटिहरू नसच्याएसम्म यथास्थितिमा चुनावमा जान नसकिने उल्लेख गरे। शिख समुदायका अगुवा जसपाल सिंह पनि मधेसवादी दललाई सहमतिमा नलिई निर्वाचनमा जानुको औचित्य देख्दैनन्।बाराका चोक, चियापसल, चौतारोमा राजनीतिक सुझबुझका व्यक्तिले चुनावबारे भलाकुसारी गर्न थालेका छन्। तर चुनाव यति सजिलो भइहाल्छ भन्नेमा उनीहरू अझै विश्वस्त देखिँदैनन्। समाजशास्त्रका प्राध्यापक वीरेन्द्र साह भन्छन्, समाज, देश र जनतालाई चुनाव अपरिहार्य छ। तर, यसको प्रक्रिया अघि बढाउन सहमति र सहकार्यको विकल्प छैन।सर्लाहीस्थित मोर्चा आबद्ध नेताले भने स्थानीय निकायको नभई केन्द्रको निर्वाचन गर्न माग गरे। छोटो अवधिमा तीनवटा निर्वाचन सम्भव छैन, सद्भावना जिल्ला अध्यक्ष प्रमोद साहले भने, पहिले केन्द्र, त्यसपछि प्रदेश र प्रदेश सरकारले स्थानीय निकायको चुनाव गराउनुपर्छ। बर्दियामा पनि दलहरू संगठन विस्तारमा छन्। मुगुका गाउँगाउँमा पार्टीहरू पुगेका छन्। कांग्रेसले केही दिनअघि रोवा, पिना र बालै गाउँमा गाउँ कार्यसमितिका सभापतिको भेला, कार्यकर्ता परीक्षण सञ्चालन गरेको छ। पहाडमा चहलपहलजाजरकोटका प्रमुख राजनीतिक दलले आमसभा, भेला, प्रशिक्षण, बैठकलगायत गतिविधि बढाएका छन्। कांग्रेस, एमाले, माओवादी केन्द्रलगायत दलको गतिविधि ग्रामीण क्षेत्रमा पनि बढदै गएको छ। शनिबार कांग्रेसले कार्कीबाडा गाविसस्तरीय कार्यकर्ता भेला आयोजना गरेको छ। एमालेले माघ १८ गते २ नम्बर क्षेत्रको भेला रोवा गाविसमा सञ्चालन गर्ने तयारी गरेको छ। माघ २० र २१ गते रारा गाविसको तारापानीमा बृहत् सभा गर्ने एमालेले जनाएको छ। माओवादी केन्द्रका जिल्लास्तरका नेताहरू पनि संगठन विस्तार र कार्यकर्ता भेटघाटमा जुटेका छन्। जुम्लामा तीन दलसहित राप्रपा पनि सक्रिय देखिएको छ। कालिकोटमा दलहरूले गाउँ केन्द्रित अभियान सुरु गरेका छन्। रुकुममा कांग्रेस र एमालेले सरकारले घोषणा गरेमात्र चुनावमा लाग्ने बताएका छन्। माओवादी केन्द्रले चुनाव लक्षित कार्यक्रम जारी राखेको छ। रोल्पामा कांग्रेसले गाविस तथा प्रस्तावित गाउँपालिका केन्द्रित गतिविधि बढाएको छ। एमालेले गत मंसिरदेखि पार्टीको गाउँ केन्द्रित गतिविधि बढाउँदै आएको छ। माओवादीले पनि पार्टी गतिविधि बढाएको छ।"
पुन:संरचना प्रतिवेदन अझै अनिर्णीत,"काठमाडौं सरकारले दलहरूबीच राजनीतिक सहमति जुटाउन नसक्दा स्थानीय तह पुन:संरचना आयोगले बुझाएको प्रतिवेदनलाई कार्यान्वयनमा लान सकेको छैन। आयोगको प्रतिवेदन मन्त्रिपरिषद्मा पुगे पनि सरकार त्यसबारे अनिर्णीत रह्यो। शुक्रबार बसेको मन्त्रिपरिषद् बैठकमा प्रधानमन्त्री पुष्पकमल दाहालले आयोगको प्रतिवेदनबारे चर्चा गरे पनि बैठकले त्यसलाई कार्यान्वयनमा लैजानेबारे निर्णय लिएन। प्रधानमन्त्रीले पुन:संरचनालाई लिएर जिल्लाजिल्लाबाट असन्तुष्टि व्यक्त भइरहेकाले त्यसबारे थप राजनीतिक छलफल आवश्यक रहेको बताएका थिए। सरकारका प्रवक्ता सञ्चारमन्त्री सुरेन्द्र कार्कीले राजनीतिक तहमा छलफलपछि मात्रै पुन:संरचना आयोगको प्रतिवेदनलाई मन्त्रिपरिषद्मा पेस गर्ने निर्णय भएको बताए। आयोगले ७ सय १९ वटा गाउँपालिका र नगरपालिका निर्धारण गर्नुपर्ने सुझावसहितको प्रतिवेदन पुस २२ मा संघीय मामिला तथा स्थानीय विकासमन्त्रीलाई बुझाएको थियो। आयोगले प्रतिवेदन बुझाउन प्रधानमन्त्रीको समय माग गर्दै आएकोमा राजनीतिक सहमति जुटाउन नसकेका प्रधानमन्त्री त्यतिखेर प्रतिवेदन बुझ्नबाट पन्छिएका थिए। आयोगले प्रतिवेदन तयार भएको र प्रधानमन्त्रीले समय नदिएको भन्दै प्रचारबाजी गरेपछि दबाबमा परेका प्रधानमन्त्री दाहालले प्रतिवेदन बुझ्न मन्त्रीलाई अघि सारेका थिए। तीन सातासम्म मन्त्रालयमा थन्किएको प्रतिवेदन बिहीबार प्रधानमन्त्री तथा मन्त्रिपरिषद् कार्यालयमा पुर्याइएको हो। मन्त्रिपरिषदको एजेन्डा बनोस् भनेर प्रस्तावका रूपमा मन्त्रालयले प्रतिवेदन प्रधानमन्त्री कार्यालयमा पठाएको हो। भौतिक योजना तथा पूर्वाधारमन्त्री रमेश लेखकले बैठकमा प्रतिवेदनबारे सामान्य चर्चा मात्रै भएको बताए।आयोगको प्रतिवेदन सार्वजनिक नहुँदै त्यसबाट चुहिएका विषयबाटै कतिपय जिल्लामा आन्दोलन र सदनमा विरोधसमेत सुरु भएको छ। असन्तुष्टिको स्वर बढ्दै गएको छ। प्रधानमन्त्री दाहाल र कांग्रेस सभापति शेरबहादुर देउवासमेतले पुन:संरचना प्रतिवेदनमा पुनरावलोकनको आवश्यकता देखिएको बताइरहेका छन्। अर्कोतिर, सरकारले मधेसी मोर्चालाई फकाउन नसक्दा निर्वाचनको तिथि घोषणा गर्न सकेको छैन। संविधान संशोधन नभएसम्म कुनै पनि निर्वाचन स्वीकार्य नहुने मोर्चाले अडान राख्दै आएको छ। मोर्चाले मधेसका जिल्लामा स्थानीय तहको संख्या कम भएको भन्दै आएको छ। आयोगले स्थानीयस्तरमा राजनीतिक सहमतिबिना जथाभावी ढंगले तराईका जिल्लामा पुन:संरचना गरेको समेत मोर्चाको आरोप छ।"
आयुक्तहरू सिफारिस,"स्रोतका अनुसार प्रमुख तीन दल कांग्रेस, एमाले र माओवादी केन्द्रको भागबन्डामा उनीहरू सिफारिसमा परेका हुन्। दाहाल एमाले, पौडेल कांग्रेस र शाह माओवादी केन्द्रले रुचाएका व्यक्ति हुन्। परिषद्ले शुक्रबारै उनीहरूको नाम संसदीय सुनुवाइका लागि संसद् सचिवालयमा पठाएको छ। संसदीय सुुनुवाइबाट अनुमोदन भएपछि उनीहरू नियुक्त हुनेछन्। उनीहरूको नियुक्तिपछि आयोगले पूर्णता पाउनेछ। आयोगमा प्रमुख आयुक्तसहित पाँच जना रहने प्रावधान छ। हाल प्रमुख आयुक्त अयोधीप्रसाद यादव र आयुक्त इला शर्मामात्र छन्। संविधानअनुसार आउँदो माघ ७ भित्र तीनवटा निर्वाचन गरिसक्नुपर्ने बाध्यता छ। त्यसका लागि तत्काल चुनाव मिति घोषणा गर्नुपर्ने दबाब बढिरहेको छ। चुनाव घोषणा तयारी भइरहेका बेला आयोगलाई पूर्णता दिने प्रक्रिया परिषद्ले अघि बढाएको हो। आयोगले प्राविधिक रूपमा काम गर्न कम्तीमा १ सय २० दिन समय राखेर चुनाव मिति तय गर्न आग्रह गरेको छ। निर्वाचन कानुन केही दिनभित्रै पारित भए जेठ १५ मा चुनाव गर्न सकिने सुझाव आयोगले सरकारलाई दिएको छ।"
बिजुली चोर्ने थप पक्राउ,"काठमाडौं बिजुलीको मिटर उल्टो घुमाएर विद्युत् महसुल ठगीमा संलग्न थप एक व्यक्ति पक्राउ परेका छन्। महानगरीय अपराध महाशाखाले सुकेधाराबाट बुद्ध वासिङ सेन्टरका सञ्चालक बुद्धकुमार लामालाई पक्राउ गरेको हो। महाशाखाले उनको कार्यालयबाट एउटा बिजुली मिटर र दुई थान सिलसमेत बरामद गरेको छ। बिजुलीको मिटरमा लगाइने यस्तो सिल विद्युत् प्राधिकरणका निश्चित कर्मचारीले मात्रै पाउने नीतिगत व्यवस्था छ। पक्राउ परेका लामालाई महाशाखाले काठमाडौं प्रहरी परिसरमा बुझाएको छ। महाशाखाले गत माघ ९ मा प्राधिकरणका ११ कर्मचारी, एक पूर्वकर्मचारी र ४ व्यापारीलाई पक्राउ गरेको थियो। मिटरको सुई उल्टो घुमाएर खपतभन्दा कम पैसा तिर्ने संगठित धन्दामा वर्षौंदेखि यो समूह सक्रिय रहेको महाशाखाको प्रारम्भिक अध्ययनले देखाएको छ। यही आशंकामा महाशाखाले कपनस्थित रामकृष्ण ढुंगेलले सञ्चालन गरेको सवनम प्लास्टिक उद्योगमा पनि छापा मारेको थियो। ढुंगेल फरार रहेपनि उनको उद्योगबाट प्रहरीले मिटरमा लगाउने सिल २ वटा र एउटा मिटर बरामद गरेको छ। महाशाखाको टोलीले चाबहिलस्थित मुरारी थापाले सञ्चालन गरेको बिजुली टेम्पोको चार्जिङ सेन्टरमा मिटरको सिल २ थान, एउटा मिटर बरामद गरेको छ। थापा भने फरार छन्। त्यस्तै टोलीले इमाडोलमा रमेशकुमार लुनियाले सञ्चालन गरेको बोतल काराखानामा पनि छापा मारेको थियो। सञ्चालक लुनिया फरार रहे पनि २ थान बिजुली मिटर र ४ थान मिटर सिल बरामद गरेको छ।महाशाखाका एक प्रहरी अधिकारीले फरार सञ्चालकहरूको खोजी तीव्र पारिएको बताए। पक्राउ परेका बुद्धको भने यसअघि पक्राउ परेको विद्युत् प्राधिकरणका कर्मचारीहरूसँग नजिकको सम्बन्ध रहेको देखिन्छ। पछिल्लो एक सातायता प्राधिकरणको प्राविधिक कर्मचारीसहित महाशाखाको टोली विद्युत् चोरी भएका स्थानमा छापा मार्दै हिँडेको छ।महाशाखाका अनुसार सुरुमा मिटर रिडरहरूले व्यवसायी र घरधनीलाई मिटरमा जति रकम उठे पनि थोरै पैसा तिरेर उम्किन मिल्ने उपाय सुझाउँछन्। मिटरमा जति रकम उठे पनि रिडरले थोरै रकम उठेको बिल तयार पार्छन् र प्राधिकरणकै प्राविधिक कर्मचारीको सहयोगमा मिटरमा लगाइएको सिल तोडेर मिटर उल्टो घुम्ने बनाउँछन्। त्यसपछि मिटर जुन अंकमा पुगेको भए पनि बिलमा चढाइएको रकमकै ठाउँमा मिटरको नम्बर आइपुग्छ। महाशाखाका अनुसार काठमाडौं उपत्यका र बाहिरका जिल्लामा दर्जनौं उद्योग कलकारखाना, गार्मेन्ट, होटल, लज तथा घरमा जडित मिटरबक्समा प्राधिकरणका कर्मचारी र उद्योग व्यवसायीको मिलेमतोमा विद्युत् चोरी भइरहेको छ।"
नगरा घर साँघुर्याइयो,"काठमाडौंएतिहासिक र धार्मिक महत्त्वको नगरा घर महानगरपालिकाले पुनर्निर्माण गर्दा साँघुरो बनाइदिएको छ। यही अवस्थामा पुनर्निर्माण गरिए नगरा बजाउन साँघुरो हुने यहाँका नगर्चीले गुनासो गरेका छन्।वसन्तपुर दरबार क्षेत्रको देगु तलेजु र कर्णेल चोक मन्दिरमा पूजा गर्नुअघि नगरा बजाउने चलन छ। त्यहाँ नगरा बजाउन दुईकोठे घर बनाइएको छ। ठूला नगरा राख्ने दुई कोठा भुइँचालोले भत्काएको थियो। महानगरपालिकाले करिब ३७ लाख रुपैयाँमा बनाउन लागेको हो। हामीले भन्दाभन्दै झन्डै डेढ फिट साँघुरो बनाइदिए, पूजा गर्न पनि अफ्ठयारो भएको छ, प्रमुख नगर्ची वासुदेव परियार भन्छन्, समस्या सुनाउँदा हुन्छ भन्छन्। हुन्छ भन्दाभन्दै आधा गारो लगाइसके। पेलेरै अघि बढिरहेका छन्।गीर्वाणयुद्ध शाहले लालमोहर दिएसँगै नगरा बजाउने परम्परा सुरु भएको हो। देगु तलेजु मन्दिर श्वेत भैरव मन्दिरको मूर्तिभन्दा माथिल्लो तलामा यसलाई राखिएको छ। यो मन्दिरलाई देगु तले पनि भनिन्छ। तीनतले यो मन्दिर शिवसिंह मल्लले बनाएका हुन्। यो मन्दिरको प्रवेशद्वार हनुमानढोका दरबारभित्रैबाट छ। माथि देवता बस्ने भएकाले यी देवताको नाम देगुतले भएको विश्वास गरिन्छ। सन् १६६० मा यो मन्दिरको जीर्णाेद्धार गर्दा तामाको छाना र सुनको मोलम्बा लगाइएको गजुर राखिएको थियो।काठमाडौं महानगरपालिकाका इन्जिनियर कवीन्द्र नकर्मीका अनुसार नगरा घर यसअघि बनाउँदै साँघुर्याएको दाबी गर्छन्। २०६९ सालमा महानगरले यसको पुनर्निर्माण गरेको थियो। त्यही बेला मिलाएको भए समस्या हुँदैनथ्यो, नकर्मी भन्छन्, अहिले हामीले पहिला जुन जगमा थियो, त्यसैमा बनाएका हौं। नगरा घरपछाडि एउटा निजी रेस्टुरेन्ट छ। त्यसैको अगाडिको भाग खुला होस् भनेर नगरा घर साँघुर्याइएको दाबी परियारको छ। नकर्मी भने छेउकै वंशगोपाल मन्दिर घुम्न सजिलो होस् भनेर साँघुर्याइएको दाबी गर्छन्। पुरानो गारो जस्तो छ, त्यस्तै बनाएका हौं, नकर्मी भन्छन्, छेउमा वंशगोपालको पेटी देखियो। फेरि भोलि मन्दिरको पेटी मिचियो भन्लान् भनेर नगराघर भएतिर साँघुर्याइएको हो। उति बेलै सल्टाएको भए सजिलो हुन्थ्यो।गत वर्षको भुइँचालोमा वंशगोपाल मन्दिरले यो घर थिच्दा पुन: भत्किएको थियो। वंशगोपालले थिचेर एक प्रहरीको मृत्यु भएको थियो। यो घर पनि विश्व सम्पदा क्षेत्रमा भएकाले साँघुरो बनाउन नहुने सम्पदा संरक्षण संघर्ष समिति सदस्य गणपतिलाल श्रेष्ठ बताउँछन्। कोही बोल्दैनन् भनेर महानगरले धमाधम आफ्नै सुरमा काम गरिरहेको छ, उनी भन्छन्, यो सम्पदा मास्ने षड्यन्त्र हो।२०६८ सालमा काठमाडौं महानगरपालिकाअन्तर्गत हनुमानढोका दरबार क्षेत्र संरक्षण आयोजना लागू भयो। आयोजनाले नगरा पूजा व्यवस्थापन गर्न ३ हजार रुपैयाँ दिन थाल्यो। त्यसबाहेक नगरा बजाउनेको केही आम्दानी छैन। भुइँचालो गएयता नगरा बजाउने काम बन्द भएको छ। नगरा जिल्ला प्रहरी कार्यालयको प्रांगणमा राखिएको छ।"
गायक ओझा जेल चलान,"काठमाडौं तीन नाबालिकालाई यौन शोषण गरेको, भिडियो खिचेर पैसा कमाउने उद्देश्यले बेवसाइटमार्फत सार्वजनिक गरेको आरोपमा गायक प्रकाश ओझा पक्राउ परेका छन्। गत वर्षको माघ ४ मा सर्वोच्च अदालतले करणी र मानव बेचबिखनसम्बन्धी दुई मुद्दामा ओझालाई १० वर्ष कैद सजायको फैसला गरेको थियो। फैसलालगत्तै फरार ओझालाई केन्द्रीय अनुसन्धान ब्युरोले पक्राउ गरी कैद भुक्तानका लागि केन्द्रीय कारागार सुन्धारा पठाएको छ।ब्युरोका अनुसार सर्वोच्चको फैसलालगत्तै उनी शंखमूल क्षेत्रमा लुकिछिपी गीत, संगीतको रेकर्डिङमा व्यस्त थिए। पुनरावेदन अदालत विराटनगरले गरेको पुरानो फैसला उल्टाउँदै सर्वोच्चले उनलाई दोषी करार गरेको हो। इटहरीका ओझा एक समय गायक तथा हास्यव्यंग्य क्षेत्रमा चम्किएका थिए।"
सेनालाई एम्बुलेन्स,काठमाडौं विपत् व्यवस्थापनमा प्रयोग गर्न भन्दै काठमाडौं महानगरपालिकाले नेपाली सेनालाई एम्बुलेन्स प्रदान गरेको छ। महानगरपालिकाका प्रमुख कार्यकारी अधिकृत रुद्रसिंह तामाङले बा१झ ९१४७ नम्बरको एम्बुलेन्स सेनाका उपरथी किशोरजंग राणालाई हस्तान्तरण गरे।सहयोगले विपत् व्यवस्थापनमा महानगर र सुरक्षा निकायबीचको सहकार्यको निरन्तरता भएको तामाङले बताए। उपरथी राणाले एम्बुलेन्स विपत् व्यवस्थापनमा परेका जनतालाई सहयोग गर्न प्रयोग गरिने बताए। महानगरलाई यो एम्बुलेन्स चीन सरकारले अनुदान सहयोगमा उपलब्ध गराएको हो। एम्बुलेन्समा आकस्मिक स्वास्थ्य उपचारमा प्रयोग हुने सामग्री (रिमुभेबल हस्पिटल) समेत जडान गरिएको छ।
अनुदान अभाव भएकाले कटौती,"काठमाडौं राष्ट्रसंघीय विश्व खाद्य कार्यक्रम (डब्लूएफपी) नेपालले सन् २०१७ को सुरुवातसँगै नेपालमा रहेका भुटानी शरणार्थीलाई खाद्यान्न सहयोग घटाएको छ। आर्थिक अनुदानको चरम अभावका कारण खाद्यान्नको मात्रा घटाउन बाध्य भएको डब्लूएफपीले जनाएको छ। नेपालमा भुटानी शरणार्थीको संख्या अहिले करिब ११ हजार छ। डब्लूएफपीले शुक्रबार विज्ञप्ति जारी गरी जोखिमपूर्ण अवस्थामा रहेका शरणार्थीका लागि भने खाद्यान्न सहयोगलाई निरन्तरता दिने जनाएको छ। विज्ञप्तिमा वृद्धवृद्धा, अपांगता भएका व्यक्ति र एकल महिलासहितका बढी जोखिमपूर्ण अवस्थामा रहेका करिब ३ हजार १ सय शरणार्थीका लागि भने पूर्ण मात्राको खाद्यान्न उपलब्ध गराउने उल्लेख छ। डब्लूएफपीकी प्रतिनिधि तथा राष्ट्रिय निर्देशक पिप्पा ब्राडफोर्डले खाद्यान्नको हिसाबले बढी जोखिमपूर्ण अवस्थामा रहेका शरणार्थीलाई प्राप्त पूर्ण सहयोगलाई निरन्तरता दिने बताएको विज्ञप्तिमा उल्लेख छ।"
दुर्घटनामा ५ को मृत्यु,"काठमाडौं छुट्टाछुट्टै दुर्घटनामा ५ जनाको मृत्यु भएको छ। प्यूठानमा जेसीबी (डोजर) पल्टिँदा तीन तथा पाँचथर र उदयपुरमा थप दुईको मृत्यु भएको हो। प्यूठानको दाङबाङ ६, कोलबोटमा सडक खन्न गएको जेसीबी भीरबाट खसेको थियो। बिहीबार बेलुकी ९ बजे ना१ख ३३१९ नम्बर जेसीबी दुर्घटना भएको हो। मृत्यु हुनेमा दाङबाङ ६ का २० वर्षीय शेषकान्त आचार्य, १२ वर्षीय ज्ञानेन्दबहादुर गाहामगर र दाङबाङ ८ का १७ वर्षीय जेसीबी सहचालक दीपक गाहामगर छन्। उनीहरू सबैको घटनास्थलमै मृत्यु भएको प्रहरीले जनाएको छ। दुर्घटनामा ९ जना घाइते छन्। गम्भीर अवस्थका ६ जनालाई बिहीबार राति नै उपचारका लागि भैरहवा मेडिकल कलेज रूपन्देही लगिएको जिल्ला प्रहरी प्रमुख डीएसपी रञ्जितसिंह राठौरले बताए। ३ जनाको भने स्थानीय मेडिकलमा उपचार भइरहेको छ। जेसीबी सडकबाट ३ सय मिटर तल माडी खोलानजिक खसेको दाङबाङ मावि अमिलीका शिक्षक पूर्णबहादुर गयलमगरले जनाकारी गराए। सडक खनेर दाङबाट अमिलीतर्फ फर्कंदै गर्दा जेसीबी दुर्घटनामा परेको उनले जानकारी दिए। स्थानीयका अनुसार सडक खनेको हेर्न गएका व्यक्ति जेसीबीमा बसेर फर्कंदै थिए। यसैगरी पूर्वी जिल्लामा भएका बेग्लाबेग्लै दुर्घटनामा दुई जनाको मृत्यु भएको छ। पाँचथरको रानीगाउँमा मे१त ३६९० नम्बरको ट्रयाक्टर पल्टँदा त्यसमा सवार स्थानीय ५२ वर्षीय भीमप्रसाद गुरुङको बिहीबार मृत्यु भएको प्रहरीले जनाएको छ। यस्तै, मानबहादुर राई र चालक जयकुमार राई घाइते छन्। यसैगरी उदयपुरको त्रियुगा ११ मा स१च ९९५ नम्बरको पिकअपले ठक्कर दिँदा स्थानीय १० वर्षीय आयुष कार्कीको मृत्यु भएको प्रहरीले जनाएको छ।"
महिलाको हत्या,नुवाकोट लिखु ४ पुरानोगाउँमा एक महिलाको हत्या भएको छ। स्थानीय मानबहादुर तामाङले बिहीबार राति पत्नी उर्मिलालाई उखुको ठाँठले हानेर हत्या गरेको प्रहरीले जनाएको छ। महिलाको मुख र टाउकोमा चोट देखिएको छ। शव पोस्टमार्टमका लागि त्रिशूली अस्पताल पठाइएको छ। घटनाबारे थप अनुसन्धान भइरहेको प्रहरीले जनाएको छ।
बिरामीलाई सास्ती,"सिन्धुपाल्चोक प्राधिकरणले प्राथमिक स्वास्थ्य केन्द्र बाह्रबिसेको विद्युत् काटेपछि बिरामीले सास्ती खेप्दै आएका छन्। विद्युत्बाट चल्ने मेसिन प्रयोगमा आउन नसक्दा उपचारमा समस्या हुने गरेको छ। केन्द्रका चिकित्सक रविनकुमार घिमिरेका अनुसार महसुल नतिरेकाले प्राधिकरणले विद्युत् काटेको हो। बिजुली अभावमा ईसीजी, सामान्य एक्सरे र भिडियो एक्सरे जाँच हुन सकेको छैन। यसले मुटु र दमका बिरामीलाई मर्का परेको केन्द्रले जनाएको छ। बिजुली अभावले डेलिभरी सेवासमेत प्रभावित भएको छ। सुत्केरी गराउन पिस्करबाट आएकी शान्ति थामीले भनिन्, टाढाबाट आउँदा पनि सेवा पाउन सकिनँ। केन्द्रमा दैनिक ४०५० जना बिरामी आउने गरेका छन्। तिब्बती सीमा क्षेत्र र तातोपानीलगायत स्थानबाट आएका बिरामी पनि निजी अस्पतालमा उपचार गराउन बाध्य छन्। केन्द्रमा सोलार जडान गरे पनि बिजुली बाल्न मात्रै पुग्छ, मेसिन चलाउन पुग्दैन, बाह्रबिसे केन्द्रका अध्यक्ष उद्धवबहादुर तिवारीले भने, विद्युत् महसुल तिर्न जिल्ला अस्पताललाई अनुरोध गरेका छौं। महसुल तिर्न प्रयास गरिरहेका छौं, जिल्ला स्वास्थ्य प्रमुख सुरेन्द्र चौरासियाले भने।"
गाउँमै सरकारी सेवा,"सिन्धुपाल्चोक स्थानीय प्रशासनको अगुवाइमा थकनी, भोटेचौर, हैबुङ गाविस र मेलम्ची नगरपालिकाका बासिन्दालाई स्थानीय तहमै सरकारी सेवा प्रदान गरिएको छ। जिल्लाका सबैजसो कार्यालयले एकीकृत रूपमा सञ्चालन गरेको उक्त शिविरमा नागरिकता, अपांग परिचयपत्र वितरण गरिएको छ। शिविरमा झन्डै २ हजारले सेवा लिएको कामु प्रमुख जिल्ला अधिकारी अन्तरबहादुर सिलवालले बताए।"
दुव्र्यवहारको विरोध,इटहरी सुनसरीको तनमुना गाविसका सचिव हरिकुमार थापालाई विप्लव माओवादीका कार्यकर्ता बताउने समूहले बुधबार कार्यकक्षमै कालोमोसो दलेको विरोधमा शुक्रबार जिल्लाभरका गाविस सचिवले विरोध गरेका छन्। उनीहरूले हातमा कालोपट्टी बाँधेर विरोध जनाएका हुन्।
दस दिनभित्रै निकास,"नुवाकोट सहरी विकासमन्त्री अर्जुननरसिंह केसीले स्थानीय निर्वाचनबारे सरकारले १० दिनभित्रै निकास निकाल्ने बताएका छन्। स्थानीय निर्वाचनदेखि यावत् समस्या समाधान गर्न सरकार गम्भीरतापूर्वक लागेको छ, उनले भने। चौथो नुवाकोट उद्योग वाणिज्य संघ उद्घाटन गर्न जिल्ला आएका मन्त्री केसीले शुक्रबार यस्तो धारणा राखेका हुन्। जिल्लाको पूर्वी भेग लिखुलाई गाउँपालिका माग गदै १३ दिनदेखि खानीगाउँ, चौघडा, थानसिङ र सूर्यमतीका स्थानीय आन्दोलनमा छन्। त्यस्तै प्रस्ताव फेरबदल गरिएको भन्दै दक्षिणी भेगका बेलकोटका बासिन्दा पनि शुक्रबार आन्दोलनमा होमिएका छन्।"
प्रजातन्त्रको पहरेदार शक्ति,"मैले मेरो प्रस्तुतिको सुरुवातमा नै रिस र रिस उठ्ने विषय उठाएको थिएँ। अब अन्त्यमा पनि रिस सम्बन्धमा एउटा भनाइबाट बिट मार्छु। तर कुराचाहिँ मेरो नभई पौराणिक कालका युनानी दार्शनिक सुकरातको हो। सुकरात भन्छन्, जोकोही पनि रिसाउन त सक्छ त्यो त सजिलो कुरा हो। तर ठिक व्यक्तिसित ठिक मात्रामा ठिक समयमा ठिक उद्देश्यका लागि र ठिक तरिकाले रिसाउने भन्नेचाहिँ सबैले गर्न सक्ने कुरा होइन। त्यो सजिलो पनि छैन।(शक्षाविद् माथेमाले शुक्रबार पोखरामा सुरु भएको नेपाल लिटरेचर फेस्टिबलमा दिनुभएको किनोट स्पिच)"
मस्त जवानी गुप्तरोग,"मलाई झापाली स्वास्थ्य महोत्सवको राजनीतिक संयोजक विश्वप्रकाश शर्माले साहित्यिक स्वास्थ्य शिविरमा विलकुलै आमन्त्रित गरेनन्। के यो कवि विमल निभा कुनै अस्वस्थ प्रकारको साहित्यकार हो र? हुन त नेपाली साहित्यका प्राधिकारवादी प्राचार्य, प्रतिभाहीन प्राज्ञ र प्राविधिक समालोचकहरू मेरो व्यंग्य साहित्यलाई मूलत: साहित्य मान्न नै तयार छैनन्। यस्तोमा मैले साहित्यकारद्वय अभि सुवेदी र खगेन्द्र संग्रौलासरह के स्वस्थ र अस्वस्थ साहित्यको घाघडान बहस गर्ने? त्यसकारण म त्यतातिर नगएर केवल मलाई मनपर्ने साहित्यिक चरित्रका दुई स्वस्थ पात्रको याद गर्ने प्रयास गर्नेछु।यो अहिलेको नभएर उहिलेको मेरो नगर नभइसकेको नगर वीरगन्जको याद हो भने पनि हुन्छ। अर्थात मेरो किशोर कालको प्रिय नगर वीरगन्जको भन्नोस्। त्यसबखत वीरगन्जमा एक पर्याप्त स्वस्थ कवि थिए रमन्ना पहलमान। याने रामनारायण कुर्मी, दुई नम्बर रोड, रेशमकोठी, वीरगन्ज। एक पूर्णकालिक कुस्तीवाज पनि कवि हुनसक्छ भनेर प्रख्याति थियो, उनको। पहलमान सखारै बिछ्यौनाबाट जुरुक्क उठ्थे, त्यसपछि कुनै चलनचल्तीको सवैया अथवा दोहा गुनगुनाएर कसरत गर्न थाल्थे। जस्तै दण्डपेल, मुगदर घुमाइ, डोरीकुद, उठक बैठक इत्यादि। अनि आखिरीमा मनमनै कुनै प्राइभेट कविताको श्लोक गुनेर चारपाँच सेर दूध घटघट पिउँथे। यो विशुद्ध गाईको दूध हुन्थ्यो। कोहीकोही बकरीको दूध पनि भन्थे। उनको आँगनमा बाँधिएको बकरीको धारोष्ण दूध। यसबारे कसैले सोधेमा पहलमान मुसुमुसु मुस्कुराइरहन्थे। तर बेलुकीपखको स्वास्थ्य कार्यक्रममा भने केही मौलिक खालको परिवर्तन हुन्थ्यो। उनी अखडाबाट सोझै गएर दूधसुधको साटो स्थानीय ताडी लिन रुचाउँथे। साँझको ताडी अमिलो हुन्थ्यो। यसको नशा चढेपछि पहलमान कवि अरूमाथि बेसरी जाइलाग्थे। यसबखत हनुमान चालिसाको अशुद्ध पाठ गर्नचाहिँं पटक्कै बिर्संदैनथे। यो नियमित मारपिटको कार्यक्रम थियो। यसमा नभएर ताडी सेवनमा कहिलेकाहीं उनलाई हाम्रो त्रिजुद्ध बहुउद्देश्यीय इंगलिस हाइस्कुलमा साहित्यसुषमा पढाउने गुरु भवनाथ पण्डितजीको पनि आत्मीय साथ हुन्थ्यो। सम्भवत: यसैले एक बिहान कवि रमन्ना पहलमान स्कुलको सरस्वती पूजामा कविता सुनाउन प्रमुख अतिथिको रूपमा सादर उपस्थित थिए। त्यसबखत उनले भारीभरकम शरीर लयपूर्वक फिरफिर हल्लाएर स्वनिर्मित कविता सुनाए।खडखडखडखडसग्गड चलेलाबडबडबडबडहमरा मेहरारुखनखनखनखनरुपैयाँ चलेलाघटघटघटघटमहुवाके दारु।(लामो कविताको एक अंश)यस्तै मेरो टोल अलखियारोडका युनानी डाक्टर भवरमल सेवक, एचएचडी एलएमसीपीआरजेडएम आयुर्वेदाचार्य, तन्त्राचार्य, साहित्याचार्य पनि समान रूपले स्मरणीय रहेका छन्। पहिलेका झोलाछाप डाक्टर मुख्यत: युनानी पद्धतिका डाक्टर भए पनि आयुर्वेदको गुलियो पाचक आदिको पनि बेजोड जानकार थिए। यसका साथै तन्त्रमन्त्रद्वारा रोगीहरूका रोग निवारण गर्नमा अटुट लागिरहन्थे। त्यसताका डाक्टरसाबले मध्यरात सिर्सिया नदीको किनारमा गई घन्टौं तन्त्रसिद्धि गर्ने गरेको अद्भुत किस्सा व्यापक प्रचलित थियो। डाक्टर भवरमल सेवकले आयुर्वेद र तन्त्रमन्त्रको फरकफरक शैली चिकित्सामा अपनाए पनि साहित्यको क्षेत्रमा भने एकनिष्ठ थिए। ससाना यौनकथाहरूमा रचना गर्ने गर्थे। एउटा सवा सय पृष्ठको मोटो उपन्यास पनि प्रकाशित थियो मस्त जवानी गुप्तरोग। यस प्रकार डाक्टरसाबले साहित्यलाई चिकित्सासँग सफलतापूर्वक जोडेका थिए। यो उपन्यास गुप्त रोगग्रस्त नायिकाको सम्पूर्ण उपचारमा आधारित थियो। नायक स्वयं डाक्टरसाब नै थिए। तर नायिकाको उपचारमा उनले जुन पद्धतिको प्रयोग गरेका थिए, त्यो डाक्टरीको नभएर अन्य थियो। त्यसैले उपन्यासले अन्य खालकै मजा दिन्थ्यो। खास मजा। गुप्त मजा। यही उपन्यासको सार थियो। जे होस्, स्वास्थ्य र साहित्यका संयुक्त व्यक्तित्व डाक्टरसाबको सेवक साहित्यिक उपनाम थियो भने उनको नाममा झुन्डिएको एचएचडीएलएमसीपीआरजेडएमको रहस्य कहिल्यै खुलेन।वास्तवमा स्वस्थ साहित्य विषयक मेरो घोर विचारहीनताका कारण मैले यस्तो संस्मरणको शरण लिनुपरेको हो। कदाचित यसबारे मेरो कुनै विचार भए पनि त्यो अग्रज साहित्यकार अभि सुवेदी र खगेन्द्र संग्रौलासँग मिल्ने कुनै सम्भावना छैन। हो, कुनै पनि साहित्यिक कार्यक्रम पश्चातको अनिवार्य तरल टाइप कुरोमा भने हाम्रो कुनै न कुनै ढंगको मिलेमतो हुनसक्छ। असलमा भएकै पनि छ। खासमा साहित्यकार खगेन्द्र संग्रौलासँग। याद गर्नाेस्, कतारको राजधानी दोहाको हाम्रो साहित्यिक भ्रमण। के त्यो कम्ता तरल थियो त खगेन्द्र दाइ? अँ, अर्का साहित्यकार अभि सुवेदी सरसँग मेरो यस्तो छताछुल्ल विचारको विशिष्ट आदानप्रदान हालसम्म नभइसकेकाले अरू केही नभनूँ !"
नेपाल हेर्ने चिनियाँ आँखा,"सन् २०१५ मा तिब्बतमा नेपाल, भारत मामिलाका विज्ञ प्राध्यापकहरू जुटेका थिए। जतिखेर नेपाललाई कसरी हेर्ने भन्नेमा पहिलोपटक स्पष्ट दुई धारहरू देखिएका थिए। एउटा धारमा पुराना पुस्ताका प्राज्ञहरू छन्, जसले नेपाललाई तिब्बत मामिलासँग मात्र जोडेर हेर्नुपर्ने र बाँकी राजनीतिक मुद्दाबाट परै रहनुपर्ने मत राख्छन्। पछिल्लो पुस्ताका प्राज्ञहरू भने नेपालमा चिनियाँ लगानी बढाउनुको अर्थ नेपाललाई स्थिरताको बाटोतर्फ डोर्याउनु हो भन्ने ठान्छन्। जसले अन्तत: नेपालमा बाह्य प्रभाव रोक्छ र त्यो बृहत्तर चिनियाँ स्वार्थमा छ भन्ने ठान्छ। प्राज्ञिक जगतका परामर्शलाई महत्त्व दिइने राजनीतिक संस्कारबीच चिनियाँ कम्युनिष्ट पार्टीमा समेत यिनै दुई धारहरू पाइन्छन्। सीपीसीमा अहिले ८० करोड बढी सदस्य छन्। त्यो सदस्यता नेपालमा सदस्यता रसिद काटेजसरी पाइँंदैन। त्यसको लागि एउटा बेग्लै लम्बे प्रक्रिया र प्रशिक्षण सामना गर्नुपर्छ। बन्द चिनियाँ समाज वा खुलापनपछि पनि उनीहरू अमेरिका, रसिया, जापानजस्ता शक्तिलाई नै प्रतिस्पर्धी मानेर अगाडि बढ्दा विज्ञहरू पनि ज्यादा तिनकै लागि उत्पादन गरिए। विकासको एक विन्दुमा पुगिसकेपछि अहिले समीक्षा गर्दा छिमेक, साना एवं विकासोन्मुख राष्ट्रहरूको अर्थसमेत उत्तिकै हुने ठानेर सीपीसीभित्रै वा स्वतन्त्र रूपमै पनि नेपालजस्ता देशका विज्ञहरू तयार पार्ने काम भइराखेको छ। नत्र त अहिले बेइजिङमा नेपालबारे बोल्ने धेरैजसो विज्ञहरू खास नेपालकै विज्ञभन्दा पनि समग्र दक्षिण एसिया वा भारतको अध्ययन गरेको भरमा बोल्ने हुन्। एसियाली मामिलाका विज्ञहरू रहने इन्स्टिच्युट अफ एसियन स्टडिजकी प्रमुख प्राध्यापक वे लिङले बहुपक्षीय कूटनीतिमा उन्मुख चीनले अहिले विद्यार्थीहरूलाई ठूला शक्तिबाहेक पनि करिअर बनाउन उत्तिकै प्रोत्साहन गरिरहेको बताउँछिन्। आफ्नो एक काठमाडौं बसाइमा सार्क सचिवालय पुगेको स्मरण गर्दै उनले त्यहाँ भएका दर्जन आसपासका कर्मचारी सङ्ख्यालाई झन्डै दुई सय बढी कर्मचारी भएको दक्षिणपूर्वी एसियाली राष्ट्रहरूको संगठन (आसियान) सँग तुलना गर्दै भनिन्, सार्क भित्रैबाट र बाहिरबाटै पनि प्राथमिकतामा परेको देखिँंदैन।पछिल्ला वर्षमा चिनियाँ अधिकारीहरूको काठमाडौं आउने क्रम बाक्लिरहेको छ।उनीहरू काठमाडौंमा के देखिरहेका वा खोजिरहेका छन्? राजनीतिक तरलताकै बाबजुद पनि नेपालमा आतंकवादको समस्या नहुनुलाई चिनियाँ पक्षले एउटा ठूलो लाभको रूपमा हेरेको छ। जुन मैले भेटेका अधिकारीका जवाफमा हुने साझा उत्तर थियो। आफ्नो शान्तिपूर्ण उदय, अहस्तक्षेपकारी नीति र विनविन सहकार्यजस्ता शब्दावली जोडिने चिनियाँहरूका औपचारिक जवाफ प्राय: उस्तै हुन्छन्। तर अनौपचारिक वार्ता वा उनीहरूका भावभंगी केलाउंँदा चिनियाँ दृष्टि ती शब्दावलीकै आडमा मात्र व्याख्या हुन सक्दैनन्। काठमाडौंमा पश्चिमा देशका व्यापक जनशक्ति र आवतजावतलाई समेत उनीहरू निको मानिराखेका हँुंदैनन्। त्यसरी हेर्दा प्राथमिक तहको स्वार्थभन्दा पनि अन्य बहुआयामिक स्वार्थ नेपालमा जोडिएको छ। जसले गर्दा अब नेपाललाई सानो अर्थतन्त्रका कारण धेरै भिज्नु हुंँदैन भन्ने पुरानो धारका चिनियाँ नेतृत्वको तर्क कमजोर भइरहेको देखिन्छ।बरु नेपालमा भिज्न अब आफ्नो सफ्ट पावरलाई बलियो बनाउनुपर्छ भन्ने बुझाइ उनीहरूमा थपिएको छ। नेपाली विद्यार्थीहरूले चीनमा छात्रवृत्ति पाउने क्रम वर्षेनि बाक्लिँंदो छ। नेपाल मामिलालाई नजिकबाट हेर्ने सिचुवान विश्वविद्यालय अन्तर्गतको इन्स्टिच्युट अफ साउथ एसियन स्टडिजकी कार्यकारी निर्देशक प्राध्यापक ली ताओले आफ्नो एक अन्तर्वार्तामा आफ्नो मुलुकको सफ्ट पावर कमजोर हुनुमा आफूहरूले धेरैजसो पठाउने इन्जिनियरहरूसँग तुलना गर्दै पश्चिमा जगतले नेपालमा पठाउने जस्ता सार्वजनिक रुचिका व्यक्तिहरू नहुनुलाई कारण बताएकी थिइन्। तर अहिले चीन प्रायोजित भाषा कक्षा पढेर स्कुले बालबालिकाहरूले अक्षर नचिन्दै नी हाओ भट्याउन सुरु गरेका छन्। यद्यपि भूकम्पसँगै नेपालमा चिनियाँ गैरसरकारी संस्थाहरू (गैसस) झन् बढी भित्रिरहेका छन्। चीनको गैसस भनेको पनि सरकारी नीति र सहयोगकै भरमा स्थापना भएका हुन्छन्, जसलाई चीनको साझा गन्तव्य पक्रेका तर भिन्न बाटो समातेका अस्त्रमात्र मान्दा हुन्छ। ठूला अख्तियारीमा पुग्न चाहे प्राज्ञिक जगत कर्मचारीतन्त्र वा गैससकै व्यक्तिहरू नै सीपीसीका महत्त्वपूर्ण तप्का सम्हालेका व्यक्ति नै हुन्छन्। तर उनीहरूले कहिल्यै आफूलाई पार्टीसँग नजोड्न आग्रह गर्छन्। यो भनेको कस्तो हो भने जसरी चिनियाँहरू कम बोलेरै धेरै बुझाउँछन्, त्यसरी नै चीन बुझ्न चाहनेले कम सोधेरै धेरै बुझ्नुपर्छ भन्ने हो। थुप्रै चिनियाँहरूसँगको भेटघाट, त्यहाँका संरचना र संयन्त्रलाई पछ्याउँदा पनि आखिर देखिन्थ्यो त्यही, चीनले हामीलाई हेरिरहेको छ, संकेत दिइरहेको छ। तर हामीले तिनलाई बुझ्न र तिनको रफ्तारमा काम नगर्दा चाइना पब्लिक डिप्लोमेसी एसोसिएसनका उपाध्यक्ष ज्याङ्वेका नाति पुस्ता एकातर्फ नेपालबाट टाढिइरहेको त छैन वा कतै नेपाललाई तिब्बतसँग मात्र जोडेर हेर्नुपर्ने पुराना पुस्ताका प्राज्ञनेतृत्वको मत हावी भइरहेको त छैन? १० महिने बसाइ सकेर बेइजिङको जमिन छाड्दासमेत मेरो मनमा यिनै प्रश्नहरूले उत्तर खोजिरहेका थिए। जसको जवाफ दिनु ज्याङ्वे जत्तिकै मलाईसमेत कठिन थियो।"
दिगो विकासको पर्यावरणीय मार्गचित्र,"दिगो तथा पर्यावरणमैत्री विकास, जनसहभागितामूलक विकास, सशक्तीकरण र विकास, समावेशी विकासका साथै जनताको लागि विकास भन्नेजस्ता विकासका अधिकारमुखी सिद्धान्तहरू विकासका नवीन उपागमहरूका रूपमा आएका छन्। विकासमा वातावरणीय संवेदनशीलतालाई ख्याल गर्नुपर्छ र वातावरण तथा जैविक विविधताको संरक्षण गर्नुपर्छ भन्ने मान्यताको विकास सन् १९७० को दशकदेखि नै सुरु भएको हो। १९७१ मा फिनल्यान्डको हेलसिन्कीमा भएको वातावरणीय भविष्य सम्बन्धी सम्मेलन तथा १९७२ मा स्विडेनको स्टकहोममा भएको मानव वातावरण सम्बन्धी राष्ट्रसंघीय सम्मेलन यस क्षेत्रका सुरुवाती कदमहरू मान्न सकिन्छ। यद्यपि १९८३ गठन भएको ब्रुटल्यान्ड आयोगले १९८७ मा सार्वजनिक गरेको हाम्रो साझा भविष्य शीर्षकको रिपोर्टले वातावरण र विकास बीचको अन्तरसम्बन्धलाई प्रकाशमा ल्याइ पहिलोपटक दिगो विकासको अवधारणा अगाडि सारेको थियो। १९९२ को वातावरणीय विकास सम्बन्धी रियो सम्मेलनले २१ औँ शताब्दीको वातावरणीय कार्ययोजनाको रूपमा अगाडि सारेको एजेन्डा २१ ले दिगो विकास र वातावरण संरक्षणका लागि अन्तर्राष्ट्रिय साझेदारीको आधार तय गरेको थियो। सम्मेलनले जारी गरेको वातावरण र विकास सम्बन्धी रियो घोषणापत्रले आफ्नो विकासमा सहभागिता जनाउने जनताको अधिकार परिभाषित गर्नुका साथै साझा वातावरणको संरक्षण गर्ने मानव मात्रको दायित्व किटान गरेको थियो। साथै प्रदूषकले तिर्ने सिद्धान्त, विकास प्रक्रियामा वातावरण संरक्षण अन्तरनिहित हुनुपर्ने, दिगो विकासका लागि विश्वमा गरिबी निवारण तथा असमानताको अन्त्य हुनुपर्ने जस्ता सिद्धान्तसमेत रियो घोषणामा अघि सारिएको थियो। २००२ मा दक्षिण अफ्रिकाको जोहानेसवर्गमा भएको दिगो विकास सम्बन्धी विश्व सम्मेलन तथा २०१२ मा ब्राजिलको रियो दि जेनेरियोमा भएको दिगो विकास सम्बन्धी राष्ट्रसंघीय सम्मेलन (रियो प्लस २०) मार्फत विश्वका राष्ट्रहरूले दिगो विकासका सन्दर्भमा आफ्ना प्रतिबद्धता तथा कार्ययोजना मुखरित गर्दै आएका छन्। दिगो विकासले विकासका वातावरणीय, सामाजिक, आर्थिक, सांस्कृतिक, मानवीय र शासकीय आयाम समेटेको हुन्छ। यसले विकासका क्रममा स्रोतको समुचित उपयोग गरी भावी पुस्ताले स्रोतको प्रयोग गर्न पाउने अवस्थाको सुनिश्चितता गर्नुपर्छ भन्ने वकालत गर्छ। विकास प्रक्रिया स्वभावैले मानवीय स्वार्थ पुरा गर्ने बाटो हो। तर प्रकृतिको संरक्षण र सन्तुलन गर्ने दायित्व पनि मानिसमै रहेकाले पर्यावरणीय चक्रमा न्युनतम असर पुग्ने गरी मानवीय क्रियाकलाप सञ्चालन हुनुपर्छ। विकासको दिगोपना र अत्युत्तम लाभका लागि आर्थिक दिगोपना, सामाजिक र सांस्कृतिक दिगोपना तथा वातावरणीय दिगोपना सुनिश्चित हुनुपर्छ ।विश्वमा अहिले मानवीय क्रियाकलाप विरुद्ध वातावरण एउटा चोटिलो मुद्दा बनिरहेको छ। आर्थिक वृद्धिको होडबाजीमा वातावरणीय दिगोपना प्राथमिकतामा पर्न नसक्दा र विकासको स्वाभाविक रफ्तार अघि बढिरहँदा वातावरण प्रदूषण, हरितगृह प्रभाव, जलवायु परिवर्तन जस्ता नकारात्मक असर बढिरहेका छन्। मानव विकासको प्रमुख सूचकको रूपमा रहेको आयमा तीव्र रूपमा वृद्धि हुँदा प्राकृतिक स्रोत दोहनको दर पनि बढिरहेको छ। मानवीय क्रियाकलाप स्वभावत: प्रकृतिको चक्रको सन्तुलनभन्दा पनि प्रकृतिमा प्राप्त पदार्थ वा ऊर्जालाई सकेसम्म बढी आफ्नो हितमा रूपान्तरण गर्नमा केन्द्रित हुन्छन्। यसले गर्दा प्रकृतिको सन्तुलित चक्रिय प्रणाली खल्बलिन्छ। स्रोतको दोहन बढ्दा सिर्जित वातावरण विनाशको फलस्वरूप विभिन्न प्राकृतिक प्रकोपले पुर्याउने क्षतिमा बढोत्तरी भइरहेको छ। जलवायु परिवर्तन तथा उष्णीकरणले हिमगलन र समुद्री सतहमा वृद्धि, अतिवृष्टि, अनावृष्टि, सुख्खा खडेरी लगायत वेदर एक्स्टि्रमका घटना बढिरहेका छन्। प्राकृतिक प्रकोपका घटनामा वृद्धि भैरहँदा धेरै मानिस वातावरण शरणार्थी हुनुपरेको छ। जल प्रदूषण, वायु प्रदूषण लगायतका वातावरणीय प्रदूषणका कारण रोगव्याधीको जोखिम बढिरहेको छ। प्रदूषणबाट सिर्जित स्वास्थ्य समस्याको समाधानमा हुने खर्चका कारण गरिब देशहरू झनै गरिब बन्दै गैरहेको बताइन्छ। जलवायु परिवर्तनले गर्दा खाद्यान्न उत्पादन घटेसँगै भोकमरीको समस्या बढिरहेको छ भने पानीका स्रोतको क्षयीकरणले समस्यालाई झनै चर्काउँदैछ। विकासको सर्वोत्तम लक्ष्य भनेकै मानव विकास हो। आधुनिक मानव विकास अवधारणाले जल, ऊर्जा र खाद्यान्न बीचको पर्यावरणीय तथा सामाजिकआर्थिक अन्तरसम्बन्धको खोजी गर्छ। प्रकृति र वातावरणले विकासका लागि आवश्यक स्रोत, साधान, वस्तु तथा सेवा उपलब्ध गराउँछ। मानव मात्रको गुणस्तरीय जीवन र समृद्धि वास्तवमा खाद्यान्न, पानी, ऊर्जा र जैविक विविधताको मात्रा र गुणमा भर पर्छ। त्यसैले वातावरणीय अवस्था नै हाम्रो अस्तित्व, विकास र प्रगतिको निर्धारक हो। हामीले वातावरणलाई कस्तो व्यवहार गर्छौं वा प्राकृतिक संसाधनको कसरी सदुपयोग गर्छौं, त्यसमा नै विकास सम्भव हुन्छ। स्वास्थ्य, शिक्षा, आय तथा लैंगिक समानता, पर्यावरण चक्र सन्तुलन र ऊर्जाजस्ता विषयलाई एकसाथ सम्बोधन गरेमा मात्र वातावरणीय दिगोपना प्राप्त हुनसक्छ। मानवीय आवश्यकता पूर्तिसँगै वातावरणको संरक्षण र सदुपयोग गरी दिगो विकास पद्धति अवलम्बन गर्नु अहिलेको आवश्यकता हो। प्रभावको मूल्यांकन, सहभागितामूलक एवं वातावरणमैत्री विकास पद्धति अवलम्बन, व्यवस्थित सहरीकरण तथा औद्योगीकरण र वैज्ञानिक भूमिसुधार, दिगो तथा पर्यावरणमैत्री प्रविधिको प्रयोग अनि हरित अर्थतन्त्रको प्रबद्र्धन २०१५ सेप्टेम्बर २५ मा विश्वका मुलुकहरूले दिगो विकास एजेन्डाको एक पाटोको रूपमा भोकमरीको अन्त्य, पृथ्वीको रक्षा तथा सबैका लागि समृद्धि सुनिश्चित गर्ने लक्ष्य अंगिकार गरे। दिगो विकास लक्ष्यले खासगरी पाँच पी (पिपुल, प्लानेट, प्रोस्पेरिटी, पिस र पार्टनरसिप) अर्थात् मानिस, पृथ्वी, समृद्धि, शान्ति र सहकार्य जस्ता अत्यन्तै महत्त्वपूर्ण क्षेत्रमा जोड दिएको छ। २०१६ देखि २०३० सम्ममा प्राप्त गर्नेगरी तय गरिएका १७ वटा लक्ष्यलाई नै दिगो विकास लक्ष्य भनियो। यसलअन्तर्गत गरिबी अन्त्य तथा खाद्य सुरक्षा र पोषणको उपलब्धता, समावेशी तथा समतामूलक गुणस्तरीय शिक्षा, लैंगिक समानता, सबैका लागि पानी र सरसफाइ, दिगो तथा आधुनिक ऊर्जाको पहुँच, समावेशी तथा दिगो आर्थिक वृद्धि, सुरक्षित तथा दिगो सहर र मानव बस्ती, स्रोतको दिगो उपभोग, जलवायु परिवर्तनका असरसँग जुध्न तत्काल कदम चाल्ने रपारिस्थितिक पद्धतिको सुरक्षा जस्ता विषयको व्यवस्थापनलाई प्रमुख रूपमा जोड दिएको पाइन्छ। सिद्धान्तत: वातावरणीय विनाशको दीर्घकालीन असर मानवीय अस्तित्वसँग जोडिएको हुन्छ। इतिहासलाई हेर्ने हो भने मानव सभ्यताहरूको उत्थान र पतनमा वातावरणीय संकटकै हात रहेको छ। पर्यावरणीय विनाश वा प्रकोपका कारण इतिहासका केही मुख्य मानव सभ्यता विलिन भएका छन्। यसर्थ वातावरणीय दिगोपनालाई विकास प्रक्रियाको अभिन्न पाटोको रूपमा अंगिकार गर्नैपर्छ। आजको विकास प्रक्रियामा वातावरणीय स्रोतको सदुपयोग र रक्षा हुन सकेन भने भोलिका पुस्ताले आर्थिकसामाजिक विकासका आवश्यकता पूर्ति गर्ने स्रोतसाधन भेट्टाउने छैनन्। स्रोतको चरम दोहन गर्ने निर्विवेकी विकासबाट क्षणिक रूपमा संख्यात्मक आर्थिक वृद्धि हासिल भए पनि गुणात्मकता तथा दिगोपनाको अभावमा कालान्तरमा त्यो प्रत्युत्पादक बन्ने छ ।"
कुष्ठरोग,"के हो कुष्ठरोग?डब्लूएचओका अनुसार, माइक्रोब्याक्टेरियम लेप्रे ब्याक्टेरियाबाट हुने कुष्ठरोग दीर्घकालीन संक्रामक रोग हो। यसको ओथार अवधि पाँच वर्षको छ। तर यसको लक्षण देखिन २० वर्षसम्म लाग्न सक्छ। माइक्रोब्याक्टेरियम लेप्रेले बिस्तारै आफ्नो संख्या बढाउँछ। यो रोगले मुख्यत: छाला, बाहिरी स्नायु, माथिल्लो श्वासमार्गको श्लेष्म झिल्ली (म्युकोसा), आँखालाई प्रभावित गर्छ। यो रोग उच्च संक्रामक नभए पनि उपचार नगरिएका बिरामीको मुख र नाकबाट निस्किने पानीका ससाना थोपाका माध्यमले तिनको निरन्तर सम्पर्कमा आउने व्यक्तिमा सर्ने गर्छ। शरीरमा कुष्ठको कीटाणु प्रवेश गर्ने माध्यमबारे अझै यकिन छैन तर छाला र माथिल्लो श्वासनलीका माध्यमले यो मानव शरीरमा छिर्ने गर्छ। यूएस डिपार्टमेन्ट अफ हेल्थ एन्ड हयुमन सर्भिस, नेसनल इन्स्टिच्युट अफ एलर्जी एन्ड इन्फेक्सस डिजिज (एनआईएआईडी) को तथ्यपत्रअनुसार, अनुसन्धानकर्ताहरू यो रोग सर्ने प्रक्रियाबारे अझै स्पष्ट छैनन्। तापनि बहुसंख्यकको विश्वास के छ भने, श्वासप्रश्वासबाट निस्किने पानीका ससाना कणबाट यो रोग फैलिन्छ। यस्तै, च्यातिएको छालासमेत रोग सर्ने अर्को सम्भावना हो। कुष्ठको कीटाणुले मानिसबाहेक आर्माडिलो जनावरलाई मात्र प्राकृतिक रूपमा प्रभावित पार्छ। डब्लूएचओले विभिन्न अध्ययन औंल्याउँदै नाकको श्लेष्म झिल्लीबाट निस्किने कुष्ठका कीटाणु बाहिरी वातावरणमा ३६ घण्टादेखि ९ दिनसम्म बाँच्न सक्ने जनाएको छ। सबै उमेर समूहकालाई हुन सक्ने कुष्ठरोग तीन सातादेखि ७० वर्ष माथिकामा समेत देखिएको छ।"
साहित्यको विषय बहसबाट,"पोखरा साहित्यमा अब छलफल र बहसबाट विषयको छनोट गरी लेख्ने चलन बढेको वरिष्ठ उपन्यासकार ध्रुवचन्द्र गौतमले बताएका छन्।पार्दीस्थित पर्यटन बोर्ड परिसरमा शुक्रबार नेपाल साहित्य महोत्सवको छैटौं संस्करण उद्घाटन गर्दै उनले भने, लेखनमा अब स्वान्त: सुखाय लेख्ने बेला बित्यो। अब बहस र छलफलबाट विषय छनोट गर्नुपर्छ। यो राम्रो अभ्यास हो।विभिन्न विधाका ४० सेसन निर्धारण गरिएको आगामी सोमबारसम्म चल्ने महोत्सवका लागि मुलुकका विभिन्न भागसँगै भारत र भुटानका लेखक पनि सहभागी छन्। राजधानीबाहिर रहेर लेखनकर्ममा क्रियाशील स्रष्टामध्ये आयोजकले अघिल्लो पटकका सहभागीलाई यसपटक उभ्याएका छैनन्।कवि शिरोमणि लेखनाथ पौडयालका केही छन्द कविता स्रष्टा प्रभा भट्टराईले वाचन गरेपछि सुरु भएको पहिलो दिनको सेसनमा मुख्य वक्ता प्रा केदारभक्त माथेमाले मुलुकको शिक्षा क्षेत्रमा अपनत्वको भावनाभन्दा राजनीतिक भागबन्डाको संस्कार हाबी भएको भन्दै चिन्ता व्यक्त गरे। सुधारका लागि योग्यलाई छनोट गर्ने चलन भए मात्रै शिक्षाको गुणस्तर कायम हुने उनको भनाइ थियो। सम्मेलनको पहिलो दिन फरक फरक ६ वटा सेसन भए। क्षेत्रीय अन्तर्राष्ट्रिय विमानस्थल बनेपछिको पोखरा कस्तो हुने भन्ने पोखरा अबको परिकल्पना विषयमा संसद्को विकास समिति सभापति रवीन्द्र अधिकारी र बुद्ध एयरका प्रबन्ध निर्देशक वीरेन्द्रबहादुर बस्नेतलाई पत्रकार सुजित महतले बहसमा जोडे। बस्नेतले ३० लाख पर्यटक आउने अवस्थामा पोखरा आसपासका एकाध घण्टा दूरीका क्षेत्रमा पनि पर्यटकीय पूर्वाधार चाहिने भनाइ राखे। अधिकारीले विमानस्थलसँगै चक्रपथ र आसपासका क्षेत्रमा विकासका पूर्वाधारका लागि गुरुयोजनाको तयारी गरिरहेको बताए। डेमोक्रेट्स एन्ड डिसेन्टर्स बहसमा कनकमणि दीक्षित र भारतीय लेखक रामचन्द्र गुहाले छलफल गरे। कहाँ छन् बौद्धिक विषयमा आदित्य अधिकारीले सञ्चालन गरेको बहसमा चैतन्य मिश्र र सीके लाल सहभागी भए भने, देवेन्द्र भट्टराईले ध्रुवचन्द्र गौतम र खगेन्द्र संग्रौलालाई अलिखित संवाद मा जोडे।पहिलो दिनका सेसनहरूलाई रामभक्त जोजिजु र विनोद बानियाँले आफ्ना गीतहरू सुनाएर बिट मारे।"
प्रधान र गौतम सम्मानित,"काठमाडौं पाँच दशकदेखि कथा लेखनमा सक्रिय परशु प्रधान र लघुकथाको सौन्दर्य शास्त्रको सैद्धान्तिक पृष्ठभूमि अध्ययन गर्ने समालोचक डा लक्ष्मणप्रसाद गौतमलाई लघुकथा समाजले सम्मान गरेको छ।प्रधानलाई सावित्रीकेशर कथा सम्मान र गौतमलाई बाटुलीखिलध्वज लघुकथा सम्मानका साथै जनही १५ हजार रुपैयाँ प्रज्ञा प्रतिष्ठानका कुलपति गंगाप्रसाद उप्रेतीले हस्तान्तरण गरे। कार्यक्रममा कथाकार हरि थापाको लघुकथा संग्रह परिमित लोकार्पण पनि गरियो। राम्रा कृति लेख्ने स्रष्टा सम्मानित भएको भन्दै उप्रेतीले खुसी व्यक्त गरे। धु्रव मधिकर्मीले थापाका कथाहरूले नेपाली समाज र पाश्चात्य समाजका विभिन्न गतिविधिको चित्रण गरेको बताए। परिमित मा ५९ लघुकथा छन्। थापाका यसअघि अक्षरेखा र व्यथाहरूको कथा गरी दुई कथा संग्रह, तिब्बती विम्बहरू र मेरो माटोसँग गरी दुई नियात्रा संग्रह प्रकाशित छन्।कार्यक्रममा लघुकथा समाजका अध्यक्ष श्रीओम श्रेष्ठले सम्मान राजनीतिक विचारधारा, निकटताका आधारमा प्रदान नगर्ने प्रतिबद्धता व्यक्त गरे।"
तीनलाल पार्कमा कविगोष्ठी,"रामेछाप सहिद सप्ताहको अवसर पारेर रामेछापको मन्थलीमा रहेको तीनलाल पार्कमा शुक्रबार विशेष कवि गोष्ठीको भएको छ। कविकलाकार रमेश पौडेलले सहिदको सच्चा श्रद्धा र सम्मानका लागि मन्थलीको तीनलाल सालिक सिंगारेर साहित्य गोष्ठीको आयोजना गरेका हुन्। रामेछापमा जन्मेका सहिद गंगालाल श्रेष्ठ, कम्युनिस्ट पार्टीका संस्थापक पुष्पलाल श्रेष्ठ र साहित्यिक सहिद कृष्णलाल अधिकारीको सालिक परिसरमा स्थानीय स्रष्टाहरूले रचना वाचन गरे। सिमसिमे पानीमा रामचन्द्र वियोगी, डा सुमन कर्माचार्य, पेशल आचार्य, शृंखला कँडेल, रमेश ढुंगेल, सुनीता श्रेष्ठ, जगदीप मगर, मदनकृष्ण खरेल, उद्धव आचार्य अविचल लगायतले कविता, गीत र मुक्तक सुनाए। स्थानीय समाजसेवी रामप्रसाद देवकोटाले तीनलाल पार्कको अवस्थाबारे जानकारी दिँदै पार्क सजाउने र कवि गोष्ठीको आयोजना गर्ने कविकलाकार पौडेललाई धन्यवाद दिए। एक महिनाअघि रामेछाप आएका पौडेलले गडुवारीमा निर्मित सालिकको संरक्षण नभएको देखेपछि सहिद सप्ताहमै आएर सालिक सिँगार्ने प्रण गरेका थिए। तीनलाल पार्कमा भएका सालिकको दुरास्थाबारे समाचार आएपछि यहाँ आउन ऊर्जा जागेको पौडेलले बताए।"
किन समाधान निस्केन पुराना भारु नोटको?,"नयाँदिल्लीनेपालमा रहेका पुराना ५ सय र १ हजारका भारु नोट साटिने हो कि होइन भन्ने अन्योलका बीच भारतले बैंकिङ तथा सरकारी प्रणाली बाहिर सामान्य नेपाली जनतासँग रहेको नोटको अनुमानित विवरण मागेको छ। गत साता राइसना डाइलगमा भाग लिन भारत भ्रमणमा आएका परराष्ट्रमन्त्री प्रकाशशरण महतसँगको भेटमा भारतीय पक्षले सर्वसाधारणसँग रहेका नोटको अनुमानित विवरण मागेको हो।नेपालले भने आफूले जनतासँग रहेका ५ सय र १ हजारका नोटको अनुमानित विवरण उपलब्ध गराउन नसक्ने जानकारी गराएको छ। दुई साता अगाडि यसै विषयमा वार्ता गर्न आएको नेपाल राष्ट्र बैंकको टोलीसँग पनि भारतीय पक्षले विवरण उपलब्ध गराउन आग्रह गरेको थियो। यसले गर्दा नेपालमा रहेका पुराना भारतीय नोट नसाटिने हो कि भन्ने अन्योल बढेको छ। जति पछि भयो, त्यति अन्योल बढ्दै छ। किन त? कि नेपालले कूटनीतिक रूपमा प्रभावकारी पहल गर्न सकेन कि त भारतीय पक्ष नोट साट्ने पक्षमा नै छैन।बंैकिङ प्रणालीमा रहेका भारतीय रुपैयाँ साट्न कुनै कठिनाइ नभए पनि सर्वसाधारणसँग रहेको रकम के हुने यकिन छैन। यसो हुँदै जाँदा नोट साट्ने सम्बन्धमा कुनै व्यवस्था नै नहुने अवस्था आउने सम्भावनालाई पनि सरकारी अधिकारीहरू नकार्दैनन्। पछिल्लो वार्तामा नेपाली पक्षले नोट साट्ने सम्बन्धमा तयार पारेको मोडालिटी भारतीय पक्षलाई बुझाएको थियो। तर, त्यसमा भारतले केही संशोधन चाहेको स्रोतले उल्लेख गरेको थियो। मोडालिटीलाई अन्तिम रूप दिन नेपाल राष्ट्र बैंक र रिजर्भ बैंक अफ इन्डियाबीच कुराकानी भइरहे पनि खासै प्रगति भएको छैन। गत साता भारतीय विदेश मन्त्रालयका प्रवक्ता विकास स्वरूपले नेपाल र भारतका बीचमा भएको वार्ता उपलब्धिमूलक भएको बताएका थिए। वार्तामा सहभागी नेपाली अधिकारीहरूले भने के हुन्छ भन्ने स्पष्ट जवाफ मिडिया र जनतालाई दिन सकेका छैनन्। बरु मिडियामा आएका विभिन्न खबरले वातावरण बिग्रने बताइरहेका छन्।भारतले विशेष गरी नेपालमा नोट साट्ने व्यवस्था गरे भारतबाट कालो धन त्यता जाने र त्यो साटिन सक्ने चिन्ता व्यक्त गर्ने गरेको छ। नक्कली नोट साटिने भय पनि भारतीय पक्षले देखाइरहेको छ। नेपाली पक्षले त्यो कुनै हालतमा हुन नदिने र वास्तविक रूपमा समस्यामा परेका नेपालीको नोट मात्र साटिने भनेर आश्वस्त पारिरहेको छ। त्यसैले पनि भारतमा नोटबन्दी गरिएको ३ महिनासम्म पनि नेपालमा रहेका पुराना नोटको भविष्य निर्धारण भएको छैन।नोट साट्ने सम्बन्धमा भएको ढिलाइले धेरै नेपालीले आफूसँग भएका नोट सीमामा एकदमै कम मूल्यमा साट्न थालेका खबरसमेत आइरहेका छन्। भारतमा नोटबन्दी भएपछि नेपालीलाई परेको समस्या समाधानका लागि प्रधानमन्त्री पुष्पकमल दाहाल आफंैले भारतीय समकक्षी नरेन्द्र मोदीसँग कुराकानी गरेका थिए। पछि अर्थमन्त्री कृष्णबहादुर महराले भारतीय समकक्षी अरुण जेट्लीसँग समेत कुराकानी गरे। गत साता मात्र भारतमा आएका परराष्ट्रमन्त्री महतले भारतीय पक्षसँग यस विषयमा कुराकानी गरेका थिए। नोटबन्दी गरिएको सुरुवाती दिनमा भारतले पहिला आफ्नो समस्या समाधान गर्नका लागि समय दिन आग्रह गरेको थियो। जानकारहरूका अनुसार नेपालले त्यतिबेला नै जोडदार रूपले यो एजेन्डालाई उठाउनुपथ्र्याे।भारतमै डिसेम्बर ३० मा पुराना नोट साट्ने समय अवधि सकिएपछि झन् जटिल हुने परिस्थितिलाई आकलन गरेर पहिले नै जति दबाब दिनुपर्ने थियो, त्यो हुन सकेन। भारतमा अहिले रिजर्भ बैंकका केही शाखामा मार्च ३१ सम्म पुराना नोट साट्न सकिने व्यवस्था गरिएको छ। नेपालीसँग कति भारतीय नोट छ, त्यो विषय होइन। जनतालाई नोट साट्ने प्रबन्ध गर्नु नेपाल सरकारको दायित्व हो, दिल्लीस्थित नेपाली दूतावासका एक उच्च अधिकारीले भने। भारतमा रहेका नेपाली कामदार, विद्यार्थीलगायतले भोगेका समस्या समाधान गर्ने विषयमा पनि कुनै प्रगति भएन।यो विषय आफैं सेलाएर गएको छ र नेपाली आफैंले आफ्नो समस्या समाधान गर्दै आएका छन्। कामदार, औषधि उपचार तथा पढ्ने सिलसिलामा भारत आउने नेपालीको समस्या समाधान नहुनुले अन्य ठूला विषयमा के प्रगति होला भन्ने प्रश्नचिह्न उत्पन्न भएको छ।"
पाँच सहर : जहाँ छोइनसक्नु छ घरजग्गा,"लन्डनअक्सफोर्ड इकोनोमिक्स को प्रतिवेदनअनुसार घरजग्गाको मूल्यका हिसाबले सबैभन्दा धेरै महँगो सहरको पाँचौ स्थानमा परेको छ, युरोपेली सहर लन्डन। बेलायतको राजधानी लन्डन पहिलेदेखि नै महँगो सहरको पर्याय बन्दै आएको हो। एक दशकयता यो सहर साधारण मानिसका लागि सोच्नै नसकिने गरी महँगो भएको छ। पछिल्लो दशकमा यो सहरमा घरजग्गाको भाउ अस्वाभाविक रूपमा बढिरहेको छ। सन् २०१३ देखि त लन्डनको घरजग्गाको भाउ हरेक वर्ष दोहोरो अंकले बढिरहेको छ। १० वर्षभित्र लन्डन सहरमा औसत घरको मूल्य झन्डै दोब्बर भएको छ। सन् २००६ मा सहरी क्षेत्रमा घरको मूल्य औसतमा २ लाख ५७ हजार पाउन्ड रहेको थियो। सन् २०१६ मा यो भाउ बढेर ४ लाख ७४ हजार पाउन्ड पुगेको छ। जुन ८४ प्रतिशतको वृद्धि हो। सरकारले लन्डनमा घरजग्गाको भाउ घटाउन गरेका हरेक प्रयास निरर्थक हुँदै गएका छन्। पटकपटकका नीतिगत निर्णयहरू निकम्बा बनेका छन्। सरकारले विलासी घर र आपर्टमेन्टका लागि उच्च कर लगाउने नीति लिए पनि त्यसले भाउ कम गर्न सकिरहेको छैन। पछिल्लो पटक इकोनोमिस्ट ले गरेको सर्वेक्षणले भने यस वर्ष लन्डनमा घरजग्गाको भाउमा कमी आउने देखाएको छ। स्रोत : फोब्र्स अनलाइन"
सिलिन्डरमा तारले जेलिएको रबर पाइप,"पाइपमा लेबल, साइज, मूल्य अनिवार्य तोक्नुपर्छ। विभागका अनुसार हाल अधिकांश कम्पनीका सिलिन्डर कुच्चेका, रङ खुइलिएका,सिलिन्डरको मार्किङ लेबल स्पष्ट नभएका हुन्छन्। ग्यासमा अनिवार्य रूपमा हाइड्रोलिकहाइड्रो स्टाटिक टेस्ट परीक्षण गर्नुपर्ने व्यवस्था भए पनि कम्पनीले परीक्षण नगरीकन बजारमा पठाउने गरेका छन्। सिलिन्डरमा सेफ्टी क्याप अनिवार्य गर्नुपर्ने व्यवस्था हुनुपर्छ। तर, अधिकांश ग्यास उद्योगले मापदण्ड विपरीत सञ्चालन गर्दै आएका छन्। जसले गर्दा ग्यास लिक भएर आगो लाग्ने, पड्कने सम्भावना उच्च हुन्छ।"
पाटनमा प्रांगारिक कृषि मेला,"ललितपुर पाटन संग्रहालयमा शुक्रबारदेखि चारदिने प्रांगारिक कृषि मेला सुरु भएको छ। कृषि विभाग र कृषि व्यवसाय प्रवद्र्धन तथा बजार विकास निर्देशनालय हरिहरभवनको सहयोगमा कञ्चनजंगा टी स्टेट एन्ड रिसर्च सेन्टर र केटीई फाउन्डेसनले अर्गानिक खेतीलाई प्रवद्र्धन गर्न मेला आयोजना गरेको हो। मेलामा ५० वटा स्टल छन्। इलाम, ताप्लेजुङ, पाँचथर, झापा, नुवाकोट, मकवानपुरलगायत अस्ट्ेरलियबाट मेलामा सहभागी छन्। मेलामा चिया, कफी, तरकारी, अचार, प्रांगारिक मल, च्याउ, हर्बल, मसलालगायत फलफूल, बीउ बिजन, मह, तेलजस्ता कृषि उपज कसरी अर्गानिक रूपमा उत्पादन गर्न सकिन्छ भन्नेबारेमा जानकारी पाउन सकिन्छ। मेलाका लागि सरकारका तर्फबाट प्रतिस्टल ५ हजार रुपैयाँ उपलब्ध गराइएको आयोजकले जनाएको छ। मेला संयोजक शान्ता बाँस्कोटा कोइरालाले अर्गानिक खानेकुरामा मानिसहरूको आकर्षण दिन प्रतिदिन बढदै गएको बताइन्। अर्गानिक खानेकुरा उपभोग गर्नेहरूको संख्या वृद्धि भइरहेको छ, उनले भनिन्, तर, उपभोक्ताहरूको इच्छा हुँदाहुँदै पनि विषादीयुक्त उपजहरूको उपभोग गर्न बाध्य छन्।उनले यो मेलाले विषादीरहित अर्गानिक उत्पादनको जानकारी तथा उपभोगमा टेवा पुर्याउनमा विश्वास व्यक्त गरिन्। सरकारले प्रांगारिक प्रमाणीकरणमा ५० प्रतिशत अनुदान दिँदै कृषि क्षेत्रमा थालेको शुद्धीकरण प्रयासको प्रशंसनीय छ, उनले भनिन्। राष्ट्रिय सहकारी संघको सभाकक्षमा शनिबार अर्गानिक कृषि विषयक अन्तर्राष्ट्रिय गोष्ठी हुनेछ। गोष्ठीमा अन्तर्राष्ट्रियविज्ञ प्रोफेसर जोन र पिटरबाट वैदिक कालदेखि गर्दै आएको जैविक प्रणालीका बारेमा जानकारी गराइने कञ्चनजंगा टी स्टेट एन्ड रिसर्च सेन्टरका अध्यक्ष दीपकप्रकाश बाँस्कोटाले जानकारी दिए। हालको विज्ञान तथा प्रविधिद्वारा अनुसन्धान गरिएको विषयमा पनि छलफल हुनेछ, उनले भने।"
राराको हवाई भाडा घट्यो,"मुगु रारा विमानस्थलमा जहाज उडानको प्रतिस्पर्धाले भाडादर घटेको छ। तारा, गोमा र सीता एयरलाइन्सले नेपालगन्जदेखिको उडानमा भाडा दर घटाएका छन्। तारा एयरले नेपालगन्ज जान ४ हजार ५ सय भाडा लिँदै आएकामा हाल ४ हजार २ सय ८० रुपैयाँ लिन थालेको छ। यसअघि नेपालगन्जदेखि मुगु आउँदा सहुलियत दरमा ४ हजार ५ सय र कार्गोमा ९ हजार भाडा लिँदै आएकामा हिजोआज सहुलियत दरमा ४ हजार २ सय ८० र कार्गो दरमा ५ हजार रुपैयाँ कायम गरेको छ। रारा विमानस्थलबाट सुर्खेत जान ३ हजार ९० रुपैयाँ भाडा रहेको छ। त्यसैगरी गोमा एयरलाइन्सले रारा एयरपोर्टदेखि नेपालगन्ज जान ४ हजार ७ सय भाडा लिने गरेकामा हाल ४ हजार २ सय ८० कायम गरेको छ। नेपालगन्जबाट आउन सहुलियत भाडा ४ हजार २ सय ८० र कार्गोको भाडा दर ५ हजार लिन थालेका छन्। जहाजको प्रतिस्पर्धाले भाडा घट्न थालेपछि यात्रुलाई सहुलियत र सहज भएको छ। जहाजको प्रतिस्पर्धाले भाडादरमा एकरूपता र केही घटेको गोमा एयरका स्टेसन इन्चार्ज महेन्द्र भामले बताए। रारा विमानस्थलमा दैनिक ५ देखि ६ वटा एयरलाइन्सले उडान भर्न गरेका छन्। धावनमार्ग कालोपत्रे भएपछि जहाजको प्रतिपस्र्धा हुन थालेको हो। नेपाल एयरलाइन्सले पनि सहुलियत दर ४ हजार ३ सयमा यात्रु बोक्दै आएको छ। उसको दुवैतिरका एउटै भाडादर छ।रारा विमानस्थलमा भाडादर घटेको भन्दै एयरलाइन्सका कर्मचारीले यात्रु तान्न थालेका छन्। केही एयरलाइन्सका कर्मचारीले गमगढीमा कार्यालय खोलेर यात्रुलाई सहजताका साथ टिकट बिक्री गर्न थालेका छन्। सीता एयरले बुधबारदेखि यो विमानस्थलमा नियमित उडान गर्दै गमगढीमा हवाई टिकट वितरणको व्यवस्था गरेको छ। रारा एयरपोर्टमा तारा, गोमा, सीता र नेपाल एयरलाइन्सका उडान हुने भएका छन्।"
फक्सवेगन एक्सचेन्ज कार्निभल सुरु,"काठमाडौं पूजा इन्टरनेसल नेपालले फक्सवेगन एक्सचेन्ज कार्निभल शनिबारदेखि सुरु गरेको छ। फक्सवेगनको बिक्री केन्द्र थापाथली र पानीपोखरीबाट जुनसुकै ब्रान्डका गाडीहरू पोलो, भेन्टो, बिटल र टिगुुअनसहितका मोडलसँग सट्टापट्टा गर्न सकिने विज्ञप्तिमा उल्लेख छ। कम्पनीका अनुसार एक्सचेन्ज माघ १५ देखि ७ दिनसम्म चल्नेछ। कम्पनीले प्रत्येक गाडीको बुकिङमा हरेक दम्पतीलाई थाइल्यान्ड र एक जनालाई युरोप भ्रमण गराउने जनाएको छ।"
सिटिजन्स र सीजी फिन्कोबीच सम्झौता,काठमाडौं सिटिजन्स बैंक इन्टरनेसनल र सीजी फिन्कोबीच आन्तरिक विप्रेषण रेमिट्यान्स कार।ेबारका लागि सम्झौता भएको छ।फिन्कोमार्फत प्राप्त रेमिट्यान्स बैंकको जुनसुकै शाखाबाट भुक्तानी पाइने जारी विज्ञप्तिमा छ। बैंकले यसअघिदेखि नै अन्य विप्रेषण कम्पनीसँग सम्झौता गरी आफ्ना शाखाहरूबाट भुक्तानी गर्दै आएको जनाएको छ।
मलेसियाले ईकार्ड दिने,"मलेसियामलेसिया सरकारले गैरकानुनी आप्रवासी कामदारहरू दर्ता गरी ईकार्ड वितरण गर्ने भएको छ। मलेसियाले गैरकानुनी आप्रवासीलाई वैधानिकता दिनुअघि इन्फोर्समेन्ट कार्ड भनिने ईकार्ड नि:शुल्क उपलब्ध गराउनेछ। रोजगारदाताले अध्यागमन कार्यालयमा गई आफ्ना गैरकानुनी कामदारको विवरणसहित आवेदन दिएपछि त्यसका आधारमा त्यस्तो कार्ड कामदारलाई नि:शुल्क उपलब्ध गराइने अध्यागमन विभाग प्रमुख मुस्ताफर अलिलाई उद्धृत गर्दै स्थानीय सञ्चारमाध्यमले जनाएका छन्।विभिन्न रोजगारी क्षेत्रमा कामदारको अभाव बढ्न थालेपछि मलेसियाले गैरकानुनी कामदारको संख्या घटाउन यसै वर्ष जनवरी १७ मा उनीहरूलाई अस्थायी श्रम स्वीकृति दिने घोषणा गरेको थियो।पटक पटक वैधानिकता हुने वा स्वदेश फिर्ने अवसर दिँदासमेत अझै पनि लाखौं आप्रवासी कामदार मलेसियामा गैरकानुनी अवस्थामा कार्यरत रहेको र त्यसमा हजारौंको संख्यामा नेपाली रहेको हुन सक्ने अनुमान छ। यो कार्यक्रम पूर्णरूपमा लागू भएमा हजारौं नेपाली लाभान्वित हुने अपेक्षा गरिएको छ। अध्यागमन विभाग प्रमुख अलिका अनुसार कार्डका लागि रोजगारदाताले आफ्ना कामदारको विवरणसहित आगामी फेब्रुअरी १५ देखि जुन १५ भित्रैमा विभागका कार्यालयहरूमा आवेदन दर्ता गराउनुपर्नेछ र उक्त कार्डको म्याद भने एक वर्षको हुनेछ। उक्त एक वर्षभित्रमा कामदारले आफ्नो मुलुकको दूतावासमार्फत राहदानी लिनुपर्ने हुन्छ। यो कार्यक्रममा दर्ता भइसकेपछि करार अवधिभर रोजगारदाता परिवर्तन गर्न नपाइने, दर्ता हुन रोजगारदाता कालोसूचीमा नरहेको हुनुपर्ने, रोजगारदाताले आफ्नो कम्पनी र कामदारका आवश्यक कागजात एवं विवरणसहित कामदार स्वयंलाई लिएर अध्यागमन कार्यालयमा गई दर्ता गराउन सक्ने जनाइएको छ। कार्यक्रममार्फत कामदारले प्लान्टेसन, कृषि, औद्योगिक निर्माण, उत्पादन र सेवा क्षेत्रमध्ये कुनै एकमा काम गर्न पाउनेछन्। अर्थात् यी क्षेत्रमा काम गरिरहेका गैरकानुनी आप्रवासी कामदारले यो कार्यक्रममा भाग लिन पाउनेछन्। कामदारका लागि रिहाइरिङ कार्यक्रम कै नियम लागू हुने उल्लेख गरिएको छ। जुन १५ पछि आवेदन लिने म्याद बढाइने छैन। कार्ड लिएको एक वर्षको अवधिभित्रै रोजगारदाताले स्वीकृतिका लागि सम्बन्धित दूतावासमार्फत आफ्ना कामदारको राहदानी झिकाइसक्नुपर्छ।"
गभर्नरद्वारा राजीनामा,"नयाँदिल्ली यौन दुव्र्यवहारको आरोप लागेपछि उत्तरपूर्वी भारतीय राज्य मेघालयका गभर्नर भी सानमुगानाथनले पदबाट राजीनामा दिएका छन्।उनीमाथि उनकै विभागअन्तर्गतका दर्जनौं कर्मचारीद्वारा पदबाट हटाइनुपर्ने भन्दै हस्ताक्षर अभियान सुरु गरेपछि उनले राष्ट्रपति प्रणव मुखर्जीसमक्ष राजीनामा पेस गरे, जुन बिहीबार स्वीकृत भएको छ । ६८ वर्षीय गभर्नर सानमुगानाथनले गभर्नर कार्यालयलाई किशोरीहरूको क्लब बनाएको र अवाञ्छित क्रियाकलाप गरेको आरोप लगाउँदै करिब ८० कर्मचारीले प्रधानमन्त्री नरेन्द्र मोदीलाई सम्बोधन गर्दै निवेदन पठाएका थिए ।"
हिमपहिरोमा १४ भारतीय सैनिकको मृत्यु,श्रीनगर भारत अधीनस्थ कश्मीरका हिमालय क्षेत्रहरूमा अवस्थित भारतीय सैनिक चौकीहरूमा गएको हिमपहिरोमा परी ज्यान गुमाउने भारतीय सैनिकको संख्या १४ पुगेको छ। हिमालय क्षेत्र कश्मीरमा भारत र पाकिस्तान छुट्टाउने सीमा रेखामा उच्च स्तरमा सैनिक तैनाथ गरेको स्थानमा हिमपहिरोबाट प्रभावित भएको जनाइएको छ। चारजना भारतीय सैनिकको थप शव शुक्रबार निकालेपछि यो संख्या १४ पुगेको हो। भारतीय सैनिक कर्णेल राजेश कालियाका हिमपहिरो गएको स्थानहरूबाट बिहीबारबाट नै उद्धारकार्य सुरु गरिएको थियो। छुट्टाछुट्टै स्थानमा रहेको सैनिक चौकीहरूमा बुधबार रातिबाट गएको यस हिमपहिरोमा परी कम्ती २१ भारतीय सैनिक पुरिएका थिए। तीमध्ये ७ जनालाई भने जीवितै उद्धार गरिएको थियो।
पुटिन र ट्रम्पबीच वार्ता हुने,मस्को अमेरिकी राष्ट्रपति डोनाल्ड ट्रम्पले अमेरिकी राष्ट्रपति पदमा शपथग्रहण गरेपछि पहिलो पटक रूसका राष्ट्रपति भ्लादिमिर पुटिन र ट्रम्पबीच शनिबार टेलिफोन वार्ता हुने सम्भावना भएको क्रेमलिनले जनाएको छ। यद्यपि रिया नोभोस्ती समाचार सेवाले शुक्रबार क्रेमलिनका प्रवक्ता डिमित्री पेस्कोभ यी दुई नेताबीच शनिबार टेलिफोन वार्ता हुन सक्ने हो भनी सोधिएको प्रश्नमा उनले हो भन्ने जवाफ दिएको सीएनएनले बताएको छ।
आदेशबिनै ढालिए सल्ला,"जोरायल (डोटी)जारायल क्षेत्रका तीन सामुदायिक वनमा ठूलो परिमाणमा सल्लाका रूख काटिएको पाइएको छ। ती वनमा अवैध प्रक्रियाबाट ढालिएका ११ हजार क्युफिक काठ भेटिएको छ।लक्ष्मीनगर ८ स्थित मालिका सामुदायिक वन पपिलकण्डे, सिद्धबाबा सामुदायिक वन थली र मसानी सामुदायिक वन नकुमा ती काठ फेला परेका हुन्। वन कर्मचारी, ठेकेदार र सामुदायिक वनका पदाधिकारीको मिलेमतो वनविनाश भइरहेको स्थानीयले आरोप लगाएका छन्। उनीहरूका अनुसार वन कर्मचारीले मौखिक सहमतिकै भरमा वनमा जथाभावी गर्न छुट दिएका छन्।तीनवटै वनले गत वैशाखमा कटानी आदेश पाएका थिए। आदेशअनुसार जेठ १५ भित्रै रूख काटिसक्नुपर्नेमा सामुदायिक वनले बर्खा लागेको भन्दै केही रूख मात्र काटेका थिए। चालु आवमा रूख काट्न थप म्याद माग्नुपथ्र्यो। तर, ठेकेदारले आफूखुसी सल्ला ढालेका हुन्। कटानी आदेश दिएको १० महिना बित्दा पनि जिल्ला वन, सेक्टर कार्यालयले त्यस क्षेत्रमा अनुगमन नगर्दा तस्करको मनोबल बढेको छ। चालु आवमा पीपलकण्डेमा ४ हजार क्युफिट काठ काटिएको छ। स्थानीय महावीर ओलीले ती सबै रूख एक महिनायता काटिएको बताए। सल्लाका गोलिया तुडेपानी, जगेनाखोला, राकसताल र कोपेमा थुपारेर राखिएको छ। सामुदायिक वन पदाधिकारीले २ हजार १ सय क्युफिट काठ गत वर्षकै रहेको र बाँकी एक महिनायता काटिएको जानकारी दिए। सुकेका, ढलेका र कुहिएका रूख मात्र काटेका हौं, मालिकाका अध्यक्ष हर्कबहादुर रावलले भने, समुदायबाट निर्णय गराएका छौं, इलाका वनलाई पनि फोनबाट जानकारी दिएकै हौं। सिद्धबाबामा पनि १२ सय क्युफिट काठ फेला परेको छ। केही काँचा रूख पनि काटिएका छन्। वनले स्थानीयलाई ज्यालामजदुरी दिने सर्तमा रूख काट्न लगाएको थियो। काटिएका गोलिया गणेशसाल थलीमा थुपार्ने काम भइरहेको छ। उक्त सामुदायिक वन अध्यक्ष ऐनबहादुर रोकामगरले समुदायको निर्णय गराएर गत वर्ष आदेश पाएका रूख मात्र यस वर्ष काटिएको बताए। प्रक्रियाबारे थाहा नभएकाले समुदायमै निर्णय गरी रूख काटेका हौं, उनले भने, अन्जानमा गल्ती भएको महसुस गरेका छौं। रोकामगरका अनुसार गत जेठमा काटिएका रूख डढेलोले नष्ट भएकाले त्यसलाई पनि पूर्ति गर्ने गरी थप रूख काट्ने तयारी छ। सबैभन्दा बढी कटानी आदेश पाएको मसानी सामुदायिक वनले पनि प्रक्रिया पूरा गरेको छैन। ६ हजार क्युफिट काठ काटिएको छ। अहिले पनि कटानी जारी रहेको स्थानीयले आरोप लगाए। सामुदायिक वनका अध्यक्ष बालासिंह बोहरा गाउँबाहिर रहेकाले भेटिएनन्।कागजात किर्तेसामुदायिकका अध्यक्ष र वन कर्मचारीले फर्जी कागजात तयार पारी अनियमितता गरेको फेला परेको छ। गत वैशाख १५ मा इलाका रेन्जपोस्ट बुडरले मालिकालाई ४ हजार १ सय ६७ क्युफिट, सिद्धबाबालाई १ हजार २०७ र मसानीलाई ६ हजार ४ सय क्युफिट कटानी आदेश दिएको थियो। मालिकाले ४ हजार १ सय ५०, सिद्धबाबाले १ हजार १ सय ७६ र मसानीले ५ हजार ८ सय ६६ क्युफिट काठ काटेको भन्दै गत जेठ १५ गतेको मिति राखेका छन्। जबकि ती सबै काठ पछिल्लो एक महिनामा काटिएका हुन्। इलाका रेन्जपोस्ट बुडरका वन रक्षक नरबहादुर साहु र अध्यक्षहरूले संयुक्त रूपमा कटानी रजिस्टरमा हस्ताक्षर गरेका छन्। अनुुसूची ८ दफा १७ को उपदफा ३ सँग सम्बन्धित कटान रजिस्टर शीर्षक दिएर उठाइएको लगतमा इलाका रेन्जपोस्ट बुडरका प्रमुख सच्चिदानन्द सिंहले समेत हस्ताक्षर गरेर प्रमाणित गरेका छन्। वन अध्यक्षहरूले बढीजसो रूख कात्तिकपछि ढालिएको स्वीकारे पनि झूटो विवरणमा हस्ताक्षर गरेको बारे भने प्रतिक्रिया दिएनन् गत जेठमा काटेर जंगलमै छाडेपछि डढेलो र पानीले नाश भएका काठ परिपूर्ति गर्न नक्कली कागजात तयार पारेर मनोमानी रूख काट्ने योजना बनेको स्रोतले जनाएको छ। मालिकाका अध्यक्ष हर्कबहादुर रावलले गत वर्ष आदेश पाएको मध्ये २ हजार १ सय क्यूफिट काठ मात्र जेठ १५ भित्र काट्न सकेको स्वीकारे। वन उपभोक्ता महावीर ओलीले बैठकमा अवैध रूपमा रूख काट्न नहुने भन्दा आफूलाई अल्पमतमा पारिएको बताए। सामुदायिक वन उपभोक्ता समिति सदस्य रहेका मोतीलाल ओलीले पनि थप रूख कटानसम्बन्धी बैठकमा आफूले असहमति जनाउँदाजनाउँदै निर्णय गरिएको जानकारी दिए। गाउँमा विरोध गरेकामा हामी असुरक्षित छौं, उनले भने, वन संरक्षण गर्नुभन्दा रूख काट्ने नाममा भ्रष्टाचार मात्रै बढेको छ।फितलो अनुगमनठूलो परिमाणमा रूख काटिए पनि वन कार्यालयका कर्मचारी उक्त क्षेत्रमा अनुगमनमै जाँदैनन्। वनका प्रतिनिधिकै रोहबरमा रूख काटिनुपर्छ। तर, उनीहरू एकैचोटि रूखमा टाँचा लगाउन मात्रै आएको स्थानीयले आरोप लगाए। स्थानीय क्षेत्र खड्का, सुरत रावल र महेन्द्र थापाको संयुक्त लगानीमा मजदुर लगाएर रूख ढाल्ने र ओसार्ने काम भइरहेको छ। जबकि सडक राजमार्गको मुखैमा इलाका रेन्जपोस्ट र सेक्टर वन कार्यालय छन्। यसबारे जिल्ला वन कार्यालयले भने अनभिज्ञता दर्शाएको छ। जिल्ला वन अधिकृत बद्रीकुमार कार्कीले अवैध तरिकाले रूख काटिएको भन्दै पत्रकार गाउँ पसेपछि मात्र चासो गएको बताए। यथार्थ बुझ्न कर्मचारी खटाएको छु, आवश्यक कागजात र प्रमाण जिल्लामा झिकाएको छु, उनले भने।"
महँगीको मारमा भूकम्पपीडित,"सिन्धुपाल्चोक आवास अनुदानको पहिलो किस्ता ५० हजार रुपैयाँ पाएपछि पुनर्निर्माणमा जुटेका भूकम्पपीडित एक्कासि निर्माण सामग्रीको भाउ बढेसँगै मारमा परेका छन् । महँगोमा निर्माण सामग्री किने पनि कच्ची सडकका कारण ती सामान गाउँमा पुर्याउँदा लागत दोब्बर पर्ने देखिन्छ । रड, सिमेन्ट, गिट्टी र बालुवाका साथै सबै निर्माण सामग्रीमा अस्वाभाविक मूल्य वृद्धि भएको छ । रड प्रतिकिलोग्राम एक वर्षअघि ६७ रुपैयाँ थियो अहिले प्रतिकेजी १० रुपैयाँ बढेको छ । सिमेन्ट बोराको सात सय पथ्र्यो भने अहिले आठ सय तिर्नुपरेको छ । इन्धनको मूल्यसँगै निर्माण सामग्री ढुवानीमा भाडा बढेको हो । निर्माण सामग्रीको भाउ बढेको बाह्रबिसेका मनोज हार्डवेयरका मनोज गिरीले बताए । विद्युत् महसुल र इन्धनमा मूल्य वृद्धि भएपछि व्यवसायीले एक ट्रिप गिट्टीको १४ हजार रुपैयाँसम्म लिने गरेका छन् । माग धेरै भएकाले सजिलैपाउन हम्मे पर्छ, सन्तोष श्रेष्ठले भने, आफूलाई चाहिने भएपछि जति परे पनि किन्नैपर्यो । कैयौंले आर्थिक अभावका कारण अझै आवास निर्माण सुरु गरेका छैनन् । बाढीले तहसनहस बनाएको तातोपानी, फुल्पिङकट्टीका गरी नौ सय परिवारले घर बनाउन सुरु गरेका छन् । पिस्कर, मार्मिन, गाती, कर्थली र घोर्थलीका भूकम्पपीडितले निर्माण सामग्री लैजान दोब्बर मूल्य पर्ने भएपछि निर्माण कार्य थालेका छैनन् । बाह्रबिसे, राम्चे जस्ता सुगम स्थानमा चार सय भूकम्पपीडितले घर बनाएका छन् भने माखा, फुल्पिङकोट, जलवीरे, बराम्चे, फुल्पिङडाँडामा हजारभन्दा बढी घर निर्माणाधीन अवस्थामा छन् ।सहरी डिभिजन कार्यालयको तथ्यांकअनुसार दुर्गम भेग गोल्चेमा १४, गुम्बामा ४० र पाङताङमा ३९ घर बनिरहेका छन् । पहिलो किस्ताबापत पाएको पचास हजारले आवास नबन्ने भएपछि आर्थिक अभावमा पुनर्निर्माणको काम अगाडि बढ्न नसकेको सहरी विकास तथा भवन निर्माण डिभिजन कार्यालयका निमित्त प्रमुख टंक गौतमले बताए ।दोस्रो किस्ता तत्कालकाभ्रे राष्ट्रिय पुनर्निर्माण प्राधिकरणका सीईओ डा गोविन्द पोखरेलले आवास अनुदानको दोस्रो किस्ता तत्काल दिइने बताएका छन् । यसका लागि लागि ११ अर्ब ७५ करोड ५० लाख निकासा भइसकेको उनको भनाइ छ । उनले धुलिखेलमा केन्द्रीय आयोजना कार्यान्वयन इकाइलाई उक्त रकम पठाइसकेको जानकारी दिए । अख्तियारी पठाइसकेको छ, उनले भने, जिविसमा पठाएसँगै दोस्रो किस्ता वितरण हुन्छ । चिसोले बिजोगनुवाकोट चिसोका कारण पीडितको जनजीवन कष्टकर बनेको छ । उनीहरू टहरामा गुजारा चलाइरहेका छन् । चिसो बढेपछि बाहिर निस्कन समस्या भएको समुद्रटारका राजु पण्डितले बताए । चिसोले बालबालिका र वृद्धवृद्धालाई कठिन भएको साल्मे ७ घलेगाउँका कृष्णमान घलेले बताए । जिल्लाको भाल्चे, किम्ताङ डाँडा, शिखरबेंसीको डाँडा, गाउँखर्कको कँडेनी, घ्याङफेदीको राउचुली र साल्मेको उच्च डाँडामा हिमपात भएको हो ।"
लोठसल्लो वनमै अलपत्र,"ओखलढुंगा बहुमूल्य जडीबुटीको रूपमा लिइने लोठसल्लो जिल्लाको उत्तरी गाविसका वनजंगलमै अलपत्र परेको छ। उचित व्यवस्थापनसहित निकासी गर्न नसक्दा बुझ्नेलाई श्रीखण्ड, नबुझ्नेलाई खुर्पाको बिँड जस्तो भएको हो।केही जडीबुटी कम्पनीले लोठसल्लो लाने भनेर वन समूहलाई संकलन गर्न लगाएको भए पनि लग्न सकेका छैनन्। पोकली ९ को मेहेले दुब्ले सामुदायिक वन र श्रीचौर ९ स्थित नमुना तीनतले सामुदायिक वन समूहमा करिब ५ टन लोठसल्लो संकलन गरिए पनि सम्बन्धित कम्पनीले नलगेको इलाका वन कार्यालय खिजीफलाँटेका अधिकृत गणेशबहादुर कटवालले बताए। माछापुच्छ्रे हर्बल प्रालि नामक कम्पनीले संकलन गर्न लगाए पनि नलगेको हो।३ हजार ८ सय किलो लोठसल्लाको पात संकलन गरेको भए पनि संकलन गर्न लगाउने कम्पनीले नलगेपछि थन्किएर बसेको मेहेले दुब्ले सामुदायिक वनका अध्यक्ष बिर्खबहादुर तामाङले बताए। कटिङसहित प्रतिकिलो ५२ रुपैयाँ दिन्छौं भनेर हामीले दुई वर्षअघि नै संकलन गरेका थियौं, उनले भने, तर अहिलेसम्म लिन आएनन्। हामी फाल्ने कि राख्ने अवस्थामा पुगेका छौं।क्यान्सरको औषधिमा प्रयोग गरिने भनिएको लोठसल्लाको पातको राजस्व नै प्रतिकिलो २५ रुपैयाँ तिर्ने नियम छ। गैरकाष्ठ वन पैदावारअन्तर्गत लिइने लोठसल्लाको पात र सलाइँको काँटी जत्रो आकारसम्मको डाँठसमेत बिक्री हुने गर्छ। सामुदायिक वन मात्र नभएर निजी वनमा समेत पाइने लोठसल्लालाई व्यवस्थित गर्न सकेमा व्यावसायिक रूपमै आम्दानी गर्न सकिने श्रीचौर ६ स्थित जाल्पादेवी सामुदायिक वनका हर्क सुनुवारले बताए। इलाका वन अधिकृत कटवालले भने जडीबुटी कम्पनीबीचमा पनि राजनीतिक प्रतिस्पर्धा र प्रतिशोधको कारण देखाउँदै निकासी गर्न नसकेको बताए। जिल्लाका विभिन्न गाविसमा रहेका सामुदायिक वन समूहले गत वर्ष मात्रै गैरकाष्ठ वन पैदावारअन्तर्गत चिराइतो, नागबेली पिठो, अर्गेली, मछिनो तेल, साधारण च्याउ, सतुवा जरा र लोक्ता निकासी गरेको थियो। निकासीबापत वन समूहले कुल २ लाख ३२ हजार ५ सय २५ रुपैयाँ आम्दानी गरेका थिए। राजस्वबापत जिविस कर ४२ हजार ९ सय ९६ रुपैयाँ संकलन भएको थियो।"
कोरलामा बस्ने भो सेना,"मुस्ताङ नेपाली सेनाले चीनको सिमाना कोरला नाका नजिकै ब्यारेक राख्न गरेको गृहकार्य एक वर्षपछि आएर सफल हुने देखिएको छ । मन्त्रिपरिषद् बैठकले कोरलामा सेनाले राख्ने ब्यारेकका लागि चाहिने जग्गा स्वीकृत गरेको भूमिसुधार मन्त्रालयले जनाएको छ।एक वर्षदेखि रोकिएको फाइल मैले नै मन्त्रिपरिषद् पठाएर शुक्रबार स्वीकृत भइसकेको छ, भूमिसुधार मन्त्री विक्रम पाण्डेले फोनमा भने, अब सेनाले आफूलाई चाहिने जग्गा प्राप्त गर्नेछ। जग्गा नापजाँचका लागि मन्त्रालयबाट केही कर्मचारीसहित तुरुन्तै नापी कार्यालय मुस्ताङबाट टोली पठाउने तयारी भएको उनले बताए। मन्त्री पाण्डेका अनुसार सेना, सशस्त्र, प्रहरी, क्वारेन्टाइन, भन्सार लगायतका सरकारी अड्डा राख्न चाहिने जग्गासमेत मन्त्रिपरिषद्ले स्वीकृत गरेको छ।गत वर्ष माघको अन्तिम साता सेनाले मुस्ताङ नापी कार्यालयबाट कर्मचारी लिएर जग्गाको रेखांकन गरिसकेको थियो। लोमान्थाङस्थित तल्लो समथर भूभागमा रहेको हजार रोपनी रेखांकन गरिएको मुस्ताङस्थित भीमदल गणले जनाएको छ। ब्यारेक रहने स्थान कोरलाबाट २५ किमि वर हुनेछ। त्यसैगरी, सशस्त्र प्रहरीका लागि सय, भन्सार (सुख्खा बन्दरगाहसहित) का लागि डेढ सय, प्रहरीका लागि ५० रोपनी जग्गा गत वर्ष नै रेखांकन भइसकेको छ। रेखांकित जग्गालाई नापजाँच गरेर पुन: भूमिसुधार मन्त्रालय पठाउनुपर्ने नापी कार्यालयले जनाएको छ। गत वर्ष भारतको नाकाबन्दीसँगै उत्तरतर्फको नाका खोल्न गरिएको प्रयासअन्तर्गत जिल्ला प्रशासन कार्यालय मुस्ताङले कोरला सिमानामा सुरक्षा अंग राख्न रक्षा र गृहमन्त्रालयलाई पत्राचार गरेको थियो। सोहीबमोजिम सैनिक मुख्यालयले गत वर्षको माघमा भीमदल गणलाई आवश्यक जग्गा अवलोकन गर्न तत्कालीन गणपति अर्जुन बस्नेतको नेतृत्वमा सैनिक टोली कोरला पठाएको थियो। ब्यारेक राख्ने प्रयास बल्ल साकार हुने भयो, सैनिक प्रवक्ता ताराबहादुर कार्कीले टेलिफोनमा कान्तिपुरसँग भने, यो हाम्रो वर्ष दिनदेखिको थालनी हो। अब सिमाना सुरक्षार्थ नेपाली सेना कोरलामा बस्ने उनले बताए। कोरलामा सेना बस्न रेखांकन गरिएको सरकारी जग्गाको फाइल भूमिसुधार मन्त्रालयमा एक वर्षदेखि रोकिँदा ब्यारेक राख्ने काम सुरु हुन सकेको थिएन। मन्त्रालयले रेखांकन भएको जग्गा प्रक्रिया पुऱ्याएर मन्त्री परिषदमा पठाउन आलटाल गर्दै आएको थियो।सदरमुकाम जोमसोममा भीमदल गण र उच्च शिखर शिक्षालयमा २ हजार सेना बस्ने गर्छन्। भीमदल गणले आफ्नो एउटा टुकडीलाई लोमान्थाङ सार्ने प्रस्ताव रक्षा मन्त्रालय र सैनिक मुख्यालयमा गत वर्ष नै पठाएपछि कोरला नजिक ब्यारेक राख्न स्वीकृत भइसकेको छ। कोरला नाकालाई दिर्घकालीन रूपमा खुलाउन चीनका स्थानीय सुरक्षा अधिकारीले नेपालतर्फ सुरक्षा अवस्था मजबुत बनाउन आग्रह गर्दै आएका छन्।ब्यारेक बस्ने क्षेत्र उपल्लो मुस्ताङको प्रमुख व्यापारी केन्द्र नजिक पर्छ। चीन सरकारले आफ्ना सेनालाई कोरला नाकाभन्दा केही पर मात्र राखेको छ। सिमानाका गतिविधिबारे जानकारी लिन चीनले सीसी क्यामेरासमेत जडान गरेको छ। चीनको उपस्थिति सिमानामा भएकाले नेपालको तर्फबाट पनि ब्यारेक राख्न धेरै पटक माग उठेको थियो। सिमानामा नेपालको सुरक्षा अंगको उपस्थिति शून्य हुँदा कोरला नाकामा नेपालीको चहलपहल खासै हुन सकेको थिएन। सेनाको हाल एक गुल्म बराबरको संख्यामा राख्ने तयारी छ। मन्त्रिपरिषद्बाट स्वीकृत भएको पत्र रक्षामार्फत सैनिक मुख्यालयमा आएपछि ब्यारेक राख्न तयारी सुरु हुने प्रवक्ता कार्कीले जानकारी दिए। नाकामा सुरक्षा अवस्था मजबुत बनाउन गत वर्ष नै सरकारले बोर्डर आउट पोस्ट (सीमा सुरक्षा सशस्त्र बल) र सेना राख्ने निर्णय गरेको थियो।"
उपाधि होडमा मनाङ र सहारा,"पोखरापोखरा रंगशालालाई व्यावसायिक खेलाडीले भरपूर टिम लक्ष्मी हुन्डाई मनाङ मस्र्याङदीले होम ग्राउन्ड नै मान्छ। तर, यसपल्ट उसको विपक्षी आयोजक सहारा क्लब रैथाने टिम हो।आहारारा गोल्डकपको दोस्रो, तेस्रो, १० औं र १४ औं संस्करण विजेता मनाङको यसपल्ट आयोजकसँग भिडन्त छ। शनिबार हुने फाइनल सहारासँग मनाङको आहा(रारा उपाधि भिडन्तमा दोस्रो भेट हो। १२ औं संस्करणमा सहाराले मनाङलाई १० ले पराजित गरेको थियो। आफ्नै आयोजनामा प्रतियोगिताको फाइनल पुग्नु सहाराका लागि भने यो तेस्रो अवसर हो। ११ औं संस्करणमा सहारा फाइनलमा थ्री स्टारसँग ०(१ ले हारेको थियो। प्रतियोगितामा यसपल्ट थ्री स्टार सहभागी थिएन।यसपालि सुदूरपश्चिम११ लाई ४०, युनाइटेड सिक्किमलाई टाइब्रेकरमा ४२ र सेमिफाइनलमा विभागीय टोली त्रिभुवन आर्मीलाई पनि टाइब्रेकरमा ४३ ले हराएर सहाराले फाइनल यात्रा तय गरेको हो। बंगलादेशमा खेल्ने तयारीमा रहेको मनाङ क्लब धरानलाई ४१ र संकटालाई १० ले हराएर उपाधि नजिक आइपुगेको हो। शुक्रबार प्रिम्याच कन्फ्रेन्समा मनाङका प्रशिक्षक छिरिङ लोप्साङ गुरूङले यसपालिको प्रतिद्वन्द्वी कमजोर नभएको बताए। योपल्ट सहाराको टिम राम्रो छ तर, हामी पनि सेट टिम छौं, उनले भने, पहिलो हाफमै गोल निकाल्ने रणनीतिसाथ खेल्छौं। यस वर्ष हेटौंडा र धनगढीमा भएका प्रतियोगितामा सहाराको खेल हेरिसकेकाले टक्कर दिन गाह्रो नहुने उनको भनाइ थियो। १२ औं संस्करण हाम्रो भेट भएकै हो तर, यसपल्ट दुवै टिमका खेलाडी फरक छन्, उनले भने, खेलमा स्कोर कतिखेर निस्कन्छ भन्ने भरोसा हुँदैन तैपनि हामी पूर्ण रूपले उपाधि रक्षा गर्न केन्द्रित हुन्छौं। मनाङका कप्तान अनिल गुरूङ पनि अलि ढुक्क देखिए। खेल प्रशिक्षकले भनेको टेक्निकले खेल्ने हो, उनले भने, खेल फाइनल जस्तो हुनुपर्छ, हामीलाई प्रेसर छैन।यता सहारा भने सेमिफाइनलमा एक डिफेन्डरले रातो कार्ड पाएका कारण खेलाडी तयारीमा लागेको छ। प्रशिक्षक किरण श्रेष्ठले यसपल्ट फाइनलमा हेमन्त गुरूङ र मनबहादुर तामाङलाई पनि समावेश गरिएको बताए। मनाङ राम्रो टिम हो तर, हामीले पनि यसै प्रतियोगितालाई भनेर राम्रो तयारी गरेका छौं, उनले भने, हामी अनुशासित भएर डिफेन्सिभ खेल्छौं। यसपल्ट टिममा धेरै नयाँ खेलाडी भए पनि हालसम्मको प्रदर्शन उत्साहजनक रहेकाले फाइनल प्रतिस्पर्धामा सहारा कमजोर नहुने उनको दाबी थियो। हामी आत्तिएका छैनौं, उनले भने, मनाङमा राष्ट्रिय खेलाडी धेरै छन्, स्ट्रोङ टिम भनेर गेम लुज छाड्दैनौं। आफूसँग जे छ त्यसैले राम्रो परिणामका लागि खेल्ने हो।विजेताले ५ लाख र उपविजेताले २ लाख ५१ हजार नगद पुरस्कार जित्नेछन्। शुक्रबार आयोजक सहाराले पुराना खेलाडीबीच मैत्रीपूर्ण फुटबल खेलाएको छ।"
कथा दिदीबहिनीबीचको टक्कर,"शनिबार यिनै दुई दिदीबहिनी महिला एकलको फाइनलमा भिड्दै छन्। सायद यति माथिल्लो चरणमा उनीहरूले खेल्न थालेको यो अन्तिम पटक हुनेछ। त्यसैले यो खेलको चर्चा कसरी कम हुनसक्छ र? लामो समयदेखि यी दुई विलियम्स दिदीबहिनीले महिला टेनिसलाई एउटा दिशा दिएका छन्। त्यो पहिलो खेलयता १९ वर्ष बिते। सेरेना ३५ वर्षकी भइन्। भेनस भने ३६ वर्षकी। त्यसैले पनि उनीहरू फेरि भिड्नेमा प्रश्न उठेको हो। भेनसले जति बेला सेमिफाइनल जितिन्, उनले मनाएको खुसी देख्दा लाग्थ्यो, उनी भर्खर ६ वर्षकी भइन्। यस्तो दृश्य हेर्दा कसले मात्र खुसीको आँसु रोक्न सक्छ? म्यारोन बारटोली भन्थिन्। उनी पूर्व विम्बल्डन विजेता हुन्। यो वास्तवमै निकै शक्तिशाली दृश्य पनि थियो। यस्तोमा केही प्रश्न उठ्नु स्वाभाविक पनि छ। साँच्चै उनीहरूले के संन्यासबारे सोचेका होलान्? खेल्ने क्रम जारी राख्ने हो भने पनि कसरी सम्भव होला?तर संन्यास कहिले लिने हो त्यस्तो निर्णय तिनै विजेता खेलाडीलाई छोड्नुपर्छ। वास्तमै भेनस र सेरेना दुवै महान विजेता हुन्। सेरेना केही बढी सफल रहिन्, उनको नाममा २२ ग्रान्ड स्लाम उपाधि छ। लामो समय उनी नम्बर १ खेलाडी रहिन्। शनिबार जितिन् भने उनी फेरि नम्बर १ खेलाडी हुनेछिन्, जर्मन खेलाडी एन्जेलिक केरबेरलाई उछिनेर। सेरेनाले ३० वर्ष नाघिसेपछि धेरै जित्न थालेकी थिइन्। सन् २०१६ मा उनी केही दिन टेनिसबाट टाढा रहिन्, केही समय आफ्नो लय गुमाएपछि। अहिले त्यसले काम गरेको छ। फाइनल पुग्ने क्रममा जत्तिकै बलियो चुनौतीबीच उनले एक सेट पनि गुमाएकी छैनन्। उनले भर्खरै एलेक्स ओहानियनसँग इन्गेजमेन्ट पनि गरेकी छिन्।। सायद उनी २३ औं ग्रान्ड स्लाम उपाधिका लागि बढी हकदार देखिन्छिन्। यस्तो भएमा उनले आधुनिक टेनिसमा स्टेफी ग्राफलाई पनि उछिन्ने छिन्, बढी ग्रान्ड स्लाम जितेको कीर्तिमानमा। सेरेनाको तुलनामा भेनसले फाइनलसम्म तय गरेको यात्रा केही सजिलो देखिन्छ। दुई खेलाडीबीच तुलना गर्ने हो भने सेरेना १६११ जितले अगाडि छिन्। तर फाइनललाई लिएर भेनसको फरक मत छ। उनी भन्छिन्, जति बेला कोर्टमा सेरेनाको सामना गर्छु, म त्यसलाई सबैभन्दा कठिन चुनौतीका रूपमा हेर्छु। तर म पनि कहाँ खराब छु र? जस्तै प्रतिद्वन्द्वीको सामना गर्न पनि म तयार छु। जस्तै स्थितिमा पनि म उत्तिकै कठिन चुनौती पेस गर्न सक्षम छु। सन् २०१५ को यूएस ओपनका क्रममा उनीहरूले अन्तिम पटक एकआपसविरुद्ध खेलेका थिए। त्यो सेरेनाले जितेकी थिइन्। भेनस पनि पूर्व नम्बर खेलाडी हुन्। उनले पनि सात ग्रान्ड स्लाम जितेकी छन्। सन् २०११ यता उनले खासै राम्रो खेल्न सकेकी छैनन्, खराब स्वास्थ्य स्थितिका कारण। तर फेरि कोर्टमा फर्केयता उनको चुनौती पनि कमजोर देखिन्न। उनीहरू पहिलोपल्ट कोर्टमा उत्रिँदा १६ र १५ वर्षका थिए। अहिले परिपक्व महिला भइसकेका छन्। यस्तोमा यी विलियम दिदीबहिनीले सिद्ध गरेका छन्, जति बेलासम्म नतिजा हातमा हुन्न, कसले जित्ने हो भन्न सकिन्न। न्युयोर्क टाइम्स"
नाडल फाइनलमा,अन्तिम तथा पाँचौं सेटको नवौं गेममा ०३० ले पछाडि रहेर पनि नाडलले उत्कृष्ट पुनरागमन गरे। त्यसलाई ५४ ले आफ्नो पक्षमा पारे। त्यसयता डिमिट्रोभले दुई म्याच प्वाइन्ट बचाए पनि नाडललाई जितबाट भने रोक्न सकेनन्। जितपछि नाडलले आफ्नो पारम्परिक शैलीमा कोर्टमा घुँडाले टेके र खुसी प्रकट गरे। नाडलले फाइनलमा फेडेररलाई सामना गर्न पाउनु गर्वको पक्ष भएको बताए। २००९ को यसकै फाइनलमा नाडलले फेडेररलाई हराएका थिए।
आर्मी फेरि च्याम्पियन,पुरानालाई सम्मान समापनमा नेपाली सेनामा कार्यरत रहँदा सन् १९७७ मा चीनमा आयोजित एसियन भलिबलमा सहभागी विजयविक्रम खड्का र अक्कलबहादुर चन्द लाइफटाइम एचिभमेन्ट अवार्डबाट सम्मानित भए।भारतको नयाँ दिल्लीमा हुने दोस्रो टी२० नेत्रहीन विश्वकप क्रिकेट खेल्न जान लागेको नेपाली टिम शुक्रबार बिदाइपछि । तस्बिर : कान्तिपुर
माल्दिभ्समाथि नेपालको जित,"काठमाडौं महिला विश्व भलिबल च्याम्पियनसिपअन्तर्गत एसियन सेन्ट्रल जोनको छनोट खेलमा शुक्रबार नेपालले विजय पाएको छ। नेपाली महिला टिमले शुक्रबार आयोजक माल्दिभ्सलाई २५१७, २५१७, २५१३ ले हरायो। तीन टिम सहभागी सेन्ट्रल जोनमा नेपालले शनिबार इरानसँग खेल्नेछ।"
मैदान निर्माणलाई ४ लाख सहयोग,"उदयपुर दुगर्म पंचावती गाविसको चार स्थानमा खेलकुद विकासका लागि एक व्यक्तिले आर्थिक सहयोग गरेका छन्। काठमाडौंलाई कर्मक्षेत्र बनाएका अमृतध्वोज राईले पंचावती गाविसका मौवासी, उदयपुरगढी, नेपालटार र केउरेनीमा सुविधासम्पन खेलमैदान निर्माण गर्न ४ लाख सहयोग गरेका छन्।"
आँसुमा बाँधेको सुनको सपना,"म वीरसाथै नेपालीको धेरै त्यागी छोरायो देश उठाउने संग्राममा मेरो जीवन बितोस्म शिथिलता र थकाइले चाहे आफू गलूँसारा नेपालीलाई ब्युँझाउने गीत म गाउन सकूँबाबाका लागि सिर्जना भनेको उहाँको भावनाको अभिव्यक्ति र जीवनको भोगाइ मात्र थिएन। न त केवल इतिहास, जीवन कथाहरू र नेपालीको यथार्थ मात्र थियो। अन्तत: उहाँका सिर्जनाहरूले नेपाली जातिको आत्मामा रहेको द्वन्द्वलाई शीतल पार्ने प्रयास गरेका छन्। यस्तै उहाँको सिर्जनाको केन्द्र भनेकै नेपाली हुनुको गौरव हो, जुन पहिचान हरेक नेपालीको अद्वितीय गौरबबाट मुखरित भएको हो।"
विधाको अनौठो संवाद,"दुवै लेखकले निबन्ध लेखेका हुन्। शङ्कर लामिछाने (संवत् १९८४२०३२) र जर्ज अर्वेल (सन् १९०३१९५०) क्रमश: अठ्चालीस र सत्चालीस वर्षमै दिवंगत भएका दुई प्रतिभाशाली लेखकका निबन्धको प्रसङ्ग छ। यो कुरा तुलनात्मक रूपमा पहिले उठेको थिएन। यो सङ्कथनमा यी दुई लेखकको कुरा उठ्यो। वास्तवमा भन्दा यी दुई लेखकको बीचमा समानताभन्दा अन्तर बढी छन्। लामिछाने निबन्धकार हुन्। उनले लेखेका एकचालीसवटा निबन्धलाई लिएर हामीले छलफल र चर्चा गर्नुपर्छ। जर्ज अर्वेलले छवटा उपन्यास, तीनवटा गैरउपन्यास, फुटकर निबन्ध र संस्मरण लेखेका छन्। तिनमध्ये अर्वेलको नाइन्टिन एट्टीफोर (१९४९) र एनिमल् फारम् (१९४५) अनि उनका बर्मा संस्मरण अंग्रेजी भाषा र राजनीति विषयका अनि हात्ती मार्ने विषयका निबन्धहरू चर्चित छन्। अर्वेलका निबन्धहरूको सार उनका उपन्यासँग जोडिन्छ। ती अधिनायकवादको विरोध गर्थे। नाइन्टिन एट्टीफोर मा तिनले यस्तो डिक्टेटर राज्यको कल्पना गरेका छन् जहाँ बोलिने भाषा राज्यको नियन्त्रणमा यान्त्रिक हुन्छ। त्यो भाषामा ज्यान हुँदैन। सबै मानिसलाई यन्त्रवत् डिक्टेटर राज्यले त्यही भाषा बोल्न लगाउँछ। त्यो निउज्पिक् भन्ने सरल तर केही अर्थ नलाग्ने भाषा राज्यले चलाउँछ। त्यसैगरी एनिमल् फार्म मा समान सुँगुरहरूमध्येबाट कोही कोही बलिया सुँगुर निस्केर भन्छन्, हामी सबै समान हौं, तर हामीमध्येबाटै कोही कोही बढी समान छौं। ती बढी समान डिक्टेटर नेतृत्व हुन् जसको सानो वर्गले शोषण र दासता कायम गर्छ। अरू जनावर निरीह भएर काम गर्छन्। तर कालान्तरमा ती विद्रोहमा उत्रिन्छन्। अत्यन्त कुशलतापूर्वक लेखिएको यो लघु उपन्यास अन्त्यन्त वाचाल छ। केही डिक्टेटरका आइडियोलोजी मान्ने समालोचकहरूले यो उपन्यासको प्रकारान्तरले आलोचना गरेका छन्। अर्वेलले राजनीति र आङ्ल भाषा निबन्धमा यान्त्रिक प्रयोग गरिंदै जाने यो भाषाको प्रयोगमा सिर्जनशीलता मर्दै जाने कुरा लेखेका छन्। अहिले आएर आङ्ल भाषा विश्वव्यापी भएको छ, तर अहिले पनि अमेरिका र ब्रिटेनतिर हुने राजनीतिक परिवर्तनलाई अर्वेलको यो भविष्यवाणीसँग जोड्ने जमर्काहरू प्रकारान्तरले देखिएका छन्। अर्वेलका निबन्धमा उनको एसियाली खास गरेर बर्माली दिनहरूमा पाएको अनुभवका निबन्धहरू वास्तवमा प्रबन्ध हुन्। ती भावुक छैनन् अनि विचारात्मक छन्। यो तुलनात्मक लेख लेख्ने सन्दर्भ परेका छन्। गएको साता दुवैको स्मृति दिवस थियो। हामीले लामिछानेलाई सम्झियौं। विश्वले अर्वेललाई सम्झियो। यस्ता अवसरमा लेखक सम्झिनु एकदमै स्वाभाविक प्रक्रिया हो। मैले झापाको एउटा मेडिकोसामाजिक महोत्सवमा भएको बेला पत्रिकामा शङ्कर दाइको विषयमा केही फिचर पढ्न पाएँ। उपन्यासकार पिटर जे कार्थकको अन्तर्वार्ताले धेरै सम्झना ताजा गरायो। पिटर शङ्कर दाइसँग भएका अनौठा भेटहरूको वर्णन हामी रमेश श्रेष्ठ, निर्मलमान तुलाधर, साबि ठाकुरलाई विशेष सेसनहरूमा सुनाउँथे। हामी अत्यन्त आसन्नताले सुन्थ्यौं। पछि पिटरको उपन्यास प्रत्येक ठाउँ प्रत्येक मान्छे को भूमिका शङ्कर लामिछानेले लेखे। हामी त्यो लेखनसँग सहभागी भयौं किनभने पिटरको उपन्यास ती संगीतकार भएका हुनाले अमूक सिम्फोनीका मुभमेन्ट हरूजस्ता खण्डमा बाँडिएको छ। त्यो दार्जिलिङको अमूक जीवन, अनि पात्रहरूका गतिहरूले बनेको छ। हाम्रो बुझाइमा त्यो एउटा सिम्फोनी नै थियो। मेरानिम्ति त्यो सिम्फोनी नै छ। समय वाग्मतीको पानीजस्तो धेरै बगिसकेछ अहिलेसम्म। यसो भनौं, धेरै पटक यो उपन्यासको सिम्फोनी प्रस्तुत भएको छ। कति ठाउँमा प्रयोग भयो त्यो हामी कसैलाई थाहा हुँदैन। साहित्यको अर्थ त्यही हो। आयरल्यान्डका कवि डब्लुबी यिट्स्को मृत्यु (सन् १९३९) मा कवि अडेनले लेखे, कवि तिमी अहिले अज्ञात पाठक र प्रशंसक भएका छौं। कति मानिसले आजको चिसो रातमा तिमीलाई पढे। त्यो हामीलाई थाहा हुँदैन। मलाई पिटरको यो उपन्यासको ऐतिहासिक महाकाव्यिक चरित्रले अहिले पो झन् समात्छ। शङ्कर लामिछाने उर्फ शङ्कर दाइले लेखेको पिटरको उपन्यासको भूमिका त्यो महाकाव्यिक ऐतिहासिक स्पन्दनको एक नोट हो। त्यो निबन्ध हो। म यही बिन्दुबाट उनको निबन्धतिर पस्छु। मेरो विचारमा शङ्कर दाइका निबन्धमा बृहत्तर काव्यिक ऐतिहासिकता र व्यक्तिका निजी थिएटरहरूको समागम हुन्छ। म संक्षेपमा शङ्कर दाइ र अर्वेलका निबन्धले जन्माएका साझा अनुभूतिबारे केही निष्कर्ष निकाल्ने प्रयास गर्छु। गौंथलीको गँुड (२०२५)मा शङ्कर दाइको प्रसिद्ध निबन्ध अर्धमुदित नयन र डुब्न लागेको घाम सहित तेह्रवटा निबन्ध छन्। अरू संग्रह एब्स्ट्रयाक्ट चिन्तन प्याज (२०२४, २०५७) मा दसवटा निबन्ध छन्। अनि गोधूलि संसार (२०२७) मा उनका प्रायश: प्रख्यात मुख्य अठारवटा निबन्ध राखिएका छन्। यसमा राखिएको गैलरीमा एक दिन, अर्धमुदित नयनको कथा ले शङ्कर दाइको निबन्धको एउटा अन्तर्भाषिक सन्दर्भहरू भएको शैली प्रस्तुत गर्छ। अर्धमुदित नयन मा अंग्रेजी नै सोझै लेखिएको छ। यसको निम्ति उनले गैलरी जस्तो रङ्गमञ्च छानेका छन् जहाँ अन्तर्भाषीय र विषयलाई खेल्ने ठाउँ हुन्छ। यसमा नेवारी र अंग्रेजी भाषाका प्रयोग भएका छन्। जापानी शब्दावली छन्। क्लार्क होटलको यो मञ्चमा उनको कलाकार गुजरसँग भेटघाट हुन्छ। यो थलो छान्नु शङ्कर दाइको शैली हो। यस्ता मञ्चबाट उनी नबुझिने र आमवृत्त फराकिलो भएका विषयमा प्रवेश गर्छन्। बुझिने र नबुझिने लेखनका कुरा आउँछन्। कसोकसो शङ्कर दाइको प्रभाव हामी केहीलाई परिबसेको हो कि। मैले सामना गर्ने विषय त्यस्तै हुन्। शङ्कर दाइ भन्छन्, मैले आपैं पनि अंग्रेजी, उर्दू, संस्कृतलाई प्रशस्त प्रयोग गरिदिएको छु। (किताबको नाम नै एब्स्ट्रयाक्ट छ)। शङ्कर दाइका यी हरफ पढेपछि म आफ्ना निबन्धसंग्रहको नाम नै फ्लानरको डायरी (२०७२) राख्ने मानिसले अरू कुराहरू पनि भन्दै जानुपर्छ। बुझिने र नबुझिने विषय शङ्कर दाइको पनि लेखकीय अस्मितासँग जोडिएको थियो। सबैका अनुभव छन्। मलाई माघ १० २०७३ को दिन खगेन्द्र संग्रौला र मलाई मेडिकल महोत्सव, झापा को सेसनमा त्यही प्रश्न गरे, दर्शकले। मेरा स्व मीत तेह्रथुमका पदमबहादुर न्यौपाने तिमीले लेखेका सबै लेख पढ्छु, तर धरोधर्म केही बुझ्दिनँ भन्थे। शङ्कर दाइको अर्को निबन्ध खै बुझिंदैन मा त्यस्तै परिवृत्तभित्र लेखिएको छ। त्यसो त लक्ष्मीप्रसाद देवकोटाका कति निबन्ध पो सहजै बुझिएलान् र तर भाषाशास्त्रको अध्ययन गर्ने अनि पछिका उत्तरवर्तीहरूसँग परिचित र तिनका आलोचक सबैले बोध गरेको कुरा एउटा छ। त्यो हो, सरल लेखन पनि बुभिंदैन किनभने मैले ल यत्ति सत्य हो भनेर लेखेको कुरा अर्कालाई अर्थ लाग्दैन। सरल वाक्य सबभन्दा जटिल हुन्छन् भन्ने जापानी जेन कवि र हाइकु लेखकहरू सरलताजस्तो अप्ठयारो केही देख्दैनन्। तर मलाई सधैं सरल लेखन मन पर्छ। त्यही प्रयास गर्दा मेरा निबन्ध जटिल पनि भएका हुन्, ठाउँठाउँ। मलाई मन पर्ने सरलता मात्रै हो। यसरी शङ्कर दाइ हामीसँग अनेकौं किसिमले छन्, निबन्धको निबन्धात्मक अभिव्यक्तिमा। त्यो छलफलको विषय हो। मौन अभिव्यक्ति मा शङ्कर दाइ लेख्छन्, अँ त, लेख्दालेख्दा आजकाल अलि वाक्क पनि लाग्न थाल्यो लेख्ने कुराले होइन, लेखनबीचका कुराले अझै स्पष्ट भन्ने हो भने नलेखिने कुराले। यसमा उनका प्रायश: मुख्य निबन्ध समेटिएका छन्। बिम्ब प्रतिबिम्ब, शङ्कर लामिछाने लामिछानेको दृष्टिमा (आत्मकथा)मा उनका प्रतिबिम्बात्मक कुरा र अनुभवहरू राखिएका छन्। प्रकाश सायमीको भावक अभियानले शङ्कर दाइ विषयका लेख, संस्मरण र समकालीनहरूका विचार राखेर संग्रहहरू निकालेको छ। अध्येताहरूको निम्ति राम्रो काम गरेको छ। सायमीको लगनशीलता र प्रेमको सराहना गर्छु। जर्ज अर्वेलसँगको सान्निध्यको कुरा गर्दा शङ्कर दाइका एकाध विचारहरू उद्धरण गर्नैपर्छ। ती उद्धरण भावक अभियानले छापेको एब्स्ट्रयाक्ट (२०५७) मा समावेश यी उद्धरणबाट म फेरि अर्वेलतिर लाग्छु। शङ्कर दाइ भन्छन्, साहित्य साँच्चिकै इतिहास हो। इतिहासमा झूट धेरै हुन्छन्, ट्विस्टेड हुन्छन्। एउटा कुनै वादले छोएको हुन्छ। साहित्यिकले त्योचाहिं गर्दैन। आफ्ना लेखनको भविष्यमाथि लेखकहरू निकै भावुक भएर कुरा राख्छन्। शङ्कर दाइ भन्छन्, २००७ देखि २०२५ सालसम्मको अठार वर्षको अनुभव आजभन्दा पचास वर्षपछि कसैले खोज्यो भने उनले आफूउपर लेखेका भावको अर्थ बुझ्नेछ कि जस्तो लाग्छ। यसैको अभूमिका मा शङ्कर दाइ स्लेटको बिम्ब प्रयोग गर्छन्। भन्छन् जन्मिदै हामी सफा स्लेट लिएर जन्मिन्छौं। पछि लेख्दै मेट्दै गर्दा यो स्वयंले बुझ्न नसक्ने अवस्थामा पुग्छ। म पश्चिमी सिद्धान्तका फ्रान्सेली मनोवैज्ञानिक भँ लकँको मनोगत सिद्धान्त र उत्तरऔपनिवेशिक सिद्धान्तको पालिम्पसेस्ट पढ्ने र पढाइ बस्ने मानिसलाई शङ्कर दाइका यी कुरा अत्यन्त वाचाल लाग्छन्। अन्तै लेख्नुपर्छ। तर पालिम्पसेस्ट भनेकोचाहिं लेखिहालुँ। यो भनेको स्लेटपाटीकै सिद्धान्त हो। हामी पहिले लेखेका कुरामाथि पछि फेरि लेख्छौं वा कागत धेरै नभएको बेला लेख्थ्यौं। इतिहासका कुरा पनि त्यस्तै हुन् जो एउटा लेखनमाथि फेरि लेखिन्छन्। हाम्रा इतिहासका स्लेट मेटिंदैनन्, तर तिनका तह बुझेर पढ्न सक्नुपर्छ। तर लेखनको शाश्वतताबारे उनी भन्छन्, यसो हेरेमा भन्नु बाँकी नै छ के? कसकसले कत्ति राम्ररी भनेर गएनन् र? र त्यो भनाइ टिक्यो के? शङ्कर दाइका निबन्ध र केही भूमिका लेखन अनि संस्मरणहरूबाट यहाँ केही कुरा जोडेर हेर्नुपर्ने हुन्छ। उनले लेखका भूमिका वा निबन्धहरू काव्य र समीक्षाको गोधूलि हुन्। एउटा प्रसङ्ग जोडिहाल्छु। मेरो नाटक सान्दाजुको महाभारत (२०७२) मा मैले विश्वेश्वरप्रसाद कोइराला उर्फ सान्दाजुले पारिजात र उनको काव्यिक र औपन्यासिक चरित्रमाथि बोलेको कुरा राखेको छु। त्यसमा शङ्कर लामिछानेको भूमिकाको प्रसङ्ग छ। मेरो पात्र सूत्रधार सान्दाजुसँग संवाद गर्छ। केही प्रसंग मिल्ने उद्धरणहरू छन्पारिजातको उपन्यास शिरीषको पृ्ल बीस सालमा नै निस्कियो। त्यो निस्केपछि सान्दाजुलाई कसैले, मैले सम्झेअनुसार पुरुषोत्तम बस्नेतले, सुन्दरीजल राजबन्दीगृहमा त्यो पुर्याइदिए। त्यो उपन्यास पढेर सान्दाजुले आफ्नो डायरीमा बाइस जनवरी सन् उन्नाइस सय छैसट्ठीमा लेखेको एन्ट्री कल्पना पत्रिकामा छापेको पढेको थिएँ। त्यसमा उनले शिरीषको पृ्ल काव्यिक छ, औपन्यासिक कम छ भनेको कुराले मलाई छोएको थियो। मलाई शङ्कर लामिछाने दाइले पारिजातको किताबमा उनले लेखेको भृ्मिकाको छलफल गर्न आउनुअघि लरेन्स डरेलका अलेक्जान्ड्रिया क्वाट्रेट वा चारवटा उपन्यासको शृंखला पढेर आउनू भने। ती उपन्यासको सेटमा जस्टिन उपन्यासलाई विशेष ध्यान दिनू भने। त्यसमा एउटी जस्टिन भन्ने नारीको दुई पुरुषसँग प्रेम छ। सकम्बरीको पुरुषहरूको संगतजस्तै तर अझ जटिल। जस्टिन भन्ने यी यहुदी नारीको व्यक्तित्वको रहस्यले पुरुषहरू हल्लिएका हुन्छन्। यो दु:खान्त कथामा जस्टिनको वरिपरि घुमेको पुरुष चेतनाका तरंगको वर्णनले मलाई खिचेको थियो। मेरो शङ्कर दाइसँगको कुरा यहाँ भन्नुको खासै अर्थ छैन। तर शङ्कर दाइका निबन्धात्मक काल्पनिकीमा यी अध्ययनले प्रभाव पारेका थिए भन्ने मेरो निष्कर्ष हो। पारिजातको उपन्यासमा भूमिका लेखेपछि शङ्कर दाइ माक्र्सवादी आलोचकहरूबाट आलोचित भए। त्यसमा गोविन्द भट्ट र ताना शर्माका नाम प्रमुख रूपमा आउँछन्। एक ठाउँमा शङ्कर दाइले ताना शर्मालाई आलोचनासमेत गरेका छन्। उनको यो छोटो घटना जर्ज अर्वेलसँग केही मिल्छ। यहाँ विश्वेश्वरप्रसाद कोइरालाले कल्पना पत्रिकामा यसो भनेको कुरा मेरो सूत्रधारले उद्धरण गरेको छकथाको रूप अखण्ड हुन्छ। कविले तटस्थताको अभावले त्यसलाई देख्न सक्तैन। पारिजातको शैली मार्मिक र उत्कृष्ट छ। यिनका कथामा भिक्षुको जस्तै एउटै भावनाको गुम्फन छ। पारिजातले आफ्नो भाषाको जोरले मात्र यसलाई उपन्यास बनाउन सकेकी छन्। शङ्कर लामिछानेले भृ्मिकामा शृ्न्यवादको व्याख्या गरेका रहेछन्। विद्वतापृ्र्ण छ। मेरो विचारमा भने कथाको हेतु ठीक शृ्न्यवादको विपरीत छ। यस उपन्यासमा जीवनप्रति अगाध ममताको मार्मिक उल्लेख छ। सुयोगवीर जीवनप्रति उदासीन छैन। युद्धका स्मृतिले ऊ हरघडी समातिएको छ। उसले लडाइँको सिलसिलामा जीवनको सुखको स्वाधिकार र आत्मविश्वास गुमाइसकेको छ। त्यस्तो जीवनले टनाटन भएको कथानकलाई शृ्न्यवाद भयो भन्न मिलेन। यसरी तुलना गर्दा हामीले सकम्बरीलाई लिनुपर्छ। सकम्बरी नराम्री छ र सायद त्यसैले उसमा हीनताभावइन्फेरियोरिटी छ। ऊसँग नारीसुलभ प्रेमको प्यास छ। ऊ भावुक छ। यही भावुकता र हीनताभावले गर्दा उसको ट्रयाजेडी भएको हो। माक्र्सवादीहरूले उपन्यासको पनि आलोचना गरे अनि भूमिकाको शून्यवादी आलेख भनी आलोचना गरे। तर त्यो भूमिका, सायद विश्वेश्वरप्रसाद कोइरालाले भनेजस्तो जीवनवादी विश्वासले भरिएको छ। राम्ररी हेर्नुपर्छ। शङ्कर दाइका निबन्धमा राजनीतिक चेतना जर्ज अर्वेलका निबन्धमा जस्तो प्रयोग हुँदैनन्। जर्ज अर्वेलका निबन्धहरू खास अर्थमा शङ्कर लामिछानेका जस्ता निजत्व र भावनाले लेखिएका छैनन्। अर्वेल भाषाको कृत्रिम प्रयोगमाथि सोझै प्रहार गर्छन्। भाषामा बहानाबाजी गर्ने ढाँट कुरा प्रयोग गर्ने, जीवनहीन परम्परावादी प्रयोग गर्ने, अनि भाषा र सत्यताप्रति इमानदारी नभएकाहरूलाई अर्वेलले निबन्ध मार्फत नै प्रहार गरे। उनको आलोचना आज झन् सान्दर्भिक भएको छ। त्यस्तै अर्वेलको उपन्यास १९८४ एक्काइसौं शताब्दीमा आएर झन् सान्दर्भिक भएको कुरा चाखलाग्दो छ। अर्वेलपछि पश्चिमी दर्शन र प्रतिरोधी विचारहरूमा धेरै छलफल भए। मिसेल फुकोजस्ता फ्रान्सेली दार्शनिकले शक्ति र भाषाका सिद्धान्त निकाले। अर्वेलले भाषाको अस्त्र प्रयोग गर्ने अनि त्यसको खराब प्रयोग गर्नेहरूलाई आफ्ना निबन्धमा आलोचना गरेका छन्। मिसेल फुकोले अमूक ठाउँको अमूक समयको शक्ति प्रयोग गर्नेले कसरी भाषा र अनुशासनको प्रयोग गर्छ, कसरी भाषामा लेखिने विषयलाई मोडेर शासन गर्छ र हैकम गर्छ भन्नेजस्ता सिद्धान्त निकाले। आज ती सिद्धान्त सबैथरी शक्ति र मुक्ति संकथनका विषय भएका छन्। अर्वेलले ठीक यही कुरा उनको उपन्यास र उनका निबन्धमा लेखेको कुरा धेरै वाचाल मानिएको छ। भाषालाई ठिंगुर्याउनेले ज्ञानमाथि नियन्त्रण गर्छ भन्ने उनले पछि देखेको दर्शन अर्वेलले पहिले नै देखेका थिए। नेपालमा भाषाको सिर्जनाको निम्ति प्रयोग गर्छु भन्नेले अनि लेखनमा स्वतन्त्र चिन्तन हुन्छन् भन्नेले लामिछानेका निबन्धको कुरा गर्छन। जुनसुकै अन्तर्वार्तामा जसले पनि लामिछाने मेरा प्रिय लेखक हुन् भनेको कुराले मलाई किञ्चित हाँसो उठ्थ्यो। अहिले आएर हेर्दा लामिछानेका निबन्ध मन पराउनेहरूले कमसेकम एउटा कुरामा विश्वास गर्ने रहेछन्। त्यो हो, थोरै भए पनि, सानैमा भए पनि शङ्कर लामिछानेले पाठकलाई सिर्जनशील चिन्तनको मुक्ति दिने रहेछन्। उनका त्यति थोरै निबन्ध पनि दोहोरिएर प्रयोग हुनुको पछिल्तिर त्यही चेतना छ भन्ने मेरो विश्वास छ। निबन्धले निजत्व हालेर पनि मुक्तिका कुरा लेख्छ, अनि अर्वेलको जस्तो सामाजिक र राजनीतिक चिन्ताका विषय राखेर पनि मुक्तिका कुरा लेख्छ। तर यहाँनेर हामीले केही कुरा बुझ्नैपर्ने हुने रहेछ। त्यो हो आजको युगमा लेखिने निबन्ध, प्रवन्ध वा संकथनको लक्ष्य झन्डै उस्तै हुनु। आज हामी मिडियाको युगमा छौं। मार्सल मक्लुहन्ले सन् अस्सीतिरै भने, मिडिया आफ्नो सन्देश आपैं हो। आज आएर त्यो सत्य सावित पनि भएको छ, र त्यसले अरू जटिल संकेत पनि देखाएको छ। अब निबन्ध र प्रबन्धले सरल चेतना, मानवमुक्तिका कुरा लेख्नुपर्छ। जस्ता निबन्ध भए पनि तिनले खोजेको कुरा मानिसको मनको मुक्ति, झूटको खेती गर्नेहरूप्रति आलोचक भएर हेर्ने तिनको सामथ्र्यको चिन्ता हो। यस अर्थमा शङ्कर लामिछाने र अर्वेलको लक्ष्य मिल्छ, त्यो हो भाषालाई मुक्त माध्यम बनाउनु। हामी निबन्ध पढ्दा काव्यपछिल्तिरको सिर्जनशील मुक्ति पढ्छौं।"
संस्कृति भर्सेज कानुन,"गत हप्ता उक्त खेलमाथि अदालतले लगाएको प्रतिबन्ध हटाउनुपर्छ भन्दै चेन्नई र आसपासका क्षेत्रहरूमा ठूला प्रदर्शन भए। तीनचार दिनसम्म पनि प्रदर्शन कम हुनुको साटो व्यापक जनसहभागिता बढ्दै गएपछि यो विषय केन्द्र र राज्य सरकारका लागि टाउको दु:खाइको विषय बन्यो किनभने त्यो मास कुनै पनि समय अनियन्त्रित हुन सक्थ्यो। स्कुल तथा कलेजहरू बन्द हुन थाले, सबै क्षेत्रका व्यक्तिहरूले यसमा ऐक्यबद्धता जनाए। स्थानीय संस्कृतिसँग उक्त खेल जोडिएका कारण पनि स्थानीय व्यक्तिहरू सडकमा आउन थाले। चेन्नईमा मात्र होइन दिल्लीमा समेत त्यस संस्कृतिको संरक्षण गर्न भन्दै आन्दोलन सुरु हुन लाग्यो।त्यसैले त्यसको तत्काल समाधान खोज्न भन्दै तमिलनाडुका मुख्यमन्त्री दिल्ली आएर प्रधानमन्त्री नरेन्द्र मोदीसँग परामर्श गरे। यो एकाएक राष्ट्रिय विषय बन्यो। राष्ट्रिय अखबारहरूले यसलाई मुख्य हेडलाइन बनाए। मोदी र मुख्यमन्त्रीको बीचमा सहमति नभएको खबर सार्वजनिक भएपछि आन्दोलनमा सहभागी हुने संख्या ह्वात्तै बढेर गयो जसले कुनै न कुनै उपाय खोज्नका लागि दबाब बढ्दै गयो। सुरुमा मोदीले यो विषय अदालतमा विचाराधीन रहेका कारण आफूले केही समाधान दिन नसक्ने बताए। उता मुख्यमन्त्रीको माग भने अध्यादेश जारी गरेर खेललाई निरन्तरता दिने निर्णय नगरे स्वतस्फूर्त रूपमा सडकमा जम्मा भएका जनतालाई सम्हाल्न गाह्रो हुन्छ भन्ने थियो। दिल्लीमा तमिलनाडुका मुख्यमन्त्रीले कुनै न कुनै समाधान नलिई चेन्नई नफर्किने बताए। अदालतमा विचाराधीन मुद्दामा अध्यादेश जारी गर्न मिल्छ कि मिल्दैन भन्ने विषयमा दिल्लीको कानुनी क्षेत्र पूरै विभाजित भयो। अदालतले चाहिँ यो खेलको कुनै औचित्य नै नभएको र खेलका कारण मान्छे मर्ने तथा धेरै घाइते हुने गरेकाले प्रतिबन्धको सरकारी निर्णयलाई सदर गरेको थियो। अन्तिममा केन्द्र र राज्य सरकार अध्यादेश ल्याएर भए पनि उक्त खेललाई फुकुवा गर्ने निष्कर्षमा पुगे र त्यसको एक दिनपछि विभिन्न भागहरूमा उक्त खेल पनि भयो। मान्छे र साँढेबीचको यो खेलमा यो वर्ष पनि केही व्यक्तिको मुत्यु भयो र धेरै घाइते भए। यो परम्परागत खेलमा साँढेलाई खुला चौरमा छोडिन्छ र २० देखि ३० वर्षसम्मका युवाहरूले साँढेको सिङ तथा अन्य भाग समातेर त्यसलाई नियन्त्रणमा लिने प्रयास गर्छन्। सन् २०१४ मा अदालतले खेल बन्द गर्न अन्तरिम आदेश जारी गरेको थियो, जनावरप्रति क्रूरता प्रदर्शन गरेको भन्दै। तर यस खेल पक्षधरहरूले अदालतको आदेश बदर गर्न निवेदन दिएका थिए। सन् १९९० देखि नै जनावरहरूको अधिकारक्षेत्रमा काम गर्नेहरूले खेल बन्द गर्न माग गरिरहेका थिए। सन् २०११ मा वातावरण मन्त्रालयले पहिलो पटक खेलमा प्रतिबन्ध लगाउने घोषणा गरेको थियो। गत वर्षको तमिलनाडुको विधानसभाको अगाडि केन्द्रीय सरकारले अदालतले गरेको प्रतिबन्धलाई हटाउन प्रयास गरे पनि अदालतले नगर्नू भनी अन्तरिम आदेश जारी गरेपछि उक्त खेल हुन सकेन। जल्लीकट्टु सो खेल झन्डै २००० वर्षदेखिको पुरानो खेल मानिन्छ। यसमा कुनै आकर्षक आर्थिक पुरस्कार छैन। जित्नेले कुर्तालगायतका सामानहरू पुरस्कार पाउँछन्। तर संस्कृतिसँग जोडिएकाले यसमा जनता सहभागी हुने गर्छन्। तर उक्त खेलमा मानिसको ज्यानै जाने भएकाले यसलाई बन्द गर्नुपर्ने आवाज उठ्ने गरेको हो। सन् २०१० देखि सन् २०१४ सम्म एक हजारभन्दा बढी सो खेल खेल्दा घाइते भएका थिए भने १७ जनाको मृत्यु भएको भारतीय सञ्चारमाध्यमहरूले उल्लेख गरेका छन्।जल्लीकट्टु फुकुवा गर्न अध्यादेश ल्याइएसँगै नयाँ बहस सुरु भएको छ कानुन भर्सेज संस्कृति। कुनै खेल तथा कुनै विषय गलत छ भने संस्कृतिको रूपमा त्यसलाई जस्टिफाई गर्न सकिन्छ कि सकिँदैन? यति बेला दिल्लीको कानुनी तथा बौद्धिक क्षेत्रमा यसबारे तातो बहस सुरु भएको छ।यस्तो सांस्कृतिक विषय जहाँ जनताको सेन्टिमेन्ट जोडिएको छ, यसमा अदालतले हस्तक्षेप गर्न मिल्छ कि मिल्दैन भनी बहस सुरु भएको छ। यसका विरोधीहरूले यो खेल पूर्ण रूपमा पुरुषवादी र संकीर्ण भएको बताएका छन्। उनीहरूले सो खेल हेर्न महिला नआउने र दलित समुदायका व्यक्तिहरूलाई सहभागी नगराउने गरिएको उल्लेख गरेका छन्। जनताको भावनासँग जोडिएका यस्ता संस्कृतिलाई सुधार गर्ने हो कि संस्कृतिको नाममा संरक्षण गरेर नाजायज विषयलाई निरन्तरता दिने हो भन्ने धारमा पनि बहस भइरहेको छ। राजनीतिक दलका नेताहरूले भने जल्लीकट्टु खेल संस्कृतिसँग जोडिएकाले कानुनको भन्दा पनि संस्कृतिको पक्ष लिएको देखिन्छ। पछिल्लो प्रदर्शनपछि भारतीय प्रधानमन्त्री नरेन्द्र मोदीले जनताको सांस्कृतिक भावनाको सम्मान गर्न सबै खाले प्रयास गरिने बताएका थिए। उसो त जनता स्वतस्फूर्त सडकमा आएपछि स्थानीय राजनीतिक दलहरूले समेत आन्दोलनको समर्थन गरेका थिए।"
विश्व पूर्व सर्दै छ,"त्यो अध्याय अब अन्त्य हुने संकेत एसियाली देशहरूले दिएका छन्। पछिल्ला आधा दर्जनभन्दा बढी अध्ययन निष्कर्षहरू यसै भन्छन्। एसिया, अफ्रिका र ल्याटिन अमेरिकासम्म छरिएका युरोपेली उपनिवेशले बितेका ६ दशकमा आफ्नो बाटो आफैं पहिल्याउने प्रयास गरे। तीमध्ये एसिया सिंगो पश्चिमलाई छाया पार्दै विश्वको ध्यान आफूतिर खिच्दै छ। विश्वशक्तिका रूपमा उदाउँदो चीन। क्षेत्रीय शक्ति भारतका थामिसक्नु आकांक्षा। आर्थिक उतारचढावबीच जापानको सदावहार शक्ति। पश्चिम एसिया खासगरी अरब विश्वमा अमेरिकाले चुकाएका मौकाहरू। दोस्रो विश्वयुद्ध सकिएपछि पनि ठूलासाना युद्धहरूमा अमेरिका र पश्चिमा राष्ट्रको निरन्तर सामरिक शक्ति खर्च। त्यसले सिर्जना गरेका आर्थिक उतारचढावहरू। यिनै आधारहरूमा अब विश्वशक्तिको नयाँ मानचित्र तयार हुने स्पष्ट भइसकेको छ। स्वयं अमेरिका आज सामरिक, कूटनीतिक र आर्थिक उचाइमा पुगेर पनि यो विश्वव्यवस्था एकछत्र हाँक्ने सामथ्र्य गुमाउँदै छ।के उसो भए विश्व व्यवस्था पूर्व सर्दै गएको हो त? दोस्रो विश्वयुद्ध सकिएदेखि शीतयुद्ध अन्त्यसम्मको साढे चार दशक लामो समयरेखा, अनि त्यस यताका अढाई दशकको लेखाजोखासहित बेलायती लेखक, पत्रकार गाइडियन राचम्यान्ले यसै वर्ष इस्टर्नाइजेसन : वार एन्ड पिस् इन् द एसियन सेन्चुरी पुस्तक लेखेका छन्। यो पुस्तकले अनगिन्ती तथ्यांकहरू राख्दै अमेरिका र युरोपले नेतृत्व गर्दै आएको पश्चिमा व्यवस्था अब पूर्व अर्थात् एसिया सरेको दाबी गरेको छ। इस्टर्नाइजेसन अर्थात्, पूर्वीकरण। रोचक के छ भने यो शब्द निर्माण गर्ने पश्चिमा पत्रकार हुन्। यसअघि जिरो सम् वल्र्ड गैरआख्यान् लेखेर सुनाम कमाइसकेका राचम्यान द फाइनान्सियल टाइम्स का प्रमुख विश्व मामिला स्तम्भकार हुन्। द इकनोमिस्ट म्यागजिनका लागि वासिङ्टन, ब्रसेल्स र बैंककबाट १५ वर्ष लेखेका उनको यसै वर्ष सार्वजनिक इस्टर्नाइजेसन ले छोटो अवधिमै चर्चा पाएको छ। चर्चा घनीभूत हुनुका पछाडि उनले एसियाको उदयबारे दिएका नयाँ तथ्य र तर्कहरू नै हुन्। राचम्यान् भन्छन् : दोस्रो विश्वयुद्धपछाडि उदय भएको पश्चिमा साम्राज्यको सुरुआत दुई शताब्दीअघि नै भइसकेको थियो, त्यो अब अन्त्य हुने चरणमा छ। विश्वको शक्ति सम्पूर्ण किसिमले एसियातिर सरिरहेको छ। त्यसैलाई उनले पूर्वीकरण नाम दिएका हुन्।पूर्वीकरण को शाब्दिक अवधारणा प्रस्टयाउनेमा राचम्यान अघिल्लो पंक्तिमा देखिए पनि यसअघि फ्रान्सिस फुकुयामा, किशोर महवुवानी, फरिद जकारिया, पंकज मिश्र आदिले यसबारे लेखिसकेका छन्। फुकुयामाले पोहोर जनवरीमा प्रोजेक्ट सिन्डिकेटमा एक्स्पोर्टिङ द चाइनिज् मोडल लेखमार्फत चिनियाँ सर्वशक्तिमान राष्ट्रपति सी जिनपिङले ल्याएको वन बेल्ट वन रोड अवधारणाले त्यो देश विश्वशक्ति दरिने आधारलाई झन् खुला गरेको लेखे। चीनले जुन स्केलमा पूर्वाधार निर्माण गरेको छ, त्यसको तुलनामा अमेरिका र समग्र पश्चिम नै पछि पर्दै गएकाले त्यो नै उदाउँदो चीनको प्रतिस्पर्धीविहीन आधार बन्न सक्ने उनको तर्क थियो। फुुकुयामा तिनै सिद्धान्तकार हुन्, जसले शीतयुद्ध सकिएको अर्को वर्ष सन् १९९२ मा द इन्ड अफ हिस्ट्री एन्ड द लास्ट म्यान पुस्तक लेखी संसारभर हल्लीखल्ली मच्चाएका थिए। उनले शीतयुद्ध मात्रै होइन, कुनै पनि किसिमका वैचारिक संघर्षहरूको युग अब सकिने भन्दै कार्ल माक्र्सको विचार विपक्षमा उभिएका थिए। विश्वव्यवस्थालाई पश्चिमले उदार प्रजातन्त्रको मूल्यमा नेतृत्व गर्ने उनको दाबी त्यसमा थियो, जसलाई उनी आफैं पुनर्मूल्यांकन गर्ने चरणमा आइपुगेका छन्। फुुकुयामा अघि पंकज मिश्रले सन् २०१३ मा फ्रम द रुइन्स अफ् इम्पायर् : द रिभोल्ट अगेन्स्ट द वेस्ट एन्ड द रिमेकिङ एसिया पुस्तक लेखी बितेका दुई शताब्दीमा एसियाले युरोपेली उपनिवेशको अंग बन्ने क्रममा थुप्रै राज्यहरू मात्रै होइन, बौद्धिक सांस्कृतिक सम्पदाहरूसमेत गुमाउन पुगेको टिप्पणी गरे। उनले अब त्यसको उत्खनन् गर्नुपर्ने, जुन शक्तिले आफूलाई विश्वकै पुरानो सभ्यताका रूपमा उठायो, त्यसतर्फ फर्केर सभ्यताको खोजी गर्नुपर्ने तर्क गरे।अर्का बेलायती लेखक मार्टिन ज्याक्सले सन् २००९ मा ह्वेन चाइन रुल्स द वल्र्ड लेखी अमेरिका र युरोपले २ सय वर्षयता चलाइआएको संसार हल्लाउन चीन एक्लै पर्याप्त हुने भविष्यवाणी गरेका थिए। आधुनिक हुनु भनेको पश्चिमा जीवनशैली अनुसरण गर्नु हो भन्ने मान्यता अब खण्डित हुने, त्यसलाई चीनले भत्काउने उनको भनाइ अब पुष्टि हुने चरणमै छ। भारतीय इतिहासकार रामचन्द्र गुहाले गत वर्ष सम्पादन र सहलेखन गरेको मेकर्स अफ मोडर्न एसिया ले अबको विश्व राजनीति, अर्थतन्त्र र सांस्कृतिक विरासतलाई भारत, चीन, जापान, सिंगापुर, पाकिस्तानले हाँक्ने भन्दै त्यसको जग बसाउने पात्रहरूको स्मरण गरे। पत्रकार जकारियाले सन् २००८ मा प्रकाशित द पोस्ट अमेरिकन वल्र्ड मा पछिल्ला ५ सय वर्षको इतिहासलाई समीक्षा गर्दै अमेरिकी शक्तिमा निरन्तर क्षयीकरण भइरहेको, त्यो स्पेस लिनेमा एसियाली देशहरू देखिन थालेको आकलन गरेका थिए। उनले अमेरिकामा पुँजी र श्रमबीच अन्तर्विरोधी संकट देखिन थालेको, विश्वयुद्धपछि पनि अमेरिकाको ध्यान निरन्तर युद्धमै रहेको, अमेरिकी मूल्य मान्यतालाई टक्कर दिन कम्युनिस्ट चीनले शताब्दीऔं अघिको कन्फ्युसियन सभ्यता ब्युँझाउँदै त्यसैको आलोकमा आफूलाई तीव्र गतिमा दौडाउन थालेको, भारतको लोकतन्त्रलाई क्षेत्रीयतावादले सानातिना चुनौतीका बीच पनि विस्तार नै गरिरहेको जस्ता तर्क दिएका थिए। विश्व व्यवस्थाको एसियाकरणबारे लेख्ने अरू पनि थपिँदै छन्। तीमध्ये केही त लोकतन्त्रको पश्चिमा कलेवर नै उप्काइदिनुपर्ने दाबीमा पनि छन्।पूर्वी ध्रुवलाई नेतृत्व गर्दै पश्चिमा संसारलाई चुनौती दिनेमा चीन पक्कै अघिल्लो पंक्तिमा छ। यी सबै लेखकले भनेझैं खासगरी देङ स्याओ पिङदेखि ३८ वर्षयता चीनले गरेको असाधारण पूर्वाधार विकास र उदार अर्थनीति नै यसको मुख्य कारक हो। अरू एसियाली देशहरूले चीनको विकासबाट लाभांश पाउन थालेका छन्। जाकारियादेखि राचम्यानसम्म सबै लेखकले चीनभित्रको कुण्ठित अभिव्यक्ति स्वतन्त्रता र बहुल विचार निषेधका कारण कुनै पनि बेला असन्तुष्टिहरू अकल्पनीय रूपमा विस्फोट हुन सक्ने सम्भावना भने औंल्याउन छाडेका छैनन्। चीनले चर्को राष्ट्रवादी शैलीबाट नागरिकहरूमा विश्वशक्ति बन्ने सामूहिक भावना निर्माण गर्न खोजे पनि उदारवादीहरूमा असन्तुष्टिहरू देखिन थालेको उनीहरूको साझा दाबी छ। एक दशकअघि कुनै लेखकले भनेका थिए : हिजोआज अमेरिकी बजारमा नै चिनियाँ दबदबा यति धेरै छ कि अमेरिका इज मेड इन चाइना भनी कसैले भन्यो भने अचम्म नमाने हुन्छ। कतिसम्म भने अमेरिकाको राष्ट्रिय झन्डा उत्पादन गर्नेमा चिनियाँ कम्पनीसमेत रहेछन्। आज युरोप, अमेरिका मात्रै होइन, अफ्रिका र अरू एसियाली देशको समेत ध्यान चीनले आफूतिर तानेको छ। पाश्चात्य मुलुकलाई यसरी आकर्षित गर्ने वा तर्साउनेमा चीन एक्लो भने होइन। राचम्यानले वर्षौंयता गरेको अध्ययनअनुसार यो सूचीमा जापान, कोरिया (उत्तर र दक्षिण दुवै), भारत र पाकिस्तान छन्। यो पुस्तक लेखिँदै गर्दा एकातिर पश्चिमा देशहरूमा लोकप्रियतावाद र आर्थिक अराजकता फैलिएको लेखक भनाइ छ। अनि पश्चिम एसिया, खासगरी अरब क्षेत्रमा पश्चिमा वर्चस्व तोड्दै रुस एकछत्र अघि बढेको छ।गिर्दो अमेरिकी अर्थतन्त्रबीच पहिलो अश्वेत राष्ट्रपति बाराक ओबामाले महाशक्ति प्रमुखको शपथ लिएथे। आशाको नारा दिएर चारवर्षे पहिलो कार्यकाल बिताएका ओबामाले समेत अमेरिकी अर्थतन्त्रलाई उकालो लगाउन नसकेको विश्लेषण गर्दै विदेश मामिला लेखक रोबर्ट कागानले सन् २०१२ मा लेखे : अमेरिकाको यस्तै ताल रहिरहने, अनि चीनले यही गतिमा छलाङ हान्दै जाने हो भने अबको दुई दशकभित्र ऊ पहिलो शक्ति बन्ने पक्का छ। राचम्यान लेख्छन् कागानले दुई दशक भने, तर चीन त दुई वर्षमै पहिलो शक्ति बन्यो, अन्तर्राष्ट्रिय मुद्रा कोष (आईएमएफ) को घोषणा अनुसार)। (पृष्ठ १४०) उदाउँदो चीनको चिन्ताले ओबामा कालभरि अमेरिकालाई नछाडेको मात्रै होइन, ५ सय वर्षभन्दा बढी अवधियता एसिया, अफ्रिका र ल्याटिन अमेरिकामा कस्तो राजनीतिक व्यवस्था हुने, कस्तो मूल्य पद्धति अपनाउने भन्नेबारे अमेरिका र युरोपले प्रत्यक्ष परोक्ष भूमिका खेलिरहे। अहिले यो विश्वव्यवस्थालाई चीनले दिन प्रतिदिन आफूतिर सम्मोहित गरिरहेको पश्चिमा शक्तिराष्ट्रको बुझाइ छ। पछिल्लो ५० वर्षमा चीन र एसियाका अरू देशको तीव्रतम आर्थिक विकास, पूर्वाधार र प्रविधिको क्रान्ति नै यसको मूल कारक रहेको ठम्याइ छ। कतिसम्म भने सोभियत संघ बन्दासम्म पनि त्यसलाई युरोपकै वैकल्पिक व्यवस्थाका रूपमा बुझ्ने चलन स्वयं पश्चिममा रहे पनि अहिले एसियाली देशको चमत्कारअघि ढलेको सोभियत संघ अनि आज भ्लादिमिर पुटिनले हाँकिरहेको रुस फिका ठानियो। चीन, जापान, भारत, कोरियाले हाँकिरहेको एसियाली समृद्धिको यो नापोलाई देखाउने अर्को सूचक जनसंख्या पनि मानिएको छ। यसअघि जापान मात्रै एक्लै शक्तिशाली हुँदासम्म जनसंख्या मुख्य तत्त्वका रूपमा अघि आएको थिएन। तर जब चीन र भारत १ अर्बभन्दा बढी जनसंख्यासहित आए, बलियो बन्दै गएका राज्यहरूमुनि मानिसहरूको यो संख्या आफैंमा विश्व थर्काउन समर्थ रहेको राचम्यानको निष्कर्ष छ। सन् २०१२ सम्मको आकडा हेर्दा सैन्य शक्तिमा पनि एसियाका देशहरूले युरोपेली देशहरूलाई उछिनेको, सामरिक शक्ति र संख्यामा समेत अमेरिकाको वर्चस्वलाई चुनौती दिने हदसम्मलाई पछि पारेको पुस्तक बताउँछ। आर्थिक, सामरिक र सफ्ट पावर नै आजको विश्वमा महाशक्ति दरिने सूत्रहरू हुन्, जसमा चीनको उपस्थिति आक्रामक छ।तर एसियाको समृद्धिसँगै अन्तर्विरोधहरू पनि फैलिने क्रममा छन्, जुन पश्चिमी राष्ट्रहरूको विकासका क्रममा देखिएको थिएन। आजपर्यन्त जापानको भूमिकामाथि अरू एसियाली देश खासगरी चीन र कोरियाका प्रश्नहरू छन्। कार्यकारी प्रमुखहरू एक ठाउँमा भेट भएका बेला इतिहासमा बसेका खाटाहरू उप्काउने प्रयास भइरहेको छ। चीन र कोरियाको दाबी छ, जापानले ब्रिटिस उपनिवेशविरुद्ध लडेर एसियाली देशहरूलाई रक्षा गरेको न्यारेटिभ असत्य हो। बरु बेलायती, फ्रेन्च र पोर्चुगिजजस्तै जापानी पनि आफैंमा अरू देशमाथि प्रभुत्व जमाउन उद्यत थिए। जापानको यही रवैयाका कारण तत्तत् देशहरूमा राष्ट्रवादी लहर आजपर्यन्त बाकी रहेको पनि राचम्यान् ठहर्याउँछन्।यो राष्ट्रवादी लहर जसले पश्चिमालाई सधैं शत्रुका रूपमा चित्रित गर्छ। के एसियाजस्तो अघिल्लो शताब्दीभरि पश्चिमा उपनिवेश भोगेको महादेशका लागि यो सम्पूर्ण सत्य होला त? अझ चीनजस्तो साम्यवादी मुलुक, जसको शिक्षादीक्षामा नै पश्चिमाको नाम किटेर आलोचना भेटिन्छ। (भलै उस बेलाका साम्राज्यवादी जापानीको पनि आलोचना हुन्छ)। लेखक सांघाईमा तीन वर्षअघि एक छात्रासँग डिनर मिटिङ गर्दा छक्कै परेछन्। उनको जिज्ञासाको पूर्ति ती छात्राले यसरी गरिन्, त्यस्तो हँुदै होइन। सन् १९४९ मा साम्यवादी व्यवस्था सुरु भएपछि हामीले जुन खालको निराशा र अपमान बेहोर्यौं, बरु त्यसको तुलनामा त १९२०३० मा युरोपेलीहरूसँग हामीले बहुआयामिक ज्ञान र सीप सिकेका थियौं।आफ्नै सरकारमाथि पनि आलोचनात्मक सोच राख्ने युवाहरू चीनमा बढ्दै गएकाले आज बिस्तारै राष्ट्रवादी खेमाभित्रै अर्को उदारवादी धारा जन्मन थालेको राचम्यानको अनुभव छ। त्यसले आफ्नो देशका समस्याहरूको दोष युरोपेली साम्राज्यवादी तिर लगाएर पन्छिने सुबिस्ताजनक तर्कपद्धतिसँग असहमति राख्छ। देशभित्र मानव अधिकार र प्रेस स्वतन्त्रताको अवस्था अझै चिन्ताजनक रहेको ठान्छ। त्यस्तै नरेन्द्र मोदीको उदयपछि भारतीय जनता पार्टीको राजनीतिले स्थापना गर्न खोजेको राष्ट्रवादी शत्रुकरण झन् स्थापित हुनुलाई राचम्यान अर्को चिन्ताका रूपमा अथ्र्याउँछन्। अंग्रेज राजले भारतमा धेरै थोक बिगारेकै हो। ऊ आज भारतमा छैन। तर आज भारतमा बसिरहेका १७ करोड मुस्लिमलाई अभारतीय ठान्ने मोदीको राजनीतिक अभीष्ट अंग्रेजलाई दोष लगाएर सफल हुँदैन भन्ने राचम्यानको ठहर हो। स्वाभाविक छ, एक बेलायती पत्रकार भएको हुनाले उनी एसियाप्रति आलोचनात्मक अनि युरोपप्रति केही नरम देखिएका हुन सक्छन्। तर उदाउँदो एसियाप्रति उनको आशावाद युरोप वा पश्चिमाकेन्द्री भने छैन।सन् ०१७ लागिसक्दासम्म पूर्वीकरणका पनि सीमाहरू विश्व भूराजनीतिक मानचित्रमा देखिन थालिसकेका छन्। तीमध्ये यो पुस्तकमा जोड दिएर उठाइएको विषय हो : निरंकुश शासन। निरंकुशताको यो लहर चीनजस्तो साम्यवादी व्यवस्था अपनाउने मुलुकमा मात्रै होइन, लोकतान्त्रिक पद्धतिबाट चुनिएका राज्य प्रमुखहरूमा समेत देखिएको छ। अर्को हो, जसरी पश्चिमा देशहरूको यो पाँच सयवर्षे उकालोमा सहकार्य र परस्पर भाइचारा मुख्य कारक देखियो, यता एसियाको विरासत भने त्यस्तो छैन। थुप्रै दृष्टान्तहरू राख्दै राचम्यान भन्छन् : परस्पर शत्रुता पहिलो चुनौती हो। दोस्रो चुनौतीचाहिं भ्रष्टाचार।सर्वाधिक ठूलो अर्थतन्त्र हुँदैमा महाशक्ति राष्ट्र बनिहालिन्छ भन्ने भ्रममा सायद चीन पनि छैन। अमेरिका सन् १८७१ मा पहिलोपल्ट विश्व अर्थतन्त्रको नेता बन्न पुगेको थियो। उसले आफ्नो सामरिक शक्ति, कूटनीतिक क्षमता र त्यहाँको लोकतन्त्रमार्फत विश्वभरि पश्चिमा मूल्य फैलाउन भने वर्षौं लगानी गर्नुपर्यो। अझै पनि अमेरिकाले नेतृत्व गरेको, युरोपले पछयाएको पश्चिमा मूल्य त्यत्तिकै अवरोहण नहुने लेखक तर्क गर्छन्। चीनजापान, जापानकोरिया अनि चीनकै अन्य छिमेकीसँग उतारचढावपूर्ण सम्बन्ध र भारतपाकिस्तानको अप्ठेरो नाता अबको एसियाको समृद्धि र शक्तिमा समस्यापूर्ण बन्न सक्ने अझै सम्भावना देखाउँछ यो पुस्तकले। राचम्यानको तर्क मान्ने हो भने अमेरिकाले सन् १८७१ देखि सन् २०१४ बीचमा विश्वलाई नेतृत्व र नियन्त्रण गर्यो। सात दशक चलेको सोभियत साम्यवाद ढलेपछि त अमेरिकाको विश्वव्यवस्थामा एकछत्र नै थियो भन्न सकिन्छ। सन् १९९१ यताका दुई दशकमा अमेरिकी शक्ति अकन्टक विस्तार भए पनि उसका आफ्नै सीमाहरू यसबीचमा प्रशस्त देखिए। साना देशहरूप्रति अनावश्यक चासो, सन् २००१ पछि पश्चिम एसियातिर युद्धमा बढी ध्यानजस्ता कारणले धर्मराउँदो अमेरिकी मूल्यमान्यतालाई ओबामाले मानवीय मूल्यसहित पुनर्जागृत गर्न खोजे पनि असफल भएको ठान्नेहरू पनि छन्। अनि अमेरिका र युरोप जतिसुकै सफल, समृद्ध भए पनि विगत ५० वर्षमा चीन, जापान, दक्षिण कोरिया, भारतले गरेको प्रगति अब पछयाएरै नभेटिने गतिमा अघि बढ्नुले पनि विश्व व्यवस्थाको स्वरूप बदलिएको लेखक विश्लेषण छ। यसअघि जाकारिया र मार्टिन ज्याक्सले पनि यस्तै दाबीलाई सघाउँदै लेखेथे।यी सबै दाबीहरूका बीच एउटा प्रश्न भने बाँकी नै छ जतिसुकै आर्थिक अस्थिरताबीच पनि पश्चिमा देशहरूले निर्माण गरेको मूल्य हल्लिएन। के एसियाली देशहरू भोलिको सम्भावित संकटका दिनहरूमा आफ्नो मूल्यमा अडिएलान्? दुई दृष्टान्त पनि पुस्तकमा छन् : के चीन उदारवादतिर ढल्किँदै गएको साम्यवादको मूल्यमा अडिएला? अनि भारत आन्तरिक समस्यासित जुध्ने क्रममा विश्वकै ठूलो लोकतन्त्रको राजनीतिक मूल्य रक्षा गर्न समर्थ होला?आशंका र आशा दुवैका झिल्काहरू राचम्यानको पुस्तकमा छन्। जस्तो कि, देङ स्याओ पिङले सूत्र छाडिगएकै छन्, परिस्थितिको सूक्ष्म अवलोकन गर। शान्त भएर सामना गर। जहाँनेर छौ, आफ्नो पोजिसन् लिइहाल। सबैखाले संकेतहरू ठीक ढंगले बुझ। अनि सकिने जति उपलब्धि लिइहाल। चीनको साम्यवादी राजनीतिक बाटो नपक्रे पनि अरू एसियाली देशहरूले देङको यो सिको गर्ने सम्भावना भने त्यत्तिकै बलियो छ। विश्वव्यवस्थाको रिमोट कन्ट्रोल अब एसियाबाट चलाउने साझा स्वार्थ जो छ।"
नेलकटर,"देख्नेबित्तिकै मैले आमाको कुरा बुझें । नेलकटर ल्याएर आमाको पलङमुनि भुइँमा बसें । नेलकटरमा भएको रेतीले घोटेर उहाँको त्यो नङलाई बराबर बनाउनुपर्ने थियो । मैले यो काम गरिदेओस् भन्ने आमा चाहनुहुन्थ्यो । त्यो नेलकटर बुबाले दुई वर्षपहिले कुम्भमेलाबाट फर्किने बेला इलाहावादबाट ल्याउनुभएको थियो । नेलकटरमा एउटा नीलो काँचको सानो सितार झुन्डिएको थियो । आमाका औंला साह्रै साना भएका थिए । कत्ति पनि रगत नभएजस्ता । छाला पनि पहेंलिएको थियो । चङ्गाको कागजजस्तो, पातलो । पहेंलो पनि होइन, फुर्सो । एकदम चिसो औंला । यस्तो चिसोपना, जुन कुर्सी, मेच, ढोका वा साइकलको हयान्डलजस्ता निर्जीव चीजमा हुन्छ । उहाँको हात यति हलुङ्गो कसरी हुन सक्छ? हातको सारा वजन कहाँ गयो? त्यो भार नै सायद जीवन हुन्छ होला, जसलाई पृथ्वीले आफ्नो चुम्बकद्वारा आफूतर्फ तान्ने गर्छ । यो जीवन आमासँग निकै कम मात्र बाँकी थियो किनभने पृथ्वीले उहाँलाई तान्न बिस्तारै छोडिरहेको थियो ।उहाँको हात मेरो हातमा थियो । म बिस्तारै नेलकटरको रेतीले उहाँको नङ घोटिरहेको थिएँ । म उहाँका नङलाई निकै सुन्दर, ताजा र चम्किलो बनाउन चाहन्थें । नङ मिलाउँदा मिलाउँदै म एक पटक हाँसें । त्यसपछि मुस्कुराइरहें । आमालाई ढाडस दिने र उहाँलाई खुसी बनाउने यो मेरो आफ्नै तरिका थियो । नङ मिलाउँदै मैले आमालाई हेरें । रेतीले बिस्तारै नङ घोटिरहँदा उहाँले बडो आनन्द मानिरहनु भएको थियो । उहाँको अनुहारमा त्यो आनन्दको रङ पोतिएको थियो । त्यो आनन्द एक ठाउँमा मात्र होइन, शरीरभरि फैलिएको थियो । उहाँका आँखा बन्द थिए । मलाई पूरा एक घन्टा लाग्यो । तर, मैले एउटा मात्र होइन, सबै औंलाका नङ सुन्दर बनाइदिएँ । आमाले आफ्ना औंलाहरू हेर्नुभयो । त्यो कति कमजोर र हारको क्षण होला, जब तपाईंलाई नङले जीवनको विश्वास दिन्छन् । नङहरू सुन्दर र चिल्ला भएका थिए । आमाले मेरो कपाल मुसार्नुभयो । उहाँ केही बोल्न चाहनुहुन्थ्यो तर मैले उहाँलाई रोकें । बोल्न पाएदेखि उहाँले सोध्नुहुने थियो मैले टाउको किन ननुहाएको? कपालमा साबुन किन नलगाएको? टाउकोमा यति धेरै धूलो किन छ? कपाल किन नकोरेको?रात चिसो थियो । बाहिर ठूलो पानी परिरहेको थियो । साउनको नि:शब्द रातमा माथिमाथि आकाशबाट झरेको पानीको स्वर बेग्लै हुन्छ । एउटा गम्भीर आवाज । यस्तो आवाज मानौं, संसारको सबै हावा एउटा ठूलो भाँडोभित्र एकोहोरो घुमिरहेको छ । सबैतिरबाट बन्द भाँडोभित्र !बिहान पाँच बजे । आँगनमा पाँच जना आइमाई रोइरहेका थिए । यो रुवाइ थिएन, विलाप थियो । मैले थाहा पाएँ, आमा राति निद्रामा नै समाप्त हुनुभयो । आमा सिद्धिनुभयो ।मैले फेरि कहिल्यै उहाँका घोटिएका नङ देखिनँ । मैले त्यस रात सुत्नुभन्दा अघि मेरो सिरानीमुनि नेलकटर राखेको थिएँ । मैले त्यो नेलकटरलाई निकै खोजें । आजसम्म खोजिरहेको छु । कैयौं वर्षपछि पनि । तर, त्यो आज पनि भेटिएको छैन । थाहा छैन, त्यो कहाँ हरायो । हुन सक्छ, त्यो सजिलै भेट्न सकिने नजिकैको ठाउँमा राखिएको होला । तर, मैले बिर्सिएका कारण नभेटिएको हुन सक्छ । म अक्सर त्यसको खोजमा लाग्छु । किनभने, चीजहरू कहिल्यै हराउँदैनन् । ती त्यहीँ रहन्छन्, आफ्नो पूरा अस्तित्व र वजनका साथ । खालि हामी तिनका ठाउँ मात्र बिर्सिन्छौं ।(शनिबार सार्वजनिक हुने उदय प्रकाशका कथाहरूको संग्रह नेलकटर बाट यो कथा लिइएको हो। यी कथाहरूको नेपाली अनुवाद यज्ञशले गरेका हुन्।)"
मूसालाई वेद पढाउने मान्छे,"जीवनको ४४ वसन्त मात्र भोगेका हृदयचन्द्रसिंहको जीवन जेरीजस्तै जेलिएको थियो तर जेरीजस्तो गुलियोचाहिँ थिएन। आधुनिक नेपाली साहित्यमा दरिलो दख्खल दिएका साहित्यकार हृदयचन्द्रसिंहको जन्म १९७२ माघ १२ गतेका दिन काठमाडौँको मरुहिटीस्थित एक मध्यमवर्गीय परिवारमा भएको थियो। बाल्यकाल औपचारिक शिक्षाको रेखाबाट बाहिरै बिताएका उनलाई पाँच वर्षको उमेरदेखि नै दमले ङयाकेको थियो। रोगी भएकै कारणले पनि यिनमा पढाइको कर परेन। १७ वर्षको उमेरमा बल्ल दमबाट केही राहत पाएपछि मात्रै यिनी पढाइतिर लागे। साधारण शिक्षा उनले घरमै लिए। एक वर्षको स्कुले शिक्षाको अवधिमा उनले नेपाली स्रेस्ताको चार पास मात्रै गरे। त्यसपछि उनले जे जति शिक्षा पाए त्यो स्वतन्त्र अध्ययन र अभ्यासबाटै पाए।हृदयचन्द्रसिंह स्वयंले निरीक्षण गरेको र भोगेको यथार्थलाई आफ्नो लेखनमा कलात्मक सौन्दर्यसाथ बान्किला पारामा अभिव्यक्त गरेका छन्। काव्यात्मक शैलीका उनका निबन्ध, आख्यान तथा नाटकहरू पनि पढ्नयोग्य छन्। आफ्ना कुरालाई कस्तो शब्द र वाक्यमा भन्नुपर्छ भन्नेमा उनी सिपालु लेखक हुन्। उनी कसैको पछि नलागी आफैंले बेग्लै बाटो बनाएर हिँडेका थिए। हृदयचन्द्रसिंह सहानुभूतिका लागि पढ्नुपर्ने लेखक पनि होइनन्। तथापि केही नेपाली आलोचकहरू उनीप्रति सहानुभूति राख्छन् भने केही आलोचक उनीप्रति उदासीन देखिन्छन्। केहीले उनको विशिष्टतालाई खोज्नुको साटो उनका सीमित रचनालाई ध्यानमा राखेर समालोचना गरिदिँदा पनि उनका केही विशेषता छायामा पनि परेका छन्।हृदयचन्द्रसिंहले पनि साहित्य लेखनको प्रारम्भ कविताबाटै गरेका थिए। एउटा कविता लेखर हौसिँदै उनी कहलिएका कवि लेखनाथ पौडेललाई देखाउन गएका थिए। तर लेखनाथले उनको झाँको यसरी झारिदिए कि कविता लेखेर उनले ठूलो गल्ती गरेका छन्। अझ हृदयचन्द्रसिंहमा अल्पशिक्षा मात्र भएको थाहा पाएर लेखनाथले कविता लेख्नु उनका निम्ति असम्भव भएको भनेर फर्काइदिए। कविवर लेखनाथको तिरस्कारले हृदयचन्द्रसिंहको जीवनमा इन्धनको काम गर्यो। त्यसपछि उनी अजेय निश्चयका साथ स्वतन्त्र अध्ययन र लेखनमा जुटेका थिए।हृदयचन्द्रसिंहले हौसला र धैर्यको सहाराले शब्दकोशलाई अगाडि राखेर शब्द ज्ञान बढाउँदै लगे। महिनौंको प्रयासपछि उनले लेख्न सिके। उनको प्रकाशित भएको पहिलो रचना मातृस्नेह शीर्षकको प्रबन्ध थियो। त्यसलाई लेख्न उनले तीन महिना लगाए। एकजना पढेका साथीले छसात पटक संशोधन गरिदिएपछि बल्ल त्यो तयार भएको थियो। त्यति बेला उनी १८ वर्षका थिए र त्यही रचनाबाट उनले आफ्नो नाम चन्द्रप्रसादलाई फेरेर हृदयचन्द्रसिंह राखेका थिए।हृदयचन्द्रसिंहको साहित्यिक पत्रकारितामा पनि उल्लेखनीय योगदान छ। उनैको सम्पादनमा प्रकाशित भएको मासिक पत्रिका साहित्यस्रोत त्यति बेलाको उत्कृष्ट साहित्यिक पत्रिकामध्येको एक थियो। त्यही पत्रिकामा पहिलोपल्ट उनले शंकर लामिछानेको लेख हाम्रो समाजमा नारीको मूल्य लाई प्रशंसा गर्दै छापिदिएका थिए। तिनै शंकर लामिछानेले आफ्नो पुस्तक बिम्ब प्रतिबिम्ब मा हृदयचन्द्रसिंहका बारेमा लेखेका छन्, उहाँमा के छ त्यस्तो, जो लेख्ने विषय बनाऊँ। उहाँमा जे पनि छैन छ। पढ्न सकेको छैन, लेख्न सकेको छैन,पैसा बटुल्न सकेको छैन, नाउँ कमाउन सकेको छैन। उहाँ न हृदयचन्द्र हो न सिंह। हृदयका कुरा भनूँ भने क्षयरोगले ग्रहण लगाएको छ। सिंहको कुरा हो भने उहाँमा सिंहझैं झम्टेर हातमा सिकार लिन सक्ने क्षमता पनि छैन। मैले नहिले पनि उहाँको बारेमा सोचेँ मेरो मनमा एउटा विचार अनायास आयो यस मान्छेमा यस्तो चीज छैन, छैन जसलाई पाउन यो मान्छे सधैँ अटुट परिश्रम गरिरहेछ। अनुहारमा थकाइको स्पष्ट झलक लिएर ऊ अझ परिश्रम गर्नु दुस्साहस गर्दछ। फर्मासी अड्डामा नौसिन्दाको जागिर खाएका हृदयचन्द्रसिंहले पछि नेपाली भाषा प्रकाशन समितिमा ग्रन्थकार भई काम पनि गरे। दरबार हाइस्कुल र स्रेस्ता पाठशालामा केही समय पढाए पनि। २००४ मा नेपाल साहित्य परिषद् ले गरेको निबन्ध प्रतियोगितामा उनको जुँगा शीर्षकको निबन्ध प्रथम भयो। त्यसैताका शब्दशुद्धि विज्ञानका लागि केशरशमशेरले पनि उनलाई नगदसहित पुरस्कृत गरेका थिए। २००५ सालमा विराट साहित्य सम्मेलनमा उनले सुनाएको निबन्ध मूसालाई वेद पढाउने धुनमा का कारण भने उनले निकै तनाव झेल्नुपरेको थियो। तत्कालीन सरकारले उनीमाथि अनेक आरोप लगाई त्यो निबन्धमाथि आपत्ति जनाएको थियो। ६ महिनाको रस्साकस्सीपछि उनले सुखको श्वास फेरेका थिए।२००७ को क्रान्तिमा सहभागि उनलाई कार्यालयबाटै गिरफ्तार गरियो। क्रान्ति सफल भएपछि अढाई महिनादेखि काराबासमा रहेका उनी मुक्त भए। जेलमुक्त भएपछि उनले राजनीतिक पत्रिका जागरण साप्ताहिक मा सम्पादक भएर काम गरे। काठमाडौं नगरपालिकाको मुखपत्र जनचेतना को पनि सम्पादन गरे । आफ्नो कलमलाई उज्यालोको मसीमा चोपेर जीवनको अध्यारोमा खनाइरहेका उनले चेतनाको अन्तर्यात्रामा भने भीषण मानसिक यातना भोगिरहेका थिए। उनी बिना स्याहारका त्यो जंगली बिरुवाजस्तै थिए जसको पात आँधीहुरी र असिनापानीले झारिदिएको छ र पनि सकीनसकी उभिरहेको छ।विपन्नताकै कारण उचित औषधोपचार गर्न नसकिरहेका उनलाई २००७ पछि तत्कालीन राजा त्रिभुवनले दरबारमै बोलाएका थिए। दम र क्षयरोगको उपचारसँगै बस्नलाई राम्रो आवासको व्यवस्था मिलाइदिने त्रिभुवनको प्रस्तावलाई उनले स्विकारेनन्। सट्टामा उनले त्रिभुवनसित जागरण साप्ताहिक का लागि अन्तर्वार्ता मागे र उनी अन्तर्वार्ता लिएर फर्के। भनिन्छ, त्रिभुवन हृदयचन्द्रसिंहका किताब दरबारमा मगाएर पढ्ने गर्थे। लेखकका रूपमा हृदयचन्द्रसिंह त्रिभुवनका प्रिय थिए। तथापि त्रिभुवनबाट फाइदा लिन उनले पटक्कै चाहेनन्। बरु, हृदयचन्द्रसिंहले नेपालका प्रथम जननिर्वाचित प्रधानमन्त्री (साहित्यकार पनि) बीपी कोइरालासित भने औषधोपचारका लागि सहयोगको अपेक्षा गर्दै भेट गर्न खोजेका थिए। तर उनको अपेक्षामाथि उपेक्षा भयो। यद्यपि विश्वेश्वर हृदयचन्द्रसिंहका लागि गोठाले र विजय मल्लजस्तै प्रिय कथाकार रूपमा रहिरहे। हृदयचन्द्रसिंहको जीवनको पहिलो र अन्तिम शत्रु भनेकै क्षयरोग थियो। क्षयरोगले पछारेपछि उनले केही समय टोखास्थित टोखा स्वास्थ्य निवास मा उपचार गराए। त्यहाँ उनको स्वास्थमा अपेक्षाकृत सुधार नभएकाले उनी भारतको मद्रास स्थानिटोरियममा उपचारका लागि गए। जहाँ उपचारका क्रममा उनको ७ वटा करङ काटियो, त्यसपछि उनी रोगमुक्त भई नेपाल फर्किए । शारीरिक स्वास्थ्य खराब भए पनि हृदयचन्द्रसिंह मानसिक रूपमा सदैव स्वस्थ रहे। उनले रोगी मानसिकता र जीर्ण चिन्तनको कहिल्यै प्रदर्शन गरेनन्। न रुन्चे साहित्य नै लेखे। जनमुखी साहित्य नै उनको लेखनको केन्द्रीयतामा रहयो। समाजको वस्तुस्थिति र अन्तरविरोधलाई नै उनले केलाइरहे। । तत्कालीन समाजको अहंमा भने उनले निरन्तर प्रहार गरिरहे।हृदयचन्द्रसिंहको दुर्भाग्य कि उनको निको भइसक्यो भनिएको व्यथा फेरि बल्झिदियो। तत्कालीन भारतीय राजदूत भगवान सहायको पहलमा २०१४ सालमा उनलाई उपचारका लागि भारतको भोपाल पठाइयो। हृदयचन्द्रसिंह उपचारको क्रममा भोपालमा अढाई वर्ष बसे। केही सुधार आएपछि उनी नेपाल फर्कन चाहे, सायद न्यास्रिएका थिए। डाक्टरहरूले अझै केही समय भोपालमै बस्नुपर्छ भनेका थिए तर उनले मानेनन्। फर्किने नै भएपछि डाक्टरहरूले दैनिक नियम, औषधि सेवन तथा परहेजका बारेमा एउटा तालिका लेखेर पठाए। यदि त्यस तालिकालाई पालना गर्ने हो भने हृदयचन्द्रसिंहको अरू १४१५ वर्षसम्म आयु लम्बिने पनि डाक्टरहरूले बताएका थिए। भोपालका डाक्टरले उनको स्वास्थ्यस्थिति र आगामी दिनमा उनले पालन गर्नुपर्ने नियमहरूबारे सूचना राजदूत सहायलाई पनि दिएका थिए। राजदूत सहायले पनि थापाथलीमा उनका लागि सुहाउँदो बगैंचासहितको घर किनेर दिन चाहेका थिए । सहायले पटकपटक प्रस्ताव स्विकार्न अनुरोध गरे तर हृदयचन्द्रसिंहले मानेनन्। अन्तमा सहायले केही त गर्न दिनुस् भने। त्यसपछि हृदयचन्द्रसिंहले भोपालमा बस्दा हिन्दीमा लेखेको आत्मपरक निबन्धका किताब ऐसा मै सोचता हुँ लाई छापिदिनुस् भने। केही समयपछि सहायको कार्यकाल पूरा भयो। उनी भारत फर्किने भए। फर्कंदा हृदयचन्द्रसिंहको त्यो निबन्ध किताब छाप्ने सम्पूर्ण व्यवस्था मिलाइदिए। त्यसको केही समयपछि हृदयचन्द्रसिंह पनि नफर्कने बाटो लागे। २०१६ साल माघ १० गते हृदयचन्द्रसिंह सधैंका लागि धर्ती छाडे। पुस्तक छापिएर आउँदा ढिलो भइसकेको थियो। उनले त्यो पुस्तकको मुख पनि हेर्न पाएनन्।निबन्धकारका रूपमा हृदयचन्द्रसिंह कतै उत्तेजित छैनन्। पेचिलो टिप्पणी र सन्दर्भहरूले उनका निबन्धहरूलाई अत्यन्तै चोटिलो बनाएको छ। प्रारम्भमा छन्द कविता लेखेका उनले पछि छन्दलाई छोडेर गद्यतिर लागे। उनले थोरै गद्य कविता लेखेका छन्। एउटा गरिब, छोरोसित लगायत आठ दसवटा कविता नेपाली साहित्यकै उपलब्धि मान्न सकिने खालका छन्। कथा, उपन्यास, नाटकमा पनि उनले स्तुत्य प्रयास गरेका छन्। समालोचना, शब्दशुद्धि विज्ञान, चिन्ह परिचय जस्ता पुस्तकमा गरेको काम पनि उल्लेखनीय र विशिष्ट छ। नेपालभाषामा पनि उनका थुप्रै सिर्जनाहरू छन्। हृदयचन्द्रसिंह लेखन मानिसको अन्तरवेदनालाई आम मानव जगत्मा प्रस्तुत गर्ने कुरामा अब्बल छ। उनका उपन्यासहरू एक चिहान र स्वास्नीमान्छे, निबन्धहरू जुँगा र तीस रुपियाँको नोट, समालोचनाहरू भानुभक्त एक समीक्षा, नेपाली काव्य र प्रतिनिधि कवि छन्। साथै गंगालालको चिता सहित थुप्रै एकांकी नाटक तथा कविताहरूले साहित्यले शासन सत्ता र राजनीतिक वादहरूमा रुमल्लिएको समाजलाई ब्युँझाउने कोसिस गरेका छन् उनले। समाजको दु:ख बोल्ने, मानिसका गरिबी, अभाव, दु:ख र पीडाको मल्हम बन्ने साहित्य नै हृदयचन्द्रसिंह दिएका छन्। (कृष्णप्रसाद पराजुलीको पन्ध्र तारा र नेपाली साहित्य, शंकर लामिछानेको बिम्ब प्रतिबिम्ब लगायतका हृदयचन्द्रसिंहबारे लेखिएका विभिन्न लेखहरूमा आधारित।)"
सामसङ साम्राज्य कतिन्जेल ?,"केही एक दशकअघिसम्म फिनल्यान्डको अर्थतन्त्रको मेरुदण्ड नोकिया र अहिले दक्षिण कोरियाको अर्थतन्त्रको मुख्य खम्बा सामसङबीच समानता के भने दुवै आआफ्नो समयमा आआफ्नो देशको अर्थतन्त्रको ठूलो हिस्सा हुन्। दुई कम्पनीबीच फरकचाहिँ के भने फिनल्यान्डको अर्थतन्त्र नोकियाको विस्तारसँगै डोरिएको थियो तर सामसङको साम्राज्य कर छली, भ्रष्टाचार र छलकपटसँग जोडिएको छ। तर पनि कोरियामा कम्पनीको साख भने गिरेको छैन किनकि उनीहरूको जीवनको अभिन्न ब्रान्ड हो सामसङ र यसले अर्थतन्त्रमा ठूलो टेवा दिएको छ। यही नै कम्पनीको टिकिराख्छ भन्ने सामथ्र्य हो। तर, विश्व बजारमा यसको ब्राण्न्ड भ्यालु कति छ भन्ने कुराको निष्कर्ष निकाल्न भने उसले चाँडै सार्वजनिक गर्ने भनेको ग्यालेक्सी एस एट नै कुर्नुपर्छ।बजार र राजनीतिसँग जोडिएको यो दु:खद अवस्था झेलिरहेको सामसङले थोम्सनको भनाइ भने सम्झिनैपर्ने हुन्छ, यदि तिमीलाई आफूले किन जिते भन्ने कारण थाहा छैन भने त्यो निकै खतरनाक हुन्छ।एजेन्सीको सहयोगमा"
एउटा फरक गन्तव्य,"पाहाडको टुप्पामा लमतन्न सुतेको फाँट। हिमालको काखैमा मैयुङडाँडा उसैगरी अडेको छ, गोरुको काँध जस्तै गरी मैयुङ चुचुरो माथितिर उठेको छ। खुलेको मौसम, पारिलो घाम अनि नीलो आकाश। पारिपट्टि सेताम्मै टल्कने हिमालको हसिलो मुस्कान। आन्तरिक तथा बाह्य पर्यटनको प्रचुर सम्भावना बोकेको मैयुङडाँडामा यति बेला साँच्चिकै उमंग छाएको छ। वारिपारिका नजर विछट्टै एकोहोरिएका भेटिन्छन्। भोजपुरको उत्तर पश्चिम र खोटाङको उत्तर पूर्वी सिमाना, दुई जिल्लाबीचको संगमस्थलहो यो । यो भोजपुरको दोभाने, खार्ताम्छा, किमालुङ र तिम्मा गाविस र खोटाङको फेदी गाविसको बीचमा पर्छ। स्थानीय स्तरमा यसलाई साउनेडाँडा पनि भन्छन्। आन्तरिक पर्यटकहरू यहाँ आई टाढाटाढाका प्राकृतिक सुन्दरताको दृश्यावलोकन गरेर ओरालो झर्छन्। यहाँबाट झरेर उनीहरू हाँसपोखरीमा पुग्छन्। चौरीगाई र भेडाबाख्रा पनि यहाँका मुख्य आकर्षण हुन्। हिउँद लागेसँगै चौरीगाई र भेडाबाख्रा बेंसी झारिएका छन्। यस बेला मैयुङ घुम्न जानेले चौंरी हेर्न बेंसी खर्कसम्म मात्रै पुगे हुन्छ। अचेल घुम्न गएकालाई ढुंगाकै मात्र गाह्रो र बाँसको चित्राले छाएका खाली गोठमा लुकामारी खेल्ने अवसर जुर्छ। घरेलु रक्सीसँग लोकल भालेको सेकुवा खाने, नाँच्ने, गाउने, रमाइलो गर्ने यहाँका अन्य विशेषताभित्र पर्छन्। जंगलको बीचमा आगो दन्काएर पालेको लोकल भाले रक्सीसँग खाँदा ढुंगेयुगको बारेमा सानामा पढेको कथाको झझल्को दिन्छ, भर्खरै घुमफिर सकाएर आएका मोहन दुरालले आफ्ना अनुभव सुनाए। भोजपुर सदरमुकामदेखि ५० किमि टाढा पर्छयो स्थान । पदलै हिँड्दा पूरापूर एक दिन लाग्छ। जति नै दु:खकष्ट भए पनि मैयुङको साथमा रमाउन चाहने आँट कसेरै उकालो, ओरालो, घनघोर जंगल हिँड्छन्। बोया गाविसको भीरथाप्लामा उत्तरी दिंला जाने जिल्ला सडक पर्छजुन सदरमुकामदेखिको दूरी १३ किमि टाढा छ। दिंला जाने गाडीमा आकलझुकल त्यहाँसम्म चढ्न पाइन्छ। नत्र पदलको विकल्प छैन। मैयुङ झन्डै ३८ सय वर्गमिटरमा फैलिएको छ। पूरै क्षेत्रफलमा घुमफिर तथा अवलोकन गर्न एक हप्ताको समय निकाल्नुपर्छ। नत्र यात्रा अपूरै हुन्छ। मैयुङ घुमेर कहिल्यै धित मर्दैन, यसको आकर्षण अलग्गै छ, आधा दर्जनभन्दा बढी अवलोकन अनुभव लिएका किमालुङका वुद्ध तामाङले बताए। गुराँस फुल्ने सिजन, वसन्त ऋतुका नयाँ पालुवा र नयाँ वर्षको आगमनसँगै जिल्लाभित्र र बाहिरका पर्यटक यहाँ आउने गर्छन्। चैत अन्तिम हप्ता र वैशाख पहिलो हप्ता यी दुई हप्तामा घुमफिर गर्ने, वनभोज खानेको बर्सेनि घुइँचो लाग्ने गरेको खोटाङ फेदी गाविसका दुर्गा राईले बताए। एडमन्ड हिलारी पदमार्ग यही डाँडा भएर जान्छ। किमालुङका सुवास तामाङले विदेशी पर्यटकलाई यही मार्ग भएर थुप्रै पटक हिमाली क्षेत्र पुर्याएका छन्। उनी विगत लामो समयदेखि विदेशी पर्यटकको पथप्रदर्शकको काम गर्दै आएका छन्। सगरमाथा आरोहणका क्रममा हिलारीले दोभाने गाविस हँुदै गएकाले मैयुङलाई समेत विदेशी पर्यटकले विशेष महत्त्वका साथ लिने गरेका तामाङले बताए। अधिकांश विदेशी पर्यटकहरू यही हिलारी मार्ग हुँदै हिमाली भेग पुग्छन्। संखुवासभाको तुम्लिङटार विमानस्थलमा ओर्लिएर भोजपुरको कात्तिके, नेपालेडाँडा, मझुवा, केदाककाउले, ताँबुटार, चौकीडाँडा, दोभाने हुँदै तथा सदरमुकामबाट सुन्तले, बागखोर, भीरथाप्ला, थामडाँडा हुँदै मैयुङ पुग्ने गरेका पत्रकार किरण राईले बताए। असोज महिनादेखि यताको सिजन घुमफिरका लागि उपयुक्त मानिए पनि विदेशी पर्यटक जुनसुकै समयमा आउने गर्छन्। हुस्सु, कुहिरो लाग्ने बर्खामा आइपुगेका पर्यटकले सोचेजस्तो अनुभूति लिन पाउँदैनन्। मैयुङको ऐतिहासिक महत्त्व विश्व कीर्तिमानसंग जोडिए पनि पर्यटन व्यवसाय र जानकार पथप्रदर्शकको अभावले विदेशी पर्यटकबाट ओझेलमा परेको बोया ९ की लाक्पादिकी शेर्पाले बताइन्। विदेशी भित्र्याउन सके आन्तरिक अर्थतन्त्र मजबुत हुने भए पनि सरकारले पर्यटन क्षेत्रमा लगानी गर्न नसकेको उनको गुनासो छ।संस्कृतिविद् कमलजंग राईका अनुसार बान्तवा भाषाको माङ र युङ दुई शव्द मिलेर मैयुङ बनेको र उक्त ठाउँलाई कालान्तरमा सोही नाम भनिएको हो। माङको अर्थ कुलपितृ र युङको अर्थ बस्ने ठाउँ बुझाउँछ। उहिले किराती राजाले आफ्ना कुलपितृ त्यही डाँडामा राखेका थिए। त्यसैताका पोखरीमा जंगली हाँस आएर खेल्ने, पौडने गरेकाले पोखरीको नाम हाँसपोखरी रहन गएको राईले बताए। सिजनमा कस्तुरी, घोरलजस्ता दुर्लभ बन्यजन्तु तथा राष्ट्रिय पक्षी डाँफेचरी प्रत्यक्ष देख्न सकिन्छ। माथिल्लो डाँडामा सत्ययुगमा रानीले तान बुन्न प्रयोग गरेको ठूला र चेप्टा चट्टानसमेत अवलोकन गर्न सकिन्छ।"
सिनेमाको अवसान,"अत्यधिक बजेटका कारण फिल्मले छिटोभन्दा छिटो पैसा जम्मा गर्नुपर्ने भयो। नाफा कमाउनु छ भने प्रदर्शनको पहिलो महिनामै लगानी उठाउनुपर्ने बाध्यता आइलाग्यो। अनि यही अभियानसँगै ब्लकबस्टर सिनेमाहरूको जगजगी सुरु भयो र कम बजेटमा बनेका सिनेमाहरू छायामा पर्न थाले। सिनेमाको हलमा बाँच्ने आयु घट्दैघट्दै किताब पसलको सेल्फमा किताब बच्ने आयु जति हुन लाग्यो। धेरै फिल्महरू सीधै भिडियोमा जाने गरी डिजाइन हुन थाले। अनि बिस्तारै सिनेमा थिएटरहरू निरन्तर रूपमा बन्द हुन पुगे। धेरै सहरहरूमा एउटा सिंगो थिएटर भेट्न गारो हुन थाल्यो र सिनेमा घरायसी मनोरञ्जनको रूपमा बदलियो।अमेरिकामा गुणात्मक स्वरूपको अपेक्षा घट्दै जाँदा र नाफामुखी अपेक्षा बढ्दै जाँदा फ्रान्सिस फोर्ड कोपला र पौल स्क्रादरजस्ता कलात्मक रूपमा गम्भीर सर्जकहरूले आफ्नो उत्कृस्ट काम गर्न कहिल्यै पाएनन्। आफ्नो करिअरको अन्तिम दशकतिर दु:खी भाग्य बोकेर बिदा भएका महान् सर्जकहरूको नियतिले यसको दुर्दशा देखाउँछ। कहाँ ठाउा छ अब? हाँस जुर्गेन साइबरबर्गजस्ता सर्जकहरूका लागि जसले सम्पूर्ण रूपमा फिल्म बनाउने कामबाट सन्न्यास लिइदिए। अथवा गोदार्दको दुर्दशा हेरौं जो सिनेमाको इतिहासबारे सिनेमा बनाइरहेका छन् जुन उनले भिडियोमा बनाइरहेका छन्। आफ्नो चामत्कारिक तर छोटो करियरको अन्तिम दुई सिनेमाको बजेट र कास्टलाई अन्तर्राष्ट्रियकरण गर्न ठूलो संकट खेपे, आन्द्रे तार्कोब्सकीले र रुसी पुँजीवादको नीरस छायामा आफ्ना सब्लाइम सिनेमाहरू बनाउन कहाँबाट पैसा पाइराख्लान् अलेक्जेन्दर सकुरोवले? आदिइत्यादि।वास्तवमै, सिनेमाको प्रेम धमिलो भएको छ। मान्छेहरू अझै पनि हल जान मन पराउँछन् र कोही अझै ध्यान दिन्छन् र केही विशेष अपेक्षा गर्छन् जुन सिनेमाबाट आउन आवश्यक छ र तिलस्मी सिनेमाहरू अहिले पनि बनिरहेका छन्।तर अहिलेका युवाहरूमा सिनेफिलिक प्रेमचाहिँ हराएर गएको छ। जुन एउटा विशेष स्वादको प्रेम मात्र होइन बरु सिनेमाको विगतको गाथालाई निरन्तर हेर्ने र अध्ययन गर्ने गहिरो भोक र प्रेम हो, जुन गजबले हराएर गएको छ। सिनेफिलिया आफैं आक्रमणको सिकार भएको छ। मिति नाघेको, पुरानो, भद्दा र तल्लो दर्जाको जस्ता हतियारहरूले हानेर सिनेफिलियालाई सिध्याएको छ।सिनेफिलिया यो संकेत गर्छ, कि सिनेमा अनुपम हुनुपर्छ। जुन ताजा र जादूमय अनुभूति हुनुपर्छ। सिनेफिलिया भन्छ हलिउडले रिमेक गरेको गोदर्दको ब्रेथ्लेस भन्ने सिनेमा, ओरिजिनलजस्तो राम्रो कुनै हालतमा हुन सक्दैन।यो महान् औद्योगीकरणको जुगमा सिनेफिलियाको कुनै अस्तित्व नै छैन। सिनेमालाई एक काव्यिक जिनिसको रूपमा स्थापित गराउने अभियानलाई हाँक्न सिनेफिलिया कमजोर भइसक्यो। अब सिनेफिलियासँग यत्रो बल छैन ताकि उसले सिनेमा उद्योगको बाहिर बसेर चित्रकार र लेखकले जसरी सिनेमा बनाउने इच्छालाई उजागर गर्न सकोस्। एउटा दृढ विश्वास र आस्था हारिसकेको छ।सिनेफिलिया मरेको छ भने सिनेमाहरू पनि मृत छन्। चाहे जतिसुकै सिनेमाहरू बनुन्। असाध्यै राम्रा सिनेमाहरू बन्दा र बनिरहँदा पनि सिनेफिलियाको अभावमा यो नोसन मृतप्राय: छ। साँच्चै सिनेमालाई बिउँताउने हो भने अब एउटा नयाँ खालको सिनेफिलिया विश्वव्यापी रूपमा जन्मनु अत्यावश्यक छ।अनुवाद : मनोजबाबु पन्त"
संसारलाई सरसर्ती चियाउने झ्याल,"मेरो व्यक्तिगत अनुभव पनि जापानमा त्यस्तै रहयो। २०१५ को महाभूकम्प आउनु केही अगाडिसम्म कान्तिपुर मिडिया ग्रुपका अध्यक्ष र म टोक्योमा थियौं। हामी टोक्योबाट बैंकक हुँदै थाई विमानबाट काठमाडौं अवतरण गर्ने क्रममा उक्त भूकम्पको पहिलो र सबैभन्दा ठूलो झट्का आएको थियो। हाम्रो विमानचालकले करिब ४० मिनेट आकाशमा जहाज उडाएर काठमाडौं विमानस्थलको स्थिति आकलन गर्न नसकेपछि अन्तत: जहाज पुन: बैंकक फिर्ता लगे। बैंकक एयरपोर्टमा इन्टरनेटको कनेक्सन पाउनासाथ हामी दुवै आआफ्नो फोनमा इमेल हेर्न थाल्यौं। जहाँ हाम्रै हालखबरबारे जानकारी लिन अत्यन्त आतुर हुनेमा तिनै जापानीहरू थिए, एक दिनअगाडि मात्र चिनजान भएका त्यहाँका पत्रकार र रेस्टुरेन्टमा प्लेन चढ्नुअगाडि साधारण चिनजान भएकाहरू (हामीले आफ्नो बिजनेस कार्ड दिएका थियौं)। पछिसम्म तीमध्ये एक जनाले मलाई इमेलमा हाम्रो अवस्था सोध्दै कस्तो खाले सहयोग गर्न सकिन्छ भन्ने जिज्ञासा राखिरहे। जीवा लेख्छन्, मैले थाहा पाएका जापानीहरूका विशेषता थुप्रै रहेछन्। गोरा, होचा, चिम्सा आँखा भएका, विनम्र, विनम्रशील र शालीन व्यक्तित्वका धनी, असाध्यै सहयोगी, झुकेर मात्र कुरा गर्ने तर व्यवहारमा चाम्रा, आफ्नो कुरा हतपत नखोल्ने, बाहिरबाट हेर्दा सोझाजस्ता तर मनका उत्पात बाठा। पुस्तकमा कतिपय ठाउँमा कुनै सहर र सभ्यताको तुलनात्मक हिसाबले सरसर्ती वर्णन गरेपछि लेखकले संक्षिप्त रूपमा सूक्ष्म दृष्टिले माथिका जस्ता मानवीय क्षमता पनि उजागर गरेका छन्। लेखकको विशेष दख्खलचाहिँ उनले लामो समय विताएका युरोप, त्यसमा पनि खास गरेर पूर्वी युरोप र तत्कालीन सोभियत संघको नियात्रामा देखिन्छ अस्थिरताको बादलमा युक्रेन मा। रुस र युक्रेनका जनताबीचको अत्यन्त अप्ठयारो सम्बन्ध, युक्रेनी प्रशासनमा हुने गरेको पदको दुरुपयोग र नेपाली कर्मचारीतन्त्रमा जस्तै देखिने नांगो भ्रष्टाचारलाई उनले उजागर गरेका छन्। युक्रेन यात्राको क्रममा उनले भोगेका अप्ठयारा सायद नेपाली पासपोर्टमा यात्रा गर्ने हामी सबैले कुनै न कुनै समयमा भोगेकै हौं, खास गरेर अध्यागमनको समयमा।देश टुक्रिँदाको दुर्दशा सोभियत संघको पन्ध्रवटा गणराज्यमध्ये सबैभन्दा पिछडिएको ताजकिस्तानबारेमा हो। १९८० को दशकमा सोभियत संघ पेरेस्त्रोइका र ग्लास्तनोस्तको असरमा वा अवसरमा आइसकेको थियो। र, संघको विखण्डनको दरार पनि सुरु भइसकेको थियो। रुसी जातिको प्रभाव विभिन्न गणराज्यमा घट्दो थियो भने उनीहरू रुस फर्कने क्रम बढ्दो। सोभियत संघका पूर्वी गणराज्यमा पनि विखण्डनपछि जातीय दंगा र गृहयुद्ध भएका हुन्। जीवा लख्छन्, तर सबैभन्दा बढी चपेटामा परेको गणराज्य भने ताजिकिस्तान नै हो। युरोपको सेरोफेरो पढ्ने क्रममा नै एउटा कुरा पनि थाहा भयो जीबाको प्रथम पुँजी संकलनको रहस्य। उनी खुला अर्थतन्त्र अँगालेको तत्कालीन पश्चिम जर्मनीबाट सामान ल्याएर विदेशी सामग्रीका भोका रुसीहरूलाई बेच्थे। आफ्नो वर्तमान सफलता र विश्व दर्शनको ठूलो श्रेय खुलेर रुस र सोभियत संघलाई दिएका छन् उनले। जीवाले ३५ वर्षयता अनुशासित रूपले जेहनदार विद्यार्थीले जस्तै डायरी राखेका छन्। यिनको भाषामा राम्रो पकड छ। नयाँ कुरा सिक्ने, बुझ्ने जिज्ञासु स्वभाव पनि उत्तिकै देखिन्छ यिनमा। एउटा सफल नियात्रा लेखकका लागि यो आफैंमा ठूलो गुण हो। यिनै आधारमा विश्वास गर्न सकिन्छ, आउने दिनमा जीवाजीले रुसका प्रसंग सँगालेर अझ परिस्कृत नियात्रा निकाल्नेछन्।"
चन्द्रनिघण्टु: आयुर्वेदको उपहार,चन्द्रनिघण्टु:प्रकाशक : सिंहदरबार वैद्यखाना विकास समितिमूल्य : २५ सय रूपैयाँ(प्रतिखण्ड)
शिक्षाको जीवनसाइनो,"धेरै विद्यार्थीले गणित र विज्ञानका क्लिष्ट सूत्र घोक्छन्, परीक्षामा अंक प्राप्त गर्छन्। तर हाम्रो जीवनमा तिनले पार्ने प्रभाव, सूत्रका आधार र उपयोगिताजस्ता नीरस विषयमा पढ्ने र पढाउने दुवैले खासै खोजी गर्दैनन्। यही समस्यालाई अधिकारी एउटा टेस्ट टयुबबाट अर्कोमा खन्याएको मर्करी सँग तुलना गर्छन्। एउटा टेस्ट टयुबबाट अर्कोमा मर्करी खन्याउँदा खाली भएको टयुबमा मर्करीको कुनै संकेत बाँकी रहँदैन, उनी भन्छन्, हाम्रो पठनपाठन ठीक यस्तै भएको छ। सिकाउने शिक्षककै चेतना र सीपलाई शिक्षाले असर गरेको छैन, मर्करीले टेस्ट टयुबलाई नभिजाएको जस्तै। पनौतीको इन्द्रेश्वर माविबाट २०३२ सालमा शिक्षण पेसा सुरु गरेदेखि नै उनले शिक्षालाई मानिसको चेतना र सीपसँग जोडेर व्यक्तित्व विकास र समाज परिवर्तनमा आग्रसर गराउने प्रयास निरन्तर जारी राखेका छन्। त्यसैको पछिल्लो उपजका रूपमा उनले तयार गरेको रचनात्मक विज्ञानसँग सम्बन्धित गरेरै जानौं पुस्तक विद्यालय शिक्षक र शिक्षार्थीका लागि मात्र लक्षित नभई विज्ञानप्रति रुचि राख्ने सबैका लागि उपयोगी देखिन्छ। काठमाडौँ विश्वविद्यालयका संस्थापक उपकुलपति सुरेशराज शर्माको शब्दमा अधिकारीले यस पुस्तकलाई कलिलो मस्तिष्कदेखि पाको तर जिज्ञासु मस्तिष्कका लागि प्रत्येक दिन नियाल्ने सूत्रकै रूपमा प्रस्तुत गरेका छन्। पुस्तकमा प्रस्तुत साठीवटै प्रयोगहरूले रहस्यजस्ता देखिने कुराहरू त व्यवहारमै उतार्न सकिँदारहेछन्, त्यो झनै रोचक छ, शर्माले पुस्तकको भूमिकामा लेखेका छन्। शर्माले भनेजस्तो अधिकारीले विज्ञानलाई रहस्यका रूपमा नभई जीवनमा प्रयोग भइरहेको सरल नियमका रूपमा बुझ्न सकिने बिदाका रूपमा प्रस्तुत गरेको देखिन्छ। नेपाली र अंग्रेजी दुवै माध्यममा प्रकाशित ७२ पृष्ठको सचित्र पुस्तकलाई विज्ञानको सानो प्रयोगशालाकै रूपमा अध्ययन गर्न सकिन्छ। रंगीन चित्र सामग्री तर संक्षिप्त व्याख्या गरिएका विज्ञानका सिद्धान्तलाई प्रयोगात्मक बनाउने क्रममा उनले सम्पूर्ण रूपमा स्थानीय स्रोतसामग्रीको प्रयोग गरेका छन्। विज्ञान शिक्षणलाई साहित्य र समाजशास्त्रभन्दा फरक तरिकाले अध्यापन गर्नुपर्छ भन्ने अनुभवलाई उनले पुस्तकमा स्थापित गर्न खोजेका छन्। तसर्थ पुस्तकले अध्येतालाई विज्ञानका नयाँ सूत्र दिंदैन, बरु व्यक्तिमा वैज्ञानिक धारणाको विकास गर्न मद्दत गर्नेछ। उनैले भूमिका उल्लेख गरेजस्तो विज्ञानले मानिसलाई यन्त्र मानव होइन, विवेकी र सिर्जनशील बनाउन मद्दत गर्नुपर्छ। यसका लागि उनले तयार गरेका ५ दर्जन प्रयोगात्मक उदाहरणले विज्ञानलाई प्रमाणित ज्ञानका रूपमा बुझ्न मद्दत गर्न सक्छ, जहाँ उनले कम्पास बनाउने तरिकादेखि ग्रहण कसरी लाग्छसम्मका विषय समेटेका छन्। हाम्रै घर वरपर पाइने सामग्रीबाट पिनहोल क्यामेरादेखि केवलकारसम्मका अत्याधुनिक यन्त्र कसरी सञ्चालन गरेर देखाउन सकिन्छ भन्नेजस्ता थुप्रै प्रयोग पुस्तकमा छन्। अधिकारीले विज्ञान शिक्षका रूपमा आफूले तयार पारेका शिक्षण सामग्रीलाई अवकाशपछिको समयमा पनि अझ परिस्कृत गरी विभिन्न सामुदायिक विद्यालयमा पुर्याउने स्वयंसेवी प्रयास गरिरहेका छन्। २०६९ मा पूर्णसञ्जीवनी माध्यमिक विद्यालय धुलिखेलबाट अवकाश पाएयता अधिकारीले काभ्रे, सिन्धुपाल्चोक, रामेछाप, दोलखा, सिन्धुली, धादिङ, नुवाकोट, मुस्ताक र काठमाडौँ उपत्यकाका १ सय ३० भन्दा बढी सामुदायिक विद्यालयमा विज्ञानका प्रयोगात्मक नमुना कक्षा सञ्चालन गरेका छन्। अवकाशपछि सरकारले उपलब्ध गराइरहेको निवृत्तिभरण पनि कामै नगरी कसरी खानु? भन्ने प्रश्नले आफूलाई यो अभियानमा प्रोत्साहित गरेको उनी बताउँछन्। समूहमा उपलब्ध भएसम्म शिक्षकहरूलाई तालिम दिने र प्रयोगात्मक शिक्षामा विद्यार्थीलाई अभिप्रेरित गर्न उनीहरूकै विद्यालयसम्म पुग्ने अभियानमा सघाउन इच्छुक गैरसरकारी संघसंस्थाको सहयोग भने उनले अस्वीकार गरेका छन्। आफ्नो ज्ञान र सीप समुदायमा पुर्याउने प्रयास आफैंले गर्नुपर्छ। अरूको सहयोग लिंदा आफू पनि उनीहरूको स्वार्थपूर्तिको माध्यम बन्न पुगिन्छ, उनी भन्छन्, सार्वजनिक यातायातको भाडा तिरेपछि आसपास जिल्लाका विद्यालयसम्म पुग्न सकिएकै छ। जीविकोपार्जनका लागि सरकारले दिएको निवृत्तिभरण छँदै छ। अधिकारीलाई चिन्नेहरूका लागि उनको यो व्यवहार अनौठो भने होइन। ६५ वर्षीय यिनी औपचारिक शिक्षामा मात्र होइन, काभ्रेको वामपन्थी राजनीतिमा सक्रिय धेरैका दार्शनिक गुरु पनि हुन्। राष्ट्रिय शिक्षक संगठनको दुई कार्यकाल अध्यक्ष रहेका अधिकारी शिक्षक युनियनका संस्थापक अध्यक्ष पनि हुन्। घोषित सिद्धान्त र आदर्शप्रति आफूले विश्वास गरेका नेताहरू नै निष्ठावान छैनन् भन्ने निष्कर्षमा पुगेका अधिकारी पछिल्लो समय दलीय राजनीतिबाट टाढै छन्। विज्ञान शिक्षणमा मात्रै केन्द्रित भएका कारण उनको पुस्तक नेताहरूको स्खलन र राजनीतिक विचलनतर्फ भने प्रवेश गर्दैन। विज्ञानका विषय शिक्षक भएकाले पनि हुन सक्छ, उनको पुस्तकमा विस्तृतीकरण होइन, सूत्र पाइन्छ। पुस्तकलाई अनावश्यक गन्थनबाट जोगाए पनि गुरुले सिकारु प्रशिक्षार्थीका लागि अत्यावश्यक विस्तृतीकरणको भने अभाव देखिन्छ। चित्र र शीर्षकपछि सोझै प्रयोगात्मक कार्यका लागि आवश्यक सामग्रीको सूची, कार्य तयारीको निर्देशन र प्रयोगका तरिका उल्लेख छन्। राजेन्द्र फुयाल"
बिजुली आएपछि गाँवै अँध्यारो !,"२०३०३२ सालले ती दिन खोसेर लग्यो। त्यो समयमा गाउँमा बिजुली आएपछि गाउँ नै अँध्यारो भयो, राजबहाकले सुनाए, टुकी निभेपछि एक्कासि भोकमरी सुरु भएझैं भयो। बिजुलीले गर्दा बोडेदेखि ठिमीसम्म नै लस्करै राइस मिलहरू खुले। जुन मिल एरियालाई अहिले मिल रोड भनिन्छ। त्यसपछि क्रमश: उगल र लुसीलाई मान्छेहरूले दाउरा बनाए। टिगनीमा टिँ को अर्थ नेवारी भाषामा निगालो हो। निगालोबारे त मैले प्रश्न नै उठाइनँ। तर अहिले टिगनीमा न निगालो देखिन्छ न टिगनी बजी नै। २०३० को दशकपछि गाउँको परम्परागत जीविकोपार्जनको अवस्था तितरबितर भयो। कोही गलैंचामा कामदार बने। कोही चनाकेराउ नै भुटिरहे। अझै पनि चनाकेराउ भुटेर सहर निकासी गर्ने परिवार मैले भेट्टाएँ। कोही तरकारी खेती गर्न थाले। कोही तरकारीका खुद्रा व्यापारी, कोही प्लम्बर बने। कोही हाउस वायरिङतिर लागे। कोही ज्यालादारी काममा लागे। अहिले करिब ५० देखि सय जना विदेश आउनेजाने पनि गर्छन्। विकल्पका पेसाहरू बलियो बनिसकेका छैनन्। बजी उत्पादनको ज्ञान धरापमा परेपछि बिजुलीबत्तीले पनि उज्यालो दिएको छैन टिगनीलाई।"
वास्तविक परीक्षण,दक्षिण एसियालीसँगको प्रतिस्पर्धामा मात्र रम्दै आएको नेपालका लागि एसियन कप छनोट आफ्नो स्तर मापनका लागि वास्तविक परीक्षण को अवसर पनि हुनेछ। सन् २०१७ को अन्त्यमा बंगलादेशमा साफ च्याम्पियनसिप आयोजना हुनेछ। एसियन कप छनोटको अनुभव त्यस बेला काम लाग्न सक्छ। त्यसैले छनोटका तयारी राम्रोसँग गर्ने हो भने त्यसले पहिलोपल्ट साफ च्याम्पियन बन्ने बाटो पनि कोर्न सक्छ।
सरोज र १२ दुर्वासा,"चरित्रको यही ओझ आत्मसात् गर्ने कलाकार खोज्न भौतारिरहेका बेला राजनको नजरमा परेका रहेछन्, सरोज। त्यसो त उनले सरोजसँगै नीर शाह र टीका पहारीलाई पनि प्रस्ताव राखेका थिए तर उनीहरूको समय मिलेन। मूल नाटकमा सबै पात्र पुरुष मात्र छन्, तत्कालीन समयको परिस्थितिअनुसार त्यो ठीकै पनि थियो होला तर अहिले समाजको आधा हिस्सा त महिलाले ओगटिसकेका छन्। सोही कारण राजनले चुनौतीले मोले कि ६ जना पात्र महिला राख्ने। सोहीअनुरूपको गृहकार्यमा पनि लागे तर गौरी मल्ल र अरुणा कार्कीले नभ्याएपछि महिला पात्र ४ मा सीमित भएका छन्। सरोजको काउन्टर मा छिन्, पशुपति राई। उनीबाहेक सरिता गिरी, सिर्जना सुब्बा र लक्ष्मी बर्देवा पनि नाटकका हिस्सा हुन्। सरोज त स्टार नै भइहाले, बाँकी ११ पात्रमध्ये अधिकांश रंगमञ्चका स्टार नै हुन्। नयाँ भन्नु त, कुशल पाण्डे, पुष्कर कार्की र आयान खड्का मात्र हुन्। सरिता आरोहण गुरुकुलकी पहिलो ब्याच हुन्, पशुपतिले एक दर्जनभन्दा ज्यादा चर्चित नाटकमा अभिनय गरिसकेकी छन्। लुट, राहदानीलगायतका फिल्म खेलेकी सिर्जना मण्डलाको स्थापनाबाटै जोडिएकी हुन्। चार वर्षयता रंगमञ्चमा सक्रिय लक्ष्मी प्रतिभाशाली कलाकारमा दरिन्छिन्। त्यस्तै, भारतीय रंगमञ्चमा दुई दशक बिताएका विशारद बस्नेतले १२ दुर्वासामा अभिनय गरेका छन्। प्राय: कमेडी प्रधान भूमिकामा जमेका कलाकार तथा निर्देशक सोमथान खनाललाई यसमा गम्भीर र परिपक्व चरित्रमा देख्न पाइन्छ। अनुपम शर्मा अर्को आकर्षण हुन, नाटकका। सायद २, गाँठोजस्ता फिल्ममा अभिनय गरिसकेका अभय बराललाई पनि यसमा देख्न पाइन्छ। बादल भट्टचाहिं शिल्पी थिएटरसँग आवद्ध छन्। यी सबै कलाकारको तालमेल मिलाउन राजनलाई हम्मेहम्मे परेन। उनी ढाँट्दैनन्, हरेक कलाकारले आफ्नो उपस्थिति बढी खोज्छ। त्यसमाथि यसमा समकक्षी कलाकार धेरै छन्। त्यसैले व्यापक अन्तरविरोध भयो, जुन स्वाभाविक पनि हो। उनले कलाकारबीचको त्यही वास्तविक इगो लाई पात्रमा रूपान्तरित गर्ने प्रयास गरेको पनि बताए। उता, सरोजचाहिं इच्छाशक्ति र मिहिनेतले भरिएका कलाकारसँग काम गर्न पाएको भन्दै दंग छन्। सिनियर कलाकारको रूपमा गर्नुपर्ने सम्मान त गर्नुभयो नै, खुलेरै मेरो कमजोरी पनि औंलाइदिनुभयो, वर्षमा २३ वटा नाटक खेल्ने योजना बनाएका सरोज भन्छन्, अमेरिकाबाट फर्किएपछि अभिनय गरेका आठ फिल्मबाट नसिकेको कुरा र नपाएको सन्तुष्टि यही नाटकले दियो। सोमनाथ र अनुपमको काम गर्ने शैलीबाट उनी अझ प्रभावित भएका छन्। रमाइलो त के भने सबै कलाकारले उनी अमेरिका भासिएपछि अभिनय यात्रा सुरु गरेका थिए। लक्ष्मीले सुनाइन्, हामी उहाँ (सरोज) भन्दा निकै जुनियर हौं तर पनि कुनै ग्याप महसुस भएन। एकदम सौहार्द, सहज र आत्मीय आभास गराउनुभयो। राजन पनि सरोजको शालीनता र नयाँ कलाकारझैं सिक्न खोज्ने बानीबाट औधि प्रभावित भए। हुन पनि, महिना दिनको नियमित वर्कसपमा न सरोज कहिल्यै ढिला आए, न छिट्टै जानै खोजे। लोकतन्त्रको ब्युटी हो, बहस, विर्मश र अन्तरक्रिया। जसका कारण निर्णयपश्चात् पश्चत्ताप गर्नुपर्ने अवस्था हुँदैन। तर विडम्बना ! हामीकहाँ निर्णय गर्नुपूर्व पर्याप्त छलफल हैन, हतार गरिन्छ, पूर्वाग्रह राखिन्छ। राजनीति र कर्मचारीतन्त्र यस्तै नियतिको सिकार भइरहेका छन्। १२ दुर्वसा त्यो मनोदशाको विपक्षमा छ, सतही सत्यलाई इन्कार गरेको छ, फरक मतलाई स्थान दिनुपर्ने यथार्थलाई आत्मसात् गरेको छ। राजन र सरोजको एउटै मत छ, त्यसैले नाटक हेर्नुपर्ने खास वर्ग नीतिनिर्माता हुन्। ग्य ! ती नाटक हेर्न आउँदैनन्।"
रातो खामको युद्ध,"यसै त कम्युनिस्ट मुलुक त्यसमाथि परम्परादेखि नै रातो रङ मन पराउने चिनियाँहरू। ड्रागन रातो, सजावट रातो, आतिथ्य सत्कारको ब्यानर रातो, उपहारको र्यापिङ रातो अनि झन्डा रातो। चीनमा रातो रङलाई शक्ति, खुसी, असल भाग्य र शुभसंकेतका रूपमा लिइन्छ। चिनियाँ परम्परागत नयाँ वर्षलाई वसन्त चाड भनिन्छ। चीनमा जनवरी २८ अर्थात् माघ १५ देखि बाँदर वर्षलाई बिदा भएर कुखुरा वर्ष भित्रिँदै छ। अनि यसै दिनदेखि वसन्त ऋतु सुरु हुने भएकाले यसलाई वसन्त चाड पनि भनिएको हो। चीनमा कुखुरा वर्षमा जन्मिएका सबै व्यक्तिले आजको दिन रातो रङको बिकनी लगाउने गर्छन्। बेच्न राखिएका रातो रङका भित्री पोसाक र विभिन्न सजावटले बजार नै राताम्मे बनेको छ। वसन्त चाडका अवसरमा चीनमा उपहारका रूपमा आदानप्रदान गरिने पैसा पनि रातो खाममा टक्रयाइन्छ।चीनमा रातो खाम निकै प्रचलित छ। विशेषगरी जन्मदिन, विवाह र नयाँ वर्षमा उपहार दिनका लागि रातो खामको प्रयोग गरिन्छ। यस्तो रातो खामभित्र नगद राखिएको हुन्छ र चिनियाँ भाषामा होङपावो भनिन्छ। चिनियाँ भाषामा होङ भनेको रातो हो भने पावो भनेको खाम हो। वसन्त चाडमा रातो खाममा राखेर पैसा दिनेबारेमा चीनमा एउटा कथा प्रचलित छ। परापूर्वकालमा कुनै चिनियाँ गाउँमा राक्षसले बालबालिकाहरू सुतिरहेको बेला उनीहरूको टाउकोमा छुने गथ्र्यो। राक्षसले छोएपछि बालिबालिकाहरू सिकिस्त बिरामी हुने अथवा मर्ने गर्थे। राक्षसबाट दु:ख पाएपछि त्यहाँका मानिसले भगवान्को आराधना गरे। भगवान्ले आठवटी परीलाई बालबालिकाको रक्षा गर्न पठाए। ती आठवटी परीहरू आफ्नो रूप बदलेर सिक्काको रूप लिई बालबालिकाको सिरानीमुनि पसे। जब राति राक्षस आयो सिक्काको रूपमा रहेका ती परीले चम्किलो प्रकाश छरेर राक्षसलाई भगाए। यसपछि वसन्त चाडमा बालिबालिकालाई पैसा दिने चलन चलेको हो। यो प्रचलन बालबालिकाबाट अरू सबैमा छरिन थाल्यो। हिजोआजको डिजिटल युगमा मोबाइलबाट विच्याट र एलिपे एप प्रयोग गरेर रातो खाम मार्फत हुने पैसाको कारोबार चिताइ नसक्नुको हुन्छ। यसलाई चीनमा विच्याट र अलिपेको रातो खामको युद्ध पनि भनिन्छ। रातो खामभित्र जोडा नम्बरको पैसा राखिन्छ। मत्यु भइसकेको मान्छेका नाममा दिइने पैसा भने बिजोडी नम्बरमा राखिन्छ। चिनियाँ विश्वासअनुसार सकेसम्म चारबाट सुरु भएको मात्रा ४, ४०, ४४ को संख्यामा पैसा राखिन्न। चीनमा चारलाई अपसकुनका रूपमा लिइन्छ। पहिले रातो खाममार्फत असीमित मात्रामा उपहारको रूपमा पैसा पठाउन सकिन्थ्यो तर अहिले चीनमा भ्रष्टाचार बढेकाले विच्याटले २०० युआनभन्दा बढी पठाउन नसकिने व्यवस्था गरेको छ। विशेषगरी पाँच दसमलव २० चिनियाँ युआन पठाउनु राम्रो हुन्छ किनभने ५२० लाई चिनियाँ उच्चारणमा आई लभ यु भनेजस्तै सुनिन्छ। विच्याटले सन् २०१३ को जुनदेखि किनमेल गर्न सकिने व्यवस्था सुरु गरेको हो। सन् २०१४ जनवरी १७ देखि रातो खाममा पैसा उपहार दिन सकिने सुविधा थपिएपछि वसन्त चाडमा भर्चुअल खाम प्रयोगमा आउन थालेको हो। पहिले अलिबाबाले पनि आफ्नो मोभमेन्ट विच्याटमै सेयर गथ्र्याे। तर प्रतिस्पर्धा बढेपछि विच्याटले अलिबाबाको अलिपेमार्फत पैसा प्रदान गर्ने गतिविधिलाई निष्क्रिय बनाएपछि अलिपेले छुट्टै सफ्टवेयर बनाएर काम गर्न थाल्यो।वसन्त चाडका अवसरमा सीसीटीभीले आयोजना गर्ने सांगीतिक गाला हेर्ने दर्शकहरूलाई विच्याटबाट भाग्यशाली पैसा वितरण गर्न थालेपछि यसले अझै लोकप्रियता पायो। सन् २०१५ देखि वसन्त चाडका अवसरमा टिन्सेन्ट कम्पनीको विच्याट र अलिबाबाको अलिपेबीचमा रातो खामको युद्ध सुरु भएको छ। सन् २०१४ को वसन्त चाडको सीसीटीभी गाला हेर्ने दर्शकहरूलाई मोबाइल हल्लाएर भाग्यशाली पैसा लिन भनिएको थियो। सो अवसरमा विच्याटले एक अर्ब २० करोड राता खाममा ५० अर्ब चिनियाँ युआन राखेर वितरण गरेको थियो। सन् २०१५ को वसन्त चाडको पूर्वसन्ध्या पारेर फेब्रुअरी १० मा अलिबाबाले मोबाइलको एप अलिपेमार्फत ६० करोड चिनियाँ युआन भाग्यशाली पैसा दिने घोषणा गर्यो। जसमा १५ करोड ६० लाख चिनियाँ युआन नगद र ४३ करोड ४० लाख चिनियाँ युआन बराबरका किनमेलका कुपनहरू राखिएका थिए। अलिबाबाको घोषणाको आधा दिन नबित्दै विच्याटले ५० करोड नगद र ३ अर्ब चिनियाँ युआन बराबरका किनमेल कुपन दिने घोषणा गर्यो। यहीँबाट सुरु भयो अलिपे र विच्याटबीचमा रातो खामको युद्ध। सन् २०१४ को चिनियाँ नयाँ वर्ष सुरु हुने अघिल्लो साँझ एक करोड ६० लाख रातो खाम आदानप्रदान भएको थियो। सन् २०१५ मा एक अर्ब चिनियाँ युआन आदानप्रदान भएको थियो। सन् २०१५ को चिनियाँ नयाँ वर्षमा अलिपेमार्फत ८८ करोड रातो खाम प्रतिमिनेट आदानप्रदान भएका थिए भने विच्याटमार्फत ८१ करोड प्रतिमिनेट आदानप्रदान भएका थिए। सोही अवधिमा विच्याटमार्फत जम्मा एक अर्ब रातो खाम आदानप्रदान भएका थिए भने अलिपेमार्फत ६८ करोड ३० लाख व्यक्तिहरूले पैसा लिने भाग्यशाली खेलमा सहभागी भएका थिए। उनीहरूमध्ये २४ करोड राता खाममार्फत ४ अर्ब चिनियाँ युआन आदानप्रदान भएको थियो।सन् २०१६ को वसन्त चाडमा विच्याटले ८ अर्ब व्यक्ति (पटकपटक गरी) भाग्यशाली पैसा लिने कार्यमा सहभागी भएका थिए जसमध्ये ३ अर्ब २० करोड पटक रातो खाम मार्फत पैसा आदानप्रदान भएको थियो। अलिपेले चाहिँ यो संख्या खुलाएको छैन।"
निर्वाचन कानुन धमाधम,"काठमाडौं संसद्ले निर्वाचन (कसुर तथा सजाय) विधेयकलाई शुक्रबार पारित गरेको छ। यसै साता संसद्बाट पारित निर्वाचनसम्बन्धी यो तेस्रो विधेयक हो। यसअघि संसद्ले निर्वाचन आयोगको काम, कर्तव्य र अधिकारसम्बन्धी कानुनलाई संशोधन र एकीकरण गर्न बनेको विधेयक र मतदाता नामावलीसम्बन्धी विधेयक पारित गरेको थियो। यी तीन कानुन बने पनि निर्वाचनका लागि सबैभन्दा महत्त्वपूर्ण विधेयकमा भने सहमति जुट्न बाँकी नै छ। राज्यव्यवस्था समितिअन्तर्गतको उपसमितिमा स्थानीय तहको निर्वाचनसम्बन्धी विधेयकमा निर्वाचित जनप्रतिनिधिको ५ वर्षे कार्यकाल सकिएपछि मात्रै अर्को निर्वाचन गर्ने कि अवधि सकिनुअगावै निर्वाचन गरिसक्ने बाध्यात्मक व्यवस्था राख्ने भन्नेमा सहमति जुटेको छैन। संघीय, प्रदेश र स्थानीय तहमा गरी तीन तहको कार्यपालिका, व्यवस्थापिका र न्यायपालिकासम्बन्धी व्यवस्था गरेको संविधानले स्थानीय तहका जनप्रतिनिधिको कार्यकाल ५ वर्षको हुने व्यवस्था गरेको छ।स्थानीय जनप्रतिनिधिको पाँच वर्षे कार्यकाल सकिने वर्षको तोकिएको महिनामा अर्को निर्वाचन हुने प्रावधान ऐनमा नै उल्लेख गर्ने वा कार्यकाल सकिनु एक वा दुई महिनाअघि निर्वाचन गरी अघिल्लो जनप्रतिनिधिको पदावधि सकिने दिन नयाँलाई पदभार हस्तान्तरण गर्ने भन्ने विकल्पमा उपसमितिका सदस्यहरूबीच सहमति बन्न बाँकी छ। समितिका केही सदस्यले संविधानमा नै ५ वर्षे कार्यकाल उल्लेख भएको अवस्थामा त्यसअगावै अर्को निर्वाचन गर्ने प्रावधान ऐनमा राख्न नमिल्ने धारणा राखेका छन्।उपसमितिमै विचाराधीन राजनीतिक दलसम्बन्धी विधेयकमा पनि थ्रेसहोल्डसम्बन्धी व्यवस्थामा पनि सहमति जुट्न बाँकी छ। प्रमुख तीन दलका प्रतिनिधि राष्ट्रिय दल हुनका लागि समानुपातिक प्रणालीतर्फ कम्तीमा ३ प्रतिशत मत प्राप्त गरेको र प्रत्यक्षतर्फ कम्तीमा एक सिट जितेको हुनुपर्ने गरी थ्रेसहोल्ड राख्ने पक्षमा छन्। साना दलहरूको तीव्र विरोधपछि उनीहरू कम्तीमा तीन प्रतिशत मत प्राप्त गरेको वा प्रत्यक्षतर्फ एक सिट जितेको हुनुपर्ने व्यवस्थाका लागि लचिलो बनेका छन्। निर्वाचन कानुन पारित गरिसक्न प्रधानमन्त्री पुष्पकमल दाहालले तीन दलका शीर्ष नेताहरूको बैठकमा राखेको समयसीमा (माघ १५) भित्र संसद्मा पेस भएका पाँचमध्ये तीन विधेयक पारित भएका छन्। तर तीन तहको निर्वाचनका लागि आवश्यक पर्ने चार विधेयक भने संसद्मा दर्ता हुनै बाँकी छ। प्रतिनिधिसभा र प्रदेशसभाको निर्वाचन क्षेत्र निर्धारण आयोग सम्बन्धी विधेयक मन्त्रिपरिषद्को विधेयक समितिमा विचाराधीन छ। निर्वाचनसँग सम्बन्धित अन्य तीन कानुन (प्रतिनिधिसभा सदस्य निर्वाचन ऐन संशोधन विधेयक, राष्ट्रिय सभा सदस्य निर्वाचन ऐन संशोधन विधेयक र प्रदेशसभा सदस्य निर्वाचनसम्बन्धी विधेयक) को मस्यौदा नै भएको छैन। राष्ट्रिय सभाको निर्वाचक मण्डलको सदस्यका रूपमा स्थानीय तहका प्रमुखउपप्रमुख र राष्ट्रपतिउपराष्ट्रपति चयनका लागि संघीय संसदका दुवै सदन र प्रदेशसभाका सदस्यहरूको मतको भार फरक पर्ने संवैधानिक व्यवस्थाका कारण सबै निर्वाचन कानुन अन्तरसम्बन्धित छन्। संसद्ले पारित गरेको निर्वाचन आयोगको काम, कर्तव्य तथा अधिकारसम्बन्धी विधेयकले निर्वाचनको तिथि घोषणा गर्ने अधिकार सरकारलाई दिएको छ भने शुक्रबार पारित निर्वाचन कसुर तथा सजायसम्बन्धी विधेयकले निर्वाचनको निष्पक्षतामा प्रतिकूल असर पार्ने कार्यमा लाग्नलाई कडा सजायको व्यवस्था समेटिएको छ। विधेयकअनुसार निर्वाचनलाई प्रभावित गर्ने गरी हातहतियार तथा विस्फोटक पदार्थ प्रयोग वा प्रदर्शन गर्नेलाई २ लाख रुपैयाँ जरिवाना र तीन वर्षसम्म कैदको सजाय हुन सक्छ। निर्वाचनको वातावरण बिथोल्ने अन्य कार्यका लागि एक लाख रुपैयाँसम्म जरिवाना र २ वर्षसम्म कैद सजाय हुन सक्ने व्यवस्था छ। विधेयकमा कानुनबमोजिम तोकिएको हदभन्दा बढी खर्च गर्ने र गैरकानुनी सहयोग प्राप्त गरेको ठहर भएमा उम्मेदवार विजयी घोषणापछि पनि परिणाम बदर हुन सक्ने व्यवस्था छ। त्यसैगरी चुनाव प्रचारप्रसारलाई भडकिलो हुन नदिन दण्डात्मक व्यवस्था गरेको विधेयकले निर्वाचन खर्च र सहयोग संकलनलाई पारदर्शी बनाउने व्यवस्था गरेको छ।"
मीरालाई एड्भेन्चर्स अवार्ड,"काठमाडौं अल्ट्राट्रेल रनर मीरा राईले नेसनल जोग्राफिकको एड्भेन्चर्स अफ दि इयर २०१७ अवार्ड जितेकी छन्। फरकफरक विधाबाट साहसिक कामका लागि मनोनयनमा परेका विभिन्न मुलुकका १० व्यक्तिमध्ये सबैभन्दा बढी भोट प्राप्त गर्दै उनले यो अवार्ड जितेकी हुन्।वाह ! अनलाइनमार्फत शुक्रबार अवार्ड जितेको सार्वजनिक भएपछि मीराले भनिन्, सोच्दै नसकेको सफलता प्राप्त भएको छ। नोभेम्बरमा टप टेन को मनोनयन सार्वजनिक भएपछि सुरु भोटिङ १६ डिसेम्बरसम्म चलेको थियो। सबैको समर्थन र भोटले जितियो, सबैप्रति आभारी छु, ईकान्तिपुरको ब्रान्ड एम्बासडरसमेत रहेकी २९ वर्षीया उनले भनिन्, मेरो सफलताले अवसर पायो भने गर्न सकिन्छ भन्ने प्रमाणित गरेको छ। यो सुरुआत हो, मजस्तै दौड्ने अरू धेरै छन्। उनीहरूले पनि अवसर पाउनुपर्छ। अब म उनीहरूलाई अगाडि बढाउने प्रयासमा लाग्नेछु। नेसनल जोग्राफिकले बर्सेनि प्रदान गर्ने यो अवार्डका लागि अन्वेषण, संरक्षण, सांस्कृतिक पुनरुत्थान, साहसिक खेलकुद, मानवतावाद लगायत क्षेत्रमा ठूलो सपना देखाउने व्यक्तिलाई समेट्ने गरेको छ। तीमध्ये प्रेरणादायक मानिएका व्यक्तिलाई सर्वाधिक भोटका आधारमा एडभेन्चरस अफ इयर अवार्ड दिने गरिन्छ। मीरा यो अवार्ड लिन जुन, २०१७ मा अमेरिका जाने छिन्। मीरासँगै प्राचीन तवरले बनाइएको नाउ होकुले अ टिम, समुद्री माछाको संरक्षण अभियन्ता स्वानोन स्वान्सन, २३४ दिनमा ३४११ माइल कायक गरेका सेमित ली, ८१५७ मिटर उचाइबाट प्याराग्लाइडिङ गरेका एन्टोनी गिरार्ड, अर्जेन्टिना र चिलीमा ५ राष्ट्रिय निकुन्जसहित संरक्षण क्षेत्रका संस्थापक क्रिस्टिन टोम्पिकिन्स मनोनयनमा थिए। पाटागोनिया र अलस्का सबभन्दा छिटो आरोहण गरेका कोलिन हेली, २० वर्षको मिहिनेतपछि पानीमुनि विश्वकै सबभन्दा गहिरो गुफा पत्ता लगाएका अन्वेषक कीर्जिस्तोफ स्टारनोस्की, १५ वर्षीया रक क्लाइम्बर असिमा सिराइसी र संरक्षणवादी पिट म्याक्ब्रिडकेभिन फेडरको पनि मीराका प्रतिस्पर्धी थिए।अयोग्य लडाकुदेखि च्याम्पियन धावकभोजपुर सानेदुम्माकी मीराले १४ वर्षको छँदा माओवादीको पूर्णकालीन सदस्य भएर घर छाडेकी थिइन्। जनआन्दोलन २०६२६३ पछि सैन्य समायोजनमा अयोग्य लडाकुमा परेपछि वैदेशिक रोजगारमा जान मलेसियाको भिसा लिए पनि उनी स्वदेशमै रोकिएकी थिइन्। कराते प्रशिक्षक ध्रुवविक्रम मल्लको सल्लाहमा पासपोर्ट थन्क्याएर साहसिक दौडमा लागेकी थिइन्। उनी ९ चैत २०७० मा हिमालयन आउटडोर फेस्टिवलको ५० किमि रेसमा पहिलो भएकी थिइन्। त्यो नै उनको पहिलो दौड हो। त्यसबेलासम्म उनलाई अल्ट्राट्रेल रनिङ (साहसिक दौड) के हो भन्ने पनि थाहा थिएन। उनले हिमालयन, मुस्ताङ, मनास्लु, इटाली र हङकङमा गरी लगातार ६ रेस जितिन्। माघ, २०७१ मा हङकङमा भएको एसियाली स्काई रनिङ च्याम्पियनसिप जितेपछि उनी सबैको नजरमा परेकी हुन्। वैशाख, २०७२ मा स्काइरनर वल्र्ड सिरिजअन्तर्गत मोन्टब्लान्क (फ्रान्स) रेसमा कीर्तिमानसहित स्वर्ण जितेपछि विश्वमै चर्चित् भइन्। विश्वस्तरको अल्ट्रा रेसमा नेपाली धावकको पहिलो सफलता त्यही थियो। उनी सन् २०१५ को अल्ट्रा स्काई म्याराथन वल्र्ड सिरिजमा उपविजेता भएकी थिइन्। छोटो अवधिमै ठूलो सफलता साहसिक दौडमा दुर्लभ मानिन्छ। बाबुआमाका आठ सन्तानमध्येकी यी जेठी छोरी २०१६ मा वल्र्ड सिरिज च्याम्पियन बन्ने लक्ष्यसहित युरोपतर्फ लागेकी थिइन्। तर उनलाई चोटले सतायो। बायाँ घुँडामा भएको एसीएल टियरको गत साउनमा उनले इटालीमा शल्यक्रिया गराएकी थिइन्। अहिले उनी अभ्यासमा फर्किसकेकी छन्। अझै पूर्ण रूपमा रिकभर भइसकेको छैन, शारीरिक अभ्यास र योग गरिरहेकी छु, मीराले भनिन्, केही महिनापछि वल्र्ड सिरिजको रेसमा पुनरागमन गर्ने योजना बनाएकी छु। यो सिजन (२०१७) मा राम्रो गर्ने प्रयास गर्नेछु। उनको सहयोगमा हङकङ पुगेकी जुम्लाकी सुनमाया बुढा गत महिना एसियन स्काइरनिङ च्याम्पियन भएकी थिइन्।"
राष्ट्रपतिको नयाँ निवास,"काठमाडौं झट्ट हेर्दा विदेशको कुनै भवन जस्तो देखिन्छ। यो रेड एन्ड ह्वाइट भवन राष्ट्रपति निवास हो। साढे चार वर्ष लगाएर बनाइएको शीतल निवासको यो अत्याधुनिक भवनमा राष्ट्रपति विद्यादेवी भण्डारी माघ ७ देखि बस्न थालेकी छन्। भूकम्पले क्षति पुगेपछि राष्ट्रपति प्रिफेव भवनमा बस्दै आएकी थिइन्। नयाँ भवन भूकम्प जानुअघिदेखि नै बनाउन थालिएको थियो। निवास बन्नुअघिसम्म राष्ट्रपति भवनमै अफिस र निवास थियो।राष्ट्रपति बस्नकै लागि यो भवन बनाइएको हो। अफिस भने पुरानै भवनबाट सञ्चालन हुनेछ। पुरानो भवन पछाडि बनाइएको निवासमा चार ब्लक रहेको इन्जिनियर महेश भट्टले बताए। जसलाई ए, बी, सी र डी नाम दिइएको छ। ए ब्लक सबैभन्दा ठूलो ५ तलाको छ। जसमा राष्ट्रपति बस्ने हो। अन्य तीन ब्लक दुई तलाका छन्। चारवटै ब्लकबीचमा राणाकालीन शैलीको कोडयार्ड अर्थात् पार्टी हल छ। चारवटा ब्लकबाट घेरिएर बनेको हल साठी जना क्षमताको छ। त्यस अतिरिक्त बैठकका लागि अन्य तीनवटा हल छन्। निवासमा चारै दिशाबाट प्रवेशद्वार छ। पूर्व ढोकाबाट राष्ट्रपति मात्रै प्रवेश गर्ने व्यवस्था छ। उत्तर ढोकाबाट विदेशी पाहुना, दक्षिण ढोकाबाट नेपाली पाहुना र पश्चिम ढोकाबाट कर्मचारी छिर्ने व्यवस्था छ। राष्ट्रपति बस्ने ए ब्लकको भवन पूरै सेर वाल अर्थात् इँट्टाढुंगाको प्रयोग नगरी ढलानबाट बनाइएको हो। सुरक्षाका दृष्टिले यसरी बनाइएको प्राविधिकहरूको भनाइ छ। ब्लक बी, सी र डीमा बैंकेट, बैठक, हेल्थ सर्भिसलगायत सुवधा छन्। राष्ट्रपतिको उपचार निवासमै गर्न सकिने व्यवस्था छ। एक निजी चिकित्सकका लागि आवाससमेतको व्यवस्था छ। सम्पूर्ण भवनको कन्ट्रोल ग्राउन्ड फ्लोरबाट गरिन्छ।अन्डर ग्राउन्डमा हेल्थ क्लब छ। जसमा जिम, सोना स्टिमदेखि सबै सुविधा उपलब्ध छ। अन्डर ग्राउन्डमा कोल्ड स्टोरको व्यवस्थासमेत छ। खासमा यसको प्रयोजन अर्कै छ। मुलुकमा कुनै आपत्कालीन अवस्था परेमा राष्ट्रपतिलाई अन्डर ग्राउन्डमै बस्न मिल्ने र त्यहींबाट कार्यालय सञ्चालन गर्न मिल्ने डिजाइनमा बनाइएको हो। यसमा सेन्टर हिट प्रणाली जडित छ। भवनको डिजाइन इस्टवेस्ट इन्जिनियरिङले गरेको हो। भवन डिजाइनका लागि गरिएको प्रतिस्पर्धामा यो पहिलो भएको थियो। इस्टवेस्ट इन्जिनियरिङको डिजाइनमा तुन्डी समानान्तर जेवीले भवन निर्माण गरेको हो। भवन बनाउन साढे ६२ करोड रुपैयाँ खर्च भएको छ।"
कुष्ठरोगी खोज्दै घरघरमा,"बाँकेसरकारले सन् २०२० सम्म सबै जिल्लाबाट कुष्ठरोग निवारण गर्ने उद्देश्यले बाँके र बर्दियाका घरघर गएर कुष्ठरोगी खोज्न सुरु गरेको छ। कुष्ठरोगी सबभन्दा बढी भएको बाँके र तेस्रो जिल्ला बर्दियामा सरकारले सोमबार उपचारमा नआएका कुष्ठरोगी खोज्न थालेको हो। महिला स्वास्थ्य स्वयंसेविका, स्वास्थ्यकर्मी र कुष्ठरोग प्रभावितको समूहले बाँके र बर्दियाका २५२५ गाविससहित नगरपालिकामा हरेक घर गएर कुष्ठरोगी खोजिरहेको छ। स्वास्थ्य मन्त्रालय, कुष्ठरोग नियन्त्रण महाशाखाका निर्देशक डा वासुदेव पाण्डेले अभियानको पाँचौं दिन शुक्रबारसम्ममा बाँके र बर्दियामा गरी जम्मा १ सय ९२ जना नयाँ कुष्ठरोगी पत्ता लागेको जानकारी दिए। विश्व स्वास्थ्य संगठनका डा केशव योगीका अनुसार कुष्ठरोगी महिला करिब ४० प्रतिशत र पुरुष करिब ६० प्रतिशत देखिए पनि संक्रमणको दर बराबर जस्तै रहेको छ। अझ ५ वर्षअघि बिरामीमध्ये करिब ३० प्रतिशत महिला र ७० प्रतिशत पुरुष थिए। घरघर गएर बिरामी खोजी उपचार गराउने क्रम जारी राख्दा आगामी ५ वर्षभित्र कुष्ठरोगले हुने अंगभंग र अपांगता रोक्न सकिने विश्वास महाशाखाको छ। २०६५ मा सरकारले मुलुकमा कुष्ठरोग निवारण भएको घोषणा गरेको थियो। तर अझै १८ जिल्लामा कुष्ठरोगी भेटिइरहेका छन्। १० हजार जनसंख्यामा एक जनाभन्दा कम कुष्ठरोगी भए त्यसलाई निवारणको अवस्था मानिन्छ। बाँकेसहित १८ जिल्लामा अझै १० हजार जन संख्यामा एक जनाभन्दा बढी कुष्ठरोगी छन्।मध्यपश्चिम क्षेत्रीय स्वास्थ्य निर्देशक रीता भण्डारी जोशीका अनुसार बाँकेमा १० हजार जनसंख्यामा करिब ३ जना कुष्ठरोगी छन्। बाँकेपछि धनुषा र त्यसपछि बर्दियामा सबभन्दा बढी कुष्ठरोगी छन्। मुलुकमा बर्सेनि करिब ३ हजार नयाँ कुष्ठरोगी उपचारमा आउने गरेका छन्। सामाजिक भेदभावका कारण अझै रोग लुकाउने प्रवृत्ति रहेकाले सरकारले यो अभियान थालेको जनाउँदै डा पाण्डेले भने, बाँके र बर्दिया जिल्लामा सफल भएपछि यस्तो अभियान बाँकी जिल्लामा समेत सञ्चालन गरिन्छ। डा पाण्डेले नेपालमा यो अभियान सफल भए भविष्यमा यसै मोडेललाई छिमेकी राष्ट्र भारतमा समेत लागू गर्न सकिने अन्तर्राष्ट्रिय संस्थाहरूले प्रतिबद्घता प्रकट गरेको जनाए। यो अभियानमा स्वास्थ्य मन्त्रालय, विश्व स्वास्थ्य संगठन, सासाकावा मेमोरियल हेल्थ फाउन्डेसन, इन्टरनेसनल नेपाल फेलोसिप र टीबी नेपालको सहकार्य छ। मुख्य रूपमा छाला र स्नायुमा असर गर्ने कुष्ठरोग माइक्रोब्याक्टेरियम लेप्रे नामक सूक्ष्म कीटाणुबाट लाग्ने धेरै कम सर्ने रोग हो। बिरामीसँग लामो समयसम्मको सम्पर्कले सर्न सक्छ। रोग सरेको २ देखि ५ वर्षभित्र कुष्ठरोगको लक्षण शरीरमा देखिन थाल्छ। यो रोगमा नचिलाउने, छुँदा थाहा नहुने दाग छालामा देखिन्छ। यसमा छाला बाक्लो हुने, गिर्खा देखिने गर्छ। रोगले स्नायुमा असर गर्दा हात, खुट्टामा छुँदा थाहा हुँदैन। रोगले मांसपेशीलाई कमजोर बनाउँछ।"
न्यायसम्बन्धी सम्मेलन सुरु,"सर्वोच्च अदालतका वरिष्ठ न्यायाधीश गोपाल पराजुलीले फौजदारी न्याय प्रणालीमा हुने अधुरा अनुसन्धानले पूर्ण न्याय सम्भव नहुने भएकाले अनुसन्धान र अभियोजनमा संलग्नबीच सहकार्य हुनुपर्ने बताए। प्रहरी महानिरीक्षक उपेन्द्रकान्त अर्यालले अपराधमा राजनीतीकरण बढेको उल्लेख गर्दै अनुसन्धानमा संलग्न प्रहरीहरू राजनीतिक दबाबबाट मुक्त हुनुपर्ने बताए। सम्मेलनमा २ सय ३५ जना प्रहरी अनुसन्धानकर्ता, २ सय ५० सरकारी वकिल, विधिविज्ञ लगायतका २० जना पर्यवेक्षक, महान्यायाधिवक्ता र प्रहरी प्रधान कार्यालयबाट ३० जनासमेत गरी ५ सय ३५ जना सहभागी छन्।"
भूमध्यसागरीय प्रणालीले देशैभर वर्षा,"काठमाडौं पश्चिमी न्यून चापीय प्रणाली सुदूरपश्चिमी जिल्लाहरूमा प्रवेश भएसँगै उत्पन्न भएको बदलीका कारण शुक्रबार मुलुकभर वर्षा भएको छ।जल तथा मौसम पूर्वानुमान महाशाखाका मौसमविद् सुवास रिमालका अनुसार भारतको उत्तराखण्डबाट बिहीबार अपराहन प्रवेश भएको भूमध्यसागरीय मौसमी प्रणालीका कारण सुदूरपश्चिम र मध्यपश्चिमी भागमा बिहीबारैदेखि र मध्य तथा पूर्वी भागमा शुक्रबार बिहानदेखि वर्षा भएको हो। महाशाखाका अनुसार सुदूरपश्चिमका दिपायल, डडेलधुरा, धनगढी, मध्यपश्चिमका वीरेन्द्रनगर, नेपालगन्ज, जुम्ला र दाङलगायतका क्षेत्रमा बिहीबार नै पानी परेको थियो। वर्षासँगै हिमाली जिल्ला र उच्च पहाडी भागमा हिमपातसमेत भएको छ। भूमध्यसागरमा उत्पन्न भएको मौसमी प्रणाली इरान, अफगानिस्तान, पाकिस्तान, जम्मुकश्मीर र भारतको उत्तराखण्ड हुँदै बिहीबार सुदूरपश्चिमका जिल्लामा प्रवेश भएको थियो। त्यो प्रणाली शक्तिशाली भएकाले हामीकहाँ पनि असर पर्यो र देशैभरि वर्षा भयो, मौसमविद् रिमालले भने, तराईदेखि हिमाली क्षेत्रसम्मै असर परेको छ। धेरै भागमा पानी पर्यो। उनका अनुसार उक्त प्रणाली शुक्रबार बिहानदेखि मध्य र पूर्वी भागतिर सर्दै गएको थियो। प्रणाली पोखरा आसपासमा बढी केन्द्रीकृत भएर बसेको उनले उल्लेख गरे। अर्का मौसमविद् समीर श्रेष्ठले शुक्रबार अपराहनदेखि सुदूरपश्चिमी भागको मौसम खुल्दै आएकाले शनिबार मौसममा सुधार आउने बताए। मध्य र पूर्वी भाग हुँदै यो प्रणाली सकिन्छ, मौसमविद् श्रेष्ठले भने, यसपछिका दिन न्यानो हुने हाम्रो अनुमान छ। तर, अहिले नै हिउँद नसकिएकाले पश्चिमी भागमा फेरि पनि पानी पार्ने प्रणाली आउन सक्ने मौसमविद्हरूको आकलन छ। बिहीबारदेखि शुक्रबारसम्म सबभन्दा बढी वीरेन्द्रनगरमा २७८ मिलिमिटर वर्षा भएको छ।"
ओलीको म प्रधानमन्त्री हुँदा पुस्तक सार्वजनिक,"काठमाडौं एमाले अध्यक्ष केपी ओलीले प्रधानमन्त्री हुँदा गरेका मुख्यमुख्य सम्बोधन समेटिएको पुस्तक सार्वजनिक भएको छ। एमाले केन्द्रीय कार्यालयले प्रकाशन गरेको म प्रधानमन्त्री हुँदा पुस्तक शुक्रबार राजधानीमा स्तम्भकार र लेखकहरूले संयुक्त रूपमा विमोचन गरे। ओलीले आफूले इमानदारीपूर्वक गर्न खोजेका कामको विवरण पुस्तकमा समेटिएको बताए। पुस्तकमाथि विजयकुमार पाण्डे, सौरभ, श्रीकृष्ण अनिरुद्ध गौतम, कृष्णमुरारी भण्डारी, चरण प्रसाईं र एमाले नेता रघुवीर महासेठले टिप्पणी गरेका थिए।"
चुनाव पर्खंदै गाउँबस्ती,"भित्रभित्रै तयारीकास्की कांग्रेस सभापति कृष्ण केसीले मिति तोकिएपछि तयारी देखिने बताए। आन्तरिक रूपमा तयारी गरेका छौं। मिति घोषणा नभएकाले बाहिर नदेखिएकोमात्र हो, उनले भने। एमालेका कास्की अध्यक्ष कृष्ण थापाले पनि घोषणा हुनासाथ अभियान सार्वजनिक गरी चुनावमा होमिइहाल्ने बताए। माओवादी (केन्द्र) कास्कीका संयोजक दीपक कोइरालाले संगठन निर्माणमा व्यस्त रहेको जानकारी दिए। बागलुङमा ठूला दलका नेताहरू जागरण अभियानअन्तर्गत गाउँ पस्ने तयारीमा छन्। संघीयताको विपक्षमा रहेको राष्ट्रिय जनमोर्चा पनि यहाँ सक्रिय छ। तनहुँमा सदरमुकाम केन्द्रित एकाध कार्यक्रम भए पनि गाउँस्तरमा पार्टीका चुनावी कार्यक्रम सुरु भएका छैनन्। संगठन सुदृढीकरण अभियान सञ्चालन गरिरहेका छौं, कांग्रेसका जिल्ला सभापति वैकुण्ठ न्यौपानेले भने। एमाले अध्यक्ष केदार सिग्देलले निर्वाचनमुखी कार्यक्रम सुरु गरेको बताए। माओवादी केन्द्र, नयाँ शक्ति नेपाल र अन्य साना दलले पनि संगठन विस्तार गरिरहेका छन्। सरकारले ५ नम्बर प्रदेशका पहाडी र तराईका जिल्ला छुट्याउने गरी संसद्मा पेस गरेको प्रस्तावविरुद्ध आन्दोलित पाल्पा, अर्घाखाँची र गुल्मीमा पनि दलहरू चुनावी तयारीमा जुटेका छन्। पाल्पामा एमाले, कांग्रेस र माओवादी केन्द्रले स्थानीय निकाय चुनावमा आफ्नो वर्चस्वका लागि भित्री गतिविधि तीव्र पारेका छन्। अर्घाखाँचीमा पनि चुनाव लक्षित गतिविधिलाई तीव्रता दिइएको छ। प्रदेश टुक्र्याउन लागेको विरोधमा निरन्तर संयुक्त आन्दोलन गर्दै आएका सबै दलले गुल्मीमा सहमतिमै आन्दोलनलाई मत्थर बनाएका छन्।चितवनमा कांग्रेसले एक महिनादेखि जागरण अभियान सञ्चालन गरिरहेको छ। अभियानअन्तर्गत कांग्रेसले ४ सय २ सक्रिय सदस्य परिचालन गरेको छ। त्यसका लागि १ सय ३४ समूह बनाइएको छ। चुनावका लागि सशक्त तयारीमा जुटेका छौं, जिल्ला सभापति जितनारायण श्रेष्ठले भने। एमालेले माघ २० बाट घरदैलो कार्यक्रम गर्ने जनाएको छ। अध्यक्ष कृष्णभक्त पोख्रेलले भने, जिल्लामा रहेका ५ हजार क्रियाशील सदस्य परिचालन गर्नेछौं। माओवादी केन्द्रका संयोजक यमबहादुर परियारले निर्वाचनका लागि मतदातासँग अन्तक्र्रियाको तयारी भइरहेको जानकारी दिए। मकवानपुरमा निर्वाचन कार्यालयले गाउँ र नगरमा मतदाता नामावली अद्यावधिक गरिरहेको कार्यालय प्रमुख गोविन्द पौडेलले बताए। दलहरूले गाउँ र नगरमा विभिन्न खालका कार्यक्रमहरू सञ्चालन गरिरहेका छन्। नवलपरासीमा भने राजनीतिक दलले तयारी थालेका छैनन्। दाङमा नेताहरू होटेलमा बस्नुको साटो गाउँमा गएर कार्यकर्ता भेटघाट गर्ने र गाउँमै बस्ने गरिरहेका छन्। हालै कांग्रेस सभापति शेरबहादुर देउवा हेकुलीको चखौरामा बास बसेर थारू अगुवासँग छलफल गरेका थिए। राप्रमा प्रवेश गरेकी नायिका रेखा थापाले पनि जिल्लामा आएर राजनीतिक भेटघाट गरिन्। एमालेले पनि गाउँ र इलाकास्तरीय कार्यक्रम सञ्चालन गरिरहेको उपाध्यक्ष प्रेम थापाले बताए। सहमतिबिना असम्भव मधेसवादी दलको मागअनुरूप संविधान संशोधन नगरी तराईमा स्थानीय निकाय निर्वाचन असम्भव हुने स्थानीय दलको भनाइ छ। पर्सास्थित मधेसवादी दलका मात्र नभई केन्द्रीय दलका नेताको पनि यस्तै भनाइ छ। नेकपा संयुक्त जिल्ला अध्यक्ष रामराज जैसवालले मधेसवादी दललाई साथ नलिई निर्वाचन असम्भव हुने बताए। कांग्रेस युवा नेता दिलीपराज कार्कीले मधेसका दललाई साथ नलिई गरिने निर्वाचनले प्रमुख दलसँगको दूरी बढ्ने धारणा राखे। पहिले मधेसवादीलाई चित्त बुझाउनुपर्यो, उनले भने, अनि मात्र निर्वाचनमा जानुपर्छ। सद्भावना वीरगन्ज नगर अध्यक्ष ओमप्रकाश सर्राफले जिल्लामा हालको अवस्थामा संविधान संशोधन नगरी स्थानीय निकायको निर्वाचनको माहोल नबन्ने बताए। संघीय समाजवादी फोरम नेपालका केन्द्रीय उपाध्यक्ष एवम् सभासद लालबाबु राउतले संविधानमा रहेका त्रुटिहरू नसच्याएसम्म यथास्थितिमा चुनावमा जान नसकिने उल्लेख गरे। शिख समुदायका अगुवा जसपाल सिंह पनि मधेसवादी दललाई सहमतिमा नलिई निर्वाचनमा जानुको औचित्य देख्दैनन्।बाराका चोक, चियापसल, चौतारोमा राजनीतिक सुझबुझका व्यक्तिले चुनावबारे भलाकुसारी गर्न थालेका छन्। तर चुनाव यति सजिलो भइहाल्छ भन्नेमा उनीहरू अझै विश्वस्त देखिँदैनन्। समाजशास्त्रका प्राध्यापक वीरेन्द्र साह भन्छन्, समाज, देश र जनतालाई चुनाव अपरिहार्य छ। तर, यसको प्रक्रिया अघि बढाउन सहमति र सहकार्यको विकल्प छैन।सर्लाहीस्थित मोर्चा आबद्ध नेताले भने स्थानीय निकायको नभई केन्द्रको निर्वाचन गर्न माग गरे। छोटो अवधिमा तीनवटा निर्वाचन सम्भव छैन, सद्भावना जिल्ला अध्यक्ष प्रमोद साहले भने, पहिले केन्द्र, त्यसपछि प्रदेश र प्रदेश सरकारले स्थानीय निकायको चुनाव गराउनुपर्छ। बर्दियामा पनि दलहरू संगठन विस्तारमा छन्। मुगुका गाउँगाउँमा पार्टीहरू पुगेका छन्। कांग्रेसले केही दिनअघि रोवा, पिना र बालै गाउँमा गाउँ कार्यसमितिका सभापतिको भेला, कार्यकर्ता परीक्षण सञ्चालन गरेको छ। पहाडमा चहलपहलजाजरकोटका प्रमुख राजनीतिक दलले आमसभा, भेला, प्रशिक्षण, बैठकलगायत गतिविधि बढाएका छन्। कांग्रेस, एमाले, माओवादी केन्द्रलगायत दलको गतिविधि ग्रामीण क्षेत्रमा पनि बढदै गएको छ। शनिबार कांग्रेसले कार्कीबाडा गाविसस्तरीय कार्यकर्ता भेला आयोजना गरेको छ। एमालेले माघ १८ गते २ नम्बर क्षेत्रको भेला रोवा गाविसमा सञ्चालन गर्ने तयारी गरेको छ। माघ २० र २१ गते रारा गाविसको तारापानीमा बृहत् सभा गर्ने एमालेले जनाएको छ। माओवादी केन्द्रका जिल्लास्तरका नेताहरू पनि संगठन विस्तार र कार्यकर्ता भेटघाटमा जुटेका छन्। जुम्लामा तीन दलसहित राप्रपा पनि सक्रिय देखिएको छ। कालिकोटमा दलहरूले गाउँ केन्द्रित अभियान सुरु गरेका छन्। रुकुममा कांग्रेस र एमालेले सरकारले घोषणा गरेमात्र चुनावमा लाग्ने बताएका छन्। माओवादी केन्द्रले चुनाव लक्षित कार्यक्रम जारी राखेको छ। रोल्पामा कांग्रेसले गाविस तथा प्रस्तावित गाउँपालिका केन्द्रित गतिविधि बढाएको छ। एमालेले गत मंसिरदेखि पार्टीको गाउँ केन्द्रित गतिविधि बढाउँदै आएको छ। माओवादीले पनि पार्टी गतिविधि बढाएको छ।"
पुन:संरचना प्रतिवेदन अझै अनिर्णीत,"काठमाडौं सरकारले दलहरूबीच राजनीतिक सहमति जुटाउन नसक्दा स्थानीय तह पुन:संरचना आयोगले बुझाएको प्रतिवेदनलाई कार्यान्वयनमा लान सकेको छैन। आयोगको प्रतिवेदन मन्त्रिपरिषद्मा पुगे पनि सरकार त्यसबारे अनिर्णीत रह्यो। शुक्रबार बसेको मन्त्रिपरिषद् बैठकमा प्रधानमन्त्री पुष्पकमल दाहालले आयोगको प्रतिवेदनबारे चर्चा गरे पनि बैठकले त्यसलाई कार्यान्वयनमा लैजानेबारे निर्णय लिएन। प्रधानमन्त्रीले पुन:संरचनालाई लिएर जिल्लाजिल्लाबाट असन्तुष्टि व्यक्त भइरहेकाले त्यसबारे थप राजनीतिक छलफल आवश्यक रहेको बताएका थिए। सरकारका प्रवक्ता सञ्चारमन्त्री सुरेन्द्र कार्कीले राजनीतिक तहमा छलफलपछि मात्रै पुन:संरचना आयोगको प्रतिवेदनलाई मन्त्रिपरिषद्मा पेस गर्ने निर्णय भएको बताए। आयोगले ७ सय १९ वटा गाउँपालिका र नगरपालिका निर्धारण गर्नुपर्ने सुझावसहितको प्रतिवेदन पुस २२ मा संघीय मामिला तथा स्थानीय विकासमन्त्रीलाई बुझाएको थियो। आयोगले प्रतिवेदन बुझाउन प्रधानमन्त्रीको समय माग गर्दै आएकोमा राजनीतिक सहमति जुटाउन नसकेका प्रधानमन्त्री त्यतिखेर प्रतिवेदन बुझ्नबाट पन्छिएका थिए। आयोगले प्रतिवेदन तयार भएको र प्रधानमन्त्रीले समय नदिएको भन्दै प्रचारबाजी गरेपछि दबाबमा परेका प्रधानमन्त्री दाहालले प्रतिवेदन बुझ्न मन्त्रीलाई अघि सारेका थिए। तीन सातासम्म मन्त्रालयमा थन्किएको प्रतिवेदन बिहीबार प्रधानमन्त्री तथा मन्त्रिपरिषद् कार्यालयमा पुर्याइएको हो। मन्त्रिपरिषदको एजेन्डा बनोस् भनेर प्रस्तावका रूपमा मन्त्रालयले प्रतिवेदन प्रधानमन्त्री कार्यालयमा पठाएको हो। भौतिक योजना तथा पूर्वाधारमन्त्री रमेश लेखकले बैठकमा प्रतिवेदनबारे सामान्य चर्चा मात्रै भएको बताए।आयोगको प्रतिवेदन सार्वजनिक नहुँदै त्यसबाट चुहिएका विषयबाटै कतिपय जिल्लामा आन्दोलन र सदनमा विरोधसमेत सुरु भएको छ। असन्तुष्टिको स्वर बढ्दै गएको छ। प्रधानमन्त्री दाहाल र कांग्रेस सभापति शेरबहादुर देउवासमेतले पुन:संरचना प्रतिवेदनमा पुनरावलोकनको आवश्यकता देखिएको बताइरहेका छन्। अर्कोतिर, सरकारले मधेसी मोर्चालाई फकाउन नसक्दा निर्वाचनको तिथि घोषणा गर्न सकेको छैन। संविधान संशोधन नभएसम्म कुनै पनि निर्वाचन स्वीकार्य नहुने मोर्चाले अडान राख्दै आएको छ। मोर्चाले मधेसका जिल्लामा स्थानीय तहको संख्या कम भएको भन्दै आएको छ। आयोगले स्थानीयस्तरमा राजनीतिक सहमतिबिना जथाभावी ढंगले तराईका जिल्लामा पुन:संरचना गरेको समेत मोर्चाको आरोप छ।"
आयुक्तहरू सिफारिस,"स्रोतका अनुसार प्रमुख तीन दल कांग्रेस, एमाले र माओवादी केन्द्रको भागबन्डामा उनीहरू सिफारिसमा परेका हुन्। दाहाल एमाले, पौडेल कांग्रेस र शाह माओवादी केन्द्रले रुचाएका व्यक्ति हुन्। परिषद्ले शुक्रबारै उनीहरूको नाम संसदीय सुनुवाइका लागि संसद् सचिवालयमा पठाएको छ। संसदीय सुुनुवाइबाट अनुमोदन भएपछि उनीहरू नियुक्त हुनेछन्। उनीहरूको नियुक्तिपछि आयोगले पूर्णता पाउनेछ। आयोगमा प्रमुख आयुक्तसहित पाँच जना रहने प्रावधान छ। हाल प्रमुख आयुक्त अयोधीप्रसाद यादव र आयुक्त इला शर्मामात्र छन्। संविधानअनुसार आउँदो माघ ७ भित्र तीनवटा निर्वाचन गरिसक्नुपर्ने बाध्यता छ। त्यसका लागि तत्काल चुनाव मिति घोषणा गर्नुपर्ने दबाब बढिरहेको छ। चुनाव घोषणा तयारी भइरहेका बेला आयोगलाई पूर्णता दिने प्रक्रिया परिषद्ले अघि बढाएको हो। आयोगले प्राविधिक रूपमा काम गर्न कम्तीमा १ सय २० दिन समय राखेर चुनाव मिति तय गर्न आग्रह गरेको छ। निर्वाचन कानुन केही दिनभित्रै पारित भए जेठ १५ मा चुनाव गर्न सकिने सुझाव आयोगले सरकारलाई दिएको छ।"
बिजुली चोर्ने थप पक्राउ,"काठमाडौं बिजुलीको मिटर उल्टो घुमाएर विद्युत् महसुल ठगीमा संलग्न थप एक व्यक्ति पक्राउ परेका छन्। महानगरीय अपराध महाशाखाले सुकेधाराबाट बुद्ध वासिङ सेन्टरका सञ्चालक बुद्धकुमार लामालाई पक्राउ गरेको हो। महाशाखाले उनको कार्यालयबाट एउटा बिजुली मिटर र दुई थान सिलसमेत बरामद गरेको छ। बिजुलीको मिटरमा लगाइने यस्तो सिल विद्युत् प्राधिकरणका निश्चित कर्मचारीले मात्रै पाउने नीतिगत व्यवस्था छ। पक्राउ परेका लामालाई महाशाखाले काठमाडौं प्रहरी परिसरमा बुझाएको छ। महाशाखाले गत माघ ९ मा प्राधिकरणका ११ कर्मचारी, एक पूर्वकर्मचारी र ४ व्यापारीलाई पक्राउ गरेको थियो। मिटरको सुई उल्टो घुमाएर खपतभन्दा कम पैसा तिर्ने संगठित धन्दामा वर्षौंदेखि यो समूह सक्रिय रहेको महाशाखाको प्रारम्भिक अध्ययनले देखाएको छ। यही आशंकामा महाशाखाले कपनस्थित रामकृष्ण ढुंगेलले सञ्चालन गरेको सवनम प्लास्टिक उद्योगमा पनि छापा मारेको थियो। ढुंगेल फरार रहेपनि उनको उद्योगबाट प्रहरीले मिटरमा लगाउने सिल २ वटा र एउटा मिटर बरामद गरेको छ। महाशाखाको टोलीले चाबहिलस्थित मुरारी थापाले सञ्चालन गरेको बिजुली टेम्पोको चार्जिङ सेन्टरमा मिटरको सिल २ थान, एउटा मिटर बरामद गरेको छ। थापा भने फरार छन्। त्यस्तै टोलीले इमाडोलमा रमेशकुमार लुनियाले सञ्चालन गरेको बोतल काराखानामा पनि छापा मारेको थियो। सञ्चालक लुनिया फरार रहे पनि २ थान बिजुली मिटर र ४ थान मिटर सिल बरामद गरेको छ।महाशाखाका एक प्रहरी अधिकारीले फरार सञ्चालकहरूको खोजी तीव्र पारिएको बताए। पक्राउ परेका बुद्धको भने यसअघि पक्राउ परेको विद्युत् प्राधिकरणका कर्मचारीहरूसँग नजिकको सम्बन्ध रहेको देखिन्छ। पछिल्लो एक सातायता प्राधिकरणको प्राविधिक कर्मचारीसहित महाशाखाको टोली विद्युत् चोरी भएका स्थानमा छापा मार्दै हिँडेको छ।महाशाखाका अनुसार सुरुमा मिटर रिडरहरूले व्यवसायी र घरधनीलाई मिटरमा जति रकम उठे पनि थोरै पैसा तिरेर उम्किन मिल्ने उपाय सुझाउँछन्। मिटरमा जति रकम उठे पनि रिडरले थोरै रकम उठेको बिल तयार पार्छन् र प्राधिकरणकै प्राविधिक कर्मचारीको सहयोगमा मिटरमा लगाइएको सिल तोडेर मिटर उल्टो घुम्ने बनाउँछन्। त्यसपछि मिटर जुन अंकमा पुगेको भए पनि बिलमा चढाइएको रकमकै ठाउँमा मिटरको नम्बर आइपुग्छ। महाशाखाका अनुसार काठमाडौं उपत्यका र बाहिरका जिल्लामा दर्जनौं उद्योग कलकारखाना, गार्मेन्ट, होटल, लज तथा घरमा जडित मिटरबक्समा प्राधिकरणका कर्मचारी र उद्योग व्यवसायीको मिलेमतोमा विद्युत् चोरी भइरहेको छ।"
नगरा घर साँघुर्याइयो,"काठमाडौंएतिहासिक र धार्मिक महत्त्वको नगरा घर महानगरपालिकाले पुनर्निर्माण गर्दा साँघुरो बनाइदिएको छ। यही अवस्थामा पुनर्निर्माण गरिए नगरा बजाउन साँघुरो हुने यहाँका नगर्चीले गुनासो गरेका छन्।वसन्तपुर दरबार क्षेत्रको देगु तलेजु र कर्णेल चोक मन्दिरमा पूजा गर्नुअघि नगरा बजाउने चलन छ। त्यहाँ नगरा बजाउन दुईकोठे घर बनाइएको छ। ठूला नगरा राख्ने दुई कोठा भुइँचालोले भत्काएको थियो। महानगरपालिकाले करिब ३७ लाख रुपैयाँमा बनाउन लागेको हो। हामीले भन्दाभन्दै झन्डै डेढ फिट साँघुरो बनाइदिए, पूजा गर्न पनि अफ्ठयारो भएको छ, प्रमुख नगर्ची वासुदेव परियार भन्छन्, समस्या सुनाउँदा हुन्छ भन्छन्। हुन्छ भन्दाभन्दै आधा गारो लगाइसके। पेलेरै अघि बढिरहेका छन्।गीर्वाणयुद्ध शाहले लालमोहर दिएसँगै नगरा बजाउने परम्परा सुरु भएको हो। देगु तलेजु मन्दिर श्वेत भैरव मन्दिरको मूर्तिभन्दा माथिल्लो तलामा यसलाई राखिएको छ। यो मन्दिरलाई देगु तले पनि भनिन्छ। तीनतले यो मन्दिर शिवसिंह मल्लले बनाएका हुन्। यो मन्दिरको प्रवेशद्वार हनुमानढोका दरबारभित्रैबाट छ। माथि देवता बस्ने भएकाले यी देवताको नाम देगुतले भएको विश्वास गरिन्छ। सन् १६६० मा यो मन्दिरको जीर्णाेद्धार गर्दा तामाको छाना र सुनको मोलम्बा लगाइएको गजुर राखिएको थियो।काठमाडौं महानगरपालिकाका इन्जिनियर कवीन्द्र नकर्मीका अनुसार नगरा घर यसअघि बनाउँदै साँघुर्याएको दाबी गर्छन्। २०६९ सालमा महानगरले यसको पुनर्निर्माण गरेको थियो। त्यही बेला मिलाएको भए समस्या हुँदैनथ्यो, नकर्मी भन्छन्, अहिले हामीले पहिला जुन जगमा थियो, त्यसैमा बनाएका हौं। नगरा घरपछाडि एउटा निजी रेस्टुरेन्ट छ। त्यसैको अगाडिको भाग खुला होस् भनेर नगरा घर साँघुर्याइएको दाबी परियारको छ। नकर्मी भने छेउकै वंशगोपाल मन्दिर घुम्न सजिलो होस् भनेर साँघुर्याइएको दाबी गर्छन्। पुरानो गारो जस्तो छ, त्यस्तै बनाएका हौं, नकर्मी भन्छन्, छेउमा वंशगोपालको पेटी देखियो। फेरि भोलि मन्दिरको पेटी मिचियो भन्लान् भनेर नगराघर भएतिर साँघुर्याइएको हो। उति बेलै सल्टाएको भए सजिलो हुन्थ्यो।गत वर्षको भुइँचालोमा वंशगोपाल मन्दिरले यो घर थिच्दा पुन: भत्किएको थियो। वंशगोपालले थिचेर एक प्रहरीको मृत्यु भएको थियो। यो घर पनि विश्व सम्पदा क्षेत्रमा भएकाले साँघुरो बनाउन नहुने सम्पदा संरक्षण संघर्ष समिति सदस्य गणपतिलाल श्रेष्ठ बताउँछन्। कोही बोल्दैनन् भनेर महानगरले धमाधम आफ्नै सुरमा काम गरिरहेको छ, उनी भन्छन्, यो सम्पदा मास्ने षड्यन्त्र हो।२०६८ सालमा काठमाडौं महानगरपालिकाअन्तर्गत हनुमानढोका दरबार क्षेत्र संरक्षण आयोजना लागू भयो। आयोजनाले नगरा पूजा व्यवस्थापन गर्न ३ हजार रुपैयाँ दिन थाल्यो। त्यसबाहेक नगरा बजाउनेको केही आम्दानी छैन। भुइँचालो गएयता नगरा बजाउने काम बन्द भएको छ। नगरा जिल्ला प्रहरी कार्यालयको प्रांगणमा राखिएको छ।"
गायक ओझा जेल चलान,"काठमाडौं तीन नाबालिकालाई यौन शोषण गरेको, भिडियो खिचेर पैसा कमाउने उद्देश्यले बेवसाइटमार्फत सार्वजनिक गरेको आरोपमा गायक प्रकाश ओझा पक्राउ परेका छन्। गत वर्षको माघ ४ मा सर्वोच्च अदालतले करणी र मानव बेचबिखनसम्बन्धी दुई मुद्दामा ओझालाई १० वर्ष कैद सजायको फैसला गरेको थियो। फैसलालगत्तै फरार ओझालाई केन्द्रीय अनुसन्धान ब्युरोले पक्राउ गरी कैद भुक्तानका लागि केन्द्रीय कारागार सुन्धारा पठाएको छ।ब्युरोका अनुसार सर्वोच्चको फैसलालगत्तै उनी शंखमूल क्षेत्रमा लुकिछिपी गीत, संगीतको रेकर्डिङमा व्यस्त थिए। पुनरावेदन अदालत विराटनगरले गरेको पुरानो फैसला उल्टाउँदै सर्वोच्चले उनलाई दोषी करार गरेको हो। इटहरीका ओझा एक समय गायक तथा हास्यव्यंग्य क्षेत्रमा चम्किएका थिए।"
सेनालाई एम्बुलेन्स,काठमाडौं विपत् व्यवस्थापनमा प्रयोग गर्न भन्दै काठमाडौं महानगरपालिकाले नेपाली सेनालाई एम्बुलेन्स प्रदान गरेको छ। महानगरपालिकाका प्रमुख कार्यकारी अधिकृत रुद्रसिंह तामाङले बा१झ ९१४७ नम्बरको एम्बुलेन्स सेनाका उपरथी किशोरजंग राणालाई हस्तान्तरण गरे।सहयोगले विपत् व्यवस्थापनमा महानगर र सुरक्षा निकायबीचको सहकार्यको निरन्तरता भएको तामाङले बताए। उपरथी राणाले एम्बुलेन्स विपत् व्यवस्थापनमा परेका जनतालाई सहयोग गर्न प्रयोग गरिने बताए। महानगरलाई यो एम्बुलेन्स चीन सरकारले अनुदान सहयोगमा उपलब्ध गराएको हो। एम्बुलेन्समा आकस्मिक स्वास्थ्य उपचारमा प्रयोग हुने सामग्री (रिमुभेबल हस्पिटल) समेत जडान गरिएको छ।
अनुदान अभाव भएकाले कटौती,"काठमाडौं राष्ट्रसंघीय विश्व खाद्य कार्यक्रम (डब्लूएफपी) नेपालले सन् २०१७ को सुरुवातसँगै नेपालमा रहेका भुटानी शरणार्थीलाई खाद्यान्न सहयोग घटाएको छ। आर्थिक अनुदानको चरम अभावका कारण खाद्यान्नको मात्रा घटाउन बाध्य भएको डब्लूएफपीले जनाएको छ। नेपालमा भुटानी शरणार्थीको संख्या अहिले करिब ११ हजार छ। डब्लूएफपीले शुक्रबार विज्ञप्ति जारी गरी जोखिमपूर्ण अवस्थामा रहेका शरणार्थीका लागि भने खाद्यान्न सहयोगलाई निरन्तरता दिने जनाएको छ। विज्ञप्तिमा वृद्धवृद्धा, अपांगता भएका व्यक्ति र एकल महिलासहितका बढी जोखिमपूर्ण अवस्थामा रहेका करिब ३ हजार १ सय शरणार्थीका लागि भने पूर्ण मात्राको खाद्यान्न उपलब्ध गराउने उल्लेख छ। डब्लूएफपीकी प्रतिनिधि तथा राष्ट्रिय निर्देशक पिप्पा ब्राडफोर्डले खाद्यान्नको हिसाबले बढी जोखिमपूर्ण अवस्थामा रहेका शरणार्थीलाई प्राप्त पूर्ण सहयोगलाई निरन्तरता दिने बताएको विज्ञप्तिमा उल्लेख छ।"
दुर्घटनामा ५ को मृत्यु,"काठमाडौं छुट्टाछुट्टै दुर्घटनामा ५ जनाको मृत्यु भएको छ। प्यूठानमा जेसीबी (डोजर) पल्टिँदा तीन तथा पाँचथर र उदयपुरमा थप दुईको मृत्यु भएको हो। प्यूठानको दाङबाङ ६, कोलबोटमा सडक खन्न गएको जेसीबी भीरबाट खसेको थियो। बिहीबार बेलुकी ९ बजे ना१ख ३३१९ नम्बर जेसीबी दुर्घटना भएको हो। मृत्यु हुनेमा दाङबाङ ६ का २० वर्षीय शेषकान्त आचार्य, १२ वर्षीय ज्ञानेन्दबहादुर गाहामगर र दाङबाङ ८ का १७ वर्षीय जेसीबी सहचालक दीपक गाहामगर छन्। उनीहरू सबैको घटनास्थलमै मृत्यु भएको प्रहरीले जनाएको छ। दुर्घटनामा ९ जना घाइते छन्। गम्भीर अवस्थका ६ जनालाई बिहीबार राति नै उपचारका लागि भैरहवा मेडिकल कलेज रूपन्देही लगिएको जिल्ला प्रहरी प्रमुख डीएसपी रञ्जितसिंह राठौरले बताए। ३ जनाको भने स्थानीय मेडिकलमा उपचार भइरहेको छ। जेसीबी सडकबाट ३ सय मिटर तल माडी खोलानजिक खसेको दाङबाङ मावि अमिलीका शिक्षक पूर्णबहादुर गयलमगरले जनाकारी गराए। सडक खनेर दाङबाट अमिलीतर्फ फर्कंदै गर्दा जेसीबी दुर्घटनामा परेको उनले जानकारी दिए। स्थानीयका अनुसार सडक खनेको हेर्न गएका व्यक्ति जेसीबीमा बसेर फर्कंदै थिए। यसैगरी पूर्वी जिल्लामा भएका बेग्लाबेग्लै दुर्घटनामा दुई जनाको मृत्यु भएको छ। पाँचथरको रानीगाउँमा मे१त ३६९० नम्बरको ट्रयाक्टर पल्टँदा त्यसमा सवार स्थानीय ५२ वर्षीय भीमप्रसाद गुरुङको बिहीबार मृत्यु भएको प्रहरीले जनाएको छ। यस्तै, मानबहादुर राई र चालक जयकुमार राई घाइते छन्। यसैगरी उदयपुरको त्रियुगा ११ मा स१च ९९५ नम्बरको पिकअपले ठक्कर दिँदा स्थानीय १० वर्षीय आयुष कार्कीको मृत्यु भएको प्रहरीले जनाएको छ।"
महिलाको हत्या,नुवाकोट लिखु ४ पुरानोगाउँमा एक महिलाको हत्या भएको छ। स्थानीय मानबहादुर तामाङले बिहीबार राति पत्नी उर्मिलालाई उखुको ठाँठले हानेर हत्या गरेको प्रहरीले जनाएको छ। महिलाको मुख र टाउकोमा चोट देखिएको छ। शव पोस्टमार्टमका लागि त्रिशूली अस्पताल पठाइएको छ। घटनाबारे थप अनुसन्धान भइरहेको प्रहरीले जनाएको छ।
बिरामीलाई सास्ती,"सिन्धुपाल्चोक प्राधिकरणले प्राथमिक स्वास्थ्य केन्द्र बाह्रबिसेको विद्युत् काटेपछि बिरामीले सास्ती खेप्दै आएका छन्। विद्युत्बाट चल्ने मेसिन प्रयोगमा आउन नसक्दा उपचारमा समस्या हुने गरेको छ। केन्द्रका चिकित्सक रविनकुमार घिमिरेका अनुसार महसुल नतिरेकाले प्राधिकरणले विद्युत् काटेको हो। बिजुली अभावमा ईसीजी, सामान्य एक्सरे र भिडियो एक्सरे जाँच हुन सकेको छैन। यसले मुटु र दमका बिरामीलाई मर्का परेको केन्द्रले जनाएको छ। बिजुली अभावले डेलिभरी सेवासमेत प्रभावित भएको छ। सुत्केरी गराउन पिस्करबाट आएकी शान्ति थामीले भनिन्, टाढाबाट आउँदा पनि सेवा पाउन सकिनँ। केन्द्रमा दैनिक ४०५० जना बिरामी आउने गरेका छन्। तिब्बती सीमा क्षेत्र र तातोपानीलगायत स्थानबाट आएका बिरामी पनि निजी अस्पतालमा उपचार गराउन बाध्य छन्। केन्द्रमा सोलार जडान गरे पनि बिजुली बाल्न मात्रै पुग्छ, मेसिन चलाउन पुग्दैन, बाह्रबिसे केन्द्रका अध्यक्ष उद्धवबहादुर तिवारीले भने, विद्युत् महसुल तिर्न जिल्ला अस्पताललाई अनुरोध गरेका छौं। महसुल तिर्न प्रयास गरिरहेका छौं, जिल्ला स्वास्थ्य प्रमुख सुरेन्द्र चौरासियाले भने।"
गाउँमै सरकारी सेवा,"सिन्धुपाल्चोक स्थानीय प्रशासनको अगुवाइमा थकनी, भोटेचौर, हैबुङ गाविस र मेलम्ची नगरपालिकाका बासिन्दालाई स्थानीय तहमै सरकारी सेवा प्रदान गरिएको छ। जिल्लाका सबैजसो कार्यालयले एकीकृत रूपमा सञ्चालन गरेको उक्त शिविरमा नागरिकता, अपांग परिचयपत्र वितरण गरिएको छ। शिविरमा झन्डै २ हजारले सेवा लिएको कामु प्रमुख जिल्ला अधिकारी अन्तरबहादुर सिलवालले बताए।"
दुव्र्यवहारको विरोध,इटहरी सुनसरीको तनमुना गाविसका सचिव हरिकुमार थापालाई विप्लव माओवादीका कार्यकर्ता बताउने समूहले बुधबार कार्यकक्षमै कालोमोसो दलेको विरोधमा शुक्रबार जिल्लाभरका गाविस सचिवले विरोध गरेका छन्। उनीहरूले हातमा कालोपट्टी बाँधेर विरोध जनाएका हुन्।
दस दिनभित्रै निकास,"नुवाकोट सहरी विकासमन्त्री अर्जुननरसिंह केसीले स्थानीय निर्वाचनबारे सरकारले १० दिनभित्रै निकास निकाल्ने बताएका छन्। स्थानीय निर्वाचनदेखि यावत् समस्या समाधान गर्न सरकार गम्भीरतापूर्वक लागेको छ, उनले भने। चौथो नुवाकोट उद्योग वाणिज्य संघ उद्घाटन गर्न जिल्ला आएका मन्त्री केसीले शुक्रबार यस्तो धारणा राखेका हुन्। जिल्लाको पूर्वी भेग लिखुलाई गाउँपालिका माग गदै १३ दिनदेखि खानीगाउँ, चौघडा, थानसिङ र सूर्यमतीका स्थानीय आन्दोलनमा छन्। त्यस्तै प्रस्ताव फेरबदल गरिएको भन्दै दक्षिणी भेगका बेलकोटका बासिन्दा पनि शुक्रबार आन्दोलनमा होमिएका छन्।"
प्रजातन्त्रको पहरेदार शक्ति,"मैले मेरो प्रस्तुतिको सुरुवातमा नै रिस र रिस उठ्ने विषय उठाएको थिएँ। अब अन्त्यमा पनि रिस सम्बन्धमा एउटा भनाइबाट बिट मार्छु। तर कुराचाहिँ मेरो नभई पौराणिक कालका युनानी दार्शनिक सुकरातको हो। सुकरात भन्छन्, जोकोही पनि रिसाउन त सक्छ त्यो त सजिलो कुरा हो। तर ठिक व्यक्तिसित ठिक मात्रामा ठिक समयमा ठिक उद्देश्यका लागि र ठिक तरिकाले रिसाउने भन्नेचाहिँ सबैले गर्न सक्ने कुरा होइन। त्यो सजिलो पनि छैन।(शक्षाविद् माथेमाले शुक्रबार पोखरामा सुरु भएको नेपाल लिटरेचर फेस्टिबलमा दिनुभएको किनोट स्पिच)"
मस्त जवानी गुप्तरोग,"मलाई झापाली स्वास्थ्य महोत्सवको राजनीतिक संयोजक विश्वप्रकाश शर्माले साहित्यिक स्वास्थ्य शिविरमा विलकुलै आमन्त्रित गरेनन्। के यो कवि विमल निभा कुनै अस्वस्थ प्रकारको साहित्यकार हो र? हुन त नेपाली साहित्यका प्राधिकारवादी प्राचार्य, प्रतिभाहीन प्राज्ञ र प्राविधिक समालोचकहरू मेरो व्यंग्य साहित्यलाई मूलत: साहित्य मान्न नै तयार छैनन्। यस्तोमा मैले साहित्यकारद्वय अभि सुवेदी र खगेन्द्र संग्रौलासरह के स्वस्थ र अस्वस्थ साहित्यको घाघडान बहस गर्ने? त्यसकारण म त्यतातिर नगएर केवल मलाई मनपर्ने साहित्यिक चरित्रका दुई स्वस्थ पात्रको याद गर्ने प्रयास गर्नेछु।यो अहिलेको नभएर उहिलेको मेरो नगर नभइसकेको नगर वीरगन्जको याद हो भने पनि हुन्छ। अर्थात मेरो किशोर कालको प्रिय नगर वीरगन्जको भन्नोस्। त्यसबखत वीरगन्जमा एक पर्याप्त स्वस्थ कवि थिए रमन्ना पहलमान। याने रामनारायण कुर्मी, दुई नम्बर रोड, रेशमकोठी, वीरगन्ज। एक पूर्णकालिक कुस्तीवाज पनि कवि हुनसक्छ भनेर प्रख्याति थियो, उनको। पहलमान सखारै बिछ्यौनाबाट जुरुक्क उठ्थे, त्यसपछि कुनै चलनचल्तीको सवैया अथवा दोहा गुनगुनाएर कसरत गर्न थाल्थे। जस्तै दण्डपेल, मुगदर घुमाइ, डोरीकुद, उठक बैठक इत्यादि। अनि आखिरीमा मनमनै कुनै प्राइभेट कविताको श्लोक गुनेर चारपाँच सेर दूध घटघट पिउँथे। यो विशुद्ध गाईको दूध हुन्थ्यो। कोहीकोही बकरीको दूध पनि भन्थे। उनको आँगनमा बाँधिएको बकरीको धारोष्ण दूध। यसबारे कसैले सोधेमा पहलमान मुसुमुसु मुस्कुराइरहन्थे। तर बेलुकीपखको स्वास्थ्य कार्यक्रममा भने केही मौलिक खालको परिवर्तन हुन्थ्यो। उनी अखडाबाट सोझै गएर दूधसुधको साटो स्थानीय ताडी लिन रुचाउँथे। साँझको ताडी अमिलो हुन्थ्यो। यसको नशा चढेपछि पहलमान कवि अरूमाथि बेसरी जाइलाग्थे। यसबखत हनुमान चालिसाको अशुद्ध पाठ गर्नचाहिँं पटक्कै बिर्संदैनथे। यो नियमित मारपिटको कार्यक्रम थियो। यसमा नभएर ताडी सेवनमा कहिलेकाहीं उनलाई हाम्रो त्रिजुद्ध बहुउद्देश्यीय इंगलिस हाइस्कुलमा साहित्यसुषमा पढाउने गुरु भवनाथ पण्डितजीको पनि आत्मीय साथ हुन्थ्यो। सम्भवत: यसैले एक बिहान कवि रमन्ना पहलमान स्कुलको सरस्वती पूजामा कविता सुनाउन प्रमुख अतिथिको रूपमा सादर उपस्थित थिए। त्यसबखत उनले भारीभरकम शरीर लयपूर्वक फिरफिर हल्लाएर स्वनिर्मित कविता सुनाए।खडखडखडखडसग्गड चलेलाबडबडबडबडहमरा मेहरारुखनखनखनखनरुपैयाँ चलेलाघटघटघटघटमहुवाके दारु।(लामो कविताको एक अंश)यस्तै मेरो टोल अलखियारोडका युनानी डाक्टर भवरमल सेवक, एचएचडी एलएमसीपीआरजेडएम आयुर्वेदाचार्य, तन्त्राचार्य, साहित्याचार्य पनि समान रूपले स्मरणीय रहेका छन्। पहिलेका झोलाछाप डाक्टर मुख्यत: युनानी पद्धतिका डाक्टर भए पनि आयुर्वेदको गुलियो पाचक आदिको पनि बेजोड जानकार थिए। यसका साथै तन्त्रमन्त्रद्वारा रोगीहरूका रोग निवारण गर्नमा अटुट लागिरहन्थे। त्यसताका डाक्टरसाबले मध्यरात सिर्सिया नदीको किनारमा गई घन्टौं तन्त्रसिद्धि गर्ने गरेको अद्भुत किस्सा व्यापक प्रचलित थियो। डाक्टर भवरमल सेवकले आयुर्वेद र तन्त्रमन्त्रको फरकफरक शैली चिकित्सामा अपनाए पनि साहित्यको क्षेत्रमा भने एकनिष्ठ थिए। ससाना यौनकथाहरूमा रचना गर्ने गर्थे। एउटा सवा सय पृष्ठको मोटो उपन्यास पनि प्रकाशित थियो मस्त जवानी गुप्तरोग। यस प्रकार डाक्टरसाबले साहित्यलाई चिकित्सासँग सफलतापूर्वक जोडेका थिए। यो उपन्यास गुप्त रोगग्रस्त नायिकाको सम्पूर्ण उपचारमा आधारित थियो। नायक स्वयं डाक्टरसाब नै थिए। तर नायिकाको उपचारमा उनले जुन पद्धतिको प्रयोग गरेका थिए, त्यो डाक्टरीको नभएर अन्य थियो। त्यसैले उपन्यासले अन्य खालकै मजा दिन्थ्यो। खास मजा। गुप्त मजा। यही उपन्यासको सार थियो। जे होस्, स्वास्थ्य र साहित्यका संयुक्त व्यक्तित्व डाक्टरसाबको सेवक साहित्यिक उपनाम थियो भने उनको नाममा झुन्डिएको एचएचडीएलएमसीपीआरजेडएमको रहस्य कहिल्यै खुलेन।वास्तवमा स्वस्थ साहित्य विषयक मेरो घोर विचारहीनताका कारण मैले यस्तो संस्मरणको शरण लिनुपरेको हो। कदाचित यसबारे मेरो कुनै विचार भए पनि त्यो अग्रज साहित्यकार अभि सुवेदी र खगेन्द्र संग्रौलासँग मिल्ने कुनै सम्भावना छैन। हो, कुनै पनि साहित्यिक कार्यक्रम पश्चातको अनिवार्य तरल टाइप कुरोमा भने हाम्रो कुनै न कुनै ढंगको मिलेमतो हुनसक्छ। असलमा भएकै पनि छ। खासमा साहित्यकार खगेन्द्र संग्रौलासँग। याद गर्नाेस्, कतारको राजधानी दोहाको हाम्रो साहित्यिक भ्रमण। के त्यो कम्ता तरल थियो त खगेन्द्र दाइ? अँ, अर्का साहित्यकार अभि सुवेदी सरसँग मेरो यस्तो छताछुल्ल विचारको विशिष्ट आदानप्रदान हालसम्म नभइसकेकाले अरू केही नभनूँ !"
नेपाल हेर्ने चिनियाँ आँखा,"सन् २०१५ मा तिब्बतमा नेपाल, भारत मामिलाका विज्ञ प्राध्यापकहरू जुटेका थिए। जतिखेर नेपाललाई कसरी हेर्ने भन्नेमा पहिलोपटक स्पष्ट दुई धारहरू देखिएका थिए। एउटा धारमा पुराना पुस्ताका प्राज्ञहरू छन्, जसले नेपाललाई तिब्बत मामिलासँग मात्र जोडेर हेर्नुपर्ने र बाँकी राजनीतिक मुद्दाबाट परै रहनुपर्ने मत राख्छन्। पछिल्लो पुस्ताका प्राज्ञहरू भने नेपालमा चिनियाँ लगानी बढाउनुको अर्थ नेपाललाई स्थिरताको बाटोतर्फ डोर्याउनु हो भन्ने ठान्छन्। जसले अन्तत: नेपालमा बाह्य प्रभाव रोक्छ र त्यो बृहत्तर चिनियाँ स्वार्थमा छ भन्ने ठान्छ। प्राज्ञिक जगतका परामर्शलाई महत्त्व दिइने राजनीतिक संस्कारबीच चिनियाँ कम्युनिष्ट पार्टीमा समेत यिनै दुई धारहरू पाइन्छन्। सीपीसीमा अहिले ८० करोड बढी सदस्य छन्। त्यो सदस्यता नेपालमा सदस्यता रसिद काटेजसरी पाइँंदैन। त्यसको लागि एउटा बेग्लै लम्बे प्रक्रिया र प्रशिक्षण सामना गर्नुपर्छ। बन्द चिनियाँ समाज वा खुलापनपछि पनि उनीहरू अमेरिका, रसिया, जापानजस्ता शक्तिलाई नै प्रतिस्पर्धी मानेर अगाडि बढ्दा विज्ञहरू पनि ज्यादा तिनकै लागि उत्पादन गरिए। विकासको एक विन्दुमा पुगिसकेपछि अहिले समीक्षा गर्दा छिमेक, साना एवं विकासोन्मुख राष्ट्रहरूको अर्थसमेत उत्तिकै हुने ठानेर सीपीसीभित्रै वा स्वतन्त्र रूपमै पनि नेपालजस्ता देशका विज्ञहरू तयार पार्ने काम भइराखेको छ। नत्र त अहिले बेइजिङमा नेपालबारे बोल्ने धेरैजसो विज्ञहरू खास नेपालकै विज्ञभन्दा पनि समग्र दक्षिण एसिया वा भारतको अध्ययन गरेको भरमा बोल्ने हुन्। एसियाली मामिलाका विज्ञहरू रहने इन्स्टिच्युट अफ एसियन स्टडिजकी प्रमुख प्राध्यापक वे लिङले बहुपक्षीय कूटनीतिमा उन्मुख चीनले अहिले विद्यार्थीहरूलाई ठूला शक्तिबाहेक पनि करिअर बनाउन उत्तिकै प्रोत्साहन गरिरहेको बताउँछिन्। आफ्नो एक काठमाडौं बसाइमा सार्क सचिवालय पुगेको स्मरण गर्दै उनले त्यहाँ भएका दर्जन आसपासका कर्मचारी सङ्ख्यालाई झन्डै दुई सय बढी कर्मचारी भएको दक्षिणपूर्वी एसियाली राष्ट्रहरूको संगठन (आसियान) सँग तुलना गर्दै भनिन्, सार्क भित्रैबाट र बाहिरबाटै पनि प्राथमिकतामा परेको देखिँंदैन।पछिल्ला वर्षमा चिनियाँ अधिकारीहरूको काठमाडौं आउने क्रम बाक्लिरहेको छ।उनीहरू काठमाडौंमा के देखिरहेका वा खोजिरहेका छन्? राजनीतिक तरलताकै बाबजुद पनि नेपालमा आतंकवादको समस्या नहुनुलाई चिनियाँ पक्षले एउटा ठूलो लाभको रूपमा हेरेको छ। जुन मैले भेटेका अधिकारीका जवाफमा हुने साझा उत्तर थियो। आफ्नो शान्तिपूर्ण उदय, अहस्तक्षेपकारी नीति र विनविन सहकार्यजस्ता शब्दावली जोडिने चिनियाँहरूका औपचारिक जवाफ प्राय: उस्तै हुन्छन्। तर अनौपचारिक वार्ता वा उनीहरूका भावभंगी केलाउंँदा चिनियाँ दृष्टि ती शब्दावलीकै आडमा मात्र व्याख्या हुन सक्दैनन्। काठमाडौंमा पश्चिमा देशका व्यापक जनशक्ति र आवतजावतलाई समेत उनीहरू निको मानिराखेका हँुंदैनन्। त्यसरी हेर्दा प्राथमिक तहको स्वार्थभन्दा पनि अन्य बहुआयामिक स्वार्थ नेपालमा जोडिएको छ। जसले गर्दा अब नेपाललाई सानो अर्थतन्त्रका कारण धेरै भिज्नु हुंँदैन भन्ने पुरानो धारका चिनियाँ नेतृत्वको तर्क कमजोर भइरहेको देखिन्छ।बरु नेपालमा भिज्न अब आफ्नो सफ्ट पावरलाई बलियो बनाउनुपर्छ भन्ने बुझाइ उनीहरूमा थपिएको छ। नेपाली विद्यार्थीहरूले चीनमा छात्रवृत्ति पाउने क्रम वर्षेनि बाक्लिँंदो छ। नेपाल मामिलालाई नजिकबाट हेर्ने सिचुवान विश्वविद्यालय अन्तर्गतको इन्स्टिच्युट अफ साउथ एसियन स्टडिजकी कार्यकारी निर्देशक प्राध्यापक ली ताओले आफ्नो एक अन्तर्वार्तामा आफ्नो मुलुकको सफ्ट पावर कमजोर हुनुमा आफूहरूले धेरैजसो पठाउने इन्जिनियरहरूसँग तुलना गर्दै पश्चिमा जगतले नेपालमा पठाउने जस्ता सार्वजनिक रुचिका व्यक्तिहरू नहुनुलाई कारण बताएकी थिइन्। तर अहिले चीन प्रायोजित भाषा कक्षा पढेर स्कुले बालबालिकाहरूले अक्षर नचिन्दै नी हाओ भट्याउन सुरु गरेका छन्। यद्यपि भूकम्पसँगै नेपालमा चिनियाँ गैरसरकारी संस्थाहरू (गैसस) झन् बढी भित्रिरहेका छन्। चीनको गैसस भनेको पनि सरकारी नीति र सहयोगकै भरमा स्थापना भएका हुन्छन्, जसलाई चीनको साझा गन्तव्य पक्रेका तर भिन्न बाटो समातेका अस्त्रमात्र मान्दा हुन्छ। ठूला अख्तियारीमा पुग्न चाहे प्राज्ञिक जगत कर्मचारीतन्त्र वा गैससकै व्यक्तिहरू नै सीपीसीका महत्त्वपूर्ण तप्का सम्हालेका व्यक्ति नै हुन्छन्। तर उनीहरूले कहिल्यै आफूलाई पार्टीसँग नजोड्न आग्रह गर्छन्। यो भनेको कस्तो हो भने जसरी चिनियाँहरू कम बोलेरै धेरै बुझाउँछन्, त्यसरी नै चीन बुझ्न चाहनेले कम सोधेरै धेरै बुझ्नुपर्छ भन्ने हो। थुप्रै चिनियाँहरूसँगको भेटघाट, त्यहाँका संरचना र संयन्त्रलाई पछ्याउँदा पनि आखिर देखिन्थ्यो त्यही, चीनले हामीलाई हेरिरहेको छ, संकेत दिइरहेको छ। तर हामीले तिनलाई बुझ्न र तिनको रफ्तारमा काम नगर्दा चाइना पब्लिक डिप्लोमेसी एसोसिएसनका उपाध्यक्ष ज्याङ्वेका नाति पुस्ता एकातर्फ नेपालबाट टाढिइरहेको त छैन वा कतै नेपाललाई तिब्बतसँग मात्र जोडेर हेर्नुपर्ने पुराना पुस्ताका प्राज्ञनेतृत्वको मत हावी भइरहेको त छैन? १० महिने बसाइ सकेर बेइजिङको जमिन छाड्दासमेत मेरो मनमा यिनै प्रश्नहरूले उत्तर खोजिरहेका थिए। जसको जवाफ दिनु ज्याङ्वे जत्तिकै मलाईसमेत कठिन थियो।"
दिगो विकासको पर्यावरणीय मार्गचित्र,"दिगो तथा पर्यावरणमैत्री विकास, जनसहभागितामूलक विकास, सशक्तीकरण र विकास, समावेशी विकासका साथै जनताको लागि विकास भन्नेजस्ता विकासका अधिकारमुखी सिद्धान्तहरू विकासका नवीन उपागमहरूका रूपमा आएका छन्। विकासमा वातावरणीय संवेदनशीलतालाई ख्याल गर्नुपर्छ र वातावरण तथा जैविक विविधताको संरक्षण गर्नुपर्छ भन्ने मान्यताको विकास सन् १९७० को दशकदेखि नै सुरु भएको हो। १९७१ मा फिनल्यान्डको हेलसिन्कीमा भएको वातावरणीय भविष्य सम्बन्धी सम्मेलन तथा १९७२ मा स्विडेनको स्टकहोममा भएको मानव वातावरण सम्बन्धी राष्ट्रसंघीय सम्मेलन यस क्षेत्रका सुरुवाती कदमहरू मान्न सकिन्छ। यद्यपि १९८३ गठन भएको ब्रुटल्यान्ड आयोगले १९८७ मा सार्वजनिक गरेको हाम्रो साझा भविष्य शीर्षकको रिपोर्टले वातावरण र विकास बीचको अन्तरसम्बन्धलाई प्रकाशमा ल्याइ पहिलोपटक दिगो विकासको अवधारणा अगाडि सारेको थियो। १९९२ को वातावरणीय विकास सम्बन्धी रियो सम्मेलनले २१ औँ शताब्दीको वातावरणीय कार्ययोजनाको रूपमा अगाडि सारेको एजेन्डा २१ ले दिगो विकास र वातावरण संरक्षणका लागि अन्तर्राष्ट्रिय साझेदारीको आधार तय गरेको थियो। सम्मेलनले जारी गरेको वातावरण र विकास सम्बन्धी रियो घोषणापत्रले आफ्नो विकासमा सहभागिता जनाउने जनताको अधिकार परिभाषित गर्नुका साथै साझा वातावरणको संरक्षण गर्ने मानव मात्रको दायित्व किटान गरेको थियो। साथै प्रदूषकले तिर्ने सिद्धान्त, विकास प्रक्रियामा वातावरण संरक्षण अन्तरनिहित हुनुपर्ने, दिगो विकासका लागि विश्वमा गरिबी निवारण तथा असमानताको अन्त्य हुनुपर्ने जस्ता सिद्धान्तसमेत रियो घोषणामा अघि सारिएको थियो। २००२ मा दक्षिण अफ्रिकाको जोहानेसवर्गमा भएको दिगो विकास सम्बन्धी विश्व सम्मेलन तथा २०१२ मा ब्राजिलको रियो दि जेनेरियोमा भएको दिगो विकास सम्बन्धी राष्ट्रसंघीय सम्मेलन (रियो प्लस २०) मार्फत विश्वका राष्ट्रहरूले दिगो विकासका सन्दर्भमा आफ्ना प्रतिबद्धता तथा कार्ययोजना मुखरित गर्दै आएका छन्। दिगो विकासले विकासका वातावरणीय, सामाजिक, आर्थिक, सांस्कृतिक, मानवीय र शासकीय आयाम समेटेको हुन्छ। यसले विकासका क्रममा स्रोतको समुचित उपयोग गरी भावी पुस्ताले स्रोतको प्रयोग गर्न पाउने अवस्थाको सुनिश्चितता गर्नुपर्छ भन्ने वकालत गर्छ। विकास प्रक्रिया स्वभावैले मानवीय स्वार्थ पुरा गर्ने बाटो हो। तर प्रकृतिको संरक्षण र सन्तुलन गर्ने दायित्व पनि मानिसमै रहेकाले पर्यावरणीय चक्रमा न्युनतम असर पुग्ने गरी मानवीय क्रियाकलाप सञ्चालन हुनुपर्छ। विकासको दिगोपना र अत्युत्तम लाभका लागि आर्थिक दिगोपना, सामाजिक र सांस्कृतिक दिगोपना तथा वातावरणीय दिगोपना सुनिश्चित हुनुपर्छ ।विश्वमा अहिले मानवीय क्रियाकलाप विरुद्ध वातावरण एउटा चोटिलो मुद्दा बनिरहेको छ। आर्थिक वृद्धिको होडबाजीमा वातावरणीय दिगोपना प्राथमिकतामा पर्न नसक्दा र विकासको स्वाभाविक रफ्तार अघि बढिरहँदा वातावरण प्रदूषण, हरितगृह प्रभाव, जलवायु परिवर्तन जस्ता नकारात्मक असर बढिरहेका छन्। मानव विकासको प्रमुख सूचकको रूपमा रहेको आयमा तीव्र रूपमा वृद्धि हुँदा प्राकृतिक स्रोत दोहनको दर पनि बढिरहेको छ। मानवीय क्रियाकलाप स्वभावत: प्रकृतिको चक्रको सन्तुलनभन्दा पनि प्रकृतिमा प्राप्त पदार्थ वा ऊर्जालाई सकेसम्म बढी आफ्नो हितमा रूपान्तरण गर्नमा केन्द्रित हुन्छन्। यसले गर्दा प्रकृतिको सन्तुलित चक्रिय प्रणाली खल्बलिन्छ। स्रोतको दोहन बढ्दा सिर्जित वातावरण विनाशको फलस्वरूप विभिन्न प्राकृतिक प्रकोपले पुर्याउने क्षतिमा बढोत्तरी भइरहेको छ। जलवायु परिवर्तन तथा उष्णीकरणले हिमगलन र समुद्री सतहमा वृद्धि, अतिवृष्टि, अनावृष्टि, सुख्खा खडेरी लगायत वेदर एक्स्टि्रमका घटना बढिरहेका छन्। प्राकृतिक प्रकोपका घटनामा वृद्धि भैरहँदा धेरै मानिस वातावरण शरणार्थी हुनुपरेको छ। जल प्रदूषण, वायु प्रदूषण लगायतका वातावरणीय प्रदूषणका कारण रोगव्याधीको जोखिम बढिरहेको छ। प्रदूषणबाट सिर्जित स्वास्थ्य समस्याको समाधानमा हुने खर्चका कारण गरिब देशहरू झनै गरिब बन्दै गैरहेको बताइन्छ। जलवायु परिवर्तनले गर्दा खाद्यान्न उत्पादन घटेसँगै भोकमरीको समस्या बढिरहेको छ भने पानीका स्रोतको क्षयीकरणले समस्यालाई झनै चर्काउँदैछ। विकासको सर्वोत्तम लक्ष्य भनेकै मानव विकास हो। आधुनिक मानव विकास अवधारणाले जल, ऊर्जा र खाद्यान्न बीचको पर्यावरणीय तथा सामाजिकआर्थिक अन्तरसम्बन्धको खोजी गर्छ। प्रकृति र वातावरणले विकासका लागि आवश्यक स्रोत, साधान, वस्तु तथा सेवा उपलब्ध गराउँछ। मानव मात्रको गुणस्तरीय जीवन र समृद्धि वास्तवमा खाद्यान्न, पानी, ऊर्जा र जैविक विविधताको मात्रा र गुणमा भर पर्छ। त्यसैले वातावरणीय अवस्था नै हाम्रो अस्तित्व, विकास र प्रगतिको निर्धारक हो। हामीले वातावरणलाई कस्तो व्यवहार गर्छौं वा प्राकृतिक संसाधनको कसरी सदुपयोग गर्छौं, त्यसमा नै विकास सम्भव हुन्छ। स्वास्थ्य, शिक्षा, आय तथा लैंगिक समानता, पर्यावरण चक्र सन्तुलन र ऊर्जाजस्ता विषयलाई एकसाथ सम्बोधन गरेमा मात्र वातावरणीय दिगोपना प्राप्त हुनसक्छ। मानवीय आवश्यकता पूर्तिसँगै वातावरणको संरक्षण र सदुपयोग गरी दिगो विकास पद्धति अवलम्बन गर्नु अहिलेको आवश्यकता हो। प्रभावको मूल्यांकन, सहभागितामूलक एवं वातावरणमैत्री विकास पद्धति अवलम्बन, व्यवस्थित सहरीकरण तथा औद्योगीकरण र वैज्ञानिक भूमिसुधार, दिगो तथा पर्यावरणमैत्री प्रविधिको प्रयोग अनि हरित अर्थतन्त्रको प्रबद्र्धन २०१५ सेप्टेम्बर २५ मा विश्वका मुलुकहरूले दिगो विकास एजेन्डाको एक पाटोको रूपमा भोकमरीको अन्त्य, पृथ्वीको रक्षा तथा सबैका लागि समृद्धि सुनिश्चित गर्ने लक्ष्य अंगिकार गरे। दिगो विकास लक्ष्यले खासगरी पाँच पी (पिपुल, प्लानेट, प्रोस्पेरिटी, पिस र पार्टनरसिप) अर्थात् मानिस, पृथ्वी, समृद्धि, शान्ति र सहकार्य जस्ता अत्यन्तै महत्त्वपूर्ण क्षेत्रमा जोड दिएको छ। २०१६ देखि २०३० सम्ममा प्राप्त गर्नेगरी तय गरिएका १७ वटा लक्ष्यलाई नै दिगो विकास लक्ष्य भनियो। यसलअन्तर्गत गरिबी अन्त्य तथा खाद्य सुरक्षा र पोषणको उपलब्धता, समावेशी तथा समतामूलक गुणस्तरीय शिक्षा, लैंगिक समानता, सबैका लागि पानी र सरसफाइ, दिगो तथा आधुनिक ऊर्जाको पहुँच, समावेशी तथा दिगो आर्थिक वृद्धि, सुरक्षित तथा दिगो सहर र मानव बस्ती, स्रोतको दिगो उपभोग, जलवायु परिवर्तनका असरसँग जुध्न तत्काल कदम चाल्ने रपारिस्थितिक पद्धतिको सुरक्षा जस्ता विषयको व्यवस्थापनलाई प्रमुख रूपमा जोड दिएको पाइन्छ। सिद्धान्तत: वातावरणीय विनाशको दीर्घकालीन असर मानवीय अस्तित्वसँग जोडिएको हुन्छ। इतिहासलाई हेर्ने हो भने मानव सभ्यताहरूको उत्थान र पतनमा वातावरणीय संकटकै हात रहेको छ। पर्यावरणीय विनाश वा प्रकोपका कारण इतिहासका केही मुख्य मानव सभ्यता विलिन भएका छन्। यसर्थ वातावरणीय दिगोपनालाई विकास प्रक्रियाको अभिन्न पाटोको रूपमा अंगिकार गर्नैपर्छ। आजको विकास प्रक्रियामा वातावरणीय स्रोतको सदुपयोग र रक्षा हुन सकेन भने भोलिका पुस्ताले आर्थिकसामाजिक विकासका आवश्यकता पूर्ति गर्ने स्रोतसाधन भेट्टाउने छैनन्। स्रोतको चरम दोहन गर्ने निर्विवेकी विकासबाट क्षणिक रूपमा संख्यात्मक आर्थिक वृद्धि हासिल भए पनि गुणात्मकता तथा दिगोपनाको अभावमा कालान्तरमा त्यो प्रत्युत्पादक बन्ने छ ।"
कुष्ठरोग,"के हो कुष्ठरोग?डब्लूएचओका अनुसार, माइक्रोब्याक्टेरियम लेप्रे ब्याक्टेरियाबाट हुने कुष्ठरोग दीर्घकालीन संक्रामक रोग हो। यसको ओथार अवधि पाँच वर्षको छ। तर यसको लक्षण देखिन २० वर्षसम्म लाग्न सक्छ। माइक्रोब्याक्टेरियम लेप्रेले बिस्तारै आफ्नो संख्या बढाउँछ। यो रोगले मुख्यत: छाला, बाहिरी स्नायु, माथिल्लो श्वासमार्गको श्लेष्म झिल्ली (म्युकोसा), आँखालाई प्रभावित गर्छ। यो रोग उच्च संक्रामक नभए पनि उपचार नगरिएका बिरामीको मुख र नाकबाट निस्किने पानीका ससाना थोपाका माध्यमले तिनको निरन्तर सम्पर्कमा आउने व्यक्तिमा सर्ने गर्छ। शरीरमा कुष्ठको कीटाणु प्रवेश गर्ने माध्यमबारे अझै यकिन छैन तर छाला र माथिल्लो श्वासनलीका माध्यमले यो मानव शरीरमा छिर्ने गर्छ। यूएस डिपार्टमेन्ट अफ हेल्थ एन्ड हयुमन सर्भिस, नेसनल इन्स्टिच्युट अफ एलर्जी एन्ड इन्फेक्सस डिजिज (एनआईएआईडी) को तथ्यपत्रअनुसार, अनुसन्धानकर्ताहरू यो रोग सर्ने प्रक्रियाबारे अझै स्पष्ट छैनन्। तापनि बहुसंख्यकको विश्वास के छ भने, श्वासप्रश्वासबाट निस्किने पानीका ससाना कणबाट यो रोग फैलिन्छ। यस्तै, च्यातिएको छालासमेत रोग सर्ने अर्को सम्भावना हो। कुष्ठको कीटाणुले मानिसबाहेक आर्माडिलो जनावरलाई मात्र प्राकृतिक रूपमा प्रभावित पार्छ। डब्लूएचओले विभिन्न अध्ययन औंल्याउँदै नाकको श्लेष्म झिल्लीबाट निस्किने कुष्ठका कीटाणु बाहिरी वातावरणमा ३६ घण्टादेखि ९ दिनसम्म बाँच्न सक्ने जनाएको छ। सबै उमेर समूहकालाई हुन सक्ने कुष्ठरोग तीन सातादेखि ७० वर्ष माथिकामा समेत देखिएको छ।"
साहित्यको विषय बहसबाट,"पोखरा साहित्यमा अब छलफल र बहसबाट विषयको छनोट गरी लेख्ने चलन बढेको वरिष्ठ उपन्यासकार ध्रुवचन्द्र गौतमले बताएका छन्।पार्दीस्थित पर्यटन बोर्ड परिसरमा शुक्रबार नेपाल साहित्य महोत्सवको छैटौं संस्करण उद्घाटन गर्दै उनले भने, लेखनमा अब स्वान्त: सुखाय लेख्ने बेला बित्यो। अब बहस र छलफलबाट विषय छनोट गर्नुपर्छ। यो राम्रो अभ्यास हो।विभिन्न विधाका ४० सेसन निर्धारण गरिएको आगामी सोमबारसम्म चल्ने महोत्सवका लागि मुलुकका विभिन्न भागसँगै भारत र भुटानका लेखक पनि सहभागी छन्। राजधानीबाहिर रहेर लेखनकर्ममा क्रियाशील स्रष्टामध्ये आयोजकले अघिल्लो पटकका सहभागीलाई यसपटक उभ्याएका छैनन्।कवि शिरोमणि लेखनाथ पौडयालका केही छन्द कविता स्रष्टा प्रभा भट्टराईले वाचन गरेपछि सुरु भएको पहिलो दिनको सेसनमा मुख्य वक्ता प्रा केदारभक्त माथेमाले मुलुकको शिक्षा क्षेत्रमा अपनत्वको भावनाभन्दा राजनीतिक भागबन्डाको संस्कार हाबी भएको भन्दै चिन्ता व्यक्त गरे। सुधारका लागि योग्यलाई छनोट गर्ने चलन भए मात्रै शिक्षाको गुणस्तर कायम हुने उनको भनाइ थियो। सम्मेलनको पहिलो दिन फरक फरक ६ वटा सेसन भए। क्षेत्रीय अन्तर्राष्ट्रिय विमानस्थल बनेपछिको पोखरा कस्तो हुने भन्ने पोखरा अबको परिकल्पना विषयमा संसद्को विकास समिति सभापति रवीन्द्र अधिकारी र बुद्ध एयरका प्रबन्ध निर्देशक वीरेन्द्रबहादुर बस्नेतलाई पत्रकार सुजित महतले बहसमा जोडे। बस्नेतले ३० लाख पर्यटक आउने अवस्थामा पोखरा आसपासका एकाध घण्टा दूरीका क्षेत्रमा पनि पर्यटकीय पूर्वाधार चाहिने भनाइ राखे। अधिकारीले विमानस्थलसँगै चक्रपथ र आसपासका क्षेत्रमा विकासका पूर्वाधारका लागि गुरुयोजनाको तयारी गरिरहेको बताए। डेमोक्रेट्स एन्ड डिसेन्टर्स बहसमा कनकमणि दीक्षित र भारतीय लेखक रामचन्द्र गुहाले छलफल गरे। कहाँ छन् बौद्धिक विषयमा आदित्य अधिकारीले सञ्चालन गरेको बहसमा चैतन्य मिश्र र सीके लाल सहभागी भए भने, देवेन्द्र भट्टराईले ध्रुवचन्द्र गौतम र खगेन्द्र संग्रौलालाई अलिखित संवाद मा जोडे।पहिलो दिनका सेसनहरूलाई रामभक्त जोजिजु र विनोद बानियाँले आफ्ना गीतहरू सुनाएर बिट मारे।"
प्रधान र गौतम सम्मानित,"काठमाडौं पाँच दशकदेखि कथा लेखनमा सक्रिय परशु प्रधान र लघुकथाको सौन्दर्य शास्त्रको सैद्धान्तिक पृष्ठभूमि अध्ययन गर्ने समालोचक डा लक्ष्मणप्रसाद गौतमलाई लघुकथा समाजले सम्मान गरेको छ।प्रधानलाई सावित्रीकेशर कथा सम्मान र गौतमलाई बाटुलीखिलध्वज लघुकथा सम्मानका साथै जनही १५ हजार रुपैयाँ प्रज्ञा प्रतिष्ठानका कुलपति गंगाप्रसाद उप्रेतीले हस्तान्तरण गरे। कार्यक्रममा कथाकार हरि थापाको लघुकथा संग्रह परिमित लोकार्पण पनि गरियो। राम्रा कृति लेख्ने स्रष्टा सम्मानित भएको भन्दै उप्रेतीले खुसी व्यक्त गरे। धु्रव मधिकर्मीले थापाका कथाहरूले नेपाली समाज र पाश्चात्य समाजका विभिन्न गतिविधिको चित्रण गरेको बताए। परिमित मा ५९ लघुकथा छन्। थापाका यसअघि अक्षरेखा र व्यथाहरूको कथा गरी दुई कथा संग्रह, तिब्बती विम्बहरू र मेरो माटोसँग गरी दुई नियात्रा संग्रह प्रकाशित छन्।कार्यक्रममा लघुकथा समाजका अध्यक्ष श्रीओम श्रेष्ठले सम्मान राजनीतिक विचारधारा, निकटताका आधारमा प्रदान नगर्ने प्रतिबद्धता व्यक्त गरे।"
तीनलाल पार्कमा कविगोष्ठी,"रामेछाप सहिद सप्ताहको अवसर पारेर रामेछापको मन्थलीमा रहेको तीनलाल पार्कमा शुक्रबार विशेष कवि गोष्ठीको भएको छ। कविकलाकार रमेश पौडेलले सहिदको सच्चा श्रद्धा र सम्मानका लागि मन्थलीको तीनलाल सालिक सिंगारेर साहित्य गोष्ठीको आयोजना गरेका हुन्। रामेछापमा जन्मेका सहिद गंगालाल श्रेष्ठ, कम्युनिस्ट पार्टीका संस्थापक पुष्पलाल श्रेष्ठ र साहित्यिक सहिद कृष्णलाल अधिकारीको सालिक परिसरमा स्थानीय स्रष्टाहरूले रचना वाचन गरे। सिमसिमे पानीमा रामचन्द्र वियोगी, डा सुमन कर्माचार्य, पेशल आचार्य, शृंखला कँडेल, रमेश ढुंगेल, सुनीता श्रेष्ठ, जगदीप मगर, मदनकृष्ण खरेल, उद्धव आचार्य अविचल लगायतले कविता, गीत र मुक्तक सुनाए। स्थानीय समाजसेवी रामप्रसाद देवकोटाले तीनलाल पार्कको अवस्थाबारे जानकारी दिँदै पार्क सजाउने र कवि गोष्ठीको आयोजना गर्ने कविकलाकार पौडेललाई धन्यवाद दिए। एक महिनाअघि रामेछाप आएका पौडेलले गडुवारीमा निर्मित सालिकको संरक्षण नभएको देखेपछि सहिद सप्ताहमै आएर सालिक सिँगार्ने प्रण गरेका थिए। तीनलाल पार्कमा भएका सालिकको दुरास्थाबारे समाचार आएपछि यहाँ आउन ऊर्जा जागेको पौडेलले बताए।"
किन समाधान निस्केन पुराना भारु नोटको?,"नयाँदिल्लीनेपालमा रहेका पुराना ५ सय र १ हजारका भारु नोट साटिने हो कि होइन भन्ने अन्योलका बीच भारतले बैंकिङ तथा सरकारी प्रणाली बाहिर सामान्य नेपाली जनतासँग रहेको नोटको अनुमानित विवरण मागेको छ। गत साता राइसना डाइलगमा भाग लिन भारत भ्रमणमा आएका परराष्ट्रमन्त्री प्रकाशशरण महतसँगको भेटमा भारतीय पक्षले सर्वसाधारणसँग रहेका नोटको अनुमानित विवरण मागेको हो।नेपालले भने आफूले जनतासँग रहेका ५ सय र १ हजारका नोटको अनुमानित विवरण उपलब्ध गराउन नसक्ने जानकारी गराएको छ। दुई साता अगाडि यसै विषयमा वार्ता गर्न आएको नेपाल राष्ट्र बैंकको टोलीसँग पनि भारतीय पक्षले विवरण उपलब्ध गराउन आग्रह गरेको थियो। यसले गर्दा नेपालमा रहेका पुराना भारतीय नोट नसाटिने हो कि भन्ने अन्योल बढेको छ। जति पछि भयो, त्यति अन्योल बढ्दै छ। किन त? कि नेपालले कूटनीतिक रूपमा प्रभावकारी पहल गर्न सकेन कि त भारतीय पक्ष नोट साट्ने पक्षमा नै छैन।बंैकिङ प्रणालीमा रहेका भारतीय रुपैयाँ साट्न कुनै कठिनाइ नभए पनि सर्वसाधारणसँग रहेको रकम के हुने यकिन छैन। यसो हुँदै जाँदा नोट साट्ने सम्बन्धमा कुनै व्यवस्था नै नहुने अवस्था आउने सम्भावनालाई पनि सरकारी अधिकारीहरू नकार्दैनन्। पछिल्लो वार्तामा नेपाली पक्षले नोट साट्ने सम्बन्धमा तयार पारेको मोडालिटी भारतीय पक्षलाई बुझाएको थियो। तर, त्यसमा भारतले केही संशोधन चाहेको स्रोतले उल्लेख गरेको थियो। मोडालिटीलाई अन्तिम रूप दिन नेपाल राष्ट्र बैंक र रिजर्भ बैंक अफ इन्डियाबीच कुराकानी भइरहे पनि खासै प्रगति भएको छैन। गत साता भारतीय विदेश मन्त्रालयका प्रवक्ता विकास स्वरूपले नेपाल र भारतका बीचमा भएको वार्ता उपलब्धिमूलक भएको बताएका थिए। वार्तामा सहभागी नेपाली अधिकारीहरूले भने के हुन्छ भन्ने स्पष्ट जवाफ मिडिया र जनतालाई दिन सकेका छैनन्। बरु मिडियामा आएका विभिन्न खबरले वातावरण बिग्रने बताइरहेका छन्।भारतले विशेष गरी नेपालमा नोट साट्ने व्यवस्था गरे भारतबाट कालो धन त्यता जाने र त्यो साटिन सक्ने चिन्ता व्यक्त गर्ने गरेको छ। नक्कली नोट साटिने भय पनि भारतीय पक्षले देखाइरहेको छ। नेपाली पक्षले त्यो कुनै हालतमा हुन नदिने र वास्तविक रूपमा समस्यामा परेका नेपालीको नोट मात्र साटिने भनेर आश्वस्त पारिरहेको छ। त्यसैले पनि भारतमा नोटबन्दी गरिएको ३ महिनासम्म पनि नेपालमा रहेका पुराना नोटको भविष्य निर्धारण भएको छैन।नोट साट्ने सम्बन्धमा भएको ढिलाइले धेरै नेपालीले आफूसँग भएका नोट सीमामा एकदमै कम मूल्यमा साट्न थालेका खबरसमेत आइरहेका छन्। भारतमा नोटबन्दी भएपछि नेपालीलाई परेको समस्या समाधानका लागि प्रधानमन्त्री पुष्पकमल दाहाल आफंैले भारतीय समकक्षी नरेन्द्र मोदीसँग कुराकानी गरेका थिए। पछि अर्थमन्त्री कृष्णबहादुर महराले भारतीय समकक्षी अरुण जेट्लीसँग समेत कुराकानी गरे। गत साता मात्र भारतमा आएका परराष्ट्रमन्त्री महतले भारतीय पक्षसँग यस विषयमा कुराकानी गरेका थिए। नोटबन्दी गरिएको सुरुवाती दिनमा भारतले पहिला आफ्नो समस्या समाधान गर्नका लागि समय दिन आग्रह गरेको थियो। जानकारहरूका अनुसार नेपालले त्यतिबेला नै जोडदार रूपले यो एजेन्डालाई उठाउनुपथ्र्याे।भारतमै डिसेम्बर ३० मा पुराना नोट साट्ने समय अवधि सकिएपछि झन् जटिल हुने परिस्थितिलाई आकलन गरेर पहिले नै जति दबाब दिनुपर्ने थियो, त्यो हुन सकेन। भारतमा अहिले रिजर्भ बैंकका केही शाखामा मार्च ३१ सम्म पुराना नोट साट्न सकिने व्यवस्था गरिएको छ। नेपालीसँग कति भारतीय नोट छ, त्यो विषय होइन। जनतालाई नोट साट्ने प्रबन्ध गर्नु नेपाल सरकारको दायित्व हो, दिल्लीस्थित नेपाली दूतावासका एक उच्च अधिकारीले भने। भारतमा रहेका नेपाली कामदार, विद्यार्थीलगायतले भोगेका समस्या समाधान गर्ने विषयमा पनि कुनै प्रगति भएन।यो विषय आफैं सेलाएर गएको छ र नेपाली आफैंले आफ्नो समस्या समाधान गर्दै आएका छन्। कामदार, औषधि उपचार तथा पढ्ने सिलसिलामा भारत आउने नेपालीको समस्या समाधान नहुनुले अन्य ठूला विषयमा के प्रगति होला भन्ने प्रश्नचिह्न उत्पन्न भएको छ।"
पाँच सहर : जहाँ छोइनसक्नु छ घरजग्गा,"लन्डनअक्सफोर्ड इकोनोमिक्स को प्रतिवेदनअनुसार घरजग्गाको मूल्यका हिसाबले सबैभन्दा धेरै महँगो सहरको पाँचौ स्थानमा परेको छ, युरोपेली सहर लन्डन। बेलायतको राजधानी लन्डन पहिलेदेखि नै महँगो सहरको पर्याय बन्दै आएको हो। एक दशकयता यो सहर साधारण मानिसका लागि सोच्नै नसकिने गरी महँगो भएको छ। पछिल्लो दशकमा यो सहरमा घरजग्गाको भाउ अस्वाभाविक रूपमा बढिरहेको छ। सन् २०१३ देखि त लन्डनको घरजग्गाको भाउ हरेक वर्ष दोहोरो अंकले बढिरहेको छ। १० वर्षभित्र लन्डन सहरमा औसत घरको मूल्य झन्डै दोब्बर भएको छ। सन् २००६ मा सहरी क्षेत्रमा घरको मूल्य औसतमा २ लाख ५७ हजार पाउन्ड रहेको थियो। सन् २०१६ मा यो भाउ बढेर ४ लाख ७४ हजार पाउन्ड पुगेको छ। जुन ८४ प्रतिशतको वृद्धि हो। सरकारले लन्डनमा घरजग्गाको भाउ घटाउन गरेका हरेक प्रयास निरर्थक हुँदै गएका छन्। पटकपटकका नीतिगत निर्णयहरू निकम्बा बनेका छन्। सरकारले विलासी घर र आपर्टमेन्टका लागि उच्च कर लगाउने नीति लिए पनि त्यसले भाउ कम गर्न सकिरहेको छैन। पछिल्लो पटक इकोनोमिस्ट ले गरेको सर्वेक्षणले भने यस वर्ष लन्डनमा घरजग्गाको भाउमा कमी आउने देखाएको छ। स्रोत : फोब्र्स अनलाइन"
सिलिन्डरमा तारले जेलिएको रबर पाइप,"पाइपमा लेबल, साइज, मूल्य अनिवार्य तोक्नुपर्छ। विभागका अनुसार हाल अधिकांश कम्पनीका सिलिन्डर कुच्चेका, रङ खुइलिएका,सिलिन्डरको मार्किङ लेबल स्पष्ट नभएका हुन्छन्। ग्यासमा अनिवार्य रूपमा हाइड्रोलिकहाइड्रो स्टाटिक टेस्ट परीक्षण गर्नुपर्ने व्यवस्था भए पनि कम्पनीले परीक्षण नगरीकन बजारमा पठाउने गरेका छन्। सिलिन्डरमा सेफ्टी क्याप अनिवार्य गर्नुपर्ने व्यवस्था हुनुपर्छ। तर, अधिकांश ग्यास उद्योगले मापदण्ड विपरीत सञ्चालन गर्दै आएका छन्। जसले गर्दा ग्यास लिक भएर आगो लाग्ने, पड्कने सम्भावना उच्च हुन्छ।"
पाटनमा प्रांगारिक कृषि मेला,"ललितपुर पाटन संग्रहालयमा शुक्रबारदेखि चारदिने प्रांगारिक कृषि मेला सुरु भएको छ। कृषि विभाग र कृषि व्यवसाय प्रवद्र्धन तथा बजार विकास निर्देशनालय हरिहरभवनको सहयोगमा कञ्चनजंगा टी स्टेट एन्ड रिसर्च सेन्टर र केटीई फाउन्डेसनले अर्गानिक खेतीलाई प्रवद्र्धन गर्न मेला आयोजना गरेको हो। मेलामा ५० वटा स्टल छन्। इलाम, ताप्लेजुङ, पाँचथर, झापा, नुवाकोट, मकवानपुरलगायत अस्ट्ेरलियबाट मेलामा सहभागी छन्। मेलामा चिया, कफी, तरकारी, अचार, प्रांगारिक मल, च्याउ, हर्बल, मसलालगायत फलफूल, बीउ बिजन, मह, तेलजस्ता कृषि उपज कसरी अर्गानिक रूपमा उत्पादन गर्न सकिन्छ भन्नेबारेमा जानकारी पाउन सकिन्छ। मेलाका लागि सरकारका तर्फबाट प्रतिस्टल ५ हजार रुपैयाँ उपलब्ध गराइएको आयोजकले जनाएको छ। मेला संयोजक शान्ता बाँस्कोटा कोइरालाले अर्गानिक खानेकुरामा मानिसहरूको आकर्षण दिन प्रतिदिन बढदै गएको बताइन्। अर्गानिक खानेकुरा उपभोग गर्नेहरूको संख्या वृद्धि भइरहेको छ, उनले भनिन्, तर, उपभोक्ताहरूको इच्छा हुँदाहुँदै पनि विषादीयुक्त उपजहरूको उपभोग गर्न बाध्य छन्।उनले यो मेलाले विषादीरहित अर्गानिक उत्पादनको जानकारी तथा उपभोगमा टेवा पुर्याउनमा विश्वास व्यक्त गरिन्। सरकारले प्रांगारिक प्रमाणीकरणमा ५० प्रतिशत अनुदान दिँदै कृषि क्षेत्रमा थालेको शुद्धीकरण प्रयासको प्रशंसनीय छ, उनले भनिन्। राष्ट्रिय सहकारी संघको सभाकक्षमा शनिबार अर्गानिक कृषि विषयक अन्तर्राष्ट्रिय गोष्ठी हुनेछ। गोष्ठीमा अन्तर्राष्ट्रियविज्ञ प्रोफेसर जोन र पिटरबाट वैदिक कालदेखि गर्दै आएको जैविक प्रणालीका बारेमा जानकारी गराइने कञ्चनजंगा टी स्टेट एन्ड रिसर्च सेन्टरका अध्यक्ष दीपकप्रकाश बाँस्कोटाले जानकारी दिए। हालको विज्ञान तथा प्रविधिद्वारा अनुसन्धान गरिएको विषयमा पनि छलफल हुनेछ, उनले भने।"
राराको हवाई भाडा घट्यो,"मुगु रारा विमानस्थलमा जहाज उडानको प्रतिस्पर्धाले भाडादर घटेको छ। तारा, गोमा र सीता एयरलाइन्सले नेपालगन्जदेखिको उडानमा भाडा दर घटाएका छन्। तारा एयरले नेपालगन्ज जान ४ हजार ५ सय भाडा लिँदै आएकामा हाल ४ हजार २ सय ८० रुपैयाँ लिन थालेको छ। यसअघि नेपालगन्जदेखि मुगु आउँदा सहुलियत दरमा ४ हजार ५ सय र कार्गोमा ९ हजार भाडा लिँदै आएकामा हिजोआज सहुलियत दरमा ४ हजार २ सय ८० र कार्गो दरमा ५ हजार रुपैयाँ कायम गरेको छ। रारा विमानस्थलबाट सुर्खेत जान ३ हजार ९० रुपैयाँ भाडा रहेको छ। त्यसैगरी गोमा एयरलाइन्सले रारा एयरपोर्टदेखि नेपालगन्ज जान ४ हजार ७ सय भाडा लिने गरेकामा हाल ४ हजार २ सय ८० कायम गरेको छ। नेपालगन्जबाट आउन सहुलियत भाडा ४ हजार २ सय ८० र कार्गोको भाडा दर ५ हजार लिन थालेका छन्। जहाजको प्रतिस्पर्धाले भाडा घट्न थालेपछि यात्रुलाई सहुलियत र सहज भएको छ। जहाजको प्रतिस्पर्धाले भाडादरमा एकरूपता र केही घटेको गोमा एयरका स्टेसन इन्चार्ज महेन्द्र भामले बताए। रारा विमानस्थलमा दैनिक ५ देखि ६ वटा एयरलाइन्सले उडान भर्न गरेका छन्। धावनमार्ग कालोपत्रे भएपछि जहाजको प्रतिपस्र्धा हुन थालेको हो। नेपाल एयरलाइन्सले पनि सहुलियत दर ४ हजार ३ सयमा यात्रु बोक्दै आएको छ। उसको दुवैतिरका एउटै भाडादर छ।रारा विमानस्थलमा भाडादर घटेको भन्दै एयरलाइन्सका कर्मचारीले यात्रु तान्न थालेका छन्। केही एयरलाइन्सका कर्मचारीले गमगढीमा कार्यालय खोलेर यात्रुलाई सहजताका साथ टिकट बिक्री गर्न थालेका छन्। सीता एयरले बुधबारदेखि यो विमानस्थलमा नियमित उडान गर्दै गमगढीमा हवाई टिकट वितरणको व्यवस्था गरेको छ। रारा एयरपोर्टमा तारा, गोमा, सीता र नेपाल एयरलाइन्सका उडान हुने भएका छन्।"
फक्सवेगन एक्सचेन्ज कार्निभल सुरु,"काठमाडौं पूजा इन्टरनेसल नेपालले फक्सवेगन एक्सचेन्ज कार्निभल शनिबारदेखि सुरु गरेको छ। फक्सवेगनको बिक्री केन्द्र थापाथली र पानीपोखरीबाट जुनसुकै ब्रान्डका गाडीहरू पोलो, भेन्टो, बिटल र टिगुुअनसहितका मोडलसँग सट्टापट्टा गर्न सकिने विज्ञप्तिमा उल्लेख छ। कम्पनीका अनुसार एक्सचेन्ज माघ १५ देखि ७ दिनसम्म चल्नेछ। कम्पनीले प्रत्येक गाडीको बुकिङमा हरेक दम्पतीलाई थाइल्यान्ड र एक जनालाई युरोप भ्रमण गराउने जनाएको छ।"
सिटिजन्स र सीजी फिन्कोबीच सम्झौता,काठमाडौं सिटिजन्स बैंक इन्टरनेसनल र सीजी फिन्कोबीच आन्तरिक विप्रेषण रेमिट्यान्स कार।ेबारका लागि सम्झौता भएको छ।फिन्कोमार्फत प्राप्त रेमिट्यान्स बैंकको जुनसुकै शाखाबाट भुक्तानी पाइने जारी विज्ञप्तिमा छ। बैंकले यसअघिदेखि नै अन्य विप्रेषण कम्पनीसँग सम्झौता गरी आफ्ना शाखाहरूबाट भुक्तानी गर्दै आएको जनाएको छ।
मलेसियाले ईकार्ड दिने,"मलेसियामलेसिया सरकारले गैरकानुनी आप्रवासी कामदारहरू दर्ता गरी ईकार्ड वितरण गर्ने भएको छ। मलेसियाले गैरकानुनी आप्रवासीलाई वैधानिकता दिनुअघि इन्फोर्समेन्ट कार्ड भनिने ईकार्ड नि:शुल्क उपलब्ध गराउनेछ। रोजगारदाताले अध्यागमन कार्यालयमा गई आफ्ना गैरकानुनी कामदारको विवरणसहित आवेदन दिएपछि त्यसका आधारमा त्यस्तो कार्ड कामदारलाई नि:शुल्क उपलब्ध गराइने अध्यागमन विभाग प्रमुख मुस्ताफर अलिलाई उद्धृत गर्दै स्थानीय सञ्चारमाध्यमले जनाएका छन्।विभिन्न रोजगारी क्षेत्रमा कामदारको अभाव बढ्न थालेपछि मलेसियाले गैरकानुनी कामदारको संख्या घटाउन यसै वर्ष जनवरी १७ मा उनीहरूलाई अस्थायी श्रम स्वीकृति दिने घोषणा गरेको थियो।पटक पटक वैधानिकता हुने वा स्वदेश फिर्ने अवसर दिँदासमेत अझै पनि लाखौं आप्रवासी कामदार मलेसियामा गैरकानुनी अवस्थामा कार्यरत रहेको र त्यसमा हजारौंको संख्यामा नेपाली रहेको हुन सक्ने अनुमान छ। यो कार्यक्रम पूर्णरूपमा लागू भएमा हजारौं नेपाली लाभान्वित हुने अपेक्षा गरिएको छ। अध्यागमन विभाग प्रमुख अलिका अनुसार कार्डका लागि रोजगारदाताले आफ्ना कामदारको विवरणसहित आगामी फेब्रुअरी १५ देखि जुन १५ भित्रैमा विभागका कार्यालयहरूमा आवेदन दर्ता गराउनुपर्नेछ र उक्त कार्डको म्याद भने एक वर्षको हुनेछ। उक्त एक वर्षभित्रमा कामदारले आफ्नो मुलुकको दूतावासमार्फत राहदानी लिनुपर्ने हुन्छ। यो कार्यक्रममा दर्ता भइसकेपछि करार अवधिभर रोजगारदाता परिवर्तन गर्न नपाइने, दर्ता हुन रोजगारदाता कालोसूचीमा नरहेको हुनुपर्ने, रोजगारदाताले आफ्नो कम्पनी र कामदारका आवश्यक कागजात एवं विवरणसहित कामदार स्वयंलाई लिएर अध्यागमन कार्यालयमा गई दर्ता गराउन सक्ने जनाइएको छ। कार्यक्रममार्फत कामदारले प्लान्टेसन, कृषि, औद्योगिक निर्माण, उत्पादन र सेवा क्षेत्रमध्ये कुनै एकमा काम गर्न पाउनेछन्। अर्थात् यी क्षेत्रमा काम गरिरहेका गैरकानुनी आप्रवासी कामदारले यो कार्यक्रममा भाग लिन पाउनेछन्। कामदारका लागि रिहाइरिङ कार्यक्रम कै नियम लागू हुने उल्लेख गरिएको छ। जुन १५ पछि आवेदन लिने म्याद बढाइने छैन। कार्ड लिएको एक वर्षको अवधिभित्रै रोजगारदाताले स्वीकृतिका लागि सम्बन्धित दूतावासमार्फत आफ्ना कामदारको राहदानी झिकाइसक्नुपर्छ।"
गभर्नरद्वारा राजीनामा,"नयाँदिल्ली यौन दुव्र्यवहारको आरोप लागेपछि उत्तरपूर्वी भारतीय राज्य मेघालयका गभर्नर भी सानमुगानाथनले पदबाट राजीनामा दिएका छन्।उनीमाथि उनकै विभागअन्तर्गतका दर्जनौं कर्मचारीद्वारा पदबाट हटाइनुपर्ने भन्दै हस्ताक्षर अभियान सुरु गरेपछि उनले राष्ट्रपति प्रणव मुखर्जीसमक्ष राजीनामा पेस गरे, जुन बिहीबार स्वीकृत भएको छ । ६८ वर्षीय गभर्नर सानमुगानाथनले गभर्नर कार्यालयलाई किशोरीहरूको क्लब बनाएको र अवाञ्छित क्रियाकलाप गरेको आरोप लगाउँदै करिब ८० कर्मचारीले प्रधानमन्त्री नरेन्द्र मोदीलाई सम्बोधन गर्दै निवेदन पठाएका थिए ।"
हिमपहिरोमा १४ भारतीय सैनिकको मृत्यु,श्रीनगर भारत अधीनस्थ कश्मीरका हिमालय क्षेत्रहरूमा अवस्थित भारतीय सैनिक चौकीहरूमा गएको हिमपहिरोमा परी ज्यान गुमाउने भारतीय सैनिकको संख्या १४ पुगेको छ। हिमालय क्षेत्र कश्मीरमा भारत र पाकिस्तान छुट्टाउने सीमा रेखामा उच्च स्तरमा सैनिक तैनाथ गरेको स्थानमा हिमपहिरोबाट प्रभावित भएको जनाइएको छ। चारजना भारतीय सैनिकको थप शव शुक्रबार निकालेपछि यो संख्या १४ पुगेको हो। भारतीय सैनिक कर्णेल राजेश कालियाका हिमपहिरो गएको स्थानहरूबाट बिहीबारबाट नै उद्धारकार्य सुरु गरिएको थियो। छुट्टाछुट्टै स्थानमा रहेको सैनिक चौकीहरूमा बुधबार रातिबाट गएको यस हिमपहिरोमा परी कम्ती २१ भारतीय सैनिक पुरिएका थिए। तीमध्ये ७ जनालाई भने जीवितै उद्धार गरिएको थियो।
पुटिन र ट्रम्पबीच वार्ता हुने,मस्को अमेरिकी राष्ट्रपति डोनाल्ड ट्रम्पले अमेरिकी राष्ट्रपति पदमा शपथग्रहण गरेपछि पहिलो पटक रूसका राष्ट्रपति भ्लादिमिर पुटिन र ट्रम्पबीच शनिबार टेलिफोन वार्ता हुने सम्भावना भएको क्रेमलिनले जनाएको छ। यद्यपि रिया नोभोस्ती समाचार सेवाले शुक्रबार क्रेमलिनका प्रवक्ता डिमित्री पेस्कोभ यी दुई नेताबीच शनिबार टेलिफोन वार्ता हुन सक्ने हो भनी सोधिएको प्रश्नमा उनले हो भन्ने जवाफ दिएको सीएनएनले बताएको छ।
आदेशबिनै ढालिए सल्ला,"जोरायल (डोटी)जारायल क्षेत्रका तीन सामुदायिक वनमा ठूलो परिमाणमा सल्लाका रूख काटिएको पाइएको छ। ती वनमा अवैध प्रक्रियाबाट ढालिएका ११ हजार क्युफिक काठ भेटिएको छ।लक्ष्मीनगर ८ स्थित मालिका सामुदायिक वन पपिलकण्डे, सिद्धबाबा सामुदायिक वन थली र मसानी सामुदायिक वन नकुमा ती काठ फेला परेका हुन्। वन कर्मचारी, ठेकेदार र सामुदायिक वनका पदाधिकारीको मिलेमतो वनविनाश भइरहेको स्थानीयले आरोप लगाएका छन्। उनीहरूका अनुसार वन कर्मचारीले मौखिक सहमतिकै भरमा वनमा जथाभावी गर्न छुट दिएका छन्।तीनवटै वनले गत वैशाखमा कटानी आदेश पाएका थिए। आदेशअनुसार जेठ १५ भित्रै रूख काटिसक्नुपर्नेमा सामुदायिक वनले बर्खा लागेको भन्दै केही रूख मात्र काटेका थिए। चालु आवमा रूख काट्न थप म्याद माग्नुपथ्र्यो। तर, ठेकेदारले आफूखुसी सल्ला ढालेका हुन्। कटानी आदेश दिएको १० महिना बित्दा पनि जिल्ला वन, सेक्टर कार्यालयले त्यस क्षेत्रमा अनुगमन नगर्दा तस्करको मनोबल बढेको छ। चालु आवमा पीपलकण्डेमा ४ हजार क्युफिट काठ काटिएको छ। स्थानीय महावीर ओलीले ती सबै रूख एक महिनायता काटिएको बताए। सल्लाका गोलिया तुडेपानी, जगेनाखोला, राकसताल र कोपेमा थुपारेर राखिएको छ। सामुदायिक वन पदाधिकारीले २ हजार १ सय क्युफिट काठ गत वर्षकै रहेको र बाँकी एक महिनायता काटिएको जानकारी दिए। सुकेका, ढलेका र कुहिएका रूख मात्र काटेका हौं, मालिकाका अध्यक्ष हर्कबहादुर रावलले भने, समुदायबाट निर्णय गराएका छौं, इलाका वनलाई पनि फोनबाट जानकारी दिएकै हौं। सिद्धबाबामा पनि १२ सय क्युफिट काठ फेला परेको छ। केही काँचा रूख पनि काटिएका छन्। वनले स्थानीयलाई ज्यालामजदुरी दिने सर्तमा रूख काट्न लगाएको थियो। काटिएका गोलिया गणेशसाल थलीमा थुपार्ने काम भइरहेको छ। उक्त सामुदायिक वन अध्यक्ष ऐनबहादुर रोकामगरले समुदायको निर्णय गराएर गत वर्ष आदेश पाएका रूख मात्र यस वर्ष काटिएको बताए। प्रक्रियाबारे थाहा नभएकाले समुदायमै निर्णय गरी रूख काटेका हौं, उनले भने, अन्जानमा गल्ती भएको महसुस गरेका छौं। रोकामगरका अनुसार गत जेठमा काटिएका रूख डढेलोले नष्ट भएकाले त्यसलाई पनि पूर्ति गर्ने गरी थप रूख काट्ने तयारी छ। सबैभन्दा बढी कटानी आदेश पाएको मसानी सामुदायिक वनले पनि प्रक्रिया पूरा गरेको छैन। ६ हजार क्युफिट काठ काटिएको छ। अहिले पनि कटानी जारी रहेको स्थानीयले आरोप लगाए। सामुदायिक वनका अध्यक्ष बालासिंह बोहरा गाउँबाहिर रहेकाले भेटिएनन्।कागजात किर्तेसामुदायिकका अध्यक्ष र वन कर्मचारीले फर्जी कागजात तयार पारी अनियमितता गरेको फेला परेको छ। गत वैशाख १५ मा इलाका रेन्जपोस्ट बुडरले मालिकालाई ४ हजार १ सय ६७ क्युफिट, सिद्धबाबालाई १ हजार २०७ र मसानीलाई ६ हजार ४ सय क्युफिट कटानी आदेश दिएको थियो। मालिकाले ४ हजार १ सय ५०, सिद्धबाबाले १ हजार १ सय ७६ र मसानीले ५ हजार ८ सय ६६ क्युफिट काठ काटेको भन्दै गत जेठ १५ गतेको मिति राखेका छन्। जबकि ती सबै काठ पछिल्लो एक महिनामा काटिएका हुन्। इलाका रेन्जपोस्ट बुडरका वन रक्षक नरबहादुर साहु र अध्यक्षहरूले संयुक्त रूपमा कटानी रजिस्टरमा हस्ताक्षर गरेका छन्। अनुुसूची ८ दफा १७ को उपदफा ३ सँग सम्बन्धित कटान रजिस्टर शीर्षक दिएर उठाइएको लगतमा इलाका रेन्जपोस्ट बुडरका प्रमुख सच्चिदानन्द सिंहले समेत हस्ताक्षर गरेर प्रमाणित गरेका छन्। वन अध्यक्षहरूले बढीजसो रूख कात्तिकपछि ढालिएको स्वीकारे पनि झूटो विवरणमा हस्ताक्षर गरेको बारे भने प्रतिक्रिया दिएनन् गत जेठमा काटेर जंगलमै छाडेपछि डढेलो र पानीले नाश भएका काठ परिपूर्ति गर्न नक्कली कागजात तयार पारेर मनोमानी रूख काट्ने योजना बनेको स्रोतले जनाएको छ। मालिकाका अध्यक्ष हर्कबहादुर रावलले गत वर्ष आदेश पाएको मध्ये २ हजार १ सय क्यूफिट काठ मात्र जेठ १५ भित्र काट्न सकेको स्वीकारे। वन उपभोक्ता महावीर ओलीले बैठकमा अवैध रूपमा रूख काट्न नहुने भन्दा आफूलाई अल्पमतमा पारिएको बताए। सामुदायिक वन उपभोक्ता समिति सदस्य रहेका मोतीलाल ओलीले पनि थप रूख कटानसम्बन्धी बैठकमा आफूले असहमति जनाउँदाजनाउँदै निर्णय गरिएको जानकारी दिए। गाउँमा विरोध गरेकामा हामी असुरक्षित छौं, उनले भने, वन संरक्षण गर्नुभन्दा रूख काट्ने नाममा भ्रष्टाचार मात्रै बढेको छ।फितलो अनुगमनठूलो परिमाणमा रूख काटिए पनि वन कार्यालयका कर्मचारी उक्त क्षेत्रमा अनुगमनमै जाँदैनन्। वनका प्रतिनिधिकै रोहबरमा रूख काटिनुपर्छ। तर, उनीहरू एकैचोटि रूखमा टाँचा लगाउन मात्रै आएको स्थानीयले आरोप लगाए। स्थानीय क्षेत्र खड्का, सुरत रावल र महेन्द्र थापाको संयुक्त लगानीमा मजदुर लगाएर रूख ढाल्ने र ओसार्ने काम भइरहेको छ। जबकि सडक राजमार्गको मुखैमा इलाका रेन्जपोस्ट र सेक्टर वन कार्यालय छन्। यसबारे जिल्ला वन कार्यालयले भने अनभिज्ञता दर्शाएको छ। जिल्ला वन अधिकृत बद्रीकुमार कार्कीले अवैध तरिकाले रूख काटिएको भन्दै पत्रकार गाउँ पसेपछि मात्र चासो गएको बताए। यथार्थ बुझ्न कर्मचारी खटाएको छु, आवश्यक कागजात र प्रमाण जिल्लामा झिकाएको छु, उनले भने।"
महँगीको मारमा भूकम्पपीडित,"सिन्धुपाल्चोक आवास अनुदानको पहिलो किस्ता ५० हजार रुपैयाँ पाएपछि पुनर्निर्माणमा जुटेका भूकम्पपीडित एक्कासि निर्माण सामग्रीको भाउ बढेसँगै मारमा परेका छन् । महँगोमा निर्माण सामग्री किने पनि कच्ची सडकका कारण ती सामान गाउँमा पुर्याउँदा लागत दोब्बर पर्ने देखिन्छ । रड, सिमेन्ट, गिट्टी र बालुवाका साथै सबै निर्माण सामग्रीमा अस्वाभाविक मूल्य वृद्धि भएको छ । रड प्रतिकिलोग्राम एक वर्षअघि ६७ रुपैयाँ थियो अहिले प्रतिकेजी १० रुपैयाँ बढेको छ । सिमेन्ट बोराको सात सय पथ्र्यो भने अहिले आठ सय तिर्नुपरेको छ । इन्धनको मूल्यसँगै निर्माण सामग्री ढुवानीमा भाडा बढेको हो । निर्माण सामग्रीको भाउ बढेको बाह्रबिसेका मनोज हार्डवेयरका मनोज गिरीले बताए । विद्युत् महसुल र इन्धनमा मूल्य वृद्धि भएपछि व्यवसायीले एक ट्रिप गिट्टीको १४ हजार रुपैयाँसम्म लिने गरेका छन् । माग धेरै भएकाले सजिलैपाउन हम्मे पर्छ, सन्तोष श्रेष्ठले भने, आफूलाई चाहिने भएपछि जति परे पनि किन्नैपर्यो । कैयौंले आर्थिक अभावका कारण अझै आवास निर्माण सुरु गरेका छैनन् । बाढीले तहसनहस बनाएको तातोपानी, फुल्पिङकट्टीका गरी नौ सय परिवारले घर बनाउन सुरु गरेका छन् । पिस्कर, मार्मिन, गाती, कर्थली र घोर्थलीका भूकम्पपीडितले निर्माण सामग्री लैजान दोब्बर मूल्य पर्ने भएपछि निर्माण कार्य थालेका छैनन् । बाह्रबिसे, राम्चे जस्ता सुगम स्थानमा चार सय भूकम्पपीडितले घर बनाएका छन् भने माखा, फुल्पिङकोट, जलवीरे, बराम्चे, फुल्पिङडाँडामा हजारभन्दा बढी घर निर्माणाधीन अवस्थामा छन् ।सहरी डिभिजन कार्यालयको तथ्यांकअनुसार दुर्गम भेग गोल्चेमा १४, गुम्बामा ४० र पाङताङमा ३९ घर बनिरहेका छन् । पहिलो किस्ताबापत पाएको पचास हजारले आवास नबन्ने भएपछि आर्थिक अभावमा पुनर्निर्माणको काम अगाडि बढ्न नसकेको सहरी विकास तथा भवन निर्माण डिभिजन कार्यालयका निमित्त प्रमुख टंक गौतमले बताए ।दोस्रो किस्ता तत्कालकाभ्रे राष्ट्रिय पुनर्निर्माण प्राधिकरणका सीईओ डा गोविन्द पोखरेलले आवास अनुदानको दोस्रो किस्ता तत्काल दिइने बताएका छन् । यसका लागि लागि ११ अर्ब ७५ करोड ५० लाख निकासा भइसकेको उनको भनाइ छ । उनले धुलिखेलमा केन्द्रीय आयोजना कार्यान्वयन इकाइलाई उक्त रकम पठाइसकेको जानकारी दिए । अख्तियारी पठाइसकेको छ, उनले भने, जिविसमा पठाएसँगै दोस्रो किस्ता वितरण हुन्छ । चिसोले बिजोगनुवाकोट चिसोका कारण पीडितको जनजीवन कष्टकर बनेको छ । उनीहरू टहरामा गुजारा चलाइरहेका छन् । चिसो बढेपछि बाहिर निस्कन समस्या भएको समुद्रटारका राजु पण्डितले बताए । चिसोले बालबालिका र वृद्धवृद्धालाई कठिन भएको साल्मे ७ घलेगाउँका कृष्णमान घलेले बताए । जिल्लाको भाल्चे, किम्ताङ डाँडा, शिखरबेंसीको डाँडा, गाउँखर्कको कँडेनी, घ्याङफेदीको राउचुली र साल्मेको उच्च डाँडामा हिमपात भएको हो ।"
लोठसल्लो वनमै अलपत्र,"ओखलढुंगा बहुमूल्य जडीबुटीको रूपमा लिइने लोठसल्लो जिल्लाको उत्तरी गाविसका वनजंगलमै अलपत्र परेको छ। उचित व्यवस्थापनसहित निकासी गर्न नसक्दा बुझ्नेलाई श्रीखण्ड, नबुझ्नेलाई खुर्पाको बिँड जस्तो भएको हो।केही जडीबुटी कम्पनीले लोठसल्लो लाने भनेर वन समूहलाई संकलन गर्न लगाएको भए पनि लग्न सकेका छैनन्। पोकली ९ को मेहेले दुब्ले सामुदायिक वन र श्रीचौर ९ स्थित नमुना तीनतले सामुदायिक वन समूहमा करिब ५ टन लोठसल्लो संकलन गरिए पनि सम्बन्धित कम्पनीले नलगेको इलाका वन कार्यालय खिजीफलाँटेका अधिकृत गणेशबहादुर कटवालले बताए। माछापुच्छ्रे हर्बल प्रालि नामक कम्पनीले संकलन गर्न लगाए पनि नलगेको हो।३ हजार ८ सय किलो लोठसल्लाको पात संकलन गरेको भए पनि संकलन गर्न लगाउने कम्पनीले नलगेपछि थन्किएर बसेको मेहेले दुब्ले सामुदायिक वनका अध्यक्ष बिर्खबहादुर तामाङले बताए। कटिङसहित प्रतिकिलो ५२ रुपैयाँ दिन्छौं भनेर हामीले दुई वर्षअघि नै संकलन गरेका थियौं, उनले भने, तर अहिलेसम्म लिन आएनन्। हामी फाल्ने कि राख्ने अवस्थामा पुगेका छौं।क्यान्सरको औषधिमा प्रयोग गरिने भनिएको लोठसल्लाको पातको राजस्व नै प्रतिकिलो २५ रुपैयाँ तिर्ने नियम छ। गैरकाष्ठ वन पैदावारअन्तर्गत लिइने लोठसल्लाको पात र सलाइँको काँटी जत्रो आकारसम्मको डाँठसमेत बिक्री हुने गर्छ। सामुदायिक वन मात्र नभएर निजी वनमा समेत पाइने लोठसल्लालाई व्यवस्थित गर्न सकेमा व्यावसायिक रूपमै आम्दानी गर्न सकिने श्रीचौर ६ स्थित जाल्पादेवी सामुदायिक वनका हर्क सुनुवारले बताए। इलाका वन अधिकृत कटवालले भने जडीबुटी कम्पनीबीचमा पनि राजनीतिक प्रतिस्पर्धा र प्रतिशोधको कारण देखाउँदै निकासी गर्न नसकेको बताए। जिल्लाका विभिन्न गाविसमा रहेका सामुदायिक वन समूहले गत वर्ष मात्रै गैरकाष्ठ वन पैदावारअन्तर्गत चिराइतो, नागबेली पिठो, अर्गेली, मछिनो तेल, साधारण च्याउ, सतुवा जरा र लोक्ता निकासी गरेको थियो। निकासीबापत वन समूहले कुल २ लाख ३२ हजार ५ सय २५ रुपैयाँ आम्दानी गरेका थिए। राजस्वबापत जिविस कर ४२ हजार ९ सय ९६ रुपैयाँ संकलन भएको थियो।"
कोरलामा बस्ने भो सेना,"मुस्ताङ नेपाली सेनाले चीनको सिमाना कोरला नाका नजिकै ब्यारेक राख्न गरेको गृहकार्य एक वर्षपछि आएर सफल हुने देखिएको छ । मन्त्रिपरिषद् बैठकले कोरलामा सेनाले राख्ने ब्यारेकका लागि चाहिने जग्गा स्वीकृत गरेको भूमिसुधार मन्त्रालयले जनाएको छ।एक वर्षदेखि रोकिएको फाइल मैले नै मन्त्रिपरिषद् पठाएर शुक्रबार स्वीकृत भइसकेको छ, भूमिसुधार मन्त्री विक्रम पाण्डेले फोनमा भने, अब सेनाले आफूलाई चाहिने जग्गा प्राप्त गर्नेछ। जग्गा नापजाँचका लागि मन्त्रालयबाट केही कर्मचारीसहित तुरुन्तै नापी कार्यालय मुस्ताङबाट टोली पठाउने तयारी भएको उनले बताए। मन्त्री पाण्डेका अनुसार सेना, सशस्त्र, प्रहरी, क्वारेन्टाइन, भन्सार लगायतका सरकारी अड्डा राख्न चाहिने जग्गासमेत मन्त्रिपरिषद्ले स्वीकृत गरेको छ।गत वर्ष माघको अन्तिम साता सेनाले मुस्ताङ नापी कार्यालयबाट कर्मचारी लिएर जग्गाको रेखांकन गरिसकेको थियो। लोमान्थाङस्थित तल्लो समथर भूभागमा रहेको हजार रोपनी रेखांकन गरिएको मुस्ताङस्थित भीमदल गणले जनाएको छ। ब्यारेक रहने स्थान कोरलाबाट २५ किमि वर हुनेछ। त्यसैगरी, सशस्त्र प्रहरीका लागि सय, भन्सार (सुख्खा बन्दरगाहसहित) का लागि डेढ सय, प्रहरीका लागि ५० रोपनी जग्गा गत वर्ष नै रेखांकन भइसकेको छ। रेखांकित जग्गालाई नापजाँच गरेर पुन: भूमिसुधार मन्त्रालय पठाउनुपर्ने नापी कार्यालयले जनाएको छ। गत वर्ष भारतको नाकाबन्दीसँगै उत्तरतर्फको नाका खोल्न गरिएको प्रयासअन्तर्गत जिल्ला प्रशासन कार्यालय मुस्ताङले कोरला सिमानामा सुरक्षा अंग राख्न रक्षा र गृहमन्त्रालयलाई पत्राचार गरेको थियो। सोहीबमोजिम सैनिक मुख्यालयले गत वर्षको माघमा भीमदल गणलाई आवश्यक जग्गा अवलोकन गर्न तत्कालीन गणपति अर्जुन बस्नेतको नेतृत्वमा सैनिक टोली कोरला पठाएको थियो। ब्यारेक राख्ने प्रयास बल्ल साकार हुने भयो, सैनिक प्रवक्ता ताराबहादुर कार्कीले टेलिफोनमा कान्तिपुरसँग भने, यो हाम्रो वर्ष दिनदेखिको थालनी हो। अब सिमाना सुरक्षार्थ नेपाली सेना कोरलामा बस्ने उनले बताए। कोरलामा सेना बस्न रेखांकन गरिएको सरकारी जग्गाको फाइल भूमिसुधार मन्त्रालयमा एक वर्षदेखि रोकिँदा ब्यारेक राख्ने काम सुरु हुन सकेको थिएन। मन्त्रालयले रेखांकन भएको जग्गा प्रक्रिया पुऱ्याएर मन्त्री परिषदमा पठाउन आलटाल गर्दै आएको थियो।सदरमुकाम जोमसोममा भीमदल गण र उच्च शिखर शिक्षालयमा २ हजार सेना बस्ने गर्छन्। भीमदल गणले आफ्नो एउटा टुकडीलाई लोमान्थाङ सार्ने प्रस्ताव रक्षा मन्त्रालय र सैनिक मुख्यालयमा गत वर्ष नै पठाएपछि कोरला नजिक ब्यारेक राख्न स्वीकृत भइसकेको छ। कोरला नाकालाई दिर्घकालीन रूपमा खुलाउन चीनका स्थानीय सुरक्षा अधिकारीले नेपालतर्फ सुरक्षा अवस्था मजबुत बनाउन आग्रह गर्दै आएका छन्।ब्यारेक बस्ने क्षेत्र उपल्लो मुस्ताङको प्रमुख व्यापारी केन्द्र नजिक पर्छ। चीन सरकारले आफ्ना सेनालाई कोरला नाकाभन्दा केही पर मात्र राखेको छ। सिमानाका गतिविधिबारे जानकारी लिन चीनले सीसी क्यामेरासमेत जडान गरेको छ। चीनको उपस्थिति सिमानामा भएकाले नेपालको तर्फबाट पनि ब्यारेक राख्न धेरै पटक माग उठेको थियो। सिमानामा नेपालको सुरक्षा अंगको उपस्थिति शून्य हुँदा कोरला नाकामा नेपालीको चहलपहल खासै हुन सकेको थिएन। सेनाको हाल एक गुल्म बराबरको संख्यामा राख्ने तयारी छ। मन्त्रिपरिषद्बाट स्वीकृत भएको पत्र रक्षामार्फत सैनिक मुख्यालयमा आएपछि ब्यारेक राख्न तयारी सुरु हुने प्रवक्ता कार्कीले जानकारी दिए। नाकामा सुरक्षा अवस्था मजबुत बनाउन गत वर्ष नै सरकारले बोर्डर आउट पोस्ट (सीमा सुरक्षा सशस्त्र बल) र सेना राख्ने निर्णय गरेको थियो।"
उपाधि होडमा मनाङ र सहारा,"पोखरापोखरा रंगशालालाई व्यावसायिक खेलाडीले भरपूर टिम लक्ष्मी हुन्डाई मनाङ मस्र्याङदीले होम ग्राउन्ड नै मान्छ। तर, यसपल्ट उसको विपक्षी आयोजक सहारा क्लब रैथाने टिम हो।आहारारा गोल्डकपको दोस्रो, तेस्रो, १० औं र १४ औं संस्करण विजेता मनाङको यसपल्ट आयोजकसँग भिडन्त छ। शनिबार हुने फाइनल सहारासँग मनाङको आहा(रारा उपाधि भिडन्तमा दोस्रो भेट हो। १२ औं संस्करणमा सहाराले मनाङलाई १० ले पराजित गरेको थियो। आफ्नै आयोजनामा प्रतियोगिताको फाइनल पुग्नु सहाराका लागि भने यो तेस्रो अवसर हो। ११ औं संस्करणमा सहारा फाइनलमा थ्री स्टारसँग ०(१ ले हारेको थियो। प्रतियोगितामा यसपल्ट थ्री स्टार सहभागी थिएन।यसपालि सुदूरपश्चिम११ लाई ४०, युनाइटेड सिक्किमलाई टाइब्रेकरमा ४२ र सेमिफाइनलमा विभागीय टोली त्रिभुवन आर्मीलाई पनि टाइब्रेकरमा ४३ ले हराएर सहाराले फाइनल यात्रा तय गरेको हो। बंगलादेशमा खेल्ने तयारीमा रहेको मनाङ क्लब धरानलाई ४१ र संकटालाई १० ले हराएर उपाधि नजिक आइपुगेको हो। शुक्रबार प्रिम्याच कन्फ्रेन्समा मनाङका प्रशिक्षक छिरिङ लोप्साङ गुरूङले यसपालिको प्रतिद्वन्द्वी कमजोर नभएको बताए। योपल्ट सहाराको टिम राम्रो छ तर, हामी पनि सेट टिम छौं, उनले भने, पहिलो हाफमै गोल निकाल्ने रणनीतिसाथ खेल्छौं। यस वर्ष हेटौंडा र धनगढीमा भएका प्रतियोगितामा सहाराको खेल हेरिसकेकाले टक्कर दिन गाह्रो नहुने उनको भनाइ थियो। १२ औं संस्करण हाम्रो भेट भएकै हो तर, यसपल्ट दुवै टिमका खेलाडी फरक छन्, उनले भने, खेलमा स्कोर कतिखेर निस्कन्छ भन्ने भरोसा हुँदैन तैपनि हामी पूर्ण रूपले उपाधि रक्षा गर्न केन्द्रित हुन्छौं। मनाङका कप्तान अनिल गुरूङ पनि अलि ढुक्क देखिए। खेल प्रशिक्षकले भनेको टेक्निकले खेल्ने हो, उनले भने, खेल फाइनल जस्तो हुनुपर्छ, हामीलाई प्रेसर छैन।यता सहारा भने सेमिफाइनलमा एक डिफेन्डरले रातो कार्ड पाएका कारण खेलाडी तयारीमा लागेको छ। प्रशिक्षक किरण श्रेष्ठले यसपल्ट फाइनलमा हेमन्त गुरूङ र मनबहादुर तामाङलाई पनि समावेश गरिएको बताए। मनाङ राम्रो टिम हो तर, हामीले पनि यसै प्रतियोगितालाई भनेर राम्रो तयारी गरेका छौं, उनले भने, हामी अनुशासित भएर डिफेन्सिभ खेल्छौं। यसपल्ट टिममा धेरै नयाँ खेलाडी भए पनि हालसम्मको प्रदर्शन उत्साहजनक रहेकाले फाइनल प्रतिस्पर्धामा सहारा कमजोर नहुने उनको दाबी थियो। हामी आत्तिएका छैनौं, उनले भने, मनाङमा राष्ट्रिय खेलाडी धेरै छन्, स्ट्रोङ टिम भनेर गेम लुज छाड्दैनौं। आफूसँग जे छ त्यसैले राम्रो परिणामका लागि खेल्ने हो।विजेताले ५ लाख र उपविजेताले २ लाख ५१ हजार नगद पुरस्कार जित्नेछन्। शुक्रबार आयोजक सहाराले पुराना खेलाडीबीच मैत्रीपूर्ण फुटबल खेलाएको छ।"
कथा दिदीबहिनीबीचको टक्कर,"शनिबार यिनै दुई दिदीबहिनी महिला एकलको फाइनलमा भिड्दै छन्। सायद यति माथिल्लो चरणमा उनीहरूले खेल्न थालेको यो अन्तिम पटक हुनेछ। त्यसैले यो खेलको चर्चा कसरी कम हुनसक्छ र? लामो समयदेखि यी दुई विलियम्स दिदीबहिनीले महिला टेनिसलाई एउटा दिशा दिएका छन्। त्यो पहिलो खेलयता १९ वर्ष बिते। सेरेना ३५ वर्षकी भइन्। भेनस भने ३६ वर्षकी। त्यसैले पनि उनीहरू फेरि भिड्नेमा प्रश्न उठेको हो। भेनसले जति बेला सेमिफाइनल जितिन्, उनले मनाएको खुसी देख्दा लाग्थ्यो, उनी भर्खर ६ वर्षकी भइन्। यस्तो दृश्य हेर्दा कसले मात्र खुसीको आँसु रोक्न सक्छ? म्यारोन बारटोली भन्थिन्। उनी पूर्व विम्बल्डन विजेता हुन्। यो वास्तवमै निकै शक्तिशाली दृश्य पनि थियो। यस्तोमा केही प्रश्न उठ्नु स्वाभाविक पनि छ। साँच्चै उनीहरूले के संन्यासबारे सोचेका होलान्? खेल्ने क्रम जारी राख्ने हो भने पनि कसरी सम्भव होला?तर संन्यास कहिले लिने हो त्यस्तो निर्णय तिनै विजेता खेलाडीलाई छोड्नुपर्छ। वास्तमै भेनस र सेरेना दुवै महान विजेता हुन्। सेरेना केही बढी सफल रहिन्, उनको नाममा २२ ग्रान्ड स्लाम उपाधि छ। लामो समय उनी नम्बर १ खेलाडी रहिन्। शनिबार जितिन् भने उनी फेरि नम्बर १ खेलाडी हुनेछिन्, जर्मन खेलाडी एन्जेलिक केरबेरलाई उछिनेर। सेरेनाले ३० वर्ष नाघिसेपछि धेरै जित्न थालेकी थिइन्। सन् २०१६ मा उनी केही दिन टेनिसबाट टाढा रहिन्, केही समय आफ्नो लय गुमाएपछि। अहिले त्यसले काम गरेको छ। फाइनल पुग्ने क्रममा जत्तिकै बलियो चुनौतीबीच उनले एक सेट पनि गुमाएकी छैनन्। उनले भर्खरै एलेक्स ओहानियनसँग इन्गेजमेन्ट पनि गरेकी छिन्।। सायद उनी २३ औं ग्रान्ड स्लाम उपाधिका लागि बढी हकदार देखिन्छिन्। यस्तो भएमा उनले आधुनिक टेनिसमा स्टेफी ग्राफलाई पनि उछिन्ने छिन्, बढी ग्रान्ड स्लाम जितेको कीर्तिमानमा। सेरेनाको तुलनामा भेनसले फाइनलसम्म तय गरेको यात्रा केही सजिलो देखिन्छ। दुई खेलाडीबीच तुलना गर्ने हो भने सेरेना १६११ जितले अगाडि छिन्। तर फाइनललाई लिएर भेनसको फरक मत छ। उनी भन्छिन्, जति बेला कोर्टमा सेरेनाको सामना गर्छु, म त्यसलाई सबैभन्दा कठिन चुनौतीका रूपमा हेर्छु। तर म पनि कहाँ खराब छु र? जस्तै प्रतिद्वन्द्वीको सामना गर्न पनि म तयार छु। जस्तै स्थितिमा पनि म उत्तिकै कठिन चुनौती पेस गर्न सक्षम छु। सन् २०१५ को यूएस ओपनका क्रममा उनीहरूले अन्तिम पटक एकआपसविरुद्ध खेलेका थिए। त्यो सेरेनाले जितेकी थिइन्। भेनस पनि पूर्व नम्बर खेलाडी हुन्। उनले पनि सात ग्रान्ड स्लाम जितेकी छन्। सन् २०११ यता उनले खासै राम्रो खेल्न सकेकी छैनन्, खराब स्वास्थ्य स्थितिका कारण। तर फेरि कोर्टमा फर्केयता उनको चुनौती पनि कमजोर देखिन्न। उनीहरू पहिलोपल्ट कोर्टमा उत्रिँदा १६ र १५ वर्षका थिए। अहिले परिपक्व महिला भइसकेका छन्। यस्तोमा यी विलियम दिदीबहिनीले सिद्ध गरेका छन्, जति बेलासम्म नतिजा हातमा हुन्न, कसले जित्ने हो भन्न सकिन्न। न्युयोर्क टाइम्स"
नाडल फाइनलमा,अन्तिम तथा पाँचौं सेटको नवौं गेममा ०३० ले पछाडि रहेर पनि नाडलले उत्कृष्ट पुनरागमन गरे। त्यसलाई ५४ ले आफ्नो पक्षमा पारे। त्यसयता डिमिट्रोभले दुई म्याच प्वाइन्ट बचाए पनि नाडललाई जितबाट भने रोक्न सकेनन्। जितपछि नाडलले आफ्नो पारम्परिक शैलीमा कोर्टमा घुँडाले टेके र खुसी प्रकट गरे। नाडलले फाइनलमा फेडेररलाई सामना गर्न पाउनु गर्वको पक्ष भएको बताए। २००९ को यसकै फाइनलमा नाडलले फेडेररलाई हराएका थिए।
आर्मी फेरि च्याम्पियन,पुरानालाई सम्मान समापनमा नेपाली सेनामा कार्यरत रहँदा सन् १९७७ मा चीनमा आयोजित एसियन भलिबलमा सहभागी विजयविक्रम खड्का र अक्कलबहादुर चन्द लाइफटाइम एचिभमेन्ट अवार्डबाट सम्मानित भए।भारतको नयाँ दिल्लीमा हुने दोस्रो टी२० नेत्रहीन विश्वकप क्रिकेट खेल्न जान लागेको नेपाली टिम शुक्रबार बिदाइपछि । तस्बिर : कान्तिपुर
माल्दिभ्समाथि नेपालको जित,"काठमाडौं महिला विश्व भलिबल च्याम्पियनसिपअन्तर्गत एसियन सेन्ट्रल जोनको छनोट खेलमा शुक्रबार नेपालले विजय पाएको छ। नेपाली महिला टिमले शुक्रबार आयोजक माल्दिभ्सलाई २५१७, २५१७, २५१३ ले हरायो। तीन टिम सहभागी सेन्ट्रल जोनमा नेपालले शनिबार इरानसँग खेल्नेछ।"
मैदान निर्माणलाई ४ लाख सहयोग,"उदयपुर दुगर्म पंचावती गाविसको चार स्थानमा खेलकुद विकासका लागि एक व्यक्तिले आर्थिक सहयोग गरेका छन्। काठमाडौंलाई कर्मक्षेत्र बनाएका अमृतध्वोज राईले पंचावती गाविसका मौवासी, उदयपुरगढी, नेपालटार र केउरेनीमा सुविधासम्पन खेलमैदान निर्माण गर्न ४ लाख सहयोग गरेका छन्।"
आँसुमा बाँधेको सुनको सपना,"म वीरसाथै नेपालीको धेरै त्यागी छोरायो देश उठाउने संग्राममा मेरो जीवन बितोस्म शिथिलता र थकाइले चाहे आफू गलूँसारा नेपालीलाई ब्युँझाउने गीत म गाउन सकूँबाबाका लागि सिर्जना भनेको उहाँको भावनाको अभिव्यक्ति र जीवनको भोगाइ मात्र थिएन। न त केवल इतिहास, जीवन कथाहरू र नेपालीको यथार्थ मात्र थियो। अन्तत: उहाँका सिर्जनाहरूले नेपाली जातिको आत्मामा रहेको द्वन्द्वलाई शीतल पार्ने प्रयास गरेका छन्। यस्तै उहाँको सिर्जनाको केन्द्र भनेकै नेपाली हुनुको गौरव हो, जुन पहिचान हरेक नेपालीको अद्वितीय गौरबबाट मुखरित भएको हो।"
विधाको अनौठो संवाद,"दुवै लेखकले निबन्ध लेखेका हुन्। शङ्कर लामिछाने (संवत् १९८४२०३२) र जर्ज अर्वेल (सन् १९०३१९५०) क्रमश: अठ्चालीस र सत्चालीस वर्षमै दिवंगत भएका दुई प्रतिभाशाली लेखकका निबन्धको प्रसङ्ग छ। यो कुरा तुलनात्मक रूपमा पहिले उठेको थिएन। यो सङ्कथनमा यी दुई लेखकको कुरा उठ्यो। वास्तवमा भन्दा यी दुई लेखकको बीचमा समानताभन्दा अन्तर बढी छन्। लामिछाने निबन्धकार हुन्। उनले लेखेका एकचालीसवटा निबन्धलाई लिएर हामीले छलफल र चर्चा गर्नुपर्छ। जर्ज अर्वेलले छवटा उपन्यास, तीनवटा गैरउपन्यास, फुटकर निबन्ध र संस्मरण लेखेका छन्। तिनमध्ये अर्वेलको नाइन्टिन एट्टीफोर (१९४९) र एनिमल् फारम् (१९४५) अनि उनका बर्मा संस्मरण अंग्रेजी भाषा र राजनीति विषयका अनि हात्ती मार्ने विषयका निबन्धहरू चर्चित छन्। अर्वेलका निबन्धहरूको सार उनका उपन्यासँग जोडिन्छ। ती अधिनायकवादको विरोध गर्थे। नाइन्टिन एट्टीफोर मा तिनले यस्तो डिक्टेटर राज्यको कल्पना गरेका छन् जहाँ बोलिने भाषा राज्यको नियन्त्रणमा यान्त्रिक हुन्छ। त्यो भाषामा ज्यान हुँदैन। सबै मानिसलाई यन्त्रवत् डिक्टेटर राज्यले त्यही भाषा बोल्न लगाउँछ। त्यो निउज्पिक् भन्ने सरल तर केही अर्थ नलाग्ने भाषा राज्यले चलाउँछ। त्यसैगरी एनिमल् फार्म मा समान सुँगुरहरूमध्येबाट कोही कोही बलिया सुँगुर निस्केर भन्छन्, हामी सबै समान हौं, तर हामीमध्येबाटै कोही कोही बढी समान छौं। ती बढी समान डिक्टेटर नेतृत्व हुन् जसको सानो वर्गले शोषण र दासता कायम गर्छ। अरू जनावर निरीह भएर काम गर्छन्। तर कालान्तरमा ती विद्रोहमा उत्रिन्छन्। अत्यन्त कुशलतापूर्वक लेखिएको यो लघु उपन्यास अन्त्यन्त वाचाल छ। केही डिक्टेटरका आइडियोलोजी मान्ने समालोचकहरूले यो उपन्यासको प्रकारान्तरले आलोचना गरेका छन्। अर्वेलले राजनीति र आङ्ल भाषा निबन्धमा यान्त्रिक प्रयोग गरिंदै जाने यो भाषाको प्रयोगमा सिर्जनशीलता मर्दै जाने कुरा लेखेका छन्। अहिले आएर आङ्ल भाषा विश्वव्यापी भएको छ, तर अहिले पनि अमेरिका र ब्रिटेनतिर हुने राजनीतिक परिवर्तनलाई अर्वेलको यो भविष्यवाणीसँग जोड्ने जमर्काहरू प्रकारान्तरले देखिएका छन्। अर्वेलका निबन्धमा उनको एसियाली खास गरेर बर्माली दिनहरूमा पाएको अनुभवका निबन्धहरू वास्तवमा प्रबन्ध हुन्। ती भावुक छैनन् अनि विचारात्मक छन्। यो तुलनात्मक लेख लेख्ने सन्दर्भ परेका छन्। गएको साता दुवैको स्मृति दिवस थियो। हामीले लामिछानेलाई सम्झियौं। विश्वले अर्वेललाई सम्झियो। यस्ता अवसरमा लेखक सम्झिनु एकदमै स्वाभाविक प्रक्रिया हो। मैले झापाको एउटा मेडिकोसामाजिक महोत्सवमा भएको बेला पत्रिकामा शङ्कर दाइको विषयमा केही फिचर पढ्न पाएँ। उपन्यासकार पिटर जे कार्थकको अन्तर्वार्ताले धेरै सम्झना ताजा गरायो। पिटर शङ्कर दाइसँग भएका अनौठा भेटहरूको वर्णन हामी रमेश श्रेष्ठ, निर्मलमान तुलाधर, साबि ठाकुरलाई विशेष सेसनहरूमा सुनाउँथे। हामी अत्यन्त आसन्नताले सुन्थ्यौं। पछि पिटरको उपन्यास प्रत्येक ठाउँ प्रत्येक मान्छे को भूमिका शङ्कर लामिछानेले लेखे। हामी त्यो लेखनसँग सहभागी भयौं किनभने पिटरको उपन्यास ती संगीतकार भएका हुनाले अमूक सिम्फोनीका मुभमेन्ट हरूजस्ता खण्डमा बाँडिएको छ। त्यो दार्जिलिङको अमूक जीवन, अनि पात्रहरूका गतिहरूले बनेको छ। हाम्रो बुझाइमा त्यो एउटा सिम्फोनी नै थियो। मेरानिम्ति त्यो सिम्फोनी नै छ। समय वाग्मतीको पानीजस्तो धेरै बगिसकेछ अहिलेसम्म। यसो भनौं, धेरै पटक यो उपन्यासको सिम्फोनी प्रस्तुत भएको छ। कति ठाउँमा प्रयोग भयो त्यो हामी कसैलाई थाहा हुँदैन। साहित्यको अर्थ त्यही हो। आयरल्यान्डका कवि डब्लुबी यिट्स्को मृत्यु (सन् १९३९) मा कवि अडेनले लेखे, कवि तिमी अहिले अज्ञात पाठक र प्रशंसक भएका छौं। कति मानिसले आजको चिसो रातमा तिमीलाई पढे। त्यो हामीलाई थाहा हुँदैन। मलाई पिटरको यो उपन्यासको ऐतिहासिक महाकाव्यिक चरित्रले अहिले पो झन् समात्छ। शङ्कर लामिछाने उर्फ शङ्कर दाइले लेखेको पिटरको उपन्यासको भूमिका त्यो महाकाव्यिक ऐतिहासिक स्पन्दनको एक नोट हो। त्यो निबन्ध हो। म यही बिन्दुबाट उनको निबन्धतिर पस्छु। मेरो विचारमा शङ्कर दाइका निबन्धमा बृहत्तर काव्यिक ऐतिहासिकता र व्यक्तिका निजी थिएटरहरूको समागम हुन्छ। म संक्षेपमा शङ्कर दाइ र अर्वेलका निबन्धले जन्माएका साझा अनुभूतिबारे केही निष्कर्ष निकाल्ने प्रयास गर्छु। गौंथलीको गँुड (२०२५)मा शङ्कर दाइको प्रसिद्ध निबन्ध अर्धमुदित नयन र डुब्न लागेको घाम सहित तेह्रवटा निबन्ध छन्। अरू संग्रह एब्स्ट्रयाक्ट चिन्तन प्याज (२०२४, २०५७) मा दसवटा निबन्ध छन्। अनि गोधूलि संसार (२०२७) मा उनका प्रायश: प्रख्यात मुख्य अठारवटा निबन्ध राखिएका छन्। यसमा राखिएको गैलरीमा एक दिन, अर्धमुदित नयनको कथा ले शङ्कर दाइको निबन्धको एउटा अन्तर्भाषिक सन्दर्भहरू भएको शैली प्रस्तुत गर्छ। अर्धमुदित नयन मा अंग्रेजी नै सोझै लेखिएको छ। यसको निम्ति उनले गैलरी जस्तो रङ्गमञ्च छानेका छन् जहाँ अन्तर्भाषीय र विषयलाई खेल्ने ठाउँ हुन्छ। यसमा नेवारी र अंग्रेजी भाषाका प्रयोग भएका छन्। जापानी शब्दावली छन्। क्लार्क होटलको यो मञ्चमा उनको कलाकार गुजरसँग भेटघाट हुन्छ। यो थलो छान्नु शङ्कर दाइको शैली हो। यस्ता मञ्चबाट उनी नबुझिने र आमवृत्त फराकिलो भएका विषयमा प्रवेश गर्छन्। बुझिने र नबुझिने लेखनका कुरा आउँछन्। कसोकसो शङ्कर दाइको प्रभाव हामी केहीलाई परिबसेको हो कि। मैले सामना गर्ने विषय त्यस्तै हुन्। शङ्कर दाइ भन्छन्, मैले आपैं पनि अंग्रेजी, उर्दू, संस्कृतलाई प्रशस्त प्रयोग गरिदिएको छु। (किताबको नाम नै एब्स्ट्रयाक्ट छ)। शङ्कर दाइका यी हरफ पढेपछि म आफ्ना निबन्धसंग्रहको नाम नै फ्लानरको डायरी (२०७२) राख्ने मानिसले अरू कुराहरू पनि भन्दै जानुपर्छ। बुझिने र नबुझिने विषय शङ्कर दाइको पनि लेखकीय अस्मितासँग जोडिएको थियो। सबैका अनुभव छन्। मलाई माघ १० २०७३ को दिन खगेन्द्र संग्रौला र मलाई मेडिकल महोत्सव, झापा को सेसनमा त्यही प्रश्न गरे, दर्शकले। मेरा स्व मीत तेह्रथुमका पदमबहादुर न्यौपाने तिमीले लेखेका सबै लेख पढ्छु, तर धरोधर्म केही बुझ्दिनँ भन्थे। शङ्कर दाइको अर्को निबन्ध खै बुझिंदैन मा त्यस्तै परिवृत्तभित्र लेखिएको छ। त्यसो त लक्ष्मीप्रसाद देवकोटाका कति निबन्ध पो सहजै बुझिएलान् र तर भाषाशास्त्रको अध्ययन गर्ने अनि पछिका उत्तरवर्तीहरूसँग परिचित र तिनका आलोचक सबैले बोध गरेको कुरा एउटा छ। त्यो हो, सरल लेखन पनि बुभिंदैन किनभने मैले ल यत्ति सत्य हो भनेर लेखेको कुरा अर्कालाई अर्थ लाग्दैन। सरल वाक्य सबभन्दा जटिल हुन्छन् भन्ने जापानी जेन कवि र हाइकु लेखकहरू सरलताजस्तो अप्ठयारो केही देख्दैनन्। तर मलाई सधैं सरल लेखन मन पर्छ। त्यही प्रयास गर्दा मेरा निबन्ध जटिल पनि भएका हुन्, ठाउँठाउँ। मलाई मन पर्ने सरलता मात्रै हो। यसरी शङ्कर दाइ हामीसँग अनेकौं किसिमले छन्, निबन्धको निबन्धात्मक अभिव्यक्तिमा। त्यो छलफलको विषय हो। मौन अभिव्यक्ति मा शङ्कर दाइ लेख्छन्, अँ त, लेख्दालेख्दा आजकाल अलि वाक्क पनि लाग्न थाल्यो लेख्ने कुराले होइन, लेखनबीचका कुराले अझै स्पष्ट भन्ने हो भने नलेखिने कुराले। यसमा उनका प्रायश: मुख्य निबन्ध समेटिएका छन्। बिम्ब प्रतिबिम्ब, शङ्कर लामिछाने लामिछानेको दृष्टिमा (आत्मकथा)मा उनका प्रतिबिम्बात्मक कुरा र अनुभवहरू राखिएका छन्। प्रकाश सायमीको भावक अभियानले शङ्कर दाइ विषयका लेख, संस्मरण र समकालीनहरूका विचार राखेर संग्रहहरू निकालेको छ। अध्येताहरूको निम्ति राम्रो काम गरेको छ। सायमीको लगनशीलता र प्रेमको सराहना गर्छु। जर्ज अर्वेलसँगको सान्निध्यको कुरा गर्दा शङ्कर दाइका एकाध विचारहरू उद्धरण गर्नैपर्छ। ती उद्धरण भावक अभियानले छापेको एब्स्ट्रयाक्ट (२०५७) मा समावेश यी उद्धरणबाट म फेरि अर्वेलतिर लाग्छु। शङ्कर दाइ भन्छन्, साहित्य साँच्चिकै इतिहास हो। इतिहासमा झूट धेरै हुन्छन्, ट्विस्टेड हुन्छन्। एउटा कुनै वादले छोएको हुन्छ। साहित्यिकले त्योचाहिं गर्दैन। आफ्ना लेखनको भविष्यमाथि लेखकहरू निकै भावुक भएर कुरा राख्छन्। शङ्कर दाइ भन्छन्, २००७ देखि २०२५ सालसम्मको अठार वर्षको अनुभव आजभन्दा पचास वर्षपछि कसैले खोज्यो भने उनले आफूउपर लेखेका भावको अर्थ बुझ्नेछ कि जस्तो लाग्छ। यसैको अभूमिका मा शङ्कर दाइ स्लेटको बिम्ब प्रयोग गर्छन्। भन्छन् जन्मिदै हामी सफा स्लेट लिएर जन्मिन्छौं। पछि लेख्दै मेट्दै गर्दा यो स्वयंले बुझ्न नसक्ने अवस्थामा पुग्छ। म पश्चिमी सिद्धान्तका फ्रान्सेली मनोवैज्ञानिक भँ लकँको मनोगत सिद्धान्त र उत्तरऔपनिवेशिक सिद्धान्तको पालिम्पसेस्ट पढ्ने र पढाइ बस्ने मानिसलाई शङ्कर दाइका यी कुरा अत्यन्त वाचाल लाग्छन्। अन्तै लेख्नुपर्छ। तर पालिम्पसेस्ट भनेकोचाहिं लेखिहालुँ। यो भनेको स्लेटपाटीकै सिद्धान्त हो। हामी पहिले लेखेका कुरामाथि पछि फेरि लेख्छौं वा कागत धेरै नभएको बेला लेख्थ्यौं। इतिहासका कुरा पनि त्यस्तै हुन् जो एउटा लेखनमाथि फेरि लेखिन्छन्। हाम्रा इतिहासका स्लेट मेटिंदैनन्, तर तिनका तह बुझेर पढ्न सक्नुपर्छ। तर लेखनको शाश्वतताबारे उनी भन्छन्, यसो हेरेमा भन्नु बाँकी नै छ के? कसकसले कत्ति राम्ररी भनेर गएनन् र? र त्यो भनाइ टिक्यो के? शङ्कर दाइका निबन्ध र केही भूमिका लेखन अनि संस्मरणहरूबाट यहाँ केही कुरा जोडेर हेर्नुपर्ने हुन्छ। उनले लेखका भूमिका वा निबन्धहरू काव्य र समीक्षाको गोधूलि हुन्। एउटा प्रसङ्ग जोडिहाल्छु। मेरो नाटक सान्दाजुको महाभारत (२०७२) मा मैले विश्वेश्वरप्रसाद कोइराला उर्फ सान्दाजुले पारिजात र उनको काव्यिक र औपन्यासिक चरित्रमाथि बोलेको कुरा राखेको छु। त्यसमा शङ्कर लामिछानेको भूमिकाको प्रसङ्ग छ। मेरो पात्र सूत्रधार सान्दाजुसँग संवाद गर्छ। केही प्रसंग मिल्ने उद्धरणहरू छन्पारिजातको उपन्यास शिरीषको पृ्ल बीस सालमा नै निस्कियो। त्यो निस्केपछि सान्दाजुलाई कसैले, मैले सम्झेअनुसार पुरुषोत्तम बस्नेतले, सुन्दरीजल राजबन्दीगृहमा त्यो पुर्याइदिए। त्यो उपन्यास पढेर सान्दाजुले आफ्नो डायरीमा बाइस जनवरी सन् उन्नाइस सय छैसट्ठीमा लेखेको एन्ट्री कल्पना पत्रिकामा छापेको पढेको थिएँ। त्यसमा उनले शिरीषको पृ्ल काव्यिक छ, औपन्यासिक कम छ भनेको कुराले मलाई छोएको थियो। मलाई शङ्कर लामिछाने दाइले पारिजातको किताबमा उनले लेखेको भृ्मिकाको छलफल गर्न आउनुअघि लरेन्स डरेलका अलेक्जान्ड्रिया क्वाट्रेट वा चारवटा उपन्यासको शृंखला पढेर आउनू भने। ती उपन्यासको सेटमा जस्टिन उपन्यासलाई विशेष ध्यान दिनू भने। त्यसमा एउटी जस्टिन भन्ने नारीको दुई पुरुषसँग प्रेम छ। सकम्बरीको पुरुषहरूको संगतजस्तै तर अझ जटिल। जस्टिन भन्ने यी यहुदी नारीको व्यक्तित्वको रहस्यले पुरुषहरू हल्लिएका हुन्छन्। यो दु:खान्त कथामा जस्टिनको वरिपरि घुमेको पुरुष चेतनाका तरंगको वर्णनले मलाई खिचेको थियो। मेरो शङ्कर दाइसँगको कुरा यहाँ भन्नुको खासै अर्थ छैन। तर शङ्कर दाइका निबन्धात्मक काल्पनिकीमा यी अध्ययनले प्रभाव पारेका थिए भन्ने मेरो निष्कर्ष हो। पारिजातको उपन्यासमा भूमिका लेखेपछि शङ्कर दाइ माक्र्सवादी आलोचकहरूबाट आलोचित भए। त्यसमा गोविन्द भट्ट र ताना शर्माका नाम प्रमुख रूपमा आउँछन्। एक ठाउँमा शङ्कर दाइले ताना शर्मालाई आलोचनासमेत गरेका छन्। उनको यो छोटो घटना जर्ज अर्वेलसँग केही मिल्छ। यहाँ विश्वेश्वरप्रसाद कोइरालाले कल्पना पत्रिकामा यसो भनेको कुरा मेरो सूत्रधारले उद्धरण गरेको छकथाको रूप अखण्ड हुन्छ। कविले तटस्थताको अभावले त्यसलाई देख्न सक्तैन। पारिजातको शैली मार्मिक र उत्कृष्ट छ। यिनका कथामा भिक्षुको जस्तै एउटै भावनाको गुम्फन छ। पारिजातले आफ्नो भाषाको जोरले मात्र यसलाई उपन्यास बनाउन सकेकी छन्। शङ्कर लामिछानेले भृ्मिकामा शृ्न्यवादको व्याख्या गरेका रहेछन्। विद्वतापृ्र्ण छ। मेरो विचारमा भने कथाको हेतु ठीक शृ्न्यवादको विपरीत छ। यस उपन्यासमा जीवनप्रति अगाध ममताको मार्मिक उल्लेख छ। सुयोगवीर जीवनप्रति उदासीन छैन। युद्धका स्मृतिले ऊ हरघडी समातिएको छ। उसले लडाइँको सिलसिलामा जीवनको सुखको स्वाधिकार र आत्मविश्वास गुमाइसकेको छ। त्यस्तो जीवनले टनाटन भएको कथानकलाई शृ्न्यवाद भयो भन्न मिलेन। यसरी तुलना गर्दा हामीले सकम्बरीलाई लिनुपर्छ। सकम्बरी नराम्री छ र सायद त्यसैले उसमा हीनताभावइन्फेरियोरिटी छ। ऊसँग नारीसुलभ प्रेमको प्यास छ। ऊ भावुक छ। यही भावुकता र हीनताभावले गर्दा उसको ट्रयाजेडी भएको हो। माक्र्सवादीहरूले उपन्यासको पनि आलोचना गरे अनि भूमिकाको शून्यवादी आलेख भनी आलोचना गरे। तर त्यो भूमिका, सायद विश्वेश्वरप्रसाद कोइरालाले भनेजस्तो जीवनवादी विश्वासले भरिएको छ। राम्ररी हेर्नुपर्छ। शङ्कर दाइका निबन्धमा राजनीतिक चेतना जर्ज अर्वेलका निबन्धमा जस्तो प्रयोग हुँदैनन्। जर्ज अर्वेलका निबन्धहरू खास अर्थमा शङ्कर लामिछानेका जस्ता निजत्व र भावनाले लेखिएका छैनन्। अर्वेल भाषाको कृत्रिम प्रयोगमाथि सोझै प्रहार गर्छन्। भाषामा बहानाबाजी गर्ने ढाँट कुरा प्रयोग गर्ने, जीवनहीन परम्परावादी प्रयोग गर्ने, अनि भाषा र सत्यताप्रति इमानदारी नभएकाहरूलाई अर्वेलले निबन्ध मार्फत नै प्रहार गरे। उनको आलोचना आज झन् सान्दर्भिक भएको छ। त्यस्तै अर्वेलको उपन्यास १९८४ एक्काइसौं शताब्दीमा आएर झन् सान्दर्भिक भएको कुरा चाखलाग्दो छ। अर्वेलपछि पश्चिमी दर्शन र प्रतिरोधी विचारहरूमा धेरै छलफल भए। मिसेल फुकोजस्ता फ्रान्सेली दार्शनिकले शक्ति र भाषाका सिद्धान्त निकाले। अर्वेलले भाषाको अस्त्र प्रयोग गर्ने अनि त्यसको खराब प्रयोग गर्नेहरूलाई आफ्ना निबन्धमा आलोचना गरेका छन्। मिसेल फुकोले अमूक ठाउँको अमूक समयको शक्ति प्रयोग गर्नेले कसरी भाषा र अनुशासनको प्रयोग गर्छ, कसरी भाषामा लेखिने विषयलाई मोडेर शासन गर्छ र हैकम गर्छ भन्नेजस्ता सिद्धान्त निकाले। आज ती सिद्धान्त सबैथरी शक्ति र मुक्ति संकथनका विषय भएका छन्। अर्वेलले ठीक यही कुरा उनको उपन्यास र उनका निबन्धमा लेखेको कुरा धेरै वाचाल मानिएको छ। भाषालाई ठिंगुर्याउनेले ज्ञानमाथि नियन्त्रण गर्छ भन्ने उनले पछि देखेको दर्शन अर्वेलले पहिले नै देखेका थिए। नेपालमा भाषाको सिर्जनाको निम्ति प्रयोग गर्छु भन्नेले अनि लेखनमा स्वतन्त्र चिन्तन हुन्छन् भन्नेले लामिछानेका निबन्धको कुरा गर्छन। जुनसुकै अन्तर्वार्तामा जसले पनि लामिछाने मेरा प्रिय लेखक हुन् भनेको कुराले मलाई किञ्चित हाँसो उठ्थ्यो। अहिले आएर हेर्दा लामिछानेका निबन्ध मन पराउनेहरूले कमसेकम एउटा कुरामा विश्वास गर्ने रहेछन्। त्यो हो, थोरै भए पनि, सानैमा भए पनि शङ्कर लामिछानेले पाठकलाई सिर्जनशील चिन्तनको मुक्ति दिने रहेछन्। उनका त्यति थोरै निबन्ध पनि दोहोरिएर प्रयोग हुनुको पछिल्तिर त्यही चेतना छ भन्ने मेरो विश्वास छ। निबन्धले निजत्व हालेर पनि मुक्तिका कुरा लेख्छ, अनि अर्वेलको जस्तो सामाजिक र राजनीतिक चिन्ताका विषय राखेर पनि मुक्तिका कुरा लेख्छ। तर यहाँनेर हामीले केही कुरा बुझ्नैपर्ने हुने रहेछ। त्यो हो आजको युगमा लेखिने निबन्ध, प्रवन्ध वा संकथनको लक्ष्य झन्डै उस्तै हुनु। आज हामी मिडियाको युगमा छौं। मार्सल मक्लुहन्ले सन् अस्सीतिरै भने, मिडिया आफ्नो सन्देश आपैं हो। आज आएर त्यो सत्य सावित पनि भएको छ, र त्यसले अरू जटिल संकेत पनि देखाएको छ। अब निबन्ध र प्रबन्धले सरल चेतना, मानवमुक्तिका कुरा लेख्नुपर्छ। जस्ता निबन्ध भए पनि तिनले खोजेको कुरा मानिसको मनको मुक्ति, झूटको खेती गर्नेहरूप्रति आलोचक भएर हेर्ने तिनको सामथ्र्यको चिन्ता हो। यस अर्थमा शङ्कर लामिछाने र अर्वेलको लक्ष्य मिल्छ, त्यो हो भाषालाई मुक्त माध्यम बनाउनु। हामी निबन्ध पढ्दा काव्यपछिल्तिरको सिर्जनशील मुक्ति पढ्छौं।"
संस्कृति भर्सेज कानुन,"गत हप्ता उक्त खेलमाथि अदालतले लगाएको प्रतिबन्ध हटाउनुपर्छ भन्दै चेन्नई र आसपासका क्षेत्रहरूमा ठूला प्रदर्शन भए। तीनचार दिनसम्म पनि प्रदर्शन कम हुनुको साटो व्यापक जनसहभागिता बढ्दै गएपछि यो विषय केन्द्र र राज्य सरकारका लागि टाउको दु:खाइको विषय बन्यो किनभने त्यो मास कुनै पनि समय अनियन्त्रित हुन सक्थ्यो। स्कुल तथा कलेजहरू बन्द हुन थाले, सबै क्षेत्रका व्यक्तिहरूले यसमा ऐक्यबद्धता जनाए। स्थानीय संस्कृतिसँग उक्त खेल जोडिएका कारण पनि स्थानीय व्यक्तिहरू सडकमा आउन थाले। चेन्नईमा मात्र होइन दिल्लीमा समेत त्यस संस्कृतिको संरक्षण गर्न भन्दै आन्दोलन सुरु हुन लाग्यो।त्यसैले त्यसको तत्काल समाधान खोज्न भन्दै तमिलनाडुका मुख्यमन्त्री दिल्ली आएर प्रधानमन्त्री नरेन्द्र मोदीसँग परामर्श गरे। यो एकाएक राष्ट्रिय विषय बन्यो। राष्ट्रिय अखबारहरूले यसलाई मुख्य हेडलाइन बनाए। मोदी र मुख्यमन्त्रीको बीचमा सहमति नभएको खबर सार्वजनिक भएपछि आन्दोलनमा सहभागी हुने संख्या ह्वात्तै बढेर गयो जसले कुनै न कुनै उपाय खोज्नका लागि दबाब बढ्दै गयो। सुरुमा मोदीले यो विषय अदालतमा विचाराधीन रहेका कारण आफूले केही समाधान दिन नसक्ने बताए। उता मुख्यमन्त्रीको माग भने अध्यादेश जारी गरेर खेललाई निरन्तरता दिने निर्णय नगरे स्वतस्फूर्त रूपमा सडकमा जम्मा भएका जनतालाई सम्हाल्न गाह्रो हुन्छ भन्ने थियो। दिल्लीमा तमिलनाडुका मुख्यमन्त्रीले कुनै न कुनै समाधान नलिई चेन्नई नफर्किने बताए। अदालतमा विचाराधीन मुद्दामा अध्यादेश जारी गर्न मिल्छ कि मिल्दैन भन्ने विषयमा दिल्लीको कानुनी क्षेत्र पूरै विभाजित भयो। अदालतले चाहिँ यो खेलको कुनै औचित्य नै नभएको र खेलका कारण मान्छे मर्ने तथा धेरै घाइते हुने गरेकाले प्रतिबन्धको सरकारी निर्णयलाई सदर गरेको थियो। अन्तिममा केन्द्र र राज्य सरकार अध्यादेश ल्याएर भए पनि उक्त खेललाई फुकुवा गर्ने निष्कर्षमा पुगे र त्यसको एक दिनपछि विभिन्न भागहरूमा उक्त खेल पनि भयो। मान्छे र साँढेबीचको यो खेलमा यो वर्ष पनि केही व्यक्तिको मुत्यु भयो र धेरै घाइते भए। यो परम्परागत खेलमा साँढेलाई खुला चौरमा छोडिन्छ र २० देखि ३० वर्षसम्मका युवाहरूले साँढेको सिङ तथा अन्य भाग समातेर त्यसलाई नियन्त्रणमा लिने प्रयास गर्छन्। सन् २०१४ मा अदालतले खेल बन्द गर्न अन्तरिम आदेश जारी गरेको थियो, जनावरप्रति क्रूरता प्रदर्शन गरेको भन्दै। तर यस खेल पक्षधरहरूले अदालतको आदेश बदर गर्न निवेदन दिएका थिए। सन् १९९० देखि नै जनावरहरूको अधिकारक्षेत्रमा काम गर्नेहरूले खेल बन्द गर्न माग गरिरहेका थिए। सन् २०११ मा वातावरण मन्त्रालयले पहिलो पटक खेलमा प्रतिबन्ध लगाउने घोषणा गरेको थियो। गत वर्षको तमिलनाडुको विधानसभाको अगाडि केन्द्रीय सरकारले अदालतले गरेको प्रतिबन्धलाई हटाउन प्रयास गरे पनि अदालतले नगर्नू भनी अन्तरिम आदेश जारी गरेपछि उक्त खेल हुन सकेन। जल्लीकट्टु सो खेल झन्डै २००० वर्षदेखिको पुरानो खेल मानिन्छ। यसमा कुनै आकर्षक आर्थिक पुरस्कार छैन। जित्नेले कुर्तालगायतका सामानहरू पुरस्कार पाउँछन्। तर संस्कृतिसँग जोडिएकाले यसमा जनता सहभागी हुने गर्छन्। तर उक्त खेलमा मानिसको ज्यानै जाने भएकाले यसलाई बन्द गर्नुपर्ने आवाज उठ्ने गरेको हो। सन् २०१० देखि सन् २०१४ सम्म एक हजारभन्दा बढी सो खेल खेल्दा घाइते भएका थिए भने १७ जनाको मृत्यु भएको भारतीय सञ्चारमाध्यमहरूले उल्लेख गरेका छन्।जल्लीकट्टु फुकुवा गर्न अध्यादेश ल्याइएसँगै नयाँ बहस सुरु भएको छ कानुन भर्सेज संस्कृति। कुनै खेल तथा कुनै विषय गलत छ भने संस्कृतिको रूपमा त्यसलाई जस्टिफाई गर्न सकिन्छ कि सकिँदैन? यति बेला दिल्लीको कानुनी तथा बौद्धिक क्षेत्रमा यसबारे तातो बहस सुरु भएको छ।यस्तो सांस्कृतिक विषय जहाँ जनताको सेन्टिमेन्ट जोडिएको छ, यसमा अदालतले हस्तक्षेप गर्न मिल्छ कि मिल्दैन भनी बहस सुरु भएको छ। यसका विरोधीहरूले यो खेल पूर्ण रूपमा पुरुषवादी र संकीर्ण भएको बताएका छन्। उनीहरूले सो खेल हेर्न महिला नआउने र दलित समुदायका व्यक्तिहरूलाई सहभागी नगराउने गरिएको उल्लेख गरेका छन्। जनताको भावनासँग जोडिएका यस्ता संस्कृतिलाई सुधार गर्ने हो कि संस्कृतिको नाममा संरक्षण गरेर नाजायज विषयलाई निरन्तरता दिने हो भन्ने धारमा पनि बहस भइरहेको छ। राजनीतिक दलका नेताहरूले भने जल्लीकट्टु खेल संस्कृतिसँग जोडिएकाले कानुनको भन्दा पनि संस्कृतिको पक्ष लिएको देखिन्छ। पछिल्लो प्रदर्शनपछि भारतीय प्रधानमन्त्री नरेन्द्र मोदीले जनताको सांस्कृतिक भावनाको सम्मान गर्न सबै खाले प्रयास गरिने बताएका थिए। उसो त जनता स्वतस्फूर्त सडकमा आएपछि स्थानीय राजनीतिक दलहरूले समेत आन्दोलनको समर्थन गरेका थिए।"
विश्व पूर्व सर्दै छ,"त्यो अध्याय अब अन्त्य हुने संकेत एसियाली देशहरूले दिएका छन्। पछिल्ला आधा दर्जनभन्दा बढी अध्ययन निष्कर्षहरू यसै भन्छन्। एसिया, अफ्रिका र ल्याटिन अमेरिकासम्म छरिएका युरोपेली उपनिवेशले बितेका ६ दशकमा आफ्नो बाटो आफैं पहिल्याउने प्रयास गरे। तीमध्ये एसिया सिंगो पश्चिमलाई छाया पार्दै विश्वको ध्यान आफूतिर खिच्दै छ। विश्वशक्तिका रूपमा उदाउँदो चीन। क्षेत्रीय शक्ति भारतका थामिसक्नु आकांक्षा। आर्थिक उतारचढावबीच जापानको सदावहार शक्ति। पश्चिम एसिया खासगरी अरब विश्वमा अमेरिकाले चुकाएका मौकाहरू। दोस्रो विश्वयुद्ध सकिएपछि पनि ठूलासाना युद्धहरूमा अमेरिका र पश्चिमा राष्ट्रको निरन्तर सामरिक शक्ति खर्च। त्यसले सिर्जना गरेका आर्थिक उतारचढावहरू। यिनै आधारहरूमा अब विश्वशक्तिको नयाँ मानचित्र तयार हुने स्पष्ट भइसकेको छ। स्वयं अमेरिका आज सामरिक, कूटनीतिक र आर्थिक उचाइमा पुगेर पनि यो विश्वव्यवस्था एकछत्र हाँक्ने सामथ्र्य गुमाउँदै छ।के उसो भए विश्व व्यवस्था पूर्व सर्दै गएको हो त? दोस्रो विश्वयुद्ध सकिएदेखि शीतयुद्ध अन्त्यसम्मको साढे चार दशक लामो समयरेखा, अनि त्यस यताका अढाई दशकको लेखाजोखासहित बेलायती लेखक, पत्रकार गाइडियन राचम्यान्ले यसै वर्ष इस्टर्नाइजेसन : वार एन्ड पिस् इन् द एसियन सेन्चुरी पुस्तक लेखेका छन्। यो पुस्तकले अनगिन्ती तथ्यांकहरू राख्दै अमेरिका र युरोपले नेतृत्व गर्दै आएको पश्चिमा व्यवस्था अब पूर्व अर्थात् एसिया सरेको दाबी गरेको छ। इस्टर्नाइजेसन अर्थात्, पूर्वीकरण। रोचक के छ भने यो शब्द निर्माण गर्ने पश्चिमा पत्रकार हुन्। यसअघि जिरो सम् वल्र्ड गैरआख्यान् लेखेर सुनाम कमाइसकेका राचम्यान द फाइनान्सियल टाइम्स का प्रमुख विश्व मामिला स्तम्भकार हुन्। द इकनोमिस्ट म्यागजिनका लागि वासिङ्टन, ब्रसेल्स र बैंककबाट १५ वर्ष लेखेका उनको यसै वर्ष सार्वजनिक इस्टर्नाइजेसन ले छोटो अवधिमै चर्चा पाएको छ। चर्चा घनीभूत हुनुका पछाडि उनले एसियाको उदयबारे दिएका नयाँ तथ्य र तर्कहरू नै हुन्। राचम्यान् भन्छन् : दोस्रो विश्वयुद्धपछाडि उदय भएको पश्चिमा साम्राज्यको सुरुआत दुई शताब्दीअघि नै भइसकेको थियो, त्यो अब अन्त्य हुने चरणमा छ। विश्वको शक्ति सम्पूर्ण किसिमले एसियातिर सरिरहेको छ। त्यसैलाई उनले पूर्वीकरण नाम दिएका हुन्।पूर्वीकरण को शाब्दिक अवधारणा प्रस्टयाउनेमा राचम्यान अघिल्लो पंक्तिमा देखिए पनि यसअघि फ्रान्सिस फुकुयामा, किशोर महवुवानी, फरिद जकारिया, पंकज मिश्र आदिले यसबारे लेखिसकेका छन्। फुकुयामाले पोहोर जनवरीमा प्रोजेक्ट सिन्डिकेटमा एक्स्पोर्टिङ द चाइनिज् मोडल लेखमार्फत चिनियाँ सर्वशक्तिमान राष्ट्रपति सी जिनपिङले ल्याएको वन बेल्ट वन रोड अवधारणाले त्यो देश विश्वशक्ति दरिने आधारलाई झन् खुला गरेको लेखे। चीनले जुन स्केलमा पूर्वाधार निर्माण गरेको छ, त्यसको तुलनामा अमेरिका र समग्र पश्चिम नै पछि पर्दै गएकाले त्यो नै उदाउँदो चीनको प्रतिस्पर्धीविहीन आधार बन्न सक्ने उनको तर्क थियो। फुुकुयामा तिनै सिद्धान्तकार हुन्, जसले शीतयुद्ध सकिएको अर्को वर्ष सन् १९९२ मा द इन्ड अफ हिस्ट्री एन्ड द लास्ट म्यान पुस्तक लेखी संसारभर हल्लीखल्ली मच्चाएका थिए। उनले शीतयुद्ध मात्रै होइन, कुनै पनि किसिमका वैचारिक संघर्षहरूको युग अब सकिने भन्दै कार्ल माक्र्सको विचार विपक्षमा उभिएका थिए। विश्वव्यवस्थालाई पश्चिमले उदार प्रजातन्त्रको मूल्यमा नेतृत्व गर्ने उनको दाबी त्यसमा थियो, जसलाई उनी आफैं पुनर्मूल्यांकन गर्ने चरणमा आइपुगेका छन्। फुुकुयामा अघि पंकज मिश्रले सन् २०१३ मा फ्रम द रुइन्स अफ् इम्पायर् : द रिभोल्ट अगेन्स्ट द वेस्ट एन्ड द रिमेकिङ एसिया पुस्तक लेखी बितेका दुई शताब्दीमा एसियाले युरोपेली उपनिवेशको अंग बन्ने क्रममा थुप्रै राज्यहरू मात्रै होइन, बौद्धिक सांस्कृतिक सम्पदाहरूसमेत गुमाउन पुगेको टिप्पणी गरे। उनले अब त्यसको उत्खनन् गर्नुपर्ने, जुन शक्तिले आफूलाई विश्वकै पुरानो सभ्यताका रूपमा उठायो, त्यसतर्फ फर्केर सभ्यताको खोजी गर्नुपर्ने तर्क गरे।अर्का बेलायती लेखक मार्टिन ज्याक्सले सन् २००९ मा ह्वेन चाइन रुल्स द वल्र्ड लेखी अमेरिका र युरोपले २ सय वर्षयता चलाइआएको संसार हल्लाउन चीन एक्लै पर्याप्त हुने भविष्यवाणी गरेका थिए। आधुनिक हुनु भनेको पश्चिमा जीवनशैली अनुसरण गर्नु हो भन्ने मान्यता अब खण्डित हुने, त्यसलाई चीनले भत्काउने उनको भनाइ अब पुष्टि हुने चरणमै छ। भारतीय इतिहासकार रामचन्द्र गुहाले गत वर्ष सम्पादन र सहलेखन गरेको मेकर्स अफ मोडर्न एसिया ले अबको विश्व राजनीति, अर्थतन्त्र र सांस्कृतिक विरासतलाई भारत, चीन, जापान, सिंगापुर, पाकिस्तानले हाँक्ने भन्दै त्यसको जग बसाउने पात्रहरूको स्मरण गरे। पत्रकार जकारियाले सन् २००८ मा प्रकाशित द पोस्ट अमेरिकन वल्र्ड मा पछिल्ला ५ सय वर्षको इतिहासलाई समीक्षा गर्दै अमेरिकी शक्तिमा निरन्तर क्षयीकरण भइरहेको, त्यो स्पेस लिनेमा एसियाली देशहरू देखिन थालेको आकलन गरेका थिए। उनले अमेरिकामा पुँजी र श्रमबीच अन्तर्विरोधी संकट देखिन थालेको, विश्वयुद्धपछि पनि अमेरिकाको ध्यान निरन्तर युद्धमै रहेको, अमेरिकी मूल्य मान्यतालाई टक्कर दिन कम्युनिस्ट चीनले शताब्दीऔं अघिको कन्फ्युसियन सभ्यता ब्युँझाउँदै त्यसैको आलोकमा आफूलाई तीव्र गतिमा दौडाउन थालेको, भारतको लोकतन्त्रलाई क्षेत्रीयतावादले सानातिना चुनौतीका बीच पनि विस्तार नै गरिरहेको जस्ता तर्क दिएका थिए। विश्व व्यवस्थाको एसियाकरणबारे लेख्ने अरू पनि थपिँदै छन्। तीमध्ये केही त लोकतन्त्रको पश्चिमा कलेवर नै उप्काइदिनुपर्ने दाबीमा पनि छन्।पूर्वी ध्रुवलाई नेतृत्व गर्दै पश्चिमा संसारलाई चुनौती दिनेमा चीन पक्कै अघिल्लो पंक्तिमा छ। यी सबै लेखकले भनेझैं खासगरी देङ स्याओ पिङदेखि ३८ वर्षयता चीनले गरेको असाधारण पूर्वाधार विकास र उदार अर्थनीति नै यसको मुख्य कारक हो। अरू एसियाली देशहरूले चीनको विकासबाट लाभांश पाउन थालेका छन्। जाकारियादेखि राचम्यानसम्म सबै लेखकले चीनभित्रको कुण्ठित अभिव्यक्ति स्वतन्त्रता र बहुल विचार निषेधका कारण कुनै पनि बेला असन्तुष्टिहरू अकल्पनीय रूपमा विस्फोट हुन सक्ने सम्भावना भने औंल्याउन छाडेका छैनन्। चीनले चर्को राष्ट्रवादी शैलीबाट नागरिकहरूमा विश्वशक्ति बन्ने सामूहिक भावना निर्माण गर्न खोजे पनि उदारवादीहरूमा असन्तुष्टिहरू देखिन थालेको उनीहरूको साझा दाबी छ। एक दशकअघि कुनै लेखकले भनेका थिए : हिजोआज अमेरिकी बजारमा नै चिनियाँ दबदबा यति धेरै छ कि अमेरिका इज मेड इन चाइना भनी कसैले भन्यो भने अचम्म नमाने हुन्छ। कतिसम्म भने अमेरिकाको राष्ट्रिय झन्डा उत्पादन गर्नेमा चिनियाँ कम्पनीसमेत रहेछन्। आज युरोप, अमेरिका मात्रै होइन, अफ्रिका र अरू एसियाली देशको समेत ध्यान चीनले आफूतिर तानेको छ। पाश्चात्य मुलुकलाई यसरी आकर्षित गर्ने वा तर्साउनेमा चीन एक्लो भने होइन। राचम्यानले वर्षौंयता गरेको अध्ययनअनुसार यो सूचीमा जापान, कोरिया (उत्तर र दक्षिण दुवै), भारत र पाकिस्तान छन्। यो पुस्तक लेखिँदै गर्दा एकातिर पश्चिमा देशहरूमा लोकप्रियतावाद र आर्थिक अराजकता फैलिएको लेखक भनाइ छ। अनि पश्चिम एसिया, खासगरी अरब क्षेत्रमा पश्चिमा वर्चस्व तोड्दै रुस एकछत्र अघि बढेको छ।गिर्दो अमेरिकी अर्थतन्त्रबीच पहिलो अश्वेत राष्ट्रपति बाराक ओबामाले महाशक्ति प्रमुखको शपथ लिएथे। आशाको नारा दिएर चारवर्षे पहिलो कार्यकाल बिताएका ओबामाले समेत अमेरिकी अर्थतन्त्रलाई उकालो लगाउन नसकेको विश्लेषण गर्दै विदेश मामिला लेखक रोबर्ट कागानले सन् २०१२ मा लेखे : अमेरिकाको यस्तै ताल रहिरहने, अनि चीनले यही गतिमा छलाङ हान्दै जाने हो भने अबको दुई दशकभित्र ऊ पहिलो शक्ति बन्ने पक्का छ। राचम्यान लेख्छन् कागानले दुई दशक भने, तर चीन त दुई वर्षमै पहिलो शक्ति बन्यो, अन्तर्राष्ट्रिय मुद्रा कोष (आईएमएफ) को घोषणा अनुसार)। (पृष्ठ १४०) उदाउँदो चीनको चिन्ताले ओबामा कालभरि अमेरिकालाई नछाडेको मात्रै होइन, ५ सय वर्षभन्दा बढी अवधियता एसिया, अफ्रिका र ल्याटिन अमेरिकामा कस्तो राजनीतिक व्यवस्था हुने, कस्तो मूल्य पद्धति अपनाउने भन्नेबारे अमेरिका र युरोपले प्रत्यक्ष परोक्ष भूमिका खेलिरहे। अहिले यो विश्वव्यवस्थालाई चीनले दिन प्रतिदिन आफूतिर सम्मोहित गरिरहेको पश्चिमा शक्तिराष्ट्रको बुझाइ छ। पछिल्लो ५० वर्षमा चीन र एसियाका अरू देशको तीव्रतम आर्थिक विकास, पूर्वाधार र प्रविधिको क्रान्ति नै यसको मूल कारक रहेको ठम्याइ छ। कतिसम्म भने सोभियत संघ बन्दासम्म पनि त्यसलाई युरोपकै वैकल्पिक व्यवस्थाका रूपमा बुझ्ने चलन स्वयं पश्चिममा रहे पनि अहिले एसियाली देशको चमत्कारअघि ढलेको सोभियत संघ अनि आज भ्लादिमिर पुटिनले हाँकिरहेको रुस फिका ठानियो। चीन, जापान, भारत, कोरियाले हाँकिरहेको एसियाली समृद्धिको यो नापोलाई देखाउने अर्को सूचक जनसंख्या पनि मानिएको छ। यसअघि जापान मात्रै एक्लै शक्तिशाली हुँदासम्म जनसंख्या मुख्य तत्त्वका रूपमा अघि आएको थिएन। तर जब चीन र भारत १ अर्बभन्दा बढी जनसंख्यासहित आए, बलियो बन्दै गएका राज्यहरूमुनि मानिसहरूको यो संख्या आफैंमा विश्व थर्काउन समर्थ रहेको राचम्यानको निष्कर्ष छ। सन् २०१२ सम्मको आकडा हेर्दा सैन्य शक्तिमा पनि एसियाका देशहरूले युरोपेली देशहरूलाई उछिनेको, सामरिक शक्ति र संख्यामा समेत अमेरिकाको वर्चस्वलाई चुनौती दिने हदसम्मलाई पछि पारेको पुस्तक बताउँछ। आर्थिक, सामरिक र सफ्ट पावर नै आजको विश्वमा महाशक्ति दरिने सूत्रहरू हुन्, जसमा चीनको उपस्थिति आक्रामक छ।तर एसियाको समृद्धिसँगै अन्तर्विरोधहरू पनि फैलिने क्रममा छन्, जुन पश्चिमी राष्ट्रहरूको विकासका क्रममा देखिएको थिएन। आजपर्यन्त जापानको भूमिकामाथि अरू एसियाली देश खासगरी चीन र कोरियाका प्रश्नहरू छन्। कार्यकारी प्रमुखहरू एक ठाउँमा भेट भएका बेला इतिहासमा बसेका खाटाहरू उप्काउने प्रयास भइरहेको छ। चीन र कोरियाको दाबी छ, जापानले ब्रिटिस उपनिवेशविरुद्ध लडेर एसियाली देशहरूलाई रक्षा गरेको न्यारेटिभ असत्य हो। बरु बेलायती, फ्रेन्च र पोर्चुगिजजस्तै जापानी पनि आफैंमा अरू देशमाथि प्रभुत्व जमाउन उद्यत थिए। जापानको यही रवैयाका कारण तत्तत् देशहरूमा राष्ट्रवादी लहर आजपर्यन्त बाकी रहेको पनि राचम्यान् ठहर्याउँछन्।यो राष्ट्रवादी लहर जसले पश्चिमालाई सधैं शत्रुका रूपमा चित्रित गर्छ। के एसियाजस्तो अघिल्लो शताब्दीभरि पश्चिमा उपनिवेश भोगेको महादेशका लागि यो सम्पूर्ण सत्य होला त? अझ चीनजस्तो साम्यवादी मुलुक, जसको शिक्षादीक्षामा नै पश्चिमाको नाम किटेर आलोचना भेटिन्छ। (भलै उस बेलाका साम्राज्यवादी जापानीको पनि आलोचना हुन्छ)। लेखक सांघाईमा तीन वर्षअघि एक छात्रासँग डिनर मिटिङ गर्दा छक्कै परेछन्। उनको जिज्ञासाको पूर्ति ती छात्राले यसरी गरिन्, त्यस्तो हँुदै होइन। सन् १९४९ मा साम्यवादी व्यवस्था सुरु भएपछि हामीले जुन खालको निराशा र अपमान बेहोर्यौं, बरु त्यसको तुलनामा त १९२०३० मा युरोपेलीहरूसँग हामीले बहुआयामिक ज्ञान र सीप सिकेका थियौं।आफ्नै सरकारमाथि पनि आलोचनात्मक सोच राख्ने युवाहरू चीनमा बढ्दै गएकाले आज बिस्तारै राष्ट्रवादी खेमाभित्रै अर्को उदारवादी धारा जन्मन थालेको राचम्यानको अनुभव छ। त्यसले आफ्नो देशका समस्याहरूको दोष युरोपेली साम्राज्यवादी तिर लगाएर पन्छिने सुबिस्ताजनक तर्कपद्धतिसँग असहमति राख्छ। देशभित्र मानव अधिकार र प्रेस स्वतन्त्रताको अवस्था अझै चिन्ताजनक रहेको ठान्छ। त्यस्तै नरेन्द्र मोदीको उदयपछि भारतीय जनता पार्टीको राजनीतिले स्थापना गर्न खोजेको राष्ट्रवादी शत्रुकरण झन् स्थापित हुनुलाई राचम्यान अर्को चिन्ताका रूपमा अथ्र्याउँछन्। अंग्रेज राजले भारतमा धेरै थोक बिगारेकै हो। ऊ आज भारतमा छैन। तर आज भारतमा बसिरहेका १७ करोड मुस्लिमलाई अभारतीय ठान्ने मोदीको राजनीतिक अभीष्ट अंग्रेजलाई दोष लगाएर सफल हुँदैन भन्ने राचम्यानको ठहर हो। स्वाभाविक छ, एक बेलायती पत्रकार भएको हुनाले उनी एसियाप्रति आलोचनात्मक अनि युरोपप्रति केही नरम देखिएका हुन सक्छन्। तर उदाउँदो एसियाप्रति उनको आशावाद युरोप वा पश्चिमाकेन्द्री भने छैन।सन् ०१७ लागिसक्दासम्म पूर्वीकरणका पनि सीमाहरू विश्व भूराजनीतिक मानचित्रमा देखिन थालिसकेका छन्। तीमध्ये यो पुस्तकमा जोड दिएर उठाइएको विषय हो : निरंकुश शासन। निरंकुशताको यो लहर चीनजस्तो साम्यवादी व्यवस्था अपनाउने मुलुकमा मात्रै होइन, लोकतान्त्रिक पद्धतिबाट चुनिएका राज्य प्रमुखहरूमा समेत देखिएको छ। अर्को हो, जसरी पश्चिमा देशहरूको यो पाँच सयवर्षे उकालोमा सहकार्य र परस्पर भाइचारा मुख्य कारक देखियो, यता एसियाको विरासत भने त्यस्तो छैन। थुप्रै दृष्टान्तहरू राख्दै राचम्यान भन्छन् : परस्पर शत्रुता पहिलो चुनौती हो। दोस्रो चुनौतीचाहिं भ्रष्टाचार।सर्वाधिक ठूलो अर्थतन्त्र हुँदैमा महाशक्ति राष्ट्र बनिहालिन्छ भन्ने भ्रममा सायद चीन पनि छैन। अमेरिका सन् १८७१ मा पहिलोपल्ट विश्व अर्थतन्त्रको नेता बन्न पुगेको थियो। उसले आफ्नो सामरिक शक्ति, कूटनीतिक क्षमता र त्यहाँको लोकतन्त्रमार्फत विश्वभरि पश्चिमा मूल्य फैलाउन भने वर्षौं लगानी गर्नुपर्यो। अझै पनि अमेरिकाले नेतृत्व गरेको, युरोपले पछयाएको पश्चिमा मूल्य त्यत्तिकै अवरोहण नहुने लेखक तर्क गर्छन्। चीनजापान, जापानकोरिया अनि चीनकै अन्य छिमेकीसँग उतारचढावपूर्ण सम्बन्ध र भारतपाकिस्तानको अप्ठेरो नाता अबको एसियाको समृद्धि र शक्तिमा समस्यापूर्ण बन्न सक्ने अझै सम्भावना देखाउँछ यो पुस्तकले। राचम्यानको तर्क मान्ने हो भने अमेरिकाले सन् १८७१ देखि सन् २०१४ बीचमा विश्वलाई नेतृत्व र नियन्त्रण गर्यो। सात दशक चलेको सोभियत साम्यवाद ढलेपछि त अमेरिकाको विश्वव्यवस्थामा एकछत्र नै थियो भन्न सकिन्छ। सन् १९९१ यताका दुई दशकमा अमेरिकी शक्ति अकन्टक विस्तार भए पनि उसका आफ्नै सीमाहरू यसबीचमा प्रशस्त देखिए। साना देशहरूप्रति अनावश्यक चासो, सन् २००१ पछि पश्चिम एसियातिर युद्धमा बढी ध्यानजस्ता कारणले धर्मराउँदो अमेरिकी मूल्यमान्यतालाई ओबामाले मानवीय मूल्यसहित पुनर्जागृत गर्न खोजे पनि असफल भएको ठान्नेहरू पनि छन्। अनि अमेरिका र युरोप जतिसुकै सफल, समृद्ध भए पनि विगत ५० वर्षमा चीन, जापान, दक्षिण कोरिया, भारतले गरेको प्रगति अब पछयाएरै नभेटिने गतिमा अघि बढ्नुले पनि विश्व व्यवस्थाको स्वरूप बदलिएको लेखक विश्लेषण छ। यसअघि जाकारिया र मार्टिन ज्याक्सले पनि यस्तै दाबीलाई सघाउँदै लेखेथे।यी सबै दाबीहरूका बीच एउटा प्रश्न भने बाँकी नै छ जतिसुकै आर्थिक अस्थिरताबीच पनि पश्चिमा देशहरूले निर्माण गरेको मूल्य हल्लिएन। के एसियाली देशहरू भोलिको सम्भावित संकटका दिनहरूमा आफ्नो मूल्यमा अडिएलान्? दुई दृष्टान्त पनि पुस्तकमा छन् : के चीन उदारवादतिर ढल्किँदै गएको साम्यवादको मूल्यमा अडिएला? अनि भारत आन्तरिक समस्यासित जुध्ने क्रममा विश्वकै ठूलो लोकतन्त्रको राजनीतिक मूल्य रक्षा गर्न समर्थ होला?आशंका र आशा दुवैका झिल्काहरू राचम्यानको पुस्तकमा छन्। जस्तो कि, देङ स्याओ पिङले सूत्र छाडिगएकै छन्, परिस्थितिको सूक्ष्म अवलोकन गर। शान्त भएर सामना गर। जहाँनेर छौ, आफ्नो पोजिसन् लिइहाल। सबैखाले संकेतहरू ठीक ढंगले बुझ। अनि सकिने जति उपलब्धि लिइहाल। चीनको साम्यवादी राजनीतिक बाटो नपक्रे पनि अरू एसियाली देशहरूले देङको यो सिको गर्ने सम्भावना भने त्यत्तिकै बलियो छ। विश्वव्यवस्थाको रिमोट कन्ट्रोल अब एसियाबाट चलाउने साझा स्वार्थ जो छ।"
नेलकटर,"देख्नेबित्तिकै मैले आमाको कुरा बुझें । नेलकटर ल्याएर आमाको पलङमुनि भुइँमा बसें । नेलकटरमा भएको रेतीले घोटेर उहाँको त्यो नङलाई बराबर बनाउनुपर्ने थियो । मैले यो काम गरिदेओस् भन्ने आमा चाहनुहुन्थ्यो । त्यो नेलकटर बुबाले दुई वर्षपहिले कुम्भमेलाबाट फर्किने बेला इलाहावादबाट ल्याउनुभएको थियो । नेलकटरमा एउटा नीलो काँचको सानो सितार झुन्डिएको थियो । आमाका औंला साह्रै साना भएका थिए । कत्ति पनि रगत नभएजस्ता । छाला पनि पहेंलिएको थियो । चङ्गाको कागजजस्तो, पातलो । पहेंलो पनि होइन, फुर्सो । एकदम चिसो औंला । यस्तो चिसोपना, जुन कुर्सी, मेच, ढोका वा साइकलको हयान्डलजस्ता निर्जीव चीजमा हुन्छ । उहाँको हात यति हलुङ्गो कसरी हुन सक्छ? हातको सारा वजन कहाँ गयो? त्यो भार नै सायद जीवन हुन्छ होला, जसलाई पृथ्वीले आफ्नो चुम्बकद्वारा आफूतर्फ तान्ने गर्छ । यो जीवन आमासँग निकै कम मात्र बाँकी थियो किनभने पृथ्वीले उहाँलाई तान्न बिस्तारै छोडिरहेको थियो ।उहाँको हात मेरो हातमा थियो । म बिस्तारै नेलकटरको रेतीले उहाँको नङ घोटिरहेको थिएँ । म उहाँका नङलाई निकै सुन्दर, ताजा र चम्किलो बनाउन चाहन्थें । नङ मिलाउँदा मिलाउँदै म एक पटक हाँसें । त्यसपछि मुस्कुराइरहें । आमालाई ढाडस दिने र उहाँलाई खुसी बनाउने यो मेरो आफ्नै तरिका थियो । नङ मिलाउँदै मैले आमालाई हेरें । रेतीले बिस्तारै नङ घोटिरहँदा उहाँले बडो आनन्द मानिरहनु भएको थियो । उहाँको अनुहारमा त्यो आनन्दको रङ पोतिएको थियो । त्यो आनन्द एक ठाउँमा मात्र होइन, शरीरभरि फैलिएको थियो । उहाँका आँखा बन्द थिए । मलाई पूरा एक घन्टा लाग्यो । तर, मैले एउटा मात्र होइन, सबै औंलाका नङ सुन्दर बनाइदिएँ । आमाले आफ्ना औंलाहरू हेर्नुभयो । त्यो कति कमजोर र हारको क्षण होला, जब तपाईंलाई नङले जीवनको विश्वास दिन्छन् । नङहरू सुन्दर र चिल्ला भएका थिए । आमाले मेरो कपाल मुसार्नुभयो । उहाँ केही बोल्न चाहनुहुन्थ्यो तर मैले उहाँलाई रोकें । बोल्न पाएदेखि उहाँले सोध्नुहुने थियो मैले टाउको किन ननुहाएको? कपालमा साबुन किन नलगाएको? टाउकोमा यति धेरै धूलो किन छ? कपाल किन नकोरेको?रात चिसो थियो । बाहिर ठूलो पानी परिरहेको थियो । साउनको नि:शब्द रातमा माथिमाथि आकाशबाट झरेको पानीको स्वर बेग्लै हुन्छ । एउटा गम्भीर आवाज । यस्तो आवाज मानौं, संसारको सबै हावा एउटा ठूलो भाँडोभित्र एकोहोरो घुमिरहेको छ । सबैतिरबाट बन्द भाँडोभित्र !बिहान पाँच बजे । आँगनमा पाँच जना आइमाई रोइरहेका थिए । यो रुवाइ थिएन, विलाप थियो । मैले थाहा पाएँ, आमा राति निद्रामा नै समाप्त हुनुभयो । आमा सिद्धिनुभयो ।मैले फेरि कहिल्यै उहाँका घोटिएका नङ देखिनँ । मैले त्यस रात सुत्नुभन्दा अघि मेरो सिरानीमुनि नेलकटर राखेको थिएँ । मैले त्यो नेलकटरलाई निकै खोजें । आजसम्म खोजिरहेको छु । कैयौं वर्षपछि पनि । तर, त्यो आज पनि भेटिएको छैन । थाहा छैन, त्यो कहाँ हरायो । हुन सक्छ, त्यो सजिलै भेट्न सकिने नजिकैको ठाउँमा राखिएको होला । तर, मैले बिर्सिएका कारण नभेटिएको हुन सक्छ । म अक्सर त्यसको खोजमा लाग्छु । किनभने, चीजहरू कहिल्यै हराउँदैनन् । ती त्यहीँ रहन्छन्, आफ्नो पूरा अस्तित्व र वजनका साथ । खालि हामी तिनका ठाउँ मात्र बिर्सिन्छौं ।(शनिबार सार्वजनिक हुने उदय प्रकाशका कथाहरूको संग्रह नेलकटर बाट यो कथा लिइएको हो। यी कथाहरूको नेपाली अनुवाद यज्ञशले गरेका हुन्।)"
मूसालाई वेद पढाउने मान्छे,"जीवनको ४४ वसन्त मात्र भोगेका हृदयचन्द्रसिंहको जीवन जेरीजस्तै जेलिएको थियो तर जेरीजस्तो गुलियोचाहिँ थिएन। आधुनिक नेपाली साहित्यमा दरिलो दख्खल दिएका साहित्यकार हृदयचन्द्रसिंहको जन्म १९७२ माघ १२ गतेका दिन काठमाडौँको मरुहिटीस्थित एक मध्यमवर्गीय परिवारमा भएको थियो। बाल्यकाल औपचारिक शिक्षाको रेखाबाट बाहिरै बिताएका उनलाई पाँच वर्षको उमेरदेखि नै दमले ङयाकेको थियो। रोगी भएकै कारणले पनि यिनमा पढाइको कर परेन। १७ वर्षको उमेरमा बल्ल दमबाट केही राहत पाएपछि मात्रै यिनी पढाइतिर लागे। साधारण शिक्षा उनले घरमै लिए। एक वर्षको स्कुले शिक्षाको अवधिमा उनले नेपाली स्रेस्ताको चार पास मात्रै गरे। त्यसपछि उनले जे जति शिक्षा पाए त्यो स्वतन्त्र अध्ययन र अभ्यासबाटै पाए।हृदयचन्द्रसिंह स्वयंले निरीक्षण गरेको र भोगेको यथार्थलाई आफ्नो लेखनमा कलात्मक सौन्दर्यसाथ बान्किला पारामा अभिव्यक्त गरेका छन्। काव्यात्मक शैलीका उनका निबन्ध, आख्यान तथा नाटकहरू पनि पढ्नयोग्य छन्। आफ्ना कुरालाई कस्तो शब्द र वाक्यमा भन्नुपर्छ भन्नेमा उनी सिपालु लेखक हुन्। उनी कसैको पछि नलागी आफैंले बेग्लै बाटो बनाएर हिँडेका थिए। हृदयचन्द्रसिंह सहानुभूतिका लागि पढ्नुपर्ने लेखक पनि होइनन्। तथापि केही नेपाली आलोचकहरू उनीप्रति सहानुभूति राख्छन् भने केही आलोचक उनीप्रति उदासीन देखिन्छन्। केहीले उनको विशिष्टतालाई खोज्नुको साटो उनका सीमित रचनालाई ध्यानमा राखेर समालोचना गरिदिँदा पनि उनका केही विशेषता छायामा पनि परेका छन्।हृदयचन्द्रसिंहले पनि साहित्य लेखनको प्रारम्भ कविताबाटै गरेका थिए। एउटा कविता लेखर हौसिँदै उनी कहलिएका कवि लेखनाथ पौडेललाई देखाउन गएका थिए। तर लेखनाथले उनको झाँको यसरी झारिदिए कि कविता लेखेर उनले ठूलो गल्ती गरेका छन्। अझ हृदयचन्द्रसिंहमा अल्पशिक्षा मात्र भएको थाहा पाएर लेखनाथले कविता लेख्नु उनका निम्ति असम्भव भएको भनेर फर्काइदिए। कविवर लेखनाथको तिरस्कारले हृदयचन्द्रसिंहको जीवनमा इन्धनको काम गर्यो। त्यसपछि उनी अजेय निश्चयका साथ स्वतन्त्र अध्ययन र लेखनमा जुटेका थिए।हृदयचन्द्रसिंहले हौसला र धैर्यको सहाराले शब्दकोशलाई अगाडि राखेर शब्द ज्ञान बढाउँदै लगे। महिनौंको प्रयासपछि उनले लेख्न सिके। उनको प्रकाशित भएको पहिलो रचना मातृस्नेह शीर्षकको प्रबन्ध थियो। त्यसलाई लेख्न उनले तीन महिना लगाए। एकजना पढेका साथीले छसात पटक संशोधन गरिदिएपछि बल्ल त्यो तयार भएको थियो। त्यति बेला उनी १८ वर्षका थिए र त्यही रचनाबाट उनले आफ्नो नाम चन्द्रप्रसादलाई फेरेर हृदयचन्द्रसिंह राखेका थिए।हृदयचन्द्रसिंहको साहित्यिक पत्रकारितामा पनि उल्लेखनीय योगदान छ। उनैको सम्पादनमा प्रकाशित भएको मासिक पत्रिका साहित्यस्रोत त्यति बेलाको उत्कृष्ट साहित्यिक पत्रिकामध्येको एक थियो। त्यही पत्रिकामा पहिलोपल्ट उनले शंकर लामिछानेको लेख हाम्रो समाजमा नारीको मूल्य लाई प्रशंसा गर्दै छापिदिएका थिए। तिनै शंकर लामिछानेले आफ्नो पुस्तक बिम्ब प्रतिबिम्ब मा हृदयचन्द्रसिंहका बारेमा लेखेका छन्, उहाँमा के छ त्यस्तो, जो लेख्ने विषय बनाऊँ। उहाँमा जे पनि छैन छ। पढ्न सकेको छैन, लेख्न सकेको छैन,पैसा बटुल्न सकेको छैन, नाउँ कमाउन सकेको छैन। उहाँ न हृदयचन्द्र हो न सिंह। हृदयका कुरा भनूँ भने क्षयरोगले ग्रहण लगाएको छ। सिंहको कुरा हो भने उहाँमा सिंहझैं झम्टेर हातमा सिकार लिन सक्ने क्षमता पनि छैन। मैले नहिले पनि उहाँको बारेमा सोचेँ मेरो मनमा एउटा विचार अनायास आयो यस मान्छेमा यस्तो चीज छैन, छैन जसलाई पाउन यो मान्छे सधैँ अटुट परिश्रम गरिरहेछ। अनुहारमा थकाइको स्पष्ट झलक लिएर ऊ अझ परिश्रम गर्नु दुस्साहस गर्दछ। फर्मासी अड्डामा नौसिन्दाको जागिर खाएका हृदयचन्द्रसिंहले पछि नेपाली भाषा प्रकाशन समितिमा ग्रन्थकार भई काम पनि गरे। दरबार हाइस्कुल र स्रेस्ता पाठशालामा केही समय पढाए पनि। २००४ मा नेपाल साहित्य परिषद् ले गरेको निबन्ध प्रतियोगितामा उनको जुँगा शीर्षकको निबन्ध प्रथम भयो। त्यसैताका शब्दशुद्धि विज्ञानका लागि केशरशमशेरले पनि उनलाई नगदसहित पुरस्कृत गरेका थिए। २००५ सालमा विराट साहित्य सम्मेलनमा उनले सुनाएको निबन्ध मूसालाई वेद पढाउने धुनमा का कारण भने उनले निकै तनाव झेल्नुपरेको थियो। तत्कालीन सरकारले उनीमाथि अनेक आरोप लगाई त्यो निबन्धमाथि आपत्ति जनाएको थियो। ६ महिनाको रस्साकस्सीपछि उनले सुखको श्वास फेरेका थिए।२००७ को क्रान्तिमा सहभागि उनलाई कार्यालयबाटै गिरफ्तार गरियो। क्रान्ति सफल भएपछि अढाई महिनादेखि काराबासमा रहेका उनी मुक्त भए। जेलमुक्त भएपछि उनले राजनीतिक पत्रिका जागरण साप्ताहिक मा सम्पादक भएर काम गरे। काठमाडौं नगरपालिकाको मुखपत्र जनचेतना को पनि सम्पादन गरे । आफ्नो कलमलाई उज्यालोको मसीमा चोपेर जीवनको अध्यारोमा खनाइरहेका उनले चेतनाको अन्तर्यात्रामा भने भीषण मानसिक यातना भोगिरहेका थिए। उनी बिना स्याहारका त्यो जंगली बिरुवाजस्तै थिए जसको पात आँधीहुरी र असिनापानीले झारिदिएको छ र पनि सकीनसकी उभिरहेको छ।विपन्नताकै कारण उचित औषधोपचार गर्न नसकिरहेका उनलाई २००७ पछि तत्कालीन राजा त्रिभुवनले दरबारमै बोलाएका थिए। दम र क्षयरोगको उपचारसँगै बस्नलाई राम्रो आवासको व्यवस्था मिलाइदिने त्रिभुवनको प्रस्तावलाई उनले स्विकारेनन्। सट्टामा उनले त्रिभुवनसित जागरण साप्ताहिक का लागि अन्तर्वार्ता मागे र उनी अन्तर्वार्ता लिएर फर्के। भनिन्छ, त्रिभुवन हृदयचन्द्रसिंहका किताब दरबारमा मगाएर पढ्ने गर्थे। लेखकका रूपमा हृदयचन्द्रसिंह त्रिभुवनका प्रिय थिए। तथापि त्रिभुवनबाट फाइदा लिन उनले पटक्कै चाहेनन्। बरु, हृदयचन्द्रसिंहले नेपालका प्रथम जननिर्वाचित प्रधानमन्त्री (साहित्यकार पनि) बीपी कोइरालासित भने औषधोपचारका लागि सहयोगको अपेक्षा गर्दै भेट गर्न खोजेका थिए। तर उनको अपेक्षामाथि उपेक्षा भयो। यद्यपि विश्वेश्वर हृदयचन्द्रसिंहका लागि गोठाले र विजय मल्लजस्तै प्रिय कथाकार रूपमा रहिरहे। हृदयचन्द्रसिंहको जीवनको पहिलो र अन्तिम शत्रु भनेकै क्षयरोग थियो। क्षयरोगले पछारेपछि उनले केही समय टोखास्थित टोखा स्वास्थ्य निवास मा उपचार गराए। त्यहाँ उनको स्वास्थमा अपेक्षाकृत सुधार नभएकाले उनी भारतको मद्रास स्थानिटोरियममा उपचारका लागि गए। जहाँ उपचारका क्रममा उनको ७ वटा करङ काटियो, त्यसपछि उनी रोगमुक्त भई नेपाल फर्किए । शारीरिक स्वास्थ्य खराब भए पनि हृदयचन्द्रसिंह मानसिक रूपमा सदैव स्वस्थ रहे। उनले रोगी मानसिकता र जीर्ण चिन्तनको कहिल्यै प्रदर्शन गरेनन्। न रुन्चे साहित्य नै लेखे। जनमुखी साहित्य नै उनको लेखनको केन्द्रीयतामा रहयो। समाजको वस्तुस्थिति र अन्तरविरोधलाई नै उनले केलाइरहे। । तत्कालीन समाजको अहंमा भने उनले निरन्तर प्रहार गरिरहे।हृदयचन्द्रसिंहको दुर्भाग्य कि उनको निको भइसक्यो भनिएको व्यथा फेरि बल्झिदियो। तत्कालीन भारतीय राजदूत भगवान सहायको पहलमा २०१४ सालमा उनलाई उपचारका लागि भारतको भोपाल पठाइयो। हृदयचन्द्रसिंह उपचारको क्रममा भोपालमा अढाई वर्ष बसे। केही सुधार आएपछि उनी नेपाल फर्कन चाहे, सायद न्यास्रिएका थिए। डाक्टरहरूले अझै केही समय भोपालमै बस्नुपर्छ भनेका थिए तर उनले मानेनन्। फर्किने नै भएपछि डाक्टरहरूले दैनिक नियम, औषधि सेवन तथा परहेजका बारेमा एउटा तालिका लेखेर पठाए। यदि त्यस तालिकालाई पालना गर्ने हो भने हृदयचन्द्रसिंहको अरू १४१५ वर्षसम्म आयु लम्बिने पनि डाक्टरहरूले बताएका थिए। भोपालका डाक्टरले उनको स्वास्थ्यस्थिति र आगामी दिनमा उनले पालन गर्नुपर्ने नियमहरूबारे सूचना राजदूत सहायलाई पनि दिएका थिए। राजदूत सहायले पनि थापाथलीमा उनका लागि सुहाउँदो बगैंचासहितको घर किनेर दिन चाहेका थिए । सहायले पटकपटक प्रस्ताव स्विकार्न अनुरोध गरे तर हृदयचन्द्रसिंहले मानेनन्। अन्तमा सहायले केही त गर्न दिनुस् भने। त्यसपछि हृदयचन्द्रसिंहले भोपालमा बस्दा हिन्दीमा लेखेको आत्मपरक निबन्धका किताब ऐसा मै सोचता हुँ लाई छापिदिनुस् भने। केही समयपछि सहायको कार्यकाल पूरा भयो। उनी भारत फर्किने भए। फर्कंदा हृदयचन्द्रसिंहको त्यो निबन्ध किताब छाप्ने सम्पूर्ण व्यवस्था मिलाइदिए। त्यसको केही समयपछि हृदयचन्द्रसिंह पनि नफर्कने बाटो लागे। २०१६ साल माघ १० गते हृदयचन्द्रसिंह सधैंका लागि धर्ती छाडे। पुस्तक छापिएर आउँदा ढिलो भइसकेको थियो। उनले त्यो पुस्तकको मुख पनि हेर्न पाएनन्।निबन्धकारका रूपमा हृदयचन्द्रसिंह कतै उत्तेजित छैनन्। पेचिलो टिप्पणी र सन्दर्भहरूले उनका निबन्धहरूलाई अत्यन्तै चोटिलो बनाएको छ। प्रारम्भमा छन्द कविता लेखेका उनले पछि छन्दलाई छोडेर गद्यतिर लागे। उनले थोरै गद्य कविता लेखेका छन्। एउटा गरिब, छोरोसित लगायत आठ दसवटा कविता नेपाली साहित्यकै उपलब्धि मान्न सकिने खालका छन्। कथा, उपन्यास, नाटकमा पनि उनले स्तुत्य प्रयास गरेका छन्। समालोचना, शब्दशुद्धि विज्ञान, चिन्ह परिचय जस्ता पुस्तकमा गरेको काम पनि उल्लेखनीय र विशिष्ट छ। नेपालभाषामा पनि उनका थुप्रै सिर्जनाहरू छन्। हृदयचन्द्रसिंह लेखन मानिसको अन्तरवेदनालाई आम मानव जगत्मा प्रस्तुत गर्ने कुरामा अब्बल छ। उनका उपन्यासहरू एक चिहान र स्वास्नीमान्छे, निबन्धहरू जुँगा र तीस रुपियाँको नोट, समालोचनाहरू भानुभक्त एक समीक्षा, नेपाली काव्य र प्रतिनिधि कवि छन्। साथै गंगालालको चिता सहित थुप्रै एकांकी नाटक तथा कविताहरूले साहित्यले शासन सत्ता र राजनीतिक वादहरूमा रुमल्लिएको समाजलाई ब्युँझाउने कोसिस गरेका छन् उनले। समाजको दु:ख बोल्ने, मानिसका गरिबी, अभाव, दु:ख र पीडाको मल्हम बन्ने साहित्य नै हृदयचन्द्रसिंह दिएका छन्। (कृष्णप्रसाद पराजुलीको पन्ध्र तारा र नेपाली साहित्य, शंकर लामिछानेको बिम्ब प्रतिबिम्ब लगायतका हृदयचन्द्रसिंहबारे लेखिएका विभिन्न लेखहरूमा आधारित।)"
सामसङ साम्राज्य कतिन्जेल ?,"केही एक दशकअघिसम्म फिनल्यान्डको अर्थतन्त्रको मेरुदण्ड नोकिया र अहिले दक्षिण कोरियाको अर्थतन्त्रको मुख्य खम्बा सामसङबीच समानता के भने दुवै आआफ्नो समयमा आआफ्नो देशको अर्थतन्त्रको ठूलो हिस्सा हुन्। दुई कम्पनीबीच फरकचाहिँ के भने फिनल्यान्डको अर्थतन्त्र नोकियाको विस्तारसँगै डोरिएको थियो तर सामसङको साम्राज्य कर छली, भ्रष्टाचार र छलकपटसँग जोडिएको छ। तर पनि कोरियामा कम्पनीको साख भने गिरेको छैन किनकि उनीहरूको जीवनको अभिन्न ब्रान्ड हो सामसङ र यसले अर्थतन्त्रमा ठूलो टेवा दिएको छ। यही नै कम्पनीको टिकिराख्छ भन्ने सामथ्र्य हो। तर, विश्व बजारमा यसको ब्राण्न्ड भ्यालु कति छ भन्ने कुराको निष्कर्ष निकाल्न भने उसले चाँडै सार्वजनिक गर्ने भनेको ग्यालेक्सी एस एट नै कुर्नुपर्छ।बजार र राजनीतिसँग जोडिएको यो दु:खद अवस्था झेलिरहेको सामसङले थोम्सनको भनाइ भने सम्झिनैपर्ने हुन्छ, यदि तिमीलाई आफूले किन जिते भन्ने कारण थाहा छैन भने त्यो निकै खतरनाक हुन्छ।एजेन्सीको सहयोगमा"
एउटा फरक गन्तव्य,"पाहाडको टुप्पामा लमतन्न सुतेको फाँट। हिमालको काखैमा मैयुङडाँडा उसैगरी अडेको छ, गोरुको काँध जस्तै गरी मैयुङ चुचुरो माथितिर उठेको छ। खुलेको मौसम, पारिलो घाम अनि नीलो आकाश। पारिपट्टि सेताम्मै टल्कने हिमालको हसिलो मुस्कान। आन्तरिक तथा बाह्य पर्यटनको प्रचुर सम्भावना बोकेको मैयुङडाँडामा यति बेला साँच्चिकै उमंग छाएको छ। वारिपारिका नजर विछट्टै एकोहोरिएका भेटिन्छन्। भोजपुरको उत्तर पश्चिम र खोटाङको उत्तर पूर्वी सिमाना, दुई जिल्लाबीचको संगमस्थलहो यो । यो भोजपुरको दोभाने, खार्ताम्छा, किमालुङ र तिम्मा गाविस र खोटाङको फेदी गाविसको बीचमा पर्छ। स्थानीय स्तरमा यसलाई साउनेडाँडा पनि भन्छन्। आन्तरिक पर्यटकहरू यहाँ आई टाढाटाढाका प्राकृतिक सुन्दरताको दृश्यावलोकन गरेर ओरालो झर्छन्। यहाँबाट झरेर उनीहरू हाँसपोखरीमा पुग्छन्। चौरीगाई र भेडाबाख्रा पनि यहाँका मुख्य आकर्षण हुन्। हिउँद लागेसँगै चौरीगाई र भेडाबाख्रा बेंसी झारिएका छन्। यस बेला मैयुङ घुम्न जानेले चौंरी हेर्न बेंसी खर्कसम्म मात्रै पुगे हुन्छ। अचेल घुम्न गएकालाई ढुंगाकै मात्र गाह्रो र बाँसको चित्राले छाएका खाली गोठमा लुकामारी खेल्ने अवसर जुर्छ। घरेलु रक्सीसँग लोकल भालेको सेकुवा खाने, नाँच्ने, गाउने, रमाइलो गर्ने यहाँका अन्य विशेषताभित्र पर्छन्। जंगलको बीचमा आगो दन्काएर पालेको लोकल भाले रक्सीसँग खाँदा ढुंगेयुगको बारेमा सानामा पढेको कथाको झझल्को दिन्छ, भर्खरै घुमफिर सकाएर आएका मोहन दुरालले आफ्ना अनुभव सुनाए। भोजपुर सदरमुकामदेखि ५० किमि टाढा पर्छयो स्थान । पदलै हिँड्दा पूरापूर एक दिन लाग्छ। जति नै दु:खकष्ट भए पनि मैयुङको साथमा रमाउन चाहने आँट कसेरै उकालो, ओरालो, घनघोर जंगल हिँड्छन्। बोया गाविसको भीरथाप्लामा उत्तरी दिंला जाने जिल्ला सडक पर्छजुन सदरमुकामदेखिको दूरी १३ किमि टाढा छ। दिंला जाने गाडीमा आकलझुकल त्यहाँसम्म चढ्न पाइन्छ। नत्र पदलको विकल्प छैन। मैयुङ झन्डै ३८ सय वर्गमिटरमा फैलिएको छ। पूरै क्षेत्रफलमा घुमफिर तथा अवलोकन गर्न एक हप्ताको समय निकाल्नुपर्छ। नत्र यात्रा अपूरै हुन्छ। मैयुङ घुमेर कहिल्यै धित मर्दैन, यसको आकर्षण अलग्गै छ, आधा दर्जनभन्दा बढी अवलोकन अनुभव लिएका किमालुङका वुद्ध तामाङले बताए। गुराँस फुल्ने सिजन, वसन्त ऋतुका नयाँ पालुवा र नयाँ वर्षको आगमनसँगै जिल्लाभित्र र बाहिरका पर्यटक यहाँ आउने गर्छन्। चैत अन्तिम हप्ता र वैशाख पहिलो हप्ता यी दुई हप्तामा घुमफिर गर्ने, वनभोज खानेको बर्सेनि घुइँचो लाग्ने गरेको खोटाङ फेदी गाविसका दुर्गा राईले बताए। एडमन्ड हिलारी पदमार्ग यही डाँडा भएर जान्छ। किमालुङका सुवास तामाङले विदेशी पर्यटकलाई यही मार्ग भएर थुप्रै पटक हिमाली क्षेत्र पुर्याएका छन्। उनी विगत लामो समयदेखि विदेशी पर्यटकको पथप्रदर्शकको काम गर्दै आएका छन्। सगरमाथा आरोहणका क्रममा हिलारीले दोभाने गाविस हँुदै गएकाले मैयुङलाई समेत विदेशी पर्यटकले विशेष महत्त्वका साथ लिने गरेका तामाङले बताए। अधिकांश विदेशी पर्यटकहरू यही हिलारी मार्ग हुँदै हिमाली भेग पुग्छन्। संखुवासभाको तुम्लिङटार विमानस्थलमा ओर्लिएर भोजपुरको कात्तिके, नेपालेडाँडा, मझुवा, केदाककाउले, ताँबुटार, चौकीडाँडा, दोभाने हुँदै तथा सदरमुकामबाट सुन्तले, बागखोर, भीरथाप्ला, थामडाँडा हुँदै मैयुङ पुग्ने गरेका पत्रकार किरण राईले बताए। असोज महिनादेखि यताको सिजन घुमफिरका लागि उपयुक्त मानिए पनि विदेशी पर्यटक जुनसुकै समयमा आउने गर्छन्। हुस्सु, कुहिरो लाग्ने बर्खामा आइपुगेका पर्यटकले सोचेजस्तो अनुभूति लिन पाउँदैनन्। मैयुङको ऐतिहासिक महत्त्व विश्व कीर्तिमानसंग जोडिए पनि पर्यटन व्यवसाय र जानकार पथप्रदर्शकको अभावले विदेशी पर्यटकबाट ओझेलमा परेको बोया ९ की लाक्पादिकी शेर्पाले बताइन्। विदेशी भित्र्याउन सके आन्तरिक अर्थतन्त्र मजबुत हुने भए पनि सरकारले पर्यटन क्षेत्रमा लगानी गर्न नसकेको उनको गुनासो छ।संस्कृतिविद् कमलजंग राईका अनुसार बान्तवा भाषाको माङ र युङ दुई शव्द मिलेर मैयुङ बनेको र उक्त ठाउँलाई कालान्तरमा सोही नाम भनिएको हो। माङको अर्थ कुलपितृ र युङको अर्थ बस्ने ठाउँ बुझाउँछ। उहिले किराती राजाले आफ्ना कुलपितृ त्यही डाँडामा राखेका थिए। त्यसैताका पोखरीमा जंगली हाँस आएर खेल्ने, पौडने गरेकाले पोखरीको नाम हाँसपोखरी रहन गएको राईले बताए। सिजनमा कस्तुरी, घोरलजस्ता दुर्लभ बन्यजन्तु तथा राष्ट्रिय पक्षी डाँफेचरी प्रत्यक्ष देख्न सकिन्छ। माथिल्लो डाँडामा सत्ययुगमा रानीले तान बुन्न प्रयोग गरेको ठूला र चेप्टा चट्टानसमेत अवलोकन गर्न सकिन्छ।"
सिनेमाको अवसान,"अत्यधिक बजेटका कारण फिल्मले छिटोभन्दा छिटो पैसा जम्मा गर्नुपर्ने भयो। नाफा कमाउनु छ भने प्रदर्शनको पहिलो महिनामै लगानी उठाउनुपर्ने बाध्यता आइलाग्यो। अनि यही अभियानसँगै ब्लकबस्टर सिनेमाहरूको जगजगी सुरु भयो र कम बजेटमा बनेका सिनेमाहरू छायामा पर्न थाले। सिनेमाको हलमा बाँच्ने आयु घट्दैघट्दै किताब पसलको सेल्फमा किताब बच्ने आयु जति हुन लाग्यो। धेरै फिल्महरू सीधै भिडियोमा जाने गरी डिजाइन हुन थाले। अनि बिस्तारै सिनेमा थिएटरहरू निरन्तर रूपमा बन्द हुन पुगे। धेरै सहरहरूमा एउटा सिंगो थिएटर भेट्न गारो हुन थाल्यो र सिनेमा घरायसी मनोरञ्जनको रूपमा बदलियो।अमेरिकामा गुणात्मक स्वरूपको अपेक्षा घट्दै जाँदा र नाफामुखी अपेक्षा बढ्दै जाँदा फ्रान्सिस फोर्ड कोपला र पौल स्क्रादरजस्ता कलात्मक रूपमा गम्भीर सर्जकहरूले आफ्नो उत्कृस्ट काम गर्न कहिल्यै पाएनन्। आफ्नो करिअरको अन्तिम दशकतिर दु:खी भाग्य बोकेर बिदा भएका महान् सर्जकहरूको नियतिले यसको दुर्दशा देखाउँछ। कहाँ ठाउा छ अब? हाँस जुर्गेन साइबरबर्गजस्ता सर्जकहरूका लागि जसले सम्पूर्ण रूपमा फिल्म बनाउने कामबाट सन्न्यास लिइदिए। अथवा गोदार्दको दुर्दशा हेरौं जो सिनेमाको इतिहासबारे सिनेमा बनाइरहेका छन् जुन उनले भिडियोमा बनाइरहेका छन्। आफ्नो चामत्कारिक तर छोटो करियरको अन्तिम दुई सिनेमाको बजेट र कास्टलाई अन्तर्राष्ट्रियकरण गर्न ठूलो संकट खेपे, आन्द्रे तार्कोब्सकीले र रुसी पुँजीवादको नीरस छायामा आफ्ना सब्लाइम सिनेमाहरू बनाउन कहाँबाट पैसा पाइराख्लान् अलेक्जेन्दर सकुरोवले? आदिइत्यादि।वास्तवमै, सिनेमाको प्रेम धमिलो भएको छ। मान्छेहरू अझै पनि हल जान मन पराउँछन् र कोही अझै ध्यान दिन्छन् र केही विशेष अपेक्षा गर्छन् जुन सिनेमाबाट आउन आवश्यक छ र तिलस्मी सिनेमाहरू अहिले पनि बनिरहेका छन्।तर अहिलेका युवाहरूमा सिनेफिलिक प्रेमचाहिँ हराएर गएको छ। जुन एउटा विशेष स्वादको प्रेम मात्र होइन बरु सिनेमाको विगतको गाथालाई निरन्तर हेर्ने र अध्ययन गर्ने गहिरो भोक र प्रेम हो, जुन गजबले हराएर गएको छ। सिनेफिलिया आफैं आक्रमणको सिकार भएको छ। मिति नाघेको, पुरानो, भद्दा र तल्लो दर्जाको जस्ता हतियारहरूले हानेर सिनेफिलियालाई सिध्याएको छ।सिनेफिलिया यो संकेत गर्छ, कि सिनेमा अनुपम हुनुपर्छ। जुन ताजा र जादूमय अनुभूति हुनुपर्छ। सिनेफिलिया भन्छ हलिउडले रिमेक गरेको गोदर्दको ब्रेथ्लेस भन्ने सिनेमा, ओरिजिनलजस्तो राम्रो कुनै हालतमा हुन सक्दैन।यो महान् औद्योगीकरणको जुगमा सिनेफिलियाको कुनै अस्तित्व नै छैन। सिनेमालाई एक काव्यिक जिनिसको रूपमा स्थापित गराउने अभियानलाई हाँक्न सिनेफिलिया कमजोर भइसक्यो। अब सिनेफिलियासँग यत्रो बल छैन ताकि उसले सिनेमा उद्योगको बाहिर बसेर चित्रकार र लेखकले जसरी सिनेमा बनाउने इच्छालाई उजागर गर्न सकोस्। एउटा दृढ विश्वास र आस्था हारिसकेको छ।सिनेफिलिया मरेको छ भने सिनेमाहरू पनि मृत छन्। चाहे जतिसुकै सिनेमाहरू बनुन्। असाध्यै राम्रा सिनेमाहरू बन्दा र बनिरहँदा पनि सिनेफिलियाको अभावमा यो नोसन मृतप्राय: छ। साँच्चै सिनेमालाई बिउँताउने हो भने अब एउटा नयाँ खालको सिनेफिलिया विश्वव्यापी रूपमा जन्मनु अत्यावश्यक छ।अनुवाद : मनोजबाबु पन्त"
संसारलाई सरसर्ती चियाउने झ्याल,"मेरो व्यक्तिगत अनुभव पनि जापानमा त्यस्तै रहयो। २०१५ को महाभूकम्प आउनु केही अगाडिसम्म कान्तिपुर मिडिया ग्रुपका अध्यक्ष र म टोक्योमा थियौं। हामी टोक्योबाट बैंकक हुँदै थाई विमानबाट काठमाडौं अवतरण गर्ने क्रममा उक्त भूकम्पको पहिलो र सबैभन्दा ठूलो झट्का आएको थियो। हाम्रो विमानचालकले करिब ४० मिनेट आकाशमा जहाज उडाएर काठमाडौं विमानस्थलको स्थिति आकलन गर्न नसकेपछि अन्तत: जहाज पुन: बैंकक फिर्ता लगे। बैंकक एयरपोर्टमा इन्टरनेटको कनेक्सन पाउनासाथ हामी दुवै आआफ्नो फोनमा इमेल हेर्न थाल्यौं। जहाँ हाम्रै हालखबरबारे जानकारी लिन अत्यन्त आतुर हुनेमा तिनै जापानीहरू थिए, एक दिनअगाडि मात्र चिनजान भएका त्यहाँका पत्रकार र रेस्टुरेन्टमा प्लेन चढ्नुअगाडि साधारण चिनजान भएकाहरू (हामीले आफ्नो बिजनेस कार्ड दिएका थियौं)। पछिसम्म तीमध्ये एक जनाले मलाई इमेलमा हाम्रो अवस्था सोध्दै कस्तो खाले सहयोग गर्न सकिन्छ भन्ने जिज्ञासा राखिरहे। जीवा लेख्छन्, मैले थाहा पाएका जापानीहरूका विशेषता थुप्रै रहेछन्। गोरा, होचा, चिम्सा आँखा भएका, विनम्र, विनम्रशील र शालीन व्यक्तित्वका धनी, असाध्यै सहयोगी, झुकेर मात्र कुरा गर्ने तर व्यवहारमा चाम्रा, आफ्नो कुरा हतपत नखोल्ने, बाहिरबाट हेर्दा सोझाजस्ता तर मनका उत्पात बाठा। पुस्तकमा कतिपय ठाउँमा कुनै सहर र सभ्यताको तुलनात्मक हिसाबले सरसर्ती वर्णन गरेपछि लेखकले संक्षिप्त रूपमा सूक्ष्म दृष्टिले माथिका जस्ता मानवीय क्षमता पनि उजागर गरेका छन्। लेखकको विशेष दख्खलचाहिँ उनले लामो समय विताएका युरोप, त्यसमा पनि खास गरेर पूर्वी युरोप र तत्कालीन सोभियत संघको नियात्रामा देखिन्छ अस्थिरताको बादलमा युक्रेन मा। रुस र युक्रेनका जनताबीचको अत्यन्त अप्ठयारो सम्बन्ध, युक्रेनी प्रशासनमा हुने गरेको पदको दुरुपयोग र नेपाली कर्मचारीतन्त्रमा जस्तै देखिने नांगो भ्रष्टाचारलाई उनले उजागर गरेका छन्। युक्रेन यात्राको क्रममा उनले भोगेका अप्ठयारा सायद नेपाली पासपोर्टमा यात्रा गर्ने हामी सबैले कुनै न कुनै समयमा भोगेकै हौं, खास गरेर अध्यागमनको समयमा।देश टुक्रिँदाको दुर्दशा सोभियत संघको पन्ध्रवटा गणराज्यमध्ये सबैभन्दा पिछडिएको ताजकिस्तानबारेमा हो। १९८० को दशकमा सोभियत संघ पेरेस्त्रोइका र ग्लास्तनोस्तको असरमा वा अवसरमा आइसकेको थियो। र, संघको विखण्डनको दरार पनि सुरु भइसकेको थियो। रुसी जातिको प्रभाव विभिन्न गणराज्यमा घट्दो थियो भने उनीहरू रुस फर्कने क्रम बढ्दो। सोभियत संघका पूर्वी गणराज्यमा पनि विखण्डनपछि जातीय दंगा र गृहयुद्ध भएका हुन्। जीवा लख्छन्, तर सबैभन्दा बढी चपेटामा परेको गणराज्य भने ताजिकिस्तान नै हो। युरोपको सेरोफेरो पढ्ने क्रममा नै एउटा कुरा पनि थाहा भयो जीबाको प्रथम पुँजी संकलनको रहस्य। उनी खुला अर्थतन्त्र अँगालेको तत्कालीन पश्चिम जर्मनीबाट सामान ल्याएर विदेशी सामग्रीका भोका रुसीहरूलाई बेच्थे। आफ्नो वर्तमान सफलता र विश्व दर्शनको ठूलो श्रेय खुलेर रुस र सोभियत संघलाई दिएका छन् उनले। जीवाले ३५ वर्षयता अनुशासित रूपले जेहनदार विद्यार्थीले जस्तै डायरी राखेका छन्। यिनको भाषामा राम्रो पकड छ। नयाँ कुरा सिक्ने, बुझ्ने जिज्ञासु स्वभाव पनि उत्तिकै देखिन्छ यिनमा। एउटा सफल नियात्रा लेखकका लागि यो आफैंमा ठूलो गुण हो। यिनै आधारमा विश्वास गर्न सकिन्छ, आउने दिनमा जीवाजीले रुसका प्रसंग सँगालेर अझ परिस्कृत नियात्रा निकाल्नेछन्।"
चन्द्रनिघण्टु: आयुर्वेदको उपहार,चन्द्रनिघण्टु:प्रकाशक : सिंहदरबार वैद्यखाना विकास समितिमूल्य : २५ सय रूपैयाँ(प्रतिखण्ड)
शिक्षाको जीवनसाइनो,"धेरै विद्यार्थीले गणित र विज्ञानका क्लिष्ट सूत्र घोक्छन्, परीक्षामा अंक प्राप्त गर्छन्। तर हाम्रो जीवनमा तिनले पार्ने प्रभाव, सूत्रका आधार र उपयोगिताजस्ता नीरस विषयमा पढ्ने र पढाउने दुवैले खासै खोजी गर्दैनन्। यही समस्यालाई अधिकारी एउटा टेस्ट टयुबबाट अर्कोमा खन्याएको मर्करी सँग तुलना गर्छन्। एउटा टेस्ट टयुबबाट अर्कोमा मर्करी खन्याउँदा खाली भएको टयुबमा मर्करीको कुनै संकेत बाँकी रहँदैन, उनी भन्छन्, हाम्रो पठनपाठन ठीक यस्तै भएको छ। सिकाउने शिक्षककै चेतना र सीपलाई शिक्षाले असर गरेको छैन, मर्करीले टेस्ट टयुबलाई नभिजाएको जस्तै। पनौतीको इन्द्रेश्वर माविबाट २०३२ सालमा शिक्षण पेसा सुरु गरेदेखि नै उनले शिक्षालाई मानिसको चेतना र सीपसँग जोडेर व्यक्तित्व विकास र समाज परिवर्तनमा आग्रसर गराउने प्रयास निरन्तर जारी राखेका छन्। त्यसैको पछिल्लो उपजका रूपमा उनले तयार गरेको रचनात्मक विज्ञानसँग सम्बन्धित गरेरै जानौं पुस्तक विद्यालय शिक्षक र शिक्षार्थीका लागि मात्र लक्षित नभई विज्ञानप्रति रुचि राख्ने सबैका लागि उपयोगी देखिन्छ। काठमाडौँ विश्वविद्यालयका संस्थापक उपकुलपति सुरेशराज शर्माको शब्दमा अधिकारीले यस पुस्तकलाई कलिलो मस्तिष्कदेखि पाको तर जिज्ञासु मस्तिष्कका लागि प्रत्येक दिन नियाल्ने सूत्रकै रूपमा प्रस्तुत गरेका छन्। पुस्तकमा प्रस्तुत साठीवटै प्रयोगहरूले रहस्यजस्ता देखिने कुराहरू त व्यवहारमै उतार्न सकिँदारहेछन्, त्यो झनै रोचक छ, शर्माले पुस्तकको भूमिकामा लेखेका छन्। शर्माले भनेजस्तो अधिकारीले विज्ञानलाई रहस्यका रूपमा नभई जीवनमा प्रयोग भइरहेको सरल नियमका रूपमा बुझ्न सकिने बिदाका रूपमा प्रस्तुत गरेको देखिन्छ। नेपाली र अंग्रेजी दुवै माध्यममा प्रकाशित ७२ पृष्ठको सचित्र पुस्तकलाई विज्ञानको सानो प्रयोगशालाकै रूपमा अध्ययन गर्न सकिन्छ। रंगीन चित्र सामग्री तर संक्षिप्त व्याख्या गरिएका विज्ञानका सिद्धान्तलाई प्रयोगात्मक बनाउने क्रममा उनले सम्पूर्ण रूपमा स्थानीय स्रोतसामग्रीको प्रयोग गरेका छन्। विज्ञान शिक्षणलाई साहित्य र समाजशास्त्रभन्दा फरक तरिकाले अध्यापन गर्नुपर्छ भन्ने अनुभवलाई उनले पुस्तकमा स्थापित गर्न खोजेका छन्। तसर्थ पुस्तकले अध्येतालाई विज्ञानका नयाँ सूत्र दिंदैन, बरु व्यक्तिमा वैज्ञानिक धारणाको विकास गर्न मद्दत गर्नेछ। उनैले भूमिका उल्लेख गरेजस्तो विज्ञानले मानिसलाई यन्त्र मानव होइन, विवेकी र सिर्जनशील बनाउन मद्दत गर्नुपर्छ। यसका लागि उनले तयार गरेका ५ दर्जन प्रयोगात्मक उदाहरणले विज्ञानलाई प्रमाणित ज्ञानका रूपमा बुझ्न मद्दत गर्न सक्छ, जहाँ उनले कम्पास बनाउने तरिकादेखि ग्रहण कसरी लाग्छसम्मका विषय समेटेका छन्। हाम्रै घर वरपर पाइने सामग्रीबाट पिनहोल क्यामेरादेखि केवलकारसम्मका अत्याधुनिक यन्त्र कसरी सञ्चालन गरेर देखाउन सकिन्छ भन्नेजस्ता थुप्रै प्रयोग पुस्तकमा छन्। अधिकारीले विज्ञान शिक्षका रूपमा आफूले तयार पारेका शिक्षण सामग्रीलाई अवकाशपछिको समयमा पनि अझ परिस्कृत गरी विभिन्न सामुदायिक विद्यालयमा पुर्याउने स्वयंसेवी प्रयास गरिरहेका छन्। २०६९ मा पूर्णसञ्जीवनी माध्यमिक विद्यालय धुलिखेलबाट अवकाश पाएयता अधिकारीले काभ्रे, सिन्धुपाल्चोक, रामेछाप, दोलखा, सिन्धुली, धादिङ, नुवाकोट, मुस्ताक र काठमाडौँ उपत्यकाका १ सय ३० भन्दा बढी सामुदायिक विद्यालयमा विज्ञानका प्रयोगात्मक नमुना कक्षा सञ्चालन गरेका छन्। अवकाशपछि सरकारले उपलब्ध गराइरहेको निवृत्तिभरण पनि कामै नगरी कसरी खानु? भन्ने प्रश्नले आफूलाई यो अभियानमा प्रोत्साहित गरेको उनी बताउँछन्। समूहमा उपलब्ध भएसम्म शिक्षकहरूलाई तालिम दिने र प्रयोगात्मक शिक्षामा विद्यार्थीलाई अभिप्रेरित गर्न उनीहरूकै विद्यालयसम्म पुग्ने अभियानमा सघाउन इच्छुक गैरसरकारी संघसंस्थाको सहयोग भने उनले अस्वीकार गरेका छन्। आफ्नो ज्ञान र सीप समुदायमा पुर्याउने प्रयास आफैंले गर्नुपर्छ। अरूको सहयोग लिंदा आफू पनि उनीहरूको स्वार्थपूर्तिको माध्यम बन्न पुगिन्छ, उनी भन्छन्, सार्वजनिक यातायातको भाडा तिरेपछि आसपास जिल्लाका विद्यालयसम्म पुग्न सकिएकै छ। जीविकोपार्जनका लागि सरकारले दिएको निवृत्तिभरण छँदै छ। अधिकारीलाई चिन्नेहरूका लागि उनको यो व्यवहार अनौठो भने होइन। ६५ वर्षीय यिनी औपचारिक शिक्षामा मात्र होइन, काभ्रेको वामपन्थी राजनीतिमा सक्रिय धेरैका दार्शनिक गुरु पनि हुन्। राष्ट्रिय शिक्षक संगठनको दुई कार्यकाल अध्यक्ष रहेका अधिकारी शिक्षक युनियनका संस्थापक अध्यक्ष पनि हुन्। घोषित सिद्धान्त र आदर्शप्रति आफूले विश्वास गरेका नेताहरू नै निष्ठावान छैनन् भन्ने निष्कर्षमा पुगेका अधिकारी पछिल्लो समय दलीय राजनीतिबाट टाढै छन्। विज्ञान शिक्षणमा मात्रै केन्द्रित भएका कारण उनको पुस्तक नेताहरूको स्खलन र राजनीतिक विचलनतर्फ भने प्रवेश गर्दैन। विज्ञानका विषय शिक्षक भएकाले पनि हुन सक्छ, उनको पुस्तकमा विस्तृतीकरण होइन, सूत्र पाइन्छ। पुस्तकलाई अनावश्यक गन्थनबाट जोगाए पनि गुरुले सिकारु प्रशिक्षार्थीका लागि अत्यावश्यक विस्तृतीकरणको भने अभाव देखिन्छ। चित्र र शीर्षकपछि सोझै प्रयोगात्मक कार्यका लागि आवश्यक सामग्रीको सूची, कार्य तयारीको निर्देशन र प्रयोगका तरिका उल्लेख छन्। राजेन्द्र फुयाल"
बिजुली आएपछि गाँवै अँध्यारो !,"२०३०३२ सालले ती दिन खोसेर लग्यो। त्यो समयमा गाउँमा बिजुली आएपछि गाउँ नै अँध्यारो भयो, राजबहाकले सुनाए, टुकी निभेपछि एक्कासि भोकमरी सुरु भएझैं भयो। बिजुलीले गर्दा बोडेदेखि ठिमीसम्म नै लस्करै राइस मिलहरू खुले। जुन मिल एरियालाई अहिले मिल रोड भनिन्छ। त्यसपछि क्रमश: उगल र लुसीलाई मान्छेहरूले दाउरा बनाए। टिगनीमा टिँ को अर्थ नेवारी भाषामा निगालो हो। निगालोबारे त मैले प्रश्न नै उठाइनँ। तर अहिले टिगनीमा न निगालो देखिन्छ न टिगनी बजी नै। २०३० को दशकपछि गाउँको परम्परागत जीविकोपार्जनको अवस्था तितरबितर भयो। कोही गलैंचामा कामदार बने। कोही चनाकेराउ नै भुटिरहे। अझै पनि चनाकेराउ भुटेर सहर निकासी गर्ने परिवार मैले भेट्टाएँ। कोही तरकारी खेती गर्न थाले। कोही तरकारीका खुद्रा व्यापारी, कोही प्लम्बर बने। कोही हाउस वायरिङतिर लागे। कोही ज्यालादारी काममा लागे। अहिले करिब ५० देखि सय जना विदेश आउनेजाने पनि गर्छन्। विकल्पका पेसाहरू बलियो बनिसकेका छैनन्। बजी उत्पादनको ज्ञान धरापमा परेपछि बिजुलीबत्तीले पनि उज्यालो दिएको छैन टिगनीलाई।"
वास्तविक परीक्षण,दक्षिण एसियालीसँगको प्रतिस्पर्धामा मात्र रम्दै आएको नेपालका लागि एसियन कप छनोट आफ्नो स्तर मापनका लागि वास्तविक परीक्षण को अवसर पनि हुनेछ। सन् २०१७ को अन्त्यमा बंगलादेशमा साफ च्याम्पियनसिप आयोजना हुनेछ। एसियन कप छनोटको अनुभव त्यस बेला काम लाग्न सक्छ। त्यसैले छनोटका तयारी राम्रोसँग गर्ने हो भने त्यसले पहिलोपल्ट साफ च्याम्पियन बन्ने बाटो पनि कोर्न सक्छ।
सरोज र १२ दुर्वासा,"चरित्रको यही ओझ आत्मसात् गर्ने कलाकार खोज्न भौतारिरहेका बेला राजनको नजरमा परेका रहेछन्, सरोज। त्यसो त उनले सरोजसँगै नीर शाह र टीका पहारीलाई पनि प्रस्ताव राखेका थिए तर उनीहरूको समय मिलेन। मूल नाटकमा सबै पात्र पुरुष मात्र छन्, तत्कालीन समयको परिस्थितिअनुसार त्यो ठीकै पनि थियो होला तर अहिले समाजको आधा हिस्सा त महिलाले ओगटिसकेका छन्। सोही कारण राजनले चुनौतीले मोले कि ६ जना पात्र महिला राख्ने। सोहीअनुरूपको गृहकार्यमा पनि लागे तर गौरी मल्ल र अरुणा कार्कीले नभ्याएपछि महिला पात्र ४ मा सीमित भएका छन्। सरोजको काउन्टर मा छिन्, पशुपति राई। उनीबाहेक सरिता गिरी, सिर्जना सुब्बा र लक्ष्मी बर्देवा पनि नाटकका हिस्सा हुन्। सरोज त स्टार नै भइहाले, बाँकी ११ पात्रमध्ये अधिकांश रंगमञ्चका स्टार नै हुन्। नयाँ भन्नु त, कुशल पाण्डे, पुष्कर कार्की र आयान खड्का मात्र हुन्। सरिता आरोहण गुरुकुलकी पहिलो ब्याच हुन्, पशुपतिले एक दर्जनभन्दा ज्यादा चर्चित नाटकमा अभिनय गरिसकेकी छन्। लुट, राहदानीलगायतका फिल्म खेलेकी सिर्जना मण्डलाको स्थापनाबाटै जोडिएकी हुन्। चार वर्षयता रंगमञ्चमा सक्रिय लक्ष्मी प्रतिभाशाली कलाकारमा दरिन्छिन्। त्यस्तै, भारतीय रंगमञ्चमा दुई दशक बिताएका विशारद बस्नेतले १२ दुर्वासामा अभिनय गरेका छन्। प्राय: कमेडी प्रधान भूमिकामा जमेका कलाकार तथा निर्देशक सोमथान खनाललाई यसमा गम्भीर र परिपक्व चरित्रमा देख्न पाइन्छ। अनुपम शर्मा अर्को आकर्षण हुन, नाटकका। सायद २, गाँठोजस्ता फिल्ममा अभिनय गरिसकेका अभय बराललाई पनि यसमा देख्न पाइन्छ। बादल भट्टचाहिं शिल्पी थिएटरसँग आवद्ध छन्। यी सबै कलाकारको तालमेल मिलाउन राजनलाई हम्मेहम्मे परेन। उनी ढाँट्दैनन्, हरेक कलाकारले आफ्नो उपस्थिति बढी खोज्छ। त्यसमाथि यसमा समकक्षी कलाकार धेरै छन्। त्यसैले व्यापक अन्तरविरोध भयो, जुन स्वाभाविक पनि हो। उनले कलाकारबीचको त्यही वास्तविक इगो लाई पात्रमा रूपान्तरित गर्ने प्रयास गरेको पनि बताए। उता, सरोजचाहिं इच्छाशक्ति र मिहिनेतले भरिएका कलाकारसँग काम गर्न पाएको भन्दै दंग छन्। सिनियर कलाकारको रूपमा गर्नुपर्ने सम्मान त गर्नुभयो नै, खुलेरै मेरो कमजोरी पनि औंलाइदिनुभयो, वर्षमा २३ वटा नाटक खेल्ने योजना बनाएका सरोज भन्छन्, अमेरिकाबाट फर्किएपछि अभिनय गरेका आठ फिल्मबाट नसिकेको कुरा र नपाएको सन्तुष्टि यही नाटकले दियो। सोमनाथ र अनुपमको काम गर्ने शैलीबाट उनी अझ प्रभावित भएका छन्। रमाइलो त के भने सबै कलाकारले उनी अमेरिका भासिएपछि अभिनय यात्रा सुरु गरेका थिए। लक्ष्मीले सुनाइन्, हामी उहाँ (सरोज) भन्दा निकै जुनियर हौं तर पनि कुनै ग्याप महसुस भएन। एकदम सौहार्द, सहज र आत्मीय आभास गराउनुभयो। राजन पनि सरोजको शालीनता र नयाँ कलाकारझैं सिक्न खोज्ने बानीबाट औधि प्रभावित भए। हुन पनि, महिना दिनको नियमित वर्कसपमा न सरोज कहिल्यै ढिला आए, न छिट्टै जानै खोजे। लोकतन्त्रको ब्युटी हो, बहस, विर्मश र अन्तरक्रिया। जसका कारण निर्णयपश्चात् पश्चत्ताप गर्नुपर्ने अवस्था हुँदैन। तर विडम्बना ! हामीकहाँ निर्णय गर्नुपूर्व पर्याप्त छलफल हैन, हतार गरिन्छ, पूर्वाग्रह राखिन्छ। राजनीति र कर्मचारीतन्त्र यस्तै नियतिको सिकार भइरहेका छन्। १२ दुर्वसा त्यो मनोदशाको विपक्षमा छ, सतही सत्यलाई इन्कार गरेको छ, फरक मतलाई स्थान दिनुपर्ने यथार्थलाई आत्मसात् गरेको छ। राजन र सरोजको एउटै मत छ, त्यसैले नाटक हेर्नुपर्ने खास वर्ग नीतिनिर्माता हुन्। ग्य ! ती नाटक हेर्न आउँदैनन्।"
रातो खामको युद्ध,"यसै त कम्युनिस्ट मुलुक त्यसमाथि परम्परादेखि नै रातो रङ मन पराउने चिनियाँहरू। ड्रागन रातो, सजावट रातो, आतिथ्य सत्कारको ब्यानर रातो, उपहारको र्यापिङ रातो अनि झन्डा रातो। चीनमा रातो रङलाई शक्ति, खुसी, असल भाग्य र शुभसंकेतका रूपमा लिइन्छ। चिनियाँ परम्परागत नयाँ वर्षलाई वसन्त चाड भनिन्छ। चीनमा जनवरी २८ अर्थात् माघ १५ देखि बाँदर वर्षलाई बिदा भएर कुखुरा वर्ष भित्रिँदै छ। अनि यसै दिनदेखि वसन्त ऋतु सुरु हुने भएकाले यसलाई वसन्त चाड पनि भनिएको हो। चीनमा कुखुरा वर्षमा जन्मिएका सबै व्यक्तिले आजको दिन रातो रङको बिकनी लगाउने गर्छन्। बेच्न राखिएका रातो रङका भित्री पोसाक र विभिन्न सजावटले बजार नै राताम्मे बनेको छ। वसन्त चाडका अवसरमा चीनमा उपहारका रूपमा आदानप्रदान गरिने पैसा पनि रातो खाममा टक्रयाइन्छ।चीनमा रातो खाम निकै प्रचलित छ। विशेषगरी जन्मदिन, विवाह र नयाँ वर्षमा उपहार दिनका लागि रातो खामको प्रयोग गरिन्छ। यस्तो रातो खामभित्र नगद राखिएको हुन्छ र चिनियाँ भाषामा होङपावो भनिन्छ। चिनियाँ भाषामा होङ भनेको रातो हो भने पावो भनेको खाम हो। वसन्त चाडमा रातो खाममा राखेर पैसा दिनेबारेमा चीनमा एउटा कथा प्रचलित छ। परापूर्वकालमा कुनै चिनियाँ गाउँमा राक्षसले बालबालिकाहरू सुतिरहेको बेला उनीहरूको टाउकोमा छुने गथ्र्यो। राक्षसले छोएपछि बालिबालिकाहरू सिकिस्त बिरामी हुने अथवा मर्ने गर्थे। राक्षसबाट दु:ख पाएपछि त्यहाँका मानिसले भगवान्को आराधना गरे। भगवान्ले आठवटी परीलाई बालबालिकाको रक्षा गर्न पठाए। ती आठवटी परीहरू आफ्नो रूप बदलेर सिक्काको रूप लिई बालबालिकाको सिरानीमुनि पसे। जब राति राक्षस आयो सिक्काको रूपमा रहेका ती परीले चम्किलो प्रकाश छरेर राक्षसलाई भगाए। यसपछि वसन्त चाडमा बालिबालिकालाई पैसा दिने चलन चलेको हो। यो प्रचलन बालबालिकाबाट अरू सबैमा छरिन थाल्यो। हिजोआजको डिजिटल युगमा मोबाइलबाट विच्याट र एलिपे एप प्रयोग गरेर रातो खाम मार्फत हुने पैसाको कारोबार चिताइ नसक्नुको हुन्छ। यसलाई चीनमा विच्याट र अलिपेको रातो खामको युद्ध पनि भनिन्छ। रातो खामभित्र जोडा नम्बरको पैसा राखिन्छ। मत्यु भइसकेको मान्छेका नाममा दिइने पैसा भने बिजोडी नम्बरमा राखिन्छ। चिनियाँ विश्वासअनुसार सकेसम्म चारबाट सुरु भएको मात्रा ४, ४०, ४४ को संख्यामा पैसा राखिन्न। चीनमा चारलाई अपसकुनका रूपमा लिइन्छ। पहिले रातो खाममार्फत असीमित मात्रामा उपहारको रूपमा पैसा पठाउन सकिन्थ्यो तर अहिले चीनमा भ्रष्टाचार बढेकाले विच्याटले २०० युआनभन्दा बढी पठाउन नसकिने व्यवस्था गरेको छ। विशेषगरी पाँच दसमलव २० चिनियाँ युआन पठाउनु राम्रो हुन्छ किनभने ५२० लाई चिनियाँ उच्चारणमा आई लभ यु भनेजस्तै सुनिन्छ। विच्याटले सन् २०१३ को जुनदेखि किनमेल गर्न सकिने व्यवस्था सुरु गरेको हो। सन् २०१४ जनवरी १७ देखि रातो खाममा पैसा उपहार दिन सकिने सुविधा थपिएपछि वसन्त चाडमा भर्चुअल खाम प्रयोगमा आउन थालेको हो। पहिले अलिबाबाले पनि आफ्नो मोभमेन्ट विच्याटमै सेयर गथ्र्याे। तर प्रतिस्पर्धा बढेपछि विच्याटले अलिबाबाको अलिपेमार्फत पैसा प्रदान गर्ने गतिविधिलाई निष्क्रिय बनाएपछि अलिपेले छुट्टै सफ्टवेयर बनाएर काम गर्न थाल्यो।वसन्त चाडका अवसरमा सीसीटीभीले आयोजना गर्ने सांगीतिक गाला हेर्ने दर्शकहरूलाई विच्याटबाट भाग्यशाली पैसा वितरण गर्न थालेपछि यसले अझै लोकप्रियता पायो। सन् २०१५ देखि वसन्त चाडका अवसरमा टिन्सेन्ट कम्पनीको विच्याट र अलिबाबाको अलिपेबीचमा रातो खामको युद्ध सुरु भएको छ। सन् २०१४ को वसन्त चाडको सीसीटीभी गाला हेर्ने दर्शकहरूलाई मोबाइल हल्लाएर भाग्यशाली पैसा लिन भनिएको थियो। सो अवसरमा विच्याटले एक अर्ब २० करोड राता खाममा ५० अर्ब चिनियाँ युआन राखेर वितरण गरेको थियो। सन् २०१५ को वसन्त चाडको पूर्वसन्ध्या पारेर फेब्रुअरी १० मा अलिबाबाले मोबाइलको एप अलिपेमार्फत ६० करोड चिनियाँ युआन भाग्यशाली पैसा दिने घोषणा गर्यो। जसमा १५ करोड ६० लाख चिनियाँ युआन नगद र ४३ करोड ४० लाख चिनियाँ युआन बराबरका किनमेलका कुपनहरू राखिएका थिए। अलिबाबाको घोषणाको आधा दिन नबित्दै विच्याटले ५० करोड नगद र ३ अर्ब चिनियाँ युआन बराबरका किनमेल कुपन दिने घोषणा गर्यो। यहीँबाट सुरु भयो अलिपे र विच्याटबीचमा रातो खामको युद्ध। सन् २०१४ को चिनियाँ नयाँ वर्ष सुरु हुने अघिल्लो साँझ एक करोड ६० लाख रातो खाम आदानप्रदान भएको थियो। सन् २०१५ मा एक अर्ब चिनियाँ युआन आदानप्रदान भएको थियो। सन् २०१५ को चिनियाँ नयाँ वर्षमा अलिपेमार्फत ८८ करोड रातो खाम प्रतिमिनेट आदानप्रदान भएका थिए भने विच्याटमार्फत ८१ करोड प्रतिमिनेट आदानप्रदान भएका थिए। सोही अवधिमा विच्याटमार्फत जम्मा एक अर्ब रातो खाम आदानप्रदान भएका थिए भने अलिपेमार्फत ६८ करोड ३० लाख व्यक्तिहरूले पैसा लिने भाग्यशाली खेलमा सहभागी भएका थिए। उनीहरूमध्ये २४ करोड राता खाममार्फत ४ अर्ब चिनियाँ युआन आदानप्रदान भएको थियो।सन् २०१६ को वसन्त चाडमा विच्याटले ८ अर्ब व्यक्ति (पटकपटक गरी) भाग्यशाली पैसा लिने कार्यमा सहभागी भएका थिए जसमध्ये ३ अर्ब २० करोड पटक रातो खाम मार्फत पैसा आदानप्रदान भएको थियो। अलिपेले चाहिँ यो संख्या खुलाएको छैन।"
