शीर्षक,विवरण
मंसिरभित्र तीनवटै चुनाव,"काठमाडौं सत्ता घटक माओवादी केन्द्र र प्रमुख प्रतिपक्षी एमाले नेताबीच मंसिरभित्र तीनवटै निर्वाचन गरिसक्ने सहमति भएको छ । नयाँ बानेश्वरको एक निजी घरमा दुवै दलका दोस्रो तहका नेताबीच आइतबार राति ९ बजेसम्म बसेको बैठकले उक्त सहमति गरेको हो । संविधान संशोधन प्रस्तावको विषयलाई लिएर अवरुद्ध संसद् खुलाउन र विधेयक अघि बढाउने उपाय खोजी गर्न पर्याप्त लचकता अपनाउनेबारे शीर्ष नेतृत्वसँग एकपल्ट फेरि कुरा गर्ने उनीहरूले निर्णय गरेका छन् । सोमबार बिहान १० बजे प्रधानमन्त्री पुष्पकमल दाहाल, कांग्रेस सभापति शेरबहादुर देउवा र एमाले अध्यक्ष केपी ओलीबीच बालुवाटारमा फेरि बैठक बस्नेसमेत सोही छलफलका क्रममा टुंगो लागेको छ ।संसद् अवरोध कसरी खुलाउन सकिन्छ भन्नेबारे घनीभूत कुराकानी भयो, तत्कालै कुनै टुंगोमा नपुगे पनि अब संविधान कार्यान्वयनका लागि अर्को वर्ष माघ अगाडि नै चुनाव गर्नेमा दुई दलबीच अलमल छैन, माओवादी नेता नारायणकाजी श्रेष्ठले भने, समयको चापलाई व्यवस्थापन गर्न मंसिरभित्र तीनवटै निर्वाचन गरिसक्ने सहमति भएको छ । सहभागी अर्का नेताले निलम्बित अख्तियार प्रमुख लोकमानसिंह कार्कीमाथिको महाअभियोग प्रस्ताव, पछिल्लो अवधि बढदै गएको दक्षिणपन्थी चलखेल लगायत विषयमा लामै कुराकानी भएको सुनाए ।एमाले सचिव प्रदीप ज्ञवालीले माओवादी पक्षसँग सकारात्मक कोणबाट छलफल भएको भन्दै निर्वाचनमा जाने समझदारी भएको पुष्टि गरे । तत्कालै संसद् खोल्नेबारे भने शीर्ष तहमै कुराकानी आवश्यक रहेको उनको भनाइ थियो । हामीले यो बीचमा कहाँनेर कमजोरी भयो भनेर समीक्षा गर्यौं, संविधान संशोधन प्रस्तावमा रहेका समस्याबारे पनि खुलेरै कुराकानी भयो, उनले भने, तर निर्वाचनमा जानेबारे कुनै अलमल छैन ।आइतबार बिहान माइतीघरस्थित माओवादीका एक शुभेच्छुकको घरमा प्रधानमन्त्री दाहाल र नेता श्रेष्ठले एमाले अध्यक्ष केपी ओलीसँग दुई घण्टा लामो कुराकानी गरेका थिए । उक्त भेटमा गतिरोध खुलाउन सकिने सम्भावनाबारे थुप्रै कोणबाट कुराकानी भएको स्रोतले खुलायो । संशोधन विधेयक र निर्वाचन विधेयकजस्ता विषय अब कसरी हल गर्ने भन्नेमा दुई शीर्ष नेताले जमेरै छलफल गर्नुभयो, ती नेताले भने, कुनै सकारात्मक नतिजा निस्किन सक्छ । भोलि बिहानसम्म कुरौं ।आइतबार रातिको गोप्य बैठकमा ओलीनिकट मानिने एमाले नेताहरू विष्णु पौडेल, ज्ञवाली र शंकर पोखरेल सहभागी थिए । माओवादी केन्द्रबाट श्रेष्ठसहित शक्ति बस्नेत र गिरिराजमणि पोखरेल सहभागी थिए । माओवादीबाट श्रेष्ठ र एमालेबाट ज्ञवालीले दुईपक्षीय वार्तालाई पछिल्ला दुई सातायता तीव्रता दिएका हुन् । सोमबार संसद्मा संविधान संशोधन विधेयक पेस हुने चर्चा चल्दै गर्दा दुई विपरीत ध्रुवमा उभिएका सत्ता प्रतिपक्षीको एकै दिन दुईपल्ट भएका गोप्य छलफलहरूलाई अर्थपूर्ण रूपमा हेरिएको छ ।"
रुन्छन् शिक्षक,"काठमाडौं राजधानीको वसन्तपुर नजिकै याट्खाको कन्या माध्यमिक विद्यालयकी आधारभूत तहकी शिक्षक निर्मला श्रेष्ठले पढाउन थालेको ३७ वर्ष भयो । यही विद्यालयमा एउटै कक्षामा ७५ जनासम्म कोचिएर पढ्थे । विद्यार्थी बढी भएपछि सेक्सनसमेत छुट्याइएको थियो । दुई साताअघि उनलाई भेट्न पुग्दा उनी कक्षा ६ मा दुई जनालाई स्वास्थ्य शारीरिक विषय पढाइरहेकी थिइन् । उबेला कक्षाभरि विद्यार्थी पनि पढाएँ, अहिले दुई जना पढाउनुपरेको छ, उनले भनिन् । विद्यार्थी कम हुँदै गएपछि निर्मला कहिलेकाहीँ भक्कानिएर रुन्छिन् । विद्यालय र विद्यार्थीका बारेमा कुरा गर्दागर्दै उनी हामीसँग पनि भक्कानिएर रोइन् । हेर्दाहेर्दै विद्यार्थी घट्यो । विरक्त लाग्छ, कक्षामा रुँदै उनले भनिन्, यो के देख्नुपरेको जस्तो लाग्छ । विद्यालयको यस्तो अवस्था हेर्नुभन्दा छिटो रिटायर्ड हुन पाए हुन्थ्यो जस्तो लाग्छ । कक्षा १ मा एक जना पनि विद्यार्थी छैनन् । बालुवामा पानी हालेजस्तै भयो । जति गरे पनि राम्रो भएन । उनीहरूलाई मैले कुटेको पनि छैन । माया गर्छु । विद्यार्थी बढेनन् । त्यस दिन कक्षा ६ मा दीपेन्द्र न्यौपाने, जयन्ती तामाङ र सपना मैनालीमध्ये मैनाली अनुपस्थित थिइन् । कहिलेकाहीँ तीन जना नआउँदा कक्षा सुनसान हुन्छ । विद्यार्थी नहुँदा निर्मला शिक्षकसँग दु:खेसो पोख्दै रुन्छिन् । दिक्क लाग्छ अनि साथीहरूमाझ रुन्छु, उनले भनिन् । यही विद्यालयमा ०५८ देखि पढाइरहेकी माया महर्जनले न्यून विद्यार्थी हुँदा तालिममा सिकेको ज्ञान पनि प्रयोग गर्न नपाएको बताइन् । पढाउन मन पनि लाग्दैन, उनले भनिन् । उनी कक्षा ४ मा दुई जना विद्यार्थी पढाइरहेकी थिइन् । त्यही कोठाको अर्को बेन्चमा सुशीला कोइराला कक्षा ३ का दुई जनालाई पढाइरहेकी थिइन् । त्यही कोठामा पढाइ हुने कक्षा २ मा त्यस दिन एक जना पनि विद्यार्थी थिएनन् । विद्यार्थी नआएपछि पढाउने जोस पनि हराउँदै जाँदोरहेछ, उनले भनिन्, तालिममा सिकेको त केही प्रयोग भएन । ब्लाकबोर्डमा नलेखेको पनि धेरै भइसक्यो । ट्युसन पढाइ जस्तै हो । यो विद्यालयमा आधारभूत र माध्यमिकमा १९ जना शिक्षक छन् । नियमित आउने विद्यार्थी ४० को हाराहारी मात्रै छन् । हाजिरकापीमा ६२ जनाको तथ्यांक छ । कक्षा १ मा विद्यार्थी शून्य छ । भूकम्प गएपछि शान्ति निकुञ्ज मावि भवनमा सरेको थियो । त्यहाँ झन् विद्यार्थी घटेपछि आफ्नै भवनमा फर्कियो । एउटै परिसरमा दुई विद्यालय भूकम्पले भवन भत्किएपछि नजिकैको अरुणोदय आधारभूत विद्यालय भने अझै शान्ति निकुञ्जकै भवनमा छ । एउटै विद्यालय परिसरमा अहिले दुईवटा विद्यालय चलिरहेका छन् । दुवै विद्यालयका विद्यार्थी एउटै चौरमा खेल्छन् । तर, शिक्षक र कक्षा भने फरक छ । शान्ति निकुञ्जले विद्यार्थी तान्न अंग्रेजी माध्यमबाट समेत पढाउन थालेको छ । बोर्डिङकै जस्तो विद्यालय पोसाक छ । विद्यालय अवलोकनका क्रममा पुग्दा अरुणोदयका शिक्षकहरू विद्यालयको अन्तिम घण्टी लाग्नेबित्तिकै विद्यार्थीभन्दा अघिअघि लुरुलुरु घर हिँडे । विद्यार्थी जुन बेला जाओस्, वास्तै थिएन । तर, शान्ति निकुञ्जमा भने विद्यार्थीलाई पठाइसकेपछि मात्रै शिक्षकहरू बाहिर निस्के । एउटै परिसरमा विद्यार्थीलाई गर्ने व्यवहार फरक छ । शान्ति निकुञ्जबाट पाँच सय मिटर वरिपरि झन्डै एक दर्जन सामुदायिक विद्यालय छन् । कतिपयमा विद्यार्थीभन्दा शिक्षक धेरै छन् । शिक्षकको अनुपातमा न्यून विद्यार्थी छन् । यसमध्येकै एक हो, सर्कटा आधारभूत विद्यालय । यो विद्यालयमा हामी पुग्दा पाँच जना शिक्षक थिए भने आठ जना विद्यार्थी थिए । कक्षा ४ र ५ मा एक जना थिए । दुवै जनालाई एकै ठाउँमा राखेर एउटा पिरियडमा आधा समय ४ कक्षाका एक जनालाई र आधा समय ५ कक्षाका एक जनालाई मिलाएर पढाइरहेका थिए । कक्षा ३ मा एक जना पढाइरहेका थिए । कक्षा १ मा दुई जना मात्रै थिए । विद्यार्थी न्यून भएको यो विद्यालयमा शिक्षा कार्यालयले सुनिता श्रेष्ठलाई ओखलढुंगाबाट अन्तरजिल्ला सरुवा गरेर ल्याएको छ । यहीँ भएको शिक्षकलाई पढाउने विद्यार्थी छैन भन्दा पनि शिक्षा कार्यालयले जबर्जस्ती एक जना शिक्षक ओखलढुंगाबाट सरुवा गरेर ल्यायो, एक शिक्षकले भनिन्, होम ट्युसन जस्तो पढाइरहेका छौं । तर, गुणस्तर दिन सकेनौं । संकटा मन्दिर अगाडि फुटपाथमा फूल र अन्य व्यापार गर्नेका छोराछोरी त्यहाँ पढ्ने गरेका छन् । भर्ना गरिएका विद्यार्थी विद्यालय खुलेको धेरै समय नआएपछि शिक्षकहरू विद्यार्थी खोज्न निस्कन्छन् । हामी उनीहरूलाई खोज्न गएपछि लुक्छन्, एक शिक्षकले भने ।शिक्षा कार्यालय काठमाडौंका अनुसार विद्यालयमा २५ भन्दा कम विद्यार्थी भएका जिल्लाभरि २४ वटा विद्यालय छन् । विद्यार्थी न्यून भए पनि शिक्षक उत्ति नै छन् । शिक्षा मन्त्रालय, विभाग, शिक्षा कार्यालयका अधिकारीहरूलाई यस्ता विद्यालय आफन्तलाई जागिर खुवाउने ठाउँ पनि भएको छ । यसअघिको स्थायी विज्ञापन गरेर विस्थापित भएका भनिएका शिक्षकलाई यस्ता विद्यालयमा सरुवा गरिएको छ । यसमध्येकै एक हो, इटुमबाहल केशचन्द्र आधारभूत विद्यालय । अन्यत्र माध्यमिक तहमा पढाउने शिक्षकलाई स्थायी शिक्षकको पदस्थापन भएपछि उनलाई यो विद्यालयमा राखेर जागिर बचाइएको हो । ईसीडीसहित आठ जना विद्यार्थी रहेको यो विद्यालयमा चार जना शिक्षक छन् । विद्यालयका शिक्षकहरूले आमालाई दैनिक ज्यालादारीमा काम लगाइदिएर छोराछोरी भर्ना गरेका छन् । जागिर बचाउनै पर्यो, एक शिक्षकले भने, हामीलाई विद्यार्थी भएको विद्यालयमा सारिदिन आग्रह गर्यौं । कतैबाट सुनुवाइ नभएपछि विद्यार्थीको गोठालो हुनुपरेको छ । विद्यालयकी शिक्षक फूलकुमारी केसीले विद्यार्थी नभएपछि चक नसमाएको एक वर्ष भएको बताइन् । धेरै विद्यार्थी पढाउन मन लाग्छ नि, के गर्नु, यहाँ विद्यार्थी छैनन् । अन्यत्र सारिदिँदैन, उनले भनिन्, यहाँ त पढाउनभन्दा बच्चा भुलाउन ध्यान हुन्छ । चाँडै रिटायर्ड भइदिए हुन्थ्यो जस्तो लाग्छ । विद्यार्थी नभएपछि पढाउने जोस नै हराएको उनले बताइन् । विद्यालयमा एक जना भए पनि कार्यालय समय पूरै बस्ने गरेको उनले सुनाइन् । अन्यत्र विद्यालयमा पनि समायोजन गर्न नमान्ने गरेको उनको अनुभव छ । अन्यत्र सार्दिए हुन्थ्यो जस्तो लाग्छ । तर, शिक्षक मात्रै लिँदोरहेनछ । विद्यार्थी पनि खोज्दोरहेछ, उनले भनिन् । विद्यालयको साइनबोर्डसमेत छैन । विद्यालयको अवस्थाबारे फोटा खिच्दा शिक्षकहरू बेइज्जत हुने डरले भाग्छन् । स्कुलको वास्तविकता अरूले थाहा पाएपछि हल्ला हुन्छ । अनि अन्यत्र सरुवा गरिदेला भनेर बाहिरबाट आएका व्यक्तिसँग शिक्षकहरू डराउँछन्, न्यून विद्यार्थी भएको मख्खनको तारिनी आधारभूत विद्यालयबाट अवकाश लिएकी रेवती शर्मा सुवेदीले भनिन्, विद्यार्थी कम भएको जानकारी पाएर शिक्षकलाई अन्यत्र सरुवा गर्दा घर पायक हुँदैन । काठमाडौंमा ५० भन्दा कम विद्यार्थी भएका ४८ वटा विद्यालय छन् । यस्ता विद्यालयका पूर्वाधार पर्याप्त छन् । आवश्यकभन्दा बढी शिक्षक छन् । विद्यार्थी छैनन् । शिक्षा विभागले विद्यार्थीको अनुपातमा शिक्षकको दरबन्दी मिलान गर्न सकेको छैन । विद्यार्थीको अनुपातमा प्राथमिक तहमा मात्रै मुलुकभर १३ हजारभन्दा बढी शिक्षक छन् । विभागले गरेको विद्यालयगत विद्यार्थी र शिक्षक दरबन्दी विश्लेषण गर्दा काठमाडौंमा १ हजार २ सय ५४, झापामा ८ सय ९५, मोरङमा ५ सय ५४, चितवनमा ५ सय ५४, ललितपुरमा ५ सय १६, स्याङ्जामा ५ सय ३, भक्तपुरमा ४ सय ८३ र पाल्पामा ४ सय २८ शिक्षक आवश्यकभन्दा बढी छन् । दरबन्दीभन्दा बढी शिक्षकका लागि २ अर्ब २३ करोड ९ लाख तलब भत्ताबापत खर्च हुने गरेको महालेखा परीक्षकको कार्यालयले औंल्याएको छ । जिल्ला र विद्यालयगत विद्यार्थी संख्याको आधारमा शिक्षकको दरबन्दी संख्या यकिन गरी बढी दरबन्दी भएको जिल्ला एवं विद्यालयबाट घटी दरबन्दी भएकामा मिलान गर्नुपर्ने हुन्छ, महालेखाको गत वर्षको प्रतिवेदनमा भनिएको छ । दरबन्दी बढी भएका जिल्लालाई प्राथमिक तहमा प्रतिविद्यार्थी कोष तलब अनुदान प्रदान गर्न महालेखाले सुझाव दिएको छ । विद्यालय समायोजन कार्यान्वयन निर्देशिका २०७० मा तोकिएबमोजिम विद्यार्थी संख्या नभएको देखिए जिल्ला शिक्षा अधिकारीको सिफारिसमा जिल्ला शिक्षा समितिले त्यस्तो विद्यालय बन्द गरी पायक पर्ने विद्यालयमा समायोजन गर्न सक्ने व्यवस्था छ । महालेखाले पाँच जिल्लामा विद्यार्थी र शिक्षक अनुपातको अध्ययन गरेको थियो । रूपन्देहीमा १३ वटा विद्यालयमा ३ सय ८२ विद्यार्थी अध्ययनरत छन् । नियमावलीअनुसार यति विद्यार्थीका लागि आठ जना शिक्षक भए पुग्छ । तर, फरक(फरक विद्यालय भएकाले ३० जना शिक्षक कार्यरत छन् । यी शिक्षकहरूले साउनअघिको तलबअनुसार वार्षिक ६ करोड ९० लाख बुझ्छन् । व्यवस्थापन हुने हो भने ३ सय ८२ जना पढाउने शिक्षकका लागि वार्षिक दुई करोड मात्रै खर्च गरे पुग्छ । महालेखाले दोलखाको २० वटा विद्यालयको पनि अध्ययन गरेको थियो । २० विद्यालयमा १ सय ९९ जना मात्रै विद्यार्थी पाए । त्यस्तै ललितपुरको ११ विद्यालयमा एक सय ८९ मात्रै विद्यार्थी भेटाए । शिक्षक संख्या भने २८ थियो । उनीहरूका लागि सरकारले बर्सेनि साढे ६ करोड रुपैयाँ खर्च गर्दै आइरहेको छ । त्यस्तै काभ्रेको ६ वटा विद्यालय अनुगमन गर्दा ४१ विद्यार्थी पढाउन १३ जना शिक्षक कार्यरत रहेको पाइएको थियो । उनीहरूका लागि पनि साढे तीन करोडभन्दा बढी खर्च भइरहेको छ । शिक्षा नियमावलीअनुसार विद्यार्थी(शिक्षक अनुपात हिमाली भेगमा ४० विद्यार्थीलाई एक शिक्षक, पहाडी भेगमा ४५ विद्यार्थीलाई एक र तराई भेगमा ५० जनालाई एक जना हुनुपर्छ । काठमाडौं उपत्यकामा एउटा विद्यालयमा ३० जना पनि विद्यार्थी नभएका सयभन्दा बढी विद्यालय छन् । त्यसमा भक्तपुरमा २९, काठमाडौंमा २५, ललितपुरमा ४५ भन्दा बढी विद्यालयमा ३० जनाभन्दा कम विद्यार्थी छन् । शून्य विद्यार्थी भएका विद्यालय पनि छन् । पायक पर्ने विद्यालय जान तयार भक्तपुरका जिल्ला शिक्षा अधिकारी अर्जुन रायमाझीको टोली दुई साताअघि भक्तपुरकै कटुन्जेको सुशीला भैरव प्रावि पुग्दा एउटा कोठामा आठ जना विद्यार्थी राखेर दुई जना शिक्षकले परीक्षा लिइरहेका थिए । दुई जना कार्यालयमा थिए । एक जना बिदामा थिए । दुइटा ब्लकमध्ये तीन वटा कोठा मात्रै प्रयोग भइरहेको थियो । रायमाझीले शिक्षकहरूलाई नजिकका अरू विद्यालयमा सरुवाका लागि तयार हुन आग्रह गरे । चार जनालाई कुन विद्यालय जाने भनेर सोधे । पायक पर्ने जुनसुकै विद्यालयमा जान तयार भएको उनले बताए । हामी खटाएको ठाउँमा काम गर्न तयार छौं, प्रधानाध्यापक कुशला शर्माले भनिन्, हामीलाई धेरै विद्यार्थी भएको ठाउँमा पढाउन मन छ । पायक पर्ने ठाउँमा सरुवा गर्दिए हुन्छ । यो विद्यालयमा विद्यार्थी नभएपछि शिक्षकहरू कामै नगरी तलब खान्छन् भन्दै मिडियाले समेत समाचार प्रकाशन प्रसारण गरेपछि बेइज्जत भएको उनीहरू बताउँछन् । स्थानीयले पनि शिक्षकको जागिर खाने थलोका रूपमा लिन्छन् । पाँच कक्षामा विद्यार्थी शून्य छ । ललितपुरमा सहरी क्षेत्रको न्यून विद्यार्थी भएको विद्यालय नजिकैको अर्को विद्यालयमा गाभिएको छ । कक्षा ८ सम्म पढाइ हुने आधारभूत विद्यालय र माध्यमिकमा भने विद्यार्थी न्यून छ । आमनेसामने विद्यालय छन् । यस्ता विद्यालयको व्यवस्थापन हुन सकेको छैन । ललितपुरकै लुभु मावि र विश्वमित्र मावि आमनेसामने छ । दुवैमा विद्यार्थी न्यून छ । विद्यार्थी न्यून हुनुमा स्थानीय समुदाय, शिक्षक र विद्यालय व्यवस्थापन समितिलाई दोष दिइन्छ । तर, यो तथ्यले सिस्टम को पनि दोष देखिन्छ । एउटै टोलमा दर्जनौं सामुदायिक विद्यालय छन् । आवश्यकभन्दा बढी शिक्षक खटाइएको छ । त्यस्तै विद्यार्थीको अनुपातमा शिक्षक दरबन्दी मिलाइएको छैन । दुई सय १८ विद्यार्थी रहेको आदर्श कन्या निकेतनमा ३० जना शिक्षकको दरबन्दी छ । सामाजिक र अंग्रेजीका शिक्षक दुई(दुई जना छन् । विज्ञान विषयको शिक्षक नै छैन । यसले पनि शिक्षक दरबन्दी भद्रगोल रहेको पुष्टि हुन्छ । कानुनमै सीमित शिक्षा नियमावली २०५९ को नियम ७७ को उपनियम १ मा सामुदायिक विद्यालयको प्रत्येक कक्षामा विद्यार्थी संख्या उपत्यकाभित्र ५०, तराईमा ४५ र हिमाली क्षेत्रमा ४० जना न्यूनतम हुनुपर्ने उल्लेख छ । नियमावलीमा उल्लेख भएबमोजिम विद्यार्थी नभए विद्यालय गाभ्न सकिने व्यवस्था छ । काठमाडौं उपत्यका, पहाड, हिमाल र तराईमा न्यून विद्यार्थी भएको विद्यालय र शिक्षक व्यवस्थापन गर्न एउटै आधार तय गर्नु हुँदैन । कम विद्यार्थी भए पनि अर्को विद्यालय पुग्न आधा घण्टाभन्दा बढी समय लाग्छ भने गाभ्नु हुँदैन । सुगम क्षेत्रमा विद्यालय व्यवस्थापन गर्दा नक्सांकन गर्न जरुरी छ । शिक्षकहरूले अन्यत्र व्यवस्थापन गरिदिन अघिल्लो शिक्षामन्त्री गिरिराजमणि पोखरेललाई हारगुहार पनि गरे । शिक्षक व्यवस्थापन गर्न उनी लागिपरेका पनि थिए । प्राथमिक तहको शिक्षक दरबन्दी प्रक्रिया अघि बढाउने क्रममा उनी मन्त्रीबाट हटे । न्यून विद्यार्थी भएको सुगम क्षेत्रमा नक्सांकन गरेर विद्यालय मर्ज गरेर शिक्षक व्यवस्थापन गर्नुपर्ने हुन्छ, पोखरेलले भने, हिमाली भेगमा आवासीय विद्यालय खोलेर व्यवस्थापन गर्न सकिन्छ । हिमाली भेगमा छरिएको विद्यालयको सट्टा खाने, बस्नेसहितको सुविधा दिएर सबैलाई पायक पर्ने ठाउँमा आवासीय विद्यालय खोल्नुपर्ने उनले बताए । यस्तो व्यवस्था गर्न सके भइरहेका शिक्षकलाई अन्यत्र व्यवस्थापन गरेर हिमाली क्षेत्रमा अहिले गरेकै लगानीमा आवासीय विद्यालय खोल्न सकिन्छ । न्यून विद्यार्थी भएको विद्यालयका शिक्षकले सिकेको ज्ञान र सीपसमेत सदुपयोग हुन नसकेको पोखरेलले बताए । शिक्षण साधना हो । ऊसँग भएको पेसागत ज्ञान र सीप प्रयोग गर्न सकिएन भने मन्द विष हुन्छ, उनले भने, यो राज्यका लागि घाटा हो ।"
नयाँ वर्षको सुरुमै आतंकवादी आक्रमण,"इस्तानबुल आतंकवादी समूहले नयाँ वर्ष २०१७ सुरु भएलगत्तै शान्ति खल्वल्याएका छन् । टर्कीको इस्तानबुलस्थित नाइट क्लबमा शनिबार राति भएको आतंकवादी आक्रमणमा ३९ जनाको मृत्यु भएको छ । मृत्यु भएकामध्ये १५ विदेशी छन् । रैना नाइट क्लबमा नयाँ वर्ष मनाउन भेला भएकाहरूमाथि राति साढे एक बजे आक्रमण भएको थियो ।क्लबबाहिर सुरक्षामा खटिएका प्रहरी र एक सर्वसाधारणलाई हत्या गरी भित्र पसेका आक्रमणकारीले अन्धाधुन्ध गोली चलाएका थिए । आक्रमणका बेला उक्त क्लबमा ७ सय मानिस थिए । गोली प्रहारबाट बच्न केही मानिस पानीमा हामफालेका थिए । नाइट क्लबका ३ कर्मचारी पनि आक्रमणमा मारिएका छन् । आक्रमण एक्लो व्यक्तिले गराएको अनुमान छ । घाइते ६९ जनाको स्थानीय अस्पतालमा उपचार भइरहेको छ । तीमध्ये ४ जनाको स्थिति गम्भीर छ । टर्कीका राष्ट्रपति रेसेप ताय्यिप इर्दोगानले आक्रमणकारीले स्थिति अस्तव्यस्त बनाउने प्रयास गरेको बताए । यो अमानवीय र क्रूर आमहत्या हो, गृहमन्त्री सुलेमानले भने । सीसीटीभी फुटेजमा आक्रमणकारीले कालोकोट लगाएको देखिएको छ । सञ्चार माध्यमहरूले प्रत्यक्षदर्शीलाई उद्धृत गर्दै जनाएअनुसार आक्रमणकारीले अरबी भाषामा बोलेका थिए ।गृहमन्त्री सुलेमान सोयलुले आक्रमणकारी पत्ता लगाउन प्रहरीले विशेष कारबाही सुरु गरेको बताएका छन् । आक्रमणको जिम्मा आइतबार साँझसम्म कसैले लिएको छैन । सुरक्षा अधिकारीहरूले भने इस्लामिक स्टेट (आईएस) ले आक्रमण गराएको अनुमान गरेका छन् । टर्कीले चार महिनाअघि सिरियामा रहेका आईएस र कुर्दिस समूहविरुद्ध स्थल कारबाही थालेको थियो । आक्रमणको विश्व नेताहरूले भत्र्सना गरेका छन् । हवाईमा बिदा मनाइरहेका अमेरिकी राष्ट्रपति बराक ओबामाले घटनामा निर्दोषहरूको ज्यान गएकोमा दु:ख व्यक्त गर्दै टर्किस अधिकारीलाई आवश्यक सहयोग गर्न आफ्नो टिमलाई निर्देशन दिएका छन् ।रुसी राष्ट्रपति भ्लादिमिर पुटिनले यसलाई सर्वसाधारणको घृणित हत्या भन्दै भत्र्सना गरेका छन् । हालैका महिना शृंखलाबद्ध आतंकवादी आक्रमण हुन थालेपछि इस्तानबुलमा १७ हजार सुरक्षाकर्मीलाई उच्च सतर्कतामा राखिएको थियो । अधिकांश आक्रमण आईएस र कुर्दिस लडाकुले गराएका छन् । दुई साताअघि बिदामा रहेका एक टर्किस प्रहरीले टर्कीका लागि रुसी राजदूत आन्द्रेई कार्लोभको हत्या गरेका थिए । हत्यालगत्तै आक्रमणकारीले सिरियाको अलेप्पोमा गरिएको कारबाहीमा रुसी संलग्नताविरुद्ध नारा लगाएको थियो ।"
सहमतिको अन्तिम प्रयास,"काठमाडौं संविधान संशोधन विधेयकका कारण चुलिएको सत्ता र विपक्षीबीचको धु्रवीकरण रोक्न दुवैतर्फका नेता अनौपचारिक छलफलमा सक्रिय भएका छन् । सोमबार संसद् बैठक रहेकाले त्यसअघि नै कुनै विकल्पमा सहमति जुटाउन सकिन्छ कि भन्नेमा नेताहरूको सक्रियता बढेको हो । पहिलो र दोस्रो तहका नेताहरूले आआफ्नो ढंगले सहमतिको पहल गरे पनि आइतबारसम्म सहमतिको विन्दु भनेभेटिएको छैन । मधेसी मोर्चाले साथ दिने भएपछि सत्तापक्षले जसरी पनि विधेयक संसद्मा पेस गर्ने निर्णय शनिबार गरेको थियो । सत्तापक्षको निर्णयपछि त्यसलाई कसरी रोक्ने भन्नेमा विपक्षी गठबन्धनले पनि तयारी गरिरहेको छ । आआफ्नो तयारीलाई अघि बढाउँदै उनीहरूले सहमतिको प्रयास पनि गरिरहेका छन् । प्रधानमन्त्री पुष्पकमल दाहाल र प्रमुख प्रतिपक्षी एमालेका अध्यक्ष केपी ओलीबीच आइतबार कुराकानी भएको छ । दुई नेताबीच राजधानीमा गोप्य भेट भएको हो । त्यहाँ उनीहरूले के विकल्पमा छलफल चलाए भन्नेबारे दुवै पक्षले बाहिर ल्याउन चाहेका छैनन् । माओवादी केन्द्रकी प्रवक्ता पम्फा भुसालले सोमबारै संशोधन विधेयक पेस गर्न प्रधानमन्त्रीले अन्तिम प्रयास गरिरहेको बताएकी छन् । प्रमुख प्रतिपक्षी एमालेको समेत संशोधन प्रस्तावमा स्वामित्व हासिल गर्न दाहालले कोसिस गरिरहेको उनले बताइन् । भोलि संशोधन प्रस्ताव कुनै पनि हालतमा अघि बढ्छ, त्यसका लागि प्रधानमन्त्रीले हिजो र आज दिनभरि अन्तिम प्रयास गरिरहनुभएको छ, भुसालले भनिन्, हामी एमालेलाई यो प्रक्रियामा बाहिर राख्न चाहँदैनौं ।कांग्रेस सभापति शेरबहादुर देउवासँग एमाले उपाध्यक्ष भीम रावलले आइतबारै भेटेर गतिरोध निकासबारे कुराकानी गरेका छन् । संविधान कार्यान्वयन गर्दै चुनावमा जानका लागि मुख्य दलहरूबीचको समझदारी चाहिने र त्यसका लागि सत्तापक्ष जिम्मेवार ढंगले अघि जाने गरी वातावरण बनाउनुपर्ने विषयमा रावलले देउवासँग कुराकानी गरेका थिए । कांग्रेस नेता एवं उपप्रधान तथा गृहमन्त्री विमलेन्द्र निधिले संविधान संशोधन विधेयक सोमबारकै बैठकमा टेबुल हुन सक्ने बताए । सरकारको मुख्य कर्तव्य नै संसद्लाई बिजनेस दिनु हो । संसद्मा दर्ता भएको संविधान संशोधन र निर्वाचनसँग जोडिएका विधेयकहरू टेबुल गर्ने हाम्रो तयारी छ, निधिले भने, सभामुखले के गर्नुहुन्छ थाहा छैन । तर सरकार यो विधेयक अघि बढाउन चाहन्छ । उनले विधेयक संसद्मा पेस भएपछि स्थानीय निर्वाचनको मिति घोषणा हुने बताए । प्रमुख प्रतिपक्षी एमालेले संविधान संशोधन विधेयक अघि बढाउन खोजे त्यसलाई जसरी पनि संसद्मा रोक्ने तयारी गरेको छ । प्रदेशको सीमा हेरफेरसम्बन्धी प्रस्ताव छलफलका लागि योग्य नहुने भन्दै सत्तापक्ष पछि हट्नुपर्ने अडान नै एमालेले आइतबारसम्म राखिरहेको छ । सीमा हेरफेर गर्ने कुरा संविधानको किटानी व्यवस्थाभन्दा विपरीत छ, त्यसैले यसलाई कुनै हालतमा संसद्मा टेबल हुन नदिने हाम्रो प्रयास रहन्छ, हामीले यसो भन्दाभन्दै सत्तापक्षले कसरी टेबल गर्दो रहेछ एमालेले हेर्छ, एमाले महासचिव ईश्वर पोखरेलले सत्तापक्षलाई चुनौती दिँदै भने, एक पटक असंवैधानिक कुरालाई प्रवेश गर्न दिइयो भने पटकपटक यस्ता कुरा संसद्मा आउन सक्छन् । यथास्थितिमा संशोधन प्रस्ताव अघि बढाउन नदिने भन्दै शनिबार एमाले अध्यक्ष केपी ओलीले अपिल नै जारी गरेका थिए । अपिलमा ओलीले संविधानको धारा २७४ (४) र २९६ को किटानी व्यवस्थालाई उल्लंघन गर्दै अगाडि सारिएको प्रस्तावले संविधानको ठाडो उल्लंघन गरेको उल्लेख गरेका थिए ।मिलेर बसेको नेपाली समाजमा विभिन्न नाममा विद्वेष ल्याउने र किस्ताकिस्तामा तराई र पहाडहिमाललाई विभाजित गरेर तथाकथित दुई राष्ट्रियता को मान्यता स्थापित गर्ने दुराशय लुकेको छ, अध्यक्ष ओलीको अपिलमा छ, बहुसंख्यक जनताले बोल्ने मातृभाषाहरू मात्रै सरकारी कामकाजका भाषा बन्न सक्ने स्पष्ट संवैधानिक व्यवस्थालाई लत्याएर छद्म ढंगले मातृभाषाहरूलाई घात गर्न खोजिएको छ । सत्तापक्षले सोमबारको बैठकमा जबर्जस्ती प्रस्ताव अघि बढाउन खोजे त्यसमा विपक्षीहरूले रोस्टम घेराउसम्म गर्ने तयारी गरेका छन् । कांग्रेसका मुख्य सचेतक चीनकाजी श्रेष्ठले अवरोधका बीच पनि संसद् चलाउनुपर्ने बताए । अबको केही दिनभित्र स्थानीय निर्वाचनको मिति घोषणा गर्न सकिएन भने निर्वाचन नहुने परिस्थिति बन्न सक्छ, त्यसलाई केन्द्रमा राखेर भए पनि संसद् चलाउनुपर्छ, श्रेष्ठले भने । कांग्रेस नेता एवं भौतिक पूर्वाधार तथा यातायातमन्त्री रमेश लेखकले पनि सोमबारकै बैठकमा संविधान संशोधनको विधेयक पेस गरिने दाबी गरे । एमालेको अवरोधका कारण निर्वाचन टर्ने खतरा अल्याउँदै लेखकले भने, अब जसरी पनि विधेयकलाई संसद्मा लगेर निर्वाचनतिर मुलुकलाई लैजानुपर्छ । सभामुखले खेल्ने भूमिकाअनुसार पनि सोमबार कसरी प्रस्तुत हुने भन्ने रणनीति बनाउने विपक्षीहरूले जनाएका छन् । विपक्षीहरूले अहिलेसम्म सिटमा उभिएर मात्र विरोध गर्दै आएका छन् ।"
संशोधनविरुद्धको मुद्दा हेर्दाहेर्दै मा,"काठमाडौं सर्वोच्च अदालतले संविधान संशोधन प्रस्तावविरुद्ध परेको रिटमाथि निरन्तर सुनुवाइ गर्ने भएको छ । प्रधानन्यायाधीश सुशीला कार्की र न्यायाधीश ईश्वरप्रसाद खतिवडाको इजलासले संविधान संशोधनविरुद्ध अधिवक्ता टिकाध्वज खडकाले दायर गरेको रिटलाई हेर्दाहेर्दै राख्न आदेश दिएको हो । संविधानको मूल मर्म नै संघीयता भएको तथा त्यसको कार्यान्वयनका लागि प्रदेश र स्थानीय तह क्रियाशील हुनुपर्ने दाबी गर्दै उनीहरूले हालको संसद्लाई प्रदेशको सीमा हेरफेरको अधिकार नभएको दाबी गरेका छन् । हालको रूपान्तरित संसद्ले निर्वाचन हुनुअघि त्यससँग जोडिएका र संक्रमण व्यवस्थाका कानुन मात्रै निर्माण गर्ने हैसियत राख्ने भएकाले संविधान संशोधन गर्ने अधिकार हालको संसद्लाई नभएको उनीहरूको तर्क छ । आइतबार रिट निवेदकका तर्फबाट बहस गर्दै वरिष्ठ अधिवक्ता शम्भु थापा र रविनारायण खनाल लगायतले निश्चित अधिकार मात्रै प्रयोग गर्ने हैसियतमा रहेको रूपान्तरित व्यवस्थापिका संसद्ले संविधान संशोधन गर्न नसक्ने जिकिर गरे । अधिवक्ताहरू रमेश बडाल, चन्द्रकान्त ज्ञवाली, टीकाराम भट्टराई, टीकाबहादुर हमाल र टीकाध्वज खड्काले प्रदेश सभाको क्षेत्राधिकार जोडिएको विषयमा व्यवस्थापिका संसद्ले संविधान संशोधन गर्न नसक्ने जिकिर गरे । संघीयताको प्रतिकूल हुने गरी दर्ता भएको संविधान संशोधनको प्रस्ताव हालको संविधानको मर्मविपरीत भएको उनीहरूको जिकिर थियो । संविधानको धारा २७४ को उपधारा ४ मा सघीय संसद्मा प्रस्तुत भएको संविधान संशोधन वा खारेज गर्ने विधेयक कुनै प्रदेशको सिमाना परिवर्तन वा अनुसूची६ ले प्रदेश सभालाई प्रदान गरेको अधिकारसँग सम्बन्धित विषयसग सम्बन्धित भए त्यस्तो विधेयक संघीय संसद्मा प्रस्तुत भएको ३० दिनभित्र सम्बन्धित सदनको सभामुख वा अध्यक्षले सहमतिका लागि प्रदेश सभामा पठाउनुपर्ने स्पष्ट व्यवस्था गरेको छ, रिट निवेदनमा भनिएको छ, त्यसको मर्म विपरीत प्रदेश सभा गठन नै नभएको अवस्थामा सीमा हेरफेरका लागि संशोधन प्रस्ताव दर्ता भयो ।रिटमा प्रदेश व्यवस्थापिकालाई संविधानले प्रदान गरेको अधिकार खोसेर सीमा हेरफेर गर्ने गरी संविधान संशोधन गर्ने क्षेत्राधिकार हालको व्यवस्थापिकासंसद्लाई नभएको अधिवक्ता खड्काले दाबी गरेका छन् । आफूसँग हुँदै नभएको अधिकार प्रयोग गरी असंवैधानिक ढंगले विपक्षीहरूले संविधान संशोधन गर्दा मुलुकमा द्वन्द्व, अराजकता र राजनीतिक अस्थिरता बढ्ने दाबी रिटमा छ ।संविधानमा देवनागरी नेपाली कामकाजको भाषा हुने व्यवस्था छ । संशोधन प्रस्तावले भाषा आयोगले नेपालमा बोलिने सबैलाई भाषालाई अनुसूचीमा राखेर कामकाजी भाषाको मान्यता दिने व्यवस्था गरेको छ । यो प्रावधान व्यावहारिक रूपमा सम्भव नहुने भन्दै रिटका तर्फबाट बहस गर्ने कानुन व्यवसायीहरूले त्यसको समेत औचित्य नरहेको जिकिर गरे । भारतमा बोलीचालीको मान्यता पाएको १ हजार ६ सय २३ भाषा रहेकोमा ३९ भाषालाई मात्रै कामकाजीको मान्यता दिइएको विवरण पेस गर्दै उनीहरूले नेपालको हकमा हिन्दी भाषालाई कामकाजी भाषाको मान्यता दिन घुमाउरो पारामा संशोधन प्रस्ताव पेस भएको दाबी गरे ।"
छैन नागरिकता त्याग्नेको विवरण,"काठमाडौं आजसम्म ठ्याक्कै कति जनाले नेपाली नागरिकता त्याग गरे ? गृह मन्त्रालयसँग यसको यकिन तथ्यांक छैन । होस् पनि कसरी । देशैभरिका जिल्ला प्रशासन कार्यालयहरूले पठाउने मासिक रिपोर्टमा अन्य धेरै विषयवस्तु समेटिए पनि नागरिकता कतिले त्यागे भन्ने विवरण कि त पठाइँदैन अथवा पठाइए पनि पूर्ण विवरण हुँदैन । मन्त्रालयको नागरिकता फाँटका उपसचिव सागरमणि पाठक यसको तथ्यांक गृहकै ईगर्भनेन्स शाखाले राख्नुपर्ने बताउँछन् । ईगर्भनेन्स शाखाले जिल्ला प्रशासन कार्यालयहरूले गरेको कामकारबाहीको विद्युतीय सूचना संग्रह गर्ने र केन्द्रीय रूपबाटै त्यसको निगरानी गर्ने गर्छ । यो शाखाका प्रमुख श्रवण पोख्रेलले पनि यसको ठ्याक्कै उत्तर भन्न नसकिने बताए । कुन जिल्ला प्रशासन कार्यालय (जिप्रका) ले कति नागरिकता वितरण गर्यो भन्ने दैनिक विवरण भने हामीसँग हुन्छ, उनले भने, जिप्रकाले अनलाइन सिस्टममै गएर तथ्य तथ्यांक भर्छन् जसको मोनिटर केन्द्रबाट हामीले गरिरहेका हुन्छौं ।उनले अनलाइन सिस्टममा रहेको फारममा नागरिकता त्याग्नेहरूको विवरण राख्न मिल्ने बताए । उनका अनुसार गृहले जिप्रकाको कम्प्युटर शाखामा काम गर्ने कर्मचारीलाई यसबारे तालिम नै दिएर सिकाइसकेको छ । नागरिकता त्याग्नेका लागि फारममा रहेको डिजेबल भन्ने अप्सन क्लिक गर्न सकिन्छ, उनले भने, तर त्यो सिस्टम खासै उपयोग गरेको देखिँदैन । पोख्रेलले गृह प्रशासनले नागरिकता त्याग गर्नेहरूको विवरण अहिलेसम्म नमागेको मात्रै बताएनन्, त्यस्तो एकीकृत जानकारी आफूहरूले अहिलेसम्म ननिकालेको पनि बताए ।त्यसो त जिल्ला प्रशासन कार्यालयहरूले प्रत्येक महिना गृहमा रिपोर्ट पठाउँछन् । त्यसमा नागरिकता त्याग्नेको पूर्ण विवरण भने समेटिने चलन छैन । उपसचिव पाठकले भने, सबैले पठाउनुपर्ने हो तर त्यसलाई अनिवार्य ठानेको पाइँदैन । उनले अबदेखि यस्ता तथ्यांक नियमित रूपमै जिप्रकाले पठाउनुपर्नेमा जोड दिँदै भने, त्यस्तो तथ्यांकका आधारमा कतिले नेपाली नागरिकता छाडे, कुन जिल्लाकाले छाडे र कुन देशको नागरिकता लिन छाडे भन्ने थाहा हुन्थ्यो ।त्यसो त नागरिकता त्याग्ने फरकफरक विधि र प्रक्रिया छन् । जस्तो कि, कतिपयले सम्बन्धित देशको नेपाली दूतावासमा नागरिकता त्यागको निवेदन दिन्छन् । त्यस्तो निवेदन दूतावासबाट कन्सुुलर शाखा पुग्छ र कन्सुलरले उक्त विवरण सम्बन्धित जिप्रकामा पठाउँछ र जिप्रका हुँदै त्यस्तो जानकारी गृहमा आउनुपर्ने हो । कतिपयले भने नागरिकता त्यागका लागि सोझै जिप्रकामा निवेदन दिने गर्छन् । त्यस्तै गृहको नागरिकता फाँटमा सोझै नागरिकता त्यागका लागि पनि निवेदन दिन सकिने व्यवस्था छ । नागरिकता त्यागको सरकारी पत्र सबै देशमा अनिवार्य छैन । पाठकका अनुसार त्यस्तो अवस्थामा नेपालीले अन्य देशको नागरिकता लिए पनि नेपालको नागरिकता त्यागेको औपचारिक जानकारी सरकारलाई नहुन सक्छ । नेपालको हकमा भने अन्य देशका नागरिकले नेपालको नागरिकता लिन चाहे वा त्यसका लागि योग्यता पुर्याए सम्बन्धित देशको नागरिकता त्यागेको सरकारी प्रमाण गृहले खोज्छ । जिल्ला प्रशासन कार्यालय काठमाडौंले पनि मासिक रूपमा नागरिकता त्याग गर्नेहरूको विवरण पठाएको देखिँदैन । जिप्रका काठमाडौंका सहायक प्रमुख जिल्ला अधिकारी गणेश भट्टले त्यस्तो गर्नुपर्ने भए पनि व्यवहारमा गरेको आफूलाई ख्याल नभएको बताए । नागरिकता फाँटका कर्मचारी धर्मराज काफ्लेले कात्तिकयता चार जनाले नागरिकता त्यागेको विवरण दिए । मूल रजिस्टरमा नागरिकता त्याग्नेको विवरण गनेर खोज्न त सकिन्छ तर त्यसको पूर्ण विवरण राख्ने गरेको देखिन्न, उनले भने । गृह प्रवक्ता बालकृष्ण पन्थीले नागरिकता लिनेको जस्तै त्याग्नेका लागि पनि अनलाइन फारम भर्ने व्यवस्था नगरेका कारण तथ्यांक अद्यावधिक नहुने समस्या रहेको बताए । कम्प्युटर प्रयोगका मामिलामा हामी संक्रमणकालीन अवस्थामा छौं, उनले भने, कतिसम्म भने कतिपय जिप्रकामा त दुईजना कम्प्युटर अपरेटरले मात्रै कम्प्युटर चलाउन जान्दछन् । पन्थीले जुनजुन जिल्लाले यो विवरण पठाएका छैनन्, त्यो पठाउन निर्देशन दिनुपर्ने भएको बताए ।"
राजदूत नियुक्तिमा ढिलाइ,"काठमाडौं परराष्ट्रमन्त्री प्रकाशशरण महत छिमेक सम्बन्धको विषयमा दैनिकजसो बोलिरहन्छन् । परराष्ट्र नीति, मन्त्रालय सुधार, छुट्टै परराष्ट्र ऐन बनाउनेजस्ता विषय पनि उनको प्राथमिकतामा छ । तर, लामो समयदेखि खाली रहेका दूतावासहरूमा राजदूत पठाउने विषयमा भने निर्णय हुन सकेको छैन । नेपालीको समस्या भोगिरहेका खाडीलगायत मुलुकमा नवप्रवेशी अधिकृतहरूले कार्यवाहक चलाइरहेका छन् । राजदूत नियुक्ति हुन नसक्दा दैनिक काममा समेत कठिनाइ आउने गरेको दूतावासका अधिकारीहरूले बताएका छन् । मुलुकको राजनीतिक अवस्था तरल रहेका बेला राजदूतको भूमिका अहम् हुने जानकारी रहँदारहँदै राजदूत नियुक्त नगर्नु आफंैमा आश्चर्यपूर्ण रहेको कार्यवाहक राजदूतहरूले बताएका छन् । राजदूत नहुँदा कूटनीतिक सम्बन्धमा समेत असर पर्ने परराष्ट्र अधिकारीहरू नै स्वीकार गर्छन् । राजदूत नभएको अवस्थामा दैनिक कार्य गर्नेबाहेक राजदूतभन्दा तल्लो तहको कर्मचारीबाट देशको प्रतिनिधित्व हुन सक्दैन ।राजदूत नियुक्ति हुन नसक्दा नेपालीको समस्या समाधान गर्ने काममा निकै ठूलो असर परेको छ । सरकारले दातृ मुलुकदेखि अत्यधिक समस्यामा पर्ने नेपाली रहेका खाडी मुलुकमा समेत राजदूत नियुक्त गर्न सकेको छैन । यस्तो विषयमा सरकार किन गम्भीर भएन भन्दै ती मुलुकका अधिकारीहरूले अनौपचारिक जिज्ञासा राख्न थालेका छन् । केही मुलुकका राजदूतले आन्तरिक कूटनीतिक जमघटमा नेपाली उच्च अधिकारीसित आन्तरिक राजनीतिको ओझेलमा किन दुईपक्षीय सम्बन्धलाई पारिन्छ भन्दै कुरा उठाउने गरेका छन् । राजदूत नियुक्ति सामान्य प्रक्रियामा हुने विषय भए पनि जटिलतामा किन लगिएको भन्दै प्रतिप्रश्नसमेत गर्ने गरेका छन्, परराष्ट्रका एक अधिकारीले भने । यसअघिका सरकारले नेपालमा रहेका कूटनीतिक समुदायसँग अन्तरक्रिया गरेर भए पनि सम्बन्धलाई इन्गेज गराइरहेको भए पनि अहिले त्यस्तो कुनै काम भएको छैन । युरोपेली राजदूत, खाडीका राजदूत तथा सार्क मुलुकका राजदूतहरूको अनौपचारिक जमघटमा नेपालले राजदूत नियुक्ति नगरेको विषय उठ्ने गरेको छ । राजदूत जस्तो सामान्य पदमा नियुक्ति गर्न नसकेको देखिनु गम्भीर हो, एक कूटनीतिज्ञले भने, नेपालका राजनीतिक दलहरू सधैं हाँसीखुसी देखिन्छन् तर मुलुकको हितका विषयमा कुरा गर्ने समयमा भने किन मिल्दैनन् ? सुन्दा सामान्य लाग्ने, तर हरेक कूटनीतिक जमघटमा यस्तो छलफल हुनुले मुलुकको अस्वाभाविकता झल्कन्छ । प्रधानमन्त्री कार्यालय स्रोतका अनुसार कतिपयले प्रधानमन्त्रीसँग, उपप्रधानमन्त्री तथा परराष्ट्रमन्त्री महत, परराष्ट्र सचिव शंकरदास बैरागी, प्रधानमन्त्रीका अन्य निकटस्थहरूसँग समेत जिज्ञासा राख्दै आफ्नो मुलुकमा राजदूत नियुक्ति नगरेकोमा दु:खसमेत व्यक्त गर्न थालेका छन् । उनीहरूले सम्बन्ध रेसिप्रोकल हुन्छ भन्दै ख्याल गर्नसमेत सुझाएका छन् । लामो समय राजदूत खाली राख्दा उनीहरूले पनि यहाँको मिसन घटुवा गर्न सक्ने अवस्था रहन्छ, परराष्ट्र अधिकारीले भने, अनि हाम्रो कूटनीति राम्रो भएन भनेर हुन्छ ? कूटनीतिक उपस्थितिको अर्थ नबुझ्ने र बिग्रेपछि हतारो गर्ने अवस्थामा कतिपय दुईपक्षीय सम्बन्ध चलेको छ । दूतावास नै नखोलेको भए हुने तर खोलेपछि त्यसलाई राजदूतविहीन बनाउन नहुने परराष्ट्र अधिकारीहरू बताउँछन् । धेरै मुलकुका दूतावास राख्नुभन्दा थोरै दूतावास तर चुस्त र सुविधा सम्पन्न राख्न राम्रो हुने सुझावसमेत आउन थालेका छन् । कर्मचारीले नियमित काम गरे पनि सिंगो मुलुकलाई प्रतिनिधित्व गर्न राजदूत नै चाहिन्छ, परराष्ट्र सचिव शंकरदास बैरागीले भने, राजदूतले मात्र गर्न सक्ने निर्णयहरू धेरै हुन्छन्, नियुक्तिको विषयमा छलफल भइरहेको छ । अब होला । राजदूत नहुँदा उच्चस्तरीय भ्रमणसँगै महत्त्वपूर्ण निर्णय गर्न समस्या पर्ने गर्छ । सबै काम मन्त्रालयको निर्णयमा भर पर्नुपर्छ । राजदूत नियुक्तिको तयारी सरकारले गरिरहेको जानकारी परराष्ट्रमन्त्री महतले दिँदै आएका छन् । मुुलुकको पछिल्लो अवस्थाको कारण केही पर सरेको हो । दूतावासहरू लामो समय खाली राख्ने मनसाय सरकारको छैन, उनले भने । तर, सरकार बनेको ५ महिना कटिसक्दासमेत नियुक्त गर्न नसकेको अवस्थामा उनको धारणा पत्याउन सक्ने स्थान छैन । सुशील कोइराला नेतृत्व सरकारले लामो समय राजदूत नियुक्ति गर्न नसके पनि करिअरबाट छ र भागबन्डाको दुई गरी आठ राजदूत नियुक्त गरेको थियो । त्यसपछि बनेको केपी ओली नेतृत्व सरकारले सबै स्थानमा राजदूत नियुक्तिको सिफारिस गरेको थियो । तर, नियुक्ति प्रक्रिया अघि नबढदै सरकार परिवर्तनले राजदूत नियुक्तिको सिफारिस विवादमा पर्यो । वर्तमान सरकारले करिअरका आठ जनाको नियुक्ति गर्यो । त्यसपछि चीन र भारतमा नयाँ सिफारिस गर्दै नियुक्ति गर्यो । अन्य खासगरी खाडी मुलुकमा भने त्यस्तो कुनै हतारो सरकारले गरेन । राजदूत नभएको त्यही खाडी मुलुकमा अवस्था बुझन भन्दै परराष्ट्रमन्त्री महत भने त्यसतर्फ जान लागेका छन् । उनी दुई सातापछि त्यहाँ जाने गरी मन्त्रालयले तयारी गरिरहेको छ ।सरकारले राजदूत नियुक्तिलाई दलीय भागबन्डाको नाममा लम्ब्याएर समस्या जटिल बनाउँदै लगेको अधिकारीहरू बताउँछन् । हाल १३ स्थानमा राजदूत नियुक्ति आवश्यक छ । नेपालीको उल्लेख्य संख्या रहेको कतार चार वर्षदेखि राजदूतविहीन छ । तीन वर्षदेखि श्रीलंका, दुई वर्ष साउदी अरेबिया र गत वर्षदेखि बंगलादेश, जापान, यूएई, अस्ट्रेलिया, दक्षिण कोरिया, म्यानमार, इजरायल र डेनमार्क खाली छन् । दुई वर्षअघि राजदूत स्तर बनाइएको नयाँ दूतावास ओमान र बहराइन पनि राजदूतविहीन छन् ।"
चार जनाविरुद्ध भ्रष्टाचार मुद्दा,"काठमाडौं अख्तियार दुरुपयोग अनुसन्धान आयोगले जिल्ला जनस्वास्थ्य कार्यालय पर्साका तत्कालीन प्रमुख इन्द्रप्रसाद यादवसहित चार जनाविरुद्ध भ्रष्टाचार मुद्दा दायर गरेको छ । विशेष अदालतमा आइतबार दायर मुद्दामा यादवका अतिरिक्त भण्डार शाखा प्रमुख राजेश्वरप्रसाद बौरिया, बिर्ता उपस्वास्थ्य चौकीका इञ्चार्ज श्रीराम साह र झौवागुठी उपस्वास्थ्य चौकीका इञ्चार्ज सोनालालप्रसाद चौरसियाविरुद्ध भ्रष्टाचार गरेको अभियोग लगाइएको छ । आयोगका सहायक प्रवक्ता खगेन्द्रप्रसाद रिजालका अनुसार उनीहरूले आपसी मिलेमतोमा विभिन्न मेडिकल हल, फार्मेसीको नाममा भुक्तानी गराउने कार्यमा नक्कली बिल भर्पाइ प्रतिवेदन दाखिला गरेको पाइएकाले मुद्दा दायर गरिएको हो । खरिद नगरेको बिल बिजक जारी गरेको र ती बिलसमेत सम्बिन्धत स्थानमा नबुझाएको देखिन आएकाले बिगोसमेत असुलउपर गरी कानुनअनुसार कारबाहीको माग गर्दै मुद्दा दर्ता गरिएको अख्तियारले जनाएको छ ।"
अवैध असुली रोक्न पत्राचार,"काठमाडौं मलेसियाले माइग्राम्सका लागि कामदारबाट रकम उठाइएको विषयमा जिम्मेवारी नलिएपछि परराष्ट्र मन्त्रालयले संलग्न व्यक्ति या संस्थालाई कारबाही गरी हालसम्म संकलन भएको रकम असुल गर्न गृह मन्त्रालयलाई पत्राचार गरेको छ । गत मे १ देखि मलेसिया जाने कामदारले माइग्राम्सबापत जनही ३० डलर बुझाउँदै आएका छन् । मलेसियाले एकतर्फी रूपमा विभिन्न शीर्षकमा प्रतिकामदार १७ हजार ७ सय रुपैयाँ असुल गरेपछि नेपालले आपत्ति जनाएको थियो । मलेसिया जाने कामदारले विभिन्न शीर्षकमा रकम उठाइए पनि नेपालसँग सम्झौता भएको छैन, परराष्ट्रमन्त्री प्रकाशशरण महतले कान्तिपुरसँग भने, यस विषयमा दूतावासमार्फत मलेसियासँग बुझन लगाउँदा तीनवटा शीर्षकको मात्रै जिम्मेवारी लियो । माइग्राम्सको विषयमा जिम्मा लिएको छैन ।मलेसियाले माइग्राम्सको विषयमा जिम्मेवारी नलिएपछि तत्काल यो कार्य रोकी कारबाही गर्न गृहलाई पत्राचार भइसकेको महतले बताए । गृह, परराष्ट्र र श्रम मन्त्रालयका सचिवलाई राखेर यसबारे तत्काल कारबाही अगाडि बढाउन भनिसकेको छु, उनले भने, कामदारसँग अवैध रूपमा रकम उठाइरहेको देखियो । यसमा संलग्न व्यक्तिलाई कारबाही हुनुपर्छ । मलेसिया जाने कामदारले माइग्राम्सबापत ३० डलर बुझाएपछि मात्रै बायोमेडिकल गर्न पाउने व्यवस्था छ । मलेसियास्थित बेस्टिनेट एसडीएन बीएचडी कम्पनीको मे बैंकमा रहेको खातामा पैसा जम्मा गरेपछि मात्रै बायोमेडिकल गर्ने बाटो खुल्छ । हामी कामदारसँग रकम लिई हुन्डीमार्फत मे बैंकमा रकम जम्मा गर्न बाध्य छौं, एक व्यवसायीले कान्तिपुरसित भने, सुरुदेखि नै अवैध रूपमा कामदारसँग रकम असुल गरिरहेको छ भन्दा कसैले हाम्रो कुरा सुनुवाइ गरेनन् । माइग्राम्सलाई किन पैसा बुझाउनुपर्छ भन्ने विषय व्यवसायी र कामदारलाई थाहा छैन । ३० डलर नबुझाएसम्म बायोमेडिकल गर्न पाइँदैन भन्ने मात्र थाहा छ, ती व्यवसायीले भने, बायोमेडिकलबापत फेरि छुट्टै ४५ सय रुपैयाँ बुझाउनुपर्छ । परराष्ट्रमन्त्री महतले अवैध रूपमा भइरहेको अनियमितता रोक्न आफ्नातर्फबाट पहल थालेको बताए । छानबिनका लागि गृहले थालेको प्रक्रियाबारे थप अपडेट लिनेछु, उनले भने, विदेश जाने कामदारलाई जथाभावी रकम लिन दिन्नँ । महतले मलेसियाले लिइरहेको थप शुल्कलाई रोक्न उच्च तहमा प्रक्रिया अगाडि बढाइसकेको बताए ।"
मोसो दल्नेसँग बयान,काठमाडौं सर्वोच्च अदालतले अख्तियारका निलम्बित प्रमुख लोकमानसिंह कार्कीमाथि मोसो दल्ने विप्लब नेतृत्वको माओवादीका दुई कार्यकर्तासँग बयान लिएको छ । अदालत परिसरभित्र हूलहुज्जत गरी अवहेलना गरेको आरोपमा सर्वोच्च प्रशासनले तयार पारेको प्रतिवेदनका आधारमा प्रबल भनिने प्रकाश शाही र चन्द्रबहादुर बुढालाई प्रतिवादी बनाइएर मुद्दा दायर गरिएको थियो । दुवै जनासँग बयान लिइएको सर्वोच्चले जनाएको छ । मुद्दा प्रधानन्यायाधीश सुशीला कार्की र न्यायाधीश ईश्वरप्रसाद खतिवडाको इजलासमा पेसी तोकिएको थियो ।
दूतावासका लागि जग्गा किन्न आग्रह,अस्ट्रेलिया अस्ट्रेलिया भ्रमणमा रहेका दुई सांसदलाई यहाँका नेपालीले नेपाली दूतावासका लागि जग्गा खरिद गर्ने प्रक्रिया तत्काल टुंग्याउन सहयोग गर्न आग्रह गरेका छन् । सांसदहरू प्रभु साह र नरेन्द्र साह कलवारसँग सिड्नीमा एनआरएनएले आइतबार आयोजना गरेको अन्तक्र्रियामा यहाँका अगुवाहरूले नेपाली समुदाय बढिरहेको अवस्थामा आफ्नै दूतावासको जग्गा र घरको आवश्यकता औंल्याएका थिए । संसदको श्रम तथा अन्तर्राष्ट्रिय सम्बन्ध समितिका सभापतिसमेत रहेका सांसद साहले दूतावासका लागि जग्गा खरिद प्रक्रिया अघि बढेको बताएका थिए ।
बेलायतमा नेपालीको तथ्यांकसंकलन गरिँदै,"लन्डन लन्डनस्थित नेपाली दूतावासले संयुक्त अधिराज्य र यस राजदूतावासका लागि तोकिएका मुलुकहरू आयरल्यान्ड, आइसल्यान्ड र माल्टामा रहेका गैरआवासीय नेपालीको तथ्यांक संकलन आइतबार सुरु गरेको छ । दूतावासले नेपाली र गैरआवासीय नेपालीलाई फारममा आफ्नो र परिवारका सदस्यको छुट्टाछुट्टै विवरण भरी इमेल वा फयाक्समार्फत पठाउन भनेको छ ।"
भूकम्पपीडितलाई अझै सकस,"भक्तपुर २०७२ वैशाखको भूकम्पले भक्तपुर ६, इनाचोका सुनील याकामीको चारतले घर भत्कियो । उनको ४ जनाको परिवार इनाचो झटिलास्थित अस्थायी शिविरमा बसिरहेको छ । उपत्यकामा ३ दिनदेखि बढेको चिसोले शिविरको बसाइ सकसपूर्ण बन्दै गएको उनले बताए । टेन्टभित्र आगो बाल्न पनि मिल्दैन, चिसो बढेको छ, उनले भने, टेन्टको बसाइ कष्टकर छ । गत वर्ष जसोतसो चिसो काटयौं । उपत्यकामा बढेको चिसोले भूकम्पपीडितको जनजीवन प्रभावित भएको उनले बताए ।भूकम्पपछिको डेढ वर्ष अनुदानको पखाईमा बसेका पीडितलाई सरकारले रमिते बनाएको उनीहरूको गुनासो छ । अनुदानका लागि लाभग्राही (भूकम्पपीडित) को सूचीमा नाम उल्लेख नभएको र अनुदान पाउने आशा मरेको भन्दै याकामीले चाँगुनारायणको झौखेलस्थित डेढ रोपनी जग्गा बेचेर क्षतिग्रस्त घर पुनर्निर्माण थालेको बताए । क्षतिग्रस्त घरको पुनर्निर्माण थाले पनि यो हिउँद सकसपूर्ण हुने उनले बताए ।भक्तपुर १०, व्यासीकी विष्णुश्वरी सुवालको परिवार पनि डेढ वर्षयता टहरोमै बसिरहेको छ । वैशाखजेठको गर्मी, वर्षा अस्थायी टेन्टमै कटाएकी सुवाललाई जाडो महिना सुरु भएलगत्तै चिसोले च्यापेको छ । रातभर टेन्टको चिसोले शरीर सुन्निएको छ, उनले भनिन्, रातभर टेन्टबाट शीत चुहिन्छ अर्को विकल्प छैन । शीतले कपडा नै भिज्छ ।भूकम्पपीडित बसिरहेको अस्थायी टेन्टका बालबालिका, वृद्धवृद्धालाई चिसोले निमोनियाँ, दम, रुघाखोकी, छाती दुख्ने, जीउ काप्ने समस्या देखिएको उनीहरूको गुनासो छ । रातभर पानी परेजस्तै शीत चुहिन्छ, चिसोले ८ महिने नातिलाई निमोनियाँ भएको छ, व्यासीकै दिलमाया सितिखुले भनिन्, आफूलाई रुघाखोकी र छाती दुख्ने समस्याले सताएको छ, चिसोले परिवारै बिरामी पर्न थालेको छ ।टेन्टमा खप्नै नसक्ने चिसो बढेको पीडितहरूको गुनासो छ । टेन्टमा बस्न नसक्ने गरी गर्मी पनि काटियो, हिलाम्य दिन पनि बिताइयो, भक्तपुर २, लिवालीकी धनेश्वरी प्रजापतिले भनिन्, जाडो कटाउन मुस्किल छ, वृद्धवृद्धा र बालबालिकालाई जोगाउनै गाह्रो । आमा दमको रोगी हुनुहुन्छ, जति गर्मी पनि खप्न सकिन्छ तर, जाडोमा जोगाउनै कठिन छ ।भक्तपुरमा गोलमढी, लिवाली गणेश, इनाचो झटिला, वनकिवा, ख्वप, भक्तपुर १५१७ स्थित नपुखु, तेखापुखु, देकोचा (ख्वप कलेज), सानो व्यासी, पद्म उमामावि, डम्पिङ साइट भेलुखेल, कुमारी मन्दिर भेलुखेल, मंगलाछें, विद्यार्थी निकेतन, तारा, जनसेवा प्रावि, तालाको गणेश, अरनिको सभा भवन गरी १८ अस्थायी शिविरमा ३ सय ६७ परिवारका १३ सय ८३ भूकम्पपीडित बसिरहेको महानगरीय प्रहरी परिसर भक्तपुरको तथ्यांकमा छ ।"
उच्च पहाडी भेगमा हिमपात,"मौसममा आएको परिवर्तनले मुलुकका उच्च पहाडी भेगमा हिमपात भएको छ । टहरामा बसोबास गर्दै आएका भूकम्पपीडितहरू चिसो बढेसँगै बढी प्रभावित भएका छन् । हिमाली भेगका कृषक भने समयमै हिउँ परेकाले खुसी देखिन्छन् । गोरखा हिमालपारिका गाविसमा शनिबार रातिबाट हिमपात भएको छ । आइतबार अपराह्न पानी परेपछि हिउँ थपिन थालेको स्थानीयवासीले बताएका छन् । हिमपातले स्थानीय खुसी छन् । २०७२ वैशाखको भूकम्पको केन्द्रबिन्दु बारपाकसँगै लाप्राक र गुम्दालगायत अति प्रभावित क्षेत्रमा भने असिनापानी परेर चिसो बढेको छ । चीनको तिब्ततसँग सीमा जोडिएको सामागाउँमा एक फिट हिउँ जमेको त्यहाँ पुगेका चलचित्रकर्मी खिलबहादुर गुरुङले फोनमा बताए । रातिबाट हिउँ परेपछि मान्छेहरू घरबाहिर निस्केका छैनन्, उनले भने, छानामा परेको हिउँ पन्छाउँदै आगो तापेर बसेका छौं । चुमभ्यालीअन्तर्गत छेकम्पारमा पनि हिमपात भएको स्थानीयले बताए । चिसो बढेको कारण टेलिफोनले राम्रो काम गर्न सकेको छैन । हिउँ परेपछि अन्नबाली सप्रने र जमिनलाई आवश्यक पानीको मात्रा पुग्ने भन्दै स्थानीयवासी खुसी भएका हुन् । असिना परेपछि बारपाकको बस्ती नजिकैको डाँडाकाडाँमा हिमपात भएको स्थानीय पुरबहादुर घलेले बताए । घाम लागेको छैन, निकै जाडो भएको छ, उनले भने, मौसम खुलेन भने बस्तीसम्मै हिउँ जम्न सक्छ । सिर्दिबास माथिका गाविस र बारपाकको विद्यालयमा समेत जाडो बिदा भएको छ । भूकम्पपीडितका टहरामा शीत चुहिएर ओछ्यान नै भिजेको घ्याच्चोकका धनजित गुरुङले बताए । पोखरा संवाददाताका अनुसार कास्कीका उच्च लेकाली क्षेत्रमा आइतबार वर्षासँगै हिमपात भएको छ ।देवता खुसी भएमुस्ताङ थकालीले मनाउने १२ वर्षे ल्हफेव मेलामा हिउँ परेको छ । देवता खुसी भएर यसपालि छिटो हिउँ परेको थकाली अगुवाहरूको विश्वास छ ।थाकखोलास्थित कोबाङ गाविसको लार्जुङमा १२ वर्षमा मेला लाग्दै आएको छ । शुक्रबारदेखि सुरु मेला १७ दिनसम्म लाग्नेछ । ल्हफेव अर्थात देवता निकाल्ने मेलामा शुभसंकेत मिल्ने जनविश्वास छ । यही शुभ संकेतअनुसार खेतीपातीका लागि आइतबार हिउँ परेको हुन सक्ने थकाली अगुवाले बताए ।यसपालि अचम्म भो, देवता खुसी भएर छिट्टै हिउँ पारिदिनुभो, मेला व्यवस्थापन आर्थिक समितिका संयोजक अशोक गौचनले भने, पहिलेका मेलामा हप्तादस दिनपछि मात्र हिउँ पथ्र्यो । हिउँ पर्नु मुस्ताङवासीका लागि ठूलो खुसी भएको उनले बताए । हिउँ परेपछि पर्यटकहरू खुसी देखिएका छन् । आन्तरिक पर्यटकहरू समूह समूहमा हिउँ खेलेर रमाइलो गरेका छन् । हामीले जोमसोम नपुग्दै हिउँ खेल्न पायौं, पोखराबाट पुगेका सुरेन्द्र बरालले भने, मेला हेर्न आएका हौं, हिउँ परेर रमाइलो भयो । स्थानीयका अनुसार विगत वर्षका तुलनामा यसपटक मुस्ताङमा छिटो हिमपात भएको हो । मनाङमा यो वर्ष पहिलोपटकलमजुङ हिमाली जिल्ला मनाङमा यो वर्ष पहिलो हिमपात भएको छ । आइतबार सदरमुकाम चामे वरपर अन्य ठाउँको तुलनामा धेरै हिमपात भएको स्थानीयले बताए । माथिल्लो मनाङका ७ गाविसमा हिउँ कम परेको स्थानीयको भनाइ छ । तल्लो पिसाङका टसी डण्डुक घलेले माथिल्लो पिसाङ, तल्लो पिसाङ क्षेत्रमा हिमपात कम भएको बताए । पिसाङकै लुलु घलेले दिउँसो २ घण्टाजति हिउँ परेको बताए ।अन्नपूर्ण संरक्षण क्षेत्र आयोजना (एक्याप) मनाङका प्रमुख बाबुलाल तिरुवाका अनुसार माथिल्लो क्षेत्रको उच्च क्षेत्रमा हिमपात भए पनि बस्ती क्षेत्रमा भने कम मात्रामा हिउँ परेको छ । पर्यटक र स्थानीय हिउँ खेलेर रमाएका छन्, उनले भने । प्रमुख जिल्ला अधिकारी गञ्जबहादुर एमसीका अनुसार सदरमुकाम चामे क्षेत्रमा आइतबार दिउँसो १ बजेदेखि साँझ ५ बजेसम्म निरन्तर हिमपात भएको थियो । साँझ सवा ६ बजेतिरको तापक्रम माइनस ६ डिग्री सेल्सियस रहेको उनले बताए । यस्तै, लमजुङका उच्च क्षेत्रमा पनि हिमपात भएको स्थानीय बासिन्दाले बताएका छन् । त्रिभुवन विद्याश्रम मावि, भुजुङका प्रअ उच्च क्षेत्रमा हिमपात भएको बताउँछन् । काभ्रे ढुंखर्कको बेथानचोक नारायणस्थान र आसपास च्यासिंखर्क, महाकांलचौर भुग्देउ लगायतका स्थानमा आइतबार हिमपात भएको छ । बिहान पानी परेपछि दिउँसो १ बजेबाट हिमपात भएको थियो । उक्त स्थान समुद्री सतहबाट ३ हजार २१ मिटरको उचाइमा छ । हिउँ र असिनाधादिङ आइतबार अपराह्न उत्तरी भेकका ८ गाविसमा हिउँ र असिना परेको छ । उसत्यदेवी दार्खा, मार्पाक, गुम्दीसम्म बाक्लो असिना र रीगाउँ, झार्लाङ, तिप्लिङ, सेर्तुङ र लापामा हिमपात भएको प्रहरीले जनाएको छ । उत्तरी भेकको सबैभन्दा टाढाको युनिट सेर्तुङमा हिमपातले सञ्चार विच्छेद भएको र दार्खा वारिपारि सबै गाविसमा हिमपात भएको जिल्ला प्रहरीले जनाएको छ । यातायत अवरुद्ध दोलखा हिमाली र उच्च पहाडमा हिमपात भएपछि जनजीवन प्रभावित भएको छ । सदरमुकाम चरिकोटबाट नजिकको पर्यटकीय क्षेत्र कालिञ्चोकमा हिउँ परेपछि यातायात अवरुद्ध भएको छ । यातायात अबरुद्ध भएपछि पर्यटकहरू हिडेर आवतजावत गरिरहेका छन् । बस्ती हिउँले ढाकिएडोल्पा लामो समयको खडेरीपछि आइतबार डोल्पाका उच्च हिमाली बस्ती हिउँले ढाकिएका छन् । थाला, लोचा, तिप्ला, शहरतारा र लावन गाविसका विभिन्न बस्तीमा हिमपात भएको हो । माथिल्लो डोल्पाका सबै गाविसमा हिमपात भएको प्रहरीले जनाएको छ । हिमपातले माथिल्लो डोल्पाका विभिन्न गाउँबाट अर्को गाउँमा आउजाउ गर्न समस्या भएको छ । सञ्चार सेवा अवरुद्ध भएको छ ।ओखलढुंगा बाक्लो हिमपात परेपछि ओखलढुंगा र सोलुखुम्बुको लेकाली गाविस सेताम्मे भएका छन् । चिसो र हिउाको कारणले गर्दा जनजीवन प्रभावित भएको छ । विद्यालयहरूमा विद्यार्थी घटेका छन् । सर्वसाधारणको चहलपहल कम भएको छ ।"
९ रुपैयाँ पर्ने नुन ६० मा,"(कवाडी) बाजुरा कोल्टी बजारमै रहेको साल्ट ट्ेरडिङ कर्पोरेसन डिपोको गोदाममा भरिभराउ नुन छ । तर, हुम्ला र मुगुका विपन्न बासिन्दा भने कालोबजारीमा दोब्बर मूल्य तिर्न बाध्य छन् । घरमा नुन नभएर अलिनै खानुपर्ने अवस्था आएपछि मुगु ह्रयाङलु५ का केशव विक दिनभर पैदल हिँडेर बाजुरा पुगे । साल्ट ट्रेडिङको कोल्टी डिपोले उनलाई अर्को जिल्लाको बासिन्दा भन्दै नुन दिएन । रित्तै फर्किनुभन्दा डिपोसँगै रहेको पसलबाट २० रुपैयाँ प्रतिपोका नुन किनेर फर्किए । त्यो डिपोमा भने ९ रुपैयाँ मात्र पथ्र्यो । गाउँमा त्यही नुन पोकाको ६० रुपैयाँ पर्ने भएकाले चित्त बुझाउनुको विकल्प उनीसँग थिएन । २२ पोका नुन लिएर घर फर्कंदै गर्दा बाटामा भेटिएका केशवले दुखेसो गर्दै भने, गरिबले जहाँसुकै लुटिनुपर्ने रहेछ । दुई दिन हिँडेर पनि दोब्बर मूल्यमा नुन किन्नु परेको अवस्थाप्रति उनी खिन्न थिए । उता गाउँघरमै किनौं भने ६० नतिरी पाइँदैन, उनले भने ।हुम्लाका बासिन्दालाई मुगुभन्दा पनि सकस छ । श्रीनगर क्षेत्रका मैला, मदना, श्रीनगर, कालिका र जैर गाविसका बासिन्दा बाजुराको कोल्टीमै निर्भर छन् । यी गाविसका बासिन्दाले कोल्टी पुग्न झन् धेरै दिन हिँड्नुपर्ने बाध्यता छ । श्रीनगरमा साल्ट ट्रेडिङको डिपो भए पनि नुन नपुगेको वर्ष दिन हुन लाग्यो । डिपोमा नुन उपलब्ध नभएपछि स्थानीय व्यापारीहरूले कोल्टीबाट थोकमा १५ रुपैयाँ प्रतिपोका किनेर ल्याउँछन् र गाउँमा कम्तीमा ६० रुपैयाँमा बिक्री गर्छन् । श्रीनगरका पसले पूर्णबहादुर रोकायाले भने, कोल्टीकै व्यापारीसँग किनेर गाउँमा बेच्छौं । मुगुको खत्याड क्षेत्रका ७ गाविसका बासिन्दाको हालत पनि हुम्लाकै जस्तै छ । यस क्षेत्रका बासिन्दाका लागि श्रीकोटमा डिपो छ । तर, अघिल्लो वर्षदेखि त्यहाँ पनि नुन आएको छैन । साउनपछि नुन पाइएको छैन, केशवले भने । हुम्लाको श्रीनगर र मुगुको श्रीकोट डिपोमा गत वर्षदेखि नुन नगएको स्विकार्दै चालु आर्थिक वर्षको कोटा ढुवानीका लागि ताकेता गरिरहेको साल्ट ट्रेडिङ अञ्चल कार्यालय नेपालगन्जका प्रमुख मनोज चौधरीले बताए । कोल्टीमा बिक्री हुने नुन बाजुराको मात्र कोटा भएकाले हुम्ला र मुगुका बासिन्दालाई दिन नमिल्ने अञ्चल कार्यालय धनगढीका प्रमुख केशव पाण्डेले बताए । तर, हुम्लाको श्रीनगर र मुगुको खत्याड क्षेत्र कोल्टी र कवाडी नजिक पर्ने भए पनि त्यहाँका बासिन्दालाई अर्को जिल्लाको भन्दै नुन नदिँदा आफूहरू मर्कामा परेको स्थानीयको गुनासो छ । साल्ट ट्ेरडिङले बिक्री गर्ने अनुदानको नुन व्यापारीहरूले बिक्रीवितरण गर्नु गैरकानुनी हो । तर, मुगु, हुम्ला र बाजुराका विकट क्षेत्रका बासिन्दाको बाध्यताको फाइदा उठाउँदै व्यापारीहरूले कालोबजारी गरिरहेका छन् । व्यापारीहरूले डिपोबाट प्रशस्त नुन खरिद गर्छन् र हुम्ला तथा मुगुका बासिन्दालाई दोब्बरमा बेच्छन् । कालोबजारीलाई नियन्त्रण गर्ने दायित्व स्थानीय प्रशासनको हो । बाजुराका सहायक प्रमुख जिल्ला अधिकारी एवं अनुगमन निरीक्षण अधिकृत भीमबहादुर शाही भने, समयसमयमा बजार अनुगमन गर्ने गरेको उल्लेख गर्दै नुनमा कालोबजारी हुने गरेको जानकारीमा नआएको बताए । कालोबजारी गरेको पाइए कानुनबमोजिम कडा कारबाही गर्छौं, शाहीले भने, मुगु र हुम्लाका बासिन्दाले समेत कोल्टीबाट नुन पाउने व्यवस्था गर्नुपर्ने देखियो । साल्ट ट्ेरडिङ अञ्चल कार्यालय धनगढीका प्रमुख केशव पाण्डे भने अनधिकृत रूपमा नुन बिक्रीवितरण गरेको पाइए २५ हजारसम्म जरिवाना हुने बताउँछन् । सबै पक्षको सहयोगमा मात्रै कालोबजारी नियन्त्रण गर्न सकिन्छ, उनले भने ।हुम्ला र मुगुसँगै जोडिएका रुगिन, बिच्छ्याँलगायत बासिन्दाले समेत नुनका लागि चर्को मूल्य तिर्नुपरेको छ । बाजुराको कवाडीमा राखिएको अस्थायी डिपोमा गत चैत यता नुन वितरण भएको छैन । कोल्टी आउन, जान कम्तीमा ४ दिन लाग्ने भएकाले यहाँका स्थानीय बासिन्दा प्रतिकिलो ५० देखि सय रुपैयाँसम्म तिरेर नुन किन्नुपर्ने बाध्यतामा छन् ।"
सजिलै उम्कन्छन् अपराधी,"बाँके सादा पोसाममा आएका भारतीय प्रहरीले हालै राप्तीपारिको फत्तेपुरस्थित मदरसाबाट एकजनालाई पक्राउ गर्यो । मदरसामा पढाउने ती भारतीय नागरिकलाई त्यहींकै प्रहरीले पक्राउ गरेर लगे पनि घटनाबारे स्थानीय प्रशासन बेखबर छ ।स्थानीयवासीले घटनाबारे नजिकैको प्रहरीलाई जानकारी गराए । तर, प्रहरीले गम्भीरतापूर्वक लिएन । त्यस क्षेत्रमा यस्ता घटना दोहोरिरहन्छन् । हेर्दा सामान्य देखिए पनि यी घटनाले सुरक्षा संवेदनशीलतामाथि सधंै प्रश्न उठाउने गरेको छ । अपराध गरेर सहजै सीमा वारपार गर्ने प्रवृत्तिले स्थानीयमा त्रास नहुने कुरै भएन । त्यसैले सीमामा सूक्ष्म निगरानी बढाउनुका साथै कडा जाँच हुनुपर्छ, सीमावर्ती क्षेत्रका अगुवा राजेन्द्र वैश्यले भने । ०७० माघमा खजुराखुर्द ५ का दलबहादुर थापा मगरको मानपुर बाबाकुटी नजिकै गोली हानी हत्या भयो । संयोगले त्यस दिन नेपालगन्जको नन्दनी मिल नजिकै सुरक्षा जाँच थियो । हत्याबारे प्रहरीले जानकारी नपाउँदै बहराइच नानपाराका प्रतापसिंह र विशाल सिंह दुई थान पेस्तोलसहित पक्राउ परे । उनीहरू जमुनाहा नाका भएर मोटरसाइकलमा नेपाल छिरेका थिए । जमुनाहाबाट नेपालगन्ज छिर्न चार ठाउँमा सुरक्षा जाँच छ । नेपालगन्जका मजिद मनिहारको न्युरोडस्थित एक होटलमा हत्या भयो । ०६७ असोज १९ गते सोमबार साँझ भएको हत्या कसले र किन गर्यो हालसम्म खुल्न सकेको छैन । भारतीय सञ्चार माध्यमले उनलाई करेन्सी किङ को उपाधि दिँदै प्राथमिकतासाथ समाचार प्रसारण गरेका थिए । यसले सीमा पारिबाट आएका समूहले हत्या गरेको तथ्यमा बल मिल्छ । त्यसअघि नेपालगन्ज सदरलाइनमा बलराम हेमकार हत्याकाण्ड भएको थियो । उक्त घटना हालसम्म रहस्यमै छ । खुला सीमाका कारण सुरक्षा चुनौती बढेको छ । सीमावर्ती क्षेत्रमा आपराधिक घटना हुने र सजिलै सीमा काटेर अपराधी उम्किने यी प्रतिनिधिमूलक घटना हुन । सीमामा निगरानी र सुरक्षा जाँच नहुँदा यस्ता घटनाले निरन्तरता पाउँदै आएका छन् । भारतले खुला सीमामा हरेक पाँचपाँच किलोमिटरको फरकमा सीमा सुरक्षा बल (एसएसबी) तैनाथ गरे पनि नेपालतर्फ भने सीमा खुला छ ।खुला सीमामा सकेसम्म निगरानी र सुरक्षा जाँच गर्दै आएका छौँ । तर, सबैजसो सीमा खुला भएका कारण हामीलाई पनि समस्या छ, बाँकेका प्रहरी प्रमुख एसपी टेकप्रसाद राईले भने, जनशक्ति अभाव छ । त्यसैले सीमामा सघन रूपले प्रहरी परिचालन गर्न सम्भव हुन सकेको छैन ।"
वन रक्षकको हत्या,"ताप्लेजुङ खोक्लिङस्थित इलाका वन कार्यालयमा कार्यरत वन रक्षक गणेश शाहीको आइतबार हत्या गरिएको छ । जाजरकोट, दसेरा ८ घर भएका उनको खोक्लिङ ८ मा खुकुरी प्रहार गरी हत्या भएको हो ।जिल्ला प्रहरीका डीएसपी रामबहादुर केसीका अनुसार खोक्लिङ ८ दुरिङ घर भएका सबिन लिम्बूले हत्या गरेको खुलेको छ । उनलाई प्रहरीले आइतबार साँझ सदरमुकाम फुङलिङबाट पक्राउ गरेको छ । उनले वन रक्षक शाहीलाई स्थानीय विष्णुलाल पन्तको घरबाट डेढदुई सय मिटर दूरीसम्म खेदाएर हत्या गरेको प्रहरीले जनायो ।घटनास्थलमा रहेका एक स्थानीयका अनुसार शाहीको हात छियाछिया हुने गरी काटिएको छ । टाउको र शरीर छुट्टिएको छ । टाउको करिब दुई किलोमिटर तल खोल्सामा भेटिएको थियो । सामुदायिक वनसँगको छलफल तथा सीमांकन विवाद मिलाउन शाही र सामुदायिक वनका पदाधिकारी पन्तको घरमा भेला भएका थिए । सविनको निजी जग्गा हाङगोडे तेस्रेकाली सामुदायीक वनमा परेको विषयमा दिनभर पनि छलफल भएको थियो । आइतबार विवाद टुंग्याउने गरी शाही बेलुका खोक्लिङ डाँडागाउँस्थित निवास फर्किएका थिए । उनी प्रहरी चौकी छेउमा रहेको इलाका वन कार्यालयमा बस्दै आएका थिए । यहाँ तीन जना कर्मचारी कार्यरत रहेपनि दुई जना पापुङ क्षेत्रको फिल्डमा गएकाले विवाद मिलाउन एक्लै गएका थिए । डीएसपी केसीका अनुसार आइतबार बिहान छलफल सुरु भएपछि लिम्बूले अर्काले बोकेको खुकुरी थुतेर हान्न खोजेपछि शाही भागेका थिए । उनी भागेपछि लिम्बू खेददै गएका थिए । एकडेढ सय मिटर तल पुग्दा शाही अलैंची बगानमा लडेका थिए । लिम्बूले त्यही खुकुरी प्रहार गरेको प्रहरीको भनाइ छ । लिम्बू कांग्रेस भ्रातृ संगठन नेपाल तरुण दल गाउँ कार्य समितिका अध्यक्षसमेत हुन् । तर, कांग्रेसले उनले तरुण दल पहिल्यै छाडिसकेको दाबी गरेका छन् ।"
स्युराज स्मारक संरक्षणमा सेना,"कपिलवस्तु नेपाली सेनाले ऐतिहासिक र वीरताको प्रतीक झल्किने स्थलको संरक्षण थालेको छ । गौरवपूर्ण इतिहासलाई जीवन्त राख्न बहादुरगन्ज १ मा स्यूराज स्मारक बनाएको हो । मुलुक कब्जा गर्न आउने अंग्रेज शासकलाई नेपाली सेनाले धपाएको स्थानमा सेनाको ब्यारेक नै स्थापना गरेको छ ।नेपाली भूमि कब्जा गर्न आउने अंग्रेज सेनाका १८ जवान साही स्थानमा मारिएका थिए । तत्कालीन पाल्पा राज्यअन्तर्गतको स्युराजलाई नेपाली सेनाले त्यतिबेलै पूर्ण कब्जामा लिएको थियो । अमरसिंह थापा तत्कालीन पाल्पा राज्यका संरक्षक थिए ।रामगोरखा उमाविको उत्तरपट्टि साढे ३ बिघामा सेनाले स्मारक बनाएको हो । स्मारक १५ फिट अग्लो, ४ फिट लम्बाइ र ३ फिट चौडा छ । नेपाली सिंगमरमर, इँटा र निर्माण सामग्री प्रयोग गरेर ४ महिनामा स्मारक तयार गरिएको हो । स्यूराज क्षेत्रको संरक्षण कार्य अघि बढाउँदा ६३ दशमलव ८ फिट लम्बाइ र ३८ दशमलव ६ फिट चौडाइ भएको ब्यारेकको भग्नावशेष फेला परेको छ । भग्नावशेषको पर्खाल ४ फिट चौडा छ । २१ फिट गहिरो कुवा भेटिएको छ । पुरानो ब्यारेक सरसफाइ गर्दा भग्नावशेष, पुराना इँटा र फलामका गाग्री भेटिएका छन् । दुई सय वर्षदेखि ओझेलमा रहेको ऐतिहासिक स्थल स्यूराज स्मारकको आइतबार प्रधानसेनापति राजेन्द्र क्षत्रीले उद्घाटन गरे ।यी भग्नावशेष भेटिएको स्थललाई स्मारक बनाइएको हो । संरक्षण गर्दा पाइएका पुराना भाँडाकुँडा पनि प्रदर्शनका लागि राखिएको छ । पुरातत्त्व विभागसँग समन्वय गरी थप उत्खनन र अन्वषेण गर्दै संरक्षण गरिनेछ । सेनाले कालीजंग गण अन्तर्गत स्युराज ब्यारेकै स्थापना गरेको छ । उक्त क्षेत्रमा सेनाको नाममा रहेको २ बिघा पुरानो जग्गा र स्थानीयसँग खरिद गरेको डेढ बिघा गरी साढे ३ बिघा जग्गामा ब्यारेक बसालेर संरक्षणको काम सुरु गरिएको छ । यसअघि उक्त जग्गामा खेतीपाती हुँदै आएको थियो । विसं १८७१ मा तराईको महत्त्वपूर्ण गौंडा स्युराज कब्जा गर्न अंग्रेज सेना आएका थिए । अंग्रेज सेनाका १८ जवान सहिद भएका थिए । नेपाली सेनाले स्युराजमाथि पूर्ण कब्जा जमाएका थिए । अमरसिंह थापा तत्कालीन पाल्पा राज्यका संरक्षक थिए ।अंग्रेज सेनाले ठूलो क्षति बेहोर्नुपरेकाले नेपाल र अंग्रेजबीच त्यसपछि युद्ध सुरुवात भएको थियो । गिर्वाणयुद्धविक्रम शाह राजा थिए । त्यसपछि ठाउँठाउँमा नेपालअंग्रेज युद्ध सुरु भयो । नेपालको इतिहासमै विदेशी सेनासँग महत्त्वपूर्ण विजय प्राप्त गर्ने मुख्य भूमिका रहेको स्यूराजको नाम हराउन लागेकाले संरक्षणको अभियान सुरु गरेको कालिजंग गणका गणपति प्रमुख सेनानी पदमबहादुर बुढाले बताए । महत्त्वपूर्ण इतिहास ओझेलमा पर्नु भावी सन्नतिलाई गुमराहमा पार्नु हो, उनले भने, सेना देशभक्तिको कर्तव्य ठानेर संरक्षणमा जुट्यौं । ओझेलमा परेको वीरताको कालखण्ड ब्युँताउनु महत्त्वपूर्ण कार्य भएको प्रमुख जिल्ला अधिकारी विष्णुप्रसाद ढकालले बताए । यसले बुद्धस्थल कपिलवस्तु वीरताका लागि पनि प्रख्यात रहेछ भन्ने देखायो, उनले भने । नेपाली सेनाले महत्त्वपूर्ण वीरता हासिल गरेको ठाउँमा स्मारकसँगै ब्यारेक पनि स्थापना गरिएको छ । मेजरको कमान्डमा त्यहाँ १ सय ५० जवान बस्न थालेका छन् । अब त्यहाँ स्थायी रूपमा ब्यारेक बस्नेछ ।"
ठक्करबाट मृत्यु,"रौतहट पिप्राभगवानपुर १ को इद्रिस गेट नजिक मोटरसाइकलको ठक्करबाट आइतबार एक वृद्धको मृत्यु भएको छ । गौरबाट जिंगडवातर्फ जाँदै गरेको बीआर ३० एम २३६४ नम्बरको भारतीय मोटरसाइकलले पैदल हिँडिरहेका ६५ वर्षीय मुखलाल ठाकुरलाई ठक्कर दिएको डीएसपी नवीनकृष्ण भण्डारीले बताए । हात, खुट्टा, टाउकामा गम्भीर चोट लागेका घाइते ठाकुरको उपचारका क्रममा गौर अस्पतालमा मृत्यु भएको प्रहरीले जनाएको छ ।"
६ सय गोठ निर्माण,"हेटांैडा भूकम्पपीडितले पशुवस्तुका लागि नयाँ गोठ र खोर पाएका छन् । जिल्ला पशुसेवा कार्यालय र फरवार्ड नेपालको सहयोगमा भूकम्पले भत्केका गोठ र खोर पुनर्निर्माण गरिएका हुन् । भंैसे, नामटार, आग्रा र टिस्टुङमा गरी ६ सय वटा गोठखोरहरू निर्माण गरिएका छन् । यहाँका किसान १९ महिनादेखि खुला आकाशमुनि पशुवस्तु पाल्दै आएका थिए । भूकम्पीडित घर धनीहरू टहरामा बसिरहेका भए पनि चौपायाहरू भने गोठ र खोरमा बस्न पाएका छन्, जिल्ला पशुसेवा कार्यालयका प्रमुख रामप्रकाश प्रधानले भने, भूकम्पले जिल्लाका झन्डै १० हजार गोठ र खोर भत्केका थिए ।"
युवा संघद्वारा कारबाहीको माग,"बाँके केन्द्रीय सदस्य सन्तोष बुढाथोकीमाथि खुकुरी प्रहार गरी हत्या प्रयास गर्ने व्यक्तिलाई तीन दिनसम्म पनि पक्राउ गर्न नसकेको भन्दै युवा संघ बाँकेले प्रहरी प्रशासनमाथि आक्रोश पोखेको छ । जिल्ला प्रशासन कार्यालयमा आइतबार ज्ञापनपत्र बुझाउँदै अपराधीलाई तत्काल पक्राउ गर्न संघले माग गरेको हो । युवा संघ बाँकेका सचिव कुसमेखर बस्यालले भने, प्रहरी प्रशासन मूकदर्शक बने कडा आन्दोलनमा उत्रिन बाध्य हुने छौँ । बाँकेका प्रमुख जिल्ला अधिकारी रवीलाल पन्थले ज्ञापनपत्र बुझदै एक साताभित्रै अपराधीलाई पक्राउ गर्ने आश्वासन दिए । बुढाथोकीमाथि बिहीबार राति करिब पौने ९ बजे लक्ष्मण मल्लले खुकुरी प्रहार गरी हत्या प्रयास गरेका थिए । बुढाथोकीको भारतको लखनउमा उपचार भइरहेको छ । शल्यक्रियापछि उनको स्वास्थ्य अवस्था सामान्य बन्दै गएको छ ।"
तुइन तत्काल विस्थापन गर,"सरकारले २०७२ असोज २५ मा दुई वर्षभित्र देशभरका तुइन विस्थापित गरी झोलुंगे पुल निर्माण गर्ने निर्णय गरे पनि १४ महिनाको अवधिमा केवल ८ वटा मात्रै विस्थापित भएका छन् भने अझै १ सय ६३ वटा तुइन कायमै छन् । तत्कालीन केपी ओली सरकारले तुइन विस्थापनलाई प्राथमिकता दिँदै पहिलो निर्णय नै यही गरेको थियो । यसरी सरकारले उच्च प्राथमिकता दिएको विषयमा नै न्यून प्रगति हुनु राष्ट्रिय लज्जाको विषय हो । ओली सरकार नौ महिना रहँदा यो विषयमा जे जसरी काम अघि बढाइएको थियो, त्यसपछिको सरकारको प्राथमिकतामा भने यो विषय परेको देखिँदैन । यसरी सरकार परिवर्तनले कठिन जिन्दगी बिताइरहेका व्यक्तिको जीवनशैली प्रभावित नहुनुपर्ने हो । तर, विडम्बना त्यस्तै भइरहेको छ । ओलीले घोषणा गर्दा देशभर १ सय ७१ तुइन थिए भने घोषणापछि गत आर्थिक वर्षदेखि स्थानीय विकास मन्त्रालयले तुइन विस्थापित गरी त्यही ठाउँ वा नजिकै झोलुंगे पुल निर्माण गर्न अलग्गै बजेट विनियोजन गर्न थालेको हो । र, त्यसै क्रममा विभिन्न जिल्लाका तुइन विस्थापित गरी झोलुंगे पुल बनाउन चालु आर्थिक वर्षमा एक अर्बभन्दा बढी रकम पनि छुट्याइयो । ओलीको घोषणापछि स्थानीय विकास मन्त्रालय र मन्त्रालयअन्तर्गतको स्थानीय पूर्वाधार विकास तथा कृषि सडक विभाग (डोलिडार) ले देशभरका तुइनको संख्या र तिनको अवस्थाबारे विस्तृत अध्ययन गरेको थियो । १ सय ७१ मध्ये भौगोलिक बनावटलगायत अन्य कारणले २९ वटा तुइन विस्थापित गर्नै नसकिने देखिएकाले १ सय ४५ वटालाई आधार मानेर झोलुंगे पुल निर्माण अघि बढाइएको हो । सरकारको प्रतिबद्धताअनुसार २०७४ असोजभित्र सबै तुइन विस्थापित हुनुपर्ने हो । तर, अहिलेको काम गराइ हेर्ने हो भने त्यस अवधिमा तुइन विस्थापन गर्ने निर्णय असम्भवप्राय: नै देखिन्छ । यतिखेर ४० वटा तुइन विस्थापित गर्ने गरी ४० ठाउँमा मात्र झोलुंगे पुल निर्माण भइरहेको पाइन्छ । डोलिडारले १२० मिटरभन्दा सानो झोलुंगे पुल बनाउने जिम्मा सम्बन्धित जिल्ला विकास समितिलाई दिने र त्योभन्दा लामो बनाउन परे डोलिडारकै झोलुंगे पुल डिभिजनले बनाउने गरेको छ । भेरी नदीमा भने अत्यधिक लामा पुल बनाउनुपर्ने भएकाले तत्कालका लागि असम्भव नै देखिएको छ । तुइनको यात्राले स्थानीय वासिन्दाको जीवनशैली कष्टकर बनाएको छ । र, यसरी तुइनमा यात्रा गर्नुपर्ने धेरै स्थानमा स्थानीय बासिन्दाको बाध्यता नै बनेको छ । जस्तो गोरखा ताङ्लीचोकका बासिन्दाले नजिकबाटै पृथ्वी राजमार्ग देखे पनि त्यहाँ आउन जीर्ण बनेको तुइनको भर गर्नुपर्ने बाध्यता छ । चेपाङ बस्ती रहेको गोरखा भुम्लीचोकका विद्यार्थी हरेक दिन डुंगामार्फत धादिङतिरको जोगीमाराको मझिमटारस्थित शंखादेवी उच्च माविमा पढ्न आउन बाध्य छन् । यतिसम्म कि डुंगा चलाउने व्यक्ति नभएको दिन उनीहरू विद्यालय नै आउन पाउँदैनन् । घन्टौं हिंडे पनि उनीहरूले तुइनको भरमा यात्रा गर्नुपर्ने हुन्छ । स्थानीय बासिन्दा र विद्यार्थीको पीडा झल्काउने यी त प्रतिनिधि उदाहरण मात्र हुन् । जीर्ण तुइनबाट गरिने यात्रा कम्ती जोखिमपूर्ण छैन । तरकारी बोकेको डोको र कोक्रोलाई धकेल्दा हात चरचर भएर रगताम्मे हुनु त सामान्य नै हो तुइन तर्ने क्रममा विगतमा कैयौंले हातका औंला गुमाएका छन् भने कतिपयले ज्यान नै गुमाएका छन् । त्यसो त अहिले पनि गोरखाको भुम्लीचोक, मकैसिङ, ताङ्लीचोक र घ्याल्चोक गाविसबाट पृथ्वी राजमार्ग आउन तुइनबाहेक अर्को विकल्प छैन । तर, यी स्थानका अधिकांश तुइनहरू जीर्ण अवस्थामा छन् जुन करिब १० देखि १२ वर्षअघि बनेका हुन् । मर्मतसम्भार बेलैमा हुन नसक्दा अधिकांश तुइन जीर्ण अवस्थामा पुगेका हुन् । तुइनको सट्टा पुल बन्दा स्थानीय बासिन्दाको दैनिकी धेरै हदसम्म सहज हुने छ । स्थानीय उत्पादनलाई बजार पुर्याउनदेखि आवतजावतका हिसाबले सजिलो हुने हुँदा यसले जीवनशैलीलाई सहज त बनाउँछ नै स्थानीय बासिन्दाको जीवनस्तरमा पनि सुधार आउनेछ । यस हिसाबले सरकारले तुइन विस्थापनको योजनालाई उच्च प्राथमिकता दिँदै यथाशक्य छिटोभन्दा छिटो सरकारी प्रतिबद्धतालाई कार्यान्वयनमा ल्याउन जरुरी छ ।"
मधेसी मुद्दाको राष्ट्रियतासँग सम्बन्ध,"विना कुनै पृष्ठभूमि लेखको मूल विषयतर्फ प्रवेश गरौं । नेपालले विगत केही वर्षदेखि गरिराखेका संघीयताको सीमाङ्कन र समावेशितासँग जोडिएको मधेसको मुद्दालाई सम्बोधन गर्ने प्रक्रियामा नेपालको राष्ट्रियता कमजोर हुँदै गएको हो ? यस आलेखले माथिको प्रश्नको गोलमटोल नभई एउटा सिधासिधा जवाफका लागि निश्चित तर्कका आधार राख्नेछ । राष्ट्रियता शब्दले नैसर्गिक रूपमै इंगित गर्ने अर्थ के हो भने राष्ट्रियता भन्ने कुरा चाहिने नै संसारमा एउटामात्र देश नभएको कारणले गर्दा हो । अर्थात् कसैले पनि राष्ट्रियताको कुरा गर्छ भने उसको कुराको सन्दर्भमा उक्त देशको अन्य देशसँगको सम्बन्धको कुरा आउँछ । जुनजुन देशले आºनो सार्वभौमिकता र स्वाधीनताबारे बेलाबेला चिन्ता गर्नुपर्ने ठाउँ बन्छ, त्यस्तो बेला ती देशमा राष्ट्रियताको बढी चर्चा हुने गर्छ । भूराजनीतिक बनोटमा आºनो अवस्थितिकै कारण आधुनिक नेपालमा जहिले पनि राष्ट्रियता एउटा राजनीतिक मुद्दा बन्ने यथार्थ हाम्रोसामु छ । उदाहरणको लागि, नेपालको पुरानो र अहिलेको सबैभन्दा ठूलो राजनीतिक दलले े झण्डाका चार तारामध्ये एउटाले राष्ट्रियताको प्रतिनिधित्व गर्छ भन्छ । धेरै वामपन्थी दलहरूले त आºनो लडाइँको एउटा प्रमुख अंश नै राष्ट्रिय स्वाधीनतालाई बनाएका छन् । यो प्रसंग आइहाल्दा के मधेसवादी दलहरूमात्र नेपालका एक त्यस्तो राजनीतिक शक्ति हुन्, जसले नेपालको राष्ट्रियता र स्वाधीनतालाई आºनो राजनीतिक लडाइँको एउटा हिस्सा बनाएका छैनन् ?तर पहिले लेखको मूल प्रसंग मधेस मुद्दाको राष्ट्रियतासँगको सम्बन्धलाई नै निप्ट्याउनेतर्फ लागौं । कतिपयले सोच्ने जस्तो, मधेसका सबै राजनीतिक दल केवल भारतको इसारा र चाहना बमोजिम नेपाललाई सधैं अस्थिर बनाइराख्नका लागिमात्र विभिन्न आन्दोलन गर्ने गरेका र घुर्की लगाइराखेका हुन् भन्ने पंक्तिकारलाई लाग्दैन । तर केचाहिँ कुरा पंक्तिकारलाई प्रस्टसँग लाग्छ भने विगत ३४ वर्षमा राजनीति जेलिँदै, गिजोलिंँदै गर्दा मधेसी मुद्दा अब मधेसी दलको मौलिक घरेलु मुद्दाको रूपमा रहनसकेको छैन । घरेलु रूपमै मुद्दाका जायज पक्ष केके छन् र केके अव्यावहारिक भन्ने एउटा कुरा, परिस्थिति अब यसरी विकसित भएको छ कि मधेसको मुद्दा उठाउने अभियन्ताहरू (राजनीतिक र बौद्धिकसामाजिक अभियन्ता बराबर रूपमा) आºना मुद्दाले निम्त्याएका आयामहरू बारेमा आन्तरिक रणनीतिक समीक्षा गर्नैपर्ने चरणमा आइपुगेका छन् । आकारमा ठूलो र बलशाली छिमेकी राष्ट्रले आºनो वरिपरिका मुलुकसँग सकेसम्म रणनीतिक प्रभाव पार्दै आºना स्वार्थ पुरा गर्ने प्रयास गर्ने कुरा स्वयंमा संसारभर देखिइरहेकै कुरा हो । त्यस हिसाबमा हाम्रो छिमेकी भारतले र कहिलेकाहीँ चीनले पनि त्यस्तो प्रयास गर्ने नै भए । तर दक्षिणी छिमेकीको यतातिर प्रभाव पार्ने रुचि र क्षमता उत्तरको भन्दा निकै धेरै भएको कारण नेपालका धेरै आन्तरिक मामिलाहरूमा उसको रणनीतिक चालको प्रभाव बढी नै हुने गर्छ । त्यस्तो रणनीतिक स्वार्थका लागि उसले नेपालका जुनसुकै खेमा, प्रकृति र रुझानका राजनीतिक शक्तिहरूसँग आवश्यकता अनुसारको सहकार्य गरिरहन्छ र यताका त्यस्ता शक्तिहरू पनि यो वा त्यो बेलाबेलामा उपलब्ध भइनै रहन्छन् । यही शृङ्खलाको कडीमा पछिल्लो उपलब्धता मधेसवादी शक्तिले देखाइरहेका छन् । नेपालका हरेक लोकतान्त्रिक आन्दोलनमा भारतको खुलेआम समर्थन लिन हुने, तर मधेसको अधिकारको लागि त्यही कुरा गर्न किन नहुने भन्ने तर्क मधेसका अभियन्ताको तर्फबाट सुनिन्छ । यो तर्क अलिअलि मात्रै मिल्छ, धेरै मिल्दैन । कसैको पनि लोकतान्त्रिक प्रकृतिका मागका लागि छिमेकी वा अन्तर्राष्ट्रिय ऐक्यबद्धताको अपिल गर्नेसम्म मिल्ने कुरा हो । तर, संघीयता कस्तो प्रकारको हुनुपर्ने भन्ने कुरा, उदाहरणका लागि कुनै विश्वव्यापी लोकतन्त्र र मानवअधिकारको विषय होइन । अझ प्रस्टसँग भन्नुपर्दा, आºना मुलुकका कुनकुन जिल्ला कुन प्रदेशमा जाँदा कता पार्ने भन्ने कुराको पछाडि कुनै विश्वव्यापी लोकतन्त्रको सिद्धान्त पर्दैन । तसर्थ लोकतान्त्रिक आन्दोलनमा खोजिने अन्तर्राष्ट्रिय समर्थन वैधानिक मानिएको विषय हो, अन्य सबै विषयमा यसले वैधानिकता दिंँदैन । त्यसमा पनि संविधानका केही प्रावधानमा आºनो चित्त नबुझे सम्पूर्ण देश र नागरिकमाथि नै नाकाबन्दी लगाउने छिमेकी दुस्साहसप्रति घरेलु मतियार बनिदिएको रणनीति इतिहासको एउटा भुलमात्र थियो । र त्यो भुल नेपालको राष्ट्रियता नै कमजोर पार्ने छिमेकीको रणनीतिको अंश त थियो नै, त्यसले स्वयं मधेसकै मुद्दालाई पनि देशभित्र कमजोर बनाइदिएको छ । मधेसी शक्तिले आºना जायज हकअधिकारका कतिपय विषयलाई पनि अरूबाट अपहरण गराए, राजनीतिक इच्छाशक्ति र आºनो रणनीति दुबै कमजोर भएको कारणले । त्यस सँगसँगै आºना मुद्दालाई छिमेकी राज्यले आºनो रणनीतिक स्वार्थको लागि अपहरण त गर्योगर्यो, मधेसका राष्ट्रिय रूपमै स्थापित नेताहरू लैनचौर दूतावासमा जुन रूपमा हुल बाँधेर र सार्वजनिक रूपमा नै जाने गर्छन्, त्यो मधेसका जनता, मधेसका मुद्दा र नेपालको राष्ट्रियता सबैलाई कमजोर पार्ने, गैरआत्मस्वाभिमानी अपरिपक्वता हो । दूतावास कोही पनि नेता कहिल्यै पनि जानुहुन्न भन्ने खालको उग्र र अपरिपक्व कुरा गर्न खोजिएको होइन । भारतीय राजदूतलाई कुनै नेताविशेषले भेट्नै हुन्न भन्ने पनि होइन । तर बिना कुनै औपचारिक समारोह, राष्ट्रिय रूपमा स्थापित नेताले समूह बनाएर भेट्न जाने कुराचाहिँ केवल उनीहरू आºनै मुद्दा र आत्मस्वाभिमान कमजोर पार्ने कुरा हो भन्ने पनि नबुझेर गएका हुन् भन्ने कि उनीहरूलाई त्यसरी बोलाइदिन सक्छौं भनेर भारतले जे देखाउन चाहन्छ, त्यही देखाइदिने कुरामा सहयोगी बन्न बाध्य भएकाले गएका हुन् ?मधेसी नेता र मुद्दाको कुरा गर्दा त्यो पंक्तिलाई प्रतिनिधित्व गर्ने सबैलाई एउटै डालोमा हालेर विश्लेषण गर्नु अन्यायपूर्ण र एकांगी खालको हुन जान्छ । उदाहरणका लागि, मधेस आन्दोलनका प्रमुख नेता उपेन्द्र यादव तुलनात्मक रूपमा आºनो पदीय मर्यादाप्रति सचेत देखिन्छन् । हुल बाँध्ने काममा उनी सधैं सामेल हुँदैनन्, किनकि एक त उनले त्यो अशोभनीय र अमर्यादित ठान्छन् होला र दोस्रो, मधेसका अन्य सहकर्मी नेताहरूको निष्ठाप्रति उनको धेरै सम्मान पनि छैन । उनका अन्य कमजोरी होलान्, तर मधेसको मुद्दा भारतले समाधान गरिदेओस् भनेर भारतलाई नेपालमा खेल्ने ठाउँ बनाउन नदिने कुरामा उनी सापेक्षित रूपमा सचेत रहेको उनका बेलाबखतका अभिव्यक्तिहरूमा देखिन्छ । हुन त यो विषयमा धेरै विश्लेषण र खोजिनिती भएको छैन, तर उपेन्द्र यादवको मधेसी फोरमको अशोक राईको संघीय पार्टीसँगको मिलन नेपालको पछिल्लो क्षेत्रीय र जातीय राजनीतिको सन्दर्भमा एउटा रोचक र सकारात्मक घटना हो । यस एकीकरणबाट यादव र राई दुबैलाई तात्कालिक राजनीतिक लाभहानिमा के कस्तो हिसाब मिल्ला भन्ने कुरा त हेर्दै जानुपर्छ । तर मधेसी मूलका जनता र पहाडी मूलका जनजातिबीच चाहे त्यो इलाममा होस् वा पोखरामा जहाँ भए पनि दुवै एथ्निसिटीको लागि भनेर पनि एउटा छुट्टै दल छ भन्ने सन्देश स्थापित हुनु राष्ट्रियता सुदृढ पार्ने नै कुरा हो । र, मधेसी र पहाडीबीच हुनसक्ने भनिएको मनोवैज्ञानिक धु्रवीकरण रोक्न पनि यो एकताले पक्कै फाइदा पुर्याएको छ, भलै यही उद्देश्यको लागिमात्र यो एकता भएको नहुन सक्छ । मधेसका मुद्दा र राष्ट्रियताको प्रसंगमा एउटा इतिहासको सन्दर्भ अत्यन्तै पेचिलो हुनसक्छ । त्यो के भने राजनीतिक कोर्समा सबै नेता सधैं उही रूपका रहन्छन् वा रहनुपर्छ भन्ने छैन । गिरिजाप्रसाद कोइराला तत्कालीन राजा ज्ञानेन्द्रले कू नगरुन्जेल त्यति धेरै लोकप्रिय छविका राष्ट्रिय नेता थिएनन् । खासगरी वामपन्थी र उनीबीच त धेरै नै पारस्परिक असहिष्णुता थियो । तर शान्ति प्रक्रिया र दोस्रो जनआन्दोलनपछिको भूमिकामा उनी लगभग सबैले मानेका महानायक जस्तै भए । यो राष्ट्रिय उदाहरणबाट हाम्रा क्षेत्रीय दलका राष्ट्रिय नेताले पनि केही सिक्न सक्ने त छँदैछ । गिरिजाप्रसादको भन्दा पनि अझ विशाल बीपी कोइरालाको २०३३ सालको राष्ट्रिय मेलमिलाप नीतिको एउटा प्रसंग यहाँनेर सान्दर्भिक हुन आउँछ । बीपी कोइरालाको भारतबाटको स्वनिर्वासन फर्कने निर्णय देशमा प्रजातन्त्र आउने भयो, राजा वीरेन्द्र पुरै सुध्रिसके भनेर थिएन । उनले रणनीतिक रूपमा सोच्दा उनको भारत बसाइ र त्यससँगैको राजनीतिक उतारचढावले अब केवल भारतलाई मात्र बढी फाइदा गर्दै थियो र नेपालको राष्ट्रियता थप कमजोर हुँदै थियो । भारतका इन्दिरा गान्धी र अन्य शासकका लागि बीपीको राजनीति र नेपालको प्रजातन्त्रभन्दा पनि आºनै भूराजनीतिक खेल र स्वार्थ प्यारो थियो, जस्तो अहिले छ वा सधैं हुने गर्छ । बीपीको त्यो निर्णय त्यतिबेला त कांग्रेसभित्रका सबैको लागि प्रिय थिएन भने अहिले आएर हेर्दा त्यसको गुणअवगुणका विभिन्न पाटा त देखिने नै भए । तर तत्कालका लागि सम्भावित अलोकप्रियताको जोखिम उठाउन सक्नु नै राजनीतिक नेतृत्वको एउटा प्रमुख योग्यता हो, जुन बीपीले सचेतनापूर्वक उठाएका थिए । संघीयता, धर्मनिरपेक्षता जस्ता विषय स्वीकार्ने कुरामा पछि गिरिजाप्रसादले पनि त्यो जोखिम उठाएकै हुन् । तसर्थ तिनै बीपी र गिरिजाप्रसादको त्यति गाढा सान्निध्यमा रहेर राजनीति सिकेका, गरेका हालका मधेसी नेता महन्थ ठाकुरले अब सोच्ने बेला भएन र मधेसको मुद्दा भारतको जिम्मा लगाइदिँंदा अब यसबाट बढी फाइदा भारतको रणनीतिक स्वार्थको लागि छ, मधेसी जनता स्वयंको लागिभन्दा ? आºनै व्यक्तिगत राजनीतिक स्वाभिमानका हिसाबले हेर्दा पनि अब ०३३ सालको बीपीको राष्ट्रियतावाला नीति र भारतको रणनीतिसँग एक तहमा तुलना गर्न मिल्ने ठाउँमा मधेसी मुद्दा पुगेको होइन र ?समावेशी, नागरिकताका मधेसी मुद्दा अब राजनीतिक तहमा मिलिसके वा मिल्ने प्रक्रियामा गइसकेका छन् । प्रादेशिक सीमाङ्कनको कुरामा मधेसी दल स्वयंभित्र, मधेसलाई प्रतिनिधित्व गर्ने मधेसबाट प्रत्यक्ष निर्वाचित जनप्रतिनिधिभित्र र बृहत रूपमा ठूला राजनीतिक दलबीच सर्वसम्मति सायद कहिल्यै पनि हुने छैन । अनि त्यही एउटा सीमाङ्कनको मुद्दालाई सम्पूर्ण मधेसीको मुद्दा भनेर देशभित्र उनीहरूप्रति सहानुभूति राख्नेहरूले समेत कहिलेसम्म स्वीकारिदेलान् ? तसर्थ एउटा आदर्श कल्पना नै सही मधेसका नेताबाट यो अपेक्षा गर्न किन नमिल्ने कि उनीहरूको एउटा यस्तो सार्वजनिक वक्तव्य आओस्, जसमा भनिन्छ मधेसको मुद्दाले पूर्ण निकास पायो भन्ने होइन, तर यही मुद्दाको सन्दर्भले नेपालको राष्ट्रियता नै कमजोर हुने जोखिम देखिएकोले अहिले कांग्रेसमाओवादीद्वारा प्रस्तावित संविधान संशोधन हामीलाई स्वीकार्य छ र यसपछिको सम्पूर्ण तहका निर्वाचनमा हाम्रो सक्रिय सहभागिता रहन्छ । संविधान संशोधनको प्रस्ताव प्रक्रियामा गइसकेपछि त्यो पारित गर्न सक्दो कोसिस गर्ने त छँदैछ, पारित नभए पनि सबै खाले चुनावमा भाग लिन प्रस्ट प्रतिबद्धता अब उनीहरूबाट आउनैपर्छ । त्यति भयो भने देशले दलीय राष्ट्रवादबाट माथि उठेर एउटा समावेशी राष्ट्रियता सुदृढ गर्न पनि सक्छ । हैन भने यस लेखको सुरुमा उठाइएको प्रश्नको जवाफ दुर्भाग्यवश सकारात्मकमा हुनेछ ।"
बाजुराको कष्ट,"बाजुरा भौगोलिक विकटता र प्राकृतिक प्रतिकूलताले सताइएको दुर्गम जिल्ला हो । अझ यस जिल्ला आसपासमा रहेका केही जिल्ला र गाविसमा प्रचलनमा रहेको परम्परागत सामाजिक मान्यताले त कुनै अनौठो मानव बस्तीकै झझल्को दिन्छ । नवजात शिशुको जन्म र अझ करिब १ महिना एक्लै गोठमा बिताउनुपर्ने सामाजिक परम्पराले ती ठाउाका सुत्केरी महिला कति प्रताडित छन् भन्ने बुझ्न कुनै किताबको ठेली पढ्न आवश्यक छैन । सुत्केरी समयमा बढी मात्रामा आवश्यक पौष्टिक खानपिन र निरन्तर पारिवारिक स्याहार चाहिने बेला बाजुरा र यस वरपरका माहिला गोठको कष्टकर बास झेल्दैछन् । केही शिक्षित महिला र परिवारका सदस्यहरू आफैं पनि यस्ता मान्यताप्रति आँखा चिम्लेरै विश्वास गरिरहेका छन् । गत २ वर्षयता ७२ बालबालिकाले जन्मेको २३ महिनाभित्रै अनाहकमा ज्यान गुमाउनुपरेको तितो सत्य बाजुराबासीको छ ।बाजुरामा गतवर्ष २ हजार २ सय २८ गर्भवती स्वास्थ्य संस्थामा सुत्केरी भएको अभिलेख छ, जुन कुल गर्भवतीको ७० प्रतिशत मानिएको छ । यसलाई आधार मान्ने हो भने पनि ३० प्रतिशत गर्भवती महिला परम्परागत मान्यता तोड्ने हिम्मत गर्न सकिरहेका छैनन । जसको कारण ढोकामा तेर्साइएका तरवार र छानामा ओढाइएका जालको आडमा आफ्नो पूर्ण सुत्केरी अवस्थाको सुरक्षा र स्वस्थको विश्वास गर्छन् । अब बाजुराबासीले गोठमै नवजात शिशुलाई जन्म दिएपश्चात आमा र शिशुलाई हुनसक्ने सम्भावित अप्रिय घट्ना त गोठको ढोकामा तेर्साएर राखेको तरवार र छानोमाथि राखिएको माछा मार्ने जालले टर्न सक्ला, तर ती नवसुत्केरी आमाहरू र नवजात शिशुहरू कर्णाली तीरबाट चल्ने जाडोको कठ्याङग्रिने सिरेटो र वास्तविक रूपमा हुने असह्य शारीरिक पीडाबाट कसरी मुक्त पाउलान् ? साँच्चै संवेदनशील छ, यो प्रश्न । पदम राईजलजले, उदयपुर"
माक्र्सका विचारहरूको बहुआयामिक प्रभाव,"बीबीसीले सन् २००० मा गरेको विश्वव्यापी जनमत सर्वेक्षणमा कार्लमाक्र्सको नाम दोस्रो सहस्राव्दीमा विश्वलाई सर्वाधिक प्रभाव पार्ने दार्शनिकका रूपमा घोषित भयो । सहस्राब्दी नायकको रूपमा माक्र्सको चयन एकदमै स्वाभाविक र अपेक्षित थियो, किनभने समकालीन विश्व र मानव जीवनमा माक्र्सका विचारहरूको जत्तिको गहिरो प्रभाव अरू कसैको छैन । माक्र्स एउटा यस्तो सीमास्तम्भ हुन्, जहाँबाट नयाँ युगको सुरुवात हुन्छ ।माक्र्स अद्वितीय दार्शनिक, अर्थशास्त्री र राजनीतिक सिद्धान्तकार थिए । प्रकृति, समाज र मानवीय चेतनाका चालक नियमहरूको अन्वेषण र संश्लेषण गरेर उनले प्रतिपादन गरेको द्वन्द्वात्मक र ऐतिहासिक भौतिकवाद, पुँजीवादी शोषणको सूक्ष्म र मिहीन विश्लेषण गर्दै उनले आविष्कार गरेको अतिरिक्त मूल्यको सिद्धान्त तथा श्रमजीवी वर्गको सङ्घर्षको लक्ष्य एवं अनिवार्य भविष्यका रूपमा रेखाङ्कित गरेको वैज्ञानिक समाजवादको सिद्धान्त यस युगका सर्वाधिक मूल्यवान बौद्धिक सम्पदाहरू हुन् । प्रयोगका ढाँचामा भएका कमी र अनुयायीहरूका गल्तीहरू आफ्ना ठाउँमा होलान्, तर माक्र्सका विचारहरूको वैज्ञानिकता र सहीपना भने उत्तिकै सान्दर्भिक छ । दर्शन, अर्थशास्त्र र राजनीतिलाई माक्र्सवादका मुख्य सङ्घटक अङ्ग मानिन्छ, तर मानव जीवनमा माक्र्सको प्रभाव भने निकै विस्तृत, बहुआयामिक र गहन छ । माक्र्सवादबाट कुनै न कुनै रूपमा प्रभावित नभएको सम्भवत: जीवनको कुनै पाटो या कोण छैन । माक्र्सको सबैभन्दा ठूलो योगदान हो उनले संसारभरका श्रमजीवीहरूलाई बाँच्ने आशा जगाए र विभेदकारी समाजका ठाउँमा अर्को न्यायपूर्ण, समान र समृद्ध संसार निर्माण गर्नु सम्भव छ भन्ने विश्वास दिलाए । माक्र्सले देखाएको समाजवादी सपना पूर्ववर्ती सन्तचिन्तकहरू, समाजसुधारक या विद्रोहीहरूले सोचेको आदर्श समाजभन्दा के मानेमा भिन्न थियो भने यो कुनै स्वैरकल्पना थिएन । यो समाज विज्ञानका वस्तुनिष्ठ नियमहरूको सघन अध्ययनमाथि आधारित वैज्ञानिक र व्यावहारिक निष्कर्ष थियो । उनले न्यायका लागि सङ्घर्षरत करोडौं श्रमजीवीहरूलाई मुक्ति र समानताको वैचारिक अश्त्र प्रदान गरे । यो वैज्ञानिक मार्गदर्शन प्राप्त नगरुन्जेल श्रमजीवी वर्गको आन्दोलन मेसिनभञ्जन या ज्ञापनपत्र बुझाउने जस्ता दायरामा सीमित थियो ।माक्र्स यताको अवधिमा श्रमजीवी वर्गले के पायो ? निष्कर्षमा एकरूपता नहुन सक्छ । तर पनि वर्ग स्वयंबाट वर्ग आफ्ना निम्तिमा रूपान्तरण, अधिकार र समानताका लागि सचेत र बलिदानी सङ्घर्षहरूको संयोजन, श्रमजीवी वर्गका मुद्दाहरूको राष्ट्रिय र अन्तर्राष्ट्रिय मान्यता, सुधारका लागि पुँजीवादमाथि दबाब र कतिपय मुलुकमा समाजवादी सत्ताहरूको स्थापना यस बीचका उल्लेखनीय उपलब्धि हुन् । चीन लगायत केही मुलुक प्रतिकूलतालाई चिर्दै समाजवादको दिशामा अग्रसर भए पनि कुनै बेला संसारको एक तिहाइभन्दा बढी भूभाग ओगटेजस्तो समाजवादी विश्व शिविर भने अहिले विद्यमान छैन । समाजवाद रक्षात्मक अवस्थामा छ । तर माक्र्सले अगाडि सारेका एजेन्डालाई अस्वीकार गर्न भने स्वयं पुँजीवादलाई पनि सहज छैन । माक्र्सका विचारहरूको हस्तक्षेपसँगै पुँजीवादले कृत्रिम रूपमा भए पनि मानवीय चेहरा भिर्न बाध्य भएको छ । पुँजीको अत्यधिक केन्द्रीकरण पुँजीवादको विशेषता र असाध्य अन्तरविरोध पनि हो । आज सबैभन्दा धनी १ प्रतिशतका हातमा बाँकी सबै मान्छेको भन्दा बढी सम्पत्तिको केन्द्रीकरण भएको अक्सफामबाट उद्घाटित यथार्थ, आर्थिक विषमताको गहिरिँदो खाडल, बेरोजगारी, गरिबी, अभाव र द्वन्द्व, आतङ्कवादको बढ्दो चुनौती र पर्यावरणीय विनाशका कारण आज विश्व वित्तीय पुँजीवाद गहिरो सङ्कटमा छ । तर ऊ आफ्नो सङ्कटको व्ययभार आम जनताको शिरमाथि थोपरेर मितव्ययिता र खर्च कटौतीका नाममा जनताका सुविधाहरू हटाउँदैछ र करार श्रम, आउट सोर्सिङ र अनौपचारिक क्षेत्रको विस्तारजस्ता नयाँ शोषणहरूद्वारा श्रमिक वर्गलाई आक्रान्त गर्दैछ । यसले समाजमा आक्रोश पैदा गरिरहेको छ । ९० को दशकमा चर्को स्वरमा घोषणा गरिएको नवउदारवादको अन्तिम विजय र समाजवादको मृत्युका घोषणाहरू खोक्रो भएका छन् । समाजवादको खोजी व्यग्रतापूर्वक हुनथालेको छ ।तर समाजवादको पुनर्परिभाषा र त्यसलाई प्राप्त गर्ने बाटोको नयाँ अन्वेषण नगरी समाजवादको विजय सम्भव छैन । विगतमा सर्वहारा अधिनायकत्व नामको एकदलीय प्रणाली, लोकतन्त्रको अवमूल्यन, कम्युन अर्थतन्त्र र समाजवाद प्राप्तिको हिंसात्मक बाटो अब असान्दर्भिक भएका छन् । रूसी नेता गेन्नादी जुगानेभले भनेजस्तो अब समाजवादतिर फर्किने होइन, समाजवादतिर अगाडि बढ्नुपर्छ । माक्र्सले द्वन्द्व र गतिका नियमहरूको अन्वेषण गर्दै संसारलाई हेर्ने र बुझ्ने नयाँ विश्व दृष्टिकोण विकास गरे । त्यसपछि नै आकस्मिकता र व्यक्तिको शौर्यमाथि आधारित जस्ता लाग्ने समाजका गति व्यवस्थित, शृङ्खलाबद्ध र वस्तुवादी देखिन थाल्यो । विगत डेढ सय वर्षमा भएका क्वान्टम भौतिकी, क्वार्क र हिग्स बोसनको खोजी, अन्तरिक्ष विज्ञान, जेनेटिक इञ्जिनियरिङ र अन्य धेरै वैज्ञानिक अन्वेषणहरूले माक्र्सले भनेजस्तै संसार ज्ञेय छ, पदार्थ र मानव चेतनाभित्र द्वन्द्वात्मक गति छ, यी नित्य परिवर्तनशील छन् तथा जीवन र जगतमा पुराना समाप्त हँुदै जानु र नित्य नयाँ सिर्जना हुँदै जानु शाश्वत नियम हो भन्ने मान्यताहरू पुनर्पुष्टि हुँदै गएका छन् । नियतिवाद, भाग्यवाद र पराभौतिक चिन्तनहरू खण्डित हुँदै गएका छन् ।माक्र्सको स्वतन्त्रताको उद्घोषले संसारका उत्पीडित राष्ट्रहरूलाई स्वाधीनता र राष्ट्रिय मुक्तिको आन्दोलनमा उत्रिन अभिप्रेरित गर्यो । आज उपनिवेशवाद विधिवत् अन्त्य भएको छ । निसन्देह, नवऔपनिवेशिक शोषणहरू विद्यमान छन् र साना राष्ट्रहरूको स्वाधीनता तथा स्वतन्त्रताको लडाइँ टुङ्गिएको छैन । तर शक्तिशाली राष्ट्रहरूले हिजोजस्तै एकलौटी गर्नसक्ने अवस्था भने अब विद्यमान छैन । संयुक्त राष्ट्र सङ्घजस्ता मञ्चहरू खडा भएका छन्, जसले समस्त सीमाहरूका बाबजुद उत्पीडित राष्ट्रहरूलाई स्थान दिने र उनीहरूका पक्षमा प्रस्तावहरू पारित गर्ने गरिरहेका छन् ।माक्र्सका विचारहरूले अत्यधिक ठूलो प्रभाव पारेको क्षेत्र हो साहित्य, कला र संस्कृति । कुनै बेला शासक वर्गको सेवामा प्रयोग भइरहेको संस्कृति र सिर्जना आज धेरै ठाउँमा विद्रोहको औजार बनिरहेको छ । साहित्यमा श्रमजीवी वर्ग, महिला, दलित र सीमान्तकृतहरूको आवाजहरू मुखर बनिरहेका छन् । तिनीहरूमा मुक्ति र स्वतन्त्रताका, सुखद भविष्य र समृद्धिका सपनाहरू प्रतिविम्बित भइरहेका छन् । निश्चय नै प्रतिधु्रव्रीय संस्कृति पनि उत्तिकै क्रियाशील छ र सांस्कृतिक साम्राज्यवादका रूपमा यसले उपभोक्तावाद, व्यक्तिवाद र नैतिक पतनका मूल्यहरूलाई आक्रामक ढङ्गले पस्किइरहेको छ । तर यस विरुद्धको आवाज सशक्त प्रतिरोधसहित उपस्थित छ । माक्र्स नै ती अग्रणी चिन्तक हुन्, जसले महिलाहरूलाई चुलोचौकोबाट बाहिर निकालेर सामाजिक जीवनमा आबद्ध गर्नुपर्ने र महिलाहरूको सम्पत्तिमाथिको अधिकार सुनिश्चित गर्नुपर्ने दिशाबोध गरे । त्यसयता विश्वव्यापी रूपमै महिलाहरूमा अभूतपूर्व जागरण र चेतना निर्माण भएको छ र महिला अधिकार स्थापित भएका छन् । हजारौं वर्ष अगाडिदेखि सुरु पितृसत्ताका बहुआयामिक बर्चस्व अन्त्य गर्ने लडाइँ सजिलै टुङ्गिनेछैन । तर माक्र्सका विचारहरूबाट प्रेरित नारीवादको उभार र प्राप्त अधिकार भने चानेचुने छैन ।मानव अधिकारको विषयलाई आज विश्वव्यापी रूपमा मान्यताप्राप्त छ । विशेषगरी आर्थिक, सामाजिक र सांस्कृतिक अधिकारलाई मौलिक अधिकारका रूपमा स्वीकार्न बाध्य पार्ने पक्ष भनेको माक्र्सअभिप्रेरित आन्दोलन नै हो । प्रयोगका कतिपय गल्तीले माक्र्सवादको स्वतन्त्रता र लोकतान्त्रिक मूल्यलाई ओझेलमा पार्ने काम भएको छ । तर व्यक्तिको स्वतन्त्रता नै समाजको स्वतन्त्रताको पूर्वसर्त हो भन्ने उनको उद्घोष र व्यक्तिको महत्ता र गरिमाप्रति उनको उच्च प्राथमिकता यसका प्रेरणा स्रोतका रूपमा रहेका छन् । महिला अधिकार, युवा सरोकार, आदिवासी मुद्दा, किसान आन्दोलन, ट्र्ेड युनियन अभियान र अरू धेरै आन्दोलन यसकै प्रेरणाबाट अगाडि बढिरहेका छन् । वातावरणीय विनाश गम्भीर सङ्कटका रूपमा खडा छ । भोलिको पुस्तालाई सुरक्षित पृथ्वी हस्तान्तरण गर्न सकिन्छ कि सकिँदैन भन्ने चिन्ता सर्वत्र व्याप्त छ । वातावरणीय विनाशको मुख्य कारक पुँजीवाद हो, जसका लागि मुनाफा दिने कुनै पनि काम अनैतिक, अपवित्र र अस्पृश्य छैन । माक्र्सले यसको सङ्केत डेढ सय वर्ष अगाडि नै गरिसकेका थिए । उनले उत्पादनका साधनहरू लगायत प्राकृतिक साधनस्रोतमा श्रमजीवी वर्गको अधिकार र उत्पादनमा न्यायोचित वितरणको आवश्यकतामाथि पटकपटक जोड दिएका थिए । मानव जीवनका प्राय: सबै आयाममा माक्र्सका विचारहरूको प्रभाव छ । मण्डेला, नेहरू, बीपी कोइराला, आइन्स्टाइन, सुकार्नोजस्ता गैर कम्युनिष्ट नेता, वैज्ञानिक र अभियन्ताहरूमा परेको उनको गहिरो प्रभाव आफैमा अर्थपूर्ण छ । तर प्रभावका तुलनामा परिणाम भने अपेक्षाकृत सशक्त हुनसकेका छैनन् । प्राप्त उपलब्धिसमेत गुमेका छन् । यसका पछाडि धेरै कारणहरू हुनसक्छन् । तर माक्र्सका विचारहरूलाई समाजलाई अध्ययन, विश्लेषण र रूपान्तरण गर्ने पद्धतिका रूपमा होइन, सूत्रका रूपमा अनुशरण गरिनु, निश्चित मुलुकका विशिष्ट प्रयोगलाई सार्वभौम सत्य मानेर पछ्याइनु र बदलिंँदो परिस्थिति अनुरूप यसलाई सिर्जनात्मक विकास गर्दै विज्ञानका रूपमा अवलम्बन गर्न नसकिनुलाई मुख्य कारणका रूपमा औंल्याउन सकिन्छ । बुद्धले आजीवन रुढी र मूर्तिपूजाको विरोध गरे, तर मृत्योपरान्त उनकै नाममा धेरै पन्थ बने र धेरै मूर्ति निर्माण भए । माक्र्सले पनि त्यही नियति भोग्नुपर्यो उनले अध्ययन पद्धतिमा जोड दिए, तर कतिपय अनुयायीहरूले चाहिंँ उनको भनाइहरूलाई जडसूत्रका रूपमा अपव्याख्या गरे । यस्तै प्रवृत्तिबाट आजित भएर होला सायद, माक्र्सले एकपटक भनेका थिए म माक्र्सवादी होइन समाजवाद गन्तव्य र यात्राको द्वन्द्वात्मक समष्टि हो । यात्रारत रहँदा गन्तव्य बिर्सने र गन्तव्यका सपनाहरू देखिरहँदा आज गर्नुपर्ने कठिन यात्रालाई बेवास्ता गर्ने गल्ती क्षमायोग्य छैन । समाजवाद कुनै सुन्दर बिहानीमा अचानक प्रकट हुने उपलब्धि होइन, यो त पाइलापाइलामा निर्माण गर्दै, हुर्काउँदै अगाडि बढ्ने विषय हो । माक्र्सका विचारलाई विज्ञानका रूपमा ग्रहण गरेर तथा तिनलाई समस्या पर्गेल्ने पद्धतिका रूपमा स्थापित गरेर अगाडि बढ्ने हो भने समाजवादको प्राप्ति अवश्यम्भावी छ ।"
न्यायाधीश नियुक्तिमा ढिलाइ किन ?,"देश संघीयतामा गएको संविधानले प्रस्ट गरेपछि न्यायक्षेत्रसँंग सम्बन्धित कानुन न्याय प्रशासन ऐन, न्यायसेवा ऐन तथा न्यायपरिषद् ऐन २०७३ जारी भइसकेका छन् । परिषद् ऐनले सर्वोच्च अदालतमा न्यायाधीश पद रिक्त भएको मितिले १ महिनाभित्र, उच्च अदालतमा रिक्त भएको ३ महिनाभित्र तथा जिल्ला अदालतहरूमा प्रत्येक वर्षको चैत मसान्तभित्र न्यायाधीश नियुक्ति गरिसक्नुपर्ने बाध्यात्मक व्यवस्था गरेको छ । उक्त ऐनअनुसार २०७३ असोज २ बाट साविक पुनरावेदन अदालत विस्थापित भई उच्च अदालत गठन भएको छ । साविकमा रहेका १६ वटा पुनरावेदन अदालतलाई विस्थापित गर्दै ७ वटा उच्च अदालत, ९ वटा उच्च अदालत इजलास तथा २ वटा उच्च अदालत अस्थायी इजलाससमेत गरी जम्मा १८ उच्च स्थानबाट न्यायसम्पादन गर्ने व्यवस्था यो ऐनले गरेको छ । हाल उच्च अदालतमा रहेका १६० दरबन्दीमध्ये ८२ न्यायाधीशको पद रिक्त रहेको छ । उच्च अदालतमा ३ महिनाभित्र न्यायाधीश नियुक्ति गरिसक्नुपर्ने ऐनको बाध्यात्मक व्यवस्था पुस ३ मा पुरा भइसक्दा समेत न्यायपरिषद् पूर्ण भएर पनि न्यायाधीश नियुक्ति गर्नसकेको छैन । न्यायपरिषद् अध्यक्षद्वारा विभिन्न न्यायिक भेटघाट र कार्यक्रममा न्यायाधीश नियुक्ति चाँडै गर्ने, महिला कानुन व्यवसायीहरूलाई विशेष महत्त्व दिँदै योग्यता, क्षमता, विज्ञता, अध्ययनशीलतालाई ख्याल गर्दै न्यायपालिका समावेशी र समानुपातिक बनाउने प्रतिबद्धता व्यक्त भइरहेको छ । अर्कोतर्फ उहाँको कार्यकालमा न्यायाधीश नियुक्ति हुनै नदिने चलखेल तीव्र रूपमा भइरहेको कुरासमेत वाहिर आउने गरेको छ । परिषद् अध्यक्षले बोलेको कुरा सधैं महत्त्वपूर्ण हन्छ । यसको कार्यान्वयनका लागि अन्य सदस्यले दिलदिमागले सहयोग गर्ने र ऐनले तोकेको अवधिभित्र परिणाम सार्वजनिक गर्नु कतव्र्य नै हो । न्याय सम्पादनको सन्दर्भमा परिषद् शक्तिशाली अंग हो । तथापि परिषद् स्वयं ऐनले तोकेको समय अवधिभित्र कार्यसम्पादन गर्न सक्दैन भने त्यसको जवाफ परिषद्ले दिनुपर्ला कि नपर्ला ? परिषद् आफै कानुनको पालना गर्दैन भने अरूलाई पालना गर्न बाध्य बनाउन कसरी सक्छ ? नैतिक जिम्मेवारी परिषद्ले लिनु पर्दैन ? यहाँ एकजनाको टाउकामा दोष थुपारेर अरू सदस्यले उन्मुक्ति पाउने अवस्था छैन । हुनुहुँदैन ।नेपाल बारको भूमिकाविगत केही वर्षदेखि बारका हरेक चुनाव उठ्नेहरूले कानुन व्यवसायीबाट ५० प्रतिशत न्यायाधीश नियुक्तिको लबिङ गर्ने प्रतिबद्धता जाहेर गर्दै आएका छन् । तर बारको त्यो माग आजसम्म पुरा हुनसकेको छैन । ५० प्रतिशतको माग नराम्रो पक्कै होइन । तथापि कस्ता कानुन व्यवसायीलाई न्यायाधीशको सिफारिस गर्ने भन्ने विषयमा चाहिँ बार गम्भीर देखिँदैन । अर्को कुरा, विगतमा बार तथा सरकारकाबाट न्यायपरिषद् सदस्यको सिफारिस समयमा नभएर सर्वोच्च अदालत लगायत अन्य अदालतमा न्यायाधीश पद खाली भई सेवाग्राहीको न्याय पाउने नैसर्गिक अधिकारमाथि खेलवाड भएको इतिहास हामीसंँग छ । जब न्यायाधीश नियुक्तिको चर्चा हुन्छ, त्यतिबेला कानुन व्यवसायीहरूको मुखबाट सगर्व सुन्ने गरिन्छ, न्यायाधीश पद विवरण बुझाएर मागिने विषय होइन, यो त परिषद्ले तिमी न्यायाधीश बन्नुपर्यो भनी अनुरोध गर्ने विषय हो । तर जब तिनै आदर्शका कुरा छाँट्ने मित्रहरू न्यायाधीश बन्न दौडधुप गरेको सप्रमाण भेटिँदा भने उदेक लाग्छ ।नाम, प्रतिष्ठा र पैसाका लागि न्यायाधीश नै बन्नु जरुरी छैन भन्ने कुरा हाम्रा अगाडि देखिने भेट्रान स्वतन्त्र कानुन व्यवसायीहरू कृष्णप्रसाद भण्डारी, हरिहर दाहाल, शम्भु थापा, कृष्णप्रसाद सापकोटा, पूर्णमान शाक्य, सुशील पन्त, श्याम खरेल लगायतलाई हेरे पनि काफी हुन्छ । उहाँहरू जस्ता कानुन व्यवसायीहरूको उपस्थितिले हाम्रो न्यायिक क्षेत्रको शान बढेको छ । वास्तवमा बारले आफ्ना साथीहरूलाई न्यायाधीश बनाउने आश्वासन बाँड्नुभन्दा पनि व्यावसायिक बनाउने प्रतिबद्धता जाहेर गर्नु आवश्यक छ । ताकि वकिलहरू न्यायाधीश पद माग्न नजाउन् । परिषद् स्वयं न्यायाधीश बनिदिन अनुरोध गर्न बाध्य होस् । हिजोको बारले के गर्यो भन्नेभन्दा पनि हिजोबाट आजको बारले के सिक्यो भन्ने महत्त्वपूर्ण र प्रमुख हुन्छ । यो बारले समयमा नै परिषद्को सदस्य पठाएर राम्रो काम गरेको छ । तर उच्च अदालतमा मात्र होइन, सर्वोच्च अदालतमा समेत न्यायाधीश पद रिक्त रहेको अवस्थामा ऐनले तोकेको म्याद नाघिसक्दा समेत परिषद्लाई झक्झक्याउन नसकेको तथा कस्ता कानुन व्यवसायीलाई न्यायाधीश बनाउने भन्ने विषयमा आवश्यक गृहकार्य गर्न नसकेको जस्ता गुनासा आएका छन् । त्यसतर्फ बार सजग हुनुपर्ने देखिन्छ ।समावेशी अदालतन्यायाधीश नियुक्तिका सन्दर्भमा लैंगिक र समावेशी पक्षले जोडतोडसाथ चर्चा पाएको छ । न्यायपरिषद् अध्यक्षद्वारा न्यायाधीश नियुक्तिमा महिलालाई विशेष महत्त्व दिँदै समानुपातिक समावेशी बनाउने प्रतिबद्धता जाहेर भएको छ । यसका लागि कानुन व्यवसायीहरूको समग्र उपस्थितिको चर्चा गर्नु सान्दर्भिक हुन्छ । प्रमाणपत्रधारी कानुन व्यवसायीको संख्या करिब १५ हजार, पेसामा करिब १० हजार रहेका छन् । तीमध्ये महिलाको संख्या करिब १५ सय, पेसामा करिब ५ सय छन् । त्यसमा पनि व्यावसायिक रूपमा महिलाको उपस्थिति न्युन छ । यो सत्यलाई स्वीकार गर्नैपर्ने हुन्छ । यसको मतलव महिलाहरू न्यायाधीश बन्न सक्ने हैसियतमा छैनन् भन्न खोजिएको होइन । पछिल्लो समय महिलाहरूको व्यावसायिक उपस्थिति आक्रामक ढंगले वृद्धि भइरहेको छ । यसले भविष्यमा न्यायिक क्षेत्रमा महिला उपस्थिति संख्यात्मकमात्र नभई गुणात्मक पनि हुने कुरामा शंका छैन ।न्यायपरिषद् अध्यक्षले समानुपातिक समावेशी भनेर मात्र हुँदैन, योग्यता, क्षमता, कार्यकुशलता, निष्पक्षता र नैतिकवान पनि हुनु जरुरी छ । न्यायाधीश पद मन्त्रीको जस्तो होइन । प्राज्ञिक विषय हो । एकातिर समानुपातिक समावेशीकरणको प्रश्न छ भने अर्कोतिर प्राज्ञिकताको । निकट भविष्यमा नै यी दुई विशिष्ट विशेषताको तारतम्य मिलाउँदै न्यायाधीश नियुक्ति गरिंँदैछ । विवेकपूर्ण र विवादरहित ढंगले छिटो न्यायाधीश नियुक्ति गर्न न्यायपरिषद् सफल होस् ।"
बिजुली वर्ष,"नयाँ वर्षको शुभप्रभातमा यो लेख लेख्न बसें । २०१७ को उज्यालो आगमनमा खुसी बाड्ने र त्यसको निरन्तरताको कामना गर्ने खाका बनाएँ । कम्प्युटर खोलेको मात्र के थिएँ, क्या खिन्न भएँ । झ्याप्प बत्ती गयो । धत्, लोडसेडिङ ? जिज्ञासा बढ्यो । केही मिनेटपछि नो लाइट मा फोन गरें । पहिलापहिला बत्ती जानासाथ फोन व्यस्त छ भन्थ्यो (त्यहीं काम गर्ने एक कर्मचारीका अनुसार धेरै जनालाई उही उत्तर दिन झर्को लाग्ने भएकाले प्राय: उठाएर छोडिदिने चलन थियो रे) । यसपालि फोन लाग्यो । लोडसेडिङ सुरु भएको हो ? सोधें । होइन, उत्तर आयो । यता बत्ती गयो त ? अर्को प्रश्न गरें ।के भएर लाइट लिएन, हामी हेर्दैछौं, उनले भने । अनि, उल्टै मलाई सोधे, बरु कतै पड्किएको आवाज सुन्नुभयो कि ?विद्युत् प्राधिकरणका कर्मचारीको काम गर्ने तौरतरिका र ग्राहकलाई गर्ने व्यवहारसमेत बदलिएको हो कि जस्तो लाग्यो । यस्तो तदारुकता र भाषा विगतमा महसुस गर्न पाइन्न थियो । अचम्म, अचानक प्राधिकरण बदलिएछ । पोहोर यतिबेला १२ घण्टा लोडसेडिङ पुगिसकेको हुन्थ्यो । यसपालि आक्कलझुक्कल प्राविधिक कारणबाहेक बत्ती गएको छैन । हाम्रो नेपालले यति चाँडै २४ घण्टा उज्यालो देख्छ भन्ने कसैले कल्पनासम्म गरेका थिएनौं । अप्रत्यासति अनौठो घटना देखियो । देशमा विकासका अवरोधबारे समीक्षा गर्दा सबैले लोडसेडिङ लाई दोष दिन्थे । भएको त्यही थियो । यो रोग निवारण गर्न वर्षौंवर्षका तालिका हेर्दासमेत हम्मेहम्मे देखिएको थियो । तर, त्यही दुर्लभ सफलता हासिल भयो । हाम्रै देशमा । सानोतिनो व्यवस्थापन मिलाउँदा आखिर हुने रहेछ । पोहोरपरार तिहारमा लामै लोडसेडिङ हुन्थ्यो । त्यसमाथि झिलिमिली बत्ती नबालिदिन विद्युत् प्राधिकरणले आग्रह गथ्र्यो । यसपालि त्यस्तो केही आह्वानसमेत नगरी प्राधिकरणले जब तिहार उज्यालो बनाइदियो, त्यो सुखद सुरुआत थियो । त्यसकै आसपास उठेको लोडसेडिङ हटाउने कुरा त गफै होला कि जस्तो लाग्थ्यो । प्राधिकरणका प्रबन्ध निर्देशक कूलमान घिसिङले जतिबेला राजधानी उपत्यका र काभ्रेलाई यस वर्ष लोडसेडिङमुक्त गराउने कुरा गरे, धेरैले पत्याएनन् । पत्याउने वस्तुनिष्ठ आधारसमेत थिएन । नभएको बिजुली कहाँबाट ल्याएर बाल्छ जस्ता प्रश्न गरिए । राजधानी र मोफसललाई भेदभाव गर्न पाइँदैन भन्नेसमेत देखिए । उद्योगको बिजुली खोसेर घर उज्यालो पार्नु हुँदैन भन्ने तर्क पनि आए । यतिन्जेल कुर्दा के देखियो भने कसैको मन नदुखाई उज्यालो बाँड्न सके उनले । मैले कम बिजुली पाएँ, अन्याय भयो भनेर गुनासो गर्ने हालसम्म कोही देखिएको छैन । घरघरमा बिजुली बलेकै छ । हुने रहेछ त । सार्वजनिक निकाय सक्ने काम पनि गर्दा रहेनछन् भन्ने यसले प्रस्ट्याएको छ । अब हरेक कार्यालयमा नागरिक खरबदारी चाहिने रहेछ भन्ने पनि देखाएको छ । लोते हाकिमहरूलाई हटाएर सक्षमलाई मौका दिनुपर्छ भन्ने सिकाएको छ । उदाहरणका लागि भूकम्पपीडितलाई वर्षौं पालमा सुताउने पुनर्निर्माण प्राधिकरणमा अर्का कूलमान खोज्ने कि नखोज्ने ? विमानस्थलका शौचालयसम्म सफा राख्न नसक्ने नागरिक उड्डयन प्राधिकरणका प्रमुखमाथि औंला उठाउने कि नउठाउने ? दाताका पैसामा मस्ती गर्न गरिबका तस्बिर बेच्ने गैरसकारी संस्थाका चलखेल नियन्त्रण गर्न नसक्ने समाज कल्याण परिषद्लाई बडार्ने कि नबडार्ने ? यी त उदाहरण मात्रै हुन् । यस्ता धेरै निकाय छन्, जसले जनताको पसिनाको तलब खाएर जनतालाई सेवा होइन, झमेला दिइरहेका छन् । ती सबै निकायमा सरसफाइ गर्ने बेला यही हो । अब नगरे कहिल्यै सकिँदैन । एउटा प्राधिकरणबाट मात्र होइन, दर्जनौं प्राधिकरणबाट लोडसेडिङ हटाउने दायित्व सरकारको हो । त्यसमा बरु कठोरै भएको राम्रो । इमानदार र क्षमतावानको खडेरी लागेको देशमा कूलमानले सर्वसाधारणको मन जित्न चाहे । उनले जुन हिम्मत र प्रयास गरे, विगतमा त्यो कुर्सीमा बसेको अरूले किन गर्न सकेनन् ? कतै बिजुली चोर को प्रभावमा परे कि ? वा वैकल्पिक उर्जाको व्यापार गर्नेको साँठगाँठमा लागे ? वा अन्य कुनै स्वार्थले तिनको हात बाँधिदियो ? देशलाई अँध्यारोमा राख्दा कतै तिनको जिन्दगी उज्यालो पो थियो कि ? यी प्रश्नको जवाफ खोज्नु जरुरी छ । तैपनि हामी के भ्रममा पर्नु हुँदैन भने देश लोडसेडिङ मुक्त भइसकेको होइन । त्यसका लागि प्राधिकरणले प्रयास गरेको हो । व्यवस्थापकीय कुशलता देखाउन खोजेको हो । पूर्ण मुक्त गर्न त गर्नुपर्ने धेरै छ । घरघरमा बिजुली पुर्याएर यो अवस्था ल्याएको दिन मात्र त्यो हर्षबढाइँ गर्न मिल्छ । तैपनि प्राधिकरणको प्रयासमा हामीले साथ दियौं भने लाभ हामीलाई नै पुग्छ । बिहान ६ देखि ९ र साँझ ४:३० देखि ८:३० आइरन, हिटर, पानी तान्ने पम्प, एसी, गिजर, बासिङ मेसिनजस्ता उपकरण नचलाइदिँदा के फरक पर्छ ? चोरेर होइन, सम्मानसाथ घर उज्यालो बनाउँदा पो इज्जत बढ्छ कि ? सन् २०१६ होइन, बिसं २०७३ पूरै उज्यालो बनाउने चुनौती कूलमानसँग छ । सुख्खायाम बढ्दै गएको छ । जब सञ्चित पानीले मात्र बिजुली निकाल्ने दिन आउनेछ, देश उज्यालो राखिरहन हम्मे पर्न सक्छ । त्यसको वैकल्पिक व्यवस्थापनसमेत बेलैमा गर्नु जरुरी छ । नयाँ वर्षको सुरुको उज्यालो वर्षैभरि निभाएनन् भने कूलमानको कीर्ति देशले गाउनेछ । उनको दोस्रो परीक्षण नेपाली नयाँ वर्षमा हुनेछ, जुन दिन उज्यालोकै शुभकामना बाँड्न पाइयोस् ।बरु कसले के सकिन्छ गरौं, तर देशलाई लोडसेडिङ को खाडलमा फेरि नपसाऔं । सबैलाई शुभकामना ।"
गरिबी निवारणमा राज्यको भूमिका,"नेपाल जस्ता विकासोन्मुख राष्ट्रहरूले सामना गर्दै आएको एउटा प्रमुख समस्या गरिबीको रेखामुनि रहेका मानिसहरूको सामाजिकआर्थिक रूपान्तरणको विषय हो । गरिबी निवारण सरकारको हरेक योजनाहरूमा प्राथमिकताको विषयवस्तु बने तापनि अपेक्षित लक्ष्य हासिल हुन सकिरहेको छैन । मुलुक विनाशकारी भूकम्प तथा अघोषित नाकाबन्दीको चपेटाबाट प्रभावित हुँदा यसको प्रत्यक्ष असर आर्थिक वृद्घिमा समेत देखापर्यो । परिणामस्वरूप नेपालको आर्थिक वृद्घिदर सन् २०१५ मा २ प्रतिशतले न्युन रह्यो भने सन् २०१६ मा दक्षिण एसियाली राष्ट्रहरूमध्ये सबैभन्दा न्युन (०५ प्रतिशतमा मात्र सीमित रहने) विन्दुको अवस्थामा आइपुग्यो । यस्तो परिप्रेक्ष्यमा मुलुकलाई आर्थिक समृद्घिको दिशातर्फ उन्मुख गराई गरिबी निवारण अभियानमा उल्लेखनीय सफलता हासिल गर्नका लागि राज्यको भूमिका महत्त्वपूर्ण रहन्छ ।गरिबी र यसबाट उत्पन्न हुने परिणामहरू पक्कै पनि समाज र राष्ट्रको लागि हितकर हुँदैन । गरिबी न्युनीकरण अभियानमा राज्यको यथेष्ट ध्यान पुगेन भने यसले मुलुकमा हिंसा, द्वन्द्व, लुटपाट लगायतका थुप्रै सामाजिक विकृति एवं विसंगतिहरू निम्त्याउँछ । साधन र स्रोतको असमान वितरण प्रणाली, बढ्दो जनसंख्याको चाप, अशिक्षा, सुशासनको अभाव, असन्तुलित विकास, रोजगारीका अवसरको अभाव, प्राकृतिक प्रकोप, वित्तीय पहुँचको अभाव, राजनीतिक अस्थिरता, हिंसा एवं द्वन्द्व आदिजस्ता गतिविधिहरू गरिबीका प्रमुख कारणहरू हुन् । गरिबी निवारण अभियानमा सरकारी तथा गैरसरकारी स्तरबाट विभिन्न कार्यक्रमहरू सञ्चालन भए तापनि गरिबीको रेखामुनिको जनसंख्या अझै पनि उल्लेखनीय रूपमा रहेको पाइन्छ । अत: गरिबी निवारण कार्यक्रमलाई प्रभावकारी बनाउन गरिब व्यक्ति तथा घरपरिवारको पहिचान गरी त्यस्ता लक्षित वर्ग र क्षेत्रलाई केन्द्रित गरेर आयआर्जन वा उद्यमशीलतामा प्रोत्साहन गर्न र त्यसका लागि आवश्यक वातावरण सिर्जना गर्न राज्यले विशेष ध्यान दिनुपर्छ । आर्थिक सर्वेक्षण २०७२०७३ अनुसार नेपालमा गरिबीको रेखामुनिको जनसंख्या २३८ प्रतिशत रहेको अनुमान गरिए तापनि विनाशकारी भूकम्पको प्रभावले गरिबीको संख्या थप हुने अनुमान गरिएको छ । सहरी क्षेत्र (करिब १५ प्रतिशत) को तुलनामा ग्रामीण क्षेत्रमा (करिब २७ प्रतिशत) गरिबीको रेखामुनिको जनसंख्या उच्च रहेको पाइन्छ । यसैगरी विकास क्षेत्रको आधारमा सुदूर पश्चिमाञ्चलमा सबैभन्दा बढी गरिबी दर (४६ प्रतिशत) छ । भौगोलिक क्षेत्रअनुसार हिमालमा सबैभन्दा बढी गरिबी (४२ प्रतिशत) छ । पहाड र तराईमा गरिबी दर लगभग समान (करिब २४ प्रतिशत) भए तापनि पहाडी क्षेत्रमा गरिबीको अवस्था बढी विषम र सघन छ । जातजातिअनुसार गरिबीको दरलाई विश्लेषण गर्दा दलित समुदायमा बढी देखिन्छ, जसमध्ये पहाडका दलितहरूमा (४३६३ प्रतिशत) र तराईका दलितहरूमा (३८१६ प्रतिशत) रहेको पाइन्छ । अत: राज्यले महिला, दलित, अल्पसङ्ख्यक जातजाति, मधेसी, कर्णालीवासी लगायत दुर्गम तथा पिछडिएका क्षेत्रका बासिन्दा, शारीरिक रूपले अशक्त भएका व्यक्ति र सहरी क्षेत्रमा जोखिममा बसोबास गर्ने मानिसमा गरिबीको गहनता हटाउनेतर्फ अधिकतम ध्यान दिनुपर्छ ।गरिबीको रेखामुनि रहेको लक्षित वर्ग र क्षेत्रलाई केन्द्रित गरेर राज्यले रोजगार तथा आयमूलक कार्यक्रमहरू सञ्चालन गर्न जरुरी छ । लघुवित्त मार्फत लघुउद्यम र लघुउद्यम मार्फत रोजगारी एवं आयआर्जनमा वृद्घि गर्दै सामाजिकआर्थिक रूपान्तरण कार्यमा प्रभावकारिता ल्याउन सकिन्छ । त्यसैले गरिबी निवारणका लागि लघुवित्त र लघुउद्यम दुवै कार्यक्रमलाई राज्यले प्राथमिकतामा राखेर यसको सञ्जाललाई हरेक जिल्लामा पुर्याउनुपर्छ । वित्तीय सेवाको पहुँच नपुगेका मानिसहरूको लागि लक्षित गरेर लघुवित्त सेवाहरू ग्रामीण क्षेत्रहरूमा विस्तार गर्दै वित्तीय साक्षरता कार्यक्रमलाई अगाडि बढाउनुपर्छ । नेपाल जस्तो अधिकांश ग्रामीण बस्ती भएको मुलुकमा वित्तीय समावेशीकरण र गरिबी निवारणका लागि लघुवित्त कार्यक्रमलाई एउटा उपयोगी वित्तीय औजारको रूपमा लिन सकिन्छ । सन् १९७६ मा अर्थशास्त्र विधामा नोबेल पुरस्कार विजेता मिल्टन फ्राइडमेनको भनाइबाट प्रस्ट हुन्छ, गरिब मानिसहरू अल्छीको कारणले गरिब भएको होइन, उनीहरूमा पँुजीको पहुँच नभएकोले गरिब बन्न बाध्य भएका हुन् । सरकारको एउटा प्रमुख दायित्व सामाजिक, आर्थिक र भौगोलिक रूपले पछाडि परेका मानिसहरूलाई विकासको मूलधारमा ल्याउनु हो । यसका लागि राज्यले त्यस्ता उपेक्षित वर्गलाई वित्तीय अवसरको पहुँच पुर्याउने वातावरण सिर्जना गर्न आवश्यक छ । लघुवित्तले बिनाधितो विपन्न वर्गका मानिसहरूलाई लघुऋण प्रदान गरेर ससानो व्यवसाय वा लघुउद्यम सञ्चालन गर्न प्रोत्साहन गर्छ । आर्थिक तथा सामाजिक रूपमा नेपाललाई समुन्नत राष्ट्रको सूचीमा स्थापित गर्नका लागि गरिबी निवारण कार्यक्रमहरू वर्तमान परिप्रेक्ष्यमा सरकारी स्तरबाट प्राथमिकतामा परे तापनि उल्लेखनीय रूपमा गरिबीको रेखामुनिको जनसंख्या घट्न नसक्नुलाई चुनौतीपूर्ण रूपमा लिन सकिन्छ । गरिबी न्युनीकरण अभियानमा नेपालले केही हदसम्म आशातित सफलता हासिल गरे तापनि ग्रामीण र सहरी क्षेत्रबीच, हिमाल, पहाड र तराई क्षेत्रहरूबीच, विकास क्षेत्रहरू बीचको गरिबीमा निकै विषमता रहेको पाइन्छ । अत: गरिब र धनीबीच रहेको असमानताको खाडललाई हटाउन र स्वदेशमा नै रोजगारीका प्रशस्त अवसरहरू सिर्जना गर्नका लागि राज्यले लघुवित्त तथा लघुउद्यम कार्यक्रमलाई प्रबद्र्घन एवं विस्तार गर्न अपरिहार्य देखिन्छ । लघुवित्त सेवाको सञ्जाललाई ग्रामीण क्षेत्रका विपन्न वर्गसम्म पुर्याउनका लागि राज्यले न्युनतम पूर्वाधारको व्यवस्था मिलाउनुपर्छ । पहाडी र हिमाली क्षेत्रहरूमा भौगोलिक विकटता र पातलो बस्ती भएको कारण ती स्थानहरूमा लघुवित्त सेवाहरू पुर्याउन व्यावहारिक कठिनाइ भने पक्कै नभएको होइन । यसका लागि राज्यले कम्तीमा पनि सरकारी स्वामित्वमा सञ्चालित ग्रामीण विकास बैंकहरूलाई राज्यका स्थानीय निकायहरूसँग हातेमालो गर्दै वित्तीय सेवाको सञ्जाल गाउँगाउँसम्म पुर्याउन जरुरी छ । अनि मात्र मुलुकमा गरिबी निवारण अभियानमा प्रभावकारिता आउनुको साथै विपन्न वर्गका मानिसहरूको सामाजिकआर्थिक रूपान्तरण गर्न सकिन्छ ।नेपाललाई समृद्ध राष्ट्रमा रूपान्तरण गर्दै गरिबी निवारण गर्नका लागि यहाँको प्राकृतिक साधन र स्रोतको उच्चतम उपयोग गर्ने वातावरण निर्माण गर्न आवश्यक देखिन्छ । यसको लागि सर्वप्रथम मुलुकमा राजनीतिक स्थिरता एवं दिगो शान्तिको खाँचो पर्छ । राजनीतिक संक्रमणलाई जतिसक्दो छिटो किनारा लगाई सबै राजनीतिक दलहरू मुलुकको आर्थिक विकासका मुद्दाहरूमा एकैठाउँमा उभिन जरुरी छ । अनिमात्र मुलुकले आर्थिक समृद्घिको मार्ग हुँदै विपन्न वर्गको सामाजिकआर्थिक रूपान्तरण तथा गरिबी निवारण कार्यमा उल्लेखनीय सफलता हासिल गर्न सक्नेछ ।ढुंगाना पोखरा विश्वविद्यालयमा वित्तशास्त्र विषय प्राध्यापन गर्छन् ।"
संस्कृत क्याम्पसलाई बेवास्ता,"तनहुँ देवघाटधामस्थित महेश संन्यास गुरुकुल संस्कृत क्याम्पस चर्को आर्थिक अभावबाट गुज्रिरहेको छ । संस्कृत विषय स्नातकोत्तरसम्म पढाइ हुने क्याम्पस सरकारी निकायबाट सहयोग नपाउँदा मुठीदानकै भरमा जेनतेन चलिरहेको छ । महेश संन्यास आश्रमको अगुवाइमा सञ्चालित क्याम्पस नेपाल संस्कृत विश्वविद्यालयबाट सम्बन्धन प्राप्त हो । क्याम्पस प्रमुख गुरुप्रसाद सुवेदीले आवश्यकता र आश्वासनपछि निर्माण थालिएको भवनका लागि पनि सहयोग नआएको गुनासो गरे । पाँच करोड रुपैयाँ लागत स्टिमेटमा निर्माणाधीन क्याम्पस भवनलाई दानमुठीबाटै दुई करोड जुटायौंं, उनले भने, तर, थप पैसा नहुँदा भवन अधुरै छ । चारतले भवन निर्माणाधीन अवस्थामै छ । फर्निचर अभावमा कक्षा सञ्चालन गर्न समस्या छ । क्याम्पसमा उत्तरमध्यमा (प्रमाणपत्र) तर्फ १ सय ६० विद्यार्थी अध्ययनरत छन् । त्यस्तै शास्त्री (स्नातक) मा ४५ जना र आचार्य (स्नातकोत्तर) तहमा १० जना छन् । उनीहरूलाई खानेबस्ने व्यवस्थासमेत आश्रम सञ्चालक स्वामी रामानन्द गिरीको सहयोगमा भइरहेको छ । विश्वविद्यालय अनुदान आयोग र शिक्षालगायतका अन्य मन्त्रालयमा समेत सहयोग मागेका छौं, व्यवस्थापक केशवानन्द आचार्यले भने, आश्वासन मात्र पाइएको छ, सहयोग गर्ने आएका छैनन् । भक्तजनहरूले भने गच्छेअनुसार सक्दो सहयोग गरिरहेका छन् ।शिक्षा मन्त्रालयलाई शिक्षक दरबन्दी मिलाइदिन पनि पटकपटक काठमाडांै धाएको उनले बताए । हाल गुरुकुलमा २५ जना प्राध्यापक कार्यरत छन् । विश्वविद्यालयले दुई जना सहप्राध्यापकलाई काजमा खटाएको छ । अरू सबैलाई आश्रमले आन्तरिक स्रोतबाट नियुक्त गरेको छ । मासिक लाखौं रकम तलबभत्तामै खर्च हुने भएकाले निर्माण खर्च जुटाउन समस्या भएको आचार्यले गुनासो गरे । गुरुकुलमा विद्युतीय पुस्तकालय सञ्चालन गर्ने योजना पनि आर्थिक अभावले थाती छ । यहाँ प्राचीन ग्रन्थ, धार्मिक, विज्ञान र गणितका मूल्यवान् पुस्तक छन् । ती पुस्तकलाई मिलाएर राख्न नसक्दा नष्ट हुने खतरा बढेको छ ।६० रोपनी जमिनमा फैलिएको गुरुकुलमा तरकारी किनेर खानु पर्दैन । स्नातकोत्तरसम्म अध्ययन गर्ने विद्यार्थीले गुरुकुलभित्रै तरकारी फलाउँछन् । केही संख्याको दरबन्दी र हाल निर्माणका लागि सहयोग पाएमा देशकै नमूना गुरुकुल बनाएर देखाइदिने आचार्यले बताए । देशभरबाट कर्मकाण्ड, रुद्री, वेद र पुराण पाठ र महायज्ञलगायतको काममा चाहिने जनशक्तिको खोजी गर्दै गुरुकुल पुग्नेको दैनिक भीड लाग्छ । टाढाबाट आएकाहरूलाई पनि खानेबस्ने व्यवस्था भित्रै गरिएको छ । क्याम्पस सञ्चालन गर्न कठिन भएपछि मुठीदान अभियान पनि चलाइएको छ । दानकै भरमा दैनिक २ सय ५० जनालाई भोजन जुटाइँदै आएको छ । जिल्लाको धार्मिकस्थल भएकाले जिल्ला विकास समितिले पर्यटन प्रवद्र्धन तथा सामान्य विकास खर्चका लागि बजेट विनियोजन गरे पनि पर्याप्त नभएको स्थानीय विकास अधिकारी बद्रीप्रसाद तिवारीले बताए । बृहत्तर गुरुयोजनामार्फत काम गर्नुपर्ने भएकाले सानो सहयोगको कुनै अर्थ छैन, उनले भने, एकदुई पटक पुगेर सामान्य सहयोग गर्नुबाहेक हामीले केही सक्दैनौं । दिगो विकासका लागि राष्ट्रिय अभियान सञ्चालन हुनुपर्ने उनले बताए ।"
संविधान धरापमा पर्न सक्छ,"महेन्द्रनगर राष्ट्रिय प्रजातन्त्र पार्टीका अध्यक्ष कमल थापाले २०७४ माघ ७ भित्र स्थानीय, प्रदेश र संघको निर्वाचन नभए संविधान नै धरापमा पर्न सक्ने चेतावनी दिएका छन् । उनले त्यसो भए मुलुक ठूलो अन्योल र अस्थिरतामा फस्ने बताए । यतिबेला मुलुक संकटैसंकटको चक्रव्यूहमा फसेको छ, आइतबार महेन्द्रनगरमा दुवै राप्रपा एकीकरण सन्देश दिन आयोजित सभामा उनले भने, मुलुकलाई संकटबाट मुक्त गर्न राप्रपा वैकल्पिक मार्गचित्र बोकेर मेचीदेखि महाकालीसम्मका जनतासमक्ष पुगेको छ । उनले वर्तमान संविधान जारी भएको १५ महिना बितिसक्दा पनि कार्यान्वयन हुन नसकेको अवस्थाले अन्योल र अस्थिरता उत्पन्न भएको बताए ।"
संशोधन पारित हुँदैन,दाङ माओवादी केन्द्रका नेता एवं पूर्वउपप्रधान तथा ऊर्जामन्त्री टोपबहादुर रायमाझीले सरकारले संसदमा दर्ता गरेको संविधान संशोधनको प्रस्ताव पारित नहुने बताएका छन् । मालिका कालिका यातायात प्रालिको पहिलो वार्षिकोत्सवका अवसरमा आइतबार तुलसीपुरमा आयोजित कार्यक्रमलाई सम्बोधन गर्दै उनले प्रस्तावलाई संसद्ले अस्वीकृत गर्ने बताए । पाँच नम्बर प्रदेश टुक्र्याउने प्रस्ताव सरकार र मधेसमा आन्दोलनरत पक्षको नभएको दाबी गर्दै रायमाझीले उक्त प्रस्ताव अदृश्य शक्तिबाट आएको आरोप लगाए । संविधान संशोधनको पक्षविपक्षमा मतदान भए आफूले विपक्षमा मतदान गर्ने उनको भनाइ थियो ।
उपचार प्रभावित,डोल्पा जिल्ला स्वास्थ्य कार्यालय डोल्पा र मातहतका स्वास्थ्यचौकीमा दरबन्दीअनुसार स्वास्थ्यकर्मी नहुँदा सर्वसाधारणले उपचारमा समस्या बेहोर्नुपरेको छ । जिल्लामा २३ स्वास्थ्यचौकी भए पनि प्रत्येकमा स्वास्थ्यकर्मीको अभाव छ । कार्यालयका अनुसार जिल्लामा २३ जना हेल्थ असिस्टेन्टको दरबन्दीमध्ये १८ स्थान रिक्त छ । ४८ जनाको दरबन्दी भए पनि अहेबमा ३१ रिक्त छन् । ४८ अनमीमध्ये २९ स्थानमा दरबन्दी खाली रहेको जिल्ला स्वास्थ्य प्रमुख डा श्रीकान्त अग्रवालले बताए । जिल्लामा दुई जना चिकित्सकको दरबन्दी भए पनि हाल एक मात्र उपलब्ध छन् ।
बाघ गणनाका क्यामेरा चोरी,गुलरिया बर्दिया राष्ट्रिय निकुञ्जमा बाघ गणनामा प्रयोग गरिएका १६ वटा क्यामेरा चोरी भएको छ । निकुञ्जका अनुसार जैविक मार्गअन्तर्गत सूर्यपटुवा र छतिवन बीचमा राखिएका क्यामेरा चोरिएका हुन् ।सूर्यपटुवाको डल्ला क्षेत्रमा ८ र छतिवन जंगलमा ६ वटा क्यामेरा चोरी भएको निकुञ्जका निमित्त प्रमुख संरक्षण अधिकृत रमेशकुमार थापाले बताए । बाघ गणनाका लागि २ सय जोडा क्यामेरा प्रयोग गरिएको थियो । तीमध्ये आधा दर्जन क्यामेरा हात्तीले कुल्चेर क्षति पुर्याएको निकुञ्जले जनाएको छ । निकुञ्जमा बाघ गणना र यसका प्रजातिको वैज्ञानिक अनुगमनका लागि क्यामेरा जडान गरिएको छ । निमित्त प्रमुख संरक्षण अधिकृत थापाले चोरी भएका क्यामेरा खोजी भइरहेको जनाए । निकुञ्जमा मंसिर ५ यता २ सय ९७ स्थानमा दुईदुई किमिको फरकमा प्रत्येक ग्रिडमा स्वचालित क्यामेराबाट बाघको अनुगमन भइरहेको छ । १ सय २० वटा लाइन ट्रान्ससेक्टमा आहारा प्रजातिको सर्वेक्षण भइरहेको निकुञ्जले जनाएको छ । बाघ गणनाका लागि २५ प्राविधिक र ५ सहयोगी खटाइएको छ । खटिएका टोली निरन्तर रूपमा जंगलमा बसेर अनुगमन गर्ने भनिए पनि मध्यवर्ती क्षेत्रमा नबस्दा क्यामेरा चोरी भएको स्थानीयले जनाएका छन् । हरेक चार वर्षमा निकुञ्जमा बाघको गणना हुने गरेको छ ।
"रातभर सिरेटो चल्छ, कसरी निदाउनु ?","मार्मिन (सिन्धुपाल्चोक) राजमार्गबाट तीन घण्टा पैदलपछि पुगिने लेकाली बस्ती । थोत्रो त्रिपाल र एउटा कुनामा चामलको पोको । अर्को कुनामा थोत्रा लुगा छरपस्ट छन् । मार्मिन, छ्यादे टोलका नादाङ तामाङको चार जनाको परिवार यही त्रिपालमा बस्दै आएको डेढ वर्ष बितेको छ ।चिसोले परिवारका सबै सदस्य बिरामी परेका छन् । के गर्नु साह्रै ठूलो दसा रहेछ, नादङले भने, भूकम्पले घर ढाल्यो, भारी बोकेर जीविका चलाउने तातोपानी नाका बन्द भयो । दैवले घर र आम्दानी एकै पटक छिनेपछि बिचल्लीमा परियो । लेकाली बस्तीमा चिसो बढेको छ । रातभर सिरेटो चल्छ । तामाङ परिवार राम्रोसँग निदाउन सक्दैनन् । अब यो ठण्डीबाट कसरी बच्ने ? खेतीको आम्दानीले खान नपुग्ने नादाङ पुराना काठ जोरजाम गरेर बलियो टहरो बनाउने तयारी गर्दै छन् । सरकारले दिएको पैसाले पुग्दैन, ऋण गरेर कसरी घर बनाउनु ? रातभर निदाउन सकिँदैन, उनले पीडा सुनाए । स्थानीय गोल्ची गाउँका ग्यालछिरिङ तामाङको पाँच जनाको परिवार पनि डेढ वर्षदेखि त्रिपालमै छ । सरकारले दिएको ५० हजार अनुदान भत्केको घर पन्छाउँदै सकियो । ग्यालछिरिङले त्रिपाल देखाउँदै भने, यो वर्षको चिसो यसले थेग्लाजस्तो छैन । बालबच्चा बिरामी पर्न थालेका छन्, रोजगारी दिएको नाका बन्द भएपछि गुजारा गर्नै कठिन भयो । उनी टहरो बनाउने योजनामा छन् । घर बनाउन रकम छैन । स्थानीय पासाङ तामाङका अनुसार बस्तीमा चिसोले पानी जम्न थालेको छ । चोयाले बारबेर गरेको टहरोमा चारैतिरबाट हावा पस्छ । जाडो बढ्दै गएपछि तलतिर झर्नुपर्छ, पासाङले भने ।जिल्लाको पूर्वी भेगसँग जोडिएको लेकाली बस्तीका भूकम्पपीडित अझै त्रिपालमा छन् । स्थानीय सामाजिक अगुवा साङ्गे लामाले भने, बस्तीमा भूकम्पपछि पाँच घर मात्र बनेका छन । गाउँका तीन सयमध्ये धेरै परिवारको घर बस्न नहुने गरी भत्केको छ । उनीहरूले घर बनाउने आँट गर्न सकेका छैनन् । आयस्रोत बन्द भएपछि दैनिक गुजारा चलाउन नसक्ने अवस्थामा छन् । यहाँको मुख्य आम्दानीको स्रोत तातोपानी नाका नै हो । भूकम्प गएको दिनदेखि नै नाका पूर्ण रूपमा बन्द छ । राजमार्गबाट निर्माण सामग्री गाउँ पुर्याउन खरिद मूल्य सरहैको रकम खर्च हुन्छ । केही हुनेखानेले मात्र घर बनाएको पीडितले बताए । सीमासँगैको उक्त बस्तीका अधिकांश बासिन्दा तातोपानी र तिब्बतको खासामा काम गरेर जीविकोपार्जन गर्दै आएका थिए । नाका बन्द भएपछि मारमा छन् । सीमा क्षेत्रको मार्मिन, गाती, तातोपानी, लिस्ती, घुमथाङ, फुलपिंकट्टीलगायत बस्तीको दुरवस्था छ । भूकम्पले विस्थापित कतिपय पीडित अझै घर फर्कन सकेका छैनन् । भूकम्पले ध्वस्त बनाएका मुख्य र सहायक सडकहरू मर्मत हुन नसक्दा आउजाउमै समस्या छ ।"
न्याय खोज्दै सदरमुकाम,"गुल्मी ७५ वर्षीय लालबहादुर सुनारको सहारा पाउँदा घरेलु हिंसा र दुव्र्यवहार भोग्दै आएकी अर्वेनी ५ की ४३ वर्षीया सावित्रा न्यौपाने सबै पीडा भुल्थिन् । दु:ख पर्दा सहयोग पाएपछि उनी सुनारसँगै बस्न चाहिन् । तर, छिमेकीका नजरमा त्यो ठूलो अपराध ठहरियो । उनीहरूले गाउँ निकाला गरे । अहिले दुवैजना न्यायको खोजीमा सदरमुकाम तम्घासमा भौंतारिरहेका छन् ।गाउँबाट निकालिएपछि अधिकारकर्मीले उनीहरूलाई अनकन्टार भीरको ओडारमा फेला पारेका थिए । आफूहरूलाई गाउँ निकाला गर्ने स्थानीय चिन्तामणि न्यौपाने र गाविस सहायक झविलाल न्यौपानेविरुद्ध उनीहरूले उजुरी दर्ता गराएका छन् । उजुरी दर्ता भएको शुक्रबार ९ दिन पुग्यो । तर, न्यौपानेद्वयलाई फेला पार्न नसकेको दाबी गर्दै आएको छ । जाहेरीमा उल्लिखित एक जना गाविसको कर्मचारीसमेत भएकाले गाविस, घर र तम्घास सबैतिर खोजी भइरहेको प्रहरीले जनाएको छ । जिल्ला प्रहरी प्रमुख एसपी भोला रावलले घटना मिलापत्रमा नटुंगिने बताए । यो सरकारवादी मुद्दा हो, उनले भने, दर्ता भएपछि अब मन्त्रिपरिषद्ले निर्णय गरे पनि फिर्ता हुँदैन । सजाय कम हुने मात्र हो ।गाउँमा दलका स्थानीय प्रमुख समेतको उपस्थितिमा सावित्राको पहिलाको श्रीमानबाट सम्बन्धविच्छेद र अहिलेका लालबहादुरसँग विवाह भएको कागज गरिएको थियो । कागज गरेर दुवैलाई गाउँबाट अन्यत्रै गएर बस्न सुझाएपछि दुवैजना भाँडाबर्तन, खाद्यान्न र ओढ्नेओच्छ्याउनेसमेत बोकेर गाउँबाट बाहिरिएका थिए । गाउँबाट हिँडेका उनीहरू झन्डै तीन घण्टाको पैदल दूरी पार गर्दै हर्मिचौरको हार्से जंगलको ओडारमा पुगेर तीन दिन बिताएका थिए । सुनारका छोरा अनुरामको अनुरोधमा स्थानीय अधिकारकर्मीले दुवैको उद्धार गरेपछि घटना सार्वजनिक भएको थियो । जात नमिल्नेसँग अवैध सम्बन्ध राखेको भन्दै पूरै गाउँ नै घोप्टिएर छोडछोड गाउँ छोड भने, लालबहादुरले भने, पहिला जंगल बस्यौं, यहाँ आएपछि न्याय पाइन्छ भनेको, खोइ अहिलेसम्म केही भएन । विपन्न जोडी सदरमुकाममा लामो बसाइले खर्च अभावसँगै तनावमा छन् । पीडित सदरमुकाममा भौंतारिरहेकै बेला सावित्राका भतिज चिन्तामणि र गाविस सहायक झविलाल भने शनिबार तम्घासमै आए । राजनीतिक दलका प्रमुखहरूलाई भेटे र गाउँमै फर्किए । प्रहरीको नजरमा उनीहरू फरार छन् । यस्तै बिहीबार पीडितलाई समेत राखेर छलफल गर्ने भन्दै कांग्रेसका स्थानीय अगुवा रामप्रसाद न्यौपाने, एमालेका देवीप्रसाद न्यौपाने र माओवादी केन्द्रका हुमाकान्त न्यौपाने सदरमुकाम आएका थिए । सबैतिर घटनाको मिलापत्र गराइदिन आग्रह गरेका उनीहरूले त्यस्तो सम्भावना नदेखेपछि विज्ञप्ति जारी गर्दै सञ्चारकर्मीलाई जिम्मेवार बन्न आग्रह गरे । दुवै जना राजीखुसी विवाह गर्न तयार भएकाले छलफल गराइदिएको र छोरा अनुरामले आफूखुसी घर भत्काएको दाबी विज्ञप्तिमा गरिएको छ । नेपाल उत्पीडित जातीय मुक्ति समाजका केन्द्रीय सदस्य कृष्ण सुनारले घटना अत्यन्तै अमानवीय र आपराधिक मानसिकताबाट भएको बताए । सिंगो बुद्धिजीवी समुदाय बसेर गरेको निर्णयले नै पुष्टि गरेको छ, घटना कस्तो हो भनेर, उनले भने, ७५ वर्षीय वृद्ध र ४३ वर्षीया बोल्न नसक्ने महिलाबीच अवैध सम्बन्धको नाटक रचेर बजार जाने होइन जंगल जाऊ भन्दै पठाउने काम भएको छ । प्रहरीले सत्यतथ्य छानबिन गरेर समाजमा पुन:स्थापनाका लागि सुरक्षा र सहज वातावरण बनाइदिन उनले आग्रह गरेका छन् ।"
हुर्कियो राजारानी वन,"डडेलधुरा रानी ऐश्वर्यका साथ तत्कालीन राजा वीरेन्द्र पहिलोपटक डडेलधुराको दुर्गम देवलदिव्यपुर पुगेका थिए ३० वर्षअघि । त्यतिबेला देवल वृक्षविहीन खुरखुरे डाँडो थियो । रानीले इच्छा व्यक्त गरिन्, यो डाँडामा हरियो वन हुन पाए कति राम्रो हुन्थ्यो । रानी ऐश्वर्यको इच्छा राजा वीरेन्द्रले तत्काल पूरा गरे । हुकुमी आदेश भयो, यो डाँडामा वृक्षरोपण गरियोस् । सँगै उभिएका थिए तत्कालीन वन राज्य मन्त्री गणेशप्रसाद भट्ट । उनले निहुरिएर, सरकारको मर्जी भन्दै सरोकारवाला निकायका प्रमुखलाई तुरुन्तै वृक्षरोपण सुरु गर्न निर्देशन दिए ।समय क्रमसँगै राजाको हुकमी आदेशमा लगाइएका बिरुवा हुर्कंदै गए । २० प्रतिशत पनि मरेनन् । त्यसले राम्रो रेखदेख र संरक्षण पायो । तत्कालीन गाउँ पञ्चायतका प्रधानपञ्च घनश्याम जोशी सातामा एक दिन वृक्षरोपण क्षेत्रमा पुग्थे, स्थानीय भास्कर पन्तले विगत सम्झिए, त्यो समयमा राजारानीका नाममा संरक्षण भएको वनले अहिले गाउँकै शोभा बढाएको छ ।त्यस बेला मान्छेमा डरभर हुन्थ्यो । नत्र चरिचरनले वृक्षरोपण जोगाउन हम्मे हुन्थ्यो । पन्तका अनुसार राजारानी २०४२ मा पहिलोपटक हेलिकप्टरबाट देवलदिव्यपुर पुगेका थिए । पूर्वगाविस अध्यक्ष तारिसिंह खडकाले त्यस बेलाको खुरखुरे डाँडो अहिले घना वन बनेको बताए । देवलसहित चिपुरका तीनवटा डाँडामा पनि सल्लाका बिरुवा लगाइएका थिए । राजाका नाममा हुर्किएको सल्लेरी वनबाट स्थानीय समुदाय लाभान्वित भएका छन् । दाउरा, घाँसलगायत वन पैदावरका लागि टाढा जानुपर्ने बाध्यता टरेको छ । शीतल र सल्लेरी हावाले आन्तरिक पर्यटकको मनसमेत लोभ्याउन थालेको छ, खडकाले भने, सल्लेरीको हावाले क्षयरोगसमेत निको हुने विश्वास छ । घना वन, वन्यजन्तु र विभिन्न प्रजातिका चराको समेत बासस्थान बन्न थालेको छ ।"
भूकम्पपीडितका नाममा काठ तस्करी,"काभ्रे प्रहरी र जिल्ला वनको टोलीले पाँचखाल र महादेवस्थानबाट अवैध रूपमा कटान गरिएका सालका गोलिया बरामद गरेको छ । भूकम्पपीडितलाई वितरण गर्ने नाममा त्यसरी काठ तस्करी हुने गरेको पाइएको हो ।पाँचखाल नगरपालिका फेदिमा तेजप्रसाद न्यौपानेको नाममा दर्ता भई राजेन्द्र न्यौपानेले सञ्चालन गर्दै आएको उमादेवी काठ उद्योगबाट ५ सय २१ सालका गोलिया बरामद गरेको जिल्ला प्रहरी प्रमुख एसपी सहकुल थापाले बताए । तेजप्रसादलाई पक्राउ गरिएको छ । यस्तै महादेवस्थानमा गणेश दनुवार राईले बिनादर्ता अवैध रूपमा काठ चिरानी मिल सञ्चालन गरेको पाइएकाले मिलमा सिल लगाइएको छ । फरार राइको खोजतलास भइरहेको प्रहरीले जनायो । महादेवस्थानमा रमेश क्षत्रीले सञ्चालन गर्दै आएको पञ्चकन्या काठ उद्योगमा समेत सिल गरिएको छ । राई र क्षत्रीलाई पक्राउ गरेर वन ऐन २०४९ अन्तर्गत जिल्ला अदालतमा मुद्दा चलाइने जिल्ला वन प्रमुख प्रेम खनालले जानकारी दिए । उनका अनुसार हालसम्म बिनाकटान आदेश टाँचा नलागेका १ हजार क्युफिट काठ बरामद भएको छ । उनले कुन सामुदायिक वनबाट काटिएको हो भन्ने नखुलेकाले अनुसन्धान अधिकृत खटाएको बताए । पुनर्निर्माणमा सहयोग होस् भनेर सरकारले सामुदायिक वनमार्फत सहुलियतमा काठ उपलब्ध गर्न अनुमति दिएको थियो । सामुदायिक वनले कार्ययोजनामा उल्लेख गरेर सोहीबमोजिम कटान गर्न पाउने व्यवस्था छ । प्रमुख वन अधिकृत खनालले भूकम्पपीडितका नाममा सीमित उद्योगीले फाइदा पुग्ने गरी रूख काट्ने गरेकाले निगरानी बढाएको बताए । ऐलानी जग्गाका काठहरूसमेत व्यक्तिको पुर्जामा रहेको भन्दै काटेर ओसारपसार गर्ने, स्वीकृतभन्दा बढी रूख काट्ने, टाँचा नभएका काठ भूकम्पपीडितको घर निर्माणका लागि चिरानी गर्ने बहानामा तस्करी हुने गरेको छ । कानुनत: जिल्ला वन कार्यालयबाट प्रक्रिया पूरा गरेर कटान आदेशपछि मात्रै काठ काट्न पाइन्छ । सोही परिणाममा काटे नकाटेको प्रमाणित भएर टाँचा लगाएपछि मात्रै बिक्री वितरण गर्न पाइन्छ । जिल्ला वन कार्यालयका अनुसार जिल्लामा मात्रै पुनर्निर्माणका लागि १२ लाख क्युफिट काठ आवश्यक छ । ४५ काठ मिल उद्योग, ३५ सहमिल,४ प्लाइ फ्याट्री र ३ भिनियर कारखानामार्फत जिल्लामा काठको उत्पादन, बिक्री वितरण हुने गरेको छ । बिनादर्ता साना फर्निचर सञ्चालनमा रहे पनि त्यसको तथ्यांक छैन ।"
बेचबिखनमा २० वर्ष कैद,"चितवन जिल्ला अदालतले मानव बेचबिखनमा संलग्न महिलालाई आइतबार २० वर्ष कैद फैसला सुनाएको छ । तनहुँ, पुर्कोट ६ की शोभा सापकोटालाई उक्त सजाय भएको हो । उनले २०७३ जेठमा माडी ९ की २४ वर्षीया एक महिलालाई भारत देहरादुन लगेर कोठीमा बिक्री गरेको भन्दै मुद्दा परेको थियो । न्यायाधीश नारायण सुवेदीको इजलासले सापकोटालाई २० वर्ष कैदसँगै २ लाख जरिवाना र पीडितलाई १ लाख रुपैयाँ पुन:स्थापना कोषबाट भराउने फैसला गरेको अदालतका सूचना अधिकारी कृष्ण बरालले बताए ।"
पप र लोकको फ्युजनमा झुम्दै दीपक,"काठमाडौं गायक दीपक बज्राचार्य र उनको ब्यान्ड द रिदम ले अस्ति मात्रै नयाँ म्युजिक भिडियो सार्वजनिक गर्यो । अल्लारे बोलको उक्त भिडियोगीत दीपकको परिचित स्टाइलभन्दा अलि पृथक छ । अकस्टिक गिटारमा ल्याटिन पप गाउँदै आएका उनले यसमा भने गिटार र ड्रम्सलाई मादल र सारंगीसँग फ्युजन गराएका छन् । त्यसरी निकालिएको नौलो धुनमा उनी झुमेका छन्, निस्फिक्री । दीपक एन्ड द रिदम ब्यान्ड अचेल यस्तै अनेक प्रयोगमा जुटेको छ । यसअघि निकालेको जानी जानी, बेहाल जस्ता गीतमा पनि उनीहरूले आधुनिक र परम्परागत बाजा एकसाथ जुधाएका थिए । त्यसले बेग्लै खालको झंकार पैदा गर्यो । फिरोज बज्राचार्य, रोजन कायस्थ र रिकी शाक्यको टोलीमा नेतृत्व सम्हालिरहेका दीपक नै यो नौलो कन्सेप्टका डिजाइनर हुन् । गरिआएको चिज पर्याप्त भइसकेकाले उनले अर्को सांगीतिक यात्रा सुरु गरेको बताए । मेरो जानरा पप हो, साढे दुई दशकदेखि संगीत क्षेत्रमा क्रियाशील दीपकले भने, यसलाई छोड्न सक्दिनँ । तर, यही विधालाई अर्को शैलीमा प्रस्तुत गर्दा म र श्रोता दुवैलाई नौलो अनुभूति हुन्छ ।दीपकका अनुसार सबै बाजाले सबै प्रकारका धुन सिर्जना गर्न सक्छन् । तसर्थ, उनले पश्चिमा मूलको पप विधालाई स्थानीय बाजाको तालमा गाउन थालेका छन् । दुई थरिका बाजा मात्रै होइन, दुई अलग ट्युनलाई समेत फ्युजन गराउने उनको धोको छ । यस्तो गर्दा स्थानीय चिजको मौलिकता नबिगार्न आफू कटिबद्ध रहेको बताए । दीपकले सुरुमा आफ्ना चर्चित गीतलाई धिमे, खैँजडी, मादल, सारंगी, नगरालगायत बाजामा प्रस्तुत गरेका थिए । पाटन दरबार क्षेत्रका भजन मण्डली र अन्य स्थानीय कलाकारलाई वाद्यवादक बनाएर प्रस्तुत गरिएको पहिलो कार्यक्रम नै सुपर हिट भइदियो । उनी रौसिए । त्यसपश्चात् नयाँ गीतमा पनि आधुनिक र परम्परागत वाद्यवादनको सम्मिश्रण गराउन थाले । उनको पपफ्युजनले अहिले राम्रो माइलेज पाइरहेको छ । परम्परागत बाजा खोज्दै जाँदा बाजाको भण्डारै भेटियो, दीपकले भने, सबै बाजालाई सबै गीतमा एकैचोटि बजाउन सम्भव भएन । त्यसैले गीतैपिच्छे एकदुइटा ट्ेरडिसनल बाजा राख्ने निर्णय गरेका छौं । त्यसो त उनले क्रिम अफ रिदम नाममा एथ्निक बाजा बजाएर कन्सर्ट नै गरेका थिए । त्यसको अभिलेख युट्युब र दीपकको वेबसाइटमा उपलब्ध छ । छालाले बनेका इन्स्ट्रुमेन्ट भेला पारेर उनको जम्बो टोलीले दिएको प्रस्तुतिलाई वृत्तचित्रका रूपमा तयार पारिएको छ । सन् १९९० को दसकमा लिटलुन्स नामक ब्यान्ड गठन गरेर पप गीत गाउन थालेपछि दीपकको चर्चा मौलायो । आसै आसमा, समय, झुमीझुमी, अन रस लगायत एल्बम निकाल्दै गए । नेपालीअंग्रेजी भाषामा ओ अमिरा गाएपछि उनले फर्केर आउने छैन, अँध्यारोमा छाउँछौ तिमी जस्ता सेन्टिमेन्टल पप र मायाको डोरीले मा फ्लमेङ्गो स्वाद भित्र्याएका थिए ।ती गीत निकाल्दा सबैले मलाई पपस्टार भनिदिए, दीपकले भने, मख्ख परियो । तर, ती त नेपाली श्रोताका लागि मात्रै नौला रहेछन् । विदेश जाँदा हाम्रो मौलिकता खोजियो । उपत्यकाकै नेवार र त्यसमाथि संगीतकर्मी भइसक्दा पनि आफूलाई नेवारी वाद्ययन्त्रबारे आवश्यक जानकारी नभएको भान भएपछि दीपक जुर्मुराए । एथ्निक नेपाल फाउन्डेसन नामक संस्था खोलेर उनले उपत्यकाका प्राचीन र विद्यमान बाजाबारे अनुसन्धान सुरु गरे । उपलब्ध लोक बाजाहरूलाई आफ्नो सिर्जनामा प्रयोग गर्न थाले । सारंगी र धिमेलाई गिटार र ड्रमसेटसँग परीक्षण गरी हेरे । गज्जब सुनियो भन्ठाने । तर, केही बुज्रुगले उनलाई थर्काए हाम्रा लोक बाजालाई जथाभावी बजाउने ? विदेशी संगीतमा मिसाउने ? मनपरी गर्ने ? दीपक अवाक् बने । हाम्रा बाजाहरूको संरक्षण गर्न तिनको उपयोग गर्नैपर्छ, दीपकको मान्यता छ, नयाँ पुस्ताको रुचिअनुरूप बजाइदियो भने तिनले यिनको महत्त्व बुझ्छन् अनि पो बाजा लोप हुँदैन ।उनको बाजा संरक्षण अभियानलाई साथ दिने पनि हुँदै नभएका होइनन् । तर, पर्याप्त छैनन् । व्यावसायिक सहयोगी नभएकाले उपत्यकाबाहिर गएर अध्ययन गर्न समस्या पर्ने गरेको छ । तैपनि दीपक र उनको समूह अहिले गुनासो गर्ने मुडमा छैनन् । गर्दै गएपछि स्थिति बस्दै जान्छ भन्ने लागेको रहेछ दीपकलाई ।विदेशमा कार्यक्रम गर्दा नेपाली संगीतमा झुम्ने श्रोता भक्कुचुर भेट्न थालेका छन् अचेल । यसैलाई अहिलेसम्मको उपलब्धि मानेको उनले बताए । पहिलापहिला विदेशीहरू हाम्रो गीत सुनेर त्यति उत्साहित हुँदैनथे, उनले भने, अहिले भाषा नबुझे पनि संगीत सुनेर रमाउँछन् । कोही त यसबारे सोधीखोजी नै गर्न थाल्छन् । झुमीझुमी गायकले सुरुदेखि नै समूहमा काम गरे । पहिलो ब्यान्ड फुटेपछि उनले आफ्नै भाइभतिजलाई तालिम दिएर द रिदम सुरु गरेका थिए । सन् २००३ देखि यो ब्यान्ड अझैसम्म सक्रिय छ । दीपकका थुप्रै समकालीन संगीतकर्मीले ब्यान्डबाटै गायन यात्रा प्रारम्भ गरेका थिए । यद्यपि, तिनको ब्यान्ड दिगो रहेन । धेरैले एक्लै गाउनबजाउन थाले । ललितपुरका रैथाने, दीपक भने कार्यक्रम गर्दा ट्रयाकमा गाउनु नपरोस् भनेर पनि ब्यान्ड चाहन्छन् । स्टुडियोमा त जो पनि हिरो बन्न सक्छ, उनले हाँस्दै भने, सच्चा कलाकारले स्टेजमा जादु देखाउन सक्नुपर्छ । उनी स्वदेशका कुनै पनि कार्यक्रममा एक्लै जाँदैनन् । ब्यान्डसँग प्रस्तुति दिँदाको अथाह आनन्द गुमाउन चाहँदैनन् उनी । विदेशका शोमा भने कहिलेकाहीँँ सम्झौता गर्नुपर्छ । पाँच जनालाई लग्दाको खर्च आयोजकले बेहोर्न मान्दैनन् । त्यस्तो बेला मन मार्न बाध्य हुन्छन् ।म लाइभ म्युजिकमा विश्वास गर्ने मान्छे, उनले भने, लाइभमै यथार्थ देखिन्छ । ट्रयाकमा गाउँदा मज्जै आउँदैन ।"
कविशिरोमणि पुरस्कार भाषाविद्लाई,"पोखरा यस वर्षको लेखनाथ साहित्य पुरस्कार वरिष्ठ भाषासेवी बालकृष्ण पोखरेललाई दिइएको छ । कविशिरोमणि लेखनाथ पौड्यालको १३३ औं जन्मजयन्तीका अवसरमा उनको जन्मस्थल कास्कीको अर्घौअर्चलेमा आयोजित समारोहमा पुरस्कार दिइएको हो ।प्रज्ञा प्रतिष्ठानका उपकुलपति गंगाप्रसाद उप्रेती, लेखनाथ साहित्य प्रतिष्ठानका अध्यक्ष पद्मराज ढकाल, लेखनाथकी नातिनी सुधा खकुरेलले ५० हजार राशिसहितको पुरस्कार हस्तान्तरण गरे । ८४ वर्षीय पोखरेलको लामो समयदेखिको नेपाली भाषाको सेवा अनुकरणीय रहेको अध्यक्ष ढकालले बताए । अक्षयकोष सञ्चालक समितिका संयोजक डा शुक्रराज अधिकारीको संयोजकत्वको समितिले यसपटक पुरस्कारका लागि पोखरेलको नाम छनोट गरेको हो । उक्त पुरस्कार यसअघि नेपाली शिक्षा परिषद् काठमाडौं, वासुदेव त्रिपाठी, मदनमणि दीक्षित, धर्मराज थापा, मोदनाथ प्रश्रित र मुकुन्दशरण उपाध्यायलाई दिइएको थियो । डा अधिकारीले नेपाली शब्दकोश, खस आर्यको इतिहाससँगै मगर भाषाको कवितासमेत लेखेका पोखरेललाई पुरस्कृत गर्न पाउँदा पुरस्कारको गरिमा पनि बढेको बताए । अर्घौ चोकस्थित कविशिरोमणिको सालिकमा माल्यार्पणसँगै सुरु भएको कार्यक्रमअन्तर्गत अर्चलेमा तरुण तपसी पार्कको उप्रेती र पोखरेलले उदघाटन गरेका थिए । शिरोमणिको अर्चलेस्थित घर भएको स्थानमा जन्मस्थल विकास समितिले पार्क, संग्रहालय र सभाकक्ष बनाएको छ । घरलाई जीर्णोद्धार गरी बनाइएको संग्रहालय साहित्यकर्मीहरूले अवलोकन गरे । पुरस्कार ग्रहणपछि भाषासेवी पोखरेलले नेपाली भाषाको सेवा र अनुसन्धानको काममा इमानदारिता जरुरी भएको बताए । कार्यक्रममै पौड्यालकी नातिनी खकुरेलले आफू, श्रीमान् र भाइका तर्फबाट अक्षयकोष वृद्धिका लागि प्रतिष्ठानलाई तीन लाख रुपैयाँको चेक हस्तान्तरण गरिन् । लेखनाथ पत्रकार मञ्चका तर्फबाट पहिलो पत्रकारिता पुरस्कार मेघराज आचार्यलाई दिइयो । विभिन्न छात्रवृतिअन्तर्गतका पुरस्कार आकृति खनाल, आकाश जैसी, नम्रता आचार्य, चन्द्रकान्त ढकाल, अनील भुजेल र सजना तिवारीलाई दिइएको थियो ।"
कवितामा झापाका राजन पहिलो,"धरान धरानमा आयोजित पूर्वाञ्चलस्तरीय कविता प्रतियोगितामा झापाका राजन सुवेदी पहिलो भएका छन् । कविशिरोमणि साहित्य साधना समाजद्वारा आयोजित प्रतियोगितामा उनले १० हजार रुपैयाँ प्राप्त गरेका छन् ।इटहरीकी पुस्तिका भण्डारीले दोस्रो भएर ५ हजार, धरानका जोन रबट विकले तेस्रो हुँदै ३ हजार र पाँचथरकी बादलदेवी चाम्लिङले सान्त्वनास्वरूप २ हजार रुपैयाँ प्राप्त गरे । साहित्यकार गंगा सुवेदी, नारायणप्रसाद शर्मा कट्टेलले विजयी कविहरूलाई पुरस्कार वितरण गरेका थिए । समाजले साहित्यकारहरू कुन्ता शर्मा, भीष्म काफ्ले, श्रीसुब्बा, प्रह्लाद भट्टराई पहरेदार र शिवराज भण्डारीलाई पनि सम्मानित गर्यो । विनायक वस्तीले साहित्यकार उपेन्द्र पागललाई स्व प्रा टीकाप्रसाद वस्ती पुरस्कार प्रदान गरे । यसैगरी, समाज अध्यक्ष सिद्धिकर्ण शर्माको नामको सिद्धिकर्ण भागिरथी प्रतिभा पुरस्कार प्राडा भरतप्रसाद भट्टराईलाई दिइयो । बराह ज्वेलरी दलित स्रष्टा पुरस्कार साहित्यकार रविमान लम्जेललाई प्रदान गरियो ।"
उल्लासपूर्वक ल्होछार,"लन्डन बेलायतका तमु गुरुङहरूले आफ्नो महान पर्व ल्होछार भव्य समारोहबीच मनाएका छन् । तमुधिं यूकेले शनिबार रेडिङस्थित रिभरमेड लिजर कम्प्लेक्समा हजारौं सहभागीबीच १६ औं ल्होछार कार्यक्रम गरेको हो । तमुहरूको मौलिक पर्वमा गुरुङ जातिका सांस्कृतिक पहिचान झल्कने वेशभूषा र नाचगान प्रदर्शन गरियो । नेपालबाट आएका गायकगायिकाहरू मिलन अमात्य, मनोज गुरुङ, सम्झना लामिछाने, मधुसूदन थापा, बिग आइकन साजन आलेले गायन प्रस्तुत गरे भने विभिन्न तमुधिं इकाईले आफ्नो मौलिक नाच देखाएका थिए । कार्यक्रममा राजदूत डा दुर्गाबहादुर सुवेदीले गुरुङ संस्कार र संस्कृतिले नेपाल र नेपालीको पहिचान अनि प्रतिष्ठा विश्वभर बढाएको धारणा राखे । उनले विविधतामा एकता नेपालको विशेषता भएको चर्चा गर्दै नेपालीहरू सयौं थुँगा फूलमा उनिएको एउटा सुन्दर माला जस्तै भएको बताए । संस्कृतिविद् डा जगमान गुरुङले ल्होछार महत्त्वमाथि प्रकाश पारे । कार्यक्रम संयोजक एवं नवनिर्वाचित तमुधिं यूके अध्यक्ष ज्ञाम गुरुङले औपचारिक कार्यभार सम्हाल्ने क्रममा बेलायतमा तमु ल्होछार बेग्लाबेग्लै मनाइने परम्परा अन्त्य गर्दै आगामी वर्षदेखि सामूहिक ल्होछारको पहल गर्ने बताए । उनले तमुधिं यूके स्थापनाको १६ वर्ष अवधिमा संस्थाले जातीय उत्थान, कला संस्कृतिको जगेर्ना तथा सामाजिक सेवामा अहं भूमिका निर्वाह गरेको उल्लेख गर्दै आफ्नो कार्यकालमा तमु भवनको भौतिक संरचना अझ परिवर्तन गर्ने प्रतिबद्धता व्यक्त गरे । तमुधिं यूके निवर्तमान अध्यक्ष सूर्जे (रामचन्द्र) गुरुङले आफ्नो कार्यकालमा सहयोग गर्ने सबैप्रति आभार व्यक्त गरेका थिए । उक्त अवसरमा जीसीएसई, ए लेभल र विश्वविद्यालय पढाइमा उत्कृष्ट अंक ल्याउने विद्यार्थीलाई डा हर्क एवं डा चन्द्र अवार्ड तथा समाजसेवीलाई कम्युनिटी अवार्ड प्रदान गरियो । संस्थाले ल्होछारको अवसरमा फ्रेंसी पत्रिका विमोचन समेत गरेको छ । संस्थाले ल्होछारको अघिल्लो दिन ३० डिसेम्बरमा बीसीसी यूके गुम्बा, अल्डरसटमा धार्मिक पूजासमेत गरेको थियो । कार्यक्रममा नेपालबाट आएका विशेष अतिथिहरू घाकर रिम्पोछे, धर्मगुरुहरूलगायत हजारौं सहभागी भए ।"
श्रीकृष्णको बर्थडेमा श्वेताद्वारा सहयोग,"काठमाडौं कलाकारहरू अचेल समाजसेवामा निकै सक्रिय देखिन थालेका छन् । धुर्मुससुन्तली, दीपाश्री निरौला र दीपकराज गिरी, गायिका आनी छोइङ डोल्मा जस्ता कलाकर्मीले सामाजिक कार्यमा भाग लिँदै आएका छन् । अभिनेत्री श्वेता खडका पनि सामाजिक काममा लागि खोलिएका विभिन्न संघसंस्थासँग जोडिएकी छन् । श्वेताले आफ्ना पति अभिनेता श्रीकृष्ण श्रेष्ठको जन्मोत्सव अवसर पारेर हालै घरआँगन नेपाल नामक संस्थालाई सहयोगस्वरूप १ लाख ५० हजार रुपैयाँ प्रदान गरिन् । कलाकारनिर्देशक दीपाश्रीले श्वेताका तर्फबाट घरआँगनका सञ्चालक दीपक सिलवाललाई चेक हस्तान्तरण गरेकी थिइन् । अनाथ र असहाय बालबालिकालाई आश्रय दिँदै आएको संस्थाले उक्त रकम बाल आश्रम निर्माणमा खर्च गर्ने बताएको छ ।बाल आश्रमको जग खन्ने काममा पैसा लगानी गरिने भएको छ, श्वेताले भनिन्, यति राम्रो काममा सहभागी हुन पाउँदा खुसी लाग्यो । यो सहयोग मेरो तर्फबाट उहाँ (श्रीकृष्ण) लाई जन्मदिनको उपहार पनि हो ।दिवंगत हुनुअघि श्रीकृष्ण पनि समाजसेवामा निकै तत्पर हुने गरेको श्वेताले बताइन् । उहाँ अरूलाई सहयोग गर्न रुचाउनुहुन्थ्यो, दुई वर्षअघि दिवंगत भएका श्रीकृष्णबारे उनले भनिन्, उहाँकै कामलाई निरन्तरता दिएकी हुँ । यसले उहाँको आत्मालाई खुसी देला ।"
सय वर्षपछि देवदास नेपालीमा,"काठमाडौं बंगाली साहित्यकार शरच्चन्द्र चट्टोपाध्यायको उपन्यास देवदास ठीक १ सय वर्षपछि नेपालीमा आएको छ ।चट्टोपाध्यायले आफ्नै भाषामा १७ वर्षकै उमेरमा लेखेको देवदास लाई भारतीय साहित्यका उत्कृष्टमध्येको एउटा आख्यान मानिन्छ । नेपाली भाषामा श्याम प्रधानले अनुवाद गरेको देवदास हालै नेपाल प्रज्ञा प्रतिष्ठानबाट प्रकाशित भएको हो । यो कृतिमाथि शनिबार आयोजित परिचर्चामा प्रतिष्ठानका उपकुलपति विष्णुविभु घिमिरे र प्राज्ञ डा उषा ठाकुरले देवदास को सार्वकालिक लोकप्रियता र फिल्मी पर्दामा छाइसकेको पहिचानका कारण पनि नेपाली पाठकका निम्ति प्रिय पठन सामग्री बन्न सक्ने विश्वास जनाए । वासु शशि स्मृति परिषद्द्वारा आयोजित परिचर्चामा समालोचक डा तुलसी भट्टराईले भारतीय सहित्यमा बंगाली भाषासाहित्यको प्रादुर्भाव र प्रभावबारेमा बोल्दै देवदास लाई त्यही विशिष्ट भाषिक प्रभाव र प्रयोगको उदाहरणीय कृति रहेको सुनाए । परिषदका अध्यक्ष कृष्ण जोशी, कवि प्रद्युम्न जोशी, अनुवादक श्याम प्रधानले पनि बोले । अनुवादक प्रधानका यसअघि प्रेमचन्दका उत्कृष्ट कथाहरू र प्रेमचन्दकै उपन्यास गबन को अनुवाद हिनामिना पनि बजारमा आइसकेका छन् ।"
नवराजका कविता,"प्यूठान नवराज आचार्य लिखित हास्यव्यंग्य कविता संग्रह पाठकमाझ आएको छ । ठर्राको छर्रा शनिबार यहाँ साहित्य परिषद् प्यूठानद्वारा आयोजित कार्यक्रममा विमोचन गरियो । विभिन्न लेखकले उनको कविताकारिताबारे बोले । आचार्य प्यूठान साहित्य परिषद्, प्रगतिशील लेखक संघ प्यूठान जस्ता संस्थामा आबद्ध छन् ।"
एकल वाचनमा विनाबी,"चितवन बझाङका कवि केवल विनाबी शनिबार यहाँ सशुल्क सुनिएका छन् । ८१ औं भूपि जयन्ती अवसर पारेर उनलाई प्रगतिशील लेखक संघ, चितवनले मञ्चस्थ गरेको हो ।भरतपुर उपमहानगरपालिकाको सभा हलमा आयोजित कार्यक्रममा उनले झन्डा, कन्यादान, भो काजी म अछूतै सही, आफरहरू, फेरि एक आँधी, तिमी र म, छोइडुम र यादहरूको संग्रहालय लगायत शीर्षकका कविता सुनाए । वाचनमा उनलाई कवि प्रकाश गुरागाईंले सघाए । कविता सुनिसकेपछि समालोचक उदय अधिकारीले विनाबीका कवितामा दु:ख र न्यायका कुराहरू प्रशस्त आएको र तिनमा विविधता रहेको टिप्पणी गरे ।"
दिनेशका कथा,पोखरा दिनेश बस्नेतको दोस्रो कृति बिचरा शान्ति कथा संग्रह शनिबार पोखरा२० भलाममा आयोजित कार्यक्रममा विमोचन गरिएको छ । शृंखला क्लबको आयोजनामा भएको कार्यक्रममा पञ्चकन्याले संग्रह विमोचन गरेका हुन् ।१५ वटा लामाछोटा कथा संगृहीत कृतिको मन क्षत्री र सूर्य खडकाले समीक्षा गरे । बस्नेतको यसअघि बालकथा संग्रह प्रकाशित छ ।
प्रवासी कविका कविता,काठमाडौं बेलायतमा रहेका कविगीतकार कृष्णबहादुर क्षत्रीको मुक्तक संग्रह भावनाका रंगहरू सार्वजनिक भएको छ । नयाँ संग्रहमा देशप्रेम तथा सांसारिक जीवनका विविध सन्दर्भका रचना समावेश छन् । यसअघि शब्दसागर एल्बम सार्वजनिक गरिसकेका क्षत्रीले कविता संग्रह र राष्ट्रिय गीतको एल्बमको तयारी पूरा भएको बताए ।
सुष्माको उपन्यास,"काठमाडौं सुष्मा खड्का उपन्याससहित पाठकमाझ देखा परेकी छन् । सिमल राजधानीमा शनिबार वरिष्ठ अभिनेता हरिवंश आचार्यले सार्वजनिक गरे । पुस्तकले लोकप्रियता पायो भने थप जिम्मेवारी थपिएको ठान्नू, आचार्यले उपन्यासकारलाई सुझाव दिए, पाएन भने पनि चुप लागेर अरू लेख्न थाल्नू । उक्त उपन्यासले सैद्धान्तिकभन्दा व्यावहारिक पक्ष समेटेको उल्लेख गर्दै पत्रकार अश्विनी कोइलाराले थपे, सिमलको भुवाजस्तै जीवन भौंतारिँदाको कथा पुस्तकमा छ ।उक्त उपन्यासमा बाबुआमाको नाक राख्न छोरीहरूलाई दबाइने कथा रहेको युवा कलाकार राजा राजेन्द्रले बताए । अडिन खोज्दाखोज्दै ढलेको प्रेमकथा हो, उनले भने, कथाको द्वन्द्व र लेखनशिल्पले पाठकलाई निरन्तर तानिरहन्छ । युवावस्थाको प्रेमबारे युवाले लेख्न सक्ने भन्दै हरिमाया भेटवालले उपन्यासले अल्लारे प्रेम गर्नेलाई सकारात्मक बाटोमा लाग्न प्रेरित गर्ने बताइन् ।उक्त उपन्यास शिखा बुक्सले निकालेको हो ।"
"सिट सुरक्षित गर्न विज्ञापन, तर कक्षा खाली","भक्तपुर इनाचोको समाज सेवा इन्स्टिच्युट प्राविमा कक्षा १ देखि ५ सम्ममा एक जना छन् । ती विद्यार्थी कक्षा ३ मा पढ्छन् । शिक्षक दुई जना छन् । विद्यालयको बाहिर ढोकामा विज्ञापन टाँसिएको छ, नयाँ शैक्षिक सत्रमा शिशु कक्षा तथा तयारी कक्षाको भर्ना खुल्यो । अंग्रेजी माध्यमद्वारा अध्यापन गराइने भएकाले समयमै आफ्नो सिट सुरक्षित गर्न अनुरोध गरिन्छ । विज्ञापनमा भनिए जस्तो विद्यालयमा देखिँदैन । सिट पूरा त के, भएको डेक्सबेन्च पनि प्रयोगमा छैन । तल्लो शिशु कक्षामा भने नौ जना छन् । स्थायी दरबन्दीका दुई जनाले ती नौ जनालाई हेर्नु पर्दैन । शिशु कक्षाकै शिक्षकले पढाउँछन् । १ रोपनी क्षेत्रफलमा रहेको सात कोठे भवन छ । एउटा कोठामा शिशु कक्षा चल्छ । अर्कोमा एउटा विद्यार्थी छन् । एउटामा पुस्तकालय नजिकैको अर्को कोठामा किचन बनाइएको छ । विद्यालयको डेक्सबेन्च भर्याङमुनि थन्क्याइएको छ । विद्यालयमा विद्यार्थी नभएपछि शिक्षा कार्यालयले प्रधानाध्यापकलाई अन्यत्र सरुवा गरिसकेको छ । विद्यार्थी नै नभए पनि पुस्तक लगायत अन्य खर्च देखाएर अनियमितता गरेको ती प्रधानाध्यापकलाई आरोप छ । एक जना विद्यार्थी छन् । उसलाई हामी दुई जनाले पढाउँछौं, प्रधानाध्यपक रामभक्त ठकुलवतले भने, बिस्केट जात्रासम्म २० जना थियो । जात्रापछि आउनै छाड्यो । उनी र अर्का शिक्षक सीता जोन्छे नियमित विद्यालय आउँछन् । एक जनाको गोठालो लाग्छन् । ती विद्यार्थी पनि नआएको दिन घाम तापेर दिन कटाउँछन् । विद्यालयको पक्की भवन छ । आवश्यक पूर्वाधार छ । डेक्सबेन्च, लाइब्रेरी, शौचालय, भवन पनि छ । हामीलाई खाँचो विद्यार्थीको छ, ठकुलवतले भने ।विद्यार्थीको सिकाइ सुधार गर्न विद्यालयका शिक्षकले ईजीआरपीको तालिम पनि लिए । शैक्षिक सामग्री भएको बाकस दिएको छ । विद्यार्थी नभएपछि प्रयोग भएको छैन । विद्यार्थी भए पो ताल्चा खोल्नु, उनले भने ।"
घुर्मीचतरा खण्ड अलपत्र,"उदयपुर मध्यपहाडी लोकमार्गअन्तर्गत उदयपुरको घुर्मीचतरा खण्डमा ट्रयाक खोल्ने काम अलपत्र परेको छ । पहिले वातावरणीय असर प्रभाव मूल्यांकन नगरेको भन्दै वन कार्यालयले काम रोकिदिएको थियो । अहिले मूल्यांकन स्वीकृत भइसके पनि ठेकेदारले विलम्ब गरेपछि निर्माण रोकिएको हो । सडक विभागले दुई वर्षअघि नै ६० किलोमिटर ट्रयाक खोल्ने लक्ष्य राखेको थियो । घुर्मीचतरा खण्डमा अधिकांश वनक्षेत्र पर्ने भन्दै वन कार्यालयले निर्माण रोकेको थियो । वन क्षेत्र भए पनि सरकारले उच्च प्राथमिकतामा राखेको योजना भएकाले लोकमार्ग निर्माण नरोकिनुपर्ने आयोजनाका प्राविधिकले बताउँदै आएका छन् ।भौतिक योजना मन्त्रालयले सडक निर्माण गर्दा त्यस क्षेत्रमा पर्ने वातावरण प्रभाव असरबारे पहिले नै अध्ययन गुर्नपर्ने हो । लोकमार्ग निर्माण हुने आधाभन्दा बढी खण्डमा दुई दर्जन सामुदायिक र राष्ट्रिय वन पर्छन् । त्यस क्षेत्रमा सानाठूला हजारौं रूख काट्नुपर्ने कार्यालयले जनाएको छ ।घुर्मीदेखि चतरासम्मको १ सय ६७ किमिमध्ये ६० किमि ट्रयाक खोल्नका लागि ४५ वर्ष पहिले नै टेन्डर गरिएको मध्यपहाडी राजमार्गको पूर्व क्षेत्र आयोजनाले जनाएको छ । टेन्डर भएको ६० किलोमिटर दुई वर्ष पहिले नै सकिनुपर्ने हो । पहिले टेन्डर लागेको खण्डको काम सकेर बाँकी भागको टेन्डर गर्ने भनिएको थियो । वातावरणीय असर प्रभाव मूल्यांकनको काम सकिएको छ, आयोजना प्रमुख सत्येन्द्र शाक्यले भने, वातावरणीय असर प्रभाव मूल्यांकन सकिएकाले ठेकेदारलाई काम गर्न भनिए पनि मानेको छैन । ठेकदारले मूल्य समायोजनको माग गर्दै काममा आलटाल गरेको उनले जानकारी दिए । प्रभाव मूल्यांकन भए पनि त्यसको जानकारी मन्त्रालयले नगराएको जिल्ला वन कार्यालयका सहायक वन अधिकृत लालबाबु यादवले बताए । सरकारले उच्च प्राथमिकताको क्षेत्रमा राखेको सडकको काम रोकिँदा उत्तरी भेगका स्थानीय चिन्तित छन् । लोकमार्गको घुर्मीचतरा खण्डको घुर्मी, रूपाटार, साउने, सिद्धिपुर र मैनामैनीबाट एकैसाथ काम थालिएको थियो । साढे ८ मिटर चौडाइ रहने लोकमार्गको ३ वर्षभित्र ट्रयाक खोलिसक्ने लक्ष्य राखिए पनि काम नहुँदा निर्माण पूरा हुनेमै स्थानीय आशंका गर्न थालेका छन् ।"
पाथीभरा बिजुलीविहीन,"ताप्लेजुङ पाथीभरा क्षेत्र पाँच महिनादेखि विद्युत्विहीन छ । चट्याङले माथिल्लो फेदी छेउमा रहेको ट्रान्सफर्मर जलेपछि अवरुद्ध विद्युत् अहिलेसम्म सुचारु नभएको हो ।कार्यविधि नबनेसम्म नचलाउन भन्दै स्थानीय प्रशासनले पाथीभरामा संकलित भेटी खर्च गर्न समेत रोक लगाएको छ । आफूहरूको सदस्यता वितरणबाट प्राप्त रकमले बाटो बनाउने, गुरुयोजनाअनुसारका अरू काम भइहेको पाथीभरादेवी मन्दिर क्षेत्र संरक्षण तथा संवद्र्धन समितिका उपाध्यक्ष रणबहादुर कार्कीले बताए ।विद्युत्का लागि खर्च गर्ने रकम अहिले नभएको उनको भनाइ छ । नागरिक स्तरबाट गठित यो समितिले एक करोडभन्दा बढी खर्चेर मन्दिरसम्म तीन वर्षअघि विद्युत् विस्तार गरेको थियो । सरकारबाट गठिन पाथीभरा क्षेत्र विकास समितिले भेटी आफूहरूले खर्च गर्न पाउनुपर्ने दाबी गरेपछि प्रशासनले दुवै समितिबाट संयुक्तरूपमा भेटी व्यवस्थापन समिति बनाएको छ । त्यसको मातहतमा रहेको रकम भने खर्च गर्न दिइएको छैन । विद्युत् विस्तारका लागि कम्तीमा ४ लाख ५० हजारको ट्रान्सफर्मर खरिद गर्नुपर्छ । लामो दूरीमा लाइन झ्यापझ्याप जाने भएकाले करिब ५ हजार मिटर तार र केही पोल खरिद गर्नुपर्ने आवश्यकता रहेको कार्कीले बताए । पावरहाउसदेखि पाथीभरा मन्दिरसम्मको दूरी १२ सय मिटर छ । यहाँको विद्युत्बाट पाथीभरा जाने तीर्थयात्रीलाई पानी तताउने, खाना पकाउने र राति हिँड्नका लागि सडकमा बिजुली बाल्ने व्यवस्था गरिएको थियो । हिमाली क्षेत्र भएकाले न्यानोका लागि उपयोग हुने दाउराको कटान रोक्न र जंगलको संरक्षण गर्न विद्युत् विस्तार गरिएको थियो । यात्रुलाई तातोपानीको व्यवस्था गर्न बस्तीमा विद्युत् वितरण गरिएको थियो ।तर चिसो मौसममा पनि विद्युत् नभएको गुनासो उपभोक्ताले गरेका छन् । विद्युत् मन्दिर क्षेत्रको मानवीय बस्ती भएका भालुगांैडेदेखि माथिल्लो फेदीसम्म विस्तार गरिएको छ । त्यसमाथि सडक बत्ती राखिएको छ । फावाखोला गाविसले उत्पादन गरेको विद्युत्मध्ये १५ किलोवाट समितिले उत्पादन खर्चसहित बेहोरेर खरिद गरेको छ ।"
पितालाई हटाउँदै अखिलेश बने अध्यक्ष,"लखनऊ समाजवादी पार्टीका राष्ट्रिय अध्यक्ष मुलायमसिंह यादव र उनका छोरा उत्तर प्रदेशका मुख्यमन्त्री अखिलेश यादवबीच आगामी विधानसभा निर्वाचनमा टिकट वितरणको विषयमा सुरु भएको मतभेद पार्टी विभाजनको स्थितिसम्म पुगेको छ । आइतबार लखनउमा आयोजित राष्ट्रिय अधिवेशन मा पिता मुलायमसिंहलाई हटाउँदै अखिलेश राष्ट्रिय अध्यक्ष भएका छन् । मुलायमसिंहले भने अधिवेशनलाई पार्टी विधानविपरीत भनेका छन् । उनले आगामी ५ तारिखमा अलग्गै अधिवेशन आह्वान गरेका छन् । यो घटनापछि मुलायमसिंहले साढे दुई दशकअघि स्थापना गरेको समाजवादी पार्टी विभाजनको संघारमा पुगेको छ । विशेष अधिवेशनले शिवपाल यादवलाई पार्टीको राज्य अध्यक्ष पदबाट हटाउने र अमर सिंहलाई पार्टीबाट निकाल्ने प्रस्ताव पनि पारित गरेको छ । शिवपालको स्थानमा नरेश उत्तमलाई उत्तरप्रदेश अध्यक्ष बनाइएको छ । अधिवेशनलाई सम्बोधन गर्दै अखिलेशले पार्टीमा मुलायमसिंहको महत्त्वपूर्ण भूमिका रहिरहने बताएका छन् । उनले आफ्ना पिता र पार्टीविरुद्ध हुने कुनै पनि षड्यन्त्र आफूलाई सह्य नहुने उल्लेख गरेका छन् । उनले भनेका छन्, समाजवादी पार्टी फेरि सत्तामा आउँदा सबैभन्दा खुसी पितालाई नै हुनेछ ।अखिलेश राष्ट्रिय अध्यक्ष घोषित भएपछि उनका समर्थकले लखनउस्थित पार्टी मुख्यालयलाई कब्जामा लिएका छन् भने उत्तरप्रदेश अध्यक्ष शिवपाल यादवको नेमप्लेट पनि निकालिएको छ ।यसअघि मुलायमसिंहले शुक्रबार पत्रकार सम्मेलन गरी अखिलेश र उनका काकाका छोरा रामगोपाल यादवलाई ६ वर्षका लािग निष्कासन गरेको घोषणा गरेका थिए । शनिबार मुलायमसिंहले दुवै जनाको अनुशासनको कारबाही फिर्ता लिएका थिए । आइतबार अधिवेशन गरी आफूलाई अपदस्थ गरिएपछि भने उनले रामगोपाललाई ६ वर्षका लागि निष्कासनको घोषणा गरेका छन् । रामगोपाल समूहको अधिवेशनमा सहभागी भएको भन्दै मुलायमसिंहले पार्टी महासचिव नरेश अग्रवाल र राष्ट्रिय उपाध्यक्ष किरणमय नन्दालाई पनि निकालेका छन् । उनले पार्टी कार्यकर्ताको नाममा चिठी लेख्दै केही मानिसले आफूलाई अपमानित गरेर भारतीय जनता पार्टीलाई फाइदा पुर्याएको आरोप लगाएका छन् । उनले निर्वाचन आयोगलाई पनि पत्र लेख्दै अखिलेशको आइतबारको अधिवेशन अवैधानिक भएको जानकारी दिएका छन् । उता अखिलेशको समूहले पनि आइतबारको अधिवेशनले गरेको निर्णय निर्वाचन आयोगलाई दिने जनाएको छ ।"
डुंगा आगलागीमा २३ को मृत्यु,जाकार्ता इन्डोनेसियामा आइतबार एउटा डुंगामा आगलागी हुँदा २३ जनाको मृत्यु भएको छ । जहरो एक्सप्रेस नामको उक्त डुंगा २ सय ३०जना मानिससहित जाकार्ताबाट तिदुङ टापुतर्फ जाँदै थियो । अधिकारीहरूका अनुसार जाकार्ताको मुआरा आङगके बन्दरगाहबाट डेढ किलोमिटरको दूरीमा पुगेपछि डुंगा पड्किएर आगो लागेको थियो । आगोबाट बच्न डुंगाका धेरै यात्री समुद्रमा हामफालेका थिए । तीमध्ये १ सय ९४ जनाको उद्धार गरिएको छ । ९ जनाको अस्पतालमा उपचार भइरहेको छ । डुंगा पड्किएपछि ज्यान जोगाउन यात्रीबीच लाइफ ज्याकेट खोसाखोस भएको थियो ।
कामदारले लेबी तिर्नु नपर्ने,"क्वालालम्पुर मलेसियामा कार्यरत विदेशी कामदारले जनवरी १ देखि लेबी रकम तिर्नु नपर्ने भएको छ । मलेसिया सरकारले त्यस्तो शुल्क कामदारले नभई रोजगारदाताले तिर्नुपर्ने निर्देशन दिएको छ । गृहमन्त्री अहमद जहिद हमिदीले शनिबार कामदारको तलबबाट त्यस्तो शुल्क नकटाउन रोजगारदातालाई निर्देशन दिएका हुन् । यो नीतिले मलेसियामा कानुनी रूपमा रहेका ५ लाखभन्दा बढी नेपाली कामदार प्रत्यक्ष लाभान्वित हुनेछन् । मलेसियाका स्थानीय सञ्चार माध्यमहरूका अनुसार गृहमन्त्रीले रोजगारदाता अनिवार्य प्रतिबद्धता अन्तर्गत उक्त निर्देशन दिएका हुन् । हमिदीले विदेशी कामदार आफ्नो मुलुक नफर्केसम्म रोजगारदाता नै उनीहरूका लागि पूर्ण रूपमा जिम्मेवार हुनुपर्ने बताए । गृहमन्त्री हमिदीले विदेशी कामदारको आवासगृह सुविधासमेत न्यूनतम पारिश्रमिक सम्बन्धी मापदण्डअनुरूप रोजगारदाताले नै बेहोर्नुपर्ने अवगत गराए । सरकारले छिट्टै विदेशी कामदारको जिम्मेवारी र अवलोकन सम्बन्धी नयाँ मापदण्ड ल्याउने बताइएको छ । मलेसियाले कामदारको सेक्युरिटी डिपोजिट मा पनि पुनरावलोकन गर्ने भएको छ । अहिले लागू गरिएको दर निकै कम छ र विदेशी कामदारको करार सकिएपछि रोजगारदाताले उनीहरूलाई फिर्ता पठाउन पनि त्यति प्रभावकारी छैन, गहृमन्त्री हमिदीको भनाइ उद्धृत गर्दै समाचार संस्था बर्नामाले उल्लेख गरेको छ । मलेसियाले सन् २०१२ मे १ (श्रमिक दिवस) देखि लागू हुने गरी कामदारको न्यूनतम मासिक पारिश्रमिक पहिलो पटक घोषणा गरेको थियो । उसले २०१२ सेप्टेम्बर ६ मा उक्त नीति कार्यान्वयनमा ल्याउन यससम्बन्धी निर्देशिकासमेत जारी गरेको थियो भने २०१६ जुलाई १ देखि एक सय रिंगिट वृद्धि गर्दै नयाँ न्यूनतम मासिक पारिश्रमिक लागू गरेको थियो ।"
लेबी नीतिमा परिवर्तन,"मलेसिया सरकारलाई सन् २००९ अघिसम्म विदेशी कामदार स्वयंले लेबी रकम तिर्नुपथ्र्यो । सोही वर्ष अप्रिलदेखि उक्त नीतिमा फेरबदल गर्दै रोजगारदाताले नै तिर्नुपर्ने नीति ल्याइयो । पछि सन् २०१२ मे १ देखि न्यूनतम पारिश्रमिक नीति लागू भएसँगै उसले पुन: कामदारले नै लेबी रकम बुझाउनुपर्ने भन्यो । लेबी शुल्क सरकारलाई तिर्नुपर्ने भन्ने बहाना बनाउँदै कतिपय रोजगारदाताले कामदारसँग सरकारले तोकेको भन्दा बढी रकम पारिश्रमिकबाट कटौती गरी ठगी गर्ने गरेको गुनासो कामदारहरूको छ । सरकारले लागू गरेको फ्रि भिसा फ्री टिकट नीति र मलेसियाको मुद्रामा आएको गिरावटका कारण पछिल्ला वर्ष मलेसिया आउने नेपाली ह्वात्तै घटेका छन् । मलेसियामा बहुसंख्यक नेपाली सेवा, उत्पादन र सुरक्षा क्षेत्रमा कार्यरत छन् । तीमध्ये सेवा र सुरक्षा आकर्षक क्षेत्र मानिन्छन् ।"
कोइलाखानी भत्कँदा १६ को मृत्यु,झारखण्ड भारतको झारखण्ड राज्यको गोड्डा जिल्लामा रहेको एक कोइलाखानी बिहीबार राति भत्किँदा मृत्यु हुनेको संख्या १६ पुगेको छ । आइतबार बिहानसम्म १६ व्यक्तिको शव निकालिएको र बेपत्ता अन्य ७ कामदारको उद्धार जारी रहेको जनाइएको छ । बेपत्ताको पनि मृत्यु भएको आशंका गरिएको छ ।
बुरुन्डीका वातावरण मन्त्रीको हत्या,"नैरोवी बुरुन्डीका एक मन्त्रीको राजधानी बुजुम्बुरामा आइतबार बिहानै गोली हानी हत्या गरिएको छ ।पानी, वातावरण र योजना मन्त्री इम्मानुएल नियोन्कुरूको हत्या भएको प्रहरी प्रवक्ता पाइर्रे कुरिकियले जनाएका छन् । वातावरणमन्त्री स्थानीय समयअनुसार मध्यराति १२:४५ बजे आफ्नो घरबाट रोहेरो भन्ने स्थानमा जाँदै गर्दा आक्रमणमा परेका थिए ।"
पहिलोपटक नेपालमा फोरजी सुरु,"काठमाडौं नेपाल टेलिकमले आइतबारदेखि चौथो पुस्ताको मोबाइल सेवा (फोरजी) सुरु गरेको छ । टेलिकम नेपालमा फोरजी सेवा सुरु गर्ने पहिलो दूरसञ्चार कम्पनी बनेको छ । टेलिकमले अंग्रेजी नयाँ वर्षको अवसर पारी जीएसएम पोस्टपेड मोबाइलमा यो सेवा सुरु गरेको छ ।आइतबार राजधानीमा आयोजित कार्याक्रममा सूचना तथा सञ्चारमन्त्री सुरेन्द्रकुमार कार्कीले टेलिकमको फोरजी लोगो अनावरण गरी सेवाको औपचारिक सुरुवात गरेका हुन् । टेलिकमले हाल काठमाडौं उपत्यका र पोखराबाट यो सेवा सुरु गरेको हो । फोरजी सुरुवातका अवसरमा कम्पनीले जनवरी महिनाभित्र चार दिनका लागि चार गिगाबाइट (जीबी) डाटा सित्तैमा दिएको छ । यस महिनाभित्र फोरजी चल्ने मोबाइल सेट र सिमकार्ड भएका ग्राहकले जुनसुकै बेला सित्तैको सेवा डाटा लिन सक्नेछन् । सित्तैको डाटा प्याक हामीले सुरुमा मात्र दिएका हौं तर ग्राहकले थ्रीजी र टुजी डाटा प्याककै दरमा फोरजी सेवा चलाउन सक्नेछन्, टेलिकम वाइरलेस सेवा निर्देशनालयका प्रमुख अशोककुमार थापाले भने, तत्काललाई प्रिपेड ग्राहकले यो सेवा पाउने छैनन् । उनका अनुसार आगामी माघ २२ गते हुने टेलिकमको वार्षिक उत्सवका अवसरमा प्रिपेड ग्राहकका लागि यो सेवा सुरु गरिनेछ । फोरजी सेवा कुनै पनि प्याकेज नलिईकन ग्राहकले प्रतिमेगाबाइट्स करबाहेक १ रुपैयाँका दरले चलाउन सक्नेछन् । प्याकेजमा चलाउँदा भने यसको दर सस्तो पर्नेछ । नेपाल टेलिकमले हाल राजधानीको चक्रपथभित्र र ललितपुर एवं भक्तपुरमा यो सेवा सुरु गरेको हो । पोखराको लेकसाइड र न्युरोडसहित बजार क्षेत्रमा पनि फोरजी सेवा सुरु भएको छ । थापाका अनुसार कम्पनीले हाल काठमाडौंका ३ सय ८ र पोखराका ७९ वटा मोबाइल टावरलाई स्तरोन्ति गरी सेवा सुरु गरेको हो । फोरजी सेवा सुरु गर्न टेलिकमले करिब ३९ करोड रुपैयाँ खर्च गरेको थापाले जानकारी दिए । सरकारले गत कात्तिक ५ गते टेलिकमलाई फोरजी सेवा सञ्चालनको अनुमति दिएको थियो । उसले पुरानै फ्रिक्वेन्सीमा फोरजी चलाउने अनुमति दिएको हो । टेलिकमले पाएको १ हजार ८ सय मेगाहर्ज ब्यान्डको फ्रिक्वेन्सीमा फोरजी सेवा सुरु गरेको हो । त्यसका लागि टेलिकमले यो ब्यान्डमा पाएको १५ मध्ये ५ मेगाहर्ज फ्रिक्वेन्सीलाई प्रयोग गरेको छ । नेपाल दूरसञ्चार प्राधिकरणले हाल दिएको ५ मेगाहर्ज फ्रिक्वेन्सी फोरजी चलाउन अपुग भएकाले थप दिनुपर्ने टेलिकमको माग छ । टेलिकमले हाल ३२ दशमलव ४ एमबीपीएस गतिको फोरजी सुरु गरेको हो । फोरजीमा उपभोक्ताले उच्च गतिको इन्टरनेट चलाउन पाउनेछन् । उच्च गतिको इन्टरनेट हुने भएकाले फोरजीका उपभोक्ताले अहिलेभन्दा सजिलो गरी भिडियो कल र च्याट गर्न सक्छन् । फोरजीमा इन्टरनेटमा आधारित टेलिफोनमा पाइने सेवाहरू पाइनेछ । उच्च गुणस्तरीय भिडियोसहितको मोबाइल टेलिभिजनसमेत हेर्न मिल्छ । यसबाट भिडियो कन्फेरेन्स गर्न सजिलो हुन्छ । फोरजी प्रविधिले मोबाइलमै थ्रीडी भिडियोसमेत हेर्ने सुविधा दिन्छ । कुनकुन सेटमा चल्छ ? नेपाल टेलिकमका अनुसार पछिल्लो समय बजारमा आएका धेरै एन्ड्रोइडमा आधारित मोबाइल सेटमा फोरजी चल्छ । मोबाइल सेटको नेटवर्क सेटिङमा गई कुन प्रविधिमा चल्छ भन्ने हेर्न सकिने टेलिकमले जनाएको छ । सेटिङमा फोरजी वा एलटीई भन्ने अप्सन भएमा मात्र यो सेवा चल्छ । आइफोन सिक्स, सिक्स एस, सेभेन र सेभेन प्लसमा भने हाललाई यो सेवा चल्दैन । एप्पलले १ हजार ८ सय मेगाहर्जको फ्रिक्वेन्सीमा चल्ने नबनाइदिएकाले यस्तो भएको हो, थापाले भने, त्यसका लागि हामीले पत्राचार गरिसकेका छौं, उनीहरूले चाँडै चल्ने बनाइदिने प्रतिबद्धता जनाएका छन् ।पहिलोपटक नयाँ सिमकार्ड लिनुपर्ने टेलिकमको फोरजी चलाउन धेरै ग्राहकले नयाँ सिमकार्ड लिनुपर्ने देखिएको छ । फोरजी सेवाका लागि युनिर्भसल सिमकार्ड (युसिम) चाहिने भएकाले धेरैले नयाँ सिमकार्ड लिनुपर्ने भएको हो । ग्राहकले टेलिकमका काउन्टरमा गई ५० रुपैयाँ तिरेर पुरानै नम्बरको सिमकार्ड पाउन सक्नेछन् । उपत्यकामा चाबहिल, हात्तीगौंडा, गोंगबु, सुन्धारा, छाउनी, बबरमहल, जावलाखेल, साझा भवन, ठिमी, भक्तपुर र पोखरा महेन्द्रपुलमा रहेका टेलिकमका कार्यालयबाट फोरजी सिमकार्ड पाइने कम्पनीले जनाएको छ । विकाससँग जोड्नुपर्छफोरजी सेवाको सुरुवात गर्दै सञ्चारमन्त्री कार्कीसहित सरकारी अधिकारीहरूले सूचना प्रविधिलाई विकाससँग जोड्नुपर्ने बताए । उनीहरूले नयाँ प्रविधि भित्र्याउनुका साथै त्यसलाई विकासका लागि उपयोग गर्नुपर्नेमा जोड दिए । मन्त्री कार्कीले सहरमा सुरु भएको सेवा गाँउसम्म पुर्याउनुपर्ने बताए । सञ्चार सचिव महेन्द्र गुरुङ, दूरसञ्चार प्राधिकरणका अध्यक्ष दिगम्बर झा र टेलिकमकी प्रबन्ध निर्देशक कामिनी राजभण्डारीले फोरजीको सुरुवातले नेपालको सूचना प्रविधि विकासमा महत्त्वपूर्ण भूमिका खेल्ने बताए । १५ सहरमा चाँडै विस्तार कार्यक्रमपछि आयोजित पत्रकार सम्मेलनमा टेलिकमका अधिकारीहरूले थप १५ सहरमा चाँडै सेवा विस्तार गर्ने जानकारी दिए । उनीहरूले दोस्रो चरणमा थप उपमहानगरपालिकाहरूमा सेवा विस्तार गर्ने जानकारी दिएका हुन् । १५ वटा सहरमा सेवा विस्तार गरेपछि मात्र अन्य क्षेत्रमा फोरजी चलाउने टेलिकमको तयारी छ ।"
काबेली करिडोरमा अवरोधले ढिलाइ,"पाँचथर नेपाल विद्युत् प्राधिकरणद्वारा निर्माणाधीन काबेली करिडोर १३२ केभी राष्ट्रिय प्रसारण लाइन विस्तार स्थानीय अवरोधले निर्माणमा ढिलाइ भएको छ । प्रसारण लाइनमा पर्ने इलाम, पाँचथर, तेह्रथुमका बासिन्दाले जग्गाको मुआब्जा, पुनर्बास, रोजगारी, क्षतिपूर्तिलगायतको माग गर्दै अवरोध पुर्याएका हुन् । पूर्वी पहाडी जिल्लामा उत्पादित जलविद्युत् आयोजनाहरूलाई राष्ट्रिय प्रसारणमा जडान गर्ने उद्देश्यले निर्माण गर्न लागिएको उक्त आयोजना समयमा पूरा नहुँदा नवनिर्मित १५ मेगावाट क्षमताको हेवाखोला जलविद्युत् खेर गइरहेको छ । झापाको दमकदेखि इलाम हुँदै पाँचथरको अमरपुरसम्म ९० किलोमिटर करिडोर राष्ट्रिय प्रसारण लाइनमा जडान गर्न लागिएको हो । फिदिम नगरपालिका ४ थापाटारमा १३२ केभी क्षमताको विद्युत् सबस्टेसन निर्माण भए पनि इलामदेखि पाँचथर खण्डमा हाइटेन्सन टावर र तार टाँग्ने कार्य पूरा भएको छैन । इलामको गोदकदेखि पाँचथरको अमरपुरसम्म १ सय २३ वटा हाइटेन्सन टावरमध्ये ३१ वटा मात्र निर्माण भएको आयोजना प्रमुख दीपेन्द्रराज द्विवेदीले बताए । उनले २७ वटा टावर निर्माणाधीन र २५ वटा टावरको जग खाल्डो खन्ने कार्य भइरहेको बताए । इलामको सिद्धिथुम्का, पाँचथरको जोरसाल आसपासको क्षेत्रमा स्थानीयबासीको अवरोधले टावर निर्माणमा ढिलाइ भएको आयोजना प्रमुख इन्जिनियर द्विवेदीले स्विकारे । लामको सिद्धिथुम्का, सोयाक, मंगलबारे, फाक्फोक, पाँचथरको पौवासार्ताप, इम्बुङ, नवमीडाँडा, फिदिमको जोरसाल, चोकमागु, शिवा, भारपा र सुभाङ गाविसको विभिन्न ठाउँमा स्थानीयको अवरोध कायमै छ । विवादित क्षेत्रबाट रुट परिवर्तनका लागि सिफारिस गरे पनि विभागबाट स्वीकृत आइनसकेको द्विवेदीले जनाए । पाँचथरमा ८६ घरमध्ये ३७ घरपरिवारलाई जग्गाको मुआब्जा वितरण गरिसकेको जिल्ला प्रशासन कार्यालयले जनाएको छ । विश्व बैंकको आर्थिक सहयोगमा निर्माणाधीन करिडोर आयोजना भारतीय कम्पनी जग्वर ओभरसिज र एस्तर जेभी प्रालि संयुक्त कम्पनीलाई ठेक्का दिएको छ । विद्युत् प्राधिकरण र जग्वर एन्ड एस्तर कम्पनीबीच सम्झौताअनुसार तीन वर्षमा पूरा गनुपर्ने पाँच वर्ष बितिसक्दा पनि पूरा भएको छैन । इलामको सिद्धिथुम्कालगायत विभिन्न ठाउँमा ६४ वटा, पाँचथरमा ७४ वटा र तेह्रथुममा १४ वटा टावर निर्माण गर्नुपर्नेछ । झापादेखि पाँचथरसम्म २ सय ५८ वटा टावरमध्ये झापामा ११ वटा, इलाममा एक सय ५९ वटामध्ये इलामको गोदकसम्म ३४ किलोमिटर प्रसारण लाइनमा ९५ वटा हाइटेन्सन टावर र सबस्टेसन निर्माण गरी इलाममा उत्पादित ४७ मेगावाट जलविद्युत् समावेश गरिसकिएको आयोजनाका इन्जिनियर हेमराज वान्तावाले बताए ।"
एनसीसी बैंकको एकीकृत कारोबार सुरु,"काठमाडौं नेपाल क्रेडिट एन्ड कमर्स बैंकमा इन्फ्रास्ट्रक्चर डेभलपमेन्ट, एपेक्स डेभलपमेन्ट, सुप्रिम डेभलपमेन्ट र इन्टरनेसनल डेभलपमेन्ट बैंक गााभिएर नेपाल क्रेडिट एन्ड कमर्स बैंकको नामबाट आइतबारदेखि एकीकृत कारोबार प्रारम्भ गरिएको छ ।"
होन्डाको नयाँ अभियान,काठमाडौं होन्डा कम्पनीले विभिन्न आठ गैरसरकारी संस्थाहरूसँग सहकार्य गरेर सामाजिक सञ्जाल बनाई आई डीओ ड इट नामक सीएसआर अभियान सुरु गरेको छ । होन्डा मोटरसाइकल र स्कुटरको विक्रेता स्याकार ट्रेडिङ कम्पनीको पहलमा उक्त अभियान थालिएको जारी विज्ञप्तिमा छ । अभियानअन्तर्गत ८ सातामा ८ विभिन्न गैरसरकारी संस्थाहरूलाई प्रतिसंस्था १ लाख रुपैयाँ प्रदान गरिने होन्डाले जनाएको छ ।
हुन्डाईको विन्टर डिलाइट योजना,"काठमाडौं हुन्डाईले नयाा योजना हुन्डाई विन्टर डिलाइट ल्याएको छ । यो योजनामा ग्राहकले हरेक हुन्डाई गाडीको खरिदमा आकर्षक प्याकेजका साथ लाभान्वित हुने असर पाउने कम्पनीले जनाएको छ । योजनामा ग्राहकले एक सुनिश्चित बचतको प्याकेजअन्तर्गत नगद छुट, नि:शुल्क एकवर्षे बिमा सुविधा, आकर्षक ब्याजदर, नि:शुल्क सडक कर, लोयल्टी बोनस र एक्सचेन्ज बोनस पाउने जारी विज्ञप्तिमा उल्लेख छ । हुन्डाई गाडीको वितरक लक्ष्मी इन्टरकन्टिनेन्टलले ल्याएको यो योजना पुस १४ देखि नेपालभरि सीमित अवधिसम्मका लागि लागू भएको जनाएको छ ।"
एचटीसीको नयाँ घोषणा,काठमाडौं एचटीसी मोबाइल फोनले एचटीसी बाई जेननेक्स्ट कन्टेन्ट जेननेक्स्टको फेसबुक पेज घोषणा गरेको छ । यो घोषणाअन्तर्गत हरेक साता एक विजेतालाई एचटीसी डिजायर फोन प्राप्त हुने कम्पनीले जनाएको छ । यसैगरी हरेक एचटीसी खरिदकर्ताले सिने डे सेफ को दुइटा मुभी टिकटसमेत पाउने जारी विज्ञप्तिमा उल्लेख छ । कम्पनीका अनुसार न्युरोड मोबाइल महोत्सवको अवसर पारेर बढी छुटको व्यवस्था पनि गरिएको छ । कन्टेस्टमा सहभागी हुनका लागि न्युरोड मोबाइल महोत्सवमा राखिएको एचटीसीको लोगो भएको बोर्डको अगाडि बसेर सेल्फी खिच्नुपर्नेछ र उक्त फोटोलाई जेननेक्स्टको फेसबुकमा म्यासेजमार्फत पठाउनुपर्ने कम्पनीले जनाएको छ ।
सिटिजन्सद्वारा सेयर निष्कासन गर्न आवेदन,काठमाडौं सिटिजन्स बैंक इन्टरनेसनले बैंकको २५ प्रतिशत हकप्रद सेयर निष्कासनका लागि नेपाल धितोपत्र बोर्डमा आवेदन दिएको छ । दसौं वार्षिक साधारणसभाबाट निर्णय भएबमोजिम बैंकले २५ प्रतिशत हकप्रद सेयर निष्कासन गर्न विवरणपत्र तयार गरी स्वीकृतिको लागि बोर्डसमक्ष आवेदन दर्ता गरेको जारी विज्ञप्तिमा छ ।
सीमित वर्गको सुविधा बढाउन केन्द्रित,"काठमाडौं भारतीय प्रधानमन्त्री नरेन्द्र मोदीले नयाँ वर्षको पूर्वसन्ध्यामा शनिबार जनतालाई राहत दिने उद्देश्यले केही योजनाहरू सार्वजनिक गरेका छन् । उनले घोषणा गरेका योजनाहरूमा गरिब, किसान, साना कारोबारी, गर्भवती महिला र ज्येष्ठ नागरिकलाई समेटेको भारतीय सञ्चामाध्यमहरूले आइतबार जनाएका छन् । भारतीय नोट (भारु) ५ सय र १ हजारमा प्रतिबन्ध लगाएपछि व्यापक आलोचना खेपेका उनले त्यसको बचाउ गर्न पछिल्लो घोषणा गरेको आलोचकहरूले बताएका छन् । आफ्नो सम्बोधनमा नोटबन्दीबारे उनले केही उल्लेख गरेका छैनन् । प्रधानमन्त्री मोदीको शनिबार रातिको सम्बोधनमा गरिबका लागि घर बनाउन सस्तो कर्जा उपलब्ध हुने बताएका छन् । उनले आवास योजनाअन्तर्गत दुई नयाँ योजना सुरु गरिने घोषणा गरे । यसअन्तर्गत सहरहरूमा नयाँ घर बनाउनका लागि ९ लाख रुपैयाँसम्मको कर्जामा ४ प्रतिशत र १२ लाख रुपैयाँसम्मको कर्जाका लागि ३ प्रतिशत ब्याजमा छुट दिने व्यवस्था गर्न लागिएको छ । यस्तै गाउँमा नयाँ घर या पुरानो घरलाई विस्तार गर्नका लागि २ लाख रुपैयाँसम्मको कर्जामा ३ प्रतिशत ब्याज छुट दिने मोदीको पछिल्लो योजनामा उल्लेख रहेको सञ्चारमाध्यमहरूले जनाएका छन् । यसैगरी प्रधानमन्त्री मोदीले ग्रामीण क्षेत्रमा सरकारी योजनाअन्तर्गत गरिबहरूका लागि बनाइने घरको संख्यामा ३३ प्रतिशतले वृद्धि गर्ने बताएका छन् । उनको अर्को घोषणामा किसानहरूले ६० दिनसम्मका लागि कर्जामा ब्याज छुट पाउने उल्लेख गरिएको छ । जुन किसानले सहकारी बैंक, केन्द्रीय बैंक या सहकारी संस्थाबाट ऋण लिएका छन्, तिनीहरूको ६० दिनको ब्याज केन्द्रीय सरकारले तिर्नेछ, प्रधानमन्त्री मोदीले आफ्नो सम्बोधनका क्रममा भने, दुई महिनाका लागि लिएको कर्जाको ब्याज जुन किसानले तिरिसकेका छन्, तिनीहरूले तिरेको रकम तिनकै खातामा जम्मा गरिनेछ । उनले तीन महिनामा ३ करोड किसान क्रेडिट कार्डलाई रुपैयाँमा परिवर्तन गरिने योजना पनि बनाएको बताए । साना कारोबारीका लागि उनले क्रेडिट ग्यारेन्टी बढाउने योजना उनले अघि सारेका छन् । उनले क्रेडिट ग्यारेन्टी १ करोड भारुबाट बढाएर २ करोड पुर्याइने बताए । यसमा ननबैंकिङ कम्पनीहरूको ऋण पनि कभर हुनेछ, उनले भनेका छन्, क्यास क्रेडिट लिमिटलाई २० प्रतिशतबाट बढाएर २५ प्रतिशत गरिनेछ । यसैगरी क्रियाशील पुँजी कारोबारको २० प्रतिशतबाट बढाएर ३० प्रतिशत गरिनेसमेत उनले बताए । प्रधानमन्त्री मोदीले आफ्नो सम्बोधनमा गर्भवती महिलालाई समेत समेट्दै उनीहरूका लागि ६ हजार रुपैयाँ प्राप्त हुने गरी व्यवस्था गर्न लागेको बताए । भारतका ६ सय ५० भन्दा बढी जिल्लामा गर्भवतीलाई शिशु जन्म दर्ता, प्रसूति, खोप तथा पौष्टिक आहारका लागि ६ हजार रुपैयाँ दिइने घोषण उनले गरेका छन् । भारतीय सञ्चारमाध्यमहरूका अनुसार यो राशि महिलाको खातामा रूपान्तरण गरिनेछ । हालसम्म यस योजनाअन्तर्गत ५३ जिल्लाका महिलाले ४ हजार भारतीय रुपैयाँ प्राप्त गर्दै आएका थिए । यो योजनालाई विस्तार गर्ने उनले बताए । यसैगरी ज्येष्ठ नागरिकलाई बैंकमा रकम सञ्चितका लागि उत्प्रेरित गराउने उद्देश्यले उनले साढे ७ लाख जम्मा गर्ने ज्येष्ठ नागरिकले ८ प्रतिशतसम्म ब्याज पाउने व्यवस्था सार्वजनिक गरे । ज्येष्ठ नागरिकले साढे ७ लाख रुपैयाँ १० वर्षसम्मका लागि मुद्दती खातामा जम्मा गरे ८ प्रतिशत ब्याज प्राप्त हुने व्यवस्था गर्न लागेको समेत आफ्नो सम्बोधनका क्रममा जनाएका छन् । यसरी जम्मा गर्ने व्यक्तिले हरेक महिना आफ्नो ब्याज प्राप्त गर्न सक्नेछन् । हाल भारतीय बैंकले यसमा ० दशमलव ५० प्रतिशत अतिरिक्त ब्याज दिने गरेको छ । प्रधानमन्त्री मोदीले हुलाक कार्यालयमा ५ वर्षका लागि १५ लाख रुपैयाँ जम्मा गरे ८ दशमलव ५ प्रतिशत ब्याज पाउने योजनासमेत सार्वजनिक गरेका छन् । प्रधानमन्त्रीका यी पाँच योजनाहरू नोटबन्दीका कारण समस्या खेपेका भारतीय नागरिकलाई सम्बोधन गर्न चुकेको भन्दै विपक्षीहरूले विरोध गरेका छन् । विरोधका बाबजुद प्रधानमन्त्री मोदीले नोटलाई अवैध बनाउने आफ्नो कदमलाई ऐतिहासिक शुद्धि यज्ञ बताएका छन् । भारतमा नोटबन्दीको समयसीमा सकिए पनि समस्या समाधान अझै हुन सकेको छैन । त्यहाँ सर्वसाधारणका पुराना ५०० र १००० का नोटहरू ३० डिसेम्बरपछि अवैध भएका छन् । तर, गैरआवासीय भारतीय नागरिक (एनआरआई) हरूका लागि भने यी नोटहरू साट्ने समय सीमा बढाइएको छ । इकोनोमिक्स टाइम्सका अनुसार एनआरआईहरूले रिजर्भ बैंक अफ इन्डिया (आरबीआई) को कुनै पनि शाखामा जुन ३० सम्म अधिकतम २५ हजार रुपैयाँ जम्मा गर्न सक्ने छन् । तिनीहरूका लागि यो सीमा ३१ मार्चसम्म तोकिएको थियो । भारतीय राष्ट्रपति प्रणव मुखर्जीले शुक्रबार नोटबन्दीबारे विधेयकमा हस्ताक्षर गरे । उक्त विधेयकबाट एनआरआईले यो सुविधा पाउने भएका हुन् । यसअघि नयाँ वर्ष २०१७ का दिन कुनै पनि एटीएमबाट २५ सय भारुको साटो एक दिनमा १५ सयसम्म निकाल्न सकिने व्यवस्था सरकारले गरेको थियो । तर, सातामा २४ हजार रुपैयाँभन्दा बढी उठाउन नपाउने प्रवाधान कायम रहेको भारतीय अधिकारीहरूलाई उद्धृत गर्दै इकोनोमिक्स टाइम्सले लेखेको छ । शुक्रबार मात्रै प्रधानमन्त्री मोदीले युनिफाइड पेमेन्ट इन्टरफेस (यूपीआई) का लागि एउटा मोबाइल एपको सार्वजनिक गरेका थिए । बडा भीम अर्थात भारत इन्टरफेस फर मोबाइल सबै बैंक तथा वित्तीय संस्थाहरूका लागि साझा हुने गरी उक्त एप ल्याइएको बताइएको छ । यसैगरी आरबीआईले मोबाइल वालेटको सीमा बढाएर २० हजार रुपैयाँसम्म पुर्याएको छ ।"
किसानलाई ट्याक्टर,खोटाङ कृषि विकास कार्यालयले किसानलाई ट्याक्टर वितरण गरेको छ । अघिल्लो वर्ष वितरण गर्न बाँकी ४७ र यस वर्ष १८ गरी ६५ वटा ट्याक्टर वितरण गरेको कार्यालयले जनाएको हो । सहकारीका लागि ९० प्रतिशत अनुदान र व्यक्तिलाई ५० देखि ८५ प्रतिशतसम्म छुट व्यवस्था गरिएको छ । साथै राष्ट्रिय पुनर्निर्माण प्राधिकरणले पनि १५ ट्याक्टर वितरण गर्ने जनाएको छ ।
रातभर जाग्यो काभ्रे,"धुलिखेल नयाँ वर्ष २०१७ लाई स्वागत गर्न काभ्रेका पर्यटकीय स्थलहरू रातभर जागे । धुलिखेल, नगरकोट, बल्थलीलगायतका स्थानका होटल तथा रिसोर्टमा आन्तरिक तथा बाह्य पर्यटक गीत, संगीतमा रातभर झुमिरहे । ठूला होटल तथा रिसोर्टहरूले सांगीतिक ब्यान्ड ल्याएर पाहुनालाई भरपुर मनोरञ्जन दिएका थिए । धुलिखेल र नगरकोटबाट देखिने सूर्योदयको दृश्य हेर्न पाहुनाहरू रातभर जागा नै बसे । धुलिखेल लज रिसोर्टमा मौलिक नृत्यहरू प्रस्तुत भए । होटल हिमालय होराजनमा डिजे पार्टी भयो भने मिराबेल रिसोर्टमा ही ब्यान्डले लाइभ म्युजिकमार्फत पाहुनाहरूलाई मनोरञ्जन प्रदान गरेका थिए । नगरकोट नाल्दुम पर्यटन विकास समितिका उपाध्यक्ष नवीन गुरुङका अनुसार अधिकांश होटल तथा रिसोर्टहरूले म्युजिक ब्यान्ड, सांस्कृतिक कार्यक्रममार्फत पाहुनालाई मनोरञ्जन दिए । चिसो मौसमका कारण संगीतसँगै क्याम्प फायरमा पर्यटकहरू रमाए, भंगेरी दरबार रिसोर्टका सञ्चालकसमेत रहेका गुरुङले भने, रातभर फ्री डान्स गरेर मज्जा लिने पनि धेरै भए । आन्तरिक तथा बाह्य पर्यटकका लागि आकर्षक गन्तव्य बनेको जिल्लाको धुलिखेल, नगरकोट र बल्थलीका होटल तथा रिसोर्टहरू भरिभराउ भए । कतिपय होटलहरूले कोठा उपलब्ध गराउन नसकेर फिर्ता पठाउनुपरेको सुनाए । क्षेत्रीय होटल संघका अध्यक्ष प्रेमकण्ठ माकजू श्रेष्ठले धुलिखेलका सबै होटल भरिभराउ भएको बताए । कोठा छैन भन्दा हलमा सुत्छु भनेर पनि आए, धुलिखेल लज रिसोर्टका सञ्चालक माकजूले भने, राजधानीबाट नजिक, सडकको सुगमताले यहाँ पर्यटकको चाप छ । उनका अनुसार धुलिखेलका साना ठूला होटलहरूले एक दिनमा ५ सय पर्यटकलाई धान्न सक्छन् । उनले विगतका वर्षमा भन्दा पर्यटकको चाप यो वर्ष बढेको सुनाए । उनले भने, यहाँको प्राकृतिक सौन्दर्यले धेरैलाई तानेर ल्याएको हो । उनले धुलिखेलमा पर्यटकको चाप धान्न अझै ५ वटा ठूला होटलहरू थपिनुपर्ने बताए । नगरकोटका साना तथा ठूला ५० होटलहरू अंग्रेजी नयाँ वर्षमा हाउसफुल भए आन्तरिक पर्यटक नै बढी आए योपटक उपाध्यक्ष गुरुङले भने, रातको १ बजे कोठा नपाएको भन्दै केही पर्यटक मेरो रिसोर्टमा आएका थिए । नगरकोटका साना ठूला ५० होटलले ६ सय पर्यटकलाई सेवा दिन सक्छन् । बिदा मनाउन शुक्रबार र शनिबार पुग्ने आन्तरिक पर्यटक र विभिन्न संघसंस्थाका सेमिनार, गोष्ठीलगायतका कार्यक्रमका कारण यहाँका व्यवसायीलाई भ्याइ नभ्याई हुने गरेको छ । भूकम्पले क्षति पुगेका ३४ वटा होटल तथा रिसोर्टबाहेक अरूले नियमित सेवा दिइरेका छन् । राजधानीबाट नजिकको पर्यटकीयस्थल नगरकोट, विदेशी र आन्तरिक पर्यटकको गन्तव्य बन्दै आएको छ । भक्तपुर र काभ्रेको सिमानामा पर्ने यो स्थानका ९० प्रतिशत होटल काभ्रेमा पर्छन् । बल्थली माउन्टेन रिसोर्टका सञ्चालक मणि हुमागाईं धेरै ग्रुप तथा व्यक्तिको बुकिङ रद्द गरेको अनुभव सुनाउँछन् । क्रिसमसदेखि नै होटल प्याक भएकाले नयाँ वर्षका लागि पहिले नै होटल प्याक भए, उनले भने, चापका कारण २० भन्दा बढी ग्रुप तथा व्यक्तिहरूलाई सरी भन्नुपर्यो । सहरको कोलाहलबाट मुक्त हुन गाउँले परिवेशमा रमाउन चाहने धेरै पर्यटक बल्थली पुग्ने गरेका छन् ।"
"फुड फेस्टिभल, प्याराग्लाइडिङ र साइक्लिङ","धनकुटा भेडेटारमा आयोजना गरिएको फुड फेस्टिबल (परिकार महोत्सव) मा पर्यटकको भीड लागेको थियो । अंग्रेजी नयाँ वर्षलाई लक्षितगरि बिहीबारदेखि आयोजना गरिएको चौथो भेडेटार परिकार महोत्सवमा आन्तरिक तथा बाह्य पर्यटकको चहलपहल बढेको थियो । महोत्सवमा भारतको पश्चिम बंगाललगायतबाट पर्यटक भेडेटार आएका थिए । विभिन्न जातीय झाँकी, घोडचढी, साइक्लिङ, मौलिक परिकारलगायतका महोत्सवका मुख्य आकर्षण थिए । यसैगरी भेडेटार आसपासका सिम्सुवा झरना, थुम्कीडाँडा, नाम्जे, साँगुरीगढी, पाथीभरा, आत्मा चौतारा, ध्वजेडाँडा, एसियाको भनिएको ठूलो रूख भएको स्थान लाप्चेटार र तमोरको किनार मूलघाटसम्म भ्रमण गर्ने तथा वनभोज गर्नेको घुइँचो थियो । तीन दिनसम्म आयोजना भएको महोत्सवमा स्थानीयस्तरका मौलिक खानाको परिकार र र्याफ्टिड प्याकेज, प्याराग्लाइडिङ तथा माउन्टेन बाइकलगायतका थिए । भेडेटारका ४० होटलले पर्यटकलाई खान बस्न विशेष छुट अफर गरिएको होटल एसोसिएसन भेडेटारका सचिव जितेन्द्र रुम्दालीले जनाए । भारतको अघोषित नाकाबन्दी र मधेस आन्दोलनका कारण होटल व्यवसाय ओरालो लागिरहेको अवस्थामा महोत्सवले केही राहत पुग्ने एसोसिएसनका अध्यक्ष लीलाराज लावतीले बताए । नेवार, लिम्बू, राई र मगर समुदायको जातीय परिकार, ध्वजेडाँडा, राजारानी ताल, नाम्जेलगायतका स्थानमा पर्यटकका लागि प्याकेज टुरको व्यवस्था गरिएको थियो । शुक्रबार भेडेटारराजारानी, ध्वजेडाँडाबाट सुर्योदय अवलोकन, होमस्टे बासलगायतका प्याकेज, भेडेटारस्थित सिम्सुवा नमस्ते झरना, पाथीभरा मन्दिर तथा तमोर नदी प्याकेज टुरको व्यवस्था गरिएको थियो ।"
ट्रयाक बनाउन जग्गा खोज्दै एथलेटिक्स संघ,"काठमाडौं सातौं राष्ट्रिय खेलकुदका एथलेटिक्स इभेन्ट माटोको ट्रयाकमा सम्पन्न भएको प्रसङ्ग सेलाएको छैन । बृहत् खेलकुदको कमी कमजोरी केलाउँदै नेपाल एथलेटिक्स संघका अध्यक्ष राजीवविक्रम शाह सीमित बजेटबाट राष्ट्रिय प्रतियोगिता जुन हिसाबमा भयो त्यसैमा सन्तुष्ट हुन खोज्छन् । एथलेटिक्सलाई चाहिने न्यूनतम आधार सेन्थेटिक ट्रयाक इटहरी रंगशालामा थिएन । त्यसैले माटोको ट्रयाकमा खेलाडीहरूले स्पाइक तिखारे । यो भन्दा धेरै माथिको स्तरमा आयोजना हुन सकेको भए अझै राम्रो हुने आमधारणा जस्तै उनको पनि छ । इटहरीको रंगशालाको ट्रयाक संरक्षण गरेर सेन्थेटिक ट्रयाक हाल्ने हो भने मोफसलमा यो उत्कृष्ट हुन सक्ने बताउँछन् । तर त्यो जिम्मेवारी संघको नरहेको उनले बताए । संघले नयाँ ट्रयाक बनाउनै सक्दैन । पूर्वाधार बनाउने राष्ट्रको जिम्मेवारी हो । संघले खेललाई व्यवस्थित बनाउने हो । पूर्वाधारमा हामीले केही गर्न सक्दैनौं, हामीसँग बजेट पनि हुँदैन, सातौं राष्ट्रिय खेलकुदका क्रममा इटहरीमा रहेका शाहले भने, इटहरी रंगशालालगायतको रंगशाला संरक्षण गर्ने काम सरकारको हो । तर त्यसमा राजनीतीकरण गर्नु हुँदैन ।माटोमा दौडनुपर्दा इटहरीको ट्रयाकमा कुनै कीर्तिमान बन्न नसकेको एकमात्र कारण सबैले आंैल्याएका थिए । अन्य सभा समारोहमा भाग लिंदा पनि नेपालले कुनै प्रतियोगिता किन नगरेको भनेर सोध्दा आफूहरूलाई निकै अप्ठ्यारो लाग्ने गरेको अनुभव शाहसँग छ । हामीलाई अहिले एउटा ट्रयाक एन्ड फिल्ड अति नै आवश्यक परिसकेको छ । विदेश बैठकमा भाग लिन जाँदा नेपालले केही त आयोजना गर्नुपर्यो भन्छन् । हामीसँग अहिले कुनै पूर्वाधार नै छैन । दशरथ रंगशाला पनि पुनर्निर्माणको क्रममा छ । ट्रयाक पनि पुरानो भइसक्यो, नेपाली कांग्रेसका सांसद पनि रहेका शाहले भने, एउटा पनि सेन्थेटिक ट्रयाक नै नभएका कारण साग खेलकुद नै आयोजना गर भनेर भन्यो भने पनि हामीले सक्दैनौं भनेर भन्ने स्थिति छ । दक्षिण एसियाली खेलकुद पनि आयोजना गर्न लागिरेको छ भनेर मिति घोषणा भइसकेको छ । यस्तो स्थितिमा हामीले यसमा ध्यान दिएनौं भने एथलेटिक्स खेल कसरी आयोजना गर्ने ?उनका अनुसार माल्दिभ्स, श्रीलंकादेखि पाकिस्तान, भारतले एथलेटिक्सको अन्तर्राष्ट्रिय प्रतियोगिताको जुनियरदेखि सबै खेल आयोजना गरिसके । नेपाल भने ती प्रतियोगितामा सहभागिता जनाउनबाहेक केही गर्न सक्दैन । उनी भन्छन्, जुनियर एथलेटिक्स, सार्क प्रतियोगिता केही न केही गर भनेर भन्छन् उनीहरू । तर अहिले हामीले केही गर्ने अवस्था नै छैन । काठमाडौंकै ट्रयाक त्यस्तो छ । अर्को हामीसँग छैन ।काठमाडौंमा एउटा ट्रयाक बनाउनका लागि अन्तर्राष्ट्रिय एथलेटिक्स संघ (आईएएएफ) सँग आफूहरूले पहल गरिरहेकामा अहिले उनीहरू सकारात्मक भएको उनले जनाए । अहिले हामीलाई आईएएएफले ट्रयाक दिन्छु भनेको छ । त्यो काठमाडौंको दशरथ रंगशालामा हाल्न हाम्रो इच्छा छैन । किनभने एउटा राष्ट्रका निम्ति कुनै पनि देशमा त्यो राष्ट्रले आफ्नो एउटा ट्रयाक बनाएको हुनुपर्छ । हामीलाई सरकारले बजेट र जग्गा दियो भने त्यसलाई मिल्ने रकममा आईएएएफले एउटा ट्रयाक बनाइदिन्छु भनेको छ । ६ महिनादेखि हाम्रो कुरा भइरहेको थियो, पछिल्लो साधारणसभामा उनीहरूले दिने निर्णय गरेका हुन्, शाहले भने, खेलकुद मन्त्री र खेलकुद परिषद्का सदस्य सचिवसँग सल्लाह गरेर एउटा जग्गाका लागि अनुरोध गर्दैछौं ।त्यसका लागि काठमाडौंमै २३ ठाउँमा छलफल भइरहेको उनी बताउँछन् । सुन्दरीजलतिर २५ रोपनी जग्गा भेटिएको र त्यसमा छलफल भइरहेको तथा महाराजगन्जको प्रहरी प्रतिष्ठानभित्रको जग्गा पनि छलफल भइरहेको उनले जनाए । आईएएफले दिने ट्रयाक भएकाले एथलेटिक्स संघको नाममा जग्गा भयो भने त्यो ट्रयाक आउँछ होइन भने आउँदैन । बल्लबल्ल यत्रो गरेर यो सहयोग स्वरूप ल्याइएको छ, त्यही भएर काठमाडौं बाहिर लाने सम्भावना कम छ । नेपाली एथलेटिक्सलाई अगाडि बढाउन एउटा छुट्टै ट्रयाक बनाउन अत्यन्त जरुरी छ, संघलाई आफ्नो एउटा ट्रयाक बनाउन अत्यावश्यकको कारण दिंदै शाह भन्छन्, अखिल नेपाल फुटबल संघकै जस्तै एथलेटिक्सको पनि एउटा एकेडेमी बनाउने हाम्रो इच्छा छ । ट्रयाक बन्यो भने हाम्रो यो योजना अगाडि बढ्छ ।"
वादविवाद र झगडा गरेनौं,"काठमाडौं नेपाल एपीएफले लगातार दोस्रो पटक बृहत् खेलकुदमा क्रिकेटतर्फ स्वर्णपदक जित्यो । पहिलो पटक सहभागी नेपाल आर्मीलाई फाइनलमा पन्छाउँदै उपाधि जितेपछि नेपाल एपीएफ र नेपाली राष्ट्रिय टिमका कप्तान पारस खड्कालाई सातौं राष्ट्रिय खेलकुदको अनुभव के रह्यो भनेर सोध्दा उनी त्यसमा निकै सकारात्मक थिए । उनी मोरङको बैजनाथपुरमा रहेको क्रिकेट मैदानबाट प्रभावित थिए । भलै, ३० यार्ड बाहिर बलौटे माटोमा क्रिकेटका इभेन्ट सम्पन्न भएका थिए । पारसले बैजनाथपुर क्रिकेट मैदान र नेपाली क्रिकेटको वर्तमान अवस्थालाई यसरी चित्रण गरे :समग्रमा हेर्दा मैदान राम्रो बनाउन सकिन्छ । पूर्वाधार छ, त्यसलाई विकसित गर्नुपर्छ । यो मैदानलाई यतिकै छाड्नुभएन । लगानी गर्ने हो भने यो अझ राम्रो हुन्छ । एक महिनामै यति भएको छ भने यसलाई अझ राम्रो हामी किन बनाउन सक्दैनौं । नेपाली क्रिकेटको भविष्य मलाई थाहा छैन । एकदमै इमान्दार भएर भन्नुपर्दा केन्यासँग खेल हुँदैछ भन्ने थाहा छ, अरू केही थाहा छैन । राष्ट्रिय टिमले मात्र खेलेर क्रिकेट कहाँ पुग्छ भनेर कहिल्यै तौलनु भएन । आशा गरौं नेपाली क्रिकेटको विवाद चाँडोभन्दा चाँडो सुल्झियोस् । आईसीसीका प्रतिनिधिहरू आएर सबै सरोकारवालासँग आएर बैठक गरिरहेका छन् । हामी भने आफ्नै वादविवादमा अल्झिरहेका छौं अहिले पनि । सबैभन्दा दु:खलाग्दो के हो भने हामीले क्रिकेट विकासका लागि कहिल्यै पनि वादविवाद र झगडा गरेनौं । आज जे भइरहेको छ, पदका लागि भइरहेको छ । नेपाल क्रिकेट विकास गर्छु भनेर यस्तो हानाथाप गरेको भए हाम्रो क्रिकेट धेरै माथि पुगिसकेको हुन्थ्यो । मलाई थाहा छैन को ठीक हो को बेठीक हो । तर आगामी दिनमा जति सक्दो चाँडो नेपाली क्रिकेटलाई अगाडि बढाउन एउटा संस्थागत संघचाहिँ चाहिन्छ ।"
मनाङ सेमिफाइनलमा,"हेटौंडा डिफेन्डिङ च्याम्पियन मनाङमस्र्याङ्दी क्लब तनावपूर्ण खेलमा विजयी हुँदै हेटौंडामा जारी टुबोर्ग दोस्रो अन्तर्राष्ट्रिय आमन्त्रण गोल्डकप फुटबल प्रतियोगिता२०७३ मा सेमिफाइनल प्रवेश गरेको छ ।हेटौंडा१० स्थित फरेस्ट्री खेलमैदानमा भएको अन्तिम आठको खेलमा उसले एपीएफ क्लबको चुनौती ३२ गोल अन्तरले समाप्त पारेको हो । अफ्रिकन खेलाडी सिसकोले खेलको ३२ औं मिनेटमा गोल गर्दै मनाङलाई अग्रता दिलाए । उनले डोना थापाको कर्नर बलमा गोल गरेका थिए । ५५ मिनेटमा एपीएफका रञ्जन विष्टलाई फाउल गरेबापत मनाङका कप्तान सुजल श्रेष्ठलाई रेफ्री सुदीश पाण्डेले रेडकार्ड देखाएका थिए । दस खेलाडीमा सीमित भए पनि मनाङले सम्हालिएर खेलेको थियो । मनाङका लागि अफ्रिकन खेलाडी हाफिज ओलावालेले ६६ औं मिनेटमा गोल गरेका थिए । उनले ८४ औं मिनेटमा पनि थप गोल गर्दै टिमको अग्रतालाई बढाएका थिए । मनाङ दस खेलाडीमा सीमित भएको मौका छोप्दै एपीएफको डिफेन्स लाइन अगाडि बढेर खेल्न खोज्दा खेलमा पछाडि परेको हो । एपीएफका गोलरक्षक अमृत चौधरी दुवै गोल भएको समयमा आउट अफ पोजिसन थिए । खेल सकिन दुई मिनेट बाँकी रहेको अवस्थामा एपीएफका अञ्जन विष्टले गोल गर्दै खेलमा फर्किने संकेत देखाएका थिए । विष्टले नै अतिरिक्त समयको तेस्रो मिनेटमा गोल गरे पनि टिमलाई खेलमा फर्काउन सकेनन् । अञ्जनले ८५ औं मिनेटमा प्रहार गरेको शट बारमा लागेर फर्किएको थियो । मनाङका प्रशिक्षक छिरिङ लोप्साङले खेलाडीहरूमा फिटनेस कमजोर भएका कारण खेलमा गाह्रो भएको बताए । तुलनात्मक रूपमा खेलाडीको फिटनेस कमजोर देखियो । वास्तविक खेल भने हाम्रा खेलाडीले खेल्न सकेनन् । पहिला नै स्कोर भएको कारणमात्र हामीले खेल जित्न सकेका हौं । नत्र, गाह्रो हुन्थ्यो, लोप्साङले एपीएफले आफ्नो खेल मिलाउनेभन्दा पनि मनाङको खेल बिगार्नेतर्फ लाग्दा आफूहरूको जित भएको बताए ।एपीएफका प्रशिक्षक रत्नकाजी महर्जनले धेरै खेलाडी घाइते भएका कारण खेलमा गाह्रो भएको बताए । सातौं राष्ट्रिय खेलकुदमा स्वर्ण जितेको भए पनि हेटौंडामा पहिलो खेलबाट बाहिरिनुमा खेलाडीको दोष नभएको उनको भनाइ थियो । दस दिनमा हामीले सात खेल खेलिसक्यौं । हाम्रा खेलाडीले रिकभरी हुने मौकासमेत प्राप्त गरेका छैनन्, महर्जनले दोस्रो हाफमा ढिलो स्कोर निस्किँदा पछाडि परेको बताए । खेलमा एएफयू म्यान अफ द म्याच मनाङका मिडफिल्डर डोना थापा घोषित भए । उनले ट्रफीसहित तीन हजार रुपैयाँ प्राप्त गरे । प्रतियोगिताअन्तर्गत सोमबार संकटा क्लब काठमाडौं र डुकस्टार क्लब भुटानबीच खेल हुने आयोजक सुमन भोम्जन स्मृति खेलकुद प्रतिष्ठानले जनाएको छ । हेटौंडा गोल्डकपमा आइतबार एपीएफविरुद्ध प्रतिस्पर्धा गर्दै मनाङमस्र्याङ्दीका अनिल गुरुङ (बायाँ) । तस्बिर : प्रतापकान्तिपुर"
पोन्टिङ सहायक प्रशिक्षक,"सिड्नी पूर्वकप्तान रिकी पोन्टिङ आइतबार अस्ट्ेरलियाली ट्वान्टीट्वान्टी क्रिकेट टिमको सहायक प्रशिक्षकमा नियुक्त भएका छन् । क्रिकेट अस्ट्ेरलियाले अर्को महिना श्रीलंकाविरुद्ध सुरु हुने सिरिजका लागि पोन्टिङका लागि यो जिम्मेवारी सुम्पेको हो । उनलाई अस्ट्ेरलियाली क्रिकेट इतिहासमै एक महान् ब्याट्सम्यान मानिन्छ । पोन्टिङले अब अन्तरिम मुख्य प्रशिक्षक जन्टिन ल्यान्गर र अन्तरिम सहायक प्रशिक्षक जेसन गिलेप्सीसँग मिलेर ट्वान्टी ट्वान्टी सिरिजमा काम गर्नेछन् । अस्ट्ेरलियाले फेब्रुअरीमा मेलबर्न, गिलङ र एडिलेडमा तीन ट्वान्टीट्वान्टी खेल खेल्नेछ । सन् २००५ मा पोन्टिङले पहिलो ऐतिहासिक ट्वान्टीट्वान्टी खेलमा न्युजिल्यान्डविरुद्ध अस्ट्ेरलियाको नेतृत्व गरेका थिए । यस्तै उनकै नेतृत्वमा अस्ट्ेरलियाले सन् २००७ र २००९ को दुई संस्करणको आईसीसी वल्र्ड ट्वान्टीट्वान्टी खेलेको थियो । इन्डियन प्रिमियर लिगमा पोन्टिङ मुम्बइ इन्डियन्सका पनि प्रशिक्षक रहेका छन् । मैले सुरुदेखि भन्दै आएको छु, संन्यासपछि पनि म क्रिकेटसँग नै आबद्ध हुनेछु । अहिले मेरा पुराना साथी ल्यान्गर र गिलेप्सीसँग काम गर्न पाउनु पनि धेरै राम्रो हो ।"
काँकडभिट्टा सेमिफाइनलमा,"काँकडभिट्टा आयोजक काँकडभिट्टा फुटबल ट्रेनिङ सेन्टरले मेची नेत्रालय काँकडभिट्टा गोल्डकप प्रतियोगिताको सेमिफाइनलमा स्थान पक्का गरेको छ । स्थानीय काँकडभिट्टा उच्च माविको मैदानमा आइतबार पाहुना टिम भारत सिलोङको आर्मी नीलो लाई टाइब्रेकरमा ३२ ले निराश पार्दै आयोजकले सेमिफाइनल यात्रा तय गरेको हो । निर्धारित समयसम्म खेल गोलरहित बराबरीमा टुंगिएपछि टाइब्रेकरबाट अन्तिम निर्णय लिइएको थियो । पाहुना टिम सिलोङलाई पाखा लगाउन आयोजकले आक्रामक खेल्यो । पहिलो हाफमा सिलोङको दबाब सहनुपरेको उसले दोस्रो हाफपछि पोस्ट केन्द्रित आक्रमण त गर्यो । तर, गोल भने हुन सकेन । खेलमा आयोजकलाई ब्लु आर्मीले दबाब सिर्जना गरे पनि स्कोर हुन नसक्दा हार भयो । उसले खेलको पाँचौं मिनेटमा गोल गर्ने अवसर गुमाएको थियो । अजित सिंहले ३० यार्डको दूरीबाट सेकेन्ड बारमा गरेको प्रहार गोलरक्षक एलन न्यौपानेलाई छुँदै बाहिरिएको थियो । त्यस्तै, अजित सिंहको क्रस पासमा छिरिङ भुटियाले गरेको हेड बल पोस्टदेखि थोरै बाहिर गयो ।छरितो खेल प्रस्तुत गरेको भारतका खेलाडीले थुप्रै मुभ निकाले पनि सफल हुन सकेनन् । २८ औं मिनेटमा लाल रामवैया मोयाको क्रस बल एलन न्यौपानेको खुट्टामा अल्झिँदा गोललाइन क्रस हुन सकेन । ३९ औँ मिनेटमा एलन न्यौपाने बिट भएको मौकामा उनकै क्रस पासमा छिरिङ भुटियाले फ्लिक गरेका थिए तर डिफेन्डर नवीन सुवेदीले बचाए । आयोजकले भारतको गोलपोस्टमा थोरै प्रहार गर्ने मौका पायो । भारतको डिफेन्सिभ खेलका कारण आयोजक हाबी हुन पाएन । अन्तत: खेल टाइब्रेकरमा धकेलियो । जसमा आयोजकका जीवन गुरुङ एन्जल, सञ्जय राजभाग र सेमसुङले गोल गरे भने नवीन सुवेदीको प्रहार विश्वजित नेगीले बचाए । भारतका लागि लाल रामवैया मोया, लाल मावोन पुया मात्र गोल गर्न सफल हुादा अजित सिंहको प्रहार एलन न्यौपानेले रोके भने सुरज रावतको प्रहार पोलमा लागेर फर्कियो । त्यस्तै, दीपक नेगीको प्रहार सीधै बाहिरियो । खेलको म्यान अफ द म्याच आयोजकका गोलरक्षक एलन न्यौपाने भए । उनले पाँच हजार नगद पुरस्कार थापे । भारतका प्रशिक्षक प्रितम क्षेत्रीले पाएको अवसर सदुपयोग नभएकाले हार भएको स्वीकारे । निर्धारित खेलमै हामी जित निकाल्थ्यौं, उनले भने, तर, अवसर खेर गयो, मैदान नौलो भएकाले पनि हामीलाई गाह्रो भयो । आयोजकका प्रशिक्षक सचिन्द्र धिमालले पर्याप्त ट्रेनिङ अभावका कारण पनि सन्तोषजनक प्रदर्शन नभएको स्वीकारे । भने, जित हाम्रा लागि सहज थिएन, बटुलेर टिम भएकाले गाह्रो भयो । सोमबार बीआरसी भुटान र रूपन्देही११ बीच खेल हुनेछ ।"
चार गल्फर ढाकातर्फ,"काठमाडौं चार नेपाली गल्फर ढाकामा हुने ३१ औं बंगलादेश एमेच्योर ओपनमा सहभागी हुन आइतबार ढाका प्रस्थान गरेका छन् ।कुर्मितोला गल्फ क्लबमा बुधबार सुरु हुने ७२ होलको प्रतियोगितामा नेपालका शुक्रबहादुर राई, टंकबहादुर कार्की, पृथ्वी मल्ल र तेन्जिङ छिरिङले प्रतिस्पर्धा गर्नेछन् । प्रशिक्षकका रूपमा तासी घले पनि ढाकातर्फ लागेका छन् ।"
नेपालको दाउ भारतलाई हराउने,"काँकडभिट्टा अघिल्ला तीन संस्करणको फाइनलमा मात्रै भिडेका नेपाल र भारतले सिलिगुडीमा भइरहेको चौथो साफ महिला च्याम्पियनसिप फुटबलमा फाइनल प्रवेशका लागि पहिलोपटक सोमबार खेल्दैछन् । चिरपरिचित प्रतिद्वन्द्वीहरू कञ्चनजंघा स्टेडियममा दिउँसो सवा २ बजे फाइनल प्रवेशका लागि आमनेसामने हुँदैछन् । आइतबार सम्पन्न समूह बी को अन्तिम खेलमा बंगलादेशसँग बराबरी भएपछि भारत समूह उपविजेता बन्दै नेपालसँग भिड्ने पक्का भएको थियो । तीन टिम सहभागी समूह बी मा अफगानिस्तानविरुद्ध भारतले ५१ र बंगलादेशले ६० को जित हात पारेका थिए । भारत र बंगलादेश दुवै टिमको बराबरी ४ अंक छ । तर, गोल अन्तरका आधारमा बंगलादेशले समूह बी को विजेता बन्ने मौका पाएको हो । सोमबारै साँझ ७ बजे दोस्रो खेलमा माल्दिभ्सले बंगलादेशको सामना गर्नेछ । यी खेलबाट फाइनल पुग्ने टिमको छिनोफानो हुनेछ । भारत तीनै संस्करणको विजेता टिम हो । तीनै पटक फाइनलमा नेपाल पराजित भएको थियो । सागका दुई तथा साफका तीन फाइनलमा नेपाललाई हराएको भारतलाई यसपटक सेमिफाइनलमै रोक्ने रणनीतिमा नेपाली टिम छ । भारतलाई सेमिफाइनलमा रोकेर बंगलादेशलाई फाइनलमा पराजित गर्दै उपाधि हत्याउने दाउमा छ नेपाली टिम ।भारतमाथि अहिलेसम्म जित हात पार्न नसकेको नेपालले यसपटक भारतलाई जुनसुकै हालत मा रोक्ने रणनीति बनाएको छ । भारतलाई हराउने कुरामा हामी ९० प्रतिशत ढुक्क छौं, नेपाली टिम प्रशिक्षक कुमार थापाले भने, भारतको सामना गर्न हामी तयार छौं । प्रशिक्षक थापाले भारतीय टिमलाई गोल गर्न नदिने र ९० मिनेटमा खेल सक्ने दाबी पनि गरे । कम स्कोरले भए पनि भारतलाई पराजित गर्नेछौं, उनले भने । थापाका अनुसार भारतसँगको खेलमा टिम फरमेसन थोरै फेरबदल गरिने बताए । तर, कुनकुन खेलाडीलाई फेरबदल गर्ने भन्नेबारे प्रस्ट बताएनन् । उनले भारतसँगको खेलमा किपर एन्जिला तुम्बापोलाई खेलाइने बताए । असअघि तीनवटा खेलमा तीनैजना किपरलाई थापाले अवसर दिएका थिए । भुटानलाई ८०, माल्दिभ्सलाई ९० र श्रीलंकालाई १० ले हराउँदै नेपालले सेमिफाइनल यात्रा तय गरेको हो ।"
१५ वर्षीया गोलकिपर,"काठमाडौं चन्द्रनिगाहपुर, रौतहटकी अञ्जना रानामगर गतवर्ष कोकाकोला कप खेल्ने जनज्योति उच्च माविको टिममा छनोट भएकी थिइन् । पूरा प्रतियोगितामा उनी बेन्च मै सीमित भइन् । फेरि उनी कोकाकोला कप खेल्न राजधानी आइन् । यसपल्ट उनको टिम थियो दुर्गा मावि । जनज्योतिबाट खेल्न नपाएपछि उनी दुर्गामा माविको टिमबाट राजधानी आएकी थिइन् । उनको उत्कृष्ट प्रदर्शन सहयोगमा दुर्गा मावि सात महिनाअघि सम्पन्न कोकाकोला कपमा छात्रातर्फ च्याम्पियन नै भएको थियो ।अहिले उनी जनज्योतिमा १० कक्षाकी छात्रा हुन् । उनी नेपाली फुटबलमा स्कुलस्तरको सबैभन्दा ठूलो प्रतियोगिता खेल्ने अवसर नगुमाउन नौ कक्षाकी छात्रा भएर दुर्गा माविको टिममा पुगेकी थिइन् । यिनै १५ वर्षीया अञ्जना रानामगरले भारतको सिलिगुडीमा भइरहेको चौथो साफ वुमेन्स च्याम्पियनसिपमा श्रीलंकासँगको खेलमा नेपालको गोलपोस्ट सम्हालेकी थिइन् । नेपालले आत्मघाती गोलको सहयोगमा उक्त खेल १० ले जितेर सेमिफाइनल यात्रा तय गरेको थियो ।सबैभन्दा बढी दबाब श्रीलंकासँगको खेलमा नै पर्यो, कञ्चनजंघा स्टेडियममा शुक्रबार सम्पन्न समूह चरणको अन्तिम खेलबारे नेपालका मुख्य प्रशिक्षक कुमार थापाले भने, तर, अञ्जनाले राम्रो खेल प्रदर्शन गरिन् । उनले वान भर्सेस वानमा दुईपल्ट र अरू आक्रमणमा पनि राम्रा बचाउ गरिन् । उनले सबै खेलाडीलाई अवसर दिने क्रममा अञ्जनालाई खेलाएका थिए । उनलाई ९० औं मिनेटमा परिवर्तन गर्दै एन्जिला तुम्बापो सुब्बालाई मैदानमा पठाइएको थियो । एन्जिला नेपालकी पहिलो रोजाइकी गोलकिपर हुन् ।चौथो साफको पहिलो खेलमा भुटानसँग एन्जिलालाई खेलाइएको थियो भने माल्दिभ्सविरुद्ध नमिताकुमारी दलीले अवसर पाएकी थिइन् । त्यसपछि तेस्रो रोजाइकी अञ्जनाले गोलपोस्टको जिम्मेवारी पाएकी हुन् । २०५८ साल माघ ४ मा जन्मिएकी उनी अहिलेको नेपाली टिमकी सबैभन्दा कान्छी खेलाडी हुन् । सम्भवत: उनी नेपाली राष्ट्रिय महिला टिमको इतिहासकै सबैभन्दा कान्छी गोलकिपर पनि हुन् ।पूर्वकप्तान जमुना गुरुङले १४ वर्षको छँदै सन् १९९९ मा फिलिपिन्समा भएको एएफसी एसियन वुमेन्स च्याम्पियनसिपमा उज्वेकिस्तानसँग ६१ ले पराजित भएको खेलको दोस्रो हाफमा विराट श्रेष्ठको स्थान लिँदै अन्तर्राष्ट्रिय फुटबलमा डेब्यू गरेकी थिइन् । उनी नेपाली महिला राष्ट्रिय फुटबल टिमबाट खेल्ने सबैभन्दा कम उमेरकी खेलाडी मानिन्छन् ।अञ्जनाले साफको तयारीमा सातदोबाटोस्थित एन्फा कम्प्लेक्समा १७ डिसेम्बर, २०१६ मा मलेसियासँग भएको मैत्रीपूर्ण खेलमार्फत अन्तर्राष्ट्रिय फुटबलमा डेब्यू गरेकी हुन् । उनले ७५ औं मिनेटमा एन्जिलाको स्थान लिंदै पहिलोपल्ट राष्ट्रिय टिमको गोलपोस्ट सम्हालेकी थिइन् । सावित्रा भण्डारीको गोलसँगै उक्त खेल नेपालले १० ले जितेको थियो ।अहिलेको २० सदस्यीय राष्ट्रिय टिममा छनोट भएकी विभागीय टिमबाहिरकी एक्ली खेलाडी पनि हुन् उनी । टिममा एपीएफका नौ, आर्मीका आठ र पुलिसका दुई खेलाडी छन् । उनले मध्यमाञ्चलबाट खेल्दै कात्तिकमा भएको प्रधानसेनापति कपमा उत्कृष्ट प्रदर्शन गरेकी थिइन् । प्रतियोगिताकै उत्कृष्ट गोलकिपर चुनिएकी उनले सेमिफाइनलमा बलियो मानिएको आर्मीविरुद्ध टाइब्रेकरमा तीन प्रहार रोक्दै मध्यमाञ्चललाई फाइनल पुर्याएकी थिइन् ।त्यसपछि उनलाई राष्ट्रिय टिमको प्रारम्भिक टोलीमा बोलाइएको थियो । ६ साताको प्रशिक्षणपछि तीन गोलकिपरको टिममा नै छनोट भएर उनी साफ च्याम्पियनसिप खेल्न सिलिगुडी पुगेकी हुन् । मिहिनेत गरें भने राष्ट्रिय टिममा पर्छुजस्तो लागेको थियो, मिहिनेत गरें, छनोट भएँ, उनले सिलिगुडीबाट भनिन्, श्रीलंकासँग सुरुबाटै खेल्न पाउँदा एकदमै खुसी लाग्यो । उनी क्षेत्रबहादुर र सुशीला रानामगरका चार सन्तानमध्ये एक्लो खेलाडी हुन् । उनले चार वर्षअघि मात्र फरवार्डका रूपमा फुटबल सिक्न थालेकी थिइन् । किपर खेलेको २३ वर्ष भयो, ५ फिट ३ इन्चकी उनले भनिन् ।उनी किशोर छिन् । उनको परीक्षण भएको थिएन । त्यसैले अवसर दिइएको हो, प्रशिक्षक थापाले भने, उनी राम्रो गोलकिपर हुन् । उनमा निर्णय क्षमता, पोजिसनिङ र सशक्त रूपमा बल प्रहार गर्ने खुबी छ ।"
चेल्सी पछ्याउँदै लिभरपुल,"लिभरपुल म्यानचेस्टर सिटी व्यवस्थापक पेप ग्वार्डिओलाले इङलिस प्रिमियर लिगमा लिभरपुलसँग शनिबार राति १० ले पराजित भएपछि अब शीर्ष चारमा रहन पनि गाह्रो भएको स्वीकारेका छन् । नयाँ वर्ष अगाडिको राति एनफिल्डमा बेहोरेको हारपछि सिटी शीर्षस्थानमा रहेको चेल्सीभन्दा दस अंकको ठूलो अन्तरले पछाडि छ । अहिले तत्काल तेस्रो स्थानमा रहेको सिटीविरुद्ध लिभरपुलका तर्फबाट जर्जिनो विजनाल्डमले हेडबाट निर्णायक गोल गरेका थिए । आर्सनल र टोटेनहमले जितसँगै सिटीलाई उछिने भने ग्वार्डिओलाको टिम युरोपेली च्याम्पियन्स लिगको स्थानबाट पनि बाहिरिनेछ । शीर्ष चारमा रहन कति संघर्ष गर्नुपर्नेछ भनेर सोधिएको प्रश्नमा ग्वार्डिओलाले पनि मानेका छन्, निश्चित रूपमा शीर्ष चारको होड सबैका लागि गाह्रो नै छ । चेल्सीले स्टोकमाथि प्राप्त जितसँगै लगातार १३ सफलताको कीर्तिमान बराबरी गरेपछि ग्वार्डिओलाले अब पश्चिमी लन्डन क्लबलाई उछिन्नु पनि उत्तिकै कठिन भएको माने । यति मात्र होइन, उनले सिटीका लागि लिगको उपाधि निकै कठिन बने अबको लक्ष्य च्याम्पियन्स लिग र एफए कप हुने संकेत पनि दिए । उनले भने, चेल्सीले लगातार खेल जितिरहेको छ । यस स्थितिमा हाम्रा लागि अंक गुमाउनु वास्तवमै कठिन स्थिति हुनु हो । सिजनको आधा भाग अब सुरु हुनेछ र हामीले सक्दो राम्रो खेलेर बढीभन्दा बढी अंक जित्नुपर्नेछ । लिगमा अहिले जति पनि प्रतिद्वन्द्वी टिम छन्, सबैप्रति हाम्रो सम्मान छ ।उनले थपे, जति बेला हामी दस अंकले पछाडि हुनेछौं, क्लबको ध्यान खालि तत्काल आउने खेलमा मात्र हुनेछ । हामीले लिग मात्र होइन, च्याम्पियन्स लिग, एफए कप सबैका लागि आफ्नो संघर्ष जारी राख्नुपर्छ । अब सिटीले सोमबार इतिहादमा बर्नलीको सामना गर्नेछ । लिभरपुल भने आफ्नो लगातार पाँचौं जितका लागि पुछारबाट तेस्रो स्थानमा रहेको सन्डरल्यान्डको भ्रमणमा निस्कनेछ । दोस्रोमा रहेको लिभरपुलले सिटीमाथि प्राप्त जितपछि चेल्सीसँगको दूरी छ अंकमा छोट्याएको छ । लिभरपुलका व्यवस्थापक योर्गन क्लोपले आफ्नो टिम पनि उपाधि होडमा रहेको माने । उनले भने, चेल्सी कहाँ छ भनेर मात्र हेरेर हुन्न । चेल्सी निकै राम्रो टिम हो, यसमा कुनै शंका छैन । अहिले चेल्सी उत्कृष्ट लयमा छ, त्यसैले लगातार १३ खेल जितेको छ । यसलाई राम्रो नमाने, कसलाई मान्ने ? तर लगातार १३ खेल जितेर पछि खालि छ अंकको अग्रता छ भने त्यसको पनि फरक अर्थ हुन्छ । हामीले पनि लगातार जितेका छौं भने चेल्सी कति अगाडि छ, त्यसको मात्र खास अर्थ हुन्न ।"
कर्ण लिम्बूले गरे चार गोल आठौं फाल्गुनन्द गोल्डकप,"पाँचथर आठौं फाल्गुनन्द गोल्डकप फुटबल प्रतियोगितामा आइतबार सेन्ट क्लब कालिम्पोङलाई ७० ले पराजित गर्दै बिर्ता युनाइटेड क्लब झापा क्वाटरफाइनलमा प्रवेश गरेको छ । बिर्ता युनाइटेडका कर्ण लिम्बू एक्लैले ह्याट्रिकसहित ४ गोल गरे ।पहिलो हाफको १४ औं मिनेटमा कर्ण लिम्बूले पहिलो गोल गरे । कर्णले २५ औं मिनेटमा अर्को गोल थपे । कर्णले ३१ औं मिनेटमा ह्याट्रिक पूरा गरे । त्यस्तै झापाका रञ्जित श्रेष्ठले एक र निशान खड्काले २ गोल गरे । कर्ण लिम्बू म्यान अफ द म्याच घोषित भए । उनले पाँच हजार रुपैयाँ प्राप्त गरे । एलेभेन दुहबी सुनसरी र हिमालयन शेर्पा क्लब काठमाडौंबीच सोमबार भिडन्त हुँदैछ । प्रतियोगितामा भुटान, सिक्किम, दार्जिलिङ, काठमाडौं, मोरङ, सुनसरी, झापा, इलाम, पाँचथर र ताप्लेजुङ जिल्लाका टिम सहभागी रहेको आयोजक फिदिम स्पोर्टिङ क्लबले जनाएको छ । प्रतियोगिताको विजेताले २ लाख ५० हजार र उपविजेताले १ लाख ५० हजार रुपैयाँ हात पार्नेछन् ।"
मंसिरभित्र तीनवटै चुनाव,"काठमाडौं सत्ता घटक माओवादी केन्द्र र प्रमुख प्रतिपक्षी एमाले नेताबीच मंसिरभित्र तीनवटै निर्वाचन गरिसक्ने सहमति भएको छ । नयाँ बानेश्वरको एक निजी घरमा दुवै दलका दोस्रो तहका नेताबीच आइतबार राति ९ बजेसम्म बसेको बैठकले उक्त सहमति गरेको हो । संविधान संशोधन प्रस्तावको विषयलाई लिएर अवरुद्ध संसद् खुलाउन र विधेयक अघि बढाउने उपाय खोजी गर्न पर्याप्त लचकता अपनाउनेबारे शीर्ष नेतृत्वसँग एकपल्ट फेरि कुरा गर्ने उनीहरूले निर्णय गरेका छन् । सोमबार बिहान १० बजे प्रधानमन्त्री पुष्पकमल दाहाल, कांग्रेस सभापति शेरबहादुर देउवा र एमाले अध्यक्ष केपी ओलीबीच बालुवाटारमा फेरि बैठक बस्नेसमेत सोही छलफलका क्रममा टुंगो लागेको छ ।संसद् अवरोध कसरी खुलाउन सकिन्छ भन्नेबारे घनीभूत कुराकानी भयो, तत्कालै कुनै टुंगोमा नपुगे पनि अब संविधान कार्यान्वयनका लागि अर्को वर्ष माघ अगाडि नै चुनाव गर्नेमा दुई दलबीच अलमल छैन, माओवादी नेता नारायणकाजी श्रेष्ठले भने, समयको चापलाई व्यवस्थापन गर्न मंसिरभित्र तीनवटै निर्वाचन गरिसक्ने सहमति भएको छ । सहभागी अर्का नेताले निलम्बित अख्तियार प्रमुख लोकमानसिंह कार्कीमाथिको महाअभियोग प्रस्ताव, पछिल्लो अवधि बढदै गएको दक्षिणपन्थी चलखेल लगायत विषयमा लामै कुराकानी भएको सुनाए ।एमाले सचिव प्रदीप ज्ञवालीले माओवादी पक्षसँग सकारात्मक कोणबाट छलफल भएको भन्दै निर्वाचनमा जाने समझदारी भएको पुष्टि गरे । तत्कालै संसद् खोल्नेबारे भने शीर्ष तहमै कुराकानी आवश्यक रहेको उनको भनाइ थियो । हामीले यो बीचमा कहाँनेर कमजोरी भयो भनेर समीक्षा गर्यौं, संविधान संशोधन प्रस्तावमा रहेका समस्याबारे पनि खुलेरै कुराकानी भयो, उनले भने, तर निर्वाचनमा जानेबारे कुनै अलमल छैन ।आइतबार बिहान माइतीघरस्थित माओवादीका एक शुभेच्छुकको घरमा प्रधानमन्त्री दाहाल र नेता श्रेष्ठले एमाले अध्यक्ष केपी ओलीसँग दुई घण्टा लामो कुराकानी गरेका थिए । उक्त भेटमा गतिरोध खुलाउन सकिने सम्भावनाबारे थुप्रै कोणबाट कुराकानी भएको स्रोतले खुलायो । संशोधन विधेयक र निर्वाचन विधेयकजस्ता विषय अब कसरी हल गर्ने भन्नेमा दुई शीर्ष नेताले जमेरै छलफल गर्नुभयो, ती नेताले भने, कुनै सकारात्मक नतिजा निस्किन सक्छ । भोलि बिहानसम्म कुरौं ।आइतबार रातिको गोप्य बैठकमा ओलीनिकट मानिने एमाले नेताहरू विष्णु पौडेल, ज्ञवाली र शंकर पोखरेल सहभागी थिए । माओवादी केन्द्रबाट श्रेष्ठसहित शक्ति बस्नेत र गिरिराजमणि पोखरेल सहभागी थिए । माओवादीबाट श्रेष्ठ र एमालेबाट ज्ञवालीले दुईपक्षीय वार्तालाई पछिल्ला दुई सातायता तीव्रता दिएका हुन् । सोमबार संसद्मा संविधान संशोधन विधेयक पेस हुने चर्चा चल्दै गर्दा दुई विपरीत ध्रुवमा उभिएका सत्ता प्रतिपक्षीको एकै दिन दुईपल्ट भएका गोप्य छलफलहरूलाई अर्थपूर्ण रूपमा हेरिएको छ ।"
रुन्छन् शिक्षक,"काठमाडौं राजधानीको वसन्तपुर नजिकै याट्खाको कन्या माध्यमिक विद्यालयकी आधारभूत तहकी शिक्षक निर्मला श्रेष्ठले पढाउन थालेको ३७ वर्ष भयो । यही विद्यालयमा एउटै कक्षामा ७५ जनासम्म कोचिएर पढ्थे । विद्यार्थी बढी भएपछि सेक्सनसमेत छुट्याइएको थियो । दुई साताअघि उनलाई भेट्न पुग्दा उनी कक्षा ६ मा दुई जनालाई स्वास्थ्य शारीरिक विषय पढाइरहेकी थिइन् । उबेला कक्षाभरि विद्यार्थी पनि पढाएँ, अहिले दुई जना पढाउनुपरेको छ, उनले भनिन् । विद्यार्थी कम हुँदै गएपछि निर्मला कहिलेकाहीँ भक्कानिएर रुन्छिन् । विद्यालय र विद्यार्थीका बारेमा कुरा गर्दागर्दै उनी हामीसँग पनि भक्कानिएर रोइन् । हेर्दाहेर्दै विद्यार्थी घट्यो । विरक्त लाग्छ, कक्षामा रुँदै उनले भनिन्, यो के देख्नुपरेको जस्तो लाग्छ । विद्यालयको यस्तो अवस्था हेर्नुभन्दा छिटो रिटायर्ड हुन पाए हुन्थ्यो जस्तो लाग्छ । कक्षा १ मा एक जना पनि विद्यार्थी छैनन् । बालुवामा पानी हालेजस्तै भयो । जति गरे पनि राम्रो भएन । उनीहरूलाई मैले कुटेको पनि छैन । माया गर्छु । विद्यार्थी बढेनन् । त्यस दिन कक्षा ६ मा दीपेन्द्र न्यौपाने, जयन्ती तामाङ र सपना मैनालीमध्ये मैनाली अनुपस्थित थिइन् । कहिलेकाहीँ तीन जना नआउँदा कक्षा सुनसान हुन्छ । विद्यार्थी नहुँदा निर्मला शिक्षकसँग दु:खेसो पोख्दै रुन्छिन् । दिक्क लाग्छ अनि साथीहरूमाझ रुन्छु, उनले भनिन् । यही विद्यालयमा ०५८ देखि पढाइरहेकी माया महर्जनले न्यून विद्यार्थी हुँदा तालिममा सिकेको ज्ञान पनि प्रयोग गर्न नपाएको बताइन् । पढाउन मन पनि लाग्दैन, उनले भनिन् । उनी कक्षा ४ मा दुई जना विद्यार्थी पढाइरहेकी थिइन् । त्यही कोठाको अर्को बेन्चमा सुशीला कोइराला कक्षा ३ का दुई जनालाई पढाइरहेकी थिइन् । त्यही कोठामा पढाइ हुने कक्षा २ मा त्यस दिन एक जना पनि विद्यार्थी थिएनन् । विद्यार्थी नआएपछि पढाउने जोस पनि हराउँदै जाँदोरहेछ, उनले भनिन्, तालिममा सिकेको त केही प्रयोग भएन । ब्लाकबोर्डमा नलेखेको पनि धेरै भइसक्यो । ट्युसन पढाइ जस्तै हो । यो विद्यालयमा आधारभूत र माध्यमिकमा १९ जना शिक्षक छन् । नियमित आउने विद्यार्थी ४० को हाराहारी मात्रै छन् । हाजिरकापीमा ६२ जनाको तथ्यांक छ । कक्षा १ मा विद्यार्थी शून्य छ । भूकम्प गएपछि शान्ति निकुञ्ज मावि भवनमा सरेको थियो । त्यहाँ झन् विद्यार्थी घटेपछि आफ्नै भवनमा फर्कियो । एउटै परिसरमा दुई विद्यालय भूकम्पले भवन भत्किएपछि नजिकैको अरुणोदय आधारभूत विद्यालय भने अझै शान्ति निकुञ्जकै भवनमा छ । एउटै विद्यालय परिसरमा अहिले दुईवटा विद्यालय चलिरहेका छन् । दुवै विद्यालयका विद्यार्थी एउटै चौरमा खेल्छन् । तर, शिक्षक र कक्षा भने फरक छ । शान्ति निकुञ्जले विद्यार्थी तान्न अंग्रेजी माध्यमबाट समेत पढाउन थालेको छ । बोर्डिङकै जस्तो विद्यालय पोसाक छ । विद्यालय अवलोकनका क्रममा पुग्दा अरुणोदयका शिक्षकहरू विद्यालयको अन्तिम घण्टी लाग्नेबित्तिकै विद्यार्थीभन्दा अघिअघि लुरुलुरु घर हिँडे । विद्यार्थी जुन बेला जाओस्, वास्तै थिएन । तर, शान्ति निकुञ्जमा भने विद्यार्थीलाई पठाइसकेपछि मात्रै शिक्षकहरू बाहिर निस्के । एउटै परिसरमा विद्यार्थीलाई गर्ने व्यवहार फरक छ । शान्ति निकुञ्जबाट पाँच सय मिटर वरिपरि झन्डै एक दर्जन सामुदायिक विद्यालय छन् । कतिपयमा विद्यार्थीभन्दा शिक्षक धेरै छन् । शिक्षकको अनुपातमा न्यून विद्यार्थी छन् । यसमध्येकै एक हो, सर्कटा आधारभूत विद्यालय । यो विद्यालयमा हामी पुग्दा पाँच जना शिक्षक थिए भने आठ जना विद्यार्थी थिए । कक्षा ४ र ५ मा एक जना थिए । दुवै जनालाई एकै ठाउँमा राखेर एउटा पिरियडमा आधा समय ४ कक्षाका एक जनालाई र आधा समय ५ कक्षाका एक जनालाई मिलाएर पढाइरहेका थिए । कक्षा ३ मा एक जना पढाइरहेका थिए । कक्षा १ मा दुई जना मात्रै थिए । विद्यार्थी न्यून भएको यो विद्यालयमा शिक्षा कार्यालयले सुनिता श्रेष्ठलाई ओखलढुंगाबाट अन्तरजिल्ला सरुवा गरेर ल्याएको छ । यहीँ भएको शिक्षकलाई पढाउने विद्यार्थी छैन भन्दा पनि शिक्षा कार्यालयले जबर्जस्ती एक जना शिक्षक ओखलढुंगाबाट सरुवा गरेर ल्यायो, एक शिक्षकले भनिन्, होम ट्युसन जस्तो पढाइरहेका छौं । तर, गुणस्तर दिन सकेनौं । संकटा मन्दिर अगाडि फुटपाथमा फूल र अन्य व्यापार गर्नेका छोराछोरी त्यहाँ पढ्ने गरेका छन् । भर्ना गरिएका विद्यार्थी विद्यालय खुलेको धेरै समय नआएपछि शिक्षकहरू विद्यार्थी खोज्न निस्कन्छन् । हामी उनीहरूलाई खोज्न गएपछि लुक्छन्, एक शिक्षकले भने ।शिक्षा कार्यालय काठमाडौंका अनुसार विद्यालयमा २५ भन्दा कम विद्यार्थी भएका जिल्लाभरि २४ वटा विद्यालय छन् । विद्यार्थी न्यून भए पनि शिक्षक उत्ति नै छन् । शिक्षा मन्त्रालय, विभाग, शिक्षा कार्यालयका अधिकारीहरूलाई यस्ता विद्यालय आफन्तलाई जागिर खुवाउने ठाउँ पनि भएको छ । यसअघिको स्थायी विज्ञापन गरेर विस्थापित भएका भनिएका शिक्षकलाई यस्ता विद्यालयमा सरुवा गरिएको छ । यसमध्येकै एक हो, इटुमबाहल केशचन्द्र आधारभूत विद्यालय । अन्यत्र माध्यमिक तहमा पढाउने शिक्षकलाई स्थायी शिक्षकको पदस्थापन भएपछि उनलाई यो विद्यालयमा राखेर जागिर बचाइएको हो । ईसीडीसहित आठ जना विद्यार्थी रहेको यो विद्यालयमा चार जना शिक्षक छन् । विद्यालयका शिक्षकहरूले आमालाई दैनिक ज्यालादारीमा काम लगाइदिएर छोराछोरी भर्ना गरेका छन् । जागिर बचाउनै पर्यो, एक शिक्षकले भने, हामीलाई विद्यार्थी भएको विद्यालयमा सारिदिन आग्रह गर्यौं । कतैबाट सुनुवाइ नभएपछि विद्यार्थीको गोठालो हुनुपरेको छ । विद्यालयकी शिक्षक फूलकुमारी केसीले विद्यार्थी नभएपछि चक नसमाएको एक वर्ष भएको बताइन् । धेरै विद्यार्थी पढाउन मन लाग्छ नि, के गर्नु, यहाँ विद्यार्थी छैनन् । अन्यत्र सारिदिँदैन, उनले भनिन्, यहाँ त पढाउनभन्दा बच्चा भुलाउन ध्यान हुन्छ । चाँडै रिटायर्ड भइदिए हुन्थ्यो जस्तो लाग्छ । विद्यार्थी नभएपछि पढाउने जोस नै हराएको उनले बताइन् । विद्यालयमा एक जना भए पनि कार्यालय समय पूरै बस्ने गरेको उनले सुनाइन् । अन्यत्र विद्यालयमा पनि समायोजन गर्न नमान्ने गरेको उनको अनुभव छ । अन्यत्र सार्दिए हुन्थ्यो जस्तो लाग्छ । तर, शिक्षक मात्रै लिँदोरहेनछ । विद्यार्थी पनि खोज्दोरहेछ, उनले भनिन् । विद्यालयको साइनबोर्डसमेत छैन । विद्यालयको अवस्थाबारे फोटा खिच्दा शिक्षकहरू बेइज्जत हुने डरले भाग्छन् । स्कुलको वास्तविकता अरूले थाहा पाएपछि हल्ला हुन्छ । अनि अन्यत्र सरुवा गरिदेला भनेर बाहिरबाट आएका व्यक्तिसँग शिक्षकहरू डराउँछन्, न्यून विद्यार्थी भएको मख्खनको तारिनी आधारभूत विद्यालयबाट अवकाश लिएकी रेवती शर्मा सुवेदीले भनिन्, विद्यार्थी कम भएको जानकारी पाएर शिक्षकलाई अन्यत्र सरुवा गर्दा घर पायक हुँदैन । काठमाडौंमा ५० भन्दा कम विद्यार्थी भएका ४८ वटा विद्यालय छन् । यस्ता विद्यालयका पूर्वाधार पर्याप्त छन् । आवश्यकभन्दा बढी शिक्षक छन् । विद्यार्थी छैनन् । शिक्षा विभागले विद्यार्थीको अनुपातमा शिक्षकको दरबन्दी मिलान गर्न सकेको छैन । विद्यार्थीको अनुपातमा प्राथमिक तहमा मात्रै मुलुकभर १३ हजारभन्दा बढी शिक्षक छन् । विभागले गरेको विद्यालयगत विद्यार्थी र शिक्षक दरबन्दी विश्लेषण गर्दा काठमाडौंमा १ हजार २ सय ५४, झापामा ८ सय ९५, मोरङमा ५ सय ५४, चितवनमा ५ सय ५४, ललितपुरमा ५ सय १६, स्याङ्जामा ५ सय ३, भक्तपुरमा ४ सय ८३ र पाल्पामा ४ सय २८ शिक्षक आवश्यकभन्दा बढी छन् । दरबन्दीभन्दा बढी शिक्षकका लागि २ अर्ब २३ करोड ९ लाख तलब भत्ताबापत खर्च हुने गरेको महालेखा परीक्षकको कार्यालयले औंल्याएको छ । जिल्ला र विद्यालयगत विद्यार्थी संख्याको आधारमा शिक्षकको दरबन्दी संख्या यकिन गरी बढी दरबन्दी भएको जिल्ला एवं विद्यालयबाट घटी दरबन्दी भएकामा मिलान गर्नुपर्ने हुन्छ, महालेखाको गत वर्षको प्रतिवेदनमा भनिएको छ । दरबन्दी बढी भएका जिल्लालाई प्राथमिक तहमा प्रतिविद्यार्थी कोष तलब अनुदान प्रदान गर्न महालेखाले सुझाव दिएको छ । विद्यालय समायोजन कार्यान्वयन निर्देशिका २०७० मा तोकिएबमोजिम विद्यार्थी संख्या नभएको देखिए जिल्ला शिक्षा अधिकारीको सिफारिसमा जिल्ला शिक्षा समितिले त्यस्तो विद्यालय बन्द गरी पायक पर्ने विद्यालयमा समायोजन गर्न सक्ने व्यवस्था छ । महालेखाले पाँच जिल्लामा विद्यार्थी र शिक्षक अनुपातको अध्ययन गरेको थियो । रूपन्देहीमा १३ वटा विद्यालयमा ३ सय ८२ विद्यार्थी अध्ययनरत छन् । नियमावलीअनुसार यति विद्यार्थीका लागि आठ जना शिक्षक भए पुग्छ । तर, फरक(फरक विद्यालय भएकाले ३० जना शिक्षक कार्यरत छन् । यी शिक्षकहरूले साउनअघिको तलबअनुसार वार्षिक ६ करोड ९० लाख बुझ्छन् । व्यवस्थापन हुने हो भने ३ सय ८२ जना पढाउने शिक्षकका लागि वार्षिक दुई करोड मात्रै खर्च गरे पुग्छ । महालेखाले दोलखाको २० वटा विद्यालयको पनि अध्ययन गरेको थियो । २० विद्यालयमा १ सय ९९ जना मात्रै विद्यार्थी पाए । त्यस्तै ललितपुरको ११ विद्यालयमा एक सय ८९ मात्रै विद्यार्थी भेटाए । शिक्षक संख्या भने २८ थियो । उनीहरूका लागि सरकारले बर्सेनि साढे ६ करोड रुपैयाँ खर्च गर्दै आइरहेको छ । त्यस्तै काभ्रेको ६ वटा विद्यालय अनुगमन गर्दा ४१ विद्यार्थी पढाउन १३ जना शिक्षक कार्यरत रहेको पाइएको थियो । उनीहरूका लागि पनि साढे तीन करोडभन्दा बढी खर्च भइरहेको छ । शिक्षा नियमावलीअनुसार विद्यार्थी(शिक्षक अनुपात हिमाली भेगमा ४० विद्यार्थीलाई एक शिक्षक, पहाडी भेगमा ४५ विद्यार्थीलाई एक र तराई भेगमा ५० जनालाई एक जना हुनुपर्छ । काठमाडौं उपत्यकामा एउटा विद्यालयमा ३० जना पनि विद्यार्थी नभएका सयभन्दा बढी विद्यालय छन् । त्यसमा भक्तपुरमा २९, काठमाडौंमा २५, ललितपुरमा ४५ भन्दा बढी विद्यालयमा ३० जनाभन्दा कम विद्यार्थी छन् । शून्य विद्यार्थी भएका विद्यालय पनि छन् । पायक पर्ने विद्यालय जान तयार भक्तपुरका जिल्ला शिक्षा अधिकारी अर्जुन रायमाझीको टोली दुई साताअघि भक्तपुरकै कटुन्जेको सुशीला भैरव प्रावि पुग्दा एउटा कोठामा आठ जना विद्यार्थी राखेर दुई जना शिक्षकले परीक्षा लिइरहेका थिए । दुई जना कार्यालयमा थिए । एक जना बिदामा थिए । दुइटा ब्लकमध्ये तीन वटा कोठा मात्रै प्रयोग भइरहेको थियो । रायमाझीले शिक्षकहरूलाई नजिकका अरू विद्यालयमा सरुवाका लागि तयार हुन आग्रह गरे । चार जनालाई कुन विद्यालय जाने भनेर सोधे । पायक पर्ने जुनसुकै विद्यालयमा जान तयार भएको उनले बताए । हामी खटाएको ठाउँमा काम गर्न तयार छौं, प्रधानाध्यापक कुशला शर्माले भनिन्, हामीलाई धेरै विद्यार्थी भएको ठाउँमा पढाउन मन छ । पायक पर्ने ठाउँमा सरुवा गर्दिए हुन्छ । यो विद्यालयमा विद्यार्थी नभएपछि शिक्षकहरू कामै नगरी तलब खान्छन् भन्दै मिडियाले समेत समाचार प्रकाशन प्रसारण गरेपछि बेइज्जत भएको उनीहरू बताउँछन् । स्थानीयले पनि शिक्षकको जागिर खाने थलोका रूपमा लिन्छन् । पाँच कक्षामा विद्यार्थी शून्य छ । ललितपुरमा सहरी क्षेत्रको न्यून विद्यार्थी भएको विद्यालय नजिकैको अर्को विद्यालयमा गाभिएको छ । कक्षा ८ सम्म पढाइ हुने आधारभूत विद्यालय र माध्यमिकमा भने विद्यार्थी न्यून छ । आमनेसामने विद्यालय छन् । यस्ता विद्यालयको व्यवस्थापन हुन सकेको छैन । ललितपुरकै लुभु मावि र विश्वमित्र मावि आमनेसामने छ । दुवैमा विद्यार्थी न्यून छ । विद्यार्थी न्यून हुनुमा स्थानीय समुदाय, शिक्षक र विद्यालय व्यवस्थापन समितिलाई दोष दिइन्छ । तर, यो तथ्यले सिस्टम को पनि दोष देखिन्छ । एउटै टोलमा दर्जनौं सामुदायिक विद्यालय छन् । आवश्यकभन्दा बढी शिक्षक खटाइएको छ । त्यस्तै विद्यार्थीको अनुपातमा शिक्षक दरबन्दी मिलाइएको छैन । दुई सय १८ विद्यार्थी रहेको आदर्श कन्या निकेतनमा ३० जना शिक्षकको दरबन्दी छ । सामाजिक र अंग्रेजीका शिक्षक दुई(दुई जना छन् । विज्ञान विषयको शिक्षक नै छैन । यसले पनि शिक्षक दरबन्दी भद्रगोल रहेको पुष्टि हुन्छ । कानुनमै सीमित शिक्षा नियमावली २०५९ को नियम ७७ को उपनियम १ मा सामुदायिक विद्यालयको प्रत्येक कक्षामा विद्यार्थी संख्या उपत्यकाभित्र ५०, तराईमा ४५ र हिमाली क्षेत्रमा ४० जना न्यूनतम हुनुपर्ने उल्लेख छ । नियमावलीमा उल्लेख भएबमोजिम विद्यार्थी नभए विद्यालय गाभ्न सकिने व्यवस्था छ । काठमाडौं उपत्यका, पहाड, हिमाल र तराईमा न्यून विद्यार्थी भएको विद्यालय र शिक्षक व्यवस्थापन गर्न एउटै आधार तय गर्नु हुँदैन । कम विद्यार्थी भए पनि अर्को विद्यालय पुग्न आधा घण्टाभन्दा बढी समय लाग्छ भने गाभ्नु हुँदैन । सुगम क्षेत्रमा विद्यालय व्यवस्थापन गर्दा नक्सांकन गर्न जरुरी छ । शिक्षकहरूले अन्यत्र व्यवस्थापन गरिदिन अघिल्लो शिक्षामन्त्री गिरिराजमणि पोखरेललाई हारगुहार पनि गरे । शिक्षक व्यवस्थापन गर्न उनी लागिपरेका पनि थिए । प्राथमिक तहको शिक्षक दरबन्दी प्रक्रिया अघि बढाउने क्रममा उनी मन्त्रीबाट हटे । न्यून विद्यार्थी भएको सुगम क्षेत्रमा नक्सांकन गरेर विद्यालय मर्ज गरेर शिक्षक व्यवस्थापन गर्नुपर्ने हुन्छ, पोखरेलले भने, हिमाली भेगमा आवासीय विद्यालय खोलेर व्यवस्थापन गर्न सकिन्छ । हिमाली भेगमा छरिएको विद्यालयको सट्टा खाने, बस्नेसहितको सुविधा दिएर सबैलाई पायक पर्ने ठाउँमा आवासीय विद्यालय खोल्नुपर्ने उनले बताए । यस्तो व्यवस्था गर्न सके भइरहेका शिक्षकलाई अन्यत्र व्यवस्थापन गरेर हिमाली क्षेत्रमा अहिले गरेकै लगानीमा आवासीय विद्यालय खोल्न सकिन्छ । न्यून विद्यार्थी भएको विद्यालयका शिक्षकले सिकेको ज्ञान र सीपसमेत सदुपयोग हुन नसकेको पोखरेलले बताए । शिक्षण साधना हो । ऊसँग भएको पेसागत ज्ञान र सीप प्रयोग गर्न सकिएन भने मन्द विष हुन्छ, उनले भने, यो राज्यका लागि घाटा हो ।"
नयाँ वर्षको सुरुमै आतंकवादी आक्रमण,"इस्तानबुल आतंकवादी समूहले नयाँ वर्ष २०१७ सुरु भएलगत्तै शान्ति खल्वल्याएका छन् । टर्कीको इस्तानबुलस्थित नाइट क्लबमा शनिबार राति भएको आतंकवादी आक्रमणमा ३९ जनाको मृत्यु भएको छ । मृत्यु भएकामध्ये १५ विदेशी छन् । रैना नाइट क्लबमा नयाँ वर्ष मनाउन भेला भएकाहरूमाथि राति साढे एक बजे आक्रमण भएको थियो ।क्लबबाहिर सुरक्षामा खटिएका प्रहरी र एक सर्वसाधारणलाई हत्या गरी भित्र पसेका आक्रमणकारीले अन्धाधुन्ध गोली चलाएका थिए । आक्रमणका बेला उक्त क्लबमा ७ सय मानिस थिए । गोली प्रहारबाट बच्न केही मानिस पानीमा हामफालेका थिए । नाइट क्लबका ३ कर्मचारी पनि आक्रमणमा मारिएका छन् । आक्रमण एक्लो व्यक्तिले गराएको अनुमान छ । घाइते ६९ जनाको स्थानीय अस्पतालमा उपचार भइरहेको छ । तीमध्ये ४ जनाको स्थिति गम्भीर छ । टर्कीका राष्ट्रपति रेसेप ताय्यिप इर्दोगानले आक्रमणकारीले स्थिति अस्तव्यस्त बनाउने प्रयास गरेको बताए । यो अमानवीय र क्रूर आमहत्या हो, गृहमन्त्री सुलेमानले भने । सीसीटीभी फुटेजमा आक्रमणकारीले कालोकोट लगाएको देखिएको छ । सञ्चार माध्यमहरूले प्रत्यक्षदर्शीलाई उद्धृत गर्दै जनाएअनुसार आक्रमणकारीले अरबी भाषामा बोलेका थिए ।गृहमन्त्री सुलेमान सोयलुले आक्रमणकारी पत्ता लगाउन प्रहरीले विशेष कारबाही सुरु गरेको बताएका छन् । आक्रमणको जिम्मा आइतबार साँझसम्म कसैले लिएको छैन । सुरक्षा अधिकारीहरूले भने इस्लामिक स्टेट (आईएस) ले आक्रमण गराएको अनुमान गरेका छन् । टर्कीले चार महिनाअघि सिरियामा रहेका आईएस र कुर्दिस समूहविरुद्ध स्थल कारबाही थालेको थियो । आक्रमणको विश्व नेताहरूले भत्र्सना गरेका छन् । हवाईमा बिदा मनाइरहेका अमेरिकी राष्ट्रपति बराक ओबामाले घटनामा निर्दोषहरूको ज्यान गएकोमा दु:ख व्यक्त गर्दै टर्किस अधिकारीलाई आवश्यक सहयोग गर्न आफ्नो टिमलाई निर्देशन दिएका छन् ।रुसी राष्ट्रपति भ्लादिमिर पुटिनले यसलाई सर्वसाधारणको घृणित हत्या भन्दै भत्र्सना गरेका छन् । हालैका महिना शृंखलाबद्ध आतंकवादी आक्रमण हुन थालेपछि इस्तानबुलमा १७ हजार सुरक्षाकर्मीलाई उच्च सतर्कतामा राखिएको थियो । अधिकांश आक्रमण आईएस र कुर्दिस लडाकुले गराएका छन् । दुई साताअघि बिदामा रहेका एक टर्किस प्रहरीले टर्कीका लागि रुसी राजदूत आन्द्रेई कार्लोभको हत्या गरेका थिए । हत्यालगत्तै आक्रमणकारीले सिरियाको अलेप्पोमा गरिएको कारबाहीमा रुसी संलग्नताविरुद्ध नारा लगाएको थियो ।"
सहमतिको अन्तिम प्रयास,"काठमाडौं संविधान संशोधन विधेयकका कारण चुलिएको सत्ता र विपक्षीबीचको धु्रवीकरण रोक्न दुवैतर्फका नेता अनौपचारिक छलफलमा सक्रिय भएका छन् । सोमबार संसद् बैठक रहेकाले त्यसअघि नै कुनै विकल्पमा सहमति जुटाउन सकिन्छ कि भन्नेमा नेताहरूको सक्रियता बढेको हो । पहिलो र दोस्रो तहका नेताहरूले आआफ्नो ढंगले सहमतिको पहल गरे पनि आइतबारसम्म सहमतिको विन्दु भनेभेटिएको छैन । मधेसी मोर्चाले साथ दिने भएपछि सत्तापक्षले जसरी पनि विधेयक संसद्मा पेस गर्ने निर्णय शनिबार गरेको थियो । सत्तापक्षको निर्णयपछि त्यसलाई कसरी रोक्ने भन्नेमा विपक्षी गठबन्धनले पनि तयारी गरिरहेको छ । आआफ्नो तयारीलाई अघि बढाउँदै उनीहरूले सहमतिको प्रयास पनि गरिरहेका छन् । प्रधानमन्त्री पुष्पकमल दाहाल र प्रमुख प्रतिपक्षी एमालेका अध्यक्ष केपी ओलीबीच आइतबार कुराकानी भएको छ । दुई नेताबीच राजधानीमा गोप्य भेट भएको हो । त्यहाँ उनीहरूले के विकल्पमा छलफल चलाए भन्नेबारे दुवै पक्षले बाहिर ल्याउन चाहेका छैनन् । माओवादी केन्द्रकी प्रवक्ता पम्फा भुसालले सोमबारै संशोधन विधेयक पेस गर्न प्रधानमन्त्रीले अन्तिम प्रयास गरिरहेको बताएकी छन् । प्रमुख प्रतिपक्षी एमालेको समेत संशोधन प्रस्तावमा स्वामित्व हासिल गर्न दाहालले कोसिस गरिरहेको उनले बताइन् । भोलि संशोधन प्रस्ताव कुनै पनि हालतमा अघि बढ्छ, त्यसका लागि प्रधानमन्त्रीले हिजो र आज दिनभरि अन्तिम प्रयास गरिरहनुभएको छ, भुसालले भनिन्, हामी एमालेलाई यो प्रक्रियामा बाहिर राख्न चाहँदैनौं ।कांग्रेस सभापति शेरबहादुर देउवासँग एमाले उपाध्यक्ष भीम रावलले आइतबारै भेटेर गतिरोध निकासबारे कुराकानी गरेका छन् । संविधान कार्यान्वयन गर्दै चुनावमा जानका लागि मुख्य दलहरूबीचको समझदारी चाहिने र त्यसका लागि सत्तापक्ष जिम्मेवार ढंगले अघि जाने गरी वातावरण बनाउनुपर्ने विषयमा रावलले देउवासँग कुराकानी गरेका थिए । कांग्रेस नेता एवं उपप्रधान तथा गृहमन्त्री विमलेन्द्र निधिले संविधान संशोधन विधेयक सोमबारकै बैठकमा टेबुल हुन सक्ने बताए । सरकारको मुख्य कर्तव्य नै संसद्लाई बिजनेस दिनु हो । संसद्मा दर्ता भएको संविधान संशोधन र निर्वाचनसँग जोडिएका विधेयकहरू टेबुल गर्ने हाम्रो तयारी छ, निधिले भने, सभामुखले के गर्नुहुन्छ थाहा छैन । तर सरकार यो विधेयक अघि बढाउन चाहन्छ । उनले विधेयक संसद्मा पेस भएपछि स्थानीय निर्वाचनको मिति घोषणा हुने बताए । प्रमुख प्रतिपक्षी एमालेले संविधान संशोधन विधेयक अघि बढाउन खोजे त्यसलाई जसरी पनि संसद्मा रोक्ने तयारी गरेको छ । प्रदेशको सीमा हेरफेरसम्बन्धी प्रस्ताव छलफलका लागि योग्य नहुने भन्दै सत्तापक्ष पछि हट्नुपर्ने अडान नै एमालेले आइतबारसम्म राखिरहेको छ । सीमा हेरफेर गर्ने कुरा संविधानको किटानी व्यवस्थाभन्दा विपरीत छ, त्यसैले यसलाई कुनै हालतमा संसद्मा टेबल हुन नदिने हाम्रो प्रयास रहन्छ, हामीले यसो भन्दाभन्दै सत्तापक्षले कसरी टेबल गर्दो रहेछ एमालेले हेर्छ, एमाले महासचिव ईश्वर पोखरेलले सत्तापक्षलाई चुनौती दिँदै भने, एक पटक असंवैधानिक कुरालाई प्रवेश गर्न दिइयो भने पटकपटक यस्ता कुरा संसद्मा आउन सक्छन् । यथास्थितिमा संशोधन प्रस्ताव अघि बढाउन नदिने भन्दै शनिबार एमाले अध्यक्ष केपी ओलीले अपिल नै जारी गरेका थिए । अपिलमा ओलीले संविधानको धारा २७४ (४) र २९६ को किटानी व्यवस्थालाई उल्लंघन गर्दै अगाडि सारिएको प्रस्तावले संविधानको ठाडो उल्लंघन गरेको उल्लेख गरेका थिए ।मिलेर बसेको नेपाली समाजमा विभिन्न नाममा विद्वेष ल्याउने र किस्ताकिस्तामा तराई र पहाडहिमाललाई विभाजित गरेर तथाकथित दुई राष्ट्रियता को मान्यता स्थापित गर्ने दुराशय लुकेको छ, अध्यक्ष ओलीको अपिलमा छ, बहुसंख्यक जनताले बोल्ने मातृभाषाहरू मात्रै सरकारी कामकाजका भाषा बन्न सक्ने स्पष्ट संवैधानिक व्यवस्थालाई लत्याएर छद्म ढंगले मातृभाषाहरूलाई घात गर्न खोजिएको छ । सत्तापक्षले सोमबारको बैठकमा जबर्जस्ती प्रस्ताव अघि बढाउन खोजे त्यसमा विपक्षीहरूले रोस्टम घेराउसम्म गर्ने तयारी गरेका छन् । कांग्रेसका मुख्य सचेतक चीनकाजी श्रेष्ठले अवरोधका बीच पनि संसद् चलाउनुपर्ने बताए । अबको केही दिनभित्र स्थानीय निर्वाचनको मिति घोषणा गर्न सकिएन भने निर्वाचन नहुने परिस्थिति बन्न सक्छ, त्यसलाई केन्द्रमा राखेर भए पनि संसद् चलाउनुपर्छ, श्रेष्ठले भने । कांग्रेस नेता एवं भौतिक पूर्वाधार तथा यातायातमन्त्री रमेश लेखकले पनि सोमबारकै बैठकमा संविधान संशोधनको विधेयक पेस गरिने दाबी गरे । एमालेको अवरोधका कारण निर्वाचन टर्ने खतरा अल्याउँदै लेखकले भने, अब जसरी पनि विधेयकलाई संसद्मा लगेर निर्वाचनतिर मुलुकलाई लैजानुपर्छ । सभामुखले खेल्ने भूमिकाअनुसार पनि सोमबार कसरी प्रस्तुत हुने भन्ने रणनीति बनाउने विपक्षीहरूले जनाएका छन् । विपक्षीहरूले अहिलेसम्म सिटमा उभिएर मात्र विरोध गर्दै आएका छन् ।"
संशोधनविरुद्धको मुद्दा हेर्दाहेर्दै मा,"काठमाडौं सर्वोच्च अदालतले संविधान संशोधन प्रस्तावविरुद्ध परेको रिटमाथि निरन्तर सुनुवाइ गर्ने भएको छ । प्रधानन्यायाधीश सुशीला कार्की र न्यायाधीश ईश्वरप्रसाद खतिवडाको इजलासले संविधान संशोधनविरुद्ध अधिवक्ता टिकाध्वज खडकाले दायर गरेको रिटलाई हेर्दाहेर्दै राख्न आदेश दिएको हो । संविधानको मूल मर्म नै संघीयता भएको तथा त्यसको कार्यान्वयनका लागि प्रदेश र स्थानीय तह क्रियाशील हुनुपर्ने दाबी गर्दै उनीहरूले हालको संसद्लाई प्रदेशको सीमा हेरफेरको अधिकार नभएको दाबी गरेका छन् । हालको रूपान्तरित संसद्ले निर्वाचन हुनुअघि त्यससँग जोडिएका र संक्रमण व्यवस्थाका कानुन मात्रै निर्माण गर्ने हैसियत राख्ने भएकाले संविधान संशोधन गर्ने अधिकार हालको संसद्लाई नभएको उनीहरूको तर्क छ । आइतबार रिट निवेदकका तर्फबाट बहस गर्दै वरिष्ठ अधिवक्ता शम्भु थापा र रविनारायण खनाल लगायतले निश्चित अधिकार मात्रै प्रयोग गर्ने हैसियतमा रहेको रूपान्तरित व्यवस्थापिका संसद्ले संविधान संशोधन गर्न नसक्ने जिकिर गरे । अधिवक्ताहरू रमेश बडाल, चन्द्रकान्त ज्ञवाली, टीकाराम भट्टराई, टीकाबहादुर हमाल र टीकाध्वज खड्काले प्रदेश सभाको क्षेत्राधिकार जोडिएको विषयमा व्यवस्थापिका संसद्ले संविधान संशोधन गर्न नसक्ने जिकिर गरे । संघीयताको प्रतिकूल हुने गरी दर्ता भएको संविधान संशोधनको प्रस्ताव हालको संविधानको मर्मविपरीत भएको उनीहरूको जिकिर थियो । संविधानको धारा २७४ को उपधारा ४ मा सघीय संसद्मा प्रस्तुत भएको संविधान संशोधन वा खारेज गर्ने विधेयक कुनै प्रदेशको सिमाना परिवर्तन वा अनुसूची६ ले प्रदेश सभालाई प्रदान गरेको अधिकारसँग सम्बन्धित विषयसग सम्बन्धित भए त्यस्तो विधेयक संघीय संसद्मा प्रस्तुत भएको ३० दिनभित्र सम्बन्धित सदनको सभामुख वा अध्यक्षले सहमतिका लागि प्रदेश सभामा पठाउनुपर्ने स्पष्ट व्यवस्था गरेको छ, रिट निवेदनमा भनिएको छ, त्यसको मर्म विपरीत प्रदेश सभा गठन नै नभएको अवस्थामा सीमा हेरफेरका लागि संशोधन प्रस्ताव दर्ता भयो ।रिटमा प्रदेश व्यवस्थापिकालाई संविधानले प्रदान गरेको अधिकार खोसेर सीमा हेरफेर गर्ने गरी संविधान संशोधन गर्ने क्षेत्राधिकार हालको व्यवस्थापिकासंसद्लाई नभएको अधिवक्ता खड्काले दाबी गरेका छन् । आफूसँग हुँदै नभएको अधिकार प्रयोग गरी असंवैधानिक ढंगले विपक्षीहरूले संविधान संशोधन गर्दा मुलुकमा द्वन्द्व, अराजकता र राजनीतिक अस्थिरता बढ्ने दाबी रिटमा छ ।संविधानमा देवनागरी नेपाली कामकाजको भाषा हुने व्यवस्था छ । संशोधन प्रस्तावले भाषा आयोगले नेपालमा बोलिने सबैलाई भाषालाई अनुसूचीमा राखेर कामकाजी भाषाको मान्यता दिने व्यवस्था गरेको छ । यो प्रावधान व्यावहारिक रूपमा सम्भव नहुने भन्दै रिटका तर्फबाट बहस गर्ने कानुन व्यवसायीहरूले त्यसको समेत औचित्य नरहेको जिकिर गरे । भारतमा बोलीचालीको मान्यता पाएको १ हजार ६ सय २३ भाषा रहेकोमा ३९ भाषालाई मात्रै कामकाजीको मान्यता दिइएको विवरण पेस गर्दै उनीहरूले नेपालको हकमा हिन्दी भाषालाई कामकाजी भाषाको मान्यता दिन घुमाउरो पारामा संशोधन प्रस्ताव पेस भएको दाबी गरे ।"
छैन नागरिकता त्याग्नेको विवरण,"काठमाडौं आजसम्म ठ्याक्कै कति जनाले नेपाली नागरिकता त्याग गरे ? गृह मन्त्रालयसँग यसको यकिन तथ्यांक छैन । होस् पनि कसरी । देशैभरिका जिल्ला प्रशासन कार्यालयहरूले पठाउने मासिक रिपोर्टमा अन्य धेरै विषयवस्तु समेटिए पनि नागरिकता कतिले त्यागे भन्ने विवरण कि त पठाइँदैन अथवा पठाइए पनि पूर्ण विवरण हुँदैन । मन्त्रालयको नागरिकता फाँटका उपसचिव सागरमणि पाठक यसको तथ्यांक गृहकै ईगर्भनेन्स शाखाले राख्नुपर्ने बताउँछन् । ईगर्भनेन्स शाखाले जिल्ला प्रशासन कार्यालयहरूले गरेको कामकारबाहीको विद्युतीय सूचना संग्रह गर्ने र केन्द्रीय रूपबाटै त्यसको निगरानी गर्ने गर्छ । यो शाखाका प्रमुख श्रवण पोख्रेलले पनि यसको ठ्याक्कै उत्तर भन्न नसकिने बताए । कुन जिल्ला प्रशासन कार्यालय (जिप्रका) ले कति नागरिकता वितरण गर्यो भन्ने दैनिक विवरण भने हामीसँग हुन्छ, उनले भने, जिप्रकाले अनलाइन सिस्टममै गएर तथ्य तथ्यांक भर्छन् जसको मोनिटर केन्द्रबाट हामीले गरिरहेका हुन्छौं ।उनले अनलाइन सिस्टममा रहेको फारममा नागरिकता त्याग्नेहरूको विवरण राख्न मिल्ने बताए । उनका अनुसार गृहले जिप्रकाको कम्प्युटर शाखामा काम गर्ने कर्मचारीलाई यसबारे तालिम नै दिएर सिकाइसकेको छ । नागरिकता त्याग्नेका लागि फारममा रहेको डिजेबल भन्ने अप्सन क्लिक गर्न सकिन्छ, उनले भने, तर त्यो सिस्टम खासै उपयोग गरेको देखिँदैन । पोख्रेलले गृह प्रशासनले नागरिकता त्याग गर्नेहरूको विवरण अहिलेसम्म नमागेको मात्रै बताएनन्, त्यस्तो एकीकृत जानकारी आफूहरूले अहिलेसम्म ननिकालेको पनि बताए ।त्यसो त जिल्ला प्रशासन कार्यालयहरूले प्रत्येक महिना गृहमा रिपोर्ट पठाउँछन् । त्यसमा नागरिकता त्याग्नेको पूर्ण विवरण भने समेटिने चलन छैन । उपसचिव पाठकले भने, सबैले पठाउनुपर्ने हो तर त्यसलाई अनिवार्य ठानेको पाइँदैन । उनले अबदेखि यस्ता तथ्यांक नियमित रूपमै जिप्रकाले पठाउनुपर्नेमा जोड दिँदै भने, त्यस्तो तथ्यांकका आधारमा कतिले नेपाली नागरिकता छाडे, कुन जिल्लाकाले छाडे र कुन देशको नागरिकता लिन छाडे भन्ने थाहा हुन्थ्यो ।त्यसो त नागरिकता त्याग्ने फरकफरक विधि र प्रक्रिया छन् । जस्तो कि, कतिपयले सम्बन्धित देशको नेपाली दूतावासमा नागरिकता त्यागको निवेदन दिन्छन् । त्यस्तो निवेदन दूतावासबाट कन्सुुलर शाखा पुग्छ र कन्सुलरले उक्त विवरण सम्बन्धित जिप्रकामा पठाउँछ र जिप्रका हुँदै त्यस्तो जानकारी गृहमा आउनुपर्ने हो । कतिपयले भने नागरिकता त्यागका लागि सोझै जिप्रकामा निवेदन दिने गर्छन् । त्यस्तै गृहको नागरिकता फाँटमा सोझै नागरिकता त्यागका लागि पनि निवेदन दिन सकिने व्यवस्था छ । नागरिकता त्यागको सरकारी पत्र सबै देशमा अनिवार्य छैन । पाठकका अनुसार त्यस्तो अवस्थामा नेपालीले अन्य देशको नागरिकता लिए पनि नेपालको नागरिकता त्यागेको औपचारिक जानकारी सरकारलाई नहुन सक्छ । नेपालको हकमा भने अन्य देशका नागरिकले नेपालको नागरिकता लिन चाहे वा त्यसका लागि योग्यता पुर्याए सम्बन्धित देशको नागरिकता त्यागेको सरकारी प्रमाण गृहले खोज्छ । जिल्ला प्रशासन कार्यालय काठमाडौंले पनि मासिक रूपमा नागरिकता त्याग गर्नेहरूको विवरण पठाएको देखिँदैन । जिप्रका काठमाडौंका सहायक प्रमुख जिल्ला अधिकारी गणेश भट्टले त्यस्तो गर्नुपर्ने भए पनि व्यवहारमा गरेको आफूलाई ख्याल नभएको बताए । नागरिकता फाँटका कर्मचारी धर्मराज काफ्लेले कात्तिकयता चार जनाले नागरिकता त्यागेको विवरण दिए । मूल रजिस्टरमा नागरिकता त्याग्नेको विवरण गनेर खोज्न त सकिन्छ तर त्यसको पूर्ण विवरण राख्ने गरेको देखिन्न, उनले भने । गृह प्रवक्ता बालकृष्ण पन्थीले नागरिकता लिनेको जस्तै त्याग्नेका लागि पनि अनलाइन फारम भर्ने व्यवस्था नगरेका कारण तथ्यांक अद्यावधिक नहुने समस्या रहेको बताए । कम्प्युटर प्रयोगका मामिलामा हामी संक्रमणकालीन अवस्थामा छौं, उनले भने, कतिसम्म भने कतिपय जिप्रकामा त दुईजना कम्प्युटर अपरेटरले मात्रै कम्प्युटर चलाउन जान्दछन् । पन्थीले जुनजुन जिल्लाले यो विवरण पठाएका छैनन्, त्यो पठाउन निर्देशन दिनुपर्ने भएको बताए ।"
राजदूत नियुक्तिमा ढिलाइ,"काठमाडौं परराष्ट्रमन्त्री प्रकाशशरण महत छिमेक सम्बन्धको विषयमा दैनिकजसो बोलिरहन्छन् । परराष्ट्र नीति, मन्त्रालय सुधार, छुट्टै परराष्ट्र ऐन बनाउनेजस्ता विषय पनि उनको प्राथमिकतामा छ । तर, लामो समयदेखि खाली रहेका दूतावासहरूमा राजदूत पठाउने विषयमा भने निर्णय हुन सकेको छैन । नेपालीको समस्या भोगिरहेका खाडीलगायत मुलुकमा नवप्रवेशी अधिकृतहरूले कार्यवाहक चलाइरहेका छन् । राजदूत नियुक्ति हुन नसक्दा दैनिक काममा समेत कठिनाइ आउने गरेको दूतावासका अधिकारीहरूले बताएका छन् । मुलुकको राजनीतिक अवस्था तरल रहेका बेला राजदूतको भूमिका अहम् हुने जानकारी रहँदारहँदै राजदूत नियुक्त नगर्नु आफंैमा आश्चर्यपूर्ण रहेको कार्यवाहक राजदूतहरूले बताएका छन् । राजदूत नहुँदा कूटनीतिक सम्बन्धमा समेत असर पर्ने परराष्ट्र अधिकारीहरू नै स्वीकार गर्छन् । राजदूत नभएको अवस्थामा दैनिक कार्य गर्नेबाहेक राजदूतभन्दा तल्लो तहको कर्मचारीबाट देशको प्रतिनिधित्व हुन सक्दैन ।राजदूत नियुक्ति हुन नसक्दा नेपालीको समस्या समाधान गर्ने काममा निकै ठूलो असर परेको छ । सरकारले दातृ मुलुकदेखि अत्यधिक समस्यामा पर्ने नेपाली रहेका खाडी मुलुकमा समेत राजदूत नियुक्त गर्न सकेको छैन । यस्तो विषयमा सरकार किन गम्भीर भएन भन्दै ती मुलुकका अधिकारीहरूले अनौपचारिक जिज्ञासा राख्न थालेका छन् । केही मुलुकका राजदूतले आन्तरिक कूटनीतिक जमघटमा नेपाली उच्च अधिकारीसित आन्तरिक राजनीतिको ओझेलमा किन दुईपक्षीय सम्बन्धलाई पारिन्छ भन्दै कुरा उठाउने गरेका छन् । राजदूत नियुक्ति सामान्य प्रक्रियामा हुने विषय भए पनि जटिलतामा किन लगिएको भन्दै प्रतिप्रश्नसमेत गर्ने गरेका छन्, परराष्ट्रका एक अधिकारीले भने । यसअघिका सरकारले नेपालमा रहेका कूटनीतिक समुदायसँग अन्तरक्रिया गरेर भए पनि सम्बन्धलाई इन्गेज गराइरहेको भए पनि अहिले त्यस्तो कुनै काम भएको छैन । युरोपेली राजदूत, खाडीका राजदूत तथा सार्क मुलुकका राजदूतहरूको अनौपचारिक जमघटमा नेपालले राजदूत नियुक्ति नगरेको विषय उठ्ने गरेको छ । राजदूत जस्तो सामान्य पदमा नियुक्ति गर्न नसकेको देखिनु गम्भीर हो, एक कूटनीतिज्ञले भने, नेपालका राजनीतिक दलहरू सधैं हाँसीखुसी देखिन्छन् तर मुलुकको हितका विषयमा कुरा गर्ने समयमा भने किन मिल्दैनन् ? सुन्दा सामान्य लाग्ने, तर हरेक कूटनीतिक जमघटमा यस्तो छलफल हुनुले मुलुकको अस्वाभाविकता झल्कन्छ । प्रधानमन्त्री कार्यालय स्रोतका अनुसार कतिपयले प्रधानमन्त्रीसँग, उपप्रधानमन्त्री तथा परराष्ट्रमन्त्री महत, परराष्ट्र सचिव शंकरदास बैरागी, प्रधानमन्त्रीका अन्य निकटस्थहरूसँग समेत जिज्ञासा राख्दै आफ्नो मुलुकमा राजदूत नियुक्ति नगरेकोमा दु:खसमेत व्यक्त गर्न थालेका छन् । उनीहरूले सम्बन्ध रेसिप्रोकल हुन्छ भन्दै ख्याल गर्नसमेत सुझाएका छन् । लामो समय राजदूत खाली राख्दा उनीहरूले पनि यहाँको मिसन घटुवा गर्न सक्ने अवस्था रहन्छ, परराष्ट्र अधिकारीले भने, अनि हाम्रो कूटनीति राम्रो भएन भनेर हुन्छ ? कूटनीतिक उपस्थितिको अर्थ नबुझ्ने र बिग्रेपछि हतारो गर्ने अवस्थामा कतिपय दुईपक्षीय सम्बन्ध चलेको छ । दूतावास नै नखोलेको भए हुने तर खोलेपछि त्यसलाई राजदूतविहीन बनाउन नहुने परराष्ट्र अधिकारीहरू बताउँछन् । धेरै मुलकुका दूतावास राख्नुभन्दा थोरै दूतावास तर चुस्त र सुविधा सम्पन्न राख्न राम्रो हुने सुझावसमेत आउन थालेका छन् । कर्मचारीले नियमित काम गरे पनि सिंगो मुलुकलाई प्रतिनिधित्व गर्न राजदूत नै चाहिन्छ, परराष्ट्र सचिव शंकरदास बैरागीले भने, राजदूतले मात्र गर्न सक्ने निर्णयहरू धेरै हुन्छन्, नियुक्तिको विषयमा छलफल भइरहेको छ । अब होला । राजदूत नहुँदा उच्चस्तरीय भ्रमणसँगै महत्त्वपूर्ण निर्णय गर्न समस्या पर्ने गर्छ । सबै काम मन्त्रालयको निर्णयमा भर पर्नुपर्छ । राजदूत नियुक्तिको तयारी सरकारले गरिरहेको जानकारी परराष्ट्रमन्त्री महतले दिँदै आएका छन् । मुुलुकको पछिल्लो अवस्थाको कारण केही पर सरेको हो । दूतावासहरू लामो समय खाली राख्ने मनसाय सरकारको छैन, उनले भने । तर, सरकार बनेको ५ महिना कटिसक्दासमेत नियुक्त गर्न नसकेको अवस्थामा उनको धारणा पत्याउन सक्ने स्थान छैन । सुशील कोइराला नेतृत्व सरकारले लामो समय राजदूत नियुक्ति गर्न नसके पनि करिअरबाट छ र भागबन्डाको दुई गरी आठ राजदूत नियुक्त गरेको थियो । त्यसपछि बनेको केपी ओली नेतृत्व सरकारले सबै स्थानमा राजदूत नियुक्तिको सिफारिस गरेको थियो । तर, नियुक्ति प्रक्रिया अघि नबढदै सरकार परिवर्तनले राजदूत नियुक्तिको सिफारिस विवादमा पर्यो । वर्तमान सरकारले करिअरका आठ जनाको नियुक्ति गर्यो । त्यसपछि चीन र भारतमा नयाँ सिफारिस गर्दै नियुक्ति गर्यो । अन्य खासगरी खाडी मुलुकमा भने त्यस्तो कुनै हतारो सरकारले गरेन । राजदूत नभएको त्यही खाडी मुलुकमा अवस्था बुझन भन्दै परराष्ट्रमन्त्री महत भने त्यसतर्फ जान लागेका छन् । उनी दुई सातापछि त्यहाँ जाने गरी मन्त्रालयले तयारी गरिरहेको छ ।सरकारले राजदूत नियुक्तिलाई दलीय भागबन्डाको नाममा लम्ब्याएर समस्या जटिल बनाउँदै लगेको अधिकारीहरू बताउँछन् । हाल १३ स्थानमा राजदूत नियुक्ति आवश्यक छ । नेपालीको उल्लेख्य संख्या रहेको कतार चार वर्षदेखि राजदूतविहीन छ । तीन वर्षदेखि श्रीलंका, दुई वर्ष साउदी अरेबिया र गत वर्षदेखि बंगलादेश, जापान, यूएई, अस्ट्रेलिया, दक्षिण कोरिया, म्यानमार, इजरायल र डेनमार्क खाली छन् । दुई वर्षअघि राजदूत स्तर बनाइएको नयाँ दूतावास ओमान र बहराइन पनि राजदूतविहीन छन् ।"
चार जनाविरुद्ध भ्रष्टाचार मुद्दा,"काठमाडौं अख्तियार दुरुपयोग अनुसन्धान आयोगले जिल्ला जनस्वास्थ्य कार्यालय पर्साका तत्कालीन प्रमुख इन्द्रप्रसाद यादवसहित चार जनाविरुद्ध भ्रष्टाचार मुद्दा दायर गरेको छ । विशेष अदालतमा आइतबार दायर मुद्दामा यादवका अतिरिक्त भण्डार शाखा प्रमुख राजेश्वरप्रसाद बौरिया, बिर्ता उपस्वास्थ्य चौकीका इञ्चार्ज श्रीराम साह र झौवागुठी उपस्वास्थ्य चौकीका इञ्चार्ज सोनालालप्रसाद चौरसियाविरुद्ध भ्रष्टाचार गरेको अभियोग लगाइएको छ । आयोगका सहायक प्रवक्ता खगेन्द्रप्रसाद रिजालका अनुसार उनीहरूले आपसी मिलेमतोमा विभिन्न मेडिकल हल, फार्मेसीको नाममा भुक्तानी गराउने कार्यमा नक्कली बिल भर्पाइ प्रतिवेदन दाखिला गरेको पाइएकाले मुद्दा दायर गरिएको हो । खरिद नगरेको बिल बिजक जारी गरेको र ती बिलसमेत सम्बिन्धत स्थानमा नबुझाएको देखिन आएकाले बिगोसमेत असुलउपर गरी कानुनअनुसार कारबाहीको माग गर्दै मुद्दा दर्ता गरिएको अख्तियारले जनाएको छ ।"
अवैध असुली रोक्न पत्राचार,"काठमाडौं मलेसियाले माइग्राम्सका लागि कामदारबाट रकम उठाइएको विषयमा जिम्मेवारी नलिएपछि परराष्ट्र मन्त्रालयले संलग्न व्यक्ति या संस्थालाई कारबाही गरी हालसम्म संकलन भएको रकम असुल गर्न गृह मन्त्रालयलाई पत्राचार गरेको छ । गत मे १ देखि मलेसिया जाने कामदारले माइग्राम्सबापत जनही ३० डलर बुझाउँदै आएका छन् । मलेसियाले एकतर्फी रूपमा विभिन्न शीर्षकमा प्रतिकामदार १७ हजार ७ सय रुपैयाँ असुल गरेपछि नेपालले आपत्ति जनाएको थियो । मलेसिया जाने कामदारले विभिन्न शीर्षकमा रकम उठाइए पनि नेपालसँग सम्झौता भएको छैन, परराष्ट्रमन्त्री प्रकाशशरण महतले कान्तिपुरसँग भने, यस विषयमा दूतावासमार्फत मलेसियासँग बुझन लगाउँदा तीनवटा शीर्षकको मात्रै जिम्मेवारी लियो । माइग्राम्सको विषयमा जिम्मा लिएको छैन ।मलेसियाले माइग्राम्सको विषयमा जिम्मेवारी नलिएपछि तत्काल यो कार्य रोकी कारबाही गर्न गृहलाई पत्राचार भइसकेको महतले बताए । गृह, परराष्ट्र र श्रम मन्त्रालयका सचिवलाई राखेर यसबारे तत्काल कारबाही अगाडि बढाउन भनिसकेको छु, उनले भने, कामदारसँग अवैध रूपमा रकम उठाइरहेको देखियो । यसमा संलग्न व्यक्तिलाई कारबाही हुनुपर्छ । मलेसिया जाने कामदारले माइग्राम्सबापत ३० डलर बुझाएपछि मात्रै बायोमेडिकल गर्न पाउने व्यवस्था छ । मलेसियास्थित बेस्टिनेट एसडीएन बीएचडी कम्पनीको मे बैंकमा रहेको खातामा पैसा जम्मा गरेपछि मात्रै बायोमेडिकल गर्ने बाटो खुल्छ । हामी कामदारसँग रकम लिई हुन्डीमार्फत मे बैंकमा रकम जम्मा गर्न बाध्य छौं, एक व्यवसायीले कान्तिपुरसित भने, सुरुदेखि नै अवैध रूपमा कामदारसँग रकम असुल गरिरहेको छ भन्दा कसैले हाम्रो कुरा सुनुवाइ गरेनन् । माइग्राम्सलाई किन पैसा बुझाउनुपर्छ भन्ने विषय व्यवसायी र कामदारलाई थाहा छैन । ३० डलर नबुझाएसम्म बायोमेडिकल गर्न पाइँदैन भन्ने मात्र थाहा छ, ती व्यवसायीले भने, बायोमेडिकलबापत फेरि छुट्टै ४५ सय रुपैयाँ बुझाउनुपर्छ । परराष्ट्रमन्त्री महतले अवैध रूपमा भइरहेको अनियमितता रोक्न आफ्नातर्फबाट पहल थालेको बताए । छानबिनका लागि गृहले थालेको प्रक्रियाबारे थप अपडेट लिनेछु, उनले भने, विदेश जाने कामदारलाई जथाभावी रकम लिन दिन्नँ । महतले मलेसियाले लिइरहेको थप शुल्कलाई रोक्न उच्च तहमा प्रक्रिया अगाडि बढाइसकेको बताए ।"
मोसो दल्नेसँग बयान,काठमाडौं सर्वोच्च अदालतले अख्तियारका निलम्बित प्रमुख लोकमानसिंह कार्कीमाथि मोसो दल्ने विप्लब नेतृत्वको माओवादीका दुई कार्यकर्तासँग बयान लिएको छ । अदालत परिसरभित्र हूलहुज्जत गरी अवहेलना गरेको आरोपमा सर्वोच्च प्रशासनले तयार पारेको प्रतिवेदनका आधारमा प्रबल भनिने प्रकाश शाही र चन्द्रबहादुर बुढालाई प्रतिवादी बनाइएर मुद्दा दायर गरिएको थियो । दुवै जनासँग बयान लिइएको सर्वोच्चले जनाएको छ । मुद्दा प्रधानन्यायाधीश सुशीला कार्की र न्यायाधीश ईश्वरप्रसाद खतिवडाको इजलासमा पेसी तोकिएको थियो ।
दूतावासका लागि जग्गा किन्न आग्रह,अस्ट्रेलिया अस्ट्रेलिया भ्रमणमा रहेका दुई सांसदलाई यहाँका नेपालीले नेपाली दूतावासका लागि जग्गा खरिद गर्ने प्रक्रिया तत्काल टुंग्याउन सहयोग गर्न आग्रह गरेका छन् । सांसदहरू प्रभु साह र नरेन्द्र साह कलवारसँग सिड्नीमा एनआरएनएले आइतबार आयोजना गरेको अन्तक्र्रियामा यहाँका अगुवाहरूले नेपाली समुदाय बढिरहेको अवस्थामा आफ्नै दूतावासको जग्गा र घरको आवश्यकता औंल्याएका थिए । संसदको श्रम तथा अन्तर्राष्ट्रिय सम्बन्ध समितिका सभापतिसमेत रहेका सांसद साहले दूतावासका लागि जग्गा खरिद प्रक्रिया अघि बढेको बताएका थिए ।
बेलायतमा नेपालीको तथ्यांकसंकलन गरिँदै,"लन्डन लन्डनस्थित नेपाली दूतावासले संयुक्त अधिराज्य र यस राजदूतावासका लागि तोकिएका मुलुकहरू आयरल्यान्ड, आइसल्यान्ड र माल्टामा रहेका गैरआवासीय नेपालीको तथ्यांक संकलन आइतबार सुरु गरेको छ । दूतावासले नेपाली र गैरआवासीय नेपालीलाई फारममा आफ्नो र परिवारका सदस्यको छुट्टाछुट्टै विवरण भरी इमेल वा फयाक्समार्फत पठाउन भनेको छ ।"
भूकम्पपीडितलाई अझै सकस,"भक्तपुर २०७२ वैशाखको भूकम्पले भक्तपुर ६, इनाचोका सुनील याकामीको चारतले घर भत्कियो । उनको ४ जनाको परिवार इनाचो झटिलास्थित अस्थायी शिविरमा बसिरहेको छ । उपत्यकामा ३ दिनदेखि बढेको चिसोले शिविरको बसाइ सकसपूर्ण बन्दै गएको उनले बताए । टेन्टभित्र आगो बाल्न पनि मिल्दैन, चिसो बढेको छ, उनले भने, टेन्टको बसाइ कष्टकर छ । गत वर्ष जसोतसो चिसो काटयौं । उपत्यकामा बढेको चिसोले भूकम्पपीडितको जनजीवन प्रभावित भएको उनले बताए ।भूकम्पपछिको डेढ वर्ष अनुदानको पखाईमा बसेका पीडितलाई सरकारले रमिते बनाएको उनीहरूको गुनासो छ । अनुदानका लागि लाभग्राही (भूकम्पपीडित) को सूचीमा नाम उल्लेख नभएको र अनुदान पाउने आशा मरेको भन्दै याकामीले चाँगुनारायणको झौखेलस्थित डेढ रोपनी जग्गा बेचेर क्षतिग्रस्त घर पुनर्निर्माण थालेको बताए । क्षतिग्रस्त घरको पुनर्निर्माण थाले पनि यो हिउँद सकसपूर्ण हुने उनले बताए ।भक्तपुर १०, व्यासीकी विष्णुश्वरी सुवालको परिवार पनि डेढ वर्षयता टहरोमै बसिरहेको छ । वैशाखजेठको गर्मी, वर्षा अस्थायी टेन्टमै कटाएकी सुवाललाई जाडो महिना सुरु भएलगत्तै चिसोले च्यापेको छ । रातभर टेन्टको चिसोले शरीर सुन्निएको छ, उनले भनिन्, रातभर टेन्टबाट शीत चुहिन्छ अर्को विकल्प छैन । शीतले कपडा नै भिज्छ ।भूकम्पपीडित बसिरहेको अस्थायी टेन्टका बालबालिका, वृद्धवृद्धालाई चिसोले निमोनियाँ, दम, रुघाखोकी, छाती दुख्ने, जीउ काप्ने समस्या देखिएको उनीहरूको गुनासो छ । रातभर पानी परेजस्तै शीत चुहिन्छ, चिसोले ८ महिने नातिलाई निमोनियाँ भएको छ, व्यासीकै दिलमाया सितिखुले भनिन्, आफूलाई रुघाखोकी र छाती दुख्ने समस्याले सताएको छ, चिसोले परिवारै बिरामी पर्न थालेको छ ।टेन्टमा खप्नै नसक्ने चिसो बढेको पीडितहरूको गुनासो छ । टेन्टमा बस्न नसक्ने गरी गर्मी पनि काटियो, हिलाम्य दिन पनि बिताइयो, भक्तपुर २, लिवालीकी धनेश्वरी प्रजापतिले भनिन्, जाडो कटाउन मुस्किल छ, वृद्धवृद्धा र बालबालिकालाई जोगाउनै गाह्रो । आमा दमको रोगी हुनुहुन्छ, जति गर्मी पनि खप्न सकिन्छ तर, जाडोमा जोगाउनै कठिन छ ।भक्तपुरमा गोलमढी, लिवाली गणेश, इनाचो झटिला, वनकिवा, ख्वप, भक्तपुर १५१७ स्थित नपुखु, तेखापुखु, देकोचा (ख्वप कलेज), सानो व्यासी, पद्म उमामावि, डम्पिङ साइट भेलुखेल, कुमारी मन्दिर भेलुखेल, मंगलाछें, विद्यार्थी निकेतन, तारा, जनसेवा प्रावि, तालाको गणेश, अरनिको सभा भवन गरी १८ अस्थायी शिविरमा ३ सय ६७ परिवारका १३ सय ८३ भूकम्पपीडित बसिरहेको महानगरीय प्रहरी परिसर भक्तपुरको तथ्यांकमा छ ।"
उच्च पहाडी भेगमा हिमपात,"मौसममा आएको परिवर्तनले मुलुकका उच्च पहाडी भेगमा हिमपात भएको छ । टहरामा बसोबास गर्दै आएका भूकम्पपीडितहरू चिसो बढेसँगै बढी प्रभावित भएका छन् । हिमाली भेगका कृषक भने समयमै हिउँ परेकाले खुसी देखिन्छन् । गोरखा हिमालपारिका गाविसमा शनिबार रातिबाट हिमपात भएको छ । आइतबार अपराह्न पानी परेपछि हिउँ थपिन थालेको स्थानीयवासीले बताएका छन् । हिमपातले स्थानीय खुसी छन् । २०७२ वैशाखको भूकम्पको केन्द्रबिन्दु बारपाकसँगै लाप्राक र गुम्दालगायत अति प्रभावित क्षेत्रमा भने असिनापानी परेर चिसो बढेको छ । चीनको तिब्ततसँग सीमा जोडिएको सामागाउँमा एक फिट हिउँ जमेको त्यहाँ पुगेका चलचित्रकर्मी खिलबहादुर गुरुङले फोनमा बताए । रातिबाट हिउँ परेपछि मान्छेहरू घरबाहिर निस्केका छैनन्, उनले भने, छानामा परेको हिउँ पन्छाउँदै आगो तापेर बसेका छौं । चुमभ्यालीअन्तर्गत छेकम्पारमा पनि हिमपात भएको स्थानीयले बताए । चिसो बढेको कारण टेलिफोनले राम्रो काम गर्न सकेको छैन । हिउँ परेपछि अन्नबाली सप्रने र जमिनलाई आवश्यक पानीको मात्रा पुग्ने भन्दै स्थानीयवासी खुसी भएका हुन् । असिना परेपछि बारपाकको बस्ती नजिकैको डाँडाकाडाँमा हिमपात भएको स्थानीय पुरबहादुर घलेले बताए । घाम लागेको छैन, निकै जाडो भएको छ, उनले भने, मौसम खुलेन भने बस्तीसम्मै हिउँ जम्न सक्छ । सिर्दिबास माथिका गाविस र बारपाकको विद्यालयमा समेत जाडो बिदा भएको छ । भूकम्पपीडितका टहरामा शीत चुहिएर ओछ्यान नै भिजेको घ्याच्चोकका धनजित गुरुङले बताए । पोखरा संवाददाताका अनुसार कास्कीका उच्च लेकाली क्षेत्रमा आइतबार वर्षासँगै हिमपात भएको छ ।देवता खुसी भएमुस्ताङ थकालीले मनाउने १२ वर्षे ल्हफेव मेलामा हिउँ परेको छ । देवता खुसी भएर यसपालि छिटो हिउँ परेको थकाली अगुवाहरूको विश्वास छ ।थाकखोलास्थित कोबाङ गाविसको लार्जुङमा १२ वर्षमा मेला लाग्दै आएको छ । शुक्रबारदेखि सुरु मेला १७ दिनसम्म लाग्नेछ । ल्हफेव अर्थात देवता निकाल्ने मेलामा शुभसंकेत मिल्ने जनविश्वास छ । यही शुभ संकेतअनुसार खेतीपातीका लागि आइतबार हिउँ परेको हुन सक्ने थकाली अगुवाले बताए ।यसपालि अचम्म भो, देवता खुसी भएर छिट्टै हिउँ पारिदिनुभो, मेला व्यवस्थापन आर्थिक समितिका संयोजक अशोक गौचनले भने, पहिलेका मेलामा हप्तादस दिनपछि मात्र हिउँ पथ्र्यो । हिउँ पर्नु मुस्ताङवासीका लागि ठूलो खुसी भएको उनले बताए । हिउँ परेपछि पर्यटकहरू खुसी देखिएका छन् । आन्तरिक पर्यटकहरू समूह समूहमा हिउँ खेलेर रमाइलो गरेका छन् । हामीले जोमसोम नपुग्दै हिउँ खेल्न पायौं, पोखराबाट पुगेका सुरेन्द्र बरालले भने, मेला हेर्न आएका हौं, हिउँ परेर रमाइलो भयो । स्थानीयका अनुसार विगत वर्षका तुलनामा यसपटक मुस्ताङमा छिटो हिमपात भएको हो । मनाङमा यो वर्ष पहिलोपटकलमजुङ हिमाली जिल्ला मनाङमा यो वर्ष पहिलो हिमपात भएको छ । आइतबार सदरमुकाम चामे वरपर अन्य ठाउँको तुलनामा धेरै हिमपात भएको स्थानीयले बताए । माथिल्लो मनाङका ७ गाविसमा हिउँ कम परेको स्थानीयको भनाइ छ । तल्लो पिसाङका टसी डण्डुक घलेले माथिल्लो पिसाङ, तल्लो पिसाङ क्षेत्रमा हिमपात कम भएको बताए । पिसाङकै लुलु घलेले दिउँसो २ घण्टाजति हिउँ परेको बताए ।अन्नपूर्ण संरक्षण क्षेत्र आयोजना (एक्याप) मनाङका प्रमुख बाबुलाल तिरुवाका अनुसार माथिल्लो क्षेत्रको उच्च क्षेत्रमा हिमपात भए पनि बस्ती क्षेत्रमा भने कम मात्रामा हिउँ परेको छ । पर्यटक र स्थानीय हिउँ खेलेर रमाएका छन्, उनले भने । प्रमुख जिल्ला अधिकारी गञ्जबहादुर एमसीका अनुसार सदरमुकाम चामे क्षेत्रमा आइतबार दिउँसो १ बजेदेखि साँझ ५ बजेसम्म निरन्तर हिमपात भएको थियो । साँझ सवा ६ बजेतिरको तापक्रम माइनस ६ डिग्री सेल्सियस रहेको उनले बताए । यस्तै, लमजुङका उच्च क्षेत्रमा पनि हिमपात भएको स्थानीय बासिन्दाले बताएका छन् । त्रिभुवन विद्याश्रम मावि, भुजुङका प्रअ उच्च क्षेत्रमा हिमपात भएको बताउँछन् । काभ्रे ढुंखर्कको बेथानचोक नारायणस्थान र आसपास च्यासिंखर्क, महाकांलचौर भुग्देउ लगायतका स्थानमा आइतबार हिमपात भएको छ । बिहान पानी परेपछि दिउँसो १ बजेबाट हिमपात भएको थियो । उक्त स्थान समुद्री सतहबाट ३ हजार २१ मिटरको उचाइमा छ । हिउँ र असिनाधादिङ आइतबार अपराह्न उत्तरी भेकका ८ गाविसमा हिउँ र असिना परेको छ । उसत्यदेवी दार्खा, मार्पाक, गुम्दीसम्म बाक्लो असिना र रीगाउँ, झार्लाङ, तिप्लिङ, सेर्तुङ र लापामा हिमपात भएको प्रहरीले जनाएको छ । उत्तरी भेकको सबैभन्दा टाढाको युनिट सेर्तुङमा हिमपातले सञ्चार विच्छेद भएको र दार्खा वारिपारि सबै गाविसमा हिमपात भएको जिल्ला प्रहरीले जनाएको छ । यातायत अवरुद्ध दोलखा हिमाली र उच्च पहाडमा हिमपात भएपछि जनजीवन प्रभावित भएको छ । सदरमुकाम चरिकोटबाट नजिकको पर्यटकीय क्षेत्र कालिञ्चोकमा हिउँ परेपछि यातायात अवरुद्ध भएको छ । यातायात अबरुद्ध भएपछि पर्यटकहरू हिडेर आवतजावत गरिरहेका छन् । बस्ती हिउँले ढाकिएडोल्पा लामो समयको खडेरीपछि आइतबार डोल्पाका उच्च हिमाली बस्ती हिउँले ढाकिएका छन् । थाला, लोचा, तिप्ला, शहरतारा र लावन गाविसका विभिन्न बस्तीमा हिमपात भएको हो । माथिल्लो डोल्पाका सबै गाविसमा हिमपात भएको प्रहरीले जनाएको छ । हिमपातले माथिल्लो डोल्पाका विभिन्न गाउँबाट अर्को गाउँमा आउजाउ गर्न समस्या भएको छ । सञ्चार सेवा अवरुद्ध भएको छ ।ओखलढुंगा बाक्लो हिमपात परेपछि ओखलढुंगा र सोलुखुम्बुको लेकाली गाविस सेताम्मे भएका छन् । चिसो र हिउाको कारणले गर्दा जनजीवन प्रभावित भएको छ । विद्यालयहरूमा विद्यार्थी घटेका छन् । सर्वसाधारणको चहलपहल कम भएको छ ।"
९ रुपैयाँ पर्ने नुन ६० मा,"(कवाडी) बाजुरा कोल्टी बजारमै रहेको साल्ट ट्ेरडिङ कर्पोरेसन डिपोको गोदाममा भरिभराउ नुन छ । तर, हुम्ला र मुगुका विपन्न बासिन्दा भने कालोबजारीमा दोब्बर मूल्य तिर्न बाध्य छन् । घरमा नुन नभएर अलिनै खानुपर्ने अवस्था आएपछि मुगु ह्रयाङलु५ का केशव विक दिनभर पैदल हिँडेर बाजुरा पुगे । साल्ट ट्रेडिङको कोल्टी डिपोले उनलाई अर्को जिल्लाको बासिन्दा भन्दै नुन दिएन । रित्तै फर्किनुभन्दा डिपोसँगै रहेको पसलबाट २० रुपैयाँ प्रतिपोका नुन किनेर फर्किए । त्यो डिपोमा भने ९ रुपैयाँ मात्र पथ्र्यो । गाउँमा त्यही नुन पोकाको ६० रुपैयाँ पर्ने भएकाले चित्त बुझाउनुको विकल्प उनीसँग थिएन । २२ पोका नुन लिएर घर फर्कंदै गर्दा बाटामा भेटिएका केशवले दुखेसो गर्दै भने, गरिबले जहाँसुकै लुटिनुपर्ने रहेछ । दुई दिन हिँडेर पनि दोब्बर मूल्यमा नुन किन्नु परेको अवस्थाप्रति उनी खिन्न थिए । उता गाउँघरमै किनौं भने ६० नतिरी पाइँदैन, उनले भने ।हुम्लाका बासिन्दालाई मुगुभन्दा पनि सकस छ । श्रीनगर क्षेत्रका मैला, मदना, श्रीनगर, कालिका र जैर गाविसका बासिन्दा बाजुराको कोल्टीमै निर्भर छन् । यी गाविसका बासिन्दाले कोल्टी पुग्न झन् धेरै दिन हिँड्नुपर्ने बाध्यता छ । श्रीनगरमा साल्ट ट्रेडिङको डिपो भए पनि नुन नपुगेको वर्ष दिन हुन लाग्यो । डिपोमा नुन उपलब्ध नभएपछि स्थानीय व्यापारीहरूले कोल्टीबाट थोकमा १५ रुपैयाँ प्रतिपोका किनेर ल्याउँछन् र गाउँमा कम्तीमा ६० रुपैयाँमा बिक्री गर्छन् । श्रीनगरका पसले पूर्णबहादुर रोकायाले भने, कोल्टीकै व्यापारीसँग किनेर गाउँमा बेच्छौं । मुगुको खत्याड क्षेत्रका ७ गाविसका बासिन्दाको हालत पनि हुम्लाकै जस्तै छ । यस क्षेत्रका बासिन्दाका लागि श्रीकोटमा डिपो छ । तर, अघिल्लो वर्षदेखि त्यहाँ पनि नुन आएको छैन । साउनपछि नुन पाइएको छैन, केशवले भने । हुम्लाको श्रीनगर र मुगुको श्रीकोट डिपोमा गत वर्षदेखि नुन नगएको स्विकार्दै चालु आर्थिक वर्षको कोटा ढुवानीका लागि ताकेता गरिरहेको साल्ट ट्रेडिङ अञ्चल कार्यालय नेपालगन्जका प्रमुख मनोज चौधरीले बताए । कोल्टीमा बिक्री हुने नुन बाजुराको मात्र कोटा भएकाले हुम्ला र मुगुका बासिन्दालाई दिन नमिल्ने अञ्चल कार्यालय धनगढीका प्रमुख केशव पाण्डेले बताए । तर, हुम्लाको श्रीनगर र मुगुको खत्याड क्षेत्र कोल्टी र कवाडी नजिक पर्ने भए पनि त्यहाँका बासिन्दालाई अर्को जिल्लाको भन्दै नुन नदिँदा आफूहरू मर्कामा परेको स्थानीयको गुनासो छ । साल्ट ट्ेरडिङले बिक्री गर्ने अनुदानको नुन व्यापारीहरूले बिक्रीवितरण गर्नु गैरकानुनी हो । तर, मुगु, हुम्ला र बाजुराका विकट क्षेत्रका बासिन्दाको बाध्यताको फाइदा उठाउँदै व्यापारीहरूले कालोबजारी गरिरहेका छन् । व्यापारीहरूले डिपोबाट प्रशस्त नुन खरिद गर्छन् र हुम्ला तथा मुगुका बासिन्दालाई दोब्बरमा बेच्छन् । कालोबजारीलाई नियन्त्रण गर्ने दायित्व स्थानीय प्रशासनको हो । बाजुराका सहायक प्रमुख जिल्ला अधिकारी एवं अनुगमन निरीक्षण अधिकृत भीमबहादुर शाही भने, समयसमयमा बजार अनुगमन गर्ने गरेको उल्लेख गर्दै नुनमा कालोबजारी हुने गरेको जानकारीमा नआएको बताए । कालोबजारी गरेको पाइए कानुनबमोजिम कडा कारबाही गर्छौं, शाहीले भने, मुगु र हुम्लाका बासिन्दाले समेत कोल्टीबाट नुन पाउने व्यवस्था गर्नुपर्ने देखियो । साल्ट ट्ेरडिङ अञ्चल कार्यालय धनगढीका प्रमुख केशव पाण्डे भने अनधिकृत रूपमा नुन बिक्रीवितरण गरेको पाइए २५ हजारसम्म जरिवाना हुने बताउँछन् । सबै पक्षको सहयोगमा मात्रै कालोबजारी नियन्त्रण गर्न सकिन्छ, उनले भने ।हुम्ला र मुगुसँगै जोडिएका रुगिन, बिच्छ्याँलगायत बासिन्दाले समेत नुनका लागि चर्को मूल्य तिर्नुपरेको छ । बाजुराको कवाडीमा राखिएको अस्थायी डिपोमा गत चैत यता नुन वितरण भएको छैन । कोल्टी आउन, जान कम्तीमा ४ दिन लाग्ने भएकाले यहाँका स्थानीय बासिन्दा प्रतिकिलो ५० देखि सय रुपैयाँसम्म तिरेर नुन किन्नुपर्ने बाध्यतामा छन् ।"
सजिलै उम्कन्छन् अपराधी,"बाँके सादा पोसाममा आएका भारतीय प्रहरीले हालै राप्तीपारिको फत्तेपुरस्थित मदरसाबाट एकजनालाई पक्राउ गर्यो । मदरसामा पढाउने ती भारतीय नागरिकलाई त्यहींकै प्रहरीले पक्राउ गरेर लगे पनि घटनाबारे स्थानीय प्रशासन बेखबर छ ।स्थानीयवासीले घटनाबारे नजिकैको प्रहरीलाई जानकारी गराए । तर, प्रहरीले गम्भीरतापूर्वक लिएन । त्यस क्षेत्रमा यस्ता घटना दोहोरिरहन्छन् । हेर्दा सामान्य देखिए पनि यी घटनाले सुरक्षा संवेदनशीलतामाथि सधंै प्रश्न उठाउने गरेको छ । अपराध गरेर सहजै सीमा वारपार गर्ने प्रवृत्तिले स्थानीयमा त्रास नहुने कुरै भएन । त्यसैले सीमामा सूक्ष्म निगरानी बढाउनुका साथै कडा जाँच हुनुपर्छ, सीमावर्ती क्षेत्रका अगुवा राजेन्द्र वैश्यले भने । ०७० माघमा खजुराखुर्द ५ का दलबहादुर थापा मगरको मानपुर बाबाकुटी नजिकै गोली हानी हत्या भयो । संयोगले त्यस दिन नेपालगन्जको नन्दनी मिल नजिकै सुरक्षा जाँच थियो । हत्याबारे प्रहरीले जानकारी नपाउँदै बहराइच नानपाराका प्रतापसिंह र विशाल सिंह दुई थान पेस्तोलसहित पक्राउ परे । उनीहरू जमुनाहा नाका भएर मोटरसाइकलमा नेपाल छिरेका थिए । जमुनाहाबाट नेपालगन्ज छिर्न चार ठाउँमा सुरक्षा जाँच छ । नेपालगन्जका मजिद मनिहारको न्युरोडस्थित एक होटलमा हत्या भयो । ०६७ असोज १९ गते सोमबार साँझ भएको हत्या कसले र किन गर्यो हालसम्म खुल्न सकेको छैन । भारतीय सञ्चार माध्यमले उनलाई करेन्सी किङ को उपाधि दिँदै प्राथमिकतासाथ समाचार प्रसारण गरेका थिए । यसले सीमा पारिबाट आएका समूहले हत्या गरेको तथ्यमा बल मिल्छ । त्यसअघि नेपालगन्ज सदरलाइनमा बलराम हेमकार हत्याकाण्ड भएको थियो । उक्त घटना हालसम्म रहस्यमै छ । खुला सीमाका कारण सुरक्षा चुनौती बढेको छ । सीमावर्ती क्षेत्रमा आपराधिक घटना हुने र सजिलै सीमा काटेर अपराधी उम्किने यी प्रतिनिधिमूलक घटना हुन । सीमामा निगरानी र सुरक्षा जाँच नहुँदा यस्ता घटनाले निरन्तरता पाउँदै आएका छन् । भारतले खुला सीमामा हरेक पाँचपाँच किलोमिटरको फरकमा सीमा सुरक्षा बल (एसएसबी) तैनाथ गरे पनि नेपालतर्फ भने सीमा खुला छ ।खुला सीमामा सकेसम्म निगरानी र सुरक्षा जाँच गर्दै आएका छौँ । तर, सबैजसो सीमा खुला भएका कारण हामीलाई पनि समस्या छ, बाँकेका प्रहरी प्रमुख एसपी टेकप्रसाद राईले भने, जनशक्ति अभाव छ । त्यसैले सीमामा सघन रूपले प्रहरी परिचालन गर्न सम्भव हुन सकेको छैन ।"
वन रक्षकको हत्या,"ताप्लेजुङ खोक्लिङस्थित इलाका वन कार्यालयमा कार्यरत वन रक्षक गणेश शाहीको आइतबार हत्या गरिएको छ । जाजरकोट, दसेरा ८ घर भएका उनको खोक्लिङ ८ मा खुकुरी प्रहार गरी हत्या भएको हो ।जिल्ला प्रहरीका डीएसपी रामबहादुर केसीका अनुसार खोक्लिङ ८ दुरिङ घर भएका सबिन लिम्बूले हत्या गरेको खुलेको छ । उनलाई प्रहरीले आइतबार साँझ सदरमुकाम फुङलिङबाट पक्राउ गरेको छ । उनले वन रक्षक शाहीलाई स्थानीय विष्णुलाल पन्तको घरबाट डेढदुई सय मिटर दूरीसम्म खेदाएर हत्या गरेको प्रहरीले जनायो ।घटनास्थलमा रहेका एक स्थानीयका अनुसार शाहीको हात छियाछिया हुने गरी काटिएको छ । टाउको र शरीर छुट्टिएको छ । टाउको करिब दुई किलोमिटर तल खोल्सामा भेटिएको थियो । सामुदायिक वनसँगको छलफल तथा सीमांकन विवाद मिलाउन शाही र सामुदायिक वनका पदाधिकारी पन्तको घरमा भेला भएका थिए । सविनको निजी जग्गा हाङगोडे तेस्रेकाली सामुदायीक वनमा परेको विषयमा दिनभर पनि छलफल भएको थियो । आइतबार विवाद टुंग्याउने गरी शाही बेलुका खोक्लिङ डाँडागाउँस्थित निवास फर्किएका थिए । उनी प्रहरी चौकी छेउमा रहेको इलाका वन कार्यालयमा बस्दै आएका थिए । यहाँ तीन जना कर्मचारी कार्यरत रहेपनि दुई जना पापुङ क्षेत्रको फिल्डमा गएकाले विवाद मिलाउन एक्लै गएका थिए । डीएसपी केसीका अनुसार आइतबार बिहान छलफल सुरु भएपछि लिम्बूले अर्काले बोकेको खुकुरी थुतेर हान्न खोजेपछि शाही भागेका थिए । उनी भागेपछि लिम्बू खेददै गएका थिए । एकडेढ सय मिटर तल पुग्दा शाही अलैंची बगानमा लडेका थिए । लिम्बूले त्यही खुकुरी प्रहार गरेको प्रहरीको भनाइ छ । लिम्बू कांग्रेस भ्रातृ संगठन नेपाल तरुण दल गाउँ कार्य समितिका अध्यक्षसमेत हुन् । तर, कांग्रेसले उनले तरुण दल पहिल्यै छाडिसकेको दाबी गरेका छन् ।"
स्युराज स्मारक संरक्षणमा सेना,"कपिलवस्तु नेपाली सेनाले ऐतिहासिक र वीरताको प्रतीक झल्किने स्थलको संरक्षण थालेको छ । गौरवपूर्ण इतिहासलाई जीवन्त राख्न बहादुरगन्ज १ मा स्यूराज स्मारक बनाएको हो । मुलुक कब्जा गर्न आउने अंग्रेज शासकलाई नेपाली सेनाले धपाएको स्थानमा सेनाको ब्यारेक नै स्थापना गरेको छ ।नेपाली भूमि कब्जा गर्न आउने अंग्रेज सेनाका १८ जवान साही स्थानमा मारिएका थिए । तत्कालीन पाल्पा राज्यअन्तर्गतको स्युराजलाई नेपाली सेनाले त्यतिबेलै पूर्ण कब्जामा लिएको थियो । अमरसिंह थापा तत्कालीन पाल्पा राज्यका संरक्षक थिए ।रामगोरखा उमाविको उत्तरपट्टि साढे ३ बिघामा सेनाले स्मारक बनाएको हो । स्मारक १५ फिट अग्लो, ४ फिट लम्बाइ र ३ फिट चौडा छ । नेपाली सिंगमरमर, इँटा र निर्माण सामग्री प्रयोग गरेर ४ महिनामा स्मारक तयार गरिएको हो । स्यूराज क्षेत्रको संरक्षण कार्य अघि बढाउँदा ६३ दशमलव ८ फिट लम्बाइ र ३८ दशमलव ६ फिट चौडाइ भएको ब्यारेकको भग्नावशेष फेला परेको छ । भग्नावशेषको पर्खाल ४ फिट चौडा छ । २१ फिट गहिरो कुवा भेटिएको छ । पुरानो ब्यारेक सरसफाइ गर्दा भग्नावशेष, पुराना इँटा र फलामका गाग्री भेटिएका छन् । दुई सय वर्षदेखि ओझेलमा रहेको ऐतिहासिक स्थल स्यूराज स्मारकको आइतबार प्रधानसेनापति राजेन्द्र क्षत्रीले उद्घाटन गरे ।यी भग्नावशेष भेटिएको स्थललाई स्मारक बनाइएको हो । संरक्षण गर्दा पाइएका पुराना भाँडाकुँडा पनि प्रदर्शनका लागि राखिएको छ । पुरातत्त्व विभागसँग समन्वय गरी थप उत्खनन र अन्वषेण गर्दै संरक्षण गरिनेछ । सेनाले कालीजंग गण अन्तर्गत स्युराज ब्यारेकै स्थापना गरेको छ । उक्त क्षेत्रमा सेनाको नाममा रहेको २ बिघा पुरानो जग्गा र स्थानीयसँग खरिद गरेको डेढ बिघा गरी साढे ३ बिघा जग्गामा ब्यारेक बसालेर संरक्षणको काम सुरु गरिएको छ । यसअघि उक्त जग्गामा खेतीपाती हुँदै आएको थियो । विसं १८७१ मा तराईको महत्त्वपूर्ण गौंडा स्युराज कब्जा गर्न अंग्रेज सेना आएका थिए । अंग्रेज सेनाका १८ जवान सहिद भएका थिए । नेपाली सेनाले स्युराजमाथि पूर्ण कब्जा जमाएका थिए । अमरसिंह थापा तत्कालीन पाल्पा राज्यका संरक्षक थिए ।अंग्रेज सेनाले ठूलो क्षति बेहोर्नुपरेकाले नेपाल र अंग्रेजबीच त्यसपछि युद्ध सुरुवात भएको थियो । गिर्वाणयुद्धविक्रम शाह राजा थिए । त्यसपछि ठाउँठाउँमा नेपालअंग्रेज युद्ध सुरु भयो । नेपालको इतिहासमै विदेशी सेनासँग महत्त्वपूर्ण विजय प्राप्त गर्ने मुख्य भूमिका रहेको स्यूराजको नाम हराउन लागेकाले संरक्षणको अभियान सुरु गरेको कालिजंग गणका गणपति प्रमुख सेनानी पदमबहादुर बुढाले बताए । महत्त्वपूर्ण इतिहास ओझेलमा पर्नु भावी सन्नतिलाई गुमराहमा पार्नु हो, उनले भने, सेना देशभक्तिको कर्तव्य ठानेर संरक्षणमा जुट्यौं । ओझेलमा परेको वीरताको कालखण्ड ब्युँताउनु महत्त्वपूर्ण कार्य भएको प्रमुख जिल्ला अधिकारी विष्णुप्रसाद ढकालले बताए । यसले बुद्धस्थल कपिलवस्तु वीरताका लागि पनि प्रख्यात रहेछ भन्ने देखायो, उनले भने । नेपाली सेनाले महत्त्वपूर्ण वीरता हासिल गरेको ठाउँमा स्मारकसँगै ब्यारेक पनि स्थापना गरिएको छ । मेजरको कमान्डमा त्यहाँ १ सय ५० जवान बस्न थालेका छन् । अब त्यहाँ स्थायी रूपमा ब्यारेक बस्नेछ ।"
ठक्करबाट मृत्यु,"रौतहट पिप्राभगवानपुर १ को इद्रिस गेट नजिक मोटरसाइकलको ठक्करबाट आइतबार एक वृद्धको मृत्यु भएको छ । गौरबाट जिंगडवातर्फ जाँदै गरेको बीआर ३० एम २३६४ नम्बरको भारतीय मोटरसाइकलले पैदल हिँडिरहेका ६५ वर्षीय मुखलाल ठाकुरलाई ठक्कर दिएको डीएसपी नवीनकृष्ण भण्डारीले बताए । हात, खुट्टा, टाउकामा गम्भीर चोट लागेका घाइते ठाकुरको उपचारका क्रममा गौर अस्पतालमा मृत्यु भएको प्रहरीले जनाएको छ ।"
६ सय गोठ निर्माण,"हेटांैडा भूकम्पपीडितले पशुवस्तुका लागि नयाँ गोठ र खोर पाएका छन् । जिल्ला पशुसेवा कार्यालय र फरवार्ड नेपालको सहयोगमा भूकम्पले भत्केका गोठ र खोर पुनर्निर्माण गरिएका हुन् । भंैसे, नामटार, आग्रा र टिस्टुङमा गरी ६ सय वटा गोठखोरहरू निर्माण गरिएका छन् । यहाँका किसान १९ महिनादेखि खुला आकाशमुनि पशुवस्तु पाल्दै आएका थिए । भूकम्पीडित घर धनीहरू टहरामा बसिरहेका भए पनि चौपायाहरू भने गोठ र खोरमा बस्न पाएका छन्, जिल्ला पशुसेवा कार्यालयका प्रमुख रामप्रकाश प्रधानले भने, भूकम्पले जिल्लाका झन्डै १० हजार गोठ र खोर भत्केका थिए ।"
युवा संघद्वारा कारबाहीको माग,"बाँके केन्द्रीय सदस्य सन्तोष बुढाथोकीमाथि खुकुरी प्रहार गरी हत्या प्रयास गर्ने व्यक्तिलाई तीन दिनसम्म पनि पक्राउ गर्न नसकेको भन्दै युवा संघ बाँकेले प्रहरी प्रशासनमाथि आक्रोश पोखेको छ । जिल्ला प्रशासन कार्यालयमा आइतबार ज्ञापनपत्र बुझाउँदै अपराधीलाई तत्काल पक्राउ गर्न संघले माग गरेको हो । युवा संघ बाँकेका सचिव कुसमेखर बस्यालले भने, प्रहरी प्रशासन मूकदर्शक बने कडा आन्दोलनमा उत्रिन बाध्य हुने छौँ । बाँकेका प्रमुख जिल्ला अधिकारी रवीलाल पन्थले ज्ञापनपत्र बुझदै एक साताभित्रै अपराधीलाई पक्राउ गर्ने आश्वासन दिए । बुढाथोकीमाथि बिहीबार राति करिब पौने ९ बजे लक्ष्मण मल्लले खुकुरी प्रहार गरी हत्या प्रयास गरेका थिए । बुढाथोकीको भारतको लखनउमा उपचार भइरहेको छ । शल्यक्रियापछि उनको स्वास्थ्य अवस्था सामान्य बन्दै गएको छ ।"
तुइन तत्काल विस्थापन गर,"सरकारले २०७२ असोज २५ मा दुई वर्षभित्र देशभरका तुइन विस्थापित गरी झोलुंगे पुल निर्माण गर्ने निर्णय गरे पनि १४ महिनाको अवधिमा केवल ८ वटा मात्रै विस्थापित भएका छन् भने अझै १ सय ६३ वटा तुइन कायमै छन् । तत्कालीन केपी ओली सरकारले तुइन विस्थापनलाई प्राथमिकता दिँदै पहिलो निर्णय नै यही गरेको थियो । यसरी सरकारले उच्च प्राथमिकता दिएको विषयमा नै न्यून प्रगति हुनु राष्ट्रिय लज्जाको विषय हो । ओली सरकार नौ महिना रहँदा यो विषयमा जे जसरी काम अघि बढाइएको थियो, त्यसपछिको सरकारको प्राथमिकतामा भने यो विषय परेको देखिँदैन । यसरी सरकार परिवर्तनले कठिन जिन्दगी बिताइरहेका व्यक्तिको जीवनशैली प्रभावित नहुनुपर्ने हो । तर, विडम्बना त्यस्तै भइरहेको छ । ओलीले घोषणा गर्दा देशभर १ सय ७१ तुइन थिए भने घोषणापछि गत आर्थिक वर्षदेखि स्थानीय विकास मन्त्रालयले तुइन विस्थापित गरी त्यही ठाउँ वा नजिकै झोलुंगे पुल निर्माण गर्न अलग्गै बजेट विनियोजन गर्न थालेको हो । र, त्यसै क्रममा विभिन्न जिल्लाका तुइन विस्थापित गरी झोलुंगे पुल बनाउन चालु आर्थिक वर्षमा एक अर्बभन्दा बढी रकम पनि छुट्याइयो । ओलीको घोषणापछि स्थानीय विकास मन्त्रालय र मन्त्रालयअन्तर्गतको स्थानीय पूर्वाधार विकास तथा कृषि सडक विभाग (डोलिडार) ले देशभरका तुइनको संख्या र तिनको अवस्थाबारे विस्तृत अध्ययन गरेको थियो । १ सय ७१ मध्ये भौगोलिक बनावटलगायत अन्य कारणले २९ वटा तुइन विस्थापित गर्नै नसकिने देखिएकाले १ सय ४५ वटालाई आधार मानेर झोलुंगे पुल निर्माण अघि बढाइएको हो । सरकारको प्रतिबद्धताअनुसार २०७४ असोजभित्र सबै तुइन विस्थापित हुनुपर्ने हो । तर, अहिलेको काम गराइ हेर्ने हो भने त्यस अवधिमा तुइन विस्थापन गर्ने निर्णय असम्भवप्राय: नै देखिन्छ । यतिखेर ४० वटा तुइन विस्थापित गर्ने गरी ४० ठाउँमा मात्र झोलुंगे पुल निर्माण भइरहेको पाइन्छ । डोलिडारले १२० मिटरभन्दा सानो झोलुंगे पुल बनाउने जिम्मा सम्बन्धित जिल्ला विकास समितिलाई दिने र त्योभन्दा लामो बनाउन परे डोलिडारकै झोलुंगे पुल डिभिजनले बनाउने गरेको छ । भेरी नदीमा भने अत्यधिक लामा पुल बनाउनुपर्ने भएकाले तत्कालका लागि असम्भव नै देखिएको छ । तुइनको यात्राले स्थानीय वासिन्दाको जीवनशैली कष्टकर बनाएको छ । र, यसरी तुइनमा यात्रा गर्नुपर्ने धेरै स्थानमा स्थानीय बासिन्दाको बाध्यता नै बनेको छ । जस्तो गोरखा ताङ्लीचोकका बासिन्दाले नजिकबाटै पृथ्वी राजमार्ग देखे पनि त्यहाँ आउन जीर्ण बनेको तुइनको भर गर्नुपर्ने बाध्यता छ । चेपाङ बस्ती रहेको गोरखा भुम्लीचोकका विद्यार्थी हरेक दिन डुंगामार्फत धादिङतिरको जोगीमाराको मझिमटारस्थित शंखादेवी उच्च माविमा पढ्न आउन बाध्य छन् । यतिसम्म कि डुंगा चलाउने व्यक्ति नभएको दिन उनीहरू विद्यालय नै आउन पाउँदैनन् । घन्टौं हिंडे पनि उनीहरूले तुइनको भरमा यात्रा गर्नुपर्ने हुन्छ । स्थानीय बासिन्दा र विद्यार्थीको पीडा झल्काउने यी त प्रतिनिधि उदाहरण मात्र हुन् । जीर्ण तुइनबाट गरिने यात्रा कम्ती जोखिमपूर्ण छैन । तरकारी बोकेको डोको र कोक्रोलाई धकेल्दा हात चरचर भएर रगताम्मे हुनु त सामान्य नै हो तुइन तर्ने क्रममा विगतमा कैयौंले हातका औंला गुमाएका छन् भने कतिपयले ज्यान नै गुमाएका छन् । त्यसो त अहिले पनि गोरखाको भुम्लीचोक, मकैसिङ, ताङ्लीचोक र घ्याल्चोक गाविसबाट पृथ्वी राजमार्ग आउन तुइनबाहेक अर्को विकल्प छैन । तर, यी स्थानका अधिकांश तुइनहरू जीर्ण अवस्थामा छन् जुन करिब १० देखि १२ वर्षअघि बनेका हुन् । मर्मतसम्भार बेलैमा हुन नसक्दा अधिकांश तुइन जीर्ण अवस्थामा पुगेका हुन् । तुइनको सट्टा पुल बन्दा स्थानीय बासिन्दाको दैनिकी धेरै हदसम्म सहज हुने छ । स्थानीय उत्पादनलाई बजार पुर्याउनदेखि आवतजावतका हिसाबले सजिलो हुने हुँदा यसले जीवनशैलीलाई सहज त बनाउँछ नै स्थानीय बासिन्दाको जीवनस्तरमा पनि सुधार आउनेछ । यस हिसाबले सरकारले तुइन विस्थापनको योजनालाई उच्च प्राथमिकता दिँदै यथाशक्य छिटोभन्दा छिटो सरकारी प्रतिबद्धतालाई कार्यान्वयनमा ल्याउन जरुरी छ ।"
मधेसी मुद्दाको राष्ट्रियतासँग सम्बन्ध,"विना कुनै पृष्ठभूमि लेखको मूल विषयतर्फ प्रवेश गरौं । नेपालले विगत केही वर्षदेखि गरिराखेका संघीयताको सीमाङ्कन र समावेशितासँग जोडिएको मधेसको मुद्दालाई सम्बोधन गर्ने प्रक्रियामा नेपालको राष्ट्रियता कमजोर हुँदै गएको हो ? यस आलेखले माथिको प्रश्नको गोलमटोल नभई एउटा सिधासिधा जवाफका लागि निश्चित तर्कका आधार राख्नेछ । राष्ट्रियता शब्दले नैसर्गिक रूपमै इंगित गर्ने अर्थ के हो भने राष्ट्रियता भन्ने कुरा चाहिने नै संसारमा एउटामात्र देश नभएको कारणले गर्दा हो । अर्थात् कसैले पनि राष्ट्रियताको कुरा गर्छ भने उसको कुराको सन्दर्भमा उक्त देशको अन्य देशसँगको सम्बन्धको कुरा आउँछ । जुनजुन देशले आºनो सार्वभौमिकता र स्वाधीनताबारे बेलाबेला चिन्ता गर्नुपर्ने ठाउँ बन्छ, त्यस्तो बेला ती देशमा राष्ट्रियताको बढी चर्चा हुने गर्छ । भूराजनीतिक बनोटमा आºनो अवस्थितिकै कारण आधुनिक नेपालमा जहिले पनि राष्ट्रियता एउटा राजनीतिक मुद्दा बन्ने यथार्थ हाम्रोसामु छ । उदाहरणको लागि, नेपालको पुरानो र अहिलेको सबैभन्दा ठूलो राजनीतिक दलले े झण्डाका चार तारामध्ये एउटाले राष्ट्रियताको प्रतिनिधित्व गर्छ भन्छ । धेरै वामपन्थी दलहरूले त आºनो लडाइँको एउटा प्रमुख अंश नै राष्ट्रिय स्वाधीनतालाई बनाएका छन् । यो प्रसंग आइहाल्दा के मधेसवादी दलहरूमात्र नेपालका एक त्यस्तो राजनीतिक शक्ति हुन्, जसले नेपालको राष्ट्रियता र स्वाधीनतालाई आºनो राजनीतिक लडाइँको एउटा हिस्सा बनाएका छैनन् ?तर पहिले लेखको मूल प्रसंग मधेस मुद्दाको राष्ट्रियतासँगको सम्बन्धलाई नै निप्ट्याउनेतर्फ लागौं । कतिपयले सोच्ने जस्तो, मधेसका सबै राजनीतिक दल केवल भारतको इसारा र चाहना बमोजिम नेपाललाई सधैं अस्थिर बनाइराख्नका लागिमात्र विभिन्न आन्दोलन गर्ने गरेका र घुर्की लगाइराखेका हुन् भन्ने पंक्तिकारलाई लाग्दैन । तर केचाहिँ कुरा पंक्तिकारलाई प्रस्टसँग लाग्छ भने विगत ३४ वर्षमा राजनीति जेलिँदै, गिजोलिंँदै गर्दा मधेसी मुद्दा अब मधेसी दलको मौलिक घरेलु मुद्दाको रूपमा रहनसकेको छैन । घरेलु रूपमै मुद्दाका जायज पक्ष केके छन् र केके अव्यावहारिक भन्ने एउटा कुरा, परिस्थिति अब यसरी विकसित भएको छ कि मधेसको मुद्दा उठाउने अभियन्ताहरू (राजनीतिक र बौद्धिकसामाजिक अभियन्ता बराबर रूपमा) आºना मुद्दाले निम्त्याएका आयामहरू बारेमा आन्तरिक रणनीतिक समीक्षा गर्नैपर्ने चरणमा आइपुगेका छन् । आकारमा ठूलो र बलशाली छिमेकी राष्ट्रले आºनो वरिपरिका मुलुकसँग सकेसम्म रणनीतिक प्रभाव पार्दै आºना स्वार्थ पुरा गर्ने प्रयास गर्ने कुरा स्वयंमा संसारभर देखिइरहेकै कुरा हो । त्यस हिसाबमा हाम्रो छिमेकी भारतले र कहिलेकाहीँ चीनले पनि त्यस्तो प्रयास गर्ने नै भए । तर दक्षिणी छिमेकीको यतातिर प्रभाव पार्ने रुचि र क्षमता उत्तरको भन्दा निकै धेरै भएको कारण नेपालका धेरै आन्तरिक मामिलाहरूमा उसको रणनीतिक चालको प्रभाव बढी नै हुने गर्छ । त्यस्तो रणनीतिक स्वार्थका लागि उसले नेपालका जुनसुकै खेमा, प्रकृति र रुझानका राजनीतिक शक्तिहरूसँग आवश्यकता अनुसारको सहकार्य गरिरहन्छ र यताका त्यस्ता शक्तिहरू पनि यो वा त्यो बेलाबेलामा उपलब्ध भइनै रहन्छन् । यही शृङ्खलाको कडीमा पछिल्लो उपलब्धता मधेसवादी शक्तिले देखाइरहेका छन् । नेपालका हरेक लोकतान्त्रिक आन्दोलनमा भारतको खुलेआम समर्थन लिन हुने, तर मधेसको अधिकारको लागि त्यही कुरा गर्न किन नहुने भन्ने तर्क मधेसका अभियन्ताको तर्फबाट सुनिन्छ । यो तर्क अलिअलि मात्रै मिल्छ, धेरै मिल्दैन । कसैको पनि लोकतान्त्रिक प्रकृतिका मागका लागि छिमेकी वा अन्तर्राष्ट्रिय ऐक्यबद्धताको अपिल गर्नेसम्म मिल्ने कुरा हो । तर, संघीयता कस्तो प्रकारको हुनुपर्ने भन्ने कुरा, उदाहरणका लागि कुनै विश्वव्यापी लोकतन्त्र र मानवअधिकारको विषय होइन । अझ प्रस्टसँग भन्नुपर्दा, आºना मुलुकका कुनकुन जिल्ला कुन प्रदेशमा जाँदा कता पार्ने भन्ने कुराको पछाडि कुनै विश्वव्यापी लोकतन्त्रको सिद्धान्त पर्दैन । तसर्थ लोकतान्त्रिक आन्दोलनमा खोजिने अन्तर्राष्ट्रिय समर्थन वैधानिक मानिएको विषय हो, अन्य सबै विषयमा यसले वैधानिकता दिंँदैन । त्यसमा पनि संविधानका केही प्रावधानमा आºनो चित्त नबुझे सम्पूर्ण देश र नागरिकमाथि नै नाकाबन्दी लगाउने छिमेकी दुस्साहसप्रति घरेलु मतियार बनिदिएको रणनीति इतिहासको एउटा भुलमात्र थियो । र त्यो भुल नेपालको राष्ट्रियता नै कमजोर पार्ने छिमेकीको रणनीतिको अंश त थियो नै, त्यसले स्वयं मधेसकै मुद्दालाई पनि देशभित्र कमजोर बनाइदिएको छ । मधेसी शक्तिले आºना जायज हकअधिकारका कतिपय विषयलाई पनि अरूबाट अपहरण गराए, राजनीतिक इच्छाशक्ति र आºनो रणनीति दुबै कमजोर भएको कारणले । त्यस सँगसँगै आºना मुद्दालाई छिमेकी राज्यले आºनो रणनीतिक स्वार्थको लागि अपहरण त गर्योगर्यो, मधेसका राष्ट्रिय रूपमै स्थापित नेताहरू लैनचौर दूतावासमा जुन रूपमा हुल बाँधेर र सार्वजनिक रूपमा नै जाने गर्छन्, त्यो मधेसका जनता, मधेसका मुद्दा र नेपालको राष्ट्रियता सबैलाई कमजोर पार्ने, गैरआत्मस्वाभिमानी अपरिपक्वता हो । दूतावास कोही पनि नेता कहिल्यै पनि जानुहुन्न भन्ने खालको उग्र र अपरिपक्व कुरा गर्न खोजिएको होइन । भारतीय राजदूतलाई कुनै नेताविशेषले भेट्नै हुन्न भन्ने पनि होइन । तर बिना कुनै औपचारिक समारोह, राष्ट्रिय रूपमा स्थापित नेताले समूह बनाएर भेट्न जाने कुराचाहिँ केवल उनीहरू आºनै मुद्दा र आत्मस्वाभिमान कमजोर पार्ने कुरा हो भन्ने पनि नबुझेर गएका हुन् भन्ने कि उनीहरूलाई त्यसरी बोलाइदिन सक्छौं भनेर भारतले जे देखाउन चाहन्छ, त्यही देखाइदिने कुरामा सहयोगी बन्न बाध्य भएकाले गएका हुन् ?मधेसी नेता र मुद्दाको कुरा गर्दा त्यो पंक्तिलाई प्रतिनिधित्व गर्ने सबैलाई एउटै डालोमा हालेर विश्लेषण गर्नु अन्यायपूर्ण र एकांगी खालको हुन जान्छ । उदाहरणका लागि, मधेस आन्दोलनका प्रमुख नेता उपेन्द्र यादव तुलनात्मक रूपमा आºनो पदीय मर्यादाप्रति सचेत देखिन्छन् । हुल बाँध्ने काममा उनी सधैं सामेल हुँदैनन्, किनकि एक त उनले त्यो अशोभनीय र अमर्यादित ठान्छन् होला र दोस्रो, मधेसका अन्य सहकर्मी नेताहरूको निष्ठाप्रति उनको धेरै सम्मान पनि छैन । उनका अन्य कमजोरी होलान्, तर मधेसको मुद्दा भारतले समाधान गरिदेओस् भनेर भारतलाई नेपालमा खेल्ने ठाउँ बनाउन नदिने कुरामा उनी सापेक्षित रूपमा सचेत रहेको उनका बेलाबखतका अभिव्यक्तिहरूमा देखिन्छ । हुन त यो विषयमा धेरै विश्लेषण र खोजिनिती भएको छैन, तर उपेन्द्र यादवको मधेसी फोरमको अशोक राईको संघीय पार्टीसँगको मिलन नेपालको पछिल्लो क्षेत्रीय र जातीय राजनीतिको सन्दर्भमा एउटा रोचक र सकारात्मक घटना हो । यस एकीकरणबाट यादव र राई दुबैलाई तात्कालिक राजनीतिक लाभहानिमा के कस्तो हिसाब मिल्ला भन्ने कुरा त हेर्दै जानुपर्छ । तर मधेसी मूलका जनता र पहाडी मूलका जनजातिबीच चाहे त्यो इलाममा होस् वा पोखरामा जहाँ भए पनि दुवै एथ्निसिटीको लागि भनेर पनि एउटा छुट्टै दल छ भन्ने सन्देश स्थापित हुनु राष्ट्रियता सुदृढ पार्ने नै कुरा हो । र, मधेसी र पहाडीबीच हुनसक्ने भनिएको मनोवैज्ञानिक धु्रवीकरण रोक्न पनि यो एकताले पक्कै फाइदा पुर्याएको छ, भलै यही उद्देश्यको लागिमात्र यो एकता भएको नहुन सक्छ । मधेसका मुद्दा र राष्ट्रियताको प्रसंगमा एउटा इतिहासको सन्दर्भ अत्यन्तै पेचिलो हुनसक्छ । त्यो के भने राजनीतिक कोर्समा सबै नेता सधैं उही रूपका रहन्छन् वा रहनुपर्छ भन्ने छैन । गिरिजाप्रसाद कोइराला तत्कालीन राजा ज्ञानेन्द्रले कू नगरुन्जेल त्यति धेरै लोकप्रिय छविका राष्ट्रिय नेता थिएनन् । खासगरी वामपन्थी र उनीबीच त धेरै नै पारस्परिक असहिष्णुता थियो । तर शान्ति प्रक्रिया र दोस्रो जनआन्दोलनपछिको भूमिकामा उनी लगभग सबैले मानेका महानायक जस्तै भए । यो राष्ट्रिय उदाहरणबाट हाम्रा क्षेत्रीय दलका राष्ट्रिय नेताले पनि केही सिक्न सक्ने त छँदैछ । गिरिजाप्रसादको भन्दा पनि अझ विशाल बीपी कोइरालाको २०३३ सालको राष्ट्रिय मेलमिलाप नीतिको एउटा प्रसंग यहाँनेर सान्दर्भिक हुन आउँछ । बीपी कोइरालाको भारतबाटको स्वनिर्वासन फर्कने निर्णय देशमा प्रजातन्त्र आउने भयो, राजा वीरेन्द्र पुरै सुध्रिसके भनेर थिएन । उनले रणनीतिक रूपमा सोच्दा उनको भारत बसाइ र त्यससँगैको राजनीतिक उतारचढावले अब केवल भारतलाई मात्र बढी फाइदा गर्दै थियो र नेपालको राष्ट्रियता थप कमजोर हुँदै थियो । भारतका इन्दिरा गान्धी र अन्य शासकका लागि बीपीको राजनीति र नेपालको प्रजातन्त्रभन्दा पनि आºनै भूराजनीतिक खेल र स्वार्थ प्यारो थियो, जस्तो अहिले छ वा सधैं हुने गर्छ । बीपीको त्यो निर्णय त्यतिबेला त कांग्रेसभित्रका सबैको लागि प्रिय थिएन भने अहिले आएर हेर्दा त्यसको गुणअवगुणका विभिन्न पाटा त देखिने नै भए । तर तत्कालका लागि सम्भावित अलोकप्रियताको जोखिम उठाउन सक्नु नै राजनीतिक नेतृत्वको एउटा प्रमुख योग्यता हो, जुन बीपीले सचेतनापूर्वक उठाएका थिए । संघीयता, धर्मनिरपेक्षता जस्ता विषय स्वीकार्ने कुरामा पछि गिरिजाप्रसादले पनि त्यो जोखिम उठाएकै हुन् । तसर्थ तिनै बीपी र गिरिजाप्रसादको त्यति गाढा सान्निध्यमा रहेर राजनीति सिकेका, गरेका हालका मधेसी नेता महन्थ ठाकुरले अब सोच्ने बेला भएन र मधेसको मुद्दा भारतको जिम्मा लगाइदिँंदा अब यसबाट बढी फाइदा भारतको रणनीतिक स्वार्थको लागि छ, मधेसी जनता स्वयंको लागिभन्दा ? आºनै व्यक्तिगत राजनीतिक स्वाभिमानका हिसाबले हेर्दा पनि अब ०३३ सालको बीपीको राष्ट्रियतावाला नीति र भारतको रणनीतिसँग एक तहमा तुलना गर्न मिल्ने ठाउँमा मधेसी मुद्दा पुगेको होइन र ?समावेशी, नागरिकताका मधेसी मुद्दा अब राजनीतिक तहमा मिलिसके वा मिल्ने प्रक्रियामा गइसकेका छन् । प्रादेशिक सीमाङ्कनको कुरामा मधेसी दल स्वयंभित्र, मधेसलाई प्रतिनिधित्व गर्ने मधेसबाट प्रत्यक्ष निर्वाचित जनप्रतिनिधिभित्र र बृहत रूपमा ठूला राजनीतिक दलबीच सर्वसम्मति सायद कहिल्यै पनि हुने छैन । अनि त्यही एउटा सीमाङ्कनको मुद्दालाई सम्पूर्ण मधेसीको मुद्दा भनेर देशभित्र उनीहरूप्रति सहानुभूति राख्नेहरूले समेत कहिलेसम्म स्वीकारिदेलान् ? तसर्थ एउटा आदर्श कल्पना नै सही मधेसका नेताबाट यो अपेक्षा गर्न किन नमिल्ने कि उनीहरूको एउटा यस्तो सार्वजनिक वक्तव्य आओस्, जसमा भनिन्छ मधेसको मुद्दाले पूर्ण निकास पायो भन्ने होइन, तर यही मुद्दाको सन्दर्भले नेपालको राष्ट्रियता नै कमजोर हुने जोखिम देखिएकोले अहिले कांग्रेसमाओवादीद्वारा प्रस्तावित संविधान संशोधन हामीलाई स्वीकार्य छ र यसपछिको सम्पूर्ण तहका निर्वाचनमा हाम्रो सक्रिय सहभागिता रहन्छ । संविधान संशोधनको प्रस्ताव प्रक्रियामा गइसकेपछि त्यो पारित गर्न सक्दो कोसिस गर्ने त छँदैछ, पारित नभए पनि सबै खाले चुनावमा भाग लिन प्रस्ट प्रतिबद्धता अब उनीहरूबाट आउनैपर्छ । त्यति भयो भने देशले दलीय राष्ट्रवादबाट माथि उठेर एउटा समावेशी राष्ट्रियता सुदृढ गर्न पनि सक्छ । हैन भने यस लेखको सुरुमा उठाइएको प्रश्नको जवाफ दुर्भाग्यवश सकारात्मकमा हुनेछ ।"
बाजुराको कष्ट,"बाजुरा भौगोलिक विकटता र प्राकृतिक प्रतिकूलताले सताइएको दुर्गम जिल्ला हो । अझ यस जिल्ला आसपासमा रहेका केही जिल्ला र गाविसमा प्रचलनमा रहेको परम्परागत सामाजिक मान्यताले त कुनै अनौठो मानव बस्तीकै झझल्को दिन्छ । नवजात शिशुको जन्म र अझ करिब १ महिना एक्लै गोठमा बिताउनुपर्ने सामाजिक परम्पराले ती ठाउाका सुत्केरी महिला कति प्रताडित छन् भन्ने बुझ्न कुनै किताबको ठेली पढ्न आवश्यक छैन । सुत्केरी समयमा बढी मात्रामा आवश्यक पौष्टिक खानपिन र निरन्तर पारिवारिक स्याहार चाहिने बेला बाजुरा र यस वरपरका माहिला गोठको कष्टकर बास झेल्दैछन् । केही शिक्षित महिला र परिवारका सदस्यहरू आफैं पनि यस्ता मान्यताप्रति आँखा चिम्लेरै विश्वास गरिरहेका छन् । गत २ वर्षयता ७२ बालबालिकाले जन्मेको २३ महिनाभित्रै अनाहकमा ज्यान गुमाउनुपरेको तितो सत्य बाजुराबासीको छ ।बाजुरामा गतवर्ष २ हजार २ सय २८ गर्भवती स्वास्थ्य संस्थामा सुत्केरी भएको अभिलेख छ, जुन कुल गर्भवतीको ७० प्रतिशत मानिएको छ । यसलाई आधार मान्ने हो भने पनि ३० प्रतिशत गर्भवती महिला परम्परागत मान्यता तोड्ने हिम्मत गर्न सकिरहेका छैनन । जसको कारण ढोकामा तेर्साइएका तरवार र छानामा ओढाइएका जालको आडमा आफ्नो पूर्ण सुत्केरी अवस्थाको सुरक्षा र स्वस्थको विश्वास गर्छन् । अब बाजुराबासीले गोठमै नवजात शिशुलाई जन्म दिएपश्चात आमा र शिशुलाई हुनसक्ने सम्भावित अप्रिय घट्ना त गोठको ढोकामा तेर्साएर राखेको तरवार र छानोमाथि राखिएको माछा मार्ने जालले टर्न सक्ला, तर ती नवसुत्केरी आमाहरू र नवजात शिशुहरू कर्णाली तीरबाट चल्ने जाडोको कठ्याङग्रिने सिरेटो र वास्तविक रूपमा हुने असह्य शारीरिक पीडाबाट कसरी मुक्त पाउलान् ? साँच्चै संवेदनशील छ, यो प्रश्न । पदम राईजलजले, उदयपुर"
माक्र्सका विचारहरूको बहुआयामिक प्रभाव,"बीबीसीले सन् २००० मा गरेको विश्वव्यापी जनमत सर्वेक्षणमा कार्लमाक्र्सको नाम दोस्रो सहस्राव्दीमा विश्वलाई सर्वाधिक प्रभाव पार्ने दार्शनिकका रूपमा घोषित भयो । सहस्राब्दी नायकको रूपमा माक्र्सको चयन एकदमै स्वाभाविक र अपेक्षित थियो, किनभने समकालीन विश्व र मानव जीवनमा माक्र्सका विचारहरूको जत्तिको गहिरो प्रभाव अरू कसैको छैन । माक्र्स एउटा यस्तो सीमास्तम्भ हुन्, जहाँबाट नयाँ युगको सुरुवात हुन्छ ।माक्र्स अद्वितीय दार्शनिक, अर्थशास्त्री र राजनीतिक सिद्धान्तकार थिए । प्रकृति, समाज र मानवीय चेतनाका चालक नियमहरूको अन्वेषण र संश्लेषण गरेर उनले प्रतिपादन गरेको द्वन्द्वात्मक र ऐतिहासिक भौतिकवाद, पुँजीवादी शोषणको सूक्ष्म र मिहीन विश्लेषण गर्दै उनले आविष्कार गरेको अतिरिक्त मूल्यको सिद्धान्त तथा श्रमजीवी वर्गको सङ्घर्षको लक्ष्य एवं अनिवार्य भविष्यका रूपमा रेखाङ्कित गरेको वैज्ञानिक समाजवादको सिद्धान्त यस युगका सर्वाधिक मूल्यवान बौद्धिक सम्पदाहरू हुन् । प्रयोगका ढाँचामा भएका कमी र अनुयायीहरूका गल्तीहरू आफ्ना ठाउँमा होलान्, तर माक्र्सका विचारहरूको वैज्ञानिकता र सहीपना भने उत्तिकै सान्दर्भिक छ । दर्शन, अर्थशास्त्र र राजनीतिलाई माक्र्सवादका मुख्य सङ्घटक अङ्ग मानिन्छ, तर मानव जीवनमा माक्र्सको प्रभाव भने निकै विस्तृत, बहुआयामिक र गहन छ । माक्र्सवादबाट कुनै न कुनै रूपमा प्रभावित नभएको सम्भवत: जीवनको कुनै पाटो या कोण छैन । माक्र्सको सबैभन्दा ठूलो योगदान हो उनले संसारभरका श्रमजीवीहरूलाई बाँच्ने आशा जगाए र विभेदकारी समाजका ठाउँमा अर्को न्यायपूर्ण, समान र समृद्ध संसार निर्माण गर्नु सम्भव छ भन्ने विश्वास दिलाए । माक्र्सले देखाएको समाजवादी सपना पूर्ववर्ती सन्तचिन्तकहरू, समाजसुधारक या विद्रोहीहरूले सोचेको आदर्श समाजभन्दा के मानेमा भिन्न थियो भने यो कुनै स्वैरकल्पना थिएन । यो समाज विज्ञानका वस्तुनिष्ठ नियमहरूको सघन अध्ययनमाथि आधारित वैज्ञानिक र व्यावहारिक निष्कर्ष थियो । उनले न्यायका लागि सङ्घर्षरत करोडौं श्रमजीवीहरूलाई मुक्ति र समानताको वैचारिक अश्त्र प्रदान गरे । यो वैज्ञानिक मार्गदर्शन प्राप्त नगरुन्जेल श्रमजीवी वर्गको आन्दोलन मेसिनभञ्जन या ज्ञापनपत्र बुझाउने जस्ता दायरामा सीमित थियो ।माक्र्स यताको अवधिमा श्रमजीवी वर्गले के पायो ? निष्कर्षमा एकरूपता नहुन सक्छ । तर पनि वर्ग स्वयंबाट वर्ग आफ्ना निम्तिमा रूपान्तरण, अधिकार र समानताका लागि सचेत र बलिदानी सङ्घर्षहरूको संयोजन, श्रमजीवी वर्गका मुद्दाहरूको राष्ट्रिय र अन्तर्राष्ट्रिय मान्यता, सुधारका लागि पुँजीवादमाथि दबाब र कतिपय मुलुकमा समाजवादी सत्ताहरूको स्थापना यस बीचका उल्लेखनीय उपलब्धि हुन् । चीन लगायत केही मुलुक प्रतिकूलतालाई चिर्दै समाजवादको दिशामा अग्रसर भए पनि कुनै बेला संसारको एक तिहाइभन्दा बढी भूभाग ओगटेजस्तो समाजवादी विश्व शिविर भने अहिले विद्यमान छैन । समाजवाद रक्षात्मक अवस्थामा छ । तर माक्र्सले अगाडि सारेका एजेन्डालाई अस्वीकार गर्न भने स्वयं पुँजीवादलाई पनि सहज छैन । माक्र्सका विचारहरूको हस्तक्षेपसँगै पुँजीवादले कृत्रिम रूपमा भए पनि मानवीय चेहरा भिर्न बाध्य भएको छ । पुँजीको अत्यधिक केन्द्रीकरण पुँजीवादको विशेषता र असाध्य अन्तरविरोध पनि हो । आज सबैभन्दा धनी १ प्रतिशतका हातमा बाँकी सबै मान्छेको भन्दा बढी सम्पत्तिको केन्द्रीकरण भएको अक्सफामबाट उद्घाटित यथार्थ, आर्थिक विषमताको गहिरिँदो खाडल, बेरोजगारी, गरिबी, अभाव र द्वन्द्व, आतङ्कवादको बढ्दो चुनौती र पर्यावरणीय विनाशका कारण आज विश्व वित्तीय पुँजीवाद गहिरो सङ्कटमा छ । तर ऊ आफ्नो सङ्कटको व्ययभार आम जनताको शिरमाथि थोपरेर मितव्ययिता र खर्च कटौतीका नाममा जनताका सुविधाहरू हटाउँदैछ र करार श्रम, आउट सोर्सिङ र अनौपचारिक क्षेत्रको विस्तारजस्ता नयाँ शोषणहरूद्वारा श्रमिक वर्गलाई आक्रान्त गर्दैछ । यसले समाजमा आक्रोश पैदा गरिरहेको छ । ९० को दशकमा चर्को स्वरमा घोषणा गरिएको नवउदारवादको अन्तिम विजय र समाजवादको मृत्युका घोषणाहरू खोक्रो भएका छन् । समाजवादको खोजी व्यग्रतापूर्वक हुनथालेको छ ।तर समाजवादको पुनर्परिभाषा र त्यसलाई प्राप्त गर्ने बाटोको नयाँ अन्वेषण नगरी समाजवादको विजय सम्भव छैन । विगतमा सर्वहारा अधिनायकत्व नामको एकदलीय प्रणाली, लोकतन्त्रको अवमूल्यन, कम्युन अर्थतन्त्र र समाजवाद प्राप्तिको हिंसात्मक बाटो अब असान्दर्भिक भएका छन् । रूसी नेता गेन्नादी जुगानेभले भनेजस्तो अब समाजवादतिर फर्किने होइन, समाजवादतिर अगाडि बढ्नुपर्छ । माक्र्सले द्वन्द्व र गतिका नियमहरूको अन्वेषण गर्दै संसारलाई हेर्ने र बुझ्ने नयाँ विश्व दृष्टिकोण विकास गरे । त्यसपछि नै आकस्मिकता र व्यक्तिको शौर्यमाथि आधारित जस्ता लाग्ने समाजका गति व्यवस्थित, शृङ्खलाबद्ध र वस्तुवादी देखिन थाल्यो । विगत डेढ सय वर्षमा भएका क्वान्टम भौतिकी, क्वार्क र हिग्स बोसनको खोजी, अन्तरिक्ष विज्ञान, जेनेटिक इञ्जिनियरिङ र अन्य धेरै वैज्ञानिक अन्वेषणहरूले माक्र्सले भनेजस्तै संसार ज्ञेय छ, पदार्थ र मानव चेतनाभित्र द्वन्द्वात्मक गति छ, यी नित्य परिवर्तनशील छन् तथा जीवन र जगतमा पुराना समाप्त हँुदै जानु र नित्य नयाँ सिर्जना हुँदै जानु शाश्वत नियम हो भन्ने मान्यताहरू पुनर्पुष्टि हुँदै गएका छन् । नियतिवाद, भाग्यवाद र पराभौतिक चिन्तनहरू खण्डित हुँदै गएका छन् ।माक्र्सको स्वतन्त्रताको उद्घोषले संसारका उत्पीडित राष्ट्रहरूलाई स्वाधीनता र राष्ट्रिय मुक्तिको आन्दोलनमा उत्रिन अभिप्रेरित गर्यो । आज उपनिवेशवाद विधिवत् अन्त्य भएको छ । निसन्देह, नवऔपनिवेशिक शोषणहरू विद्यमान छन् र साना राष्ट्रहरूको स्वाधीनता तथा स्वतन्त्रताको लडाइँ टुङ्गिएको छैन । तर शक्तिशाली राष्ट्रहरूले हिजोजस्तै एकलौटी गर्नसक्ने अवस्था भने अब विद्यमान छैन । संयुक्त राष्ट्र सङ्घजस्ता मञ्चहरू खडा भएका छन्, जसले समस्त सीमाहरूका बाबजुद उत्पीडित राष्ट्रहरूलाई स्थान दिने र उनीहरूका पक्षमा प्रस्तावहरू पारित गर्ने गरिरहेका छन् ।माक्र्सका विचारहरूले अत्यधिक ठूलो प्रभाव पारेको क्षेत्र हो साहित्य, कला र संस्कृति । कुनै बेला शासक वर्गको सेवामा प्रयोग भइरहेको संस्कृति र सिर्जना आज धेरै ठाउँमा विद्रोहको औजार बनिरहेको छ । साहित्यमा श्रमजीवी वर्ग, महिला, दलित र सीमान्तकृतहरूको आवाजहरू मुखर बनिरहेका छन् । तिनीहरूमा मुक्ति र स्वतन्त्रताका, सुखद भविष्य र समृद्धिका सपनाहरू प्रतिविम्बित भइरहेका छन् । निश्चय नै प्रतिधु्रव्रीय संस्कृति पनि उत्तिकै क्रियाशील छ र सांस्कृतिक साम्राज्यवादका रूपमा यसले उपभोक्तावाद, व्यक्तिवाद र नैतिक पतनका मूल्यहरूलाई आक्रामक ढङ्गले पस्किइरहेको छ । तर यस विरुद्धको आवाज सशक्त प्रतिरोधसहित उपस्थित छ । माक्र्स नै ती अग्रणी चिन्तक हुन्, जसले महिलाहरूलाई चुलोचौकोबाट बाहिर निकालेर सामाजिक जीवनमा आबद्ध गर्नुपर्ने र महिलाहरूको सम्पत्तिमाथिको अधिकार सुनिश्चित गर्नुपर्ने दिशाबोध गरे । त्यसयता विश्वव्यापी रूपमै महिलाहरूमा अभूतपूर्व जागरण र चेतना निर्माण भएको छ र महिला अधिकार स्थापित भएका छन् । हजारौं वर्ष अगाडिदेखि सुरु पितृसत्ताका बहुआयामिक बर्चस्व अन्त्य गर्ने लडाइँ सजिलै टुङ्गिनेछैन । तर माक्र्सका विचारहरूबाट प्रेरित नारीवादको उभार र प्राप्त अधिकार भने चानेचुने छैन ।मानव अधिकारको विषयलाई आज विश्वव्यापी रूपमा मान्यताप्राप्त छ । विशेषगरी आर्थिक, सामाजिक र सांस्कृतिक अधिकारलाई मौलिक अधिकारका रूपमा स्वीकार्न बाध्य पार्ने पक्ष भनेको माक्र्सअभिप्रेरित आन्दोलन नै हो । प्रयोगका कतिपय गल्तीले माक्र्सवादको स्वतन्त्रता र लोकतान्त्रिक मूल्यलाई ओझेलमा पार्ने काम भएको छ । तर व्यक्तिको स्वतन्त्रता नै समाजको स्वतन्त्रताको पूर्वसर्त हो भन्ने उनको उद्घोष र व्यक्तिको महत्ता र गरिमाप्रति उनको उच्च प्राथमिकता यसका प्रेरणा स्रोतका रूपमा रहेका छन् । महिला अधिकार, युवा सरोकार, आदिवासी मुद्दा, किसान आन्दोलन, ट्र्ेड युनियन अभियान र अरू धेरै आन्दोलन यसकै प्रेरणाबाट अगाडि बढिरहेका छन् । वातावरणीय विनाश गम्भीर सङ्कटका रूपमा खडा छ । भोलिको पुस्तालाई सुरक्षित पृथ्वी हस्तान्तरण गर्न सकिन्छ कि सकिँदैन भन्ने चिन्ता सर्वत्र व्याप्त छ । वातावरणीय विनाशको मुख्य कारक पुँजीवाद हो, जसका लागि मुनाफा दिने कुनै पनि काम अनैतिक, अपवित्र र अस्पृश्य छैन । माक्र्सले यसको सङ्केत डेढ सय वर्ष अगाडि नै गरिसकेका थिए । उनले उत्पादनका साधनहरू लगायत प्राकृतिक साधनस्रोतमा श्रमजीवी वर्गको अधिकार र उत्पादनमा न्यायोचित वितरणको आवश्यकतामाथि पटकपटक जोड दिएका थिए । मानव जीवनका प्राय: सबै आयाममा माक्र्सका विचारहरूको प्रभाव छ । मण्डेला, नेहरू, बीपी कोइराला, आइन्स्टाइन, सुकार्नोजस्ता गैर कम्युनिष्ट नेता, वैज्ञानिक र अभियन्ताहरूमा परेको उनको गहिरो प्रभाव आफैमा अर्थपूर्ण छ । तर प्रभावका तुलनामा परिणाम भने अपेक्षाकृत सशक्त हुनसकेका छैनन् । प्राप्त उपलब्धिसमेत गुमेका छन् । यसका पछाडि धेरै कारणहरू हुनसक्छन् । तर माक्र्सका विचारहरूलाई समाजलाई अध्ययन, विश्लेषण र रूपान्तरण गर्ने पद्धतिका रूपमा होइन, सूत्रका रूपमा अनुशरण गरिनु, निश्चित मुलुकका विशिष्ट प्रयोगलाई सार्वभौम सत्य मानेर पछ्याइनु र बदलिंँदो परिस्थिति अनुरूप यसलाई सिर्जनात्मक विकास गर्दै विज्ञानका रूपमा अवलम्बन गर्न नसकिनुलाई मुख्य कारणका रूपमा औंल्याउन सकिन्छ । बुद्धले आजीवन रुढी र मूर्तिपूजाको विरोध गरे, तर मृत्योपरान्त उनकै नाममा धेरै पन्थ बने र धेरै मूर्ति निर्माण भए । माक्र्सले पनि त्यही नियति भोग्नुपर्यो उनले अध्ययन पद्धतिमा जोड दिए, तर कतिपय अनुयायीहरूले चाहिंँ उनको भनाइहरूलाई जडसूत्रका रूपमा अपव्याख्या गरे । यस्तै प्रवृत्तिबाट आजित भएर होला सायद, माक्र्सले एकपटक भनेका थिए म माक्र्सवादी होइन समाजवाद गन्तव्य र यात्राको द्वन्द्वात्मक समष्टि हो । यात्रारत रहँदा गन्तव्य बिर्सने र गन्तव्यका सपनाहरू देखिरहँदा आज गर्नुपर्ने कठिन यात्रालाई बेवास्ता गर्ने गल्ती क्षमायोग्य छैन । समाजवाद कुनै सुन्दर बिहानीमा अचानक प्रकट हुने उपलब्धि होइन, यो त पाइलापाइलामा निर्माण गर्दै, हुर्काउँदै अगाडि बढ्ने विषय हो । माक्र्सका विचारलाई विज्ञानका रूपमा ग्रहण गरेर तथा तिनलाई समस्या पर्गेल्ने पद्धतिका रूपमा स्थापित गरेर अगाडि बढ्ने हो भने समाजवादको प्राप्ति अवश्यम्भावी छ ।"
न्यायाधीश नियुक्तिमा ढिलाइ किन ?,"देश संघीयतामा गएको संविधानले प्रस्ट गरेपछि न्यायक्षेत्रसँंग सम्बन्धित कानुन न्याय प्रशासन ऐन, न्यायसेवा ऐन तथा न्यायपरिषद् ऐन २०७३ जारी भइसकेका छन् । परिषद् ऐनले सर्वोच्च अदालतमा न्यायाधीश पद रिक्त भएको मितिले १ महिनाभित्र, उच्च अदालतमा रिक्त भएको ३ महिनाभित्र तथा जिल्ला अदालतहरूमा प्रत्येक वर्षको चैत मसान्तभित्र न्यायाधीश नियुक्ति गरिसक्नुपर्ने बाध्यात्मक व्यवस्था गरेको छ । उक्त ऐनअनुसार २०७३ असोज २ बाट साविक पुनरावेदन अदालत विस्थापित भई उच्च अदालत गठन भएको छ । साविकमा रहेका १६ वटा पुनरावेदन अदालतलाई विस्थापित गर्दै ७ वटा उच्च अदालत, ९ वटा उच्च अदालत इजलास तथा २ वटा उच्च अदालत अस्थायी इजलाससमेत गरी जम्मा १८ उच्च स्थानबाट न्यायसम्पादन गर्ने व्यवस्था यो ऐनले गरेको छ । हाल उच्च अदालतमा रहेका १६० दरबन्दीमध्ये ८२ न्यायाधीशको पद रिक्त रहेको छ । उच्च अदालतमा ३ महिनाभित्र न्यायाधीश नियुक्ति गरिसक्नुपर्ने ऐनको बाध्यात्मक व्यवस्था पुस ३ मा पुरा भइसक्दा समेत न्यायपरिषद् पूर्ण भएर पनि न्यायाधीश नियुक्ति गर्नसकेको छैन । न्यायपरिषद् अध्यक्षद्वारा विभिन्न न्यायिक भेटघाट र कार्यक्रममा न्यायाधीश नियुक्ति चाँडै गर्ने, महिला कानुन व्यवसायीहरूलाई विशेष महत्त्व दिँदै योग्यता, क्षमता, विज्ञता, अध्ययनशीलतालाई ख्याल गर्दै न्यायपालिका समावेशी र समानुपातिक बनाउने प्रतिबद्धता व्यक्त भइरहेको छ । अर्कोतर्फ उहाँको कार्यकालमा न्यायाधीश नियुक्ति हुनै नदिने चलखेल तीव्र रूपमा भइरहेको कुरासमेत वाहिर आउने गरेको छ । परिषद् अध्यक्षले बोलेको कुरा सधैं महत्त्वपूर्ण हन्छ । यसको कार्यान्वयनका लागि अन्य सदस्यले दिलदिमागले सहयोग गर्ने र ऐनले तोकेको अवधिभित्र परिणाम सार्वजनिक गर्नु कतव्र्य नै हो । न्याय सम्पादनको सन्दर्भमा परिषद् शक्तिशाली अंग हो । तथापि परिषद् स्वयं ऐनले तोकेको समय अवधिभित्र कार्यसम्पादन गर्न सक्दैन भने त्यसको जवाफ परिषद्ले दिनुपर्ला कि नपर्ला ? परिषद् आफै कानुनको पालना गर्दैन भने अरूलाई पालना गर्न बाध्य बनाउन कसरी सक्छ ? नैतिक जिम्मेवारी परिषद्ले लिनु पर्दैन ? यहाँ एकजनाको टाउकामा दोष थुपारेर अरू सदस्यले उन्मुक्ति पाउने अवस्था छैन । हुनुहुँदैन ।नेपाल बारको भूमिकाविगत केही वर्षदेखि बारका हरेक चुनाव उठ्नेहरूले कानुन व्यवसायीबाट ५० प्रतिशत न्यायाधीश नियुक्तिको लबिङ गर्ने प्रतिबद्धता जाहेर गर्दै आएका छन् । तर बारको त्यो माग आजसम्म पुरा हुनसकेको छैन । ५० प्रतिशतको माग नराम्रो पक्कै होइन । तथापि कस्ता कानुन व्यवसायीलाई न्यायाधीशको सिफारिस गर्ने भन्ने विषयमा चाहिँ बार गम्भीर देखिँदैन । अर्को कुरा, विगतमा बार तथा सरकारकाबाट न्यायपरिषद् सदस्यको सिफारिस समयमा नभएर सर्वोच्च अदालत लगायत अन्य अदालतमा न्यायाधीश पद खाली भई सेवाग्राहीको न्याय पाउने नैसर्गिक अधिकारमाथि खेलवाड भएको इतिहास हामीसंँग छ । जब न्यायाधीश नियुक्तिको चर्चा हुन्छ, त्यतिबेला कानुन व्यवसायीहरूको मुखबाट सगर्व सुन्ने गरिन्छ, न्यायाधीश पद विवरण बुझाएर मागिने विषय होइन, यो त परिषद्ले तिमी न्यायाधीश बन्नुपर्यो भनी अनुरोध गर्ने विषय हो । तर जब तिनै आदर्शका कुरा छाँट्ने मित्रहरू न्यायाधीश बन्न दौडधुप गरेको सप्रमाण भेटिँदा भने उदेक लाग्छ ।नाम, प्रतिष्ठा र पैसाका लागि न्यायाधीश नै बन्नु जरुरी छैन भन्ने कुरा हाम्रा अगाडि देखिने भेट्रान स्वतन्त्र कानुन व्यवसायीहरू कृष्णप्रसाद भण्डारी, हरिहर दाहाल, शम्भु थापा, कृष्णप्रसाद सापकोटा, पूर्णमान शाक्य, सुशील पन्त, श्याम खरेल लगायतलाई हेरे पनि काफी हुन्छ । उहाँहरू जस्ता कानुन व्यवसायीहरूको उपस्थितिले हाम्रो न्यायिक क्षेत्रको शान बढेको छ । वास्तवमा बारले आफ्ना साथीहरूलाई न्यायाधीश बनाउने आश्वासन बाँड्नुभन्दा पनि व्यावसायिक बनाउने प्रतिबद्धता जाहेर गर्नु आवश्यक छ । ताकि वकिलहरू न्यायाधीश पद माग्न नजाउन् । परिषद् स्वयं न्यायाधीश बनिदिन अनुरोध गर्न बाध्य होस् । हिजोको बारले के गर्यो भन्नेभन्दा पनि हिजोबाट आजको बारले के सिक्यो भन्ने महत्त्वपूर्ण र प्रमुख हुन्छ । यो बारले समयमा नै परिषद्को सदस्य पठाएर राम्रो काम गरेको छ । तर उच्च अदालतमा मात्र होइन, सर्वोच्च अदालतमा समेत न्यायाधीश पद रिक्त रहेको अवस्थामा ऐनले तोकेको म्याद नाघिसक्दा समेत परिषद्लाई झक्झक्याउन नसकेको तथा कस्ता कानुन व्यवसायीलाई न्यायाधीश बनाउने भन्ने विषयमा आवश्यक गृहकार्य गर्न नसकेको जस्ता गुनासा आएका छन् । त्यसतर्फ बार सजग हुनुपर्ने देखिन्छ ।समावेशी अदालतन्यायाधीश नियुक्तिका सन्दर्भमा लैंगिक र समावेशी पक्षले जोडतोडसाथ चर्चा पाएको छ । न्यायपरिषद् अध्यक्षद्वारा न्यायाधीश नियुक्तिमा महिलालाई विशेष महत्त्व दिँदै समानुपातिक समावेशी बनाउने प्रतिबद्धता जाहेर भएको छ । यसका लागि कानुन व्यवसायीहरूको समग्र उपस्थितिको चर्चा गर्नु सान्दर्भिक हुन्छ । प्रमाणपत्रधारी कानुन व्यवसायीको संख्या करिब १५ हजार, पेसामा करिब १० हजार रहेका छन् । तीमध्ये महिलाको संख्या करिब १५ सय, पेसामा करिब ५ सय छन् । त्यसमा पनि व्यावसायिक रूपमा महिलाको उपस्थिति न्युन छ । यो सत्यलाई स्वीकार गर्नैपर्ने हुन्छ । यसको मतलव महिलाहरू न्यायाधीश बन्न सक्ने हैसियतमा छैनन् भन्न खोजिएको होइन । पछिल्लो समय महिलाहरूको व्यावसायिक उपस्थिति आक्रामक ढंगले वृद्धि भइरहेको छ । यसले भविष्यमा न्यायिक क्षेत्रमा महिला उपस्थिति संख्यात्मकमात्र नभई गुणात्मक पनि हुने कुरामा शंका छैन ।न्यायपरिषद् अध्यक्षले समानुपातिक समावेशी भनेर मात्र हुँदैन, योग्यता, क्षमता, कार्यकुशलता, निष्पक्षता र नैतिकवान पनि हुनु जरुरी छ । न्यायाधीश पद मन्त्रीको जस्तो होइन । प्राज्ञिक विषय हो । एकातिर समानुपातिक समावेशीकरणको प्रश्न छ भने अर्कोतिर प्राज्ञिकताको । निकट भविष्यमा नै यी दुई विशिष्ट विशेषताको तारतम्य मिलाउँदै न्यायाधीश नियुक्ति गरिंँदैछ । विवेकपूर्ण र विवादरहित ढंगले छिटो न्यायाधीश नियुक्ति गर्न न्यायपरिषद् सफल होस् ।"
बिजुली वर्ष,"नयाँ वर्षको शुभप्रभातमा यो लेख लेख्न बसें । २०१७ को उज्यालो आगमनमा खुसी बाड्ने र त्यसको निरन्तरताको कामना गर्ने खाका बनाएँ । कम्प्युटर खोलेको मात्र के थिएँ, क्या खिन्न भएँ । झ्याप्प बत्ती गयो । धत्, लोडसेडिङ ? जिज्ञासा बढ्यो । केही मिनेटपछि नो लाइट मा फोन गरें । पहिलापहिला बत्ती जानासाथ फोन व्यस्त छ भन्थ्यो (त्यहीं काम गर्ने एक कर्मचारीका अनुसार धेरै जनालाई उही उत्तर दिन झर्को लाग्ने भएकाले प्राय: उठाएर छोडिदिने चलन थियो रे) । यसपालि फोन लाग्यो । लोडसेडिङ सुरु भएको हो ? सोधें । होइन, उत्तर आयो । यता बत्ती गयो त ? अर्को प्रश्न गरें ।के भएर लाइट लिएन, हामी हेर्दैछौं, उनले भने । अनि, उल्टै मलाई सोधे, बरु कतै पड्किएको आवाज सुन्नुभयो कि ?विद्युत् प्राधिकरणका कर्मचारीको काम गर्ने तौरतरिका र ग्राहकलाई गर्ने व्यवहारसमेत बदलिएको हो कि जस्तो लाग्यो । यस्तो तदारुकता र भाषा विगतमा महसुस गर्न पाइन्न थियो । अचम्म, अचानक प्राधिकरण बदलिएछ । पोहोर यतिबेला १२ घण्टा लोडसेडिङ पुगिसकेको हुन्थ्यो । यसपालि आक्कलझुक्कल प्राविधिक कारणबाहेक बत्ती गएको छैन । हाम्रो नेपालले यति चाँडै २४ घण्टा उज्यालो देख्छ भन्ने कसैले कल्पनासम्म गरेका थिएनौं । अप्रत्यासति अनौठो घटना देखियो । देशमा विकासका अवरोधबारे समीक्षा गर्दा सबैले लोडसेडिङ लाई दोष दिन्थे । भएको त्यही थियो । यो रोग निवारण गर्न वर्षौंवर्षका तालिका हेर्दासमेत हम्मेहम्मे देखिएको थियो । तर, त्यही दुर्लभ सफलता हासिल भयो । हाम्रै देशमा । सानोतिनो व्यवस्थापन मिलाउँदा आखिर हुने रहेछ । पोहोरपरार तिहारमा लामै लोडसेडिङ हुन्थ्यो । त्यसमाथि झिलिमिली बत्ती नबालिदिन विद्युत् प्राधिकरणले आग्रह गथ्र्यो । यसपालि त्यस्तो केही आह्वानसमेत नगरी प्राधिकरणले जब तिहार उज्यालो बनाइदियो, त्यो सुखद सुरुआत थियो । त्यसकै आसपास उठेको लोडसेडिङ हटाउने कुरा त गफै होला कि जस्तो लाग्थ्यो । प्राधिकरणका प्रबन्ध निर्देशक कूलमान घिसिङले जतिबेला राजधानी उपत्यका र काभ्रेलाई यस वर्ष लोडसेडिङमुक्त गराउने कुरा गरे, धेरैले पत्याएनन् । पत्याउने वस्तुनिष्ठ आधारसमेत थिएन । नभएको बिजुली कहाँबाट ल्याएर बाल्छ जस्ता प्रश्न गरिए । राजधानी र मोफसललाई भेदभाव गर्न पाइँदैन भन्नेसमेत देखिए । उद्योगको बिजुली खोसेर घर उज्यालो पार्नु हुँदैन भन्ने तर्क पनि आए । यतिन्जेल कुर्दा के देखियो भने कसैको मन नदुखाई उज्यालो बाँड्न सके उनले । मैले कम बिजुली पाएँ, अन्याय भयो भनेर गुनासो गर्ने हालसम्म कोही देखिएको छैन । घरघरमा बिजुली बलेकै छ । हुने रहेछ त । सार्वजनिक निकाय सक्ने काम पनि गर्दा रहेनछन् भन्ने यसले प्रस्ट्याएको छ । अब हरेक कार्यालयमा नागरिक खरबदारी चाहिने रहेछ भन्ने पनि देखाएको छ । लोते हाकिमहरूलाई हटाएर सक्षमलाई मौका दिनुपर्छ भन्ने सिकाएको छ । उदाहरणका लागि भूकम्पपीडितलाई वर्षौं पालमा सुताउने पुनर्निर्माण प्राधिकरणमा अर्का कूलमान खोज्ने कि नखोज्ने ? विमानस्थलका शौचालयसम्म सफा राख्न नसक्ने नागरिक उड्डयन प्राधिकरणका प्रमुखमाथि औंला उठाउने कि नउठाउने ? दाताका पैसामा मस्ती गर्न गरिबका तस्बिर बेच्ने गैरसकारी संस्थाका चलखेल नियन्त्रण गर्न नसक्ने समाज कल्याण परिषद्लाई बडार्ने कि नबडार्ने ? यी त उदाहरण मात्रै हुन् । यस्ता धेरै निकाय छन्, जसले जनताको पसिनाको तलब खाएर जनतालाई सेवा होइन, झमेला दिइरहेका छन् । ती सबै निकायमा सरसफाइ गर्ने बेला यही हो । अब नगरे कहिल्यै सकिँदैन । एउटा प्राधिकरणबाट मात्र होइन, दर्जनौं प्राधिकरणबाट लोडसेडिङ हटाउने दायित्व सरकारको हो । त्यसमा बरु कठोरै भएको राम्रो । इमानदार र क्षमतावानको खडेरी लागेको देशमा कूलमानले सर्वसाधारणको मन जित्न चाहे । उनले जुन हिम्मत र प्रयास गरे, विगतमा त्यो कुर्सीमा बसेको अरूले किन गर्न सकेनन् ? कतै बिजुली चोर को प्रभावमा परे कि ? वा वैकल्पिक उर्जाको व्यापार गर्नेको साँठगाँठमा लागे ? वा अन्य कुनै स्वार्थले तिनको हात बाँधिदियो ? देशलाई अँध्यारोमा राख्दा कतै तिनको जिन्दगी उज्यालो पो थियो कि ? यी प्रश्नको जवाफ खोज्नु जरुरी छ । तैपनि हामी के भ्रममा पर्नु हुँदैन भने देश लोडसेडिङ मुक्त भइसकेको होइन । त्यसका लागि प्राधिकरणले प्रयास गरेको हो । व्यवस्थापकीय कुशलता देखाउन खोजेको हो । पूर्ण मुक्त गर्न त गर्नुपर्ने धेरै छ । घरघरमा बिजुली पुर्याएर यो अवस्था ल्याएको दिन मात्र त्यो हर्षबढाइँ गर्न मिल्छ । तैपनि प्राधिकरणको प्रयासमा हामीले साथ दियौं भने लाभ हामीलाई नै पुग्छ । बिहान ६ देखि ९ र साँझ ४:३० देखि ८:३० आइरन, हिटर, पानी तान्ने पम्प, एसी, गिजर, बासिङ मेसिनजस्ता उपकरण नचलाइदिँदा के फरक पर्छ ? चोरेर होइन, सम्मानसाथ घर उज्यालो बनाउँदा पो इज्जत बढ्छ कि ? सन् २०१६ होइन, बिसं २०७३ पूरै उज्यालो बनाउने चुनौती कूलमानसँग छ । सुख्खायाम बढ्दै गएको छ । जब सञ्चित पानीले मात्र बिजुली निकाल्ने दिन आउनेछ, देश उज्यालो राखिरहन हम्मे पर्न सक्छ । त्यसको वैकल्पिक व्यवस्थापनसमेत बेलैमा गर्नु जरुरी छ । नयाँ वर्षको सुरुको उज्यालो वर्षैभरि निभाएनन् भने कूलमानको कीर्ति देशले गाउनेछ । उनको दोस्रो परीक्षण नेपाली नयाँ वर्षमा हुनेछ, जुन दिन उज्यालोकै शुभकामना बाँड्न पाइयोस् ।बरु कसले के सकिन्छ गरौं, तर देशलाई लोडसेडिङ को खाडलमा फेरि नपसाऔं । सबैलाई शुभकामना ।"
गरिबी निवारणमा राज्यको भूमिका,"नेपाल जस्ता विकासोन्मुख राष्ट्रहरूले सामना गर्दै आएको एउटा प्रमुख समस्या गरिबीको रेखामुनि रहेका मानिसहरूको सामाजिकआर्थिक रूपान्तरणको विषय हो । गरिबी निवारण सरकारको हरेक योजनाहरूमा प्राथमिकताको विषयवस्तु बने तापनि अपेक्षित लक्ष्य हासिल हुन सकिरहेको छैन । मुलुक विनाशकारी भूकम्प तथा अघोषित नाकाबन्दीको चपेटाबाट प्रभावित हुँदा यसको प्रत्यक्ष असर आर्थिक वृद्घिमा समेत देखापर्यो । परिणामस्वरूप नेपालको आर्थिक वृद्घिदर सन् २०१५ मा २ प्रतिशतले न्युन रह्यो भने सन् २०१६ मा दक्षिण एसियाली राष्ट्रहरूमध्ये सबैभन्दा न्युन (०५ प्रतिशतमा मात्र सीमित रहने) विन्दुको अवस्थामा आइपुग्यो । यस्तो परिप्रेक्ष्यमा मुलुकलाई आर्थिक समृद्घिको दिशातर्फ उन्मुख गराई गरिबी निवारण अभियानमा उल्लेखनीय सफलता हासिल गर्नका लागि राज्यको भूमिका महत्त्वपूर्ण रहन्छ ।गरिबी र यसबाट उत्पन्न हुने परिणामहरू पक्कै पनि समाज र राष्ट्रको लागि हितकर हुँदैन । गरिबी न्युनीकरण अभियानमा राज्यको यथेष्ट ध्यान पुगेन भने यसले मुलुकमा हिंसा, द्वन्द्व, लुटपाट लगायतका थुप्रै सामाजिक विकृति एवं विसंगतिहरू निम्त्याउँछ । साधन र स्रोतको असमान वितरण प्रणाली, बढ्दो जनसंख्याको चाप, अशिक्षा, सुशासनको अभाव, असन्तुलित विकास, रोजगारीका अवसरको अभाव, प्राकृतिक प्रकोप, वित्तीय पहुँचको अभाव, राजनीतिक अस्थिरता, हिंसा एवं द्वन्द्व आदिजस्ता गतिविधिहरू गरिबीका प्रमुख कारणहरू हुन् । गरिबी निवारण अभियानमा सरकारी तथा गैरसरकारी स्तरबाट विभिन्न कार्यक्रमहरू सञ्चालन भए तापनि गरिबीको रेखामुनिको जनसंख्या अझै पनि उल्लेखनीय रूपमा रहेको पाइन्छ । अत: गरिबी निवारण कार्यक्रमलाई प्रभावकारी बनाउन गरिब व्यक्ति तथा घरपरिवारको पहिचान गरी त्यस्ता लक्षित वर्ग र क्षेत्रलाई केन्द्रित गरेर आयआर्जन वा उद्यमशीलतामा प्रोत्साहन गर्न र त्यसका लागि आवश्यक वातावरण सिर्जना गर्न राज्यले विशेष ध्यान दिनुपर्छ । आर्थिक सर्वेक्षण २०७२०७३ अनुसार नेपालमा गरिबीको रेखामुनिको जनसंख्या २३८ प्रतिशत रहेको अनुमान गरिए तापनि विनाशकारी भूकम्पको प्रभावले गरिबीको संख्या थप हुने अनुमान गरिएको छ । सहरी क्षेत्र (करिब १५ प्रतिशत) को तुलनामा ग्रामीण क्षेत्रमा (करिब २७ प्रतिशत) गरिबीको रेखामुनिको जनसंख्या उच्च रहेको पाइन्छ । यसैगरी विकास क्षेत्रको आधारमा सुदूर पश्चिमाञ्चलमा सबैभन्दा बढी गरिबी दर (४६ प्रतिशत) छ । भौगोलिक क्षेत्रअनुसार हिमालमा सबैभन्दा बढी गरिबी (४२ प्रतिशत) छ । पहाड र तराईमा गरिबी दर लगभग समान (करिब २४ प्रतिशत) भए तापनि पहाडी क्षेत्रमा गरिबीको अवस्था बढी विषम र सघन छ । जातजातिअनुसार गरिबीको दरलाई विश्लेषण गर्दा दलित समुदायमा बढी देखिन्छ, जसमध्ये पहाडका दलितहरूमा (४३६३ प्रतिशत) र तराईका दलितहरूमा (३८१६ प्रतिशत) रहेको पाइन्छ । अत: राज्यले महिला, दलित, अल्पसङ्ख्यक जातजाति, मधेसी, कर्णालीवासी लगायत दुर्गम तथा पिछडिएका क्षेत्रका बासिन्दा, शारीरिक रूपले अशक्त भएका व्यक्ति र सहरी क्षेत्रमा जोखिममा बसोबास गर्ने मानिसमा गरिबीको गहनता हटाउनेतर्फ अधिकतम ध्यान दिनुपर्छ ।गरिबीको रेखामुनि रहेको लक्षित वर्ग र क्षेत्रलाई केन्द्रित गरेर राज्यले रोजगार तथा आयमूलक कार्यक्रमहरू सञ्चालन गर्न जरुरी छ । लघुवित्त मार्फत लघुउद्यम र लघुउद्यम मार्फत रोजगारी एवं आयआर्जनमा वृद्घि गर्दै सामाजिकआर्थिक रूपान्तरण कार्यमा प्रभावकारिता ल्याउन सकिन्छ । त्यसैले गरिबी निवारणका लागि लघुवित्त र लघुउद्यम दुवै कार्यक्रमलाई राज्यले प्राथमिकतामा राखेर यसको सञ्जाललाई हरेक जिल्लामा पुर्याउनुपर्छ । वित्तीय सेवाको पहुँच नपुगेका मानिसहरूको लागि लक्षित गरेर लघुवित्त सेवाहरू ग्रामीण क्षेत्रहरूमा विस्तार गर्दै वित्तीय साक्षरता कार्यक्रमलाई अगाडि बढाउनुपर्छ । नेपाल जस्तो अधिकांश ग्रामीण बस्ती भएको मुलुकमा वित्तीय समावेशीकरण र गरिबी निवारणका लागि लघुवित्त कार्यक्रमलाई एउटा उपयोगी वित्तीय औजारको रूपमा लिन सकिन्छ । सन् १९७६ मा अर्थशास्त्र विधामा नोबेल पुरस्कार विजेता मिल्टन फ्राइडमेनको भनाइबाट प्रस्ट हुन्छ, गरिब मानिसहरू अल्छीको कारणले गरिब भएको होइन, उनीहरूमा पँुजीको पहुँच नभएकोले गरिब बन्न बाध्य भएका हुन् । सरकारको एउटा प्रमुख दायित्व सामाजिक, आर्थिक र भौगोलिक रूपले पछाडि परेका मानिसहरूलाई विकासको मूलधारमा ल्याउनु हो । यसका लागि राज्यले त्यस्ता उपेक्षित वर्गलाई वित्तीय अवसरको पहुँच पुर्याउने वातावरण सिर्जना गर्न आवश्यक छ । लघुवित्तले बिनाधितो विपन्न वर्गका मानिसहरूलाई लघुऋण प्रदान गरेर ससानो व्यवसाय वा लघुउद्यम सञ्चालन गर्न प्रोत्साहन गर्छ । आर्थिक तथा सामाजिक रूपमा नेपाललाई समुन्नत राष्ट्रको सूचीमा स्थापित गर्नका लागि गरिबी निवारण कार्यक्रमहरू वर्तमान परिप्रेक्ष्यमा सरकारी स्तरबाट प्राथमिकतामा परे तापनि उल्लेखनीय रूपमा गरिबीको रेखामुनिको जनसंख्या घट्न नसक्नुलाई चुनौतीपूर्ण रूपमा लिन सकिन्छ । गरिबी न्युनीकरण अभियानमा नेपालले केही हदसम्म आशातित सफलता हासिल गरे तापनि ग्रामीण र सहरी क्षेत्रबीच, हिमाल, पहाड र तराई क्षेत्रहरूबीच, विकास क्षेत्रहरू बीचको गरिबीमा निकै विषमता रहेको पाइन्छ । अत: गरिब र धनीबीच रहेको असमानताको खाडललाई हटाउन र स्वदेशमा नै रोजगारीका प्रशस्त अवसरहरू सिर्जना गर्नका लागि राज्यले लघुवित्त तथा लघुउद्यम कार्यक्रमलाई प्रबद्र्घन एवं विस्तार गर्न अपरिहार्य देखिन्छ । लघुवित्त सेवाको सञ्जाललाई ग्रामीण क्षेत्रका विपन्न वर्गसम्म पुर्याउनका लागि राज्यले न्युनतम पूर्वाधारको व्यवस्था मिलाउनुपर्छ । पहाडी र हिमाली क्षेत्रहरूमा भौगोलिक विकटता र पातलो बस्ती भएको कारण ती स्थानहरूमा लघुवित्त सेवाहरू पुर्याउन व्यावहारिक कठिनाइ भने पक्कै नभएको होइन । यसका लागि राज्यले कम्तीमा पनि सरकारी स्वामित्वमा सञ्चालित ग्रामीण विकास बैंकहरूलाई राज्यका स्थानीय निकायहरूसँग हातेमालो गर्दै वित्तीय सेवाको सञ्जाल गाउँगाउँसम्म पुर्याउन जरुरी छ । अनि मात्र मुलुकमा गरिबी निवारण अभियानमा प्रभावकारिता आउनुको साथै विपन्न वर्गका मानिसहरूको सामाजिकआर्थिक रूपान्तरण गर्न सकिन्छ ।नेपाललाई समृद्ध राष्ट्रमा रूपान्तरण गर्दै गरिबी निवारण गर्नका लागि यहाँको प्राकृतिक साधन र स्रोतको उच्चतम उपयोग गर्ने वातावरण निर्माण गर्न आवश्यक देखिन्छ । यसको लागि सर्वप्रथम मुलुकमा राजनीतिक स्थिरता एवं दिगो शान्तिको खाँचो पर्छ । राजनीतिक संक्रमणलाई जतिसक्दो छिटो किनारा लगाई सबै राजनीतिक दलहरू मुलुकको आर्थिक विकासका मुद्दाहरूमा एकैठाउँमा उभिन जरुरी छ । अनिमात्र मुलुकले आर्थिक समृद्घिको मार्ग हुँदै विपन्न वर्गको सामाजिकआर्थिक रूपान्तरण तथा गरिबी निवारण कार्यमा उल्लेखनीय सफलता हासिल गर्न सक्नेछ ।ढुंगाना पोखरा विश्वविद्यालयमा वित्तशास्त्र विषय प्राध्यापन गर्छन् ।"
संस्कृत क्याम्पसलाई बेवास्ता,"तनहुँ देवघाटधामस्थित महेश संन्यास गुरुकुल संस्कृत क्याम्पस चर्को आर्थिक अभावबाट गुज्रिरहेको छ । संस्कृत विषय स्नातकोत्तरसम्म पढाइ हुने क्याम्पस सरकारी निकायबाट सहयोग नपाउँदा मुठीदानकै भरमा जेनतेन चलिरहेको छ । महेश संन्यास आश्रमको अगुवाइमा सञ्चालित क्याम्पस नेपाल संस्कृत विश्वविद्यालयबाट सम्बन्धन प्राप्त हो । क्याम्पस प्रमुख गुरुप्रसाद सुवेदीले आवश्यकता र आश्वासनपछि निर्माण थालिएको भवनका लागि पनि सहयोग नआएको गुनासो गरे । पाँच करोड रुपैयाँ लागत स्टिमेटमा निर्माणाधीन क्याम्पस भवनलाई दानमुठीबाटै दुई करोड जुटायौंं, उनले भने, तर, थप पैसा नहुँदा भवन अधुरै छ । चारतले भवन निर्माणाधीन अवस्थामै छ । फर्निचर अभावमा कक्षा सञ्चालन गर्न समस्या छ । क्याम्पसमा उत्तरमध्यमा (प्रमाणपत्र) तर्फ १ सय ६० विद्यार्थी अध्ययनरत छन् । त्यस्तै शास्त्री (स्नातक) मा ४५ जना र आचार्य (स्नातकोत्तर) तहमा १० जना छन् । उनीहरूलाई खानेबस्ने व्यवस्थासमेत आश्रम सञ्चालक स्वामी रामानन्द गिरीको सहयोगमा भइरहेको छ । विश्वविद्यालय अनुदान आयोग र शिक्षालगायतका अन्य मन्त्रालयमा समेत सहयोग मागेका छौं, व्यवस्थापक केशवानन्द आचार्यले भने, आश्वासन मात्र पाइएको छ, सहयोग गर्ने आएका छैनन् । भक्तजनहरूले भने गच्छेअनुसार सक्दो सहयोग गरिरहेका छन् ।शिक्षा मन्त्रालयलाई शिक्षक दरबन्दी मिलाइदिन पनि पटकपटक काठमाडांै धाएको उनले बताए । हाल गुरुकुलमा २५ जना प्राध्यापक कार्यरत छन् । विश्वविद्यालयले दुई जना सहप्राध्यापकलाई काजमा खटाएको छ । अरू सबैलाई आश्रमले आन्तरिक स्रोतबाट नियुक्त गरेको छ । मासिक लाखौं रकम तलबभत्तामै खर्च हुने भएकाले निर्माण खर्च जुटाउन समस्या भएको आचार्यले गुनासो गरे । गुरुकुलमा विद्युतीय पुस्तकालय सञ्चालन गर्ने योजना पनि आर्थिक अभावले थाती छ । यहाँ प्राचीन ग्रन्थ, धार्मिक, विज्ञान र गणितका मूल्यवान् पुस्तक छन् । ती पुस्तकलाई मिलाएर राख्न नसक्दा नष्ट हुने खतरा बढेको छ ।६० रोपनी जमिनमा फैलिएको गुरुकुलमा तरकारी किनेर खानु पर्दैन । स्नातकोत्तरसम्म अध्ययन गर्ने विद्यार्थीले गुरुकुलभित्रै तरकारी फलाउँछन् । केही संख्याको दरबन्दी र हाल निर्माणका लागि सहयोग पाएमा देशकै नमूना गुरुकुल बनाएर देखाइदिने आचार्यले बताए । देशभरबाट कर्मकाण्ड, रुद्री, वेद र पुराण पाठ र महायज्ञलगायतको काममा चाहिने जनशक्तिको खोजी गर्दै गुरुकुल पुग्नेको दैनिक भीड लाग्छ । टाढाबाट आएकाहरूलाई पनि खानेबस्ने व्यवस्था भित्रै गरिएको छ । क्याम्पस सञ्चालन गर्न कठिन भएपछि मुठीदान अभियान पनि चलाइएको छ । दानकै भरमा दैनिक २ सय ५० जनालाई भोजन जुटाइँदै आएको छ । जिल्लाको धार्मिकस्थल भएकाले जिल्ला विकास समितिले पर्यटन प्रवद्र्धन तथा सामान्य विकास खर्चका लागि बजेट विनियोजन गरे पनि पर्याप्त नभएको स्थानीय विकास अधिकारी बद्रीप्रसाद तिवारीले बताए । बृहत्तर गुरुयोजनामार्फत काम गर्नुपर्ने भएकाले सानो सहयोगको कुनै अर्थ छैन, उनले भने, एकदुई पटक पुगेर सामान्य सहयोग गर्नुबाहेक हामीले केही सक्दैनौं । दिगो विकासका लागि राष्ट्रिय अभियान सञ्चालन हुनुपर्ने उनले बताए ।"
संविधान धरापमा पर्न सक्छ,"महेन्द्रनगर राष्ट्रिय प्रजातन्त्र पार्टीका अध्यक्ष कमल थापाले २०७४ माघ ७ भित्र स्थानीय, प्रदेश र संघको निर्वाचन नभए संविधान नै धरापमा पर्न सक्ने चेतावनी दिएका छन् । उनले त्यसो भए मुलुक ठूलो अन्योल र अस्थिरतामा फस्ने बताए । यतिबेला मुलुक संकटैसंकटको चक्रव्यूहमा फसेको छ, आइतबार महेन्द्रनगरमा दुवै राप्रपा एकीकरण सन्देश दिन आयोजित सभामा उनले भने, मुलुकलाई संकटबाट मुक्त गर्न राप्रपा वैकल्पिक मार्गचित्र बोकेर मेचीदेखि महाकालीसम्मका जनतासमक्ष पुगेको छ । उनले वर्तमान संविधान जारी भएको १५ महिना बितिसक्दा पनि कार्यान्वयन हुन नसकेको अवस्थाले अन्योल र अस्थिरता उत्पन्न भएको बताए ।"
संशोधन पारित हुँदैन,दाङ माओवादी केन्द्रका नेता एवं पूर्वउपप्रधान तथा ऊर्जामन्त्री टोपबहादुर रायमाझीले सरकारले संसदमा दर्ता गरेको संविधान संशोधनको प्रस्ताव पारित नहुने बताएका छन् । मालिका कालिका यातायात प्रालिको पहिलो वार्षिकोत्सवका अवसरमा आइतबार तुलसीपुरमा आयोजित कार्यक्रमलाई सम्बोधन गर्दै उनले प्रस्तावलाई संसद्ले अस्वीकृत गर्ने बताए । पाँच नम्बर प्रदेश टुक्र्याउने प्रस्ताव सरकार र मधेसमा आन्दोलनरत पक्षको नभएको दाबी गर्दै रायमाझीले उक्त प्रस्ताव अदृश्य शक्तिबाट आएको आरोप लगाए । संविधान संशोधनको पक्षविपक्षमा मतदान भए आफूले विपक्षमा मतदान गर्ने उनको भनाइ थियो ।
उपचार प्रभावित,डोल्पा जिल्ला स्वास्थ्य कार्यालय डोल्पा र मातहतका स्वास्थ्यचौकीमा दरबन्दीअनुसार स्वास्थ्यकर्मी नहुँदा सर्वसाधारणले उपचारमा समस्या बेहोर्नुपरेको छ । जिल्लामा २३ स्वास्थ्यचौकी भए पनि प्रत्येकमा स्वास्थ्यकर्मीको अभाव छ । कार्यालयका अनुसार जिल्लामा २३ जना हेल्थ असिस्टेन्टको दरबन्दीमध्ये १८ स्थान रिक्त छ । ४८ जनाको दरबन्दी भए पनि अहेबमा ३१ रिक्त छन् । ४८ अनमीमध्ये २९ स्थानमा दरबन्दी खाली रहेको जिल्ला स्वास्थ्य प्रमुख डा श्रीकान्त अग्रवालले बताए । जिल्लामा दुई जना चिकित्सकको दरबन्दी भए पनि हाल एक मात्र उपलब्ध छन् ।
बाघ गणनाका क्यामेरा चोरी,गुलरिया बर्दिया राष्ट्रिय निकुञ्जमा बाघ गणनामा प्रयोग गरिएका १६ वटा क्यामेरा चोरी भएको छ । निकुञ्जका अनुसार जैविक मार्गअन्तर्गत सूर्यपटुवा र छतिवन बीचमा राखिएका क्यामेरा चोरिएका हुन् ।सूर्यपटुवाको डल्ला क्षेत्रमा ८ र छतिवन जंगलमा ६ वटा क्यामेरा चोरी भएको निकुञ्जका निमित्त प्रमुख संरक्षण अधिकृत रमेशकुमार थापाले बताए । बाघ गणनाका लागि २ सय जोडा क्यामेरा प्रयोग गरिएको थियो । तीमध्ये आधा दर्जन क्यामेरा हात्तीले कुल्चेर क्षति पुर्याएको निकुञ्जले जनाएको छ । निकुञ्जमा बाघ गणना र यसका प्रजातिको वैज्ञानिक अनुगमनका लागि क्यामेरा जडान गरिएको छ । निमित्त प्रमुख संरक्षण अधिकृत थापाले चोरी भएका क्यामेरा खोजी भइरहेको जनाए । निकुञ्जमा मंसिर ५ यता २ सय ९७ स्थानमा दुईदुई किमिको फरकमा प्रत्येक ग्रिडमा स्वचालित क्यामेराबाट बाघको अनुगमन भइरहेको छ । १ सय २० वटा लाइन ट्रान्ससेक्टमा आहारा प्रजातिको सर्वेक्षण भइरहेको निकुञ्जले जनाएको छ । बाघ गणनाका लागि २५ प्राविधिक र ५ सहयोगी खटाइएको छ । खटिएका टोली निरन्तर रूपमा जंगलमा बसेर अनुगमन गर्ने भनिए पनि मध्यवर्ती क्षेत्रमा नबस्दा क्यामेरा चोरी भएको स्थानीयले जनाएका छन् । हरेक चार वर्षमा निकुञ्जमा बाघको गणना हुने गरेको छ ।
"रातभर सिरेटो चल्छ, कसरी निदाउनु ?","मार्मिन (सिन्धुपाल्चोक) राजमार्गबाट तीन घण्टा पैदलपछि पुगिने लेकाली बस्ती । थोत्रो त्रिपाल र एउटा कुनामा चामलको पोको । अर्को कुनामा थोत्रा लुगा छरपस्ट छन् । मार्मिन, छ्यादे टोलका नादाङ तामाङको चार जनाको परिवार यही त्रिपालमा बस्दै आएको डेढ वर्ष बितेको छ ।चिसोले परिवारका सबै सदस्य बिरामी परेका छन् । के गर्नु साह्रै ठूलो दसा रहेछ, नादङले भने, भूकम्पले घर ढाल्यो, भारी बोकेर जीविका चलाउने तातोपानी नाका बन्द भयो । दैवले घर र आम्दानी एकै पटक छिनेपछि बिचल्लीमा परियो । लेकाली बस्तीमा चिसो बढेको छ । रातभर सिरेटो चल्छ । तामाङ परिवार राम्रोसँग निदाउन सक्दैनन् । अब यो ठण्डीबाट कसरी बच्ने ? खेतीको आम्दानीले खान नपुग्ने नादाङ पुराना काठ जोरजाम गरेर बलियो टहरो बनाउने तयारी गर्दै छन् । सरकारले दिएको पैसाले पुग्दैन, ऋण गरेर कसरी घर बनाउनु ? रातभर निदाउन सकिँदैन, उनले पीडा सुनाए । स्थानीय गोल्ची गाउँका ग्यालछिरिङ तामाङको पाँच जनाको परिवार पनि डेढ वर्षदेखि त्रिपालमै छ । सरकारले दिएको ५० हजार अनुदान भत्केको घर पन्छाउँदै सकियो । ग्यालछिरिङले त्रिपाल देखाउँदै भने, यो वर्षको चिसो यसले थेग्लाजस्तो छैन । बालबच्चा बिरामी पर्न थालेका छन्, रोजगारी दिएको नाका बन्द भएपछि गुजारा गर्नै कठिन भयो । उनी टहरो बनाउने योजनामा छन् । घर बनाउन रकम छैन । स्थानीय पासाङ तामाङका अनुसार बस्तीमा चिसोले पानी जम्न थालेको छ । चोयाले बारबेर गरेको टहरोमा चारैतिरबाट हावा पस्छ । जाडो बढ्दै गएपछि तलतिर झर्नुपर्छ, पासाङले भने ।जिल्लाको पूर्वी भेगसँग जोडिएको लेकाली बस्तीका भूकम्पपीडित अझै त्रिपालमा छन् । स्थानीय सामाजिक अगुवा साङ्गे लामाले भने, बस्तीमा भूकम्पपछि पाँच घर मात्र बनेका छन । गाउँका तीन सयमध्ये धेरै परिवारको घर बस्न नहुने गरी भत्केको छ । उनीहरूले घर बनाउने आँट गर्न सकेका छैनन् । आयस्रोत बन्द भएपछि दैनिक गुजारा चलाउन नसक्ने अवस्थामा छन् । यहाँको मुख्य आम्दानीको स्रोत तातोपानी नाका नै हो । भूकम्प गएको दिनदेखि नै नाका पूर्ण रूपमा बन्द छ । राजमार्गबाट निर्माण सामग्री गाउँ पुर्याउन खरिद मूल्य सरहैको रकम खर्च हुन्छ । केही हुनेखानेले मात्र घर बनाएको पीडितले बताए । सीमासँगैको उक्त बस्तीका अधिकांश बासिन्दा तातोपानी र तिब्बतको खासामा काम गरेर जीविकोपार्जन गर्दै आएका थिए । नाका बन्द भएपछि मारमा छन् । सीमा क्षेत्रको मार्मिन, गाती, तातोपानी, लिस्ती, घुमथाङ, फुलपिंकट्टीलगायत बस्तीको दुरवस्था छ । भूकम्पले विस्थापित कतिपय पीडित अझै घर फर्कन सकेका छैनन् । भूकम्पले ध्वस्त बनाएका मुख्य र सहायक सडकहरू मर्मत हुन नसक्दा आउजाउमै समस्या छ ।"
न्याय खोज्दै सदरमुकाम,"गुल्मी ७५ वर्षीय लालबहादुर सुनारको सहारा पाउँदा घरेलु हिंसा र दुव्र्यवहार भोग्दै आएकी अर्वेनी ५ की ४३ वर्षीया सावित्रा न्यौपाने सबै पीडा भुल्थिन् । दु:ख पर्दा सहयोग पाएपछि उनी सुनारसँगै बस्न चाहिन् । तर, छिमेकीका नजरमा त्यो ठूलो अपराध ठहरियो । उनीहरूले गाउँ निकाला गरे । अहिले दुवैजना न्यायको खोजीमा सदरमुकाम तम्घासमा भौंतारिरहेका छन् ।गाउँबाट निकालिएपछि अधिकारकर्मीले उनीहरूलाई अनकन्टार भीरको ओडारमा फेला पारेका थिए । आफूहरूलाई गाउँ निकाला गर्ने स्थानीय चिन्तामणि न्यौपाने र गाविस सहायक झविलाल न्यौपानेविरुद्ध उनीहरूले उजुरी दर्ता गराएका छन् । उजुरी दर्ता भएको शुक्रबार ९ दिन पुग्यो । तर, न्यौपानेद्वयलाई फेला पार्न नसकेको दाबी गर्दै आएको छ । जाहेरीमा उल्लिखित एक जना गाविसको कर्मचारीसमेत भएकाले गाविस, घर र तम्घास सबैतिर खोजी भइरहेको प्रहरीले जनाएको छ । जिल्ला प्रहरी प्रमुख एसपी भोला रावलले घटना मिलापत्रमा नटुंगिने बताए । यो सरकारवादी मुद्दा हो, उनले भने, दर्ता भएपछि अब मन्त्रिपरिषद्ले निर्णय गरे पनि फिर्ता हुँदैन । सजाय कम हुने मात्र हो ।गाउँमा दलका स्थानीय प्रमुख समेतको उपस्थितिमा सावित्राको पहिलाको श्रीमानबाट सम्बन्धविच्छेद र अहिलेका लालबहादुरसँग विवाह भएको कागज गरिएको थियो । कागज गरेर दुवैलाई गाउँबाट अन्यत्रै गएर बस्न सुझाएपछि दुवैजना भाँडाबर्तन, खाद्यान्न र ओढ्नेओच्छ्याउनेसमेत बोकेर गाउँबाट बाहिरिएका थिए । गाउँबाट हिँडेका उनीहरू झन्डै तीन घण्टाको पैदल दूरी पार गर्दै हर्मिचौरको हार्से जंगलको ओडारमा पुगेर तीन दिन बिताएका थिए । सुनारका छोरा अनुरामको अनुरोधमा स्थानीय अधिकारकर्मीले दुवैको उद्धार गरेपछि घटना सार्वजनिक भएको थियो । जात नमिल्नेसँग अवैध सम्बन्ध राखेको भन्दै पूरै गाउँ नै घोप्टिएर छोडछोड गाउँ छोड भने, लालबहादुरले भने, पहिला जंगल बस्यौं, यहाँ आएपछि न्याय पाइन्छ भनेको, खोइ अहिलेसम्म केही भएन । विपन्न जोडी सदरमुकाममा लामो बसाइले खर्च अभावसँगै तनावमा छन् । पीडित सदरमुकाममा भौंतारिरहेकै बेला सावित्राका भतिज चिन्तामणि र गाविस सहायक झविलाल भने शनिबार तम्घासमै आए । राजनीतिक दलका प्रमुखहरूलाई भेटे र गाउँमै फर्किए । प्रहरीको नजरमा उनीहरू फरार छन् । यस्तै बिहीबार पीडितलाई समेत राखेर छलफल गर्ने भन्दै कांग्रेसका स्थानीय अगुवा रामप्रसाद न्यौपाने, एमालेका देवीप्रसाद न्यौपाने र माओवादी केन्द्रका हुमाकान्त न्यौपाने सदरमुकाम आएका थिए । सबैतिर घटनाको मिलापत्र गराइदिन आग्रह गरेका उनीहरूले त्यस्तो सम्भावना नदेखेपछि विज्ञप्ति जारी गर्दै सञ्चारकर्मीलाई जिम्मेवार बन्न आग्रह गरे । दुवै जना राजीखुसी विवाह गर्न तयार भएकाले छलफल गराइदिएको र छोरा अनुरामले आफूखुसी घर भत्काएको दाबी विज्ञप्तिमा गरिएको छ । नेपाल उत्पीडित जातीय मुक्ति समाजका केन्द्रीय सदस्य कृष्ण सुनारले घटना अत्यन्तै अमानवीय र आपराधिक मानसिकताबाट भएको बताए । सिंगो बुद्धिजीवी समुदाय बसेर गरेको निर्णयले नै पुष्टि गरेको छ, घटना कस्तो हो भनेर, उनले भने, ७५ वर्षीय वृद्ध र ४३ वर्षीया बोल्न नसक्ने महिलाबीच अवैध सम्बन्धको नाटक रचेर बजार जाने होइन जंगल जाऊ भन्दै पठाउने काम भएको छ । प्रहरीले सत्यतथ्य छानबिन गरेर समाजमा पुन:स्थापनाका लागि सुरक्षा र सहज वातावरण बनाइदिन उनले आग्रह गरेका छन् ।"
हुर्कियो राजारानी वन,"डडेलधुरा रानी ऐश्वर्यका साथ तत्कालीन राजा वीरेन्द्र पहिलोपटक डडेलधुराको दुर्गम देवलदिव्यपुर पुगेका थिए ३० वर्षअघि । त्यतिबेला देवल वृक्षविहीन खुरखुरे डाँडो थियो । रानीले इच्छा व्यक्त गरिन्, यो डाँडामा हरियो वन हुन पाए कति राम्रो हुन्थ्यो । रानी ऐश्वर्यको इच्छा राजा वीरेन्द्रले तत्काल पूरा गरे । हुकुमी आदेश भयो, यो डाँडामा वृक्षरोपण गरियोस् । सँगै उभिएका थिए तत्कालीन वन राज्य मन्त्री गणेशप्रसाद भट्ट । उनले निहुरिएर, सरकारको मर्जी भन्दै सरोकारवाला निकायका प्रमुखलाई तुरुन्तै वृक्षरोपण सुरु गर्न निर्देशन दिए ।समय क्रमसँगै राजाको हुकमी आदेशमा लगाइएका बिरुवा हुर्कंदै गए । २० प्रतिशत पनि मरेनन् । त्यसले राम्रो रेखदेख र संरक्षण पायो । तत्कालीन गाउँ पञ्चायतका प्रधानपञ्च घनश्याम जोशी सातामा एक दिन वृक्षरोपण क्षेत्रमा पुग्थे, स्थानीय भास्कर पन्तले विगत सम्झिए, त्यो समयमा राजारानीका नाममा संरक्षण भएको वनले अहिले गाउँकै शोभा बढाएको छ ।त्यस बेला मान्छेमा डरभर हुन्थ्यो । नत्र चरिचरनले वृक्षरोपण जोगाउन हम्मे हुन्थ्यो । पन्तका अनुसार राजारानी २०४२ मा पहिलोपटक हेलिकप्टरबाट देवलदिव्यपुर पुगेका थिए । पूर्वगाविस अध्यक्ष तारिसिंह खडकाले त्यस बेलाको खुरखुरे डाँडो अहिले घना वन बनेको बताए । देवलसहित चिपुरका तीनवटा डाँडामा पनि सल्लाका बिरुवा लगाइएका थिए । राजाका नाममा हुर्किएको सल्लेरी वनबाट स्थानीय समुदाय लाभान्वित भएका छन् । दाउरा, घाँसलगायत वन पैदावरका लागि टाढा जानुपर्ने बाध्यता टरेको छ । शीतल र सल्लेरी हावाले आन्तरिक पर्यटकको मनसमेत लोभ्याउन थालेको छ, खडकाले भने, सल्लेरीको हावाले क्षयरोगसमेत निको हुने विश्वास छ । घना वन, वन्यजन्तु र विभिन्न प्रजातिका चराको समेत बासस्थान बन्न थालेको छ ।"
भूकम्पपीडितका नाममा काठ तस्करी,"काभ्रे प्रहरी र जिल्ला वनको टोलीले पाँचखाल र महादेवस्थानबाट अवैध रूपमा कटान गरिएका सालका गोलिया बरामद गरेको छ । भूकम्पपीडितलाई वितरण गर्ने नाममा त्यसरी काठ तस्करी हुने गरेको पाइएको हो ।पाँचखाल नगरपालिका फेदिमा तेजप्रसाद न्यौपानेको नाममा दर्ता भई राजेन्द्र न्यौपानेले सञ्चालन गर्दै आएको उमादेवी काठ उद्योगबाट ५ सय २१ सालका गोलिया बरामद गरेको जिल्ला प्रहरी प्रमुख एसपी सहकुल थापाले बताए । तेजप्रसादलाई पक्राउ गरिएको छ । यस्तै महादेवस्थानमा गणेश दनुवार राईले बिनादर्ता अवैध रूपमा काठ चिरानी मिल सञ्चालन गरेको पाइएकाले मिलमा सिल लगाइएको छ । फरार राइको खोजतलास भइरहेको प्रहरीले जनायो । महादेवस्थानमा रमेश क्षत्रीले सञ्चालन गर्दै आएको पञ्चकन्या काठ उद्योगमा समेत सिल गरिएको छ । राई र क्षत्रीलाई पक्राउ गरेर वन ऐन २०४९ अन्तर्गत जिल्ला अदालतमा मुद्दा चलाइने जिल्ला वन प्रमुख प्रेम खनालले जानकारी दिए । उनका अनुसार हालसम्म बिनाकटान आदेश टाँचा नलागेका १ हजार क्युफिट काठ बरामद भएको छ । उनले कुन सामुदायिक वनबाट काटिएको हो भन्ने नखुलेकाले अनुसन्धान अधिकृत खटाएको बताए । पुनर्निर्माणमा सहयोग होस् भनेर सरकारले सामुदायिक वनमार्फत सहुलियतमा काठ उपलब्ध गर्न अनुमति दिएको थियो । सामुदायिक वनले कार्ययोजनामा उल्लेख गरेर सोहीबमोजिम कटान गर्न पाउने व्यवस्था छ । प्रमुख वन अधिकृत खनालले भूकम्पपीडितका नाममा सीमित उद्योगीले फाइदा पुग्ने गरी रूख काट्ने गरेकाले निगरानी बढाएको बताए । ऐलानी जग्गाका काठहरूसमेत व्यक्तिको पुर्जामा रहेको भन्दै काटेर ओसारपसार गर्ने, स्वीकृतभन्दा बढी रूख काट्ने, टाँचा नभएका काठ भूकम्पपीडितको घर निर्माणका लागि चिरानी गर्ने बहानामा तस्करी हुने गरेको छ । कानुनत: जिल्ला वन कार्यालयबाट प्रक्रिया पूरा गरेर कटान आदेशपछि मात्रै काठ काट्न पाइन्छ । सोही परिणाममा काटे नकाटेको प्रमाणित भएर टाँचा लगाएपछि मात्रै बिक्री वितरण गर्न पाइन्छ । जिल्ला वन कार्यालयका अनुसार जिल्लामा मात्रै पुनर्निर्माणका लागि १२ लाख क्युफिट काठ आवश्यक छ । ४५ काठ मिल उद्योग, ३५ सहमिल,४ प्लाइ फ्याट्री र ३ भिनियर कारखानामार्फत जिल्लामा काठको उत्पादन, बिक्री वितरण हुने गरेको छ । बिनादर्ता साना फर्निचर सञ्चालनमा रहे पनि त्यसको तथ्यांक छैन ।"
बेचबिखनमा २० वर्ष कैद,"चितवन जिल्ला अदालतले मानव बेचबिखनमा संलग्न महिलालाई आइतबार २० वर्ष कैद फैसला सुनाएको छ । तनहुँ, पुर्कोट ६ की शोभा सापकोटालाई उक्त सजाय भएको हो । उनले २०७३ जेठमा माडी ९ की २४ वर्षीया एक महिलालाई भारत देहरादुन लगेर कोठीमा बिक्री गरेको भन्दै मुद्दा परेको थियो । न्यायाधीश नारायण सुवेदीको इजलासले सापकोटालाई २० वर्ष कैदसँगै २ लाख जरिवाना र पीडितलाई १ लाख रुपैयाँ पुन:स्थापना कोषबाट भराउने फैसला गरेको अदालतका सूचना अधिकारी कृष्ण बरालले बताए ।"
पप र लोकको फ्युजनमा झुम्दै दीपक,"काठमाडौं गायक दीपक बज्राचार्य र उनको ब्यान्ड द रिदम ले अस्ति मात्रै नयाँ म्युजिक भिडियो सार्वजनिक गर्यो । अल्लारे बोलको उक्त भिडियोगीत दीपकको परिचित स्टाइलभन्दा अलि पृथक छ । अकस्टिक गिटारमा ल्याटिन पप गाउँदै आएका उनले यसमा भने गिटार र ड्रम्सलाई मादल र सारंगीसँग फ्युजन गराएका छन् । त्यसरी निकालिएको नौलो धुनमा उनी झुमेका छन्, निस्फिक्री । दीपक एन्ड द रिदम ब्यान्ड अचेल यस्तै अनेक प्रयोगमा जुटेको छ । यसअघि निकालेको जानी जानी, बेहाल जस्ता गीतमा पनि उनीहरूले आधुनिक र परम्परागत बाजा एकसाथ जुधाएका थिए । त्यसले बेग्लै खालको झंकार पैदा गर्यो । फिरोज बज्राचार्य, रोजन कायस्थ र रिकी शाक्यको टोलीमा नेतृत्व सम्हालिरहेका दीपक नै यो नौलो कन्सेप्टका डिजाइनर हुन् । गरिआएको चिज पर्याप्त भइसकेकाले उनले अर्को सांगीतिक यात्रा सुरु गरेको बताए । मेरो जानरा पप हो, साढे दुई दशकदेखि संगीत क्षेत्रमा क्रियाशील दीपकले भने, यसलाई छोड्न सक्दिनँ । तर, यही विधालाई अर्को शैलीमा प्रस्तुत गर्दा म र श्रोता दुवैलाई नौलो अनुभूति हुन्छ ।दीपकका अनुसार सबै बाजाले सबै प्रकारका धुन सिर्जना गर्न सक्छन् । तसर्थ, उनले पश्चिमा मूलको पप विधालाई स्थानीय बाजाको तालमा गाउन थालेका छन् । दुई थरिका बाजा मात्रै होइन, दुई अलग ट्युनलाई समेत फ्युजन गराउने उनको धोको छ । यस्तो गर्दा स्थानीय चिजको मौलिकता नबिगार्न आफू कटिबद्ध रहेको बताए । दीपकले सुरुमा आफ्ना चर्चित गीतलाई धिमे, खैँजडी, मादल, सारंगी, नगरालगायत बाजामा प्रस्तुत गरेका थिए । पाटन दरबार क्षेत्रका भजन मण्डली र अन्य स्थानीय कलाकारलाई वाद्यवादक बनाएर प्रस्तुत गरिएको पहिलो कार्यक्रम नै सुपर हिट भइदियो । उनी रौसिए । त्यसपश्चात् नयाँ गीतमा पनि आधुनिक र परम्परागत वाद्यवादनको सम्मिश्रण गराउन थाले । उनको पपफ्युजनले अहिले राम्रो माइलेज पाइरहेको छ । परम्परागत बाजा खोज्दै जाँदा बाजाको भण्डारै भेटियो, दीपकले भने, सबै बाजालाई सबै गीतमा एकैचोटि बजाउन सम्भव भएन । त्यसैले गीतैपिच्छे एकदुइटा ट्ेरडिसनल बाजा राख्ने निर्णय गरेका छौं । त्यसो त उनले क्रिम अफ रिदम नाममा एथ्निक बाजा बजाएर कन्सर्ट नै गरेका थिए । त्यसको अभिलेख युट्युब र दीपकको वेबसाइटमा उपलब्ध छ । छालाले बनेका इन्स्ट्रुमेन्ट भेला पारेर उनको जम्बो टोलीले दिएको प्रस्तुतिलाई वृत्तचित्रका रूपमा तयार पारिएको छ । सन् १९९० को दसकमा लिटलुन्स नामक ब्यान्ड गठन गरेर पप गीत गाउन थालेपछि दीपकको चर्चा मौलायो । आसै आसमा, समय, झुमीझुमी, अन रस लगायत एल्बम निकाल्दै गए । नेपालीअंग्रेजी भाषामा ओ अमिरा गाएपछि उनले फर्केर आउने छैन, अँध्यारोमा छाउँछौ तिमी जस्ता सेन्टिमेन्टल पप र मायाको डोरीले मा फ्लमेङ्गो स्वाद भित्र्याएका थिए ।ती गीत निकाल्दा सबैले मलाई पपस्टार भनिदिए, दीपकले भने, मख्ख परियो । तर, ती त नेपाली श्रोताका लागि मात्रै नौला रहेछन् । विदेश जाँदा हाम्रो मौलिकता खोजियो । उपत्यकाकै नेवार र त्यसमाथि संगीतकर्मी भइसक्दा पनि आफूलाई नेवारी वाद्ययन्त्रबारे आवश्यक जानकारी नभएको भान भएपछि दीपक जुर्मुराए । एथ्निक नेपाल फाउन्डेसन नामक संस्था खोलेर उनले उपत्यकाका प्राचीन र विद्यमान बाजाबारे अनुसन्धान सुरु गरे । उपलब्ध लोक बाजाहरूलाई आफ्नो सिर्जनामा प्रयोग गर्न थाले । सारंगी र धिमेलाई गिटार र ड्रमसेटसँग परीक्षण गरी हेरे । गज्जब सुनियो भन्ठाने । तर, केही बुज्रुगले उनलाई थर्काए हाम्रा लोक बाजालाई जथाभावी बजाउने ? विदेशी संगीतमा मिसाउने ? मनपरी गर्ने ? दीपक अवाक् बने । हाम्रा बाजाहरूको संरक्षण गर्न तिनको उपयोग गर्नैपर्छ, दीपकको मान्यता छ, नयाँ पुस्ताको रुचिअनुरूप बजाइदियो भने तिनले यिनको महत्त्व बुझ्छन् अनि पो बाजा लोप हुँदैन ।उनको बाजा संरक्षण अभियानलाई साथ दिने पनि हुँदै नभएका होइनन् । तर, पर्याप्त छैनन् । व्यावसायिक सहयोगी नभएकाले उपत्यकाबाहिर गएर अध्ययन गर्न समस्या पर्ने गरेको छ । तैपनि दीपक र उनको समूह अहिले गुनासो गर्ने मुडमा छैनन् । गर्दै गएपछि स्थिति बस्दै जान्छ भन्ने लागेको रहेछ दीपकलाई ।विदेशमा कार्यक्रम गर्दा नेपाली संगीतमा झुम्ने श्रोता भक्कुचुर भेट्न थालेका छन् अचेल । यसैलाई अहिलेसम्मको उपलब्धि मानेको उनले बताए । पहिलापहिला विदेशीहरू हाम्रो गीत सुनेर त्यति उत्साहित हुँदैनथे, उनले भने, अहिले भाषा नबुझे पनि संगीत सुनेर रमाउँछन् । कोही त यसबारे सोधीखोजी नै गर्न थाल्छन् । झुमीझुमी गायकले सुरुदेखि नै समूहमा काम गरे । पहिलो ब्यान्ड फुटेपछि उनले आफ्नै भाइभतिजलाई तालिम दिएर द रिदम सुरु गरेका थिए । सन् २००३ देखि यो ब्यान्ड अझैसम्म सक्रिय छ । दीपकका थुप्रै समकालीन संगीतकर्मीले ब्यान्डबाटै गायन यात्रा प्रारम्भ गरेका थिए । यद्यपि, तिनको ब्यान्ड दिगो रहेन । धेरैले एक्लै गाउनबजाउन थाले । ललितपुरका रैथाने, दीपक भने कार्यक्रम गर्दा ट्रयाकमा गाउनु नपरोस् भनेर पनि ब्यान्ड चाहन्छन् । स्टुडियोमा त जो पनि हिरो बन्न सक्छ, उनले हाँस्दै भने, सच्चा कलाकारले स्टेजमा जादु देखाउन सक्नुपर्छ । उनी स्वदेशका कुनै पनि कार्यक्रममा एक्लै जाँदैनन् । ब्यान्डसँग प्रस्तुति दिँदाको अथाह आनन्द गुमाउन चाहँदैनन् उनी । विदेशका शोमा भने कहिलेकाहीँँ सम्झौता गर्नुपर्छ । पाँच जनालाई लग्दाको खर्च आयोजकले बेहोर्न मान्दैनन् । त्यस्तो बेला मन मार्न बाध्य हुन्छन् ।म लाइभ म्युजिकमा विश्वास गर्ने मान्छे, उनले भने, लाइभमै यथार्थ देखिन्छ । ट्रयाकमा गाउँदा मज्जै आउँदैन ।"
कविशिरोमणि पुरस्कार भाषाविद्लाई,"पोखरा यस वर्षको लेखनाथ साहित्य पुरस्कार वरिष्ठ भाषासेवी बालकृष्ण पोखरेललाई दिइएको छ । कविशिरोमणि लेखनाथ पौड्यालको १३३ औं जन्मजयन्तीका अवसरमा उनको जन्मस्थल कास्कीको अर्घौअर्चलेमा आयोजित समारोहमा पुरस्कार दिइएको हो ।प्रज्ञा प्रतिष्ठानका उपकुलपति गंगाप्रसाद उप्रेती, लेखनाथ साहित्य प्रतिष्ठानका अध्यक्ष पद्मराज ढकाल, लेखनाथकी नातिनी सुधा खकुरेलले ५० हजार राशिसहितको पुरस्कार हस्तान्तरण गरे । ८४ वर्षीय पोखरेलको लामो समयदेखिको नेपाली भाषाको सेवा अनुकरणीय रहेको अध्यक्ष ढकालले बताए । अक्षयकोष सञ्चालक समितिका संयोजक डा शुक्रराज अधिकारीको संयोजकत्वको समितिले यसपटक पुरस्कारका लागि पोखरेलको नाम छनोट गरेको हो । उक्त पुरस्कार यसअघि नेपाली शिक्षा परिषद् काठमाडौं, वासुदेव त्रिपाठी, मदनमणि दीक्षित, धर्मराज थापा, मोदनाथ प्रश्रित र मुकुन्दशरण उपाध्यायलाई दिइएको थियो । डा अधिकारीले नेपाली शब्दकोश, खस आर्यको इतिहाससँगै मगर भाषाको कवितासमेत लेखेका पोखरेललाई पुरस्कृत गर्न पाउँदा पुरस्कारको गरिमा पनि बढेको बताए । अर्घौ चोकस्थित कविशिरोमणिको सालिकमा माल्यार्पणसँगै सुरु भएको कार्यक्रमअन्तर्गत अर्चलेमा तरुण तपसी पार्कको उप्रेती र पोखरेलले उदघाटन गरेका थिए । शिरोमणिको अर्चलेस्थित घर भएको स्थानमा जन्मस्थल विकास समितिले पार्क, संग्रहालय र सभाकक्ष बनाएको छ । घरलाई जीर्णोद्धार गरी बनाइएको संग्रहालय साहित्यकर्मीहरूले अवलोकन गरे । पुरस्कार ग्रहणपछि भाषासेवी पोखरेलले नेपाली भाषाको सेवा र अनुसन्धानको काममा इमानदारिता जरुरी भएको बताए । कार्यक्रममै पौड्यालकी नातिनी खकुरेलले आफू, श्रीमान् र भाइका तर्फबाट अक्षयकोष वृद्धिका लागि प्रतिष्ठानलाई तीन लाख रुपैयाँको चेक हस्तान्तरण गरिन् । लेखनाथ पत्रकार मञ्चका तर्फबाट पहिलो पत्रकारिता पुरस्कार मेघराज आचार्यलाई दिइयो । विभिन्न छात्रवृतिअन्तर्गतका पुरस्कार आकृति खनाल, आकाश जैसी, नम्रता आचार्य, चन्द्रकान्त ढकाल, अनील भुजेल र सजना तिवारीलाई दिइएको थियो ।"
कवितामा झापाका राजन पहिलो,"धरान धरानमा आयोजित पूर्वाञ्चलस्तरीय कविता प्रतियोगितामा झापाका राजन सुवेदी पहिलो भएका छन् । कविशिरोमणि साहित्य साधना समाजद्वारा आयोजित प्रतियोगितामा उनले १० हजार रुपैयाँ प्राप्त गरेका छन् ।इटहरीकी पुस्तिका भण्डारीले दोस्रो भएर ५ हजार, धरानका जोन रबट विकले तेस्रो हुँदै ३ हजार र पाँचथरकी बादलदेवी चाम्लिङले सान्त्वनास्वरूप २ हजार रुपैयाँ प्राप्त गरे । साहित्यकार गंगा सुवेदी, नारायणप्रसाद शर्मा कट्टेलले विजयी कविहरूलाई पुरस्कार वितरण गरेका थिए । समाजले साहित्यकारहरू कुन्ता शर्मा, भीष्म काफ्ले, श्रीसुब्बा, प्रह्लाद भट्टराई पहरेदार र शिवराज भण्डारीलाई पनि सम्मानित गर्यो । विनायक वस्तीले साहित्यकार उपेन्द्र पागललाई स्व प्रा टीकाप्रसाद वस्ती पुरस्कार प्रदान गरे । यसैगरी, समाज अध्यक्ष सिद्धिकर्ण शर्माको नामको सिद्धिकर्ण भागिरथी प्रतिभा पुरस्कार प्राडा भरतप्रसाद भट्टराईलाई दिइयो । बराह ज्वेलरी दलित स्रष्टा पुरस्कार साहित्यकार रविमान लम्जेललाई प्रदान गरियो ।"
उल्लासपूर्वक ल्होछार,"लन्डन बेलायतका तमु गुरुङहरूले आफ्नो महान पर्व ल्होछार भव्य समारोहबीच मनाएका छन् । तमुधिं यूकेले शनिबार रेडिङस्थित रिभरमेड लिजर कम्प्लेक्समा हजारौं सहभागीबीच १६ औं ल्होछार कार्यक्रम गरेको हो । तमुहरूको मौलिक पर्वमा गुरुङ जातिका सांस्कृतिक पहिचान झल्कने वेशभूषा र नाचगान प्रदर्शन गरियो । नेपालबाट आएका गायकगायिकाहरू मिलन अमात्य, मनोज गुरुङ, सम्झना लामिछाने, मधुसूदन थापा, बिग आइकन साजन आलेले गायन प्रस्तुत गरे भने विभिन्न तमुधिं इकाईले आफ्नो मौलिक नाच देखाएका थिए । कार्यक्रममा राजदूत डा दुर्गाबहादुर सुवेदीले गुरुङ संस्कार र संस्कृतिले नेपाल र नेपालीको पहिचान अनि प्रतिष्ठा विश्वभर बढाएको धारणा राखे । उनले विविधतामा एकता नेपालको विशेषता भएको चर्चा गर्दै नेपालीहरू सयौं थुँगा फूलमा उनिएको एउटा सुन्दर माला जस्तै भएको बताए । संस्कृतिविद् डा जगमान गुरुङले ल्होछार महत्त्वमाथि प्रकाश पारे । कार्यक्रम संयोजक एवं नवनिर्वाचित तमुधिं यूके अध्यक्ष ज्ञाम गुरुङले औपचारिक कार्यभार सम्हाल्ने क्रममा बेलायतमा तमु ल्होछार बेग्लाबेग्लै मनाइने परम्परा अन्त्य गर्दै आगामी वर्षदेखि सामूहिक ल्होछारको पहल गर्ने बताए । उनले तमुधिं यूके स्थापनाको १६ वर्ष अवधिमा संस्थाले जातीय उत्थान, कला संस्कृतिको जगेर्ना तथा सामाजिक सेवामा अहं भूमिका निर्वाह गरेको उल्लेख गर्दै आफ्नो कार्यकालमा तमु भवनको भौतिक संरचना अझ परिवर्तन गर्ने प्रतिबद्धता व्यक्त गरे । तमुधिं यूके निवर्तमान अध्यक्ष सूर्जे (रामचन्द्र) गुरुङले आफ्नो कार्यकालमा सहयोग गर्ने सबैप्रति आभार व्यक्त गरेका थिए । उक्त अवसरमा जीसीएसई, ए लेभल र विश्वविद्यालय पढाइमा उत्कृष्ट अंक ल्याउने विद्यार्थीलाई डा हर्क एवं डा चन्द्र अवार्ड तथा समाजसेवीलाई कम्युनिटी अवार्ड प्रदान गरियो । संस्थाले ल्होछारको अवसरमा फ्रेंसी पत्रिका विमोचन समेत गरेको छ । संस्थाले ल्होछारको अघिल्लो दिन ३० डिसेम्बरमा बीसीसी यूके गुम्बा, अल्डरसटमा धार्मिक पूजासमेत गरेको थियो । कार्यक्रममा नेपालबाट आएका विशेष अतिथिहरू घाकर रिम्पोछे, धर्मगुरुहरूलगायत हजारौं सहभागी भए ।"
श्रीकृष्णको बर्थडेमा श्वेताद्वारा सहयोग,"काठमाडौं कलाकारहरू अचेल समाजसेवामा निकै सक्रिय देखिन थालेका छन् । धुर्मुससुन्तली, दीपाश्री निरौला र दीपकराज गिरी, गायिका आनी छोइङ डोल्मा जस्ता कलाकर्मीले सामाजिक कार्यमा भाग लिँदै आएका छन् । अभिनेत्री श्वेता खडका पनि सामाजिक काममा लागि खोलिएका विभिन्न संघसंस्थासँग जोडिएकी छन् । श्वेताले आफ्ना पति अभिनेता श्रीकृष्ण श्रेष्ठको जन्मोत्सव अवसर पारेर हालै घरआँगन नेपाल नामक संस्थालाई सहयोगस्वरूप १ लाख ५० हजार रुपैयाँ प्रदान गरिन् । कलाकारनिर्देशक दीपाश्रीले श्वेताका तर्फबाट घरआँगनका सञ्चालक दीपक सिलवाललाई चेक हस्तान्तरण गरेकी थिइन् । अनाथ र असहाय बालबालिकालाई आश्रय दिँदै आएको संस्थाले उक्त रकम बाल आश्रम निर्माणमा खर्च गर्ने बताएको छ ।बाल आश्रमको जग खन्ने काममा पैसा लगानी गरिने भएको छ, श्वेताले भनिन्, यति राम्रो काममा सहभागी हुन पाउँदा खुसी लाग्यो । यो सहयोग मेरो तर्फबाट उहाँ (श्रीकृष्ण) लाई जन्मदिनको उपहार पनि हो ।दिवंगत हुनुअघि श्रीकृष्ण पनि समाजसेवामा निकै तत्पर हुने गरेको श्वेताले बताइन् । उहाँ अरूलाई सहयोग गर्न रुचाउनुहुन्थ्यो, दुई वर्षअघि दिवंगत भएका श्रीकृष्णबारे उनले भनिन्, उहाँकै कामलाई निरन्तरता दिएकी हुँ । यसले उहाँको आत्मालाई खुसी देला ।"
सय वर्षपछि देवदास नेपालीमा,"काठमाडौं बंगाली साहित्यकार शरच्चन्द्र चट्टोपाध्यायको उपन्यास देवदास ठीक १ सय वर्षपछि नेपालीमा आएको छ ।चट्टोपाध्यायले आफ्नै भाषामा १७ वर्षकै उमेरमा लेखेको देवदास लाई भारतीय साहित्यका उत्कृष्टमध्येको एउटा आख्यान मानिन्छ । नेपाली भाषामा श्याम प्रधानले अनुवाद गरेको देवदास हालै नेपाल प्रज्ञा प्रतिष्ठानबाट प्रकाशित भएको हो । यो कृतिमाथि शनिबार आयोजित परिचर्चामा प्रतिष्ठानका उपकुलपति विष्णुविभु घिमिरे र प्राज्ञ डा उषा ठाकुरले देवदास को सार्वकालिक लोकप्रियता र फिल्मी पर्दामा छाइसकेको पहिचानका कारण पनि नेपाली पाठकका निम्ति प्रिय पठन सामग्री बन्न सक्ने विश्वास जनाए । वासु शशि स्मृति परिषद्द्वारा आयोजित परिचर्चामा समालोचक डा तुलसी भट्टराईले भारतीय सहित्यमा बंगाली भाषासाहित्यको प्रादुर्भाव र प्रभावबारेमा बोल्दै देवदास लाई त्यही विशिष्ट भाषिक प्रभाव र प्रयोगको उदाहरणीय कृति रहेको सुनाए । परिषदका अध्यक्ष कृष्ण जोशी, कवि प्रद्युम्न जोशी, अनुवादक श्याम प्रधानले पनि बोले । अनुवादक प्रधानका यसअघि प्रेमचन्दका उत्कृष्ट कथाहरू र प्रेमचन्दकै उपन्यास गबन को अनुवाद हिनामिना पनि बजारमा आइसकेका छन् ।"
नवराजका कविता,"प्यूठान नवराज आचार्य लिखित हास्यव्यंग्य कविता संग्रह पाठकमाझ आएको छ । ठर्राको छर्रा शनिबार यहाँ साहित्य परिषद् प्यूठानद्वारा आयोजित कार्यक्रममा विमोचन गरियो । विभिन्न लेखकले उनको कविताकारिताबारे बोले । आचार्य प्यूठान साहित्य परिषद्, प्रगतिशील लेखक संघ प्यूठान जस्ता संस्थामा आबद्ध छन् ।"
एकल वाचनमा विनाबी,"चितवन बझाङका कवि केवल विनाबी शनिबार यहाँ सशुल्क सुनिएका छन् । ८१ औं भूपि जयन्ती अवसर पारेर उनलाई प्रगतिशील लेखक संघ, चितवनले मञ्चस्थ गरेको हो ।भरतपुर उपमहानगरपालिकाको सभा हलमा आयोजित कार्यक्रममा उनले झन्डा, कन्यादान, भो काजी म अछूतै सही, आफरहरू, फेरि एक आँधी, तिमी र म, छोइडुम र यादहरूको संग्रहालय लगायत शीर्षकका कविता सुनाए । वाचनमा उनलाई कवि प्रकाश गुरागाईंले सघाए । कविता सुनिसकेपछि समालोचक उदय अधिकारीले विनाबीका कवितामा दु:ख र न्यायका कुराहरू प्रशस्त आएको र तिनमा विविधता रहेको टिप्पणी गरे ।"
दिनेशका कथा,पोखरा दिनेश बस्नेतको दोस्रो कृति बिचरा शान्ति कथा संग्रह शनिबार पोखरा२० भलाममा आयोजित कार्यक्रममा विमोचन गरिएको छ । शृंखला क्लबको आयोजनामा भएको कार्यक्रममा पञ्चकन्याले संग्रह विमोचन गरेका हुन् ।१५ वटा लामाछोटा कथा संगृहीत कृतिको मन क्षत्री र सूर्य खडकाले समीक्षा गरे । बस्नेतको यसअघि बालकथा संग्रह प्रकाशित छ ।
प्रवासी कविका कविता,काठमाडौं बेलायतमा रहेका कविगीतकार कृष्णबहादुर क्षत्रीको मुक्तक संग्रह भावनाका रंगहरू सार्वजनिक भएको छ । नयाँ संग्रहमा देशप्रेम तथा सांसारिक जीवनका विविध सन्दर्भका रचना समावेश छन् । यसअघि शब्दसागर एल्बम सार्वजनिक गरिसकेका क्षत्रीले कविता संग्रह र राष्ट्रिय गीतको एल्बमको तयारी पूरा भएको बताए ।
सुष्माको उपन्यास,"काठमाडौं सुष्मा खड्का उपन्याससहित पाठकमाझ देखा परेकी छन् । सिमल राजधानीमा शनिबार वरिष्ठ अभिनेता हरिवंश आचार्यले सार्वजनिक गरे । पुस्तकले लोकप्रियता पायो भने थप जिम्मेवारी थपिएको ठान्नू, आचार्यले उपन्यासकारलाई सुझाव दिए, पाएन भने पनि चुप लागेर अरू लेख्न थाल्नू । उक्त उपन्यासले सैद्धान्तिकभन्दा व्यावहारिक पक्ष समेटेको उल्लेख गर्दै पत्रकार अश्विनी कोइलाराले थपे, सिमलको भुवाजस्तै जीवन भौंतारिँदाको कथा पुस्तकमा छ ।उक्त उपन्यासमा बाबुआमाको नाक राख्न छोरीहरूलाई दबाइने कथा रहेको युवा कलाकार राजा राजेन्द्रले बताए । अडिन खोज्दाखोज्दै ढलेको प्रेमकथा हो, उनले भने, कथाको द्वन्द्व र लेखनशिल्पले पाठकलाई निरन्तर तानिरहन्छ । युवावस्थाको प्रेमबारे युवाले लेख्न सक्ने भन्दै हरिमाया भेटवालले उपन्यासले अल्लारे प्रेम गर्नेलाई सकारात्मक बाटोमा लाग्न प्रेरित गर्ने बताइन् ।उक्त उपन्यास शिखा बुक्सले निकालेको हो ।"
"सिट सुरक्षित गर्न विज्ञापन, तर कक्षा खाली","भक्तपुर इनाचोको समाज सेवा इन्स्टिच्युट प्राविमा कक्षा १ देखि ५ सम्ममा एक जना छन् । ती विद्यार्थी कक्षा ३ मा पढ्छन् । शिक्षक दुई जना छन् । विद्यालयको बाहिर ढोकामा विज्ञापन टाँसिएको छ, नयाँ शैक्षिक सत्रमा शिशु कक्षा तथा तयारी कक्षाको भर्ना खुल्यो । अंग्रेजी माध्यमद्वारा अध्यापन गराइने भएकाले समयमै आफ्नो सिट सुरक्षित गर्न अनुरोध गरिन्छ । विज्ञापनमा भनिए जस्तो विद्यालयमा देखिँदैन । सिट पूरा त के, भएको डेक्सबेन्च पनि प्रयोगमा छैन । तल्लो शिशु कक्षामा भने नौ जना छन् । स्थायी दरबन्दीका दुई जनाले ती नौ जनालाई हेर्नु पर्दैन । शिशु कक्षाकै शिक्षकले पढाउँछन् । १ रोपनी क्षेत्रफलमा रहेको सात कोठे भवन छ । एउटा कोठामा शिशु कक्षा चल्छ । अर्कोमा एउटा विद्यार्थी छन् । एउटामा पुस्तकालय नजिकैको अर्को कोठामा किचन बनाइएको छ । विद्यालयको डेक्सबेन्च भर्याङमुनि थन्क्याइएको छ । विद्यालयमा विद्यार्थी नभएपछि शिक्षा कार्यालयले प्रधानाध्यापकलाई अन्यत्र सरुवा गरिसकेको छ । विद्यार्थी नै नभए पनि पुस्तक लगायत अन्य खर्च देखाएर अनियमितता गरेको ती प्रधानाध्यापकलाई आरोप छ । एक जना विद्यार्थी छन् । उसलाई हामी दुई जनाले पढाउँछौं, प्रधानाध्यपक रामभक्त ठकुलवतले भने, बिस्केट जात्रासम्म २० जना थियो । जात्रापछि आउनै छाड्यो । उनी र अर्का शिक्षक सीता जोन्छे नियमित विद्यालय आउँछन् । एक जनाको गोठालो लाग्छन् । ती विद्यार्थी पनि नआएको दिन घाम तापेर दिन कटाउँछन् । विद्यालयको पक्की भवन छ । आवश्यक पूर्वाधार छ । डेक्सबेन्च, लाइब्रेरी, शौचालय, भवन पनि छ । हामीलाई खाँचो विद्यार्थीको छ, ठकुलवतले भने ।विद्यार्थीको सिकाइ सुधार गर्न विद्यालयका शिक्षकले ईजीआरपीको तालिम पनि लिए । शैक्षिक सामग्री भएको बाकस दिएको छ । विद्यार्थी नभएपछि प्रयोग भएको छैन । विद्यार्थी भए पो ताल्चा खोल्नु, उनले भने ।"
घुर्मीचतरा खण्ड अलपत्र,"उदयपुर मध्यपहाडी लोकमार्गअन्तर्गत उदयपुरको घुर्मीचतरा खण्डमा ट्रयाक खोल्ने काम अलपत्र परेको छ । पहिले वातावरणीय असर प्रभाव मूल्यांकन नगरेको भन्दै वन कार्यालयले काम रोकिदिएको थियो । अहिले मूल्यांकन स्वीकृत भइसके पनि ठेकेदारले विलम्ब गरेपछि निर्माण रोकिएको हो । सडक विभागले दुई वर्षअघि नै ६० किलोमिटर ट्रयाक खोल्ने लक्ष्य राखेको थियो । घुर्मीचतरा खण्डमा अधिकांश वनक्षेत्र पर्ने भन्दै वन कार्यालयले निर्माण रोकेको थियो । वन क्षेत्र भए पनि सरकारले उच्च प्राथमिकतामा राखेको योजना भएकाले लोकमार्ग निर्माण नरोकिनुपर्ने आयोजनाका प्राविधिकले बताउँदै आएका छन् ।भौतिक योजना मन्त्रालयले सडक निर्माण गर्दा त्यस क्षेत्रमा पर्ने वातावरण प्रभाव असरबारे पहिले नै अध्ययन गुर्नपर्ने हो । लोकमार्ग निर्माण हुने आधाभन्दा बढी खण्डमा दुई दर्जन सामुदायिक र राष्ट्रिय वन पर्छन् । त्यस क्षेत्रमा सानाठूला हजारौं रूख काट्नुपर्ने कार्यालयले जनाएको छ ।घुर्मीदेखि चतरासम्मको १ सय ६७ किमिमध्ये ६० किमि ट्रयाक खोल्नका लागि ४५ वर्ष पहिले नै टेन्डर गरिएको मध्यपहाडी राजमार्गको पूर्व क्षेत्र आयोजनाले जनाएको छ । टेन्डर भएको ६० किलोमिटर दुई वर्ष पहिले नै सकिनुपर्ने हो । पहिले टेन्डर लागेको खण्डको काम सकेर बाँकी भागको टेन्डर गर्ने भनिएको थियो । वातावरणीय असर प्रभाव मूल्यांकनको काम सकिएको छ, आयोजना प्रमुख सत्येन्द्र शाक्यले भने, वातावरणीय असर प्रभाव मूल्यांकन सकिएकाले ठेकेदारलाई काम गर्न भनिए पनि मानेको छैन । ठेकदारले मूल्य समायोजनको माग गर्दै काममा आलटाल गरेको उनले जानकारी दिए । प्रभाव मूल्यांकन भए पनि त्यसको जानकारी मन्त्रालयले नगराएको जिल्ला वन कार्यालयका सहायक वन अधिकृत लालबाबु यादवले बताए । सरकारले उच्च प्राथमिकताको क्षेत्रमा राखेको सडकको काम रोकिँदा उत्तरी भेगका स्थानीय चिन्तित छन् । लोकमार्गको घुर्मीचतरा खण्डको घुर्मी, रूपाटार, साउने, सिद्धिपुर र मैनामैनीबाट एकैसाथ काम थालिएको थियो । साढे ८ मिटर चौडाइ रहने लोकमार्गको ३ वर्षभित्र ट्रयाक खोलिसक्ने लक्ष्य राखिए पनि काम नहुँदा निर्माण पूरा हुनेमै स्थानीय आशंका गर्न थालेका छन् ।"
पाथीभरा बिजुलीविहीन,"ताप्लेजुङ पाथीभरा क्षेत्र पाँच महिनादेखि विद्युत्विहीन छ । चट्याङले माथिल्लो फेदी छेउमा रहेको ट्रान्सफर्मर जलेपछि अवरुद्ध विद्युत् अहिलेसम्म सुचारु नभएको हो ।कार्यविधि नबनेसम्म नचलाउन भन्दै स्थानीय प्रशासनले पाथीभरामा संकलित भेटी खर्च गर्न समेत रोक लगाएको छ । आफूहरूको सदस्यता वितरणबाट प्राप्त रकमले बाटो बनाउने, गुरुयोजनाअनुसारका अरू काम भइहेको पाथीभरादेवी मन्दिर क्षेत्र संरक्षण तथा संवद्र्धन समितिका उपाध्यक्ष रणबहादुर कार्कीले बताए ।विद्युत्का लागि खर्च गर्ने रकम अहिले नभएको उनको भनाइ छ । नागरिक स्तरबाट गठित यो समितिले एक करोडभन्दा बढी खर्चेर मन्दिरसम्म तीन वर्षअघि विद्युत् विस्तार गरेको थियो । सरकारबाट गठिन पाथीभरा क्षेत्र विकास समितिले भेटी आफूहरूले खर्च गर्न पाउनुपर्ने दाबी गरेपछि प्रशासनले दुवै समितिबाट संयुक्तरूपमा भेटी व्यवस्थापन समिति बनाएको छ । त्यसको मातहतमा रहेको रकम भने खर्च गर्न दिइएको छैन । विद्युत् विस्तारका लागि कम्तीमा ४ लाख ५० हजारको ट्रान्सफर्मर खरिद गर्नुपर्छ । लामो दूरीमा लाइन झ्यापझ्याप जाने भएकाले करिब ५ हजार मिटर तार र केही पोल खरिद गर्नुपर्ने आवश्यकता रहेको कार्कीले बताए । पावरहाउसदेखि पाथीभरा मन्दिरसम्मको दूरी १२ सय मिटर छ । यहाँको विद्युत्बाट पाथीभरा जाने तीर्थयात्रीलाई पानी तताउने, खाना पकाउने र राति हिँड्नका लागि सडकमा बिजुली बाल्ने व्यवस्था गरिएको थियो । हिमाली क्षेत्र भएकाले न्यानोका लागि उपयोग हुने दाउराको कटान रोक्न र जंगलको संरक्षण गर्न विद्युत् विस्तार गरिएको थियो । यात्रुलाई तातोपानीको व्यवस्था गर्न बस्तीमा विद्युत् वितरण गरिएको थियो ।तर चिसो मौसममा पनि विद्युत् नभएको गुनासो उपभोक्ताले गरेका छन् । विद्युत् मन्दिर क्षेत्रको मानवीय बस्ती भएका भालुगांैडेदेखि माथिल्लो फेदीसम्म विस्तार गरिएको छ । त्यसमाथि सडक बत्ती राखिएको छ । फावाखोला गाविसले उत्पादन गरेको विद्युत्मध्ये १५ किलोवाट समितिले उत्पादन खर्चसहित बेहोरेर खरिद गरेको छ ।"
पितालाई हटाउँदै अखिलेश बने अध्यक्ष,"लखनऊ समाजवादी पार्टीका राष्ट्रिय अध्यक्ष मुलायमसिंह यादव र उनका छोरा उत्तर प्रदेशका मुख्यमन्त्री अखिलेश यादवबीच आगामी विधानसभा निर्वाचनमा टिकट वितरणको विषयमा सुरु भएको मतभेद पार्टी विभाजनको स्थितिसम्म पुगेको छ । आइतबार लखनउमा आयोजित राष्ट्रिय अधिवेशन मा पिता मुलायमसिंहलाई हटाउँदै अखिलेश राष्ट्रिय अध्यक्ष भएका छन् । मुलायमसिंहले भने अधिवेशनलाई पार्टी विधानविपरीत भनेका छन् । उनले आगामी ५ तारिखमा अलग्गै अधिवेशन आह्वान गरेका छन् । यो घटनापछि मुलायमसिंहले साढे दुई दशकअघि स्थापना गरेको समाजवादी पार्टी विभाजनको संघारमा पुगेको छ । विशेष अधिवेशनले शिवपाल यादवलाई पार्टीको राज्य अध्यक्ष पदबाट हटाउने र अमर सिंहलाई पार्टीबाट निकाल्ने प्रस्ताव पनि पारित गरेको छ । शिवपालको स्थानमा नरेश उत्तमलाई उत्तरप्रदेश अध्यक्ष बनाइएको छ । अधिवेशनलाई सम्बोधन गर्दै अखिलेशले पार्टीमा मुलायमसिंहको महत्त्वपूर्ण भूमिका रहिरहने बताएका छन् । उनले आफ्ना पिता र पार्टीविरुद्ध हुने कुनै पनि षड्यन्त्र आफूलाई सह्य नहुने उल्लेख गरेका छन् । उनले भनेका छन्, समाजवादी पार्टी फेरि सत्तामा आउँदा सबैभन्दा खुसी पितालाई नै हुनेछ ।अखिलेश राष्ट्रिय अध्यक्ष घोषित भएपछि उनका समर्थकले लखनउस्थित पार्टी मुख्यालयलाई कब्जामा लिएका छन् भने उत्तरप्रदेश अध्यक्ष शिवपाल यादवको नेमप्लेट पनि निकालिएको छ ।यसअघि मुलायमसिंहले शुक्रबार पत्रकार सम्मेलन गरी अखिलेश र उनका काकाका छोरा रामगोपाल यादवलाई ६ वर्षका लािग निष्कासन गरेको घोषणा गरेका थिए । शनिबार मुलायमसिंहले दुवै जनाको अनुशासनको कारबाही फिर्ता लिएका थिए । आइतबार अधिवेशन गरी आफूलाई अपदस्थ गरिएपछि भने उनले रामगोपाललाई ६ वर्षका लागि निष्कासनको घोषणा गरेका छन् । रामगोपाल समूहको अधिवेशनमा सहभागी भएको भन्दै मुलायमसिंहले पार्टी महासचिव नरेश अग्रवाल र राष्ट्रिय उपाध्यक्ष किरणमय नन्दालाई पनि निकालेका छन् । उनले पार्टी कार्यकर्ताको नाममा चिठी लेख्दै केही मानिसले आफूलाई अपमानित गरेर भारतीय जनता पार्टीलाई फाइदा पुर्याएको आरोप लगाएका छन् । उनले निर्वाचन आयोगलाई पनि पत्र लेख्दै अखिलेशको आइतबारको अधिवेशन अवैधानिक भएको जानकारी दिएका छन् । उता अखिलेशको समूहले पनि आइतबारको अधिवेशनले गरेको निर्णय निर्वाचन आयोगलाई दिने जनाएको छ ।"
डुंगा आगलागीमा २३ को मृत्यु,जाकार्ता इन्डोनेसियामा आइतबार एउटा डुंगामा आगलागी हुँदा २३ जनाको मृत्यु भएको छ । जहरो एक्सप्रेस नामको उक्त डुंगा २ सय ३०जना मानिससहित जाकार्ताबाट तिदुङ टापुतर्फ जाँदै थियो । अधिकारीहरूका अनुसार जाकार्ताको मुआरा आङगके बन्दरगाहबाट डेढ किलोमिटरको दूरीमा पुगेपछि डुंगा पड्किएर आगो लागेको थियो । आगोबाट बच्न डुंगाका धेरै यात्री समुद्रमा हामफालेका थिए । तीमध्ये १ सय ९४ जनाको उद्धार गरिएको छ । ९ जनाको अस्पतालमा उपचार भइरहेको छ । डुंगा पड्किएपछि ज्यान जोगाउन यात्रीबीच लाइफ ज्याकेट खोसाखोस भएको थियो ।
कामदारले लेबी तिर्नु नपर्ने,"क्वालालम्पुर मलेसियामा कार्यरत विदेशी कामदारले जनवरी १ देखि लेबी रकम तिर्नु नपर्ने भएको छ । मलेसिया सरकारले त्यस्तो शुल्क कामदारले नभई रोजगारदाताले तिर्नुपर्ने निर्देशन दिएको छ । गृहमन्त्री अहमद जहिद हमिदीले शनिबार कामदारको तलबबाट त्यस्तो शुल्क नकटाउन रोजगारदातालाई निर्देशन दिएका हुन् । यो नीतिले मलेसियामा कानुनी रूपमा रहेका ५ लाखभन्दा बढी नेपाली कामदार प्रत्यक्ष लाभान्वित हुनेछन् । मलेसियाका स्थानीय सञ्चार माध्यमहरूका अनुसार गृहमन्त्रीले रोजगारदाता अनिवार्य प्रतिबद्धता अन्तर्गत उक्त निर्देशन दिएका हुन् । हमिदीले विदेशी कामदार आफ्नो मुलुक नफर्केसम्म रोजगारदाता नै उनीहरूका लागि पूर्ण रूपमा जिम्मेवार हुनुपर्ने बताए । गृहमन्त्री हमिदीले विदेशी कामदारको आवासगृह सुविधासमेत न्यूनतम पारिश्रमिक सम्बन्धी मापदण्डअनुरूप रोजगारदाताले नै बेहोर्नुपर्ने अवगत गराए । सरकारले छिट्टै विदेशी कामदारको जिम्मेवारी र अवलोकन सम्बन्धी नयाँ मापदण्ड ल्याउने बताइएको छ । मलेसियाले कामदारको सेक्युरिटी डिपोजिट मा पनि पुनरावलोकन गर्ने भएको छ । अहिले लागू गरिएको दर निकै कम छ र विदेशी कामदारको करार सकिएपछि रोजगारदाताले उनीहरूलाई फिर्ता पठाउन पनि त्यति प्रभावकारी छैन, गहृमन्त्री हमिदीको भनाइ उद्धृत गर्दै समाचार संस्था बर्नामाले उल्लेख गरेको छ । मलेसियाले सन् २०१२ मे १ (श्रमिक दिवस) देखि लागू हुने गरी कामदारको न्यूनतम मासिक पारिश्रमिक पहिलो पटक घोषणा गरेको थियो । उसले २०१२ सेप्टेम्बर ६ मा उक्त नीति कार्यान्वयनमा ल्याउन यससम्बन्धी निर्देशिकासमेत जारी गरेको थियो भने २०१६ जुलाई १ देखि एक सय रिंगिट वृद्धि गर्दै नयाँ न्यूनतम मासिक पारिश्रमिक लागू गरेको थियो ।"
लेबी नीतिमा परिवर्तन,"मलेसिया सरकारलाई सन् २००९ अघिसम्म विदेशी कामदार स्वयंले लेबी रकम तिर्नुपथ्र्यो । सोही वर्ष अप्रिलदेखि उक्त नीतिमा फेरबदल गर्दै रोजगारदाताले नै तिर्नुपर्ने नीति ल्याइयो । पछि सन् २०१२ मे १ देखि न्यूनतम पारिश्रमिक नीति लागू भएसँगै उसले पुन: कामदारले नै लेबी रकम बुझाउनुपर्ने भन्यो । लेबी शुल्क सरकारलाई तिर्नुपर्ने भन्ने बहाना बनाउँदै कतिपय रोजगारदाताले कामदारसँग सरकारले तोकेको भन्दा बढी रकम पारिश्रमिकबाट कटौती गरी ठगी गर्ने गरेको गुनासो कामदारहरूको छ । सरकारले लागू गरेको फ्रि भिसा फ्री टिकट नीति र मलेसियाको मुद्रामा आएको गिरावटका कारण पछिल्ला वर्ष मलेसिया आउने नेपाली ह्वात्तै घटेका छन् । मलेसियामा बहुसंख्यक नेपाली सेवा, उत्पादन र सुरक्षा क्षेत्रमा कार्यरत छन् । तीमध्ये सेवा र सुरक्षा आकर्षक क्षेत्र मानिन्छन् ।"
कोइलाखानी भत्कँदा १६ को मृत्यु,झारखण्ड भारतको झारखण्ड राज्यको गोड्डा जिल्लामा रहेको एक कोइलाखानी बिहीबार राति भत्किँदा मृत्यु हुनेको संख्या १६ पुगेको छ । आइतबार बिहानसम्म १६ व्यक्तिको शव निकालिएको र बेपत्ता अन्य ७ कामदारको उद्धार जारी रहेको जनाइएको छ । बेपत्ताको पनि मृत्यु भएको आशंका गरिएको छ ।
बुरुन्डीका वातावरण मन्त्रीको हत्या,"नैरोवी बुरुन्डीका एक मन्त्रीको राजधानी बुजुम्बुरामा आइतबार बिहानै गोली हानी हत्या गरिएको छ ।पानी, वातावरण र योजना मन्त्री इम्मानुएल नियोन्कुरूको हत्या भएको प्रहरी प्रवक्ता पाइर्रे कुरिकियले जनाएका छन् । वातावरणमन्त्री स्थानीय समयअनुसार मध्यराति १२:४५ बजे आफ्नो घरबाट रोहेरो भन्ने स्थानमा जाँदै गर्दा आक्रमणमा परेका थिए ।"
पहिलोपटक नेपालमा फोरजी सुरु,"काठमाडौं नेपाल टेलिकमले आइतबारदेखि चौथो पुस्ताको मोबाइल सेवा (फोरजी) सुरु गरेको छ । टेलिकम नेपालमा फोरजी सेवा सुरु गर्ने पहिलो दूरसञ्चार कम्पनी बनेको छ । टेलिकमले अंग्रेजी नयाँ वर्षको अवसर पारी जीएसएम पोस्टपेड मोबाइलमा यो सेवा सुरु गरेको छ ।आइतबार राजधानीमा आयोजित कार्याक्रममा सूचना तथा सञ्चारमन्त्री सुरेन्द्रकुमार कार्कीले टेलिकमको फोरजी लोगो अनावरण गरी सेवाको औपचारिक सुरुवात गरेका हुन् । टेलिकमले हाल काठमाडौं उपत्यका र पोखराबाट यो सेवा सुरु गरेको हो । फोरजी सुरुवातका अवसरमा कम्पनीले जनवरी महिनाभित्र चार दिनका लागि चार गिगाबाइट (जीबी) डाटा सित्तैमा दिएको छ । यस महिनाभित्र फोरजी चल्ने मोबाइल सेट र सिमकार्ड भएका ग्राहकले जुनसुकै बेला सित्तैको सेवा डाटा लिन सक्नेछन् । सित्तैको डाटा प्याक हामीले सुरुमा मात्र दिएका हौं तर ग्राहकले थ्रीजी र टुजी डाटा प्याककै दरमा फोरजी सेवा चलाउन सक्नेछन्, टेलिकम वाइरलेस सेवा निर्देशनालयका प्रमुख अशोककुमार थापाले भने, तत्काललाई प्रिपेड ग्राहकले यो सेवा पाउने छैनन् । उनका अनुसार आगामी माघ २२ गते हुने टेलिकमको वार्षिक उत्सवका अवसरमा प्रिपेड ग्राहकका लागि यो सेवा सुरु गरिनेछ । फोरजी सेवा कुनै पनि प्याकेज नलिईकन ग्राहकले प्रतिमेगाबाइट्स करबाहेक १ रुपैयाँका दरले चलाउन सक्नेछन् । प्याकेजमा चलाउँदा भने यसको दर सस्तो पर्नेछ । नेपाल टेलिकमले हाल राजधानीको चक्रपथभित्र र ललितपुर एवं भक्तपुरमा यो सेवा सुरु गरेको हो । पोखराको लेकसाइड र न्युरोडसहित बजार क्षेत्रमा पनि फोरजी सेवा सुरु भएको छ । थापाका अनुसार कम्पनीले हाल काठमाडौंका ३ सय ८ र पोखराका ७९ वटा मोबाइल टावरलाई स्तरोन्ति गरी सेवा सुरु गरेको हो । फोरजी सेवा सुरु गर्न टेलिकमले करिब ३९ करोड रुपैयाँ खर्च गरेको थापाले जानकारी दिए । सरकारले गत कात्तिक ५ गते टेलिकमलाई फोरजी सेवा सञ्चालनको अनुमति दिएको थियो । उसले पुरानै फ्रिक्वेन्सीमा फोरजी चलाउने अनुमति दिएको हो । टेलिकमले पाएको १ हजार ८ सय मेगाहर्ज ब्यान्डको फ्रिक्वेन्सीमा फोरजी सेवा सुरु गरेको हो । त्यसका लागि टेलिकमले यो ब्यान्डमा पाएको १५ मध्ये ५ मेगाहर्ज फ्रिक्वेन्सीलाई प्रयोग गरेको छ । नेपाल दूरसञ्चार प्राधिकरणले हाल दिएको ५ मेगाहर्ज फ्रिक्वेन्सी फोरजी चलाउन अपुग भएकाले थप दिनुपर्ने टेलिकमको माग छ । टेलिकमले हाल ३२ दशमलव ४ एमबीपीएस गतिको फोरजी सुरु गरेको हो । फोरजीमा उपभोक्ताले उच्च गतिको इन्टरनेट चलाउन पाउनेछन् । उच्च गतिको इन्टरनेट हुने भएकाले फोरजीका उपभोक्ताले अहिलेभन्दा सजिलो गरी भिडियो कल र च्याट गर्न सक्छन् । फोरजीमा इन्टरनेटमा आधारित टेलिफोनमा पाइने सेवाहरू पाइनेछ । उच्च गुणस्तरीय भिडियोसहितको मोबाइल टेलिभिजनसमेत हेर्न मिल्छ । यसबाट भिडियो कन्फेरेन्स गर्न सजिलो हुन्छ । फोरजी प्रविधिले मोबाइलमै थ्रीडी भिडियोसमेत हेर्ने सुविधा दिन्छ । कुनकुन सेटमा चल्छ ? नेपाल टेलिकमका अनुसार पछिल्लो समय बजारमा आएका धेरै एन्ड्रोइडमा आधारित मोबाइल सेटमा फोरजी चल्छ । मोबाइल सेटको नेटवर्क सेटिङमा गई कुन प्रविधिमा चल्छ भन्ने हेर्न सकिने टेलिकमले जनाएको छ । सेटिङमा फोरजी वा एलटीई भन्ने अप्सन भएमा मात्र यो सेवा चल्छ । आइफोन सिक्स, सिक्स एस, सेभेन र सेभेन प्लसमा भने हाललाई यो सेवा चल्दैन । एप्पलले १ हजार ८ सय मेगाहर्जको फ्रिक्वेन्सीमा चल्ने नबनाइदिएकाले यस्तो भएको हो, थापाले भने, त्यसका लागि हामीले पत्राचार गरिसकेका छौं, उनीहरूले चाँडै चल्ने बनाइदिने प्रतिबद्धता जनाएका छन् ।पहिलोपटक नयाँ सिमकार्ड लिनुपर्ने टेलिकमको फोरजी चलाउन धेरै ग्राहकले नयाँ सिमकार्ड लिनुपर्ने देखिएको छ । फोरजी सेवाका लागि युनिर्भसल सिमकार्ड (युसिम) चाहिने भएकाले धेरैले नयाँ सिमकार्ड लिनुपर्ने भएको हो । ग्राहकले टेलिकमका काउन्टरमा गई ५० रुपैयाँ तिरेर पुरानै नम्बरको सिमकार्ड पाउन सक्नेछन् । उपत्यकामा चाबहिल, हात्तीगौंडा, गोंगबु, सुन्धारा, छाउनी, बबरमहल, जावलाखेल, साझा भवन, ठिमी, भक्तपुर र पोखरा महेन्द्रपुलमा रहेका टेलिकमका कार्यालयबाट फोरजी सिमकार्ड पाइने कम्पनीले जनाएको छ । विकाससँग जोड्नुपर्छफोरजी सेवाको सुरुवात गर्दै सञ्चारमन्त्री कार्कीसहित सरकारी अधिकारीहरूले सूचना प्रविधिलाई विकाससँग जोड्नुपर्ने बताए । उनीहरूले नयाँ प्रविधि भित्र्याउनुका साथै त्यसलाई विकासका लागि उपयोग गर्नुपर्नेमा जोड दिए । मन्त्री कार्कीले सहरमा सुरु भएको सेवा गाँउसम्म पुर्याउनुपर्ने बताए । सञ्चार सचिव महेन्द्र गुरुङ, दूरसञ्चार प्राधिकरणका अध्यक्ष दिगम्बर झा र टेलिकमकी प्रबन्ध निर्देशक कामिनी राजभण्डारीले फोरजीको सुरुवातले नेपालको सूचना प्रविधि विकासमा महत्त्वपूर्ण भूमिका खेल्ने बताए । १५ सहरमा चाँडै विस्तार कार्यक्रमपछि आयोजित पत्रकार सम्मेलनमा टेलिकमका अधिकारीहरूले थप १५ सहरमा चाँडै सेवा विस्तार गर्ने जानकारी दिए । उनीहरूले दोस्रो चरणमा थप उपमहानगरपालिकाहरूमा सेवा विस्तार गर्ने जानकारी दिएका हुन् । १५ वटा सहरमा सेवा विस्तार गरेपछि मात्र अन्य क्षेत्रमा फोरजी चलाउने टेलिकमको तयारी छ ।"
काबेली करिडोरमा अवरोधले ढिलाइ,"पाँचथर नेपाल विद्युत् प्राधिकरणद्वारा निर्माणाधीन काबेली करिडोर १३२ केभी राष्ट्रिय प्रसारण लाइन विस्तार स्थानीय अवरोधले निर्माणमा ढिलाइ भएको छ । प्रसारण लाइनमा पर्ने इलाम, पाँचथर, तेह्रथुमका बासिन्दाले जग्गाको मुआब्जा, पुनर्बास, रोजगारी, क्षतिपूर्तिलगायतको माग गर्दै अवरोध पुर्याएका हुन् । पूर्वी पहाडी जिल्लामा उत्पादित जलविद्युत् आयोजनाहरूलाई राष्ट्रिय प्रसारणमा जडान गर्ने उद्देश्यले निर्माण गर्न लागिएको उक्त आयोजना समयमा पूरा नहुँदा नवनिर्मित १५ मेगावाट क्षमताको हेवाखोला जलविद्युत् खेर गइरहेको छ । झापाको दमकदेखि इलाम हुँदै पाँचथरको अमरपुरसम्म ९० किलोमिटर करिडोर राष्ट्रिय प्रसारण लाइनमा जडान गर्न लागिएको हो । फिदिम नगरपालिका ४ थापाटारमा १३२ केभी क्षमताको विद्युत् सबस्टेसन निर्माण भए पनि इलामदेखि पाँचथर खण्डमा हाइटेन्सन टावर र तार टाँग्ने कार्य पूरा भएको छैन । इलामको गोदकदेखि पाँचथरको अमरपुरसम्म १ सय २३ वटा हाइटेन्सन टावरमध्ये ३१ वटा मात्र निर्माण भएको आयोजना प्रमुख दीपेन्द्रराज द्विवेदीले बताए । उनले २७ वटा टावर निर्माणाधीन र २५ वटा टावरको जग खाल्डो खन्ने कार्य भइरहेको बताए । इलामको सिद्धिथुम्का, पाँचथरको जोरसाल आसपासको क्षेत्रमा स्थानीयबासीको अवरोधले टावर निर्माणमा ढिलाइ भएको आयोजना प्रमुख इन्जिनियर द्विवेदीले स्विकारे । लामको सिद्धिथुम्का, सोयाक, मंगलबारे, फाक्फोक, पाँचथरको पौवासार्ताप, इम्बुङ, नवमीडाँडा, फिदिमको जोरसाल, चोकमागु, शिवा, भारपा र सुभाङ गाविसको विभिन्न ठाउँमा स्थानीयको अवरोध कायमै छ । विवादित क्षेत्रबाट रुट परिवर्तनका लागि सिफारिस गरे पनि विभागबाट स्वीकृत आइनसकेको द्विवेदीले जनाए । पाँचथरमा ८६ घरमध्ये ३७ घरपरिवारलाई जग्गाको मुआब्जा वितरण गरिसकेको जिल्ला प्रशासन कार्यालयले जनाएको छ । विश्व बैंकको आर्थिक सहयोगमा निर्माणाधीन करिडोर आयोजना भारतीय कम्पनी जग्वर ओभरसिज र एस्तर जेभी प्रालि संयुक्त कम्पनीलाई ठेक्का दिएको छ । विद्युत् प्राधिकरण र जग्वर एन्ड एस्तर कम्पनीबीच सम्झौताअनुसार तीन वर्षमा पूरा गनुपर्ने पाँच वर्ष बितिसक्दा पनि पूरा भएको छैन । इलामको सिद्धिथुम्कालगायत विभिन्न ठाउँमा ६४ वटा, पाँचथरमा ७४ वटा र तेह्रथुममा १४ वटा टावर निर्माण गर्नुपर्नेछ । झापादेखि पाँचथरसम्म २ सय ५८ वटा टावरमध्ये झापामा ११ वटा, इलाममा एक सय ५९ वटामध्ये इलामको गोदकसम्म ३४ किलोमिटर प्रसारण लाइनमा ९५ वटा हाइटेन्सन टावर र सबस्टेसन निर्माण गरी इलाममा उत्पादित ४७ मेगावाट जलविद्युत् समावेश गरिसकिएको आयोजनाका इन्जिनियर हेमराज वान्तावाले बताए ।"
एनसीसी बैंकको एकीकृत कारोबार सुरु,"काठमाडौं नेपाल क्रेडिट एन्ड कमर्स बैंकमा इन्फ्रास्ट्रक्चर डेभलपमेन्ट, एपेक्स डेभलपमेन्ट, सुप्रिम डेभलपमेन्ट र इन्टरनेसनल डेभलपमेन्ट बैंक गााभिएर नेपाल क्रेडिट एन्ड कमर्स बैंकको नामबाट आइतबारदेखि एकीकृत कारोबार प्रारम्भ गरिएको छ ।"
होन्डाको नयाँ अभियान,काठमाडौं होन्डा कम्पनीले विभिन्न आठ गैरसरकारी संस्थाहरूसँग सहकार्य गरेर सामाजिक सञ्जाल बनाई आई डीओ ड इट नामक सीएसआर अभियान सुरु गरेको छ । होन्डा मोटरसाइकल र स्कुटरको विक्रेता स्याकार ट्रेडिङ कम्पनीको पहलमा उक्त अभियान थालिएको जारी विज्ञप्तिमा छ । अभियानअन्तर्गत ८ सातामा ८ विभिन्न गैरसरकारी संस्थाहरूलाई प्रतिसंस्था १ लाख रुपैयाँ प्रदान गरिने होन्डाले जनाएको छ ।
हुन्डाईको विन्टर डिलाइट योजना,"काठमाडौं हुन्डाईले नयाा योजना हुन्डाई विन्टर डिलाइट ल्याएको छ । यो योजनामा ग्राहकले हरेक हुन्डाई गाडीको खरिदमा आकर्षक प्याकेजका साथ लाभान्वित हुने असर पाउने कम्पनीले जनाएको छ । योजनामा ग्राहकले एक सुनिश्चित बचतको प्याकेजअन्तर्गत नगद छुट, नि:शुल्क एकवर्षे बिमा सुविधा, आकर्षक ब्याजदर, नि:शुल्क सडक कर, लोयल्टी बोनस र एक्सचेन्ज बोनस पाउने जारी विज्ञप्तिमा उल्लेख छ । हुन्डाई गाडीको वितरक लक्ष्मी इन्टरकन्टिनेन्टलले ल्याएको यो योजना पुस १४ देखि नेपालभरि सीमित अवधिसम्मका लागि लागू भएको जनाएको छ ।"
एचटीसीको नयाँ घोषणा,काठमाडौं एचटीसी मोबाइल फोनले एचटीसी बाई जेननेक्स्ट कन्टेन्ट जेननेक्स्टको फेसबुक पेज घोषणा गरेको छ । यो घोषणाअन्तर्गत हरेक साता एक विजेतालाई एचटीसी डिजायर फोन प्राप्त हुने कम्पनीले जनाएको छ । यसैगरी हरेक एचटीसी खरिदकर्ताले सिने डे सेफ को दुइटा मुभी टिकटसमेत पाउने जारी विज्ञप्तिमा उल्लेख छ । कम्पनीका अनुसार न्युरोड मोबाइल महोत्सवको अवसर पारेर बढी छुटको व्यवस्था पनि गरिएको छ । कन्टेस्टमा सहभागी हुनका लागि न्युरोड मोबाइल महोत्सवमा राखिएको एचटीसीको लोगो भएको बोर्डको अगाडि बसेर सेल्फी खिच्नुपर्नेछ र उक्त फोटोलाई जेननेक्स्टको फेसबुकमा म्यासेजमार्फत पठाउनुपर्ने कम्पनीले जनाएको छ ।
सिटिजन्सद्वारा सेयर निष्कासन गर्न आवेदन,काठमाडौं सिटिजन्स बैंक इन्टरनेसनले बैंकको २५ प्रतिशत हकप्रद सेयर निष्कासनका लागि नेपाल धितोपत्र बोर्डमा आवेदन दिएको छ । दसौं वार्षिक साधारणसभाबाट निर्णय भएबमोजिम बैंकले २५ प्रतिशत हकप्रद सेयर निष्कासन गर्न विवरणपत्र तयार गरी स्वीकृतिको लागि बोर्डसमक्ष आवेदन दर्ता गरेको जारी विज्ञप्तिमा छ ।
सीमित वर्गको सुविधा बढाउन केन्द्रित,"काठमाडौं भारतीय प्रधानमन्त्री नरेन्द्र मोदीले नयाँ वर्षको पूर्वसन्ध्यामा शनिबार जनतालाई राहत दिने उद्देश्यले केही योजनाहरू सार्वजनिक गरेका छन् । उनले घोषणा गरेका योजनाहरूमा गरिब, किसान, साना कारोबारी, गर्भवती महिला र ज्येष्ठ नागरिकलाई समेटेको भारतीय सञ्चामाध्यमहरूले आइतबार जनाएका छन् । भारतीय नोट (भारु) ५ सय र १ हजारमा प्रतिबन्ध लगाएपछि व्यापक आलोचना खेपेका उनले त्यसको बचाउ गर्न पछिल्लो घोषणा गरेको आलोचकहरूले बताएका छन् । आफ्नो सम्बोधनमा नोटबन्दीबारे उनले केही उल्लेख गरेका छैनन् । प्रधानमन्त्री मोदीको शनिबार रातिको सम्बोधनमा गरिबका लागि घर बनाउन सस्तो कर्जा उपलब्ध हुने बताएका छन् । उनले आवास योजनाअन्तर्गत दुई नयाँ योजना सुरु गरिने घोषणा गरे । यसअन्तर्गत सहरहरूमा नयाँ घर बनाउनका लागि ९ लाख रुपैयाँसम्मको कर्जामा ४ प्रतिशत र १२ लाख रुपैयाँसम्मको कर्जाका लागि ३ प्रतिशत ब्याजमा छुट दिने व्यवस्था गर्न लागिएको छ । यस्तै गाउँमा नयाँ घर या पुरानो घरलाई विस्तार गर्नका लागि २ लाख रुपैयाँसम्मको कर्जामा ३ प्रतिशत ब्याज छुट दिने मोदीको पछिल्लो योजनामा उल्लेख रहेको सञ्चारमाध्यमहरूले जनाएका छन् । यसैगरी प्रधानमन्त्री मोदीले ग्रामीण क्षेत्रमा सरकारी योजनाअन्तर्गत गरिबहरूका लागि बनाइने घरको संख्यामा ३३ प्रतिशतले वृद्धि गर्ने बताएका छन् । उनको अर्को घोषणामा किसानहरूले ६० दिनसम्मका लागि कर्जामा ब्याज छुट पाउने उल्लेख गरिएको छ । जुन किसानले सहकारी बैंक, केन्द्रीय बैंक या सहकारी संस्थाबाट ऋण लिएका छन्, तिनीहरूको ६० दिनको ब्याज केन्द्रीय सरकारले तिर्नेछ, प्रधानमन्त्री मोदीले आफ्नो सम्बोधनका क्रममा भने, दुई महिनाका लागि लिएको कर्जाको ब्याज जुन किसानले तिरिसकेका छन्, तिनीहरूले तिरेको रकम तिनकै खातामा जम्मा गरिनेछ । उनले तीन महिनामा ३ करोड किसान क्रेडिट कार्डलाई रुपैयाँमा परिवर्तन गरिने योजना पनि बनाएको बताए । साना कारोबारीका लागि उनले क्रेडिट ग्यारेन्टी बढाउने योजना उनले अघि सारेका छन् । उनले क्रेडिट ग्यारेन्टी १ करोड भारुबाट बढाएर २ करोड पुर्याइने बताए । यसमा ननबैंकिङ कम्पनीहरूको ऋण पनि कभर हुनेछ, उनले भनेका छन्, क्यास क्रेडिट लिमिटलाई २० प्रतिशतबाट बढाएर २५ प्रतिशत गरिनेछ । यसैगरी क्रियाशील पुँजी कारोबारको २० प्रतिशतबाट बढाएर ३० प्रतिशत गरिनेसमेत उनले बताए । प्रधानमन्त्री मोदीले आफ्नो सम्बोधनमा गर्भवती महिलालाई समेत समेट्दै उनीहरूका लागि ६ हजार रुपैयाँ प्राप्त हुने गरी व्यवस्था गर्न लागेको बताए । भारतका ६ सय ५० भन्दा बढी जिल्लामा गर्भवतीलाई शिशु जन्म दर्ता, प्रसूति, खोप तथा पौष्टिक आहारका लागि ६ हजार रुपैयाँ दिइने घोषण उनले गरेका छन् । भारतीय सञ्चारमाध्यमहरूका अनुसार यो राशि महिलाको खातामा रूपान्तरण गरिनेछ । हालसम्म यस योजनाअन्तर्गत ५३ जिल्लाका महिलाले ४ हजार भारतीय रुपैयाँ प्राप्त गर्दै आएका थिए । यो योजनालाई विस्तार गर्ने उनले बताए । यसैगरी ज्येष्ठ नागरिकलाई बैंकमा रकम सञ्चितका लागि उत्प्रेरित गराउने उद्देश्यले उनले साढे ७ लाख जम्मा गर्ने ज्येष्ठ नागरिकले ८ प्रतिशतसम्म ब्याज पाउने व्यवस्था सार्वजनिक गरे । ज्येष्ठ नागरिकले साढे ७ लाख रुपैयाँ १० वर्षसम्मका लागि मुद्दती खातामा जम्मा गरे ८ प्रतिशत ब्याज प्राप्त हुने व्यवस्था गर्न लागेको समेत आफ्नो सम्बोधनका क्रममा जनाएका छन् । यसरी जम्मा गर्ने व्यक्तिले हरेक महिना आफ्नो ब्याज प्राप्त गर्न सक्नेछन् । हाल भारतीय बैंकले यसमा ० दशमलव ५० प्रतिशत अतिरिक्त ब्याज दिने गरेको छ । प्रधानमन्त्री मोदीले हुलाक कार्यालयमा ५ वर्षका लागि १५ लाख रुपैयाँ जम्मा गरे ८ दशमलव ५ प्रतिशत ब्याज पाउने योजनासमेत सार्वजनिक गरेका छन् । प्रधानमन्त्रीका यी पाँच योजनाहरू नोटबन्दीका कारण समस्या खेपेका भारतीय नागरिकलाई सम्बोधन गर्न चुकेको भन्दै विपक्षीहरूले विरोध गरेका छन् । विरोधका बाबजुद प्रधानमन्त्री मोदीले नोटलाई अवैध बनाउने आफ्नो कदमलाई ऐतिहासिक शुद्धि यज्ञ बताएका छन् । भारतमा नोटबन्दीको समयसीमा सकिए पनि समस्या समाधान अझै हुन सकेको छैन । त्यहाँ सर्वसाधारणका पुराना ५०० र १००० का नोटहरू ३० डिसेम्बरपछि अवैध भएका छन् । तर, गैरआवासीय भारतीय नागरिक (एनआरआई) हरूका लागि भने यी नोटहरू साट्ने समय सीमा बढाइएको छ । इकोनोमिक्स टाइम्सका अनुसार एनआरआईहरूले रिजर्भ बैंक अफ इन्डिया (आरबीआई) को कुनै पनि शाखामा जुन ३० सम्म अधिकतम २५ हजार रुपैयाँ जम्मा गर्न सक्ने छन् । तिनीहरूका लागि यो सीमा ३१ मार्चसम्म तोकिएको थियो । भारतीय राष्ट्रपति प्रणव मुखर्जीले शुक्रबार नोटबन्दीबारे विधेयकमा हस्ताक्षर गरे । उक्त विधेयकबाट एनआरआईले यो सुविधा पाउने भएका हुन् । यसअघि नयाँ वर्ष २०१७ का दिन कुनै पनि एटीएमबाट २५ सय भारुको साटो एक दिनमा १५ सयसम्म निकाल्न सकिने व्यवस्था सरकारले गरेको थियो । तर, सातामा २४ हजार रुपैयाँभन्दा बढी उठाउन नपाउने प्रवाधान कायम रहेको भारतीय अधिकारीहरूलाई उद्धृत गर्दै इकोनोमिक्स टाइम्सले लेखेको छ । शुक्रबार मात्रै प्रधानमन्त्री मोदीले युनिफाइड पेमेन्ट इन्टरफेस (यूपीआई) का लागि एउटा मोबाइल एपको सार्वजनिक गरेका थिए । बडा भीम अर्थात भारत इन्टरफेस फर मोबाइल सबै बैंक तथा वित्तीय संस्थाहरूका लागि साझा हुने गरी उक्त एप ल्याइएको बताइएको छ । यसैगरी आरबीआईले मोबाइल वालेटको सीमा बढाएर २० हजार रुपैयाँसम्म पुर्याएको छ ।"
किसानलाई ट्याक्टर,खोटाङ कृषि विकास कार्यालयले किसानलाई ट्याक्टर वितरण गरेको छ । अघिल्लो वर्ष वितरण गर्न बाँकी ४७ र यस वर्ष १८ गरी ६५ वटा ट्याक्टर वितरण गरेको कार्यालयले जनाएको हो । सहकारीका लागि ९० प्रतिशत अनुदान र व्यक्तिलाई ५० देखि ८५ प्रतिशतसम्म छुट व्यवस्था गरिएको छ । साथै राष्ट्रिय पुनर्निर्माण प्राधिकरणले पनि १५ ट्याक्टर वितरण गर्ने जनाएको छ ।
रातभर जाग्यो काभ्रे,"धुलिखेल नयाँ वर्ष २०१७ लाई स्वागत गर्न काभ्रेका पर्यटकीय स्थलहरू रातभर जागे । धुलिखेल, नगरकोट, बल्थलीलगायतका स्थानका होटल तथा रिसोर्टमा आन्तरिक तथा बाह्य पर्यटक गीत, संगीतमा रातभर झुमिरहे । ठूला होटल तथा रिसोर्टहरूले सांगीतिक ब्यान्ड ल्याएर पाहुनालाई भरपुर मनोरञ्जन दिएका थिए । धुलिखेल र नगरकोटबाट देखिने सूर्योदयको दृश्य हेर्न पाहुनाहरू रातभर जागा नै बसे । धुलिखेल लज रिसोर्टमा मौलिक नृत्यहरू प्रस्तुत भए । होटल हिमालय होराजनमा डिजे पार्टी भयो भने मिराबेल रिसोर्टमा ही ब्यान्डले लाइभ म्युजिकमार्फत पाहुनाहरूलाई मनोरञ्जन प्रदान गरेका थिए । नगरकोट नाल्दुम पर्यटन विकास समितिका उपाध्यक्ष नवीन गुरुङका अनुसार अधिकांश होटल तथा रिसोर्टहरूले म्युजिक ब्यान्ड, सांस्कृतिक कार्यक्रममार्फत पाहुनालाई मनोरञ्जन दिए । चिसो मौसमका कारण संगीतसँगै क्याम्प फायरमा पर्यटकहरू रमाए, भंगेरी दरबार रिसोर्टका सञ्चालकसमेत रहेका गुरुङले भने, रातभर फ्री डान्स गरेर मज्जा लिने पनि धेरै भए । आन्तरिक तथा बाह्य पर्यटकका लागि आकर्षक गन्तव्य बनेको जिल्लाको धुलिखेल, नगरकोट र बल्थलीका होटल तथा रिसोर्टहरू भरिभराउ भए । कतिपय होटलहरूले कोठा उपलब्ध गराउन नसकेर फिर्ता पठाउनुपरेको सुनाए । क्षेत्रीय होटल संघका अध्यक्ष प्रेमकण्ठ माकजू श्रेष्ठले धुलिखेलका सबै होटल भरिभराउ भएको बताए । कोठा छैन भन्दा हलमा सुत्छु भनेर पनि आए, धुलिखेल लज रिसोर्टका सञ्चालक माकजूले भने, राजधानीबाट नजिक, सडकको सुगमताले यहाँ पर्यटकको चाप छ । उनका अनुसार धुलिखेलका साना ठूला होटलहरूले एक दिनमा ५ सय पर्यटकलाई धान्न सक्छन् । उनले विगतका वर्षमा भन्दा पर्यटकको चाप यो वर्ष बढेको सुनाए । उनले भने, यहाँको प्राकृतिक सौन्दर्यले धेरैलाई तानेर ल्याएको हो । उनले धुलिखेलमा पर्यटकको चाप धान्न अझै ५ वटा ठूला होटलहरू थपिनुपर्ने बताए । नगरकोटका साना तथा ठूला ५० होटलहरू अंग्रेजी नयाँ वर्षमा हाउसफुल भए आन्तरिक पर्यटक नै बढी आए योपटक उपाध्यक्ष गुरुङले भने, रातको १ बजे कोठा नपाएको भन्दै केही पर्यटक मेरो रिसोर्टमा आएका थिए । नगरकोटका साना ठूला ५० होटलले ६ सय पर्यटकलाई सेवा दिन सक्छन् । बिदा मनाउन शुक्रबार र शनिबार पुग्ने आन्तरिक पर्यटक र विभिन्न संघसंस्थाका सेमिनार, गोष्ठीलगायतका कार्यक्रमका कारण यहाँका व्यवसायीलाई भ्याइ नभ्याई हुने गरेको छ । भूकम्पले क्षति पुगेका ३४ वटा होटल तथा रिसोर्टबाहेक अरूले नियमित सेवा दिइरेका छन् । राजधानीबाट नजिकको पर्यटकीयस्थल नगरकोट, विदेशी र आन्तरिक पर्यटकको गन्तव्य बन्दै आएको छ । भक्तपुर र काभ्रेको सिमानामा पर्ने यो स्थानका ९० प्रतिशत होटल काभ्रेमा पर्छन् । बल्थली माउन्टेन रिसोर्टका सञ्चालक मणि हुमागाईं धेरै ग्रुप तथा व्यक्तिको बुकिङ रद्द गरेको अनुभव सुनाउँछन् । क्रिसमसदेखि नै होटल प्याक भएकाले नयाँ वर्षका लागि पहिले नै होटल प्याक भए, उनले भने, चापका कारण २० भन्दा बढी ग्रुप तथा व्यक्तिहरूलाई सरी भन्नुपर्यो । सहरको कोलाहलबाट मुक्त हुन गाउँले परिवेशमा रमाउन चाहने धेरै पर्यटक बल्थली पुग्ने गरेका छन् ।"
"फुड फेस्टिभल, प्याराग्लाइडिङ र साइक्लिङ","धनकुटा भेडेटारमा आयोजना गरिएको फुड फेस्टिबल (परिकार महोत्सव) मा पर्यटकको भीड लागेको थियो । अंग्रेजी नयाँ वर्षलाई लक्षितगरि बिहीबारदेखि आयोजना गरिएको चौथो भेडेटार परिकार महोत्सवमा आन्तरिक तथा बाह्य पर्यटकको चहलपहल बढेको थियो । महोत्सवमा भारतको पश्चिम बंगाललगायतबाट पर्यटक भेडेटार आएका थिए । विभिन्न जातीय झाँकी, घोडचढी, साइक्लिङ, मौलिक परिकारलगायतका महोत्सवका मुख्य आकर्षण थिए । यसैगरी भेडेटार आसपासका सिम्सुवा झरना, थुम्कीडाँडा, नाम्जे, साँगुरीगढी, पाथीभरा, आत्मा चौतारा, ध्वजेडाँडा, एसियाको भनिएको ठूलो रूख भएको स्थान लाप्चेटार र तमोरको किनार मूलघाटसम्म भ्रमण गर्ने तथा वनभोज गर्नेको घुइँचो थियो । तीन दिनसम्म आयोजना भएको महोत्सवमा स्थानीयस्तरका मौलिक खानाको परिकार र र्याफ्टिड प्याकेज, प्याराग्लाइडिङ तथा माउन्टेन बाइकलगायतका थिए । भेडेटारका ४० होटलले पर्यटकलाई खान बस्न विशेष छुट अफर गरिएको होटल एसोसिएसन भेडेटारका सचिव जितेन्द्र रुम्दालीले जनाए । भारतको अघोषित नाकाबन्दी र मधेस आन्दोलनका कारण होटल व्यवसाय ओरालो लागिरहेको अवस्थामा महोत्सवले केही राहत पुग्ने एसोसिएसनका अध्यक्ष लीलाराज लावतीले बताए । नेवार, लिम्बू, राई र मगर समुदायको जातीय परिकार, ध्वजेडाँडा, राजारानी ताल, नाम्जेलगायतका स्थानमा पर्यटकका लागि प्याकेज टुरको व्यवस्था गरिएको थियो । शुक्रबार भेडेटारराजारानी, ध्वजेडाँडाबाट सुर्योदय अवलोकन, होमस्टे बासलगायतका प्याकेज, भेडेटारस्थित सिम्सुवा नमस्ते झरना, पाथीभरा मन्दिर तथा तमोर नदी प्याकेज टुरको व्यवस्था गरिएको थियो ।"
ट्रयाक बनाउन जग्गा खोज्दै एथलेटिक्स संघ,"काठमाडौं सातौं राष्ट्रिय खेलकुदका एथलेटिक्स इभेन्ट माटोको ट्रयाकमा सम्पन्न भएको प्रसङ्ग सेलाएको छैन । बृहत् खेलकुदको कमी कमजोरी केलाउँदै नेपाल एथलेटिक्स संघका अध्यक्ष राजीवविक्रम शाह सीमित बजेटबाट राष्ट्रिय प्रतियोगिता जुन हिसाबमा भयो त्यसैमा सन्तुष्ट हुन खोज्छन् । एथलेटिक्सलाई चाहिने न्यूनतम आधार सेन्थेटिक ट्रयाक इटहरी रंगशालामा थिएन । त्यसैले माटोको ट्रयाकमा खेलाडीहरूले स्पाइक तिखारे । यो भन्दा धेरै माथिको स्तरमा आयोजना हुन सकेको भए अझै राम्रो हुने आमधारणा जस्तै उनको पनि छ । इटहरीको रंगशालाको ट्रयाक संरक्षण गरेर सेन्थेटिक ट्रयाक हाल्ने हो भने मोफसलमा यो उत्कृष्ट हुन सक्ने बताउँछन् । तर त्यो जिम्मेवारी संघको नरहेको उनले बताए । संघले नयाँ ट्रयाक बनाउनै सक्दैन । पूर्वाधार बनाउने राष्ट्रको जिम्मेवारी हो । संघले खेललाई व्यवस्थित बनाउने हो । पूर्वाधारमा हामीले केही गर्न सक्दैनौं, हामीसँग बजेट पनि हुँदैन, सातौं राष्ट्रिय खेलकुदका क्रममा इटहरीमा रहेका शाहले भने, इटहरी रंगशालालगायतको रंगशाला संरक्षण गर्ने काम सरकारको हो । तर त्यसमा राजनीतीकरण गर्नु हुँदैन ।माटोमा दौडनुपर्दा इटहरीको ट्रयाकमा कुनै कीर्तिमान बन्न नसकेको एकमात्र कारण सबैले आंैल्याएका थिए । अन्य सभा समारोहमा भाग लिंदा पनि नेपालले कुनै प्रतियोगिता किन नगरेको भनेर सोध्दा आफूहरूलाई निकै अप्ठ्यारो लाग्ने गरेको अनुभव शाहसँग छ । हामीलाई अहिले एउटा ट्रयाक एन्ड फिल्ड अति नै आवश्यक परिसकेको छ । विदेश बैठकमा भाग लिन जाँदा नेपालले केही त आयोजना गर्नुपर्यो भन्छन् । हामीसँग अहिले कुनै पूर्वाधार नै छैन । दशरथ रंगशाला पनि पुनर्निर्माणको क्रममा छ । ट्रयाक पनि पुरानो भइसक्यो, नेपाली कांग्रेसका सांसद पनि रहेका शाहले भने, एउटा पनि सेन्थेटिक ट्रयाक नै नभएका कारण साग खेलकुद नै आयोजना गर भनेर भन्यो भने पनि हामीले सक्दैनौं भनेर भन्ने स्थिति छ । दक्षिण एसियाली खेलकुद पनि आयोजना गर्न लागिरेको छ भनेर मिति घोषणा भइसकेको छ । यस्तो स्थितिमा हामीले यसमा ध्यान दिएनौं भने एथलेटिक्स खेल कसरी आयोजना गर्ने ?उनका अनुसार माल्दिभ्स, श्रीलंकादेखि पाकिस्तान, भारतले एथलेटिक्सको अन्तर्राष्ट्रिय प्रतियोगिताको जुनियरदेखि सबै खेल आयोजना गरिसके । नेपाल भने ती प्रतियोगितामा सहभागिता जनाउनबाहेक केही गर्न सक्दैन । उनी भन्छन्, जुनियर एथलेटिक्स, सार्क प्रतियोगिता केही न केही गर भनेर भन्छन् उनीहरू । तर अहिले हामीले केही गर्ने अवस्था नै छैन । काठमाडौंकै ट्रयाक त्यस्तो छ । अर्को हामीसँग छैन ।काठमाडौंमा एउटा ट्रयाक बनाउनका लागि अन्तर्राष्ट्रिय एथलेटिक्स संघ (आईएएएफ) सँग आफूहरूले पहल गरिरहेकामा अहिले उनीहरू सकारात्मक भएको उनले जनाए । अहिले हामीलाई आईएएएफले ट्रयाक दिन्छु भनेको छ । त्यो काठमाडौंको दशरथ रंगशालामा हाल्न हाम्रो इच्छा छैन । किनभने एउटा राष्ट्रका निम्ति कुनै पनि देशमा त्यो राष्ट्रले आफ्नो एउटा ट्रयाक बनाएको हुनुपर्छ । हामीलाई सरकारले बजेट र जग्गा दियो भने त्यसलाई मिल्ने रकममा आईएएएफले एउटा ट्रयाक बनाइदिन्छु भनेको छ । ६ महिनादेखि हाम्रो कुरा भइरहेको थियो, पछिल्लो साधारणसभामा उनीहरूले दिने निर्णय गरेका हुन्, शाहले भने, खेलकुद मन्त्री र खेलकुद परिषद्का सदस्य सचिवसँग सल्लाह गरेर एउटा जग्गाका लागि अनुरोध गर्दैछौं ।त्यसका लागि काठमाडौंमै २३ ठाउँमा छलफल भइरहेको उनी बताउँछन् । सुन्दरीजलतिर २५ रोपनी जग्गा भेटिएको र त्यसमा छलफल भइरहेको तथा महाराजगन्जको प्रहरी प्रतिष्ठानभित्रको जग्गा पनि छलफल भइरहेको उनले जनाए । आईएएफले दिने ट्रयाक भएकाले एथलेटिक्स संघको नाममा जग्गा भयो भने त्यो ट्रयाक आउँछ होइन भने आउँदैन । बल्लबल्ल यत्रो गरेर यो सहयोग स्वरूप ल्याइएको छ, त्यही भएर काठमाडौं बाहिर लाने सम्भावना कम छ । नेपाली एथलेटिक्सलाई अगाडि बढाउन एउटा छुट्टै ट्रयाक बनाउन अत्यन्त जरुरी छ, संघलाई आफ्नो एउटा ट्रयाक बनाउन अत्यावश्यकको कारण दिंदै शाह भन्छन्, अखिल नेपाल फुटबल संघकै जस्तै एथलेटिक्सको पनि एउटा एकेडेमी बनाउने हाम्रो इच्छा छ । ट्रयाक बन्यो भने हाम्रो यो योजना अगाडि बढ्छ ।"
वादविवाद र झगडा गरेनौं,"काठमाडौं नेपाल एपीएफले लगातार दोस्रो पटक बृहत् खेलकुदमा क्रिकेटतर्फ स्वर्णपदक जित्यो । पहिलो पटक सहभागी नेपाल आर्मीलाई फाइनलमा पन्छाउँदै उपाधि जितेपछि नेपाल एपीएफ र नेपाली राष्ट्रिय टिमका कप्तान पारस खड्कालाई सातौं राष्ट्रिय खेलकुदको अनुभव के रह्यो भनेर सोध्दा उनी त्यसमा निकै सकारात्मक थिए । उनी मोरङको बैजनाथपुरमा रहेको क्रिकेट मैदानबाट प्रभावित थिए । भलै, ३० यार्ड बाहिर बलौटे माटोमा क्रिकेटका इभेन्ट सम्पन्न भएका थिए । पारसले बैजनाथपुर क्रिकेट मैदान र नेपाली क्रिकेटको वर्तमान अवस्थालाई यसरी चित्रण गरे :समग्रमा हेर्दा मैदान राम्रो बनाउन सकिन्छ । पूर्वाधार छ, त्यसलाई विकसित गर्नुपर्छ । यो मैदानलाई यतिकै छाड्नुभएन । लगानी गर्ने हो भने यो अझ राम्रो हुन्छ । एक महिनामै यति भएको छ भने यसलाई अझ राम्रो हामी किन बनाउन सक्दैनौं । नेपाली क्रिकेटको भविष्य मलाई थाहा छैन । एकदमै इमान्दार भएर भन्नुपर्दा केन्यासँग खेल हुँदैछ भन्ने थाहा छ, अरू केही थाहा छैन । राष्ट्रिय टिमले मात्र खेलेर क्रिकेट कहाँ पुग्छ भनेर कहिल्यै तौलनु भएन । आशा गरौं नेपाली क्रिकेटको विवाद चाँडोभन्दा चाँडो सुल्झियोस् । आईसीसीका प्रतिनिधिहरू आएर सबै सरोकारवालासँग आएर बैठक गरिरहेका छन् । हामी भने आफ्नै वादविवादमा अल्झिरहेका छौं अहिले पनि । सबैभन्दा दु:खलाग्दो के हो भने हामीले क्रिकेट विकासका लागि कहिल्यै पनि वादविवाद र झगडा गरेनौं । आज जे भइरहेको छ, पदका लागि भइरहेको छ । नेपाल क्रिकेट विकास गर्छु भनेर यस्तो हानाथाप गरेको भए हाम्रो क्रिकेट धेरै माथि पुगिसकेको हुन्थ्यो । मलाई थाहा छैन को ठीक हो को बेठीक हो । तर आगामी दिनमा जति सक्दो चाँडो नेपाली क्रिकेटलाई अगाडि बढाउन एउटा संस्थागत संघचाहिँ चाहिन्छ ।"
मनाङ सेमिफाइनलमा,"हेटौंडा डिफेन्डिङ च्याम्पियन मनाङमस्र्याङ्दी क्लब तनावपूर्ण खेलमा विजयी हुँदै हेटौंडामा जारी टुबोर्ग दोस्रो अन्तर्राष्ट्रिय आमन्त्रण गोल्डकप फुटबल प्रतियोगिता२०७३ मा सेमिफाइनल प्रवेश गरेको छ ।हेटौंडा१० स्थित फरेस्ट्री खेलमैदानमा भएको अन्तिम आठको खेलमा उसले एपीएफ क्लबको चुनौती ३२ गोल अन्तरले समाप्त पारेको हो । अफ्रिकन खेलाडी सिसकोले खेलको ३२ औं मिनेटमा गोल गर्दै मनाङलाई अग्रता दिलाए । उनले डोना थापाको कर्नर बलमा गोल गरेका थिए । ५५ मिनेटमा एपीएफका रञ्जन विष्टलाई फाउल गरेबापत मनाङका कप्तान सुजल श्रेष्ठलाई रेफ्री सुदीश पाण्डेले रेडकार्ड देखाएका थिए । दस खेलाडीमा सीमित भए पनि मनाङले सम्हालिएर खेलेको थियो । मनाङका लागि अफ्रिकन खेलाडी हाफिज ओलावालेले ६६ औं मिनेटमा गोल गरेका थिए । उनले ८४ औं मिनेटमा पनि थप गोल गर्दै टिमको अग्रतालाई बढाएका थिए । मनाङ दस खेलाडीमा सीमित भएको मौका छोप्दै एपीएफको डिफेन्स लाइन अगाडि बढेर खेल्न खोज्दा खेलमा पछाडि परेको हो । एपीएफका गोलरक्षक अमृत चौधरी दुवै गोल भएको समयमा आउट अफ पोजिसन थिए । खेल सकिन दुई मिनेट बाँकी रहेको अवस्थामा एपीएफका अञ्जन विष्टले गोल गर्दै खेलमा फर्किने संकेत देखाएका थिए । विष्टले नै अतिरिक्त समयको तेस्रो मिनेटमा गोल गरे पनि टिमलाई खेलमा फर्काउन सकेनन् । अञ्जनले ८५ औं मिनेटमा प्रहार गरेको शट बारमा लागेर फर्किएको थियो । मनाङका प्रशिक्षक छिरिङ लोप्साङले खेलाडीहरूमा फिटनेस कमजोर भएका कारण खेलमा गाह्रो भएको बताए । तुलनात्मक रूपमा खेलाडीको फिटनेस कमजोर देखियो । वास्तविक खेल भने हाम्रा खेलाडीले खेल्न सकेनन् । पहिला नै स्कोर भएको कारणमात्र हामीले खेल जित्न सकेका हौं । नत्र, गाह्रो हुन्थ्यो, लोप्साङले एपीएफले आफ्नो खेल मिलाउनेभन्दा पनि मनाङको खेल बिगार्नेतर्फ लाग्दा आफूहरूको जित भएको बताए ।एपीएफका प्रशिक्षक रत्नकाजी महर्जनले धेरै खेलाडी घाइते भएका कारण खेलमा गाह्रो भएको बताए । सातौं राष्ट्रिय खेलकुदमा स्वर्ण जितेको भए पनि हेटौंडामा पहिलो खेलबाट बाहिरिनुमा खेलाडीको दोष नभएको उनको भनाइ थियो । दस दिनमा हामीले सात खेल खेलिसक्यौं । हाम्रा खेलाडीले रिकभरी हुने मौकासमेत प्राप्त गरेका छैनन्, महर्जनले दोस्रो हाफमा ढिलो स्कोर निस्किँदा पछाडि परेको बताए । खेलमा एएफयू म्यान अफ द म्याच मनाङका मिडफिल्डर डोना थापा घोषित भए । उनले ट्रफीसहित तीन हजार रुपैयाँ प्राप्त गरे । प्रतियोगिताअन्तर्गत सोमबार संकटा क्लब काठमाडौं र डुकस्टार क्लब भुटानबीच खेल हुने आयोजक सुमन भोम्जन स्मृति खेलकुद प्रतिष्ठानले जनाएको छ । हेटौंडा गोल्डकपमा आइतबार एपीएफविरुद्ध प्रतिस्पर्धा गर्दै मनाङमस्र्याङ्दीका अनिल गुरुङ (बायाँ) । तस्बिर : प्रतापकान्तिपुर"
पोन्टिङ सहायक प्रशिक्षक,"सिड्नी पूर्वकप्तान रिकी पोन्टिङ आइतबार अस्ट्ेरलियाली ट्वान्टीट्वान्टी क्रिकेट टिमको सहायक प्रशिक्षकमा नियुक्त भएका छन् । क्रिकेट अस्ट्ेरलियाले अर्को महिना श्रीलंकाविरुद्ध सुरु हुने सिरिजका लागि पोन्टिङका लागि यो जिम्मेवारी सुम्पेको हो । उनलाई अस्ट्ेरलियाली क्रिकेट इतिहासमै एक महान् ब्याट्सम्यान मानिन्छ । पोन्टिङले अब अन्तरिम मुख्य प्रशिक्षक जन्टिन ल्यान्गर र अन्तरिम सहायक प्रशिक्षक जेसन गिलेप्सीसँग मिलेर ट्वान्टी ट्वान्टी सिरिजमा काम गर्नेछन् । अस्ट्ेरलियाले फेब्रुअरीमा मेलबर्न, गिलङ र एडिलेडमा तीन ट्वान्टीट्वान्टी खेल खेल्नेछ । सन् २००५ मा पोन्टिङले पहिलो ऐतिहासिक ट्वान्टीट्वान्टी खेलमा न्युजिल्यान्डविरुद्ध अस्ट्ेरलियाको नेतृत्व गरेका थिए । यस्तै उनकै नेतृत्वमा अस्ट्ेरलियाले सन् २००७ र २००९ को दुई संस्करणको आईसीसी वल्र्ड ट्वान्टीट्वान्टी खेलेको थियो । इन्डियन प्रिमियर लिगमा पोन्टिङ मुम्बइ इन्डियन्सका पनि प्रशिक्षक रहेका छन् । मैले सुरुदेखि भन्दै आएको छु, संन्यासपछि पनि म क्रिकेटसँग नै आबद्ध हुनेछु । अहिले मेरा पुराना साथी ल्यान्गर र गिलेप्सीसँग काम गर्न पाउनु पनि धेरै राम्रो हो ।"
काँकडभिट्टा सेमिफाइनलमा,"काँकडभिट्टा आयोजक काँकडभिट्टा फुटबल ट्रेनिङ सेन्टरले मेची नेत्रालय काँकडभिट्टा गोल्डकप प्रतियोगिताको सेमिफाइनलमा स्थान पक्का गरेको छ । स्थानीय काँकडभिट्टा उच्च माविको मैदानमा आइतबार पाहुना टिम भारत सिलोङको आर्मी नीलो लाई टाइब्रेकरमा ३२ ले निराश पार्दै आयोजकले सेमिफाइनल यात्रा तय गरेको हो । निर्धारित समयसम्म खेल गोलरहित बराबरीमा टुंगिएपछि टाइब्रेकरबाट अन्तिम निर्णय लिइएको थियो । पाहुना टिम सिलोङलाई पाखा लगाउन आयोजकले आक्रामक खेल्यो । पहिलो हाफमा सिलोङको दबाब सहनुपरेको उसले दोस्रो हाफपछि पोस्ट केन्द्रित आक्रमण त गर्यो । तर, गोल भने हुन सकेन । खेलमा आयोजकलाई ब्लु आर्मीले दबाब सिर्जना गरे पनि स्कोर हुन नसक्दा हार भयो । उसले खेलको पाँचौं मिनेटमा गोल गर्ने अवसर गुमाएको थियो । अजित सिंहले ३० यार्डको दूरीबाट सेकेन्ड बारमा गरेको प्रहार गोलरक्षक एलन न्यौपानेलाई छुँदै बाहिरिएको थियो । त्यस्तै, अजित सिंहको क्रस पासमा छिरिङ भुटियाले गरेको हेड बल पोस्टदेखि थोरै बाहिर गयो ।छरितो खेल प्रस्तुत गरेको भारतका खेलाडीले थुप्रै मुभ निकाले पनि सफल हुन सकेनन् । २८ औं मिनेटमा लाल रामवैया मोयाको क्रस बल एलन न्यौपानेको खुट्टामा अल्झिँदा गोललाइन क्रस हुन सकेन । ३९ औँ मिनेटमा एलन न्यौपाने बिट भएको मौकामा उनकै क्रस पासमा छिरिङ भुटियाले फ्लिक गरेका थिए तर डिफेन्डर नवीन सुवेदीले बचाए । आयोजकले भारतको गोलपोस्टमा थोरै प्रहार गर्ने मौका पायो । भारतको डिफेन्सिभ खेलका कारण आयोजक हाबी हुन पाएन । अन्तत: खेल टाइब्रेकरमा धकेलियो । जसमा आयोजकका जीवन गुरुङ एन्जल, सञ्जय राजभाग र सेमसुङले गोल गरे भने नवीन सुवेदीको प्रहार विश्वजित नेगीले बचाए । भारतका लागि लाल रामवैया मोया, लाल मावोन पुया मात्र गोल गर्न सफल हुादा अजित सिंहको प्रहार एलन न्यौपानेले रोके भने सुरज रावतको प्रहार पोलमा लागेर फर्कियो । त्यस्तै, दीपक नेगीको प्रहार सीधै बाहिरियो । खेलको म्यान अफ द म्याच आयोजकका गोलरक्षक एलन न्यौपाने भए । उनले पाँच हजार नगद पुरस्कार थापे । भारतका प्रशिक्षक प्रितम क्षेत्रीले पाएको अवसर सदुपयोग नभएकाले हार भएको स्वीकारे । निर्धारित खेलमै हामी जित निकाल्थ्यौं, उनले भने, तर, अवसर खेर गयो, मैदान नौलो भएकाले पनि हामीलाई गाह्रो भयो । आयोजकका प्रशिक्षक सचिन्द्र धिमालले पर्याप्त ट्रेनिङ अभावका कारण पनि सन्तोषजनक प्रदर्शन नभएको स्वीकारे । भने, जित हाम्रा लागि सहज थिएन, बटुलेर टिम भएकाले गाह्रो भयो । सोमबार बीआरसी भुटान र रूपन्देही११ बीच खेल हुनेछ ।"
चार गल्फर ढाकातर्फ,"काठमाडौं चार नेपाली गल्फर ढाकामा हुने ३१ औं बंगलादेश एमेच्योर ओपनमा सहभागी हुन आइतबार ढाका प्रस्थान गरेका छन् ।कुर्मितोला गल्फ क्लबमा बुधबार सुरु हुने ७२ होलको प्रतियोगितामा नेपालका शुक्रबहादुर राई, टंकबहादुर कार्की, पृथ्वी मल्ल र तेन्जिङ छिरिङले प्रतिस्पर्धा गर्नेछन् । प्रशिक्षकका रूपमा तासी घले पनि ढाकातर्फ लागेका छन् ।"
नेपालको दाउ भारतलाई हराउने,"काँकडभिट्टा अघिल्ला तीन संस्करणको फाइनलमा मात्रै भिडेका नेपाल र भारतले सिलिगुडीमा भइरहेको चौथो साफ महिला च्याम्पियनसिप फुटबलमा फाइनल प्रवेशका लागि पहिलोपटक सोमबार खेल्दैछन् । चिरपरिचित प्रतिद्वन्द्वीहरू कञ्चनजंघा स्टेडियममा दिउँसो सवा २ बजे फाइनल प्रवेशका लागि आमनेसामने हुँदैछन् । आइतबार सम्पन्न समूह बी को अन्तिम खेलमा बंगलादेशसँग बराबरी भएपछि भारत समूह उपविजेता बन्दै नेपालसँग भिड्ने पक्का भएको थियो । तीन टिम सहभागी समूह बी मा अफगानिस्तानविरुद्ध भारतले ५१ र बंगलादेशले ६० को जित हात पारेका थिए । भारत र बंगलादेश दुवै टिमको बराबरी ४ अंक छ । तर, गोल अन्तरका आधारमा बंगलादेशले समूह बी को विजेता बन्ने मौका पाएको हो । सोमबारै साँझ ७ बजे दोस्रो खेलमा माल्दिभ्सले बंगलादेशको सामना गर्नेछ । यी खेलबाट फाइनल पुग्ने टिमको छिनोफानो हुनेछ । भारत तीनै संस्करणको विजेता टिम हो । तीनै पटक फाइनलमा नेपाल पराजित भएको थियो । सागका दुई तथा साफका तीन फाइनलमा नेपाललाई हराएको भारतलाई यसपटक सेमिफाइनलमै रोक्ने रणनीतिमा नेपाली टिम छ । भारतलाई सेमिफाइनलमा रोकेर बंगलादेशलाई फाइनलमा पराजित गर्दै उपाधि हत्याउने दाउमा छ नेपाली टिम ।भारतमाथि अहिलेसम्म जित हात पार्न नसकेको नेपालले यसपटक भारतलाई जुनसुकै हालत मा रोक्ने रणनीति बनाएको छ । भारतलाई हराउने कुरामा हामी ९० प्रतिशत ढुक्क छौं, नेपाली टिम प्रशिक्षक कुमार थापाले भने, भारतको सामना गर्न हामी तयार छौं । प्रशिक्षक थापाले भारतीय टिमलाई गोल गर्न नदिने र ९० मिनेटमा खेल सक्ने दाबी पनि गरे । कम स्कोरले भए पनि भारतलाई पराजित गर्नेछौं, उनले भने । थापाका अनुसार भारतसँगको खेलमा टिम फरमेसन थोरै फेरबदल गरिने बताए । तर, कुनकुन खेलाडीलाई फेरबदल गर्ने भन्नेबारे प्रस्ट बताएनन् । उनले भारतसँगको खेलमा किपर एन्जिला तुम्बापोलाई खेलाइने बताए । असअघि तीनवटा खेलमा तीनैजना किपरलाई थापाले अवसर दिएका थिए । भुटानलाई ८०, माल्दिभ्सलाई ९० र श्रीलंकालाई १० ले हराउँदै नेपालले सेमिफाइनल यात्रा तय गरेको हो ।"
१५ वर्षीया गोलकिपर,"काठमाडौं चन्द्रनिगाहपुर, रौतहटकी अञ्जना रानामगर गतवर्ष कोकाकोला कप खेल्ने जनज्योति उच्च माविको टिममा छनोट भएकी थिइन् । पूरा प्रतियोगितामा उनी बेन्च मै सीमित भइन् । फेरि उनी कोकाकोला कप खेल्न राजधानी आइन् । यसपल्ट उनको टिम थियो दुर्गा मावि । जनज्योतिबाट खेल्न नपाएपछि उनी दुर्गामा माविको टिमबाट राजधानी आएकी थिइन् । उनको उत्कृष्ट प्रदर्शन सहयोगमा दुर्गा मावि सात महिनाअघि सम्पन्न कोकाकोला कपमा छात्रातर्फ च्याम्पियन नै भएको थियो ।अहिले उनी जनज्योतिमा १० कक्षाकी छात्रा हुन् । उनी नेपाली फुटबलमा स्कुलस्तरको सबैभन्दा ठूलो प्रतियोगिता खेल्ने अवसर नगुमाउन नौ कक्षाकी छात्रा भएर दुर्गा माविको टिममा पुगेकी थिइन् । यिनै १५ वर्षीया अञ्जना रानामगरले भारतको सिलिगुडीमा भइरहेको चौथो साफ वुमेन्स च्याम्पियनसिपमा श्रीलंकासँगको खेलमा नेपालको गोलपोस्ट सम्हालेकी थिइन् । नेपालले आत्मघाती गोलको सहयोगमा उक्त खेल १० ले जितेर सेमिफाइनल यात्रा तय गरेको थियो ।सबैभन्दा बढी दबाब श्रीलंकासँगको खेलमा नै पर्यो, कञ्चनजंघा स्टेडियममा शुक्रबार सम्पन्न समूह चरणको अन्तिम खेलबारे नेपालका मुख्य प्रशिक्षक कुमार थापाले भने, तर, अञ्जनाले राम्रो खेल प्रदर्शन गरिन् । उनले वान भर्सेस वानमा दुईपल्ट र अरू आक्रमणमा पनि राम्रा बचाउ गरिन् । उनले सबै खेलाडीलाई अवसर दिने क्रममा अञ्जनालाई खेलाएका थिए । उनलाई ९० औं मिनेटमा परिवर्तन गर्दै एन्जिला तुम्बापो सुब्बालाई मैदानमा पठाइएको थियो । एन्जिला नेपालकी पहिलो रोजाइकी गोलकिपर हुन् ।चौथो साफको पहिलो खेलमा भुटानसँग एन्जिलालाई खेलाइएको थियो भने माल्दिभ्सविरुद्ध नमिताकुमारी दलीले अवसर पाएकी थिइन् । त्यसपछि तेस्रो रोजाइकी अञ्जनाले गोलपोस्टको जिम्मेवारी पाएकी हुन् । २०५८ साल माघ ४ मा जन्मिएकी उनी अहिलेको नेपाली टिमकी सबैभन्दा कान्छी खेलाडी हुन् । सम्भवत: उनी नेपाली राष्ट्रिय महिला टिमको इतिहासकै सबैभन्दा कान्छी गोलकिपर पनि हुन् ।पूर्वकप्तान जमुना गुरुङले १४ वर्षको छँदै सन् १९९९ मा फिलिपिन्समा भएको एएफसी एसियन वुमेन्स च्याम्पियनसिपमा उज्वेकिस्तानसँग ६१ ले पराजित भएको खेलको दोस्रो हाफमा विराट श्रेष्ठको स्थान लिँदै अन्तर्राष्ट्रिय फुटबलमा डेब्यू गरेकी थिइन् । उनी नेपाली महिला राष्ट्रिय फुटबल टिमबाट खेल्ने सबैभन्दा कम उमेरकी खेलाडी मानिन्छन् ।अञ्जनाले साफको तयारीमा सातदोबाटोस्थित एन्फा कम्प्लेक्समा १७ डिसेम्बर, २०१६ मा मलेसियासँग भएको मैत्रीपूर्ण खेलमार्फत अन्तर्राष्ट्रिय फुटबलमा डेब्यू गरेकी हुन् । उनले ७५ औं मिनेटमा एन्जिलाको स्थान लिंदै पहिलोपल्ट राष्ट्रिय टिमको गोलपोस्ट सम्हालेकी थिइन् । सावित्रा भण्डारीको गोलसँगै उक्त खेल नेपालले १० ले जितेको थियो ।अहिलेको २० सदस्यीय राष्ट्रिय टिममा छनोट भएकी विभागीय टिमबाहिरकी एक्ली खेलाडी पनि हुन् उनी । टिममा एपीएफका नौ, आर्मीका आठ र पुलिसका दुई खेलाडी छन् । उनले मध्यमाञ्चलबाट खेल्दै कात्तिकमा भएको प्रधानसेनापति कपमा उत्कृष्ट प्रदर्शन गरेकी थिइन् । प्रतियोगिताकै उत्कृष्ट गोलकिपर चुनिएकी उनले सेमिफाइनलमा बलियो मानिएको आर्मीविरुद्ध टाइब्रेकरमा तीन प्रहार रोक्दै मध्यमाञ्चललाई फाइनल पुर्याएकी थिइन् ।त्यसपछि उनलाई राष्ट्रिय टिमको प्रारम्भिक टोलीमा बोलाइएको थियो । ६ साताको प्रशिक्षणपछि तीन गोलकिपरको टिममा नै छनोट भएर उनी साफ च्याम्पियनसिप खेल्न सिलिगुडी पुगेकी हुन् । मिहिनेत गरें भने राष्ट्रिय टिममा पर्छुजस्तो लागेको थियो, मिहिनेत गरें, छनोट भएँ, उनले सिलिगुडीबाट भनिन्, श्रीलंकासँग सुरुबाटै खेल्न पाउँदा एकदमै खुसी लाग्यो । उनी क्षेत्रबहादुर र सुशीला रानामगरका चार सन्तानमध्ये एक्लो खेलाडी हुन् । उनले चार वर्षअघि मात्र फरवार्डका रूपमा फुटबल सिक्न थालेकी थिइन् । किपर खेलेको २३ वर्ष भयो, ५ फिट ३ इन्चकी उनले भनिन् ।उनी किशोर छिन् । उनको परीक्षण भएको थिएन । त्यसैले अवसर दिइएको हो, प्रशिक्षक थापाले भने, उनी राम्रो गोलकिपर हुन् । उनमा निर्णय क्षमता, पोजिसनिङ र सशक्त रूपमा बल प्रहार गर्ने खुबी छ ।"
चेल्सी पछ्याउँदै लिभरपुल,"लिभरपुल म्यानचेस्टर सिटी व्यवस्थापक पेप ग्वार्डिओलाले इङलिस प्रिमियर लिगमा लिभरपुलसँग शनिबार राति १० ले पराजित भएपछि अब शीर्ष चारमा रहन पनि गाह्रो भएको स्वीकारेका छन् । नयाँ वर्ष अगाडिको राति एनफिल्डमा बेहोरेको हारपछि सिटी शीर्षस्थानमा रहेको चेल्सीभन्दा दस अंकको ठूलो अन्तरले पछाडि छ । अहिले तत्काल तेस्रो स्थानमा रहेको सिटीविरुद्ध लिभरपुलका तर्फबाट जर्जिनो विजनाल्डमले हेडबाट निर्णायक गोल गरेका थिए । आर्सनल र टोटेनहमले जितसँगै सिटीलाई उछिने भने ग्वार्डिओलाको टिम युरोपेली च्याम्पियन्स लिगको स्थानबाट पनि बाहिरिनेछ । शीर्ष चारमा रहन कति संघर्ष गर्नुपर्नेछ भनेर सोधिएको प्रश्नमा ग्वार्डिओलाले पनि मानेका छन्, निश्चित रूपमा शीर्ष चारको होड सबैका लागि गाह्रो नै छ । चेल्सीले स्टोकमाथि प्राप्त जितसँगै लगातार १३ सफलताको कीर्तिमान बराबरी गरेपछि ग्वार्डिओलाले अब पश्चिमी लन्डन क्लबलाई उछिन्नु पनि उत्तिकै कठिन भएको माने । यति मात्र होइन, उनले सिटीका लागि लिगको उपाधि निकै कठिन बने अबको लक्ष्य च्याम्पियन्स लिग र एफए कप हुने संकेत पनि दिए । उनले भने, चेल्सीले लगातार खेल जितिरहेको छ । यस स्थितिमा हाम्रा लागि अंक गुमाउनु वास्तवमै कठिन स्थिति हुनु हो । सिजनको आधा भाग अब सुरु हुनेछ र हामीले सक्दो राम्रो खेलेर बढीभन्दा बढी अंक जित्नुपर्नेछ । लिगमा अहिले जति पनि प्रतिद्वन्द्वी टिम छन्, सबैप्रति हाम्रो सम्मान छ ।उनले थपे, जति बेला हामी दस अंकले पछाडि हुनेछौं, क्लबको ध्यान खालि तत्काल आउने खेलमा मात्र हुनेछ । हामीले लिग मात्र होइन, च्याम्पियन्स लिग, एफए कप सबैका लागि आफ्नो संघर्ष जारी राख्नुपर्छ । अब सिटीले सोमबार इतिहादमा बर्नलीको सामना गर्नेछ । लिभरपुल भने आफ्नो लगातार पाँचौं जितका लागि पुछारबाट तेस्रो स्थानमा रहेको सन्डरल्यान्डको भ्रमणमा निस्कनेछ । दोस्रोमा रहेको लिभरपुलले सिटीमाथि प्राप्त जितपछि चेल्सीसँगको दूरी छ अंकमा छोट्याएको छ । लिभरपुलका व्यवस्थापक योर्गन क्लोपले आफ्नो टिम पनि उपाधि होडमा रहेको माने । उनले भने, चेल्सी कहाँ छ भनेर मात्र हेरेर हुन्न । चेल्सी निकै राम्रो टिम हो, यसमा कुनै शंका छैन । अहिले चेल्सी उत्कृष्ट लयमा छ, त्यसैले लगातार १३ खेल जितेको छ । यसलाई राम्रो नमाने, कसलाई मान्ने ? तर लगातार १३ खेल जितेर पछि खालि छ अंकको अग्रता छ भने त्यसको पनि फरक अर्थ हुन्छ । हामीले पनि लगातार जितेका छौं भने चेल्सी कति अगाडि छ, त्यसको मात्र खास अर्थ हुन्न ।"
कर्ण लिम्बूले गरे चार गोल आठौं फाल्गुनन्द गोल्डकप,"पाँचथर आठौं फाल्गुनन्द गोल्डकप फुटबल प्रतियोगितामा आइतबार सेन्ट क्लब कालिम्पोङलाई ७० ले पराजित गर्दै बिर्ता युनाइटेड क्लब झापा क्वाटरफाइनलमा प्रवेश गरेको छ । बिर्ता युनाइटेडका कर्ण लिम्बू एक्लैले ह्याट्रिकसहित ४ गोल गरे ।पहिलो हाफको १४ औं मिनेटमा कर्ण लिम्बूले पहिलो गोल गरे । कर्णले २५ औं मिनेटमा अर्को गोल थपे । कर्णले ३१ औं मिनेटमा ह्याट्रिक पूरा गरे । त्यस्तै झापाका रञ्जित श्रेष्ठले एक र निशान खड्काले २ गोल गरे । कर्ण लिम्बू म्यान अफ द म्याच घोषित भए । उनले पाँच हजार रुपैयाँ प्राप्त गरे । एलेभेन दुहबी सुनसरी र हिमालयन शेर्पा क्लब काठमाडौंबीच सोमबार भिडन्त हुँदैछ । प्रतियोगितामा भुटान, सिक्किम, दार्जिलिङ, काठमाडौं, मोरङ, सुनसरी, झापा, इलाम, पाँचथर र ताप्लेजुङ जिल्लाका टिम सहभागी रहेको आयोजक फिदिम स्पोर्टिङ क्लबले जनाएको छ । प्रतियोगिताको विजेताले २ लाख ५० हजार र उपविजेताले १ लाख ५० हजार रुपैयाँ हात पार्नेछन् ।"
