शीर्षक,विवरण
विद्युत् चोरी रोक्न २५०० सरुवा,"चुहावट लक्ष्यअनुरूप नघट्नुमा एउटै वितरण केन्द्रमा कार्यरत कर्मचारीको विभिन्न उद्योग र बढी खपत गर्ने ठूला ग्राहकसितको मिलेमतो हुन सक्ने निष्कर्षमा पुगेर प्राधिकरणले ठूलो संख्यामा सरुवा गरेको हो। प्राधिकरणको विद्युत् चुहावट २५ प्रतिशत हाराहारीमा छ।नयाँ ठाउँमा सरुवा भएर जाँदा कर्मचारीको पुरानो कनेक्सस टुट्ने र नयाँ ठाउँका बढी बिजुली खपत गर्ने ठूला ग्राहकसित नाजायज सम्बन्ध बनाउन समय लाग्ने भएकाले चुहावट घट्ने प्राधिकरणका एक उच्च अधिकारीले बताए। ती अधिकारीका अनुसार सरुवा भएकामा २२ वर्षदेखि एकै ठाउँमा रहेका कर्मचारीसमेत छन्। वितरण केन्द्रका कर्मचारीको ठूला ग्राहकसितको मिलेमतो र विद्युत् चोरीबारे छानबिन गर्ने तयारी पनि प्राधिकरणले गरेको छ।राजधानीमा ठूला ग्राहकसित मिलेर प्राधिकरणकै पूर्व र बहालवाला कर्मचारी विद्युत् चोरीमा संलग्न पाइएपछि महानगरीय प्रहरी अपराध महाशाखाले कारबाही अघि बढाएको छ। हालै पक्राउ परेका प्राधिकरणका बहालवाला ११, पूर्वकर्मचारी एक र चार व्यापारीलाई ठगी मुद्दामा कारबाही अघि बढाइएको हो। स्रोतका अनुसार पक्राउ परेका कर्मचारीलाई कारबाहीबाट उन्मुक्ति दिन प्राधिकरणका कर्मचारी संघसंगठनहरूले मन्त्री र कार्यकारी निर्देशकलाई चर्को दबाब दिन थालेका छन्। प्राधिकरणका उपकार्यकारी निर्देशक गोपालबाबु भट्टराईले तीन वर्षभन्दा बढी एकै ठाउँमा रहेका करिब २ हजार ५ सय कर्मचारीलाई कानुनबमोजिम सरुवा गरिएको जानकारी दिए। सरुवामा कानुन र मापदण्ड मिचिएको छैन, उनले भने, क्षेत्रीय वितरण केन्द्रका कर्मचारीलाई मात्र सरुवा गरिएको छ। वितरण केन्द्रका कर्मचारी र ठूला ग्राहकको मिलेमतोमा विद्युत् चोरी र चुहावट हुने गर्छ। अरू शाखाका कर्मचारीको विद्युत् चोरी र चुहावटमा खासै संलग्नता नहुने भएकाले उनीहरूलाई खासै चलाइएको छैन।प्राधिकरणका अनुसार काठमाडौं क्षेत्रीय कार्यालयमा ७ सय ८१, जनकपुर क्षेत्रीय कार्यालयमा ३ सय ५४, विराटनगर क्षेत्रीय कार्यालयमा ३ सय २९, हेटौंडा क्षेत्रीय कार्यालयमा २ सय ९२, बुटवल क्षेत्रीय कार्यालयमा २ सय ६५, पोखरा क्षेत्रीय कार्यालयमा १ सय ६६, नेपालगन्ज क्षेत्रीय कार्यालयमा १ सय ६१ र अत्तरिया क्षेत्रीय कार्यालयमा १ सय ३२ कर्मचारी सरुवामा परेका छन्।कांग्रेस र एमाले निकट कर्मचारी संगठनहरूले ठूलो संख्यामा भएको सरुवाको विरोध गर्दै बुधबारै कार्यकारी निर्देशक घिसिङ र उपकार्यकारी निर्देशक भट्टराईको कार्यकक्ष घेराउ गरेका थिए। उनीहरूले राजनीतिक पूर्वाग्रह आधारमा गरिएको सरुवा नसच्चिएसम्म विरोध जारी राख्ने बताएका छन्। ती संगठनले कमाउ अड्डामा रहेका आफ्नो संगठनसम्बद्ध कर्मचारी सरुवा भएकाले विरोध गरेको जानकारी प्राधिकरणका उच्च अधिकारीले दिए। कर्मचारी संगठनहरूले भने आधिकारिक ट्रेड युनियनको फागुन १८ मा हुने चुनावलाई असर पर्ने दाबी गर्दै सरुवाको विरोध गरेको जनाएका छन्। उपकार्यकारी निर्देशक भट्टराईका अनुसार देशभरका कर्मचारीले आधिकारिक ट्रेड युनियनमा मत दिन पाउने भएकाले सरुवाले कुनै असर पर्दैन। ऊर्जामन्त्री जनार्दन शर्माको पार्टी माओवादी केन्द्र निकट कर्मचारी संगठनले भने सरुवाको विरोध गरेको छैन।सेटिङमा मिटर बिगारेर बिजुली चोरी धन्दामा संलग्न भएको आरोपमा पक्राउ परेकालाई महानगरीय अपराध महाशाखाले ठगी धन्दामा मुद्दा चलाएको छ। माघ ९ मा प्राधिकरणका ११ कर्मचारी, एक पूर्वकर्मचारी र चार व्यापारी पक्राउ परेका थिए। मिटरको सुई उल्टो घुमाएर विद्युत् खपतभन्दा कम पैसा उठाई संगठित रूपमा कमाउ धन्दामा वर्षौंदेखि यो समुह लागिपरेको महाशाखाको प्रारम्भिक अध्ययनले देखाएको छ। अहिले ठगी मुद्दा चलाइए पनि पक्राउ परेकाको सम्पत्तिबारे जाँचबुझ थाल्ने तयारी भएको छ। महाशाखाका एसएसपी सर्वेन्द्र खनालले पक्राउ परेकामध्ये केहीको सम्पत्ति अस्वाभाविक देखिएको भन्दै स्रोत खोज्नुपर्ने बताए। उनले भने, पक्राउ परेकाको बयानका आधारमा संगठित विद्युत् चोरीमा केही उपल्ला कर्मचारीतिर पनि अनुसन्धान सोझिएको छ।पक्राउ परेका धेरैजसो राजनीतिक दलका विभिन्न संगठनमा सक्रिय रहेको पाइएको छ। पक्राउ परेकामध्ये विद्युत् प्राधिकरणको हेटौंडा वितरण केन्द्रमा कार्यरत महादेव प्रधान एमाले निकट ट्रेड युनियनका सल्लाहकार हुन् भने रत्नपार्कस्थित प्राधिकरणको वितरण तथा सेवा निर्देशनालयका वरिष्ठ सहायक दिलबहादुर साउद कांग्रेस निकट कर्मचारी संघका केन्द्रीय सदस्य हुन्। त्यस्तै मिटर रिडर मनिज श्रेष्ठ नेपाली कांग्रेस निकट कर्मचारी संघका कोषाध्यक्ष हुन्।"
खुला बजारलाई ट्रम्पको धक्का,"काठमाडौं विश्वको सबैभन्दा ठूलो अर्थतन्त्र अमेरिकाका राष्ट्रपति डोनाल्ड जे ट्रम्पका अन्तर्राष्ट्रिय व्यापारसम्बन्धी निर्णय र घोषणाले खुला बजार अर्थ व्यवस्थामा ठूलो धक्का दिएको छ। धेरैले अनुमान गरेविपरीत निर्वाचित भएका ट्रम्पले चुनावका क्रममा घोषणा गरेअनुरूप नै ट्रान्स प्यासिफिक पार्टनरसिप (टीपीपी) नाम गरिएको व्यापार सम्झौताबाट अमेरिका हट्ने निर्णय लिएका छन्। त्यति मात्र होइन, अब उत्तर अमेरिकी स्वतन्त्र व्यापार क्षेत्र, चीन, जापान र मेक्सिकोसँगको व्यापारमा उनको विशेष चासो देखिन्छ। उनको चासोले सन् १९४८ देखि थालिएको स्वतन्त्र र खुला व्यापार प्रणालीमा ठूलै उथलपुथल ल्याउने संकेत मिलेको छ। व्यापार, कर, आप्रवास र वैदेशिक नीतिसम्बन्धी सबै निर्णय अमेरिकी कामदार र उद्योगलाई हेरेर गरिनेछ, ट्रम्पले शपथ समारोहमै भनेका थिए। स्वतन्त्र व्यापारका नाममा अमेरिकी रोजगारी गुमिरहेकोमा ट्रम्पको विशेष चिन्ता देखिन्छ। उनका अनुसार टीपीपीमा समावेश भएका अन्य ११ देशका कारण २० लाख अमेरिकीले रोजगारी गुमाएका छन्। उनको दाबीअनुसार सबैभन्दा बढी ७ लाख ४० हजार मोटर उद्योगमा काम गर्नेहरूको गुमेको छ। उनले जापान र मेक्सिकोका कारण यो क्षति भएको घुमाउरो पारामा आफ्नो वेबसाइटमा उल्लेख गरेका छन्। त्यही भएर उनले मेक्सिकोमा बनाउन लागेको टोयोटाको कारखानालाई लक्षित गर्दै त्यहाँको उत्पादन नलिने भनिसकेका छन्। ६ वर्षपछि व्यापार नाफामा गएको जापानका लागि यो ठूलो धक्का हो। टीपीपीमा जापानसँगै प्रशान्त महासागरको एसियातर्फका भियतनाम, मलेसिया, ब्रुनाई, सिंगापुर, अस्ट्रेलिया र न्युजिल्यान्ड छन्। यसैगरी दक्षिण अमेरिकातर्फका चिली र पेरुलाई पनि समेटिएको छ। उत्तर अमेरिकी स्वतन्त्र व्यापार क्षेत्र (नाफ्टा) का तीन सदस्य राष्ट्र क्यानडा, अमेरिका र मेक्सिको पनि निवर्तमान राष्ट्रपति बाराक ओबामाले परिकल्पना गरेको टीपीपीमा छन्। अब अमेरिका त्यसबाट बाहिरिएको छ। अस्ट्रेलियाले अमेरिकाबाहेक पनि टीपीपीलाई अघि बढाउन सकिएला कि भनेर प्रयास गर्दैछ। टीपीपीमा नरहेको चीन अब यी मुलुकमा अवसर खोज्न सक्ने अनुमान विज्ञहरूको छ। तर अन्य सदस्य मुलुकका लागि चीनमा बजार खोज्नु त्यति सहज हुने छैन। विश्वकै दोस्रो ठूलो अर्थतन्त्र चीनले प्राय: सबै थोक बनाउँछ। त्यो पनि सस्तोमा। त्यसले त्यहाँ बजार लिनु अरूका लागि फलामको च्युरा चपाउनुसरह नै हुनेछ। अमेरिकालाई पनि चीनमा प्रवेश सहज नभएकाले ट्रम्पले चीनप्रति पनि अनुदार हुने संकेत दिइसकेका छन्। उनको वेबसाइटमा चीनले अमेरिकाको नक्कल गरी उत्पादन गरेका कारण अमेरिकामा रोजगारी गुमिरहेको उल्लेख छ। चिनियाँ सामानमा ४५ प्रतिशतसम्म भन्सार महसुल बढाउने सम्भावना रहेको समाचार अमेरिकी सञ्चार माध्यममा आएका छन्। कमिसन अफ द थेफ्ट अफ द अमेरिकन इन्टिलेक्चुअल प्रोपर्टी भन्ने संस्थाको हवाला दिँदै चिनियाँको बौद्धिक चोरी रोक्न सके अमेरिकामै २० लाख रोजगारी सिर्जना गर्न सकिने उल्लेख छ। अमेरिकाको चीनसँगको व्यापार घाटा ३ खर्ब ६७ अर्ब डलर छ। अमेरिकाबाट चीनतर्फको निर्यात जम्मा एक खर्ब १६ अर्ब डलर थियो भने सन् २०१५ मा ४ खर्ब ८३ अर्ब डलर बराबरका सामान अमेरिकाले आयात गरेको थियो। ट्रम्प नीतिले खुला व्यापार व्यवस्थालाई चुनौती दिएको छ, पूर्ववाणिज्य सचिव पुरुषोत्तम ओझाले भने, यसले अब चीन खुला बजारको नेतृत्वकर्ता हुने पनि सँगसँगै देखिन्छ।भारतसँग भने ट्रम्पले सौहार्द सम्बन्ध राख्ने बताएका छन्। राष्ट्रपति बनेपछि एक हिन्दु पण्डितलाई समेत प्रार्थना सभामा समावेश गराएकाले भारतसँग सुमधुर सम्बन्ध हुन सक्ने विश्लेषण आइरहेको छ। उनले मंगलबार भारतीय प्रधानमन्त्री नरेन्द्र मोदीसँग टेलिफोन वार्ता गरेका छन्। मोदीले टिवटमार्फत ट्रम्पसँग न्यानो संवाद भएको प्रतिक्रिया दिएका छन्। ट्रम्पले पनि भारत असल मित्र भएको प्रतिक्रिया दिएका छन्। भारतको अर्थतन्त्रमा अमेरिकाबाट आउने अनलाइन कामको ठूलो हिस्सा छ। तर ट्रम्प भने अमेरिकाको रोजगारी बाहिर सार्ने विषयमा सकारात्मक छैनन्। यसलाई मोदीट्रम्प मित्रताले कसरी व्यवस्थापन गर्नेछ त्यो भने हेर्न बाँकी नै छ। ट्रम्पको अर्को प्रहार उसकै छिमेकी मेक्सिकोमा हुने देखिएको छ। उनले बुधबार दिउँसो (अमेरिकी समयअनुसार) मेक्सिकोसँग सबैतिर पर्खाल लगाउनेसम्बन्धी विषयमा हस्ताक्षर गर्ने आकलन गरिएको छ। यसैगरी अमेरिका, क्यानडा र मेक्सिको सदस्य रहेको उत्तर अमेरिकी स्वतन्त्र व्यापार क्षेत्र (नाफ्टा) लाई पनि फेरि पुनर्मूल्यांकन गर्ने घोषणा गरेका छन्। उनले भनेजसरी नभए अमेरिका उक्त स्वतन्त्र व्यापार क्षेत्रबाट पनि बाहिरिन सक्नेछ। अमेरिका बाहिरिएपछि नाफ्टाको कुनै अर्थ रहने छैन। ट्रम्पको बुझाइमा अमेरिकामा नाफ्टाका कारण एक तिहाइ रोजगारी गुमेको छ। दक्षिण कोरियासँगको व्यापारमा पनि ट्रम्प उदार नहुने देखिएको छ। उनको दाबीअनुसार कोरियाली सामानको अमेरिकामा बढ्दो प्रभावका कारण अमेरिकीले रोजगारी गुमाएका छन्। सायद यही देखेर हुनुपर्छ उत्तर कोरियाली नेता किम जुङ उनले ट्रम्पसँग भेट्न चाहिरहेको सीएनएनको समाचार छ। उत्तर कोरिया र अमेरिका परम्परागत दुस्मन रहँदै आएका छन्। त्यसो त ट्रम्पले ओबामा प्रशासन र त्यसअघि पनि कटु शत्रुता रहेको मुलुक रुससँग पनि सौहार्द व्यवहार गर्ने जनाएका छन्। उनका परराष्ट्रमन्त्री रेक्स टिलरसन रुसी राष्ट्रपति भ्लादिरि पुटिनका नजिकका मित्र भएको अमेरिकी सञ्चारमाध्यममा आइसकेको छ। अतिकम विकसित मुलुकका बारेमा टम्पले बोलिसकेका छैनन्। त्यसैले नेपालजस्ता मुलुकमा के हुने भन्ने प्रस्ट छैन। ओबामाले ६६ वटा नेपाली उत्पादनलाई भन्साररहित पहुँच दिने भनेका थिए। यसलाई ट्रम्पले फिर्ता लिने सम्भावना न्यून छ। तर उनले सबै देशलाई दिइरहेको सहुलियतपूर्ण बजार पहुँच खारेज गरे भने त्यसको असर नेपालमा पनि पर्न सक्छ। ६६ वटा उत्पादन हामीले चाहेको नभई अमेरिकाको रुचिमा दिइएको हो, ओझाले भने, सायद यसलाई खारेज गरिँदैन होला।अमेरिकाले दिँदै आएको भन्साररहित पहुँचसम्बन्धी अर्को व्यवस्था जनरलाइज्ड सिस्टम अफ प्रिफरेन्स (जीएसपी) बारे उनले चुनावी भाषणमा केही बोलेका थिएनन्। यसमा कटौती हुने हो भने नेपाललाई ठूलो धक्का लाग्नेछ। यसै सुविधाअन्तर्गत नेपालबाट निर्यातजन्य करिब ९५ प्रतिशत सामानमा अमेरिकामा भन्सार लाग्दैन। नेपालले सन् २०११ मा व्यापार तथा लगानीसम्बन्धी सम्झौता (टिफा) गरेको थियो। ट्रम्पले जीएसपी र टिफाबारे अझै केही नबोलेकाले यसै हुन्छ भनेर अनुमान गरिहाल्न मिल्दैन, ओझाले भने। यसैको जगमा द्विपक्षीय व्यापार सम्झौता गर्ने योजना थियो। यो पनि अब ट्रम्प नीतिमै भर पर्नेछ। जीएसपीमा नसमेटिएको नेपाली तयारी पोसाकमा भने ओबामाले नै भन्साररहित सुविधा नदिएकाले अब पाउने सम्भावना न्यून छ।"
अनुराधालाई भारतको पद्मश्री,काठमाडौं माइती नेपालकी संस्थापक अनुराधा कोइरालालाई भारत सरकारले पद्मश्री सम्मान प्रदान गरेको छ। काठमाडौंस्थित भारतीय दूतावासले आफ्नो ट्विटरमार्फत कोइरालालाई बधाई दिएको छ। पद्मश्री भारत सरकारले आफ्नो मुलुक र बाहिरका विभिन्न क्षेत्रमा योगदान पुर्याउनेलाई प्रदान गर्ने सम्मान हो। दूतावासका अनुसार उदाहरणीय सामाजिक कार्य गरेबापत २०१७ को पद्मश्री पाउने अनुराधा एक्ली विदेशी हुन्। कोइरालाले लामो समयदेखि माइती नेपालमार्फत नेपालबाट भारतमा बेचिएका महिला र बालबालिकाको उद्धार र संरक्षणमा काम गर्दै आएकी छन्। यसअघि उनी २०६८ सालमा सीएनएन हिरो घोषित भएकी थिइन्।
चुलिँदै भ्रष्टाचार,"अघिल्लो वर्ष नेपाल २७ अंकका साथ १ सय ३० औं स्थानमा थियो। सन् २०१६ मा नेपालले २ अंक बढी प्राप्त गरे पनि सर्वेक्षणमा समेटिएका अन्य मुलुकले नेपालले भन्दा बढी सुधार गरे। गत वर्ष १ सय ६८ मुलुकमा सर्वेक्षण हँुदा १ सय ३० औं स्थानमा रहेको नेपाल यस पटक १ सय ७६ मुलुकमा सर्वेक्षण गरिँदा एक स्थान पछाडि पुगेको हो। भ्रष्टाचारमा संलग्नहरूको तुलनामा भ्रष्टाचार नियन्त्रणको क्षेत्रमा काम गर्ने निकायहरू फितलो देखिएको ट्रान्सपरेन्सी इन्टरनेसनल नेपाल (टीआई नेपाल) का अध्यक्ष श्रीहरि अर्यालले टिप्पणी गरे। भ्रष्टाचारीहरूले खरायोको गतिमा फड्को मार्दा भ्रष्टाचार नियन्त्रण गर्ने निकायहरू कछुवा गतिमा छन्, अर्यालले पत्रकार सम्मेलनमा भने, सार्वजनिक पदमा रहेकाहरूले विधि र प्रक्रिया पुर्याएर भ्रष्टाचार गर्दा चनाखो हुनुपर्ने सरकारी निकायहरू निस्तेज भइदिए। कहाँ सुध्रियो, कहाँ खस्कियो? ट्रान्सपरेन्सी इन्टरनेसनलका अनुसार नेपालको सूचकांक तयार पार्न लिइएका ६ वटा आधारमध्ये वल्र्ड इकोनोमिक फोरमको अंकबाहेक सबैको अंक बढेको छ। तर भेराइटिज अफ डेमोक्रेसी प्रोजेक्टले २१ अंकमात्रै दिएकाले नेपालको स्थिति सुध्रिएको देखिएन। दुईवटा क्षेत्रमा नेपालले धेरै सुधार गरेको छ। फोरमले सार्वजनिक सेवा, कर भुक्तानी, ठेक्कापट्टा र न्याय प्राप्तिका लागि दिनुपर्ने घूसलगायत पक्षलाई आधार मानेर मूल्यांकन गर्छ। भीडीईएमले भने राजनीतिक भ्रष्टाचारको व्यापकतालाई आधार बनाएको छ। मालपोत, स्थानीय निकाय, प्रहरी कार्यालयहरूमा व्यापक भ्रष्टाचार र घुसखोरी छ भन्ने तथ्य अब कतै छिपेको छैन, टीआई नेपालका अध्यक्ष अर्यालले भने, राजनीतिक क्षेत्रमा बढो नैतिक संकट र जवाफदेहीविहीनताका कारण अन्य क्षेत्रको झिनो सुधारले प्रतिफल देखाउन सकेन।नेपालमा सार्वजनिक पद दुरुपयोग गर्नेमाथि कारबाही, सार्वजनिक क्षेत्रमा पारदर्शिता जवाफदेहिता र भ्रष्टाचार, सेवाका लागि दिनुपर्ने घूस, सरकार न्यायालय र संसदका प्रतिनिधिले गर्ने पदको दुरुपयोग, व्यापारव्यवसायमा भ्रष्टाचार, राजनीतिक क्षेत्रमा जवाफदेहिता जस्ता विषयमा सर्वेक्षणलाई आधार बनाइएको थियो। सार्वजनिक क्षेत्रको कामकारबाही निगरानीको स्थिति विश्लेषण गर्ने विश्व बैंकले ५ वर्षदेखि नेपाललाई ३५ अंक दिइरहेको छ। सार्वजनिक सेवा, ठेक्का पट्टा, कर भुक्तानी जस्ता विषयवस्तुको विश्लेषण गर्ने वल्र्ड इकोनोमिक फोरमले अघिल्लो वर्ष ३३ अंक प्रदान गरेकामा यस पटक २६ अंकमात्रै दिएको छ। आयात निर्यातमा भ्रष्टाचार नियन्त्रणमा भने नेपालको स्थिति केही सुधार भएको छ। त्यसको लेखाजोखा गर्ने ग्लोबल इनसाइटले अघिल्लो वर्ष २२ अंक दिएकोमा यस पटक ३४ दिएको छ। सार्वजनिक पद दुरुपयोगमा कारबाही र सरकारबाट नियन्त्रणको स्थितिमा झिनो सुधार भएको छ। यससम्बन्धी आकलन गर्ने बर्टेल्सम्यान फाउन्डेसनले अघिल्लो वर्षभन्दा एक अंक बढी २४ अंक दिएको छ। सरकार, न्यायालय, संसद् र सुरक्षा निकायका प्रतिनिधिहरूले पद दुरुपयोग गर्ने स्थितिमा धेरै सुधार आएको छ। अघिल्लो वर्ष २४ अंक दिएको वल्र्ड जस्टिस प्रोजेक्टले सन् २०१६ मा नेपाललाई ३१ अंक दिएको हो। नेपाल कता? दक्षिण एसियाली मुलुकहरूमा नेपाल बंगलादेश र अफगानिस्तानबाहेकका मुलुकभन्दा पछाडि छ। गत वर्ष नेपालसँगै रहेको पाकिस्तानले यस पटक नेपाललाई उछिनेको छ। प्रतिवेदनअनुसार भुटान ६५ अंक, भारत ४०, माल्दिभ्स र श्रीलंका ३६, पाकिस्तान ३२ अंक पाएर नेपालभन्दा अगाडि छन्। २६ अंक पाएको बंगलादेश र १५ अंक पाएको अफगानिस्तान नेपालभन्दा पछाडि छन्। गत वर्ष सर्वेक्षणमा नसमेटिएको माल्दिभ्सले नेपालभन्दा ५ अंक बढी पाएको छ। गत वर्षकै तुलनामा भारत र पाकिस्तानले पनि आफ्नो अवस्था सुधारेका छन्। एक सय पूर्णांक मानी तयार गरिने सूचकांकमा ५० भन्दा कम अंक पाउने मुलुकहरू भ्रष्टाचारग्रस्त मानिन्छन्। ९० अंकका साथ डेनमार्क र न्युजिल्यान्ड सबैभन्दा कम भ्रष्टाचार हुने मुलुकको सूचीमा छन् भने सबभन्दा पुछार (१७६) औं स्थानमा रहेको सोमालियाले १० अंक पाएको छ। सन् २०१२ यता नेपाल सूचीमा सबैभन्दा पछाडि पुगेको हो। दोस्रो संविधानसभा निर्वाचन हुनुअघि नेपाल १ सय ३९ औं स्थानमा पुगेको थियो। भ्रष्टाचार, अख्तियार र चुनौती सीपीआईमा नेपालले सुधार गर्नासाथ त्यसमा आफ्नो पनि योगदान रहेको दाबी गर्ने अख्तियार दुरुपयोग अनुसन्धान आयोगले स्थिति खस्किँदा भने भ्रष्टाचार नियन्त्रणमा आफ्नो सीमित संवैधानिक भूमिकाबारे टिप्पणी गर्ने गरेको थियो। राजनीतिक भ्रष्टाचार नै नेपालको सुशासनको प्रमुख चुनौती रहेकोमा अख्तियारले भने त्यस क्षेत्रमा हात हाल्न सकेको छैन। आयोगका प्रवक्ता जीवनाथ कोइराला भने आयोगले सार्वजनिक क्षेत्रका सबै भ्रष्टाचारलाई एकमुष्ट रूपमा हेर्ने बताउँछन्। आयोगले भ्रष्टाचार भएको भेटिएका जुनसुकै क्षेत्रमा पनि आफ्नो काम अघि बढाएको छ, उनले भने, क्षेत्रगत रूपमा तथ्यांक निकालेर हामीले छुट्टै विश्लेषण गरेर हेरेका छैनौं। अन्य क्षेत्रबाट यसबारे अध्ययनटीकाटिप्पणी गरेर रचनात्मक सुझाव दिनु आवश्यक छ। आफ्नै वार्षिक प्रतिवेदनको तयारी गरिरहेको आयोगले सीपीआईबारे औपचारिक धारणा भने सार्वजनिक गरिसकेको छैन। तर अनुचित कार्य माथि छानबिन गर्ने अधिकार अख्तियारबाट हटेसँगै त्यसमाथिको अन्योल कायम रहेकाले सुशासनमा केही चुनौती थपिएको कोइरालाले बताए। सुशासनमा उत्कृष्ट ठहरिएका देशहरूमा लोकतान्त्रिक अभ्यास भएका, विकसित मुलुकहरू परेका छन् भने कतिपय अफ्रिकी तथा एसियाली मुलुकहरू दयनीय अवस्थामा छन्। द्वन्द्वग्रस्त, विकासोन्मुख र संक्रमणकालीन अवस्थामा रहेका मुलुकहरूमा भ्रष्टाचार प्रमुख चुनौतीका रूपमा देखा परेको ट्रान्सपरेन्सी इन्टरनेसनलले जनाएको छ। राजनीतिक संक्रमणकै चरणमा रहेको नेपाल पनि भ्रष्टाचारग्रस्त मुलुकबाट माथि उठ्न सकेको छैन। यसपटक पनि ५० अंकभन्दा कम ल्याउने सयभन्दा बढी मुलुकको सूचीमा परेका कारण नेपालको स्थिति सुधार भएको मान्न सकिँदैन। भ्रष्टाचार नियन्त्रणमा प्रतिबद्ध हुनुपर्ने राजनीतिक नेतृत्व नै त्यसमा चुक्नु विडम्बना भएको टीआई नेपालका अध्यक्ष अर्याल बताउँछन्। भ्रष्टाचार नियन्त्रण र सुधारका लागि मुहान नै फोहोर छ, त्यसैले हामीले धाराको पानी सोझै पिउन मिल्दैन, भ्रष्टाचार नियन्त्रणका लागि नागरिक अभियान आवश्यक रहेको उल्लेख गर्दै उनले भने, मुहान फोहोर भएकाले धाराको पानी शुद्धीकरण गरेर मात्रै प्रयोग गर्न आवश्यक छ।कसरी हुन्छ मापन?नागरिक र सेवाग्राहीले व्यक्त गर्ने धारणाका आधारमा तय गरिने भ्रष्टाचार अवधारणा सूचकांक (करप्सन पर्सेप्सन इन्डेक्ससीपीआई) प्रतिवेदन तयार गर्ने क्रममा ट्रान्सपरेन्सी इन्टरनेसनल नेपाल प्रत्यक्ष संलग्न हुँदैन। विभिन्न अन्तर्राष्ट्रिय गैरसरकारी संस्था र दातृ निकायहरूले गर्ने सर्वेक्षणका क्रममा संकलन गरिने सूचनालाई विश्लेषण गरेर समग्र सूचक निकालिन्छ। सन् २०१६ मा नेपालका लागि सीपीआई तयार गर्ने क्रममा ६ वटा संस्था संलग्न भएको टीआई नेपालका कार्यकारी निर्देशक आशिष थापाले बताए। विश्व बैंक, वल्र्ड इकोनोमिक फोरम, ग्लोबल इनसाइट, बर्टेल्सम्यान फाउन्डेसन, वल्र्ड जस्टिस प्रोजेक्ट र भेराइटिज अफ डेमोक्रेसी प्रोजेक्ट (भीडीईएम) यसपटकको सर्वेक्षणमा सहभागी थिए। यीमध्ये भेराइटिज अफ डेमोक्रेसी प्रोजेक्ट सर्वेक्षणमा पहिलोपटक सहभागी भएको हो। यी सबै संस्थाले दिएको अंकको औसत निकालेर सूचकांक तयार गरिन्छ।"
संसदीय समितिद्वारा चन्द्रागिरि अनुगमन,"सांसदहरूसमक्ष स्थानीयले कम्पनीले नक्सा पास नगरी भौतिक संरचना निर्माण गरेको, तोकिएभन्दा बढी रूख काटेको, वातावरणीय प्रभाव मूल्यांकन (ईआईए) मा भएको प्रावधान बेवास्ता गरेको, ऐतिहासिक भालेश्वर मन्दिरलाई निजीकरण गरेको, स्थानीयसँग भएका सम्झौता कार्यान्वयन नगरेको जस्ता गुनासो पोखेका थिए। जताततै डाँडो खन्दा पहिरोको समस्या बढेको छ, चन्द्रागिरि नगरपालिकाको सर्वदलीय समितिमा राष्ट्रिय जनमोर्चाका प्रतिनिधि गणेश कुँवरले भने, बर्खामा खनिएको माटो बगेर कतिपय घरमा क्षति पुर्याएको छ। खानेपानीका स्रोत सुकेका छन्। संरचना निर्माणका क्रममा स्थानीय बासिन्दा, राजनीतिक दल र अन्य सरोकारवाला निकायसँग सहकार्य नगरी माथिल्लो (शक्ति केन्द्र) निकायसँग मात्र सहकार्य गरेको स्थानीयले आरोप लगाए।त्यही क्षेत्रका सांसद विनोद श्रेष्ठले स्थानीयले भालेश्वर मन्दिर आउजाउ गर्ने बाटो कम्पनीले बन्द गरिदिएको भन्दै आक्रोश व्यक्त गरे। सर्वदलीय समितिमा एमालेकी प्रतिनिधि रमा आले मगरले सामुदायिक वनका उपभोक्ताले दु:ख कष्ट गरी हरियाली बनाएको वनलाई जबर्जस्ती फिर्ता गरी कबुलियती वनका रूपमा भाडामा दिएर व्यापारीकरण गरिँदा स्थानीयको अधिकार खोसिएको तर्क गरिन्। नेमकिपाका प्रतिनिधि गुन्दास महर्जनले विकास आफैंमा राम्रो भए पनि वातावरणीय क्षति न्यून गर्नेतिर लगानीकर्ताको ध्यान जानुपर्ने बताए। एमालेका चन्द्रागिरि नगरपालिका इन्चार्ज प्रह्लादबहादुर कार्कीले कम्पनीले विगतमा स्थानीय समुदाय, सामुदायिक वन र अन्य सरोकारवाला निकायसँग गरेका प्रतिबद्धता पूरा नगरेको सुनाए। स्थानीय श्रीहरि थापाले कम्पनीले सरकार र स्थानीयसँग गरेका सम्झौताप्रतिबद्धता बेवास्ता गरेको दु:खेसो पोखे। कांग्रेसका प्रतिनिधि घनश्याम गिरीले विकासले स्थानीयको मन जित्न सके मात्र औचित्य हुने तर्क गरे। मध्यमाञ्चल क्षेत्रीय वन निर्देशनालय, हेटौंडाका अनुगमन अधिकृत नवराज पुडासैनीले चन्द्रागिरि हिल्सले ३६ हेक्टर वन क्षेत्र ४० वर्षका लागि भाडामा पाएको जनाउँदै बढीमा ५ हेक्टरमा मात्र संरचना बनाउन पाउने प्रस्ट्याए। कम्पनीले निर्माण गर्ने संरचना वातावरणमैत्री हुनुपर्छ, उनले भने। सम्झौतामा १ सय ६० वटा रूख मात्र काट्न पाइने उल्लेख भए पनि अधिक रूख काटिएको उनले बताए। कम्पनीले संरचना निर्माणका क्रममा ईआईए प्रतिवेदन कार्यान्वयन नगरेको पाइएपछि गत असारमा कार्यान्वयन गर्न र संरचना निर्माण बन्द गर्न पनि पत्राचार गरिएको उनले सुनाए। काठमाडौंका वन अधिकृत इन्द्रप्रसाद सापकोटाले निर्माणका क्रममा सामाजिक, आर्थिक र वातावरणीय पक्षका साथै स्थानीयका सरोकारका विषयबारे कम्पनीले मसिनो गरी ध्यान दिनुपर्ने बताए। चन्द्रागिरि हिल्सका अध्यक्ष चन्द्र ढकालले भने निर्माणका क्रममा भएका क्षति र देखिने विनाशलाई मात्र मापक नबनाउन आग्रह गरे। अप्रेसन भइरहेका बेला बिरामीको क्षतविक्षत अवस्थालाई हेरेर अप्रेसन त भद्रगोल हुँदोरहेछ भनेर टिप्पणी गर्न मिल्दैन, ढकालले भने, अप्रेसन सकेर निको भएको बिरामी हेरेर हामीले आनन्द लिने हो। वातावरण समितिका सभापति जनकराज चौधरीले स्थानीयले उठाएका सवाललाई आत्मसात् गर्दै चरणबद्ध छलफल गर्दै कम्पनीलाई निर्देशन दिने बताए।"
सरकारी वकिलको आन्दोलन फिर्ता,काठमाडौं न्यायपरिषद्ले आगामी दिनमा हुने न्यायाधीश नियुिक्त सिफारिसमा संविधान र न्यायपरिषद् ऐनले तोकेका आधारमा ध्यान दिने प्रतिबद्धता जनाएपछि सरकारी वकिलहरूको आन्दोलन फिर्ता भएको छ। न्यायपरिषद्ले विज्ञप्ति जारी गरेपछि सरकारी वकिल र तिनका ट्रेड युनियनहरूले पनि आन्दोलन फिर्ता लिई अदालतमा बहस पैरवी सुरु गरेका छन्।
राप्रपा राष्ट्रिय अध्यक्षमा लोहनी,काठमाडौं राष्ट्रिय प्रजातन्त्र पार्टीको राष्ट्रिय अध्यक्षमा प्रकाशचन्द्र लोहनी चयन भएका छन्। केन्द्रीय कार्यसम्पादन समिति बैठकले बुधबार लोहनीलाई राष्ट्रिय अध्यक्ष बनाएको हो। यसअघिका राष्ट्रिय अध्यक्ष पशुपतिशमशेर राणाले पदबाट अलग हुन चाहेको पार्टीले जनाएको छ।
चुनावको मिति तोक्न बाटो खुल्यो,"स्थानीय निर्वाचनका लागि अत्यावश्यक कानुनमध्ये स्थानीय तहको निर्वाचनसम्बन्धी विधेयक र निर्वाचन कसुर तथा सजाय विधेयक संसदको राज्य व्यवसथा समितिमा विचाराधीन छन्। स्थानीय तहको निर्वाचनसम्बन्धी विधेयकबारे राज्य व्यवस्था समितिअन्तर्गतको उपसमितिमा भएको छलफल निष्कर्षतर्फ उन्मुख छ। उपसमितिका एक सदस्यका अनुसार स्थानीय तहका जनप्रतिनिधिको ५ वर्षे कार्यकाल सकिनु अगावै अर्को निर्वाचन गर्ने कि सकिएपछि मात्रै गर्ने भन्नेमा बुधबार लामो बहस भएको थियो। कांग्रेस सांसद अधिकारीले संविधानमै स्थानीय तहका जनप्रतिनिधिको कार्यकाल ५ वर्ष उल्लेख भएकाले त्यसअघि निर्वाचन गर्ने व्यवस्था ऐनमा गर्न नसकिने धारणा राखेका थिए। पूर्वकानुनमन्त्री अग्नि खरेल, उपसमितिका सदस्य रामेश्वर फुयाललगायतका एमाले सांसदले भने स्थानीय तह अविच्छिन्न उत्तराधिकारवाला स्वशासित संस्था भएकाले त्यसमा एक दिन पनि जनप्रनिधिविहीन हुन नहुने धारणा राखेका थिए। कानुन विज्ञ सांसदद्वय अधिकारी र खरेल समितिका आमन्त्रित सदस्य हुन्। स्थानीय तहमा निर्वाचित जनप्रतिनिधिको ५ वर्षे कार्यकाल सकिने वर्षको मंसिर महिनामा अर्को निर्वाचन हुने प्रावधान ऐनमै उल्लेख गर्ने वा कार्यकाल सकिनु एक वा दुई महिनाअघि नै निर्वाचन गरी अघिल्लो जनप्रतिनिधिको पदावधि सकिने दिन नयाँलाई पदभार हस्तान्तरण गर्ने भन्ने विकल्पबारे उपसमितिले निर्णय गर्न बाँकी छ। निर्वाचन प्रणाली र संरचनागत सुधार नगरी लोकतन्त्र बलियो हुँदैन, समितिका सदस्य फुयालले भने, अमेरिकी राष्ट्रपतिको कार्यकाल चार वर्ष हुन्छ। तर कार्यकाल सकिनुअघि नै अर्को निर्वाचन भइसक्छ। हामीले पनि लोकतन्त्रलाई दरिलो बनाउने गरी त्यस्तो कानुन बनाउने प्रयास गरिरहेका छौं। स्थानीय जनप्रतिनिधिको कार्यकाल ५ वर्ष तोकिए पनि अर्को निर्वाचनको बाध्यात्मक तिथि उल्लेख नहुँदा स्थानीय निकायमा १९ वर्षयता निर्वाचन भएको छैन। उपसमितिमा मतपत्रको सहज व्यवस्थापनका लागि अघिल्लो निर्वाचनको परिणामलाई आधार मानेर थ्रेसहोल्ड राख्नेनराख्ने विषयमा पनि निर्णय हुन बाँकी छ। आयोगमा दर्ता भएका १ सय ११ दललाई चुनाव चिह्न दिएर मतपत्र बनाउन प्राविधिक रूपमा असम्भवप्राय: रहेको उल्लेख गर्दै निर्वाचन आयोगले विगतमा निश्चित प्रतिशत मत पाएका दललाई चुनाव चिह्न दिने र बाँकीलाई स्थानीयस्तरमा गोला प्रथाद्वारा चुनाव चिह्न उपलब्ध गराउने सुझाव दिएको छ। राष्ट्रिय दलको मान्यता र समानुपातिक निर्वाचन प्रणालीतर्फ सिट प्राप्तका लागि राजनीतिक दलसम्बन्धी विधेयकमा प्रस्ताव गरिएको थ्रेसहोल्डकै विरोध गरिरहेका साना दलहरूले निर्वाचन चिह्नमा प्रस्तावित थ्रेसहोल्डको तीव्र विरोध गर्ने निश्चित छ। स्थानीय तहको निर्वाचनसम्बन्धी विधेयकमा दफावार छलफल सकेर बिहीबारै समितिसमक्ष प्रतिवेदन बुझाउने सम्भावना रहेको समिति सचिवालयले जनाएको छ। उपसमितिले त्यसपछि निर्वाचन कसुर तथा सजाय विधेयकमा दफावार छलफल थाल्नेछ। तीन तहको निर्वाचनका लागि आवश्यक पर्ने बाँकी सात विधेयकमध्ये तीन वटा विधेयक राज्य व्यवस्थाको एउटै उपसमितिमा विचाराधीन छन् भने चारवटा संसद्मा दर्ता हुन बाँकी छ। प्रतिनिधिसभा र प्रदेशसभाको निर्वाचन क्षेत्र निर्धारण आयोगसम्बन्धी विधेयक मन्त्रिपरिषद्को विधेयक समितिमा विचाराधीन छ भने निर्वाचनसँग सम्बन्धित तीन वटा कानुन (प्रतिनिधिसभा सदस्य निर्वाचन ऐन संशोधन विधेयक, राष्ट्रियसभा सदस्य निर्वाचन ऐन संशोधन विधेयक र प्रदेशसभा सदस्य निर्वाचनसम्बन्धी विधेयक) को मस्यौदा नै भएको छैन। राष्ट्रियसभाको निर्वाचक मण्डलको सदस्यका रूपमा स्थानीय तहका प्रमुखउपप्रमुख र राष्ट्रपतिउपराष्ट्रपति चयनका लागि संघीय संसद्का दुवै सदन र प्रदेशसभाका सदस्यहरूको मतको भार फरक पर्ने संवैधानिक व्यवस्थाका कारण सबै निर्वाचन कानुन अन्तरसम्बन्धित छन्।"
संविधान संशोधन आन्तरिक मामिला,"काठमाडौं भारतीय राजदूत रणजित रायले नेपालको आन्तरिक राजनीतिक मामिलामा भारतले कहिल्यै हस्तक्षेप नगरेको दाबी गरेका छन्। संविधान संशोधन प्रक्रियालाई नेपालले आफ्नो तवरबाट सबैलाई मान्य हुने गरी टुंग्याओस् भनेर भारतले शुभेच्छा दिने मात्र हो, उनले भने, संविधान लागू गर्ने र समस्या समाधान गर्ने कार्य नेपालको नितान्त आन्तरिक विषय हो। छिमेकीका नाताले संविधान लागू होस् र देखिएका समस्या समाधान होऊन् भन्ने भारतको चाहना रहेको पनि उनले बताए। संशोधन वा लागू कसरी गर्ने, के गर्ने भन्ने नेपालकै राजनीतिक दलहरूको कुरा हो, हामी त समृद्ध, समुन्नत र राजनीतिक स्थिर नेपाल भएको हेर्न चाहन्छौं, रायले भारतको ६८ औं गणतन्त्र दिवसको अघिल्लो दिन राजधानीमा आयोजित कार्यक्रममा भने, नेपालमा राजनीतिक वा अन्य अस्थिरता भए भारतलाई असर गर्छ। अस्थिरताले के फाइदा हुन्छ र भारतलाई? केही राजनीतिक भाषणमा भारतविरोधी कुरा सुनिए पनि जनस्तरमा त्यस्तो धारणा नपाएको पनि उनले बताए।"
अवैतनिक दूतले भेटे राष्ट्रपति,"अवैतनिक महावाणिज्यदूत तथा वाणिज्यदूतहरू सम्बन्धित देशका कूटनीतिक प्रतिनिधिसरह रहेको र सरकारले त्यहीअनुरूप सेवा सुविधासमेत दिइरहेको अवस्थामा दुईपक्षीय तथा सामाजिक, आर्थिक तथा सांस्कृतिक सम्बन्धलाई अझ प्रगाढ बनाउन पनि राष्ट्रपतिले आग्रह गरेको राष्ट्रपति कार्यालयबाट जारी विज्ञप्तिमा उल्लेख छ।"
प्रहरीवकिल सम्मेलन हुने,काठमाडौं अपराधपीडितलाई न्याय दिलाउन फौजदारी मुद्दालाई प्रभावकारी बनाउन प्रहरी अधिकृत र सरकारी वकिलहरूको संयुक्त सम्मेलन हुने भएको छ। नेपाल प्रहरी र महान्यायाधिवक्ता कार्यालयको आयोजनामा माघ १४ देखि हुने सम्मेलन ३ दिनसम्म चल्ने महान्यायाधिवक्ता रमण श्रेष्ठले बताए।
"१ महिना बाँकी, चहलपहल शून्य","काठमाडौं त्रिभुवन विश्वविद्यालयले घोषणा गरेअनुसार स्ववियु निर्वाचन हुने दिन आउन १ महिना मात्र बाँकी रहँदा पनि मुख्य सरोकारवाला विद्यार्थी संगठनहरूको चहलपहल देखिँदैन। अधिकांश विद्यार्थी राजनीतिक केन्द्रका रूपमा चिनिने कीर्तिपुरस्थित त्रिवि केन्द्रीय क्याम्पस परिसरमा विद्यार्थीको राजनीतिक गतिविधि शून्य प्राय: छ। विगतमा विश्वविद्यालय हाताभरि निर्माण गरिएका विभिन्न संघसंगठनका सूचना पाटी अहिले खाली छन्। स्ववियु सम्पर्क कार्यालयवरिपरि सम्पर्क व्यक्ति पनि भेटिँदैनन्।विद्यार्थी संघसंगठन प्रतिनिधि भने माघ १५ सम्म मिन पचास बिदा भएको र त्रिविले निर्वाचन तालिका सार्वजनिक नगरेकाले गतिविधि अघि नबढेको दाबी गर्छन्। त्रिविले निर्वाचन फागुन १४ लाई तोकेको छ। त्रिविले केन्द्रीय विभागअन्तर्गत सेमेस्टर प्रणाली लागू गरेपछि विद्यार्थी संख्या न्यून छ।कीर्तिपुरमा स्नातकोत्तर तह र त्यसभन्दा माथिका कक्षा मात्र सञ्चालन गरिँदै आएको छ। वार्षिक परीक्षा प्रणाली छँदा विद्यार्थीको राजनीतिक गतिविधि पनि निकै हुन्थ्यो। अहिले शून्य देखिन्छ। फागुनमा हुने स्ववियु चुनावमा कीर्तिपुर केन्द्रीय क्याम्पस मानविकी, विज्ञान, व्यवस्थापन र शिक्षाशास्त्र संकायमा अध्ययनरत करिब २५ सय विद्यार्थीले भाग लिन पाउनेछन्। चुनावी मिति नजिकिइसकेकाले नयाँ भर्ना हुन नसक्ने विश्वविद्यालयका अधिकारीले जनाएका छन्।विश्वविद्यालयमा जाडो बिदा भए पनि प्रशासन खुला छ, कीर्तिपुरस्थित मानविकी डिन कार्यालयका कर्मचारी सुनील रञ्जितले भने, नियमित पढाइ मात्र नभएको हो, थेसिस बुझाउने, भाइभा लिनेलगायत काम भइरहेको छ। विद्यार्थी चहलपहलचाहिँ छैन। तीन दशकदेखि कार्यरत रञ्जितका अनुसार सेमेस्टर प्रणाली लागू भएपछि सीमित तर पढ्नकै निम्ति आउने विद्यार्थी मात्र आउजाउ गर्दै छन्। नेविसंघ त्रिवि एकाइका पूर्वअध्यक्ष शंकर पौडेल सेमेस्टर प्रणालीका कारण विद्यार्थी घटेर पहिलेजस्तो चहलपहल नभएको बताए।त्रिविले २०६५ सालदेखि स्ववियु चुनाव गराउन सकेको छैन। विगतमा कीर्तिपुर केन्द्रीय क्याम्पसमा मानविकी संकायअन्तर्गत स्नातकोत्तर तह अंग्रेजी विषयमा मात्र १८ सय जति विद्यार्थी भर्ना हुन्थे। त्यसैगरी राजनीतिशास्त्र, समाजशास्त्र, अर्थशास्त्रलगायत विषयमा भर्ना हुने हजारभन्दा बढी हुन्थे। यतिखेर मानविकीतर्फ विभिन्न विषयका पहिलो र दोस्रो सेमेस्टरमा ४ सय ८८ विद्यार्थी पढिरहेका छन्।शिक्षाशास्त्र संकायका सहायक डिन प्राध्यापक नेत्र धितालका अनुसार शिक्षातर्फको सेमेस्टर प्रणालीमा ७ सय विद्यार्थी एमएड अध्ययनरत छन्। टुरिस्ट विद्यार्थी नहुने भएपछि संख्या घट्नु स्वभाविकै हो, उनी भन्छन्, सेमेस्टरमा नियमित कक्षामा उपस्थित भएर हाजिरी जनाउनुपर्छ। प्रत्येक सेमेस्टरमा एसेस्मेन्ट बुझाउन र परीक्षासमेत दिनुपर्छ। त्यस्तै, विज्ञान संकायतर्फ कीर्तिपुरमा करिब ९ सय विद्यार्थी अध्ययनरत रहेको सहायक डिन सुमनलाल श्रेष्ठले जनाएका छन्। व्यवस्थापन संकायका डिन प्राध्यापक डिल्लीराज शर्माले व्यवस्थापनतर्फ ५ सय विद्यार्थी पढदै गरेको बताए। स्ववियु निर्वाचन जसरी पनि हुन्छ तर केही प्राविधिक कठिनाइले नयाँ भर्ना भएका विद्यार्थीले चाहिँ चुनावमा भाग लिन नसक्ने भएको छ, मानविकी, शिक्षा, कानुन र विज्ञान संकायका डिनले नयाँ भर्नाको प्रक्रियाबारे छलफल जारी राखेको उल्लेख गर्दै शर्माले भने, स्ववियु चुनावकै निम्ति नयाँ भर्ना लिने सम्भावना टरेको छ।विद्यार्थी नयाँ भर्ना प्रक्रियाअनुसार कम्तीमा एक महिनाअघि सूचना जारी गरी फाराम भनाउने म्याद हुनुपर्छ। त्यसपछि प्रवेश परीक्षा लिने र नतिजा प्रकाशन गर्न झन्डै २० दिन लाग्छ। त्यसपछि मात्र विद्यार्थी भर्ना लिइन्छ। यो काम विद्यार्थीले सहयोग गरे मात्र सम्भव छ, डिन शर्माले भने। त्रिविका रेक्टर प्राध्यापक सुधा त्रिपाठीले स्ववियु चुनावलाई लिएर बुधबार राजधानी उपत्यकाका २२ आंगीक क्याम्पसका प्रमुख र विभिन्न संकायका डिनहरूसित सामूहिक छलफल गरेकी छन्। बैठकपछि त्रिवि विद्यार्थी तथा खेलकुद महाशाखा प्रमुख गंगाबहादुर मगरले कान्तिपुरसित भने, चुनाव जसरी पनि गराउने पक्षमा सबै क्याम्पस प्रमुख सहमत हुनुभएको छ।यसैबीच विश्वविद्यालयका कुलपति तथा प्रधानमन्त्री पुष्पकमल दाहालले त्रिविका पदाधिकारीलाई बोलाएर स्ववियु चुनाव गराउन निर्देशन दिएका छन्। देशभरिका सबै क्याम्पसमा स्ववियु चुनाव गर्ने तयारीमा छौं, प्रधानमन्त्री दाहालसित बुधबार भएको भेटपछि रेक्टर सुधा त्रिपाठीले भनिन्, प्रधानमन्त्रीज्यूले जसरी पनि स्ववियु चुनाव गराउनोस् भन्नुभएको छ। अब चाँडै स्ववियु निर्वाचन तालिका सार्वजनिक गरिनेछ। प्रधानमन्त्री दाहालले स्ववियु चुनावलाई लिएर कांग्रेसएमालेका नेताहरूसँग कुराकानी गरेको जनाएका छन्। अबको स्ववियु चुनाव मिश्रित प्रणालीअनुसार हुनेछ भने उम्मेदवारको उमेर हद २८ वर्षको हुनेछ।"
३० स्वास्थ्य संस्थामा सिलबन्दी,"काठमाडौं जिल्ला जनस्वास्थ्य कार्यालयले काठमाडौंका ३० निजी स्वास्थ्य संस्थामा सिलबन्दी गरेको छ। जिल्ला जनस्वास्थ्य कार्यालयको अनुमतिबिनै सञ्चालन गरेको पाइएकाले ती स्वास्थ्य संस्थामा सिलबन्दी गरिएको हो। सिलबन्दी गरिएका स्वास्थ्य संस्थामा चाबहिलको समाज डेन्टल हस्पिटल, कोटेश्वरको अपर्ण डेन्टल क्लिनिक, अनामनगरको गोल्डेन डेन्टल क्लिनिक, बानेश्वरको जागरण क्लिनिकलगायत रहेको कार्यालयले जनाएको छ। कार्यालयका अनुसार नियम मिचेर स्वास्थ्य संस्था चलाउनेमा नर्सिङ होम, लेजरथेरापी सेन्टर र प्याथोलोजी छन्।कार्यालयले डाक्टर र कर्मचारीसँग मिलेर काठमाडौंका स्वास्थ्य संस्थाहरूमा अनुगमन गरिरहेको तथ्यांक अधिकृत पुष्कर बिजुक्छेले बताए। उनले भने, जनस्वास्थ्यको अनुमति नलिएका र आधारभूत मापदण्ड पूरा नगरी सञ्चालन गरिएको पाइएकाले सिलबन्दी गर्नुपरेको हो। उनका अनुसार अनुगमन टोलीले दैनिक १५ स्वास्थ्य संस्थामा अनुगमन गरिरहेको छ। सिलबन्दी गरिएका स्वास्थ्य संस्थाका आधारभूत मापदण्ड तयार नहुन्जेसम्म पुन: सञ्चालन हुन नदिने कार्यालय प्रमुख महेन्द्र श्रेष्ठले बताए। उनले भने, प्रक्रिया पूरा गरेपछि पुन: सञ्चालनको स्वीकृति पाउनेछन्। फागुन मसान्तभित्र मापदण्ड पूरा नगर्नेको भने सधैंका लागि सञ्चालन अनुमति खारेज गरिने उनले बताए। उनका अनुसार काठमाडौंमा मापदण्ड पूरा नगर्ने स्वास्थ्य संस्थामा अधिकांश डेन्टल क्लिनिक छन्। सिलबन्दी भएका केही संस्थाले भने आफूहरूले दर्ता गर्न खोज्दा जनस्वास्थ्यका कर्मचारीले चासो नदिएको गुनासो गरेका छन्। हामीले दर्ता गर्न खोज्दा जनशक्ति छैन भनेर पन्छिए, त्यसपछि कम्पनी रजिस्ट्रारमा क्लिनिक दर्ता गर्न बाध्य भइयो, एक सञ्चालकले भने।स्वास्थ्य निर्देशिका २०७० मा स्वास्थ्य संस्थाहरू जनस्वास्थ्य कार्यालयअन्तर्गत दर्ता हुनुपर्ने भनिएको छ। तर, अधिकांश संस्था कम्पनीमा दर्ता गराएर राज्यको कर छलिरहेको श्रेष्ठले बताए। फागुनभित्र सबै स्वास्थ्य संस्थालाई नियममा बाँध्ने लक्ष्य रहेकाले अनुगमन तीव्र पार्न स्वास्थ्य मन्त्रालयले देशभरका जनस्वास्थ्य कार्यालयलाई निर्देशन दिएको थियो।"
पोर्चुगल लैजाने भन्दै ठगी,"काठमाडौं पोर्चगुल पुगेर मनग्ये कमाउने सपनामा रुकुम सिम्लीका ओली थरका तन्नेरीले १३ लाख ५० हजार रुपैयाँ खर्चेको वर्षदिन नाघिसक्यो। दहचोकका राजकुमार गिरीलाई त्यति धेरै रकम बुझाएका ओली त्यतिबेला जिल्लिए, जतिबेला पोर्चगुल जाने भन्दै दुबई पुगेका उनी त्यहींबाट फर्किन बाध्य भए। ४३ दिन दुबई बस्दा पनि पोर्चुगल जाने तारतम्य नमिलेपछि उनलाई पत्नीले नेपालबाटै टिकट काटेर जेनतेन फकाइन्। ठगिएको रकम उठाउन ६ महिना वैदेशिक रोजगार विभाग धाउँदा पनि कुनै उपाय नलागेपछि ओलीपत्नी महानगरीय अपराध महाशाखा पुगेकी छिन्।पछिल्ला महिना पोर्चुगल जाने बहानामा ठगी धन्दा ह्वात्तै फस्टाएको महाशाखाका ठगीसम्बन्धी मुद्दा हेरिरहेका इन्स्पेक्टर मञ्जित कुँवर बताउँछन् ।"
भारत जाने श्रमिकका हितमा,"सहज, सस्तो र प्रचलनको बाटो रोज्दै भारतीय गाउँसहरमा रोजगारीका लागि जाने नेपाली श्रमिकका लागि सरकारले ल्याएको पछिल्लो व्यवस्था लामो समयदेखि सम्बोधन हुन नसकिरहेको एजेन्डा समेत हो। भारत काम गर्न जानेले अनिवार्य श्रम अनुमति लिनुपर्ने प्रावधानसहित यस्ता श्रमिकलाई वैदेशिक रोजगारीमा गएसरहको सेवासुविधा दायरामा ल्याइने सरकारी निर्णय तत्कालका निम्ति महत्त्वाकांक्षी र असम्भव देखिए पनि यो सुरुवातले मात्रै पनि एउटा पद्धतिको थालनी गर्ने निश्चित छ। फागुन १ बाट लागू हुने नियममा जिल्ला प्रशासन कार्यालय वा सीमा जिल्ला प्रशासनबाट श्रम अनुमति लिन सकिने भनिएकोमा यसले निम्त्याउन सक्ने विवाद र बहसहरू पनि उत्तिकै अपेक्षित छन्।भारतसँग नेपालको सम्बन्धमा द्विदेशीय खुला सिमाना र सहज आवतजावतको सधैंको अभ्यासले श्रमरोजगारीका कुरामा पनि प्रत्यक्षपरोक्ष प्रभाव पार्दै आएको छ। श्रम अनुमति लिएर भारतमा रोजगारी जानुपर्ने अबको प्रबन्ध बाध्यकारी हो कि होइन? द्विदेशीय सीमा व्यवस्थापन गर्दै जाने र आवतजावतमा प्रामाणिक परिचयपत्र जरुरी रहने जस्ता एजेन्डामा बहस अघि बढिरहेका बेला आफ्ना नागरिकको हितमा सरकारले ल्याएको श्रमअनुमतिको प्रबन्ध घोषणा गर्नुअघि यसबारे केकस्तो गृहकार्य हुन सकेको छ? भारतका हकमा अहिलेसम्म रही आएको कठिनाइ र असमन्जसको स्थिति भनेको नेपाली आधिकारिक पहिचान पत्र लिएर त्यहाँ रोजगारीमा गएका नेपालीको यकिन संख्या कति हो भन्ने सरकार स्वयंलाई पनि थाहा छैन। न दिल्लीस्थित दूतावासमा नेपालीको रेकर्ड पद्धति सञ्चालनमा छ, न यसको अनिवार्यताबारे कुनै सरोकार अहिलेसम्म उठेको छ। भारतमा रहेर रोजगारी क्रममै ज्यान गुमाएका अथवा बिचल्ली बेहोर्ने नेपालीको मुसोमराइ नियतिका बारे बारम्बार चर्चा चल्ने गरे पनि नेपाल सरकार वा रोजगारदाता भारतीय पक्षले कहिल्यै पनि राहत वा क्षतिपूर्तिको प्रबन्धमा कुनै प्रकारको सोचाइ बनाउन सकेकै छैनन्। कतिपय अवस्थामा भारतीय भूमिमा ज्यान गुमाएका नेपाली श्रमिकको शव घर फिर्ता ल्याउनै पनि महिनौं लाग्ने गरेको दृष्टान्तका सामु सरकारले पहिलो पटक भारत गएका अथवा जाने नेपाली श्रमिकका हकमा नयाँ सोचाइका साथ ल्याएको श्रम अनुमतिको प्रबन्ध स्वागतयोग्य त छ। तर, अहिले श्रमिक हकहितमा गरिएका प्रबन्धहरू र यसमा वैदेशिक रोजगार प्रबन्ध बोर्डको संयोजनकारी भूमिका आफैंमा प्रश्नको घेरामा रहेका बेला भारतका बारेमा गरिएको नयाँ व्यवस्था कत्तिको प्रभावकारी हुन सक्ला, यो सोचनीय पनि छ। श्रमिकका नामबाट र श्रमिककै योगदानबाट संकलित झन्डै ४ अर्ब रुपैयाँको कोष ओगटेर बसिरहेको प्रवद्र्धन बोर्डले श्रमिक हकहितका बारे नयाँ कार्यक्रम र योजना अघि ल्याउन नसकिरहेका बेला अब भारत गएका श्रमिकलाई यो पद्धतिमा कसरी समेट्ने हो र कसरी सेवासुविधाको अग्राधिकार दिलाउने हो भन्ने पनि एकैसाथ सोच्नु जरुरी छ।नेपाल सरकारले भारत गएका वा भारतमा रहेका नेपाली श्रमिकको हकहित र आधिकारिकता पहिचानमा सुझाव दिन २०७० साल माघमा गठन गरेको विशेष कार्यदलले त्यसैबेला वैदेशिक रोजगारीको दायराभित्र राखी उपयुक्त तरिकाले नियमन, व्यवस्थापन गर्ने र कानुनबमोजिम सेवासुविधा उपलब्ध गराउने निर्देशन दिएको थियो। तर, यस्ता निर्देशन र कार्यदलका सुझावको औचित्य अरू क्षेत्रमा झैं भारत गएका नेपाली श्रमिकको हकमा अहिलेसम्म देखिएको छैन। यस पटक प्रधानमन्त्रीको तहबाट आएको घोषणा र निर्देशनको प्रभावकारिता सबै तहको निगरानीमा पर्ने निश्चित छ। किनभने अहिलेसम्म सबैभन्दा बढी सरोकारमा रहेको तर कहिल्यै सम्बोधन हुन नसकेको भारतरोजगारीको मामला सरकारले उठाएको छ। कम्तीमा अहिलेका निम्ति भारत जाने नेपाली श्रमिकले आफ्नो पहिचान खुलाएर सरोकारको निकायमा दर्ता गर्न थाल्ने पद्धतिको सुरुवात होस्, श्रम अनुमति लिने वा सेवासुविधामा हकदार बन्ने प्रक्रिया आफैं अघि बढेर जानेछ।"
यी लाठी र तिलाठी : जोड्ने कता?,"तिलाठीको तागतजता मल्खु उतै ढल्कु गर्ने यी लाठीहरूलाई तिलाठीले चडकन दियो। तिलाठी सप्तरीको ठाउँ हो। छिमेकीले दु:ख दिँंदा पीडा भोग्ने पहिलो मोर्चाका सिपाही। त्यसैले तिलाठी उठ्यो। त्यसले यी लाठीको सहयोग लिएन। यिनको जस्तो छिमेकीको छहारी खोजेन। आफैंभित्र एकअर्कालाई लाठी हान्ने बुद्धि तिलाठीमा थिएन। एकअर्काको पक्षविपक्षमा आफैं भिड्ने चलन थिएन। यादव र गैरयादव भन्ने संकीर्णता थिएन। मधेसी र गैरमधेसी भन्ने बोली थिएन। थियो त एउटै साझा उद्देश्य। भारतको अर्घेलोको विरुद्ध भिड्ने। कति राम्रोसँग भिडे तिलाठीहरू। कति सजिलै झुकाए, छिमेकी बलमिचाहाहरूलाई। कति सहजै सन्देश दिए, दिल्लीलाई। तिम्रा अनाधिकार चेष्टा बन्द गर। यसरी हेर्दा राष्ट्रिय र अन्तर्राष्ट्रिय भनी चाटुकारहरूले उजिल्याएका यी लाठीहरू जनताको नजरमा तलै छौं। स्वयम्भूझैं बनेका तिलाठीहरू आराध्य छौं। कतै यी लाठीहरूले तिलाठीको बुद्धि पो बोक्ने कि? चीनतर्फ पनि। भारततर्फ पनि। किनभने यी लाठीको बलमा छिमेकीहरू घूसपैठ गरिरहेछन्। नेपाली इतिहास साक्षी छ। तिलाठीहरू अटल छन्। यी लाठीहरू लकपकाउँछन्। यी लाठीहरूले तिलाठीहरूसँग राष्ट्रवाद सिक्ने कि? किनभने यी लाठी बज्रिंँदा नेपालको भूगोल, जनता, सरकार र व्यवस्थापनमा चोट लाग्छ। तिलाठी गर्जंदा नेपालको शिर उच्च हुन्छ। स्वाभिमान बढ्छ।"
अदालतमा आन्दोलनको अभ्यास,"हालै न्यायपरिषद्ले ८० जना न्यायाधीश नियुक्त गर्दा सरकारी वकिल समूहबाट कम प्रतिनिधित्व भयो भनी वकिलसापहरू आन्दोलन गर्दै बहसपैरवी बहिष्कार गर्नुले कानुनी राज्यलाई नै चुनौती दिएको सरह भएन र? जसलाई प्रधानमन्त्री पुष्पकमल दाहाल सरकारका कानुनी सल्लाहकार महान्यायाधिवक्ता रमण श्रेष्ठले सार्वजनिक रूपमै साथ दिने काम गर्नुभएको छ। सरकार अर्थात् संवैधानिक निकायको निर्णयविरुद्ध सरकारले नै नियुक्त गरेका जिम्मेवार पदाधिकारीले गैरजिम्मेवार काम गरेपछि अब जवाफदेही को त? नैतिकताकै कुरा गर्ने हो भने प्रधानमन्त्री तथा प्रधानन्यायाधीशले मुख खोल्ने बेला भएन र? यस्ता काम गर्न प्रोत्साहन गर्नेलाई एक्सन लिने हो वा नैतिकताको आधारमा जोकसैले राजीनामा दिएर न्यायालयको शाख बचाउने? जनआस्थाको धरोहर अदालतमा भुसको आगो जसरी राजनीतिको गन्ध फैलिरहेको यो सानो नमुनामात्र हो। बेलैमा सजग बनौं, लक्षण राम्रो होइन। श्रीकृष्ण राजवंशीसिन्धुली"
"मुसहर, माटो र अखण्डता","गान्धीको सम्झनाइतिहासलाई हेर्ने दृष्टिकोणको निसानामा परेर ३० जनवरी १९४८ मा गान्धी मारिए। आज उनको भौतिक अनुपस्थितिको करिब ७ दशकपश्चात् पनि बहुलतावादी सांस्कृतिक र वैचारिक उदारतामाथिका हमलाहरूले मान्छेलाई ज्यादा बेचैन गर्न थालेको छ। गान्धीले भारतमा विभिन्न धर्म र जातिबीच मैत्रीपूर्ण सम्बन्ध एवं असाम्प्रदायिक लोकशाही स्थापित गर्ने कार्य गरे। एउटा अत्यधिक धार्मिक एवं पारम्परिक मानसिकता भएको देशमा उनले एउटा धर्मनिरपेक्ष लोकतान्त्रिक व्यवस्थाको निर्माणको दिशामा सक्दो कोसिस गरेका थिए। अहिंसात्मक प्रतिरोधको गान्धीको बाटो आज हाम्राजस्ता समस्या भोगिराखेका देशका लागि सान्दर्भिक हुन्छ। नुस्खा एउटै भए पनि त्यसको प्रभावकारिता भने वैद्यको अनुभव, ज्ञान एवं सेवन विधिको विशिष्टता अनुसार फरक हुन सक्छ।यतिखेर मधेसीहरूको दिमागमा द्वन्द्व चलिरहेको छ, ना उम्मिदको भावना बढ्दो छ। जनताको अस्पष्ट विचारलाई मध्यमार्गी दिशा दिन ढिला हुँदैछ। यस्तो नाजुक मौकामा जुनसुकै भूगोलका जिम्मेवार नागरिकको निष्क्रियता घातक साबित हुन सक्छ। सिरहाका एक शिक्षक भन्दै थिए, अहिले इन्सानियत, जम्हुरियत र मधेसियत संकटमा परेको छ। अर्थात् मानवता, लोकतन्त्र र मधेसी अपेक्षा धरापमा छ। त्यस क्षेत्रका प्रौढ नागरिक निकट आगतमा जुनसुकै निहुँमा हुनसक्ने दमनको सम्भावनालाई लिएर त्यत्तिकै सशंकित छन्। तर सबभन्दा वञ्चितिमा रहेका मुसहरहरूले आफ्नो प्रतिरोधको क्रममा नेपालको राष्ट्रिय झण्डा अंकित गरिराख्नुले काठमाडौंका अतिवादीहरूलाई विनम्र जवाफ दिएको छ।"
माक्र्सवादको कसीमा नेपालको राजनीति,"कार्लमाक्र्सको जन्म भएको २ सय वर्ष पुगिसकेको छ। पुँजीवादको विकल्पमा कार्लमाक्र्सले समानताको आधारमा समाजवाद र साम्यवादको सिद्धान्त अगाडि सारेका हुन्। अर्थात् उनको द्वन्द्वात्मक भौतिकवादलाई पुँजीवादमाथिको हस्तक्षेपको रूपमा पनि लिइन्छ। उनले श्रमलाई उत्पादनको मुख्य साधनको रूपमा लिएका छन् भने उत्पादन तथा राष्ट्रिय स्रोतसाधनको समान वितरण उनको सिद्धान्तको मुख्य चुरो हो। यसले श्रमशक्ति भएका गरिब जनताले पनि स्रोतसाधनको समान हक पाउनुपर्छ भन्ने मान्यतामा जोड दिन्छ। यो सिद्धान्तले संसारभर प्रभाव पार्यो। नेताहरूले आआफ्ना राष्ट्रमा विभिन्न स्वरूपमा प्रयोग गर्ने प्रयास गरे। २००६ सालमा नेपाल कम्युनिस्ट पार्टी स्थापना भएयता माक्र्सवाद राजनीतिको मुख्य चुरो बनिरहेको छ। ७० वर्ष पुग्नैलाग्दा नेपाली रानीतिको मुख्य धार कम्युनिस्ट सिद्धान्त, व्यवहार, प्रयोग र नेताहरूको चिन्तन अवस्था कस्तो छ त? यो अहिलेको विश्लेषणको विषय हो। विश्वमा सामन्तवादपछि पुँजीवादको लहर बढ्दै गर्दा उत्पादनका मुख्य साधन पुँजी वा लगानी, व्यवस्थापन र श्रममध्ये पुँजी र व्यवस्थापन अर्थात् व्यवस्थापकीय जोखिमलाई विशेष जोड दिन पुग्यो। श्रमलाई कम प्राथमिकता दिन थालियो। यसले श्रमिकहरूको अतिरिक्त आम्दानी (सरप्लस रेभेन्यु) का कारण मालिकहरू झन् धनी हुँदै गए भने श्रमिकहरू झन् गरिब बन्ने अवस्था सिर्जना हुँदै गयो। उनीहरूलाई सुविधाजनक जीवन जिउन कठिन पर्दै गयो। यसले धनी र गरिब बीचको खाडल गहिरिने अवस्था सिर्जना भयो। यो अवस्थाको अन्त्य कसरी हुन्छ? यसको समाधान कित श्रमिकको अतिरिक्त आम्दानी उनीहरूले नै पाउनुपर्यो, जसले मालिकलाई धनी बनाइरहेको छ। अर्को, सरकारले यस्तो कानुन लागू गर्नुपर्यो र मालिकहरूले त्यसलाई स्विकार्नुपर्यो। सरकार गरिबको पक्षमा हुन ज्यादै कठिन छ, सधंै धनीकै पक्षमा हुन्छ। यस्तो अवस्थामा द्वन्द्व अवस्यम्भावी हुन्छ र त्यसैबाट श्रमिकको शासन खडा हुन्छ भन्ने मान्यता उनले राखे। यही मान्यता र सिद्धान्तबाट प्रेरित भएर रूस, पूर्वी युरोपका राष्ट्रहरूमा समाजवादको अभ्यास गरियो। चीनमा पनि माओले समाजवादको अभ्यास गर्न सुरु गरे। पुँजीवादको गतिशीलता र समाजवाद उन्मुख शासनभित्रका भिन्न कमजोरी, अप्ठ्यारा तथा कमीका कारण पूर्वी युरोपमा यो राजनीतिक अभियान सफल हुन सकेन भने सोभियत संघ पतन भएपछि रूसले यो बाटो नै त्याग्नुपरेको छ। चीनमा सन् ८० को दशकदेखि पार्टी तथा राज्य संरचना कम्युनिस्ट संरचना अनुरूप नै भए पनि अर्थतन्त्र खुला पुँजीवादी संरचनामा अवतरण गराइएको छ। संसारका अन्य केही सीमित देशमा समाजवादी राजनीतिक दलहरू जनआकर्षणमा भए पनि उनीहरूको भूमिका गतिशील र हस्तक्षेपकारी देखिएको छैन। नेपालमा पनि कम्युनिस्ट शक्ति आम आकर्षणमै छ, यही कारण १० वर्षसम्म विद्रोही युद्धसमेत चल्न सक्यो। शान्ति प्रक्रियायता पनि आमनागरिकमा आकर्षण नै देखिएको छ। नेपालमा अति ठूलो जनसंख्या गरिबीमा रहेकाले कम्युनिस्ट शक्तिले समतामूलक शासन व्यवस्था लागू गर्ला, सन्तुलित विकास गर्ला, साधनस्रोतको समान वितरण गर्दै धनी र गरिब बीचको खाडल हटाउँदै जाला भन्ने आशा उनीहरूले गरे। नेपालको राजनीतिक परिदृश्यलाई सरसर्ती हेर्दा स्थापना कालदेखि २०४६ सालसम्म कम्युनिस्ट आन्दोलन अर्थात् शक्तिमा अनेकौं कमजोरी भए पनि विशेषगरी त्यसपछिको अवस्थालाई विश्लेषण गरेर उपलब्धि र भविष्य अनुमान गर्नुपर्ने हुन्छ। प्रजातन्त्र पुन:स्थापनापछि नेपालको कम्युनिस्ट शक्ति जनआकर्षणका कारण राजनीतिको विशेष खम्बा बनिरहेको त छ नै तर त्यसले विश्व परिस्थितिलाई बुझ्ने, बदलिँदो परिस्थितिअनुसार राज्यमा उपलब्ध स्रोतसाधनको अधिकतम प्रयोग गर्दै समतामूलक समाजको निर्माण गर्ने दिशामा सधैं चुकेको छ। माक्र्सले देखेको समयजस्तो अवस्था अहिले संसारमै पाउन कठिनै छ र उनले परिकल्पना गरेको खालको द्वन्द्व सिर्जना नै हुन्छ तथा मजदुरको हातमा उसैगरी शासन आउँछ भनेर नीति बनाउँदै छौं भन्नु गलत छ। विश्व आर्थिक र सामाजिक परिस्थिति, नेपालको वास्तविकतालाई ख्याल गरेर मजदुर र मालिकको समान हित हुने अवस्थाको सिर्जना, देशभरका सबै खाले कृषकले उत्पादन गर्ने तथा त्यसलाई बजारसम्म पुर्याएर सही मूल्य पाउने अवस्था, राज्यबाट सबै वर्गले समान खाले शिक्षा पाउने अवस्था, सबै वर्गले समान स्तरको स्वास्थ्यसेवा पाउने अवस्था सिर्जना गर्नतिर नीति र व्यवहार बनाउन सकिन्छ। नेपालजस्तो गरिब राष्ट्रमा जनअनुमोदित कम्युनिस्टले यतातिर आफ्नो एक सूत्रीय लक्ष्य बनाउनुपथ्र्यो। अर्को, चाहे ०४६ पछिको सरकार वरिपरि रहेको कम्युनिस्ट पार्टी एमाले होस् वा ०६३ पछिको माओवादी शक्ति होस्, आफू सरकारमा हुँदा तत्काल यी कुरा लागू गर्न सक्थे। सरकार बाहिर हुँदा पनि दबाब सिर्जना गरेर कम्युनिस्ट इतरका सरकारलाई बाध्य पार्न सक्थेतर यी दुवै शक्तिबाट यी कुरा हुनै सकेनन्। अरू साना कम्युनिस्ट पार्टीहरूको यो स्तरमा चर्चा गर्नु बेकार छ। अर्को अचम्मलाग्दो कुरा सबै कम्युनिस्ट घटकको जनमत दुई तिहाइ छ, सबैले आफूलाई खाँटी माक्र्सवादी बताउँछन्। तर, कोही पनि एकअर्काको अस्तित्व स्वीकार्ने अवस्थामा छैनन् र एक भएर जानसमेत तयार छैनन्।सबै वर्गको अस्तित्व स्वीकार गरेर समानता र न्यायपूर्ण समाज सिर्जना गर्ने यात्रामा रहेका पार्टीहरू यो बाटोमा पूर्णरूपमा चुक्दै गएका छन्। एमाले अहिलेको सबैभन्दा ठूलो कम्युस्टि पार्टी हो, उसले आफूलाई लिबरल कम्युनिस्टको रूपमा उभ्याउन खोजेको छ। उसका नेतादेखि कार्यकर्ताको धेरै ठूलो पंक्ति एनजीओ, आईएनजीओ चलाइरहेका छन्। शिक्षा, स्वास्थ्यमा समानता स्थापना गर्नतिर लाग्नुपर्नेमा उसका नेता, कार्यकर्ता महँगा निजी स्कुल, कलेज र अस्पताल तथा मेडिकल कलेजहरू सञ्चालन गरिरहेका छन्। उनीहरू यस्ता संस्थाको उत्थानका लागि सरकारमा सधैं लबिइङ गरिरहेका हुन्छन्। यस्तो अवस्थामा सरकारले जस्तो लगानी गरे पनि सामुदायिक विद्यालय कसरी राम्रो अवस्थामा रहुन् र गरिब तथा पीडितका छोराछोरीले राज्यबाट कसरी गुणस्तरीय समान शिक्षा हासिल गरुन्? गरिबहरूले गुणस्तरीय स्वास्थ्यसेवा कसरी पाउन्? अरू अनेकौं क्षेत्रमा रहेका विकृतिका कुरा यहाँ गर्न भ्याइएन। पार्टीको इमानदारिता खोइ? सिद्धान्त र व्यवहारमा तालमेल खोइ?त्यस्तै माओवादीको काम र व्यवहारमा अचम्मका तथ्य सामुन्ने आउँछन्। शान्ति प्रक्रियापछि जब माओवादी पार्टी सत्ताको नजिक आयो, त्यसबेला आम नागरिकले विद्रोहको समयमा गल्ती नै गरे पनि यो पार्टीले समानताका लागि काम गर्न सक्छ, देशमा व्याप्त कमिसन, भ्रष्टाचार, कालोबजारी र तस्करी रोक्न सक्छ भन्ने ठूलो आशामा रहे। पहिलो संविधानसभाको चुनावमा सबैभन्दा ठूलो पार्टी बनाउनुको आशय पनि त्यही थियो। भइदियो के भने माओवादीले विद्रोह त गर्यो तर राज्यको वास्तविक अवस्थाप्रति गम्भीर भएन। उसले राष्ट्रमा कुनकुन क्षेत्रमा कसरी सुधार गरी आमविपन्नको जीवनस्तर उठाउन सकिन्छ अर्थात् समानतातिर लैजान सकिन्छ भन्ने कुरा अध्ययन नै गरेन। कमिसन, तस्करी, कालोबजारी कसरी हटाउन सकिन्छ र व्यापारलाई राज्यले कसरी व्यवस्थित गर्न सक्छ भन्नेतिर ख्यालै राखेन। त्यसबेला उसका कार्यकर्ता कमिसन लिएर तस्करीमा छुट दिनतिर लागे। सरकारी कामकाज जनमुखी बनाउने, भ्रष्टाचार र कमिसन नियन्त्रण गर्नुको साटो सधैं व्यक्तिगत लाभ हेरेर काम गर्ने कर्मचारीसँग लाभको लोभमा पार्टी सदस्यता साट्यो। आम सर्वसाधारणको शिक्षा, स्वास्थ्यतिर कहिल्यै ध्यान दिएन। देशका यावत् अवस्थालाई हेर्दा माओवादी कुरामा जेजस्तो भने पनि समानता, न्यायपूर्ण राज्यसंयन्त्र, गुणस्तरीय शिक्षा, स्वास्थ्य, विपन्न वर्गको गाँस र बासको विषयमा सधैं चुकेको छ। यी सबै परिदृश्यलाई हेर्दा नेपालमा माक्र्सले अघि सारेको समानता वा वर्गविहीन समाजको अवधारणा काम नलाग्ने अवस्थामा पुगेको छ। यो मात्रै होइन, कम्युनिस्ट वा कांग्रेस पार्टीका कार्यव्यवहारको गम्भीर विश्लेषण गर्दा यही अवस्थामा समाजवादको त के कुरा पुँजीवादी अर्थव्यवस्थालाई व्यवस्थित रूपमा अघि बढाउन पनि ज्यादै कठिन छ। सबैभन्दा पहिले राष्ट्रको वास्तविक अवस्थाप्रति गम्भीर हुनुपर्यो, त्यसपछि त्यसलाई व्यवस्थित गर्न उचित नीति र त्यसको इमानदार कार्यान्वयन हुनुपर्यो। पार्टी नेता तथा कार्यकर्तामा गम्भीरता र इमानदारिता हुनुपर्यो, तब मात्र कुनै सिद्धान्तले काम गर्छ। व्यवहारमा परिणत नहुने बहस, छलफल भनिने गफ जति गरे पनि त्यसको केही अर्थ छैन ।"
शौचालयबिनाको जीवन,"विडम्बना भन्नुपर्छ, झन्डै २ लाख जनसंख्या रहेको विराटनगर उपमहागरपालिकाको नगरक्षेत्रमा बसोबास गर्ने बहुसंख्यक हुँदाखानेहरूको पुस्तौंपुस्ता शौचालय बिनाको जीवन जिउन बाध्य छन्। तैपनि विराटनगर उपमहानगरपालिकाले अझैसम्म उनीहरूलाई लक्षित गरी कार्यक्रम भने ल्याउनसकेको छैन। शौचालयसँग मानिसको सरसफाइ र स्वास्थ्यको कुरा जोडिएको हुन्छ। मानिसको स्वस्थ रहन पाउने अधिकार उसको मानवअधिकारसँग प्रत्यक्ष जोडिएको हुन्छ। नागरिकको स्वस्थ रहन पाउने मौलिक अधिकारबारे २०७२ सालको संविधानमा उल्लेख गरिएको छ, जसअनुसार संविधानको भाग ४, धारा ५० को उपधारा (ज) मा नागरिकका आधारभूत आवश्यकता सम्बन्धी नीति अन्तर्गत बुँदा ५ मा पनि नागरिकलाई स्वस्थ बनाउन राज्यले जनस्वास्थ्यको क्षेत्रमा आवश्यक लगानी अभिवृद्धि गर्दै जाने भनी उल्लेख गरिएको छ। यसरी नयाँ संविधान अनुसार राज्यले ती हुँदाखानेहरूको स्वस्थ रहन पाउने मौलिक अधिकार उपभोग गर्न रणनीतिक योजना र कार्यक्रम ल्याउन जरुरी छ। किनभने हुँदाखानेहरूले स्वस्थ रहन पाउने अधिकार उपभोग गर्न नपाएको कारण पनि उनीहरूको जीवनस्तर उक्सनसकेको छैन। यस्तै दैनिक ज्यालामजदुरी गरेर कमाएको रकमको ठूलो हिस्सा स्वास्थ्योपचारमा खर्चनुपरेको मुख्य कारण फोहोरी वातावरण र शौचालयबिनाको बसाइ हो भन्नेमा दुईमत छैन। फोहोरी वातावरणमा बस्दै आएका हुँदाखानेहरूको उत्पादकत्व क्षमतामा नकारात्मक असर परेको कुरा विश्व स्वास्थ्य संगठनको हालै प्रकाशित प्रतिवेदनमा उल्लेख गरिएको छ। प्रतिवेदन अनुसार फोहोर पानी र कमजोर सरसफाइका कारण हरेक वर्ष विश्वमा ३ लाख १५ हजार बालबालिकाको मृत्यु भइरहेको छ भने करिब ५० हजार बालबालिका कुपोषणको सिकार भइरहेका छन्। यस्तै कुपोषणले गर्दा शारीरिक तथा बौद्धिक विकासमा नकारात्मक असर पर्ने कुरा पनि अध्ययनले औंल्याएको छ। हुन त नेपालमा मात्र हैन, छिमेकी मुलुक भारतमै पनि विश्व बैंक समूहले हालसालै खुला शौच बस्ने भारतीयहरूबारे गरेको अध्ययन प्रतिवेदनमा भारतले हरेक वर्ष १० बिलियन अमेरिकी डलर बराबरको आर्थिक क्षति ब्यहोरिरहेको छ, जुन कुल गार्हस्थ्य उत्पादनको २० प्रतिशत हुन्छ भनी उल्लेख गरेको छ। यसरी हुँदाखाने भारतीयहरूको खुला शौच बस्नुपर्ने बाध्यतालाई मोदी सरकारले महसुस गरी स्वच्छ भारत अभियान अन्तर्गत रणनीतिक योजनाहरू अगाडि सारेको छ, जस अन्तर्गत निजी शौचालय बनाउन चाहनेहरूलाई सरकारले अनुदान दिन्छ भनी प्रचारप्रसार गर्न भारतीय सञ्चार माध्यमहरूसमेत लागिपरेका छन् भने अमिताभ बच्चन र विद्या बालनजस्ता सिनेकर्मीहरूले विज्ञापनमार्फत जनस्तरसम्म सूचना र सन्देश पुर्याइरहेका छन्।विडम्बना भन्नुपर्छ, भारत सरकारले खुला शौच बस्ने नागरिकका लागि रणनीतिक योजनालाई त्यहाँका सञ्चार माध्यमहरूले जनस्तरसम्म पुर्याउन जसरी होस्टेमा हैंसे गरिरहेका छन्, हामीकहाँ त्यस्तो अभ्यासको पूर्णतया कमी देखिन्छ। स्थानीय सञ्चार माध्यमको कुरै छाडौं, मूलधारका सञ्चार माध्यमहरूले पनि जनसरोकारका विषयलाई नजरअन्दाज गरेको देखिन्छ। किनभने अहिलेसम्म नेपाल सरकारले खुला दिसामुक्त जिल्ला बनाउन सुरु गरेको अभियानबारे अधिकांश नेपाली अनभिज्ञ छन्। त्यस्तै आफूले सुरु गरेको कामलाई प्रभावकारी बनाउन नेपाल सरकारले पनि सञ्चार माध्यमहरूसँग समन्वय र सहकार्य गर्नुपर्ने कुरालाई चटक्क बिर्सेको छ। त्यतिमात्र हैन, नेपाली सञ्चार र सञ्चारकर्मी लगायत भारतमा जस्तै सिनेकर्मीहरूले पनि जनउत्तरदायी भूमिका निर्वाह गर्नुपर्ने हुन्छ।यस्तै हुनेखाने र शिक्षितहरू नै शासन व्यवस्थाको उपल्लो तहमा बसेर योजना तर्जुमा गर्ने गर्छन् भने स्थानीय निकायका पदाधिकारीहरूले दिनहुँजसो आफ्ना हुँदाखाने छिमेकीहरूले भोग्दै आएका यथार्थ र वास्तविक जीवन नजिकबाट देखे पनि महसुस भने गर्नसकेका छैनन्। यस्तै हुनेखानेहरूले बुझेको विकास निर्माण कार्य अन्तर्गत हुँदाखानेहरूका लागि सार्वजनिक शौचालय बनाइदिनुपर्ने काम पर्दैन। स्थानीय निकायले बर्सेनिजसो गाविस र वडामा गर्ने विकास निर्माणका लागि गाउँ वा वडा भेला गरी योजना छनोट र बजेट विनियोजन गराउँछ, तर त्यस्तो भेलामा हुँदाखानेहरूको सहभागिता बिरलै हुने गर्छ। र हुनेखानेहरूले बुझेको विकास निर्माणको काम भनेको पक्की बाटो, नाला बनाउने, कलभर्ट बनाउने र कच्ची बाटो भए ग्राभेल हाल्ने काम हुन्छ। यी र यस्तै कार्यमा वर्षेनि लाखौं खर्च गर्ने निकायमा हुँदाखानेहरूको पहुँच र सहभागिता नहुँदा उनीहरूका वास्तविक समस्या ओझेलमा परेको छ। यसरी हुँदाखानेहरूको स्वस्थ रहन पाउने अधिकारलाई स्थानीय निकायले जबसम्म महसुस गरी मोदी सरकारले जस्तो रणनीतिक योजनासहितको अभियान सञ्चालन गर्दैन, तबसम्म हुँदाखानेहरूका पुस्तौंपुस्ता शौचालय बिना जिउन बाध्य हुनेछन्।"
असल बन्ने चिकित्सक चाहना,"बाह्र वर्ष भएछ, नाम अगाडि डा लेख्न थालेको पनि। २०६१ माघ १९ गते एमबीबीएस उत्तीर्ण भएको उल्लासमा भैरहवा छोडेर काठमाडौं उत्रिने तारतम्य मिलाएको क्षण। अनि फागुन १ बाट वीर अस्पतालमा इन्टर्नसिप सुरु गरेको समय। अनि झन्डै २ दशकदेखिको आफ्ना संघर्षका क्षणहरू एकएक गरी मानसपटलमा आइरहेछन्।सानो दु:ख भएको थिएन, आजको स्थितिमा आइपुग्न। अहिले पनि म आफ्ना समकक्षीसमवयी चिकित्सक मित्रहरूको त्यो बेलाको अनुहार झल्झली सम्झन्छु। उहाँहरूको पनि जीवनका स्वर्णिम वर्षहरू वास्तवमा संघर्षमय नै थिए। दु:खमसुखम गर्दै छात्रवृत्तिका लागि ६६ महिना, ११ वर्ष गर्दै दिन काटिएको थियो।टिचिङ, मन्त्रालय, धरान, एम्बेसी धाउँदाधाउँदै, घरपरिवारमा भइरहेका धार्मिकसामाजिक जमघटरमाइलोको परित्याग गर्दै, गोजी खर्चका लागि ट्युसनकोचिङ खोज्दै, ढोका थुनेर घोक्दै, पिरिएरपिल्सिएरै इन्ट्रान्स परीक्षा दिइन्थ्यो। सधैं आशामुखी भएरै रिजल्टको प्रतीक्षा गरिन्थ्यो, तर नाम नआउँदा हिस्स परिन्थ्यो। लिखित राम्रो हुन्थ्यो, तर इन्टरभ्युमा बर्बाद ! सोर्सफोर्स, लेनदेनका गाइँगुइँ नसुनिने होइन, तर कोही न कोही साथीभाइ पास भई नै रहन्थे। अन्तत: आफूले पनि एमबीबीएस पढ्ने सिट पाएँ। कठिन प्रतीक्षाको फल मिठो नै भयो। आखिर डाक्टर बनेरै छाडियो। एउटा योग्य विशेषज्ञ बन्न झनै गाह्रो छ। समय, जाँगर, घरपरिवार, आफूले काम गरिरहेको संस्थाको साथ सँगसँगै ३४ वर्षसम्मको अहोरात्र तपस्या आवश्यक पर्छ। त्यत्तिमात्र होइन, आफ्नो सीप र सामथ्र्यको सम्मान हुने र त्यसको उचित उपयोग गर्न सकिने स्थान पाउन ठूलै संघर्ष गर्नुपर्ने हुन्छ। आफूसँगै पढेका तर विविध कारणवश बिदेसिन बाध्य साथीहरूलाई सम्झन्छु म। आफ्नालाई यतै छोडेर, छातीमाथि ढुंगा राखी विदेशी भूमिमा आफ्नो पसिना चुहाउन विवश ती बन्धुहरूलाई यहीं खटाउनसके कति जाती हुन्थ्यो होला? मनभरि यस्ता अनेकौं प्रश्न आइरहन्छन् सधैं, तर थाहा छैन, उत्तर कतातिर खोज्ने होला। त्यस्तै जिल्लाजिल्लामा खुसी (?) साथ गएका तर त्यहाँ उचित सुविधा, साधनस्रोत अनि साथ दिने सहयोगी हातहरूको अभावमा खुम्चिएर बसेका, आफ्नो भविष्यबारे हररात चिन्तित अनि कथंकदाचित् कुनै मानवीय त्रुटि भइहालेमा स्थानीयहरूबाट पाइने बेइज्जती, कहिलेकाहीं त पिटाइ नै पनि, मिडियामा फैलने सम्भवअसम्भव हल्ला, अनि साँचो कुरा नबुझी कारबाहीमा उत्रने पक्ष आदिका कारण फुकीफुकी पाइला चाल्न विवश मित्रहरूलाई पनि सम्झन्छु। यसमा जवाफदेही को होला?व्यवसाय, पेसा (रोजीरोटी), समाजसेवा, अध्यापन अनि अनुसन्धान, विभिन्न आयाममा बाँधिएका अनि अनेकौं कोणमा बाँडिएका छौं, हामी डाक्टरहरू। एकैसाथ यी सब कार्यमा तत्पर भएर रहिरहन सक्दा या पाउँदा गर्वले फुलेल हुन्छ छाती, आत्मविश्वासले रोमाञ्चित हुन्छ मन। तर फेरि अर्कैतिरबाट डरको चिसो सिरेटोले हिर्काइरहेझैं पनि लाग्छ। डाक्टरी पेसाको एक्कासि देवत्वकरण गरिंँदा खुसी नै हुन्छु म, आखिर मेरो पनि मानव मन न हो। तर यसरी सहजै देवत्वकरण हुँदा जुनसुकै समय दानवीयकरण पनि हुनसक्ला भन्ने यथार्थलाई सजिलै भुलिदिन्छ, यो मन। त्यसैले त मिडियामा डाक्टरको लापरबाहीले गर्दा बिरामीको मृत्यु, अस्पतालमा तोडफोडडाक्टरमाथि हातपात, गाउँमा डाक्टर भेटिन्नन्, सरकारी डाक्टरहरू क्लिनिकमा, लाइसेन्सिङ परीक्षामा डाक्टरहरू फेल, डाक्टरहरूद्वारा हडतालको घोषणा जस्ता हेडलाइन आउँदा आफ्नो कान्तिक्षय नै भएझैं महसुस गर्छु। पीडित बिरामीहरूको आँसु र संवेदनामा द्रवित भएर, कसरी तिनको पीडा कम गराउन सकिन्छ भन्दै अहोरात्र परीक्षणअनुसन्धानमा लीन रहेका छौं, हामी डाक्टरहरू। न्यून साधनस्रोतका बाबजुद सफल शल्यक्रिया गरेर व्यक्तिको ज्यान बचाउँदा होस्, सुत्केरी महिला तथा बालबच्चा अनि अन्य बिरामीको सेवासुश्रुषा गर्दा नै। त्यस्तै भूकम्प, बाढीपहिरो आदि दैवीप्राकृतिक प्रकोपका समयमा आफू या आफ्नालाई भुलेर पीडितको सेवा गर्ने या ज्यान जोगाउने धर्म सुरक्षा निकायहरूले झैं हामी स्वास्थ्यकर्मीहरूले पनि निर्वाह गरिरहेको यथार्थ कतैबाट छिपेको छैन। मलाई लाग्छ, यस्तैयस्तै सकारात्मक ऊर्जाले नै होला, हामीलाई अहिलेसम्म चलायमान गराइरहन सकेको। यसको मतलब सबै डाक्टरहरू दूधले नै धोइएका हुन्छन् भन्ने अर्थ किमार्थ नलागोस्। अपवाद नहुने क्षेत्र कुन पो होला र? त्यसकारण नै पनि हामी चिकित्सकहरूले आफ्नो मानवीय सेवारूपी धर्मलाई उच्चस्थानमा राखेर अगाडि बढ्न जरुरी छ। आफूलाई अझै माझ्न, तिखार्न निरन्तर अध्ययन र तालिममा लगाइरहन आवश्यक छ। यसमा कुनै पनि सम्झौता गर्नु हुँदैन।१२ वर्षमा खोलो त फर्कन्छ भन्छन्। त्यसैले आशा भने अझै छ, हाम्रो विशिष्ट नै नभए पनि विशेष किसिमको व्यावसायिकतातर्फ चाँडै सम्बन्धित पक्षको ध्यान जाने नै छ। अनि देवत्वकरण र दानवीयकरण दुवैबाट जोगाएर असल मानव बन्ने दिशातिर लाग्न हामीलाई सबै पक्षबाट साथ, सहयोग र प्रेरणा प्राप्त हुने नै छ।डा रिसाल मानसिक रोग विशेषज्ञ हुन्।"
सेवा प्रवाहको केन्द्र वडा कार्यालय हुने,"हाल ३ हजार १ सय ५७ वटा गाविस रहेकोमा पुन:संरचनापछिको गाउँपालिकामा मात्रै वडाको संख्या ३ हजार ३ सय ६९ हुने छ। हाल नगरपालिकाको वडा कार्यालयबाट केही सेवा प्रवाह गरिए पनि गाविसमा वडा कार्यालयले खासै सेवा प्रवाह गर्दैनन्। आयोगले पनि वडा कार्यालयलाई अधिकारसम्पन्न बनाउन प्रस्ताव गरेको छ। आयोग सदस्य निरज शाहले गाउँपालिका र नगरपालिकाको क्षेत्र ठूलो हुने भएकाले सेवा प्रवाहको केन्द्र वडा बनाउन सिफारिस गरिएको बताए। जनताले पाइरहेको सुविधा कटौती नहुने गरी सेवा प्रवाहको व्यवस्था मिलाउन आयोगले प्रस्ताव गरेको छ, उनले भने, गाउँपालिका ठूलो भएर सेवा प्रवाहमा समस्या होला भन्ने प्रचार नै गलत हो। गाविसबाट दिइएको सेवा यथावत् रूपमा वडा कार्यालयबाट दिइने छ। उनले साविकका सबै गाविस कार्यालयले वडा कार्यालयका रूपमा काम गर्ने प्रस्ताव गरिएको जनाए। उनले पुन:संरचनापछि पहिलेको गाविसको संख्याभन्दा वडा संख्या बढेकाले सेवा प्रवाहको केन्द्र थपिने बताए। संविधानले दिएको अधिकार कार्यान्वयनको विषयलाई पनि वडास्तरमा विकेन्द्रीकरण गर्न आयोगले बुझाएको प्रतिवेदनमा भनिएको उनले जानकारी दिए। मन्त्रालयका सहसचिव बुर्लाकोटीले वडा कार्यालयलाई सेवा प्रवाहका हिसाबले प्रभावकारी र अधिकारसम्पन्न बनाउने प्रस्ताव गरिएको बताए। गाउँपालिकानगरपालिकालाई नीतिगत काम, पूर्वाधार विकास र नियमन अनुगमन सहितका जिम्मेवारीमा राखिएको छ, उनले भने, वडा कार्यालयलाई सर्भिस डेलिभरि केन्द्रका रूपमा प्रस्ताव गरिएको छ। नगरपालिका र गाउँपालिकाको वडा कार्यालयमा नायब सुब्बाको नेतृत्वमा, ओभरसियर, खरिदारसहित न्यूनतम ५ जना कर्मचारी राख्ने मन्त्रालयको तयारी छ। वडा कार्यालयलाई नाता प्रमाणित, नागरिकता, मोहिलगत कट्टा, घरजग्गाबहाल करको लेखाजोखा, व्यक्तिगत घटना दर्ता, नामथरजन्ममिति संशोधन, व्यक्तिगत विवरण, कित्ताकाट, नामसारी, जग्गा हकलगायत विषयमा सिफारिस वा प्रमाणित गर्ने अधिकार रहने छ। त्यसबाहेक पूर्वप्राथमिक विद्यालय खोल्ने सिफारिस र अनुमति, विद्यालयको कक्षावृद्धिको सिफारिस, धारा तथा विद्युत् जडानको सिफारिस लगायतका विषयमा काम गर्ने अधिकार प्रस्ताव गरिएको छ। मन्त्रालयले मन्त्रिपरिषदमा पठाउन तयार पारेको स्थानीय तह सञ्चालन आदेशमा वडा कार्यालयलाई ३७ वटा विषयमा सिफारिस वा प्रमाणित गर्ने अधिकार तोकिएको छ। वडालाई विकास कार्यका लागि योजना तर्जुमा,कार्यान्वयन तथा अनुगमनको अधिकार पनि हुनेछ। गाविस कार्यालयबाट हुँदै आएको सामाजिक सुरक्षा भत्ता वितरण पनि वडाबाटै गरिने प्रस्ताव छ। विषयको गाम्भीर्य हेरी निश्चित विषयमा वडा समितिलाई बाहेक बाँकी अधिकार वडा अध्यक्षलाई हुने कार्यदलको प्रस्ताव छ। तर, निर्वाचनबाट जनप्रतिनिधि बहाल नभएसम्म ती अधिकार वडा सचिवले प्रयोग गर्न पाउने सहसचिव बुर्लाकोटीले बताए। संविधानले स्थानीय तहलाई छुट्टै २२ र संघ, प्रदेशसँग साझा १५ वटा अधिकार प्रदान गरेको छ। प्रधानमन्त्री कार्यालयले गरेको उक्त अधिकारको विस्तृतीकरणमा स्थानीय तहले गर्नुपर्ने ३ सय ६० वटा क्रियाकलाप पहिचान गरिएको छ।"
अधिवेशन माग राख्दै रिले अनशन,काठमाडौं कांग्रेस सोलुखुम्बु कार्यसमितिको पुन: अधिवेशन हुनुपर्ने माग राख्दै असन्तुष्ट पक्षले पार्टी केन्द्रीय कार्यालय सानेपामा रिले अनशन जारी राखेका छन्। दस महिनाअघि भएको १३ औं महाधिवेशनका क्रममा जिल्ला अधिवेशन विधिवत् नभएको भन्दै जिल्लाका पूर्वपार्टी सभापति आङगेलु शेर्पा पक्षले माघ ३ देखि रिले अनशन थालेको हो।
सरकारी अभिलेख झूटो,"तीन वर्षदेखिका हाम्रा व्यक्तिगत दस्तावेज के हुन्छन्? यहीं भएकाले त सच्याउँला, देशविदेश पुगेकाका दाजुभाइको अभिलेख के हुन्छ? समस्या भएकाले प्रचलनमा रहेकै वडा कायम हुनेगरी सच्याउन आवश्यक छ, सिंगाका पूर्वअध्यक्ष देवबहादुर घलेले भने, तत्कालीन अवस्थामा नगरपालिकाको जिम्मेवारी सम्हाल्ने अधिकारीको चरम लापरबाही देखियो, सरकारी कागजातमा हेलचेक्य्राइँ गरे।"
माओवादी केन्द्रमा सामूहिक राजीनामा,"सिन्धुपाल्चोक माओवादी केन्द्रका ७० जना केन्द्रीय सदस्यले बुधबार पदबाट सामूहिक राजीनामा दिएका छन्। ठूलो संख्यामा रहेको पार्टी केन्द्रले तलको संगठन ध्वस्त भएको निक्र्योल निकाल्दै पार्टी सुदृढीकरणमा सहयोग पुर्याउने भन्दै एकैसाथ राजीनामा दिएका हुन्। चार हजार केन्द्रीय सदस्य रहेको पार्टी केन्द्रका कारण कार्यकर्तामा निराशा आएको र यसले नजिकिँदो चुनावलाई गम्भीर असर पुर्याउन सक्ने भन्दै पार्टी हेडक्वार्टरलाई दबाब दिन यस्तो निर्णय गरेको राजीनामा पत्रमा उल्लेख छ। राजीनामा दिनेहरूमा पार्टी केन्द्रीय कार्यालय सदस्य अग्निप्रसाद सापकोटाबाहेकका छन्। पार्टी केन्द्रबाट राजीनामा दिएर जिल्लालाई मजबुत बनाउने र स्थानीय तहको चुनाव जित्ने उद्देश्यले सामूहिक राजीनामा दिएको जिल्ला सम्मेलन आयोजक समितिका इन्चार्ज कृष्णप्रसाद सापकोटाले बताए।सदरमुकाम चौतारास्थित सहिद प्रतिष्ठान हलमा सहभागी पाँचसय अगुवा कार्यकर्तामाझ नेताहरूले सामूहिक राजीनामा दिएका थिए। दुई पृष्ठ लामो राजीनामा पत्रमा पार्टी शुद्धीकरणको अभियान सिन्धुपाल्चोकबाटै सुरु भएको घोषणा गरियो। ७० जनाले राजीनामापत्रमा हस्ताक्षर गरेका छन्। यो पत्र तत्काल पार्टी अध्यक्ष र केन्द्रीय कार्यालयसमक्ष पुर्याउनेछौं, नेता युवराज दुलालले भने, केन्द्रीय सदस्यबाट राजीनामा दिएसँगै जिल्लामा सबै माओवादीबीच एकता हुने निश्चित भएको छ। राजीनामापछि जिल्लाको प्रथम एकता भेला सम्पन्न भएको र सबै माओवादी घटक भेलामा सहभागी भएको पूर्वसभासद राजकुमार श्रेष्ठले जानकारी दिए। पार्टीको एकता भेलासँगै कार्यकर्तामा उत्साह पैदा भएको उनले बताए। पार्टी एकीकरणपछि भएको एकता भेलाले स्थानीय निर्वाचनका लागि गाउँतहसम्म पार्टी परिचालन गर्ने निर्णय गरेको छ। पार्टीका जिल्ला नेता माधव सापकोटाले भने, पार्टी शुद्धीकरण मात्र भनेर केन्द्रीय नेतृत्वलाई सहज हुँदैन। अब केन्द्रीय समिति सानो बनाएर संगठन अघि बढाउन सवै जिल्लाबाट यस्तै अभियान चाल्नुपर्छ, उनले थपे।"
गोली हानेर रकम लुटियो,मोरङ हतियारधारी समूहले जीवन विकास समाज कटहरीका एक कर्मचारीलाई बुधबार दिउँसो कर्सिया नजिक गोली प्रहार गरी २ लाखभन्दा बढी रकम लुटेको छ। रंगेली ११ गोडीटोल घर भई जीवन विकासमा वरिष्ठ फिल्ड सहायक पदमा कार्यरत ३७ वर्षीय घनश्याम बहरदारमाथि गोली प्रहार भएको हो। बायाँ तिघ्रामा गोली लागेका उनको विराटनगरमा उपचार भइरहेको छ। डा फणीन्द्रप्रसाद मण्डलका अनुसार बहरदारको बायाँ तिघ्रामा छोएर गोली निस्केको बाहिरबाट देखिन्छ। तिघ्राभित्र गोली भएनभएको एक्सरे भएपछि मात्रै पत्तो लाग्ने उनले बताए। उनको बायाँ तिघ्राको हड्डीसमेत भाँचिएको छ। जीवन विकास समाजले सञ्चालन गर्दै आएको लघुवित्त कार्यक्रमको रकम असुली गरेर फर्किने क्रममा घटना भएको हो। फिल्ड सहायक रवीन्द्रकुमार ठाकुरले बहरदार दादरबैरियाबाट रकम संकलन गरेर फर्किने क्रममा घटना भएको बताए। एक जनालाई प्रहरीले पक्राउ गरिसकेको र अन्यको खोजी कार्य भइरहेको जिल्ला प्रहरी कार्यालयका एसपी सन्दीप भण्डारीले बताए। पक्राउ परेकाको नाम ठेगाना गोप्य राखी घटनामा संलग्न अन्यको खोजी भइरहेको उनको भनाइ छ।
दुर्घटनामा मृत्यु,"लमजुङ सुन्दरबजार नगरपालिका ४ पैह्रे अँधेरीखोलामा ट्रयाक्टर दुर्घटना हुँदा बुधबार सहचालक तनहुँ, रूपाकोटका २७ वर्षीय पूर्णबहादुर तामाङको घटनास्थलमै मृत्यु भएको छ। सुन्दरबजारबाट भोटेओडारतर्फ आउँदै गरेको ग१त ३०२३ नम्बरको ट्रयाक्टर भित्तामा ठोक्किएर पल्टिँदा तामाङलाई किचेको थियो।"
सडक बन्द हुने,"लमजुङ मनाङ पुग्ने एकमात्र बेंसीसहरचामे सडक तीन साता बन्द हुने भएको छ। सडक स्तरोन्नति र मर्मतका लागि माघ २५ देखि फागुन १५ गतेसम्म सडक बन्द गरिने भएको हो। डिभिजन सडक कार्यालय, दमौलीले सडक मर्मतको काम हुँदा सवारी साधनलाई रोक लगाउन जिल्ला प्रशासन कार्यालय लमजुङ र मनाङलाई पत्राचार गरेको छ।"
ठक्करले मृत्यु,विराटनगर सुनसरी बबिया ५ मा स्कुलको जिपले ठक्कर दिँदा एक बालिकाको बुधबार मृत्यु भएको छ। बाटोमा खेल्दै गरेकी स्थानीय डेढ वर्षीया नास्मिन खातुनलाई सुनसरी एकेडेमीको को१ज ८४६ नम्बरको जिपले ठक्कर दिएको थियो। गम्भीर घाइते उनको विराटनगरस्थित न्युरो अस्पतालमा उपचारका क्रममा मृत्यु भएको प्रहरीले जनायो।
सवारीबारे छलफल,"काँकडभिट्टा मेचीनगरमा जारी राष्ट्रिय स्वास्थ्य महोत्सवमा बुधबार सुरक्षित जीवनका लागि सुरक्षित सवारी शीर्षकमा यातायात व्यवसायी श्रीप्रसाद मैनाली, ट्राफिक प्रहरीका पूर्वएसपी जगतमान श्रेष्ठ, दुर्घटनाबाट अंगभंग भएकी नीलम ढुंगाना र रेशबहादुर तामाङले छलफल गरे। पूर्वएसपी श्रेष्ठले तीव्र गतिका कारण दैनिक सयांै दुर्घटना हुने र त्यसबाट ५ देखि १० जनाले ज्यान गुमाउने गरेको बताए। नेपाल यातायात व्यवसायी राष्ट्रिय महासंघका पूर्ववरिष्ठ उपाध्यक्ष मैनालीले सवारी संख्या बढिरहे पनि राजमार्ग खुम्चँदै गएको बताए।"
१५ विरुद्ध हत्या मुद्दा,"ताप्लेजुङ वन रक्षक गणेश शाही हत्या अभियोगमा प्रहरीले १५ जनाविरुद्ध मुद्दा चलाएको छ। जिल्ला प्रहरीले आवश्यक अनुसन्धान गरी सरकारी वकिल कार्यालयमार्फत अदालतमा मुद्दा बुझाएको हो। डीएसपी रामबहादुर केसीले शाहीलाई खुकुरी प्रहार गर्ने सविन भनिने टेकबहादुर लिम्बू, खुकुरी बोकेर भेलामा आउने, छलफलमा संलग्न रहेका सामुदायिक वनका पदाधिकारी र मुख्य अभियुक्तलाई तमोर नदी तारेर ताप्लेजुङ नगरपालिकातर्फ भगाउन सहयोग गर्ने समेतलाई मुद्दा दायर गरिएको बताए।"
परिवारलाई सहयोग,काभ्रे बोक्सी आरोपमा कुटपिटपछि हत्या गरिएको भनिएकी सानो वाङथलीकी लक्ष्मी परियारको परिवारलाई कोरियामा रोजगारी गर्दै आएका एक युवकले २० हजार रुपैयाँ सहयोग गरेका छन्। छोराहरूको लालनपालनमा सहयोग पुगोस् भनेर नवलपरासीका सुरज न्यौपानेले सहयोग गरेका हुन्।
कालो चस्मा आँखैमा मेरो,"काठमाडौंकालो चस्मा लाऊ है मैयाविशाल बजारकोनगर्नू है सुर्ता मैयादुईचार हजारको नेपाली फिल्मको उपर्युक्त गीत कुनै समय निकै लोकप्रिय थियो। हिन्दी फिल्मी गीत गोरे गोरे मुखडे पे काला काला चस्मा पनि कुनै बेला तन्नेरीहरूको मुखैमा झुन्डिएको थियो। बलिउड फिल्म बारबार देखो हिट नभए पनि त्यसमा समावेश तेनु काला चस्मा जँचता है गोरे मुखडे पे भने हिट नै रहयो। यहाँ चर्चा गीतको हैन, चस्माको हुँदै छ। यसको सौन्दर्यको जति चर्चा हुन्छ व्यवहारमा पनि यो उत्तिकै लोकप्रिय छ। अनुहारको रंग जस्तोसुकै होस्, चस्माले भने रंगभेद नगरी सौन्दर्य खुलाइदिन्छ। फेसन दुनियाँमा यसको महत्त्व झनै माथि छ। रंगकर्मी अरुणा कार्की प्राय: चस्माबिना बाहिर निस्किन्नन्। लाम्चो गोरो अनुहारमा कालो सनग्लास उनलाई निकै सुहाउँछ। चस्मा लगाउनु र राम्री वा नदेखिनुसँग उनलाई खासै सरोकार छैन। उनलाई आँखा ठूला भएको भएको मन पर्छ। त्यही उनीसँग छैन। आफ्नै चिम्सा आँखा छोप्नका लागि उनी कालो चस्मा लगाउने गर्छिन्। एकैचोटि तीनचारवटा किनेर राख्छु, उनी भन्छिन्, केही त विदेशबाटै उपहार आउने गर्छन्।चस्माका लागि उनी खासै ब्रान्ड कन्सस छैनन्। देख्दा र लगाउँदा ठीकै देखिए हुन्छ। तर, गुणस्तरमा चाहिँ ध्यान दिनुपर्ने उनको धारणा छ। गायक मदनगोपाल पनि चस्माप्रेमी हुन्। मोटरसाइकल चलाउँदा कालो चस्मा नलगाई नहुने बानी भइसकेको छ उनलाई। स्मार्ट देखिन र आँखा हेल्दी राख्न चस्माको खास भूमिका रहने उनको दाबी छ। चस्मा लगाउँदा जति कुल देखिन्छ उत्ति नै त्यसको संरक्षणमा ध्यान पुर्याउनुपर्ने उनी बताउँछन्। साथीभाइसँग भेट्दा र अँगालो मार्दा कतिपट चस्मा खसेर फुटेका घटना छन्।अचेलचाहिँ पहिल्यै चस्मा बचाउनतर्फ ध्यान जान्छ, उनी भन्छन्, रहरै नपुगेको सामग्री फुट्दा चित्त दुख्दो रहेछ। त्यसैले उनी खासै महँगो चस्मा लगाउँदैनन्। ३४ सय देखि ५ हजार रुपैयाँ मूल्य पर्ने चस्मा उनको रोजाइमा पर्छ। वर्षमा एकदेखि दुइटा चस्मा त फुटेकै हुन्छ, उनी भन्छन्, स्याहार्नै गाह्रो। फेसन कोरियोग्राफर, मोडल एवं मिडियाकर्मी कला सुब्बा पनि चस्माकी निकै सोखिन हुन्। उनले कक्षा पाँच पढ्दा दाइले दिएको कालो चस्मा अझै सम्झन्छिन्। दाइको चस्मा जति बेला पनि चलाइरहेकीले उनैलाई दिएको कलाले सुनाइन्।खाली दाइको चस्मा चलाइदिन्थेँ सानैमा पनि, उनी भन्छिन्, चस्माप्रतिको मोह देखेरे दाइले त्यही चस्मा मलाई उपहार दिनुभो। कलाका अनुसार, चस्मा लगाउँदा व्यक्तित्वमा निखार ल्याउँछ। फेसन जगतमा यो अनिवार्यजस्तै हुन्छ। उनी कालो चस्माकी मात्रै पारखी हैनन्, मल्टिकलर चस्मा लगाउन मन पराउँछिन्। फेसनेबल देखिनुका साथै आँखामा लगाएको लेन्स सुरक्षित राख्न पनि चस्मा लगाउने उनले सुनाइन्। चस्माको अर्को काम नदेखाउनुपर्ने कुरा छोप्नुरहेको पनि उनी बताउँछिन्।आँखाको जुनसुकै समस्या छोप्न चस्मा उचित मानिन्छ। मोडल, कलाकार एवं खेलाडी दुर्गाराज पाण्डे चस्मामा आफ्नो पर्सनालिटीले झनै निखार पाएको महसुस गर्छन्। धुलो र धुवाँबाट बच्न पनि चस्मा नलगाई नहुने उनको तर्क छ।फेन्सी देखिन र सेफ्टी दुवैका लागि चस्मा उपयोगी छ, उनी भन्छन्।"
रहेनन् पन्नाकाजी,"काठमाडौं कुनै बेला सञ्चारमाध्यममै काम गरेका पन्नाकाजी शाक्य पछिल्लो समय सञ्चारमाध्यमबाट टाढै बसे। विसं २००८ देखि रेडियो नेपालमा गायकका रूपमा जागिर खाएका उनले २०४२ मा अवकाश लिएका थिए। तिरिरी मुरली बज्यो गायकले बुधबार ८५ वर्षको उमेरमा जीवनबाटै बिदा लिए।पन्नाकाजीले मवीवि शाह, जनार्दन सम, धर्मराज थापा, रत्नशमशेर थापा लगायतका रचनामा स्वर दिएका थिए। आफैं कुशल संगीतकार भएकाले लोलाएका ती ठूला आँखा, बिहानी घाम जस्ता गीत कम्पोज गरेर गाए। सरोजकुमार शाक्यको रचना रहेको तिरिरी मुरली बज्यो गीत पन्नाकाजीलाई सम्झाउन पर्याप्त छ।गायक बुलु मुकारुङका अनुसार, पन्नाकाजी २०२३ मा रेडियो नेपालबाट सर्वश्रेष्ठ गायक घोषित भएका थिए। संगीतकी सोखिन आमाकै कारण उनी गायनमा तानिएका थिए। उनलाई गायक हरिप्रसाद रिमालले रेडियो नेपाल प्रवेश गराएका थिए।उनका नाममा झन्डै ४ सय गीत रेकर्ड भएको पाइन्छ। लिजेन्ड अफ पन्नाकाजी, भजनकीर्तन, आफ्नो संसार जस्ता एल्बम निकालेका थिए। लोक, आधुनिक र भजन गायनमा उनको योगदान रहयो। पन्नाकाजीका दुई छोरा प्रवेशमान र पवित्रमान शाक्य संगीतमै लागेका छन्। पछिल्लो समय इमेज एफएमले प्रदान गरेको लाइफटाइम अचिभमेन्ट अवार्ड ग्रहण गर्दाताका पन्नाकाजी सामाजिक समारोहमा देखिएका थिए। त्यसबाहेक उनी सधंै पर्दापछाडि नै बस्न चाहे। उनी ओमबहालमा हुर्केका थिए। विसं २०७२ को भूकम्पले घर भत्काएपछि उनी ताहाचल सरेका थिए।उनकै पूर्वइच्छाबमोजिम बुधबार पार्थिव शरीर नेपाल प्रज्ञा प्रतिष्ठानमा नराखी टेकु दोभानमा अन्त्येष्टि गरियो।"
लिटरेचर फेस्टिभल भोलिदेखि,"पोखरा नेपाल लिटरेचर फेस्टिभलको पाँचौं संस्करण पुन: पोखरामा हुने भएको छ। शुक्रबार सुरु हुने चारदिने फेस्टिभलका लागि तयारी जारी रहेको आयोजक बुकवर्म फाउन्डेसन र र्यान्डम रिडर्स सोसाइटीले जनाएका छन्। राजधानीमा वर्षेनी हुँदै आएको फेस्टिभलको चौथो संस्करण गत वर्ष पोखरामै आयोजना गरिएको थियो। त्यसले पाएको सुखद प्रतिक्रिया र पोखरेली साहित्यकर्मीहरूको जोडबलका कारण फेस्टिभल पुन: यहाँ आयोजना गरिएको बुकवर्म फाउन्डेसनका निर्देशक अजित बरालले बताए। पार्दीस्थित फेवाताल किनारको पर्यटन बोर्डको हातामा हुने फेस्टिभलको तयारीबारे बुधबार आयोजित पत्रकार सम्मेलनमा उनले भने, सबैको सुझाव र प्रतिक्रियापछि नै हामीले पोखरामा सम्मेलन आयोजना गर्नु उपयुक्त ठहर गरेका हौं। सम्मेलनमा राजधानी काठमाडौं र मुलुकका विभिन्न जिल्लाका करीब ९० पाहुना सहभागी हुनेछन्। साहित्य, फिल्म, संगीतलगायत विभिन्न विधाका बहस, प्रवचन र अन्तरक्रियात्मक गरी ४० सेसन राखिएको जानकारी उनले दिए।लेखक सरस्वती प्रतीक्षाले साहित्यप्रेमीको भेला पोखरामा आयोजना हुनु पोखरेलीका लागि गौरवको विषय भएको बताइन्। उनले भनिन्, हामी सबै सहभागीलाई राम्रो आतिथ्य गर्नेछौं। सम्मेलनमा हुने अन्तरक्रियात्मक छलफलबाट सबैले लाभ लिनुपर्छ।अघिल्लो सम्मेलनबाट सहयोगी बनेको र्याडम रिडर्स सोसाइटी पनि आयोजनामा खटिएको अध्यक्ष उपेन्द्र पौडेलले बताए।कार्यक्रममा सिर्जनशील कलाकार समूहका अध्यक्ष सूर्य बराइलीले यस पटकको फेस्टिभलमा सहभागीले पोखरेली कलाकारका पानी रंगका सिर्जना देख्न पाउने बताए। उनले भने, पोखरालाई पानीरंगको सहर भन्ने गरिन्छ। चित्रमा यो कस्तो हुन्छ भनेर हामी यस पटक प्रदर्शनी नै गरेर देखाउने तयारीमा छौं।"
ल्होछार कवितामा रेणुका अब्बल,"काठमाडौं तामाङ समुदायले मनाउने सोनाम ल्होछार २८५३ ज्या (चरा) वर्षको अवसरमा बुधबार राजधानीमा राष्ट्रिय कविता प्रतियोगिता भएको छ।ल्होछार मूल समारोह समितिद्वारा नेपाल प्रज्ञा प्रतिष्ठान कमलादीमा आयोजित प्रतियोगितामा काभ्रे नारायणस्थानकी रेणुका गोले अब्बल ठहरिइन्। त्यस्तै, सिन्धुली कल्पवृक्षका रूपक जमरा घलान दोस्रो र सिन्धुपाल्चोक ठूलो पाखारकी संगीत थिङ तेस्रो भए। काभ्रे मेच्चेका रत्न दोङ तामाङ र रामेछाप बेथानकी धनकुमारी घिसिङ सान्त्वना भए। विजेतालाई क्रमश: १० हजार, ७ हजार, ५ हजार रुपैयाँ र सान्त्वनालाई जनही १५ सय प्रदान गरियो। प्रतियोगितामा १२ जिल्लाका ३२ कविले भाग लिएका थिए। १६ जना कवयित्री थिए। कार्यक्रमको उद्घाटन गर्दै प्राज्ञ तथा नेपाल प्रज्ञा प्रतिष्ठानका मातृभाषा विभाग प्रमुख श्रवण मुकारुङले मातृभाषाको साहित्य विकासका लागि राज्यले लगानी गर्नु आवश्यक रहेको बताए। नेपालमा बोलिने सबै भाषा नेपालको सम्पत्ति भएकोले तिनको जगेर्ना गर्ने दायित्व मातृभाषीको मात्र नभई सरकारको भएकोमा उनको जोड थियो। भाषाविद् अमृत योञ्जनले तामाङ साहित्यको विकासमा कविता प्रतियोगिताले ठूलो भूमिका खेल्ने बताए। कार्यक्रममा तामाङ घेदुङका महासचिव बाबु घिसिङ, गायक चन्द्रकुमार मोक्तान, अन्तर्राष्ट्रिय तामाङ परिषद्का सचिव प्रतीक तामाङलगायतले भाषासाहित्यको महत्त्वबारे प्रकाश पारेका थिए।"
चलचित्र संघमा उदय,"हेटौंडा नेपाल चलचित्र संघको नयाँ कार्यसमिति अध्यक्षमा प्रदीपकुमार उदय निर्विरोध निर्वाचित भएका छन्। यहाँ मंगलबार भएको संघको ४४औं साधारणसभाले उदयलाई अध्यक्षमा चयन गरेको हो। सभाले उदयको नेतृत्वसहित १३ सदस्य पनि निर्विरोध चुनिएका हुन्। तीनवर्षे कार्यकालका लागि अन्य पदको बाँडफाँड भने निर्वाचित सदस्यबाटै कार्यसमितिको बैठकले चुन्ने प्रावधान रहेको छ। सदस्यहरूमा राजीवकुमार शाह, मिजास पोखरेल, नारायणप्रसाद आचार्य, गोपालकाजी कायस्थ, अर्जुन श्रेष्ठ, विक्रम पराजुली, अशोक शर्मा, नरेन्द्र महर्जन, वीरेन्द्रनारायण श्रेष्ठ, मदनमान बज्राचार्य, मधुसूदन प्रधान, कपिल द्वा र ओम जैसी रहेका छन्। नवनिर्वाचित अध्यक्ष उदयले संघलाई व्यक्तिगत सोचभन्दा समूहगत सोचले अघि बढाउने जिकिर गर्दै त्यसका लागि सबैलाई गतिशील हुन आग्रह गरे। उनले हाल चर्चामा रहेको हल टिकट बिक्रीसम्बन्धी पारदर्शी बक्सअफिस प्रणाली र चलचित्र नीति लागू गर्नु ठूलो समस्या नरहेको दाबी गर्दै थपे, हामीभित्रका समस्या हामीले नै समाधान गर्न अग्रसर भए कुनै पनि समस्या ठूलो छैन। उनले फिल्म सम्बद्ध अन्य संघसंस्थासँग हातेमालो गर्दै अगाडि बढ्ने पनि बताए।"
कांग्रेस सभामा गोली चल्दा १९ घाइते,"नुवाकोट कांग्रेस केन्द्रीय सदस्य रामशरण महत सहभागी जागरण सभामा बुधबार गोली चल्दा प्रहरीसहित १९ जना घाइते भएका छन्। बजार नजिकै भइरहेको कार्यक्रममा एक्कासी ढुंगा प्रहार भएपछि प्रहरीले रबरका गोली चलाएको हो । चार गाविस गाभेर लिखु गाउँपालिका घोषणा गर्नुपर्ने माग राख्दै आएका आन्दोलनरत पक्षले ढुंगा प्रहार गरेको प्रहरीले जानकारी दिएको छ। भीडलाई तितरबितर गर्न प्रहरीले गोली तथा अश्रुग्यास प्रहार गर्दा उनीहरू घाइते भएका छन् । आन्दोलनकारीले आलुबारीबाट आधा घण्टासम्म ढुंगा प्रहार गरेको प्रहरीले जनाएको छ। स्थानीयले लिखु गाउँपालिका माग गर्दै ११ दिनदेखि आन्दोलन गर्दै आएका थिए। घटनामा १५ जना आन्दोलनकारी र एक सशस्त्र प्रहरीसहत घाइते भएका हुन्। तीन जनालाई रबरको गोली लागेको छ। आन्दोलनकारी सुजन न्यौपाने, लक्ष्मण गुणी र कान्छा भण्डारीलाई गोली लागेको छ। उनीहरूको अवस्था खतरामुक्त रहेको छ। उनीहरूको स्थानीय मेडिकल र स्वास्थ्य चौकीमा उपचार भइरहेको छ। आन्दोलनकारी विकास पुलामीको खुट्टा भाँचिएको छ। अश्रुग्यास र रबरको गोली चलेपछि केही समय जागरण कार्यक्रम स्थागित भएको थियो। प्रमुख जिल्ला अधिकारी विष्णुप्रसाद पोखरेलले ४७ राउन्ड रबरका गोली र २२ राउन्ड टियरग्यास प्रहार भएको जानकारी दिए। एक्कासि ढुंगा प्रहार हुन थालेपछि सुरक्षाका लागि बल प्रयोग गरेको उनले बताए।"
सीमास्तम्भ खोइ?,"बाँके नेपालभारत छुट्याउने मुख्य र सहायक गरी एक दर्जन सीमास्तम्भ हराएका छन्। पूर्व कटकुइयाँ र पश्चिम मानखोलासम्मको सीमाका मुख्य ५ (जंगे पिल्लर) र सहायक गरी दर्जनभन्दा बढी स्तम्भ अहिले देखिँदैनन्। ती कहाँ गए त? स्थानीय प्रशासनको तथ्यांकअनुसार तीमध्ये अधिकांश स्तम्भ खोलाले बगाइदिएको छ। दुई वर्षअघिको राप्ती बाढीले मटेहिया २ भगवानपुरस्थित ६४३ (१४) नम्बर सीमास्तम्भ बगाएको स्थानीयको भनाइ छ। तर, प्रशासनको तथ्यांकमा उक्त स्तम्भबारे उल्लेखै छैन। त्यसअघि ६३५(३), ६४४ (१६), ६४५(१७१) र ६५७ नम्बरका मुख्य पिल्लर हराएका थिए। प्रशासनको अभिलेखमा चार मुख्य र ५ सहायक स्तम्भ बगेका छन्। त्यस्तै ६३८६, ६३९१७, ६४३१, ६४३२, ६४४ १,६४४२, ६४५१ र ६५६१ नम्बरका सहायक पिल्लर पनि हराइरहेका छन्। ६३६४, ६४६१९ र ६५५३६ नम्बरका मुख्य पिल्लर र १९ वटा सहायक स्तम्भ मर्मत गर्नुपर्ने अवस्थाका छन्। १ मुख्य स्तम्भ र ३ सहायक सीमास्तम्भ पुनर्निर्माण तथा १७ स्तम्भ मर्मत गर्नुपर्ने देखिएको छ। बाँकेको सीमामा मुख्य र सहायक गरी ३ सय ७ स्तम्भ छन्। ३२ मुख्य स्तम्भमध्ये ५ खोलाले बगाएको हो। त्यस्तै २ सय ७५ सहायक स्तम्भमध्ये ५ वटा बगेको र ३ वटा हराएका हुन्। नेपालगन्जको मुख्य नाका नजिकैका सहायक स्तम्भ हराएका छन्। त्यसबारे सीमावर्ती नेपालीले स्थानीय प्रशासनलाई जानकारी दिँदै आएका छन्। प्रशासनले सरकारलाई लिखित जानकारी गराउँदै आएको छ। भारतीय समकक्षी सुरक्षा अधिकारीसँग काउन्टर पार्ट बैठकमा सीमाबारे पटकपटक छलफल हुने गरेको छ। तर, दुई मुलुकको सीमासम्बन्धी संवेदनशीलताका कारण स्थानीयस्तरबाट गरिएको प्रयासले स्म्भव छैन, जिल्ला प्रशासनका सूचना अधिकारी खगेन्द्र पौडेल भन्छन्, सरकारस्तरीय पहलबाट मात्रै समस्या समाधान हुन सक्छ। राप्तीले पूर्वी क्षेत्रको सीमास्तम्भ बगाउँदा दुई मुलुकको भूमि छुट्याउन समस्या भएको स्थानीय बताउँछन्। पहिले पिल्लर भएको स्थानमा नदी बगेको छ। बालुवा भरिएका कारण सीमा कहाँसम्म हो भन्न सकिने अवस्था छैन, मटेहियाका जगदीश गोडिया भन्छन्, पिल्लर हुँदा नेपालभारत भूमि जानकारी हुन्थ्यो। अब थाहै पाइँदैन। दुवै देशका परराष्ट्र मन्त्रालयबीच सहमतिमा नयाँ सीमा स्थापना, मर्मत वा पुनर्निर्माण गर्न पाइने अन्तर्राष्ट्रिय मान्यता छ।"
न्याय खोज्दै इन्डोनेसियाली बुहारी,"बस्तीपुर (सिरहा) विदेशी भूमिमा भेटिएका दुई फरक देशका नागरिक। दुईबीच मायाप्रीति बस्यो। बिहे भयो। माइती देश माया मारेर पतिलाई पछ्याउँदै उनैको देश पुगिन् युवती। तर, तिनै पतिले छाडेर हिँडेपछि कस्तो होला? नेपालीसँग बिहे गरेकी इन्डोनेसियाली नागरिक तितिक इस्तियानी लामो समयदेखि यो पीडा भोगिरहेकी छन्। वैदेशिक रोजगारी सिलसिलामा मलेसियामा चक्लेट फ्याक्ट्रीमा काम गर्ने क्रममा उनको भेट आफूभन्दा १० वर्ष कान्छा सञ्जीवकुमार चौधरीसँग हुन पुग्यो। यो सन् २००६ को कुरा हो। सप्तरी, हरिपुर३ का सञ्जीव नजिकैको प्लास्टिक फयाक्ट्रीमा काम गर्थे। एक वर्षको प्रेमसम्बन्धपछि सन् २००७ मा इन्डोनेसियामा मुस्लिम संस्कारअनुसार बिहेबन्धनमा बाँधिए उनीहरू। पछि नेपाल आए। तर, उनीहरूको दाम्पत्य सहज बन्न सकेन। अहिले सिरहा, बस्तीपुरस्थित एक आश्रममा आश्रय लिएर बसेकी ४५ वर्षीया तितिकले विगत सम्झिइन्, विवाह गरेपछि सञ्जीवको नाम फेरियोसरिफ ओमर अब्दुल्ला। उनका अनुसार इन्डोसियामा दुई महिना बिताएपछि सञ्जीव कामका लागि मलेसिया फर्के। तितिकले इन्डोनेसियामै छोरी जन्माइन्, २००७ सेप्टेम्बर २९ मा।चार महिनापछि छोरी जहरा लिएर पति भेट्न मलेसिया पुगिन्, त्यहाँ दुई महिना सँगै बसे उनीहरू। सन् २००९ मा सञ्जीवको जनकपुरस्थित घर आइपुगे।यहाँ आएपछि यहीँको संस्कार अनुसार कर्म चलाइयो, मेरो नाम सञ्जना चौधरी राखियो, तितिकले सुनाइन्। इन्डोनेसियाली नागरिक भएकाले ३ महिनाको भ्रमण भिसामा आएकी थिइन्, उनी। यही बेला परिवारले उनलाई पुख्र्यौली थलो सप्तरीबाट विवाह दर्ता र नागरिकता बनाइदियो। नागरिकतामा नाम सञ्जना राखियो। त्यसपछि तितिक सासू सरस्वती र ससुरा नकुलको संरक्षणमा जनकपुरमै बस्न थालिन्। सुख नै थियो त्यति बेला, नेपाली र मैथिली भाषा बोल्न सक्ने भइसकेकी उनले भनिन्, अर्को देश आए पनि बिरानो लागेन। तर, उनको खुसी धेरै दिन टिक्न पाएन। केही दिनपछि नै सासूले सबै कागजात खोसिन्, ५ वर्षसम्म बाहिर पाइला टेक्न पनि दिएनन्, उनी भन्छिन् । २०१४ अप्रिल ३० मा सञ्जीव अमिन तालिमका लागि काठमाडौं गए, त्यसपछि सासू र नन्दले मलाई घरबाट निकालिदिए, उनले भनिन्। महुलीमै हुँदा तितिकले इन्डोनेसियामा रहेका आफन्तलाई हारगुहार गरिन्। भाइले १ लाख ९७ हजार रुपैयाँ पठाइदिए। आफूसँग पैसा भएको थाहा पाएपछि सासू, ससुराले घर बोलाएर माग्न थाले, उनले भनिन्, पैसा दिन नमानेपछि फेरि घरमा बस्न दिएनन्। महुलीमा ३४ महिना बसेपछि उनी जनकपुरमा डेरा लिएर बस्न थालिन्। त्यहाँ पनि सुखसँग बस्न दिएनन्। कति डेरा सरें, सरें। श्रीमान् आउँछु भनेर गएको, अहिलेसम्म आएनन्, उनले भनिन् ।"
डाँफे सिकारी पक्राउ,"बझाङ राष्ट्रिय पक्षी डाँफेको सिकार गरेको आरोपमा प्रहरीले एक जनालाई पक्राउ गरेको छ। दुर्लभ र संरक्षित वन्यजन्तु तथा पक्षीहरूको चोरीसिकार भइरहेको सूचनाका आधारमा प्रहरीले दौलीचौरका टोपबहादुर बोहरालाई पक्राउ गरेको हो।झोलामा पोथी डाँफे लिएर चैनपुर बजारमा हिँडिरहेको अवस्थामा उनी पक्राउ परेका थिए। चोरीसिकारबारे थप अनुसन्धान भइरहेको छ। उनलाई कारबाहीका लागि जिल्ला वन कार्यालयलाई बुझाइने प्रहरीले जनायो। राष्ट्रिय निकुञ्ज तथा वन्यजन्तु संरक्षण ऐनअन्तर्गत कारबाही हुनेछ। बझाङको उत्तरी क्षेत्रका गाविसमा हिमपातसँगै चोरीसिकारमा वृद्धि भएपछि प्रहरीले त्यहाँ सक्रियता बढाएको थियो। केही दिनअघि सदरमुकाममा खुलेयाम वन्यजन्तु र पक्षीहरूको मासु बिक्री भइरहेको बारे कान्तिपुरमा समाचार प्रकाशित भएको थियो। उक्त समाचारको विषयलाई लिएर नेपाल प्रहरीका महानिरीक्षक (आईजीपी) उपेन्द्रकान्त अर्यालले पनि जिल्ला प्रहरी कार्यालयसँग सोधपुछ गरेका र नियन्त्रणका उपाय अपनाउन निर्देशन दिएको स्रोतले बताएको छ। हिउँमा फसेका मृगलगायत जनावर र चिसोले औलतिर झरेका पक्षीहरूको सिकार गर्न सजिलो हुने भएकाले हिमपातपछि हिमाली गाविसका बासिन्दा हूल बाँधेर सिकार खेल्न निस्कछन्। यहाँ रतुवा, घोरल, झारल, थारल, बँदेललगायत जंगली जनावर र डाँफे, कालिजलगायत पक्षीको सिकार हुने गरेको छ। हिमाली क्षेत्र काँडा, सुर्मा, दौलीचौर, रिलु, दहबगर, लेकगाउँ, मेलबिसौना, कैलाशलगायत गाविसका वनक्षेत्रमा चोरीसिकार बढी हुने गरेको छ। सिकारका कारण राष्ट्रिय पक्षी डाँफेलगायत दुर्लभ वन्यजन्तुको अस्तित्व नै खतरामा पर्ने भन्दै संरक्षणकर्मीहरूले चिन्ता व्यक्त गरेका छन्।"
रित्तै हात फर्काइन्छन् बिरामी,"औषधि छिट्टै आउँछजिल्ला स्वास्थ्य कार्यालय बझाङले अधिकांश औषधि आइसकेकाले साताभित्रै वितरण गरिने जानकारी दिएको छ। जिल्ला स्वास्थ्य कार्यालयका सूचना अधिकारी गंगा जोशीले ८० प्रतिशतभन्दा बढी औषधि जिल्ला पुगिसकेको बताए। धेरैजसो औषधि आइसकेको छ, एक हप्ताभित्रै स्वास्थ्य संस्थामा पुर्याउने योजना बनाएका छांै, उनले भने, बाँकी औषधि पनि छिट्टै आपूर्ति गर्ने ठेकेदारले जानकारी दिएको छ।कञ्चनपुरले पनि थप औषधि खरिदका लागि टेन्डर आह्वान गरिएको जनाएको छ। जिल्लाबाटै खरिद गर्नुपर्ने रकमबाट तत्काललाई गर्जो टार्न लागिएको हो। विभागबाट भने औषधि आउनेनआउने टुंगो नभएको स्वास्थ्यकर्मी बताउँछन्। डेढ महिनापछि बीसीजी सिरिन्जकञ्चनपुरलगायत सुदूरपश्चिम जिल्लामा बीसीजी सिरिन्ज डेढ महिनापछि आपूर्ति भएको छ। जिल्ला जनस्वास्थ्य कार्यालयका अनुसार यसै साता साढे ६ हजार थान सिरिन्ज आएको हो। जिल्लामा करिब १२ हजार सिरिन्ज आवश्यक पर्छ, जनस्वास्थ्य कार्यालयका कोल्ड चेन अधिकृत जनक कुँवरले भने, आवश्यक थप सिरिन्ज स्टोरमा मौज्दात छ। उनका अनुसार केही स्वास्थ्य संस्थामा सिरिन्ज डेढ महिनासम्म अभाव भएको हो। जन्मेदेखि १ वर्षमुनिका बालिबालिकालाई बीसीजी खोप लगाइन्छ। मध्यपश्चिममा बजेटयसैबीच स्वास्थ्य मन्त्रालयले औषधि अभाव हुन नदिन मध्यपश्चिमका जिल्लालाई बजेट निकासा गरेको छ। सबै स्वास्थ्यसंस्थामा औषधि पुगिसकेको क्षेत्रीय स्वास्थ्य निर्देशनालयको दाबी छ। मन्त्रालयले जिल्ला स्वास्थ्य कार्यालयलाई ५ लाखदेखि १५ लाखसम्म बजेट निकासा गरेको क्षेत्रीय निर्देशक डा रीता जोशीले बताइन्। मध्यपश्चिमका लागि १ करोड ७१ लाख बजेट आएको छ। आपत्कालीन अवस्थामा खर्च गर्न क्षेत्रीय निर्देशनालयका लागि पनि १० लाख निकासा भएको छ। अहिले औषधि आए पनि पर्याप्त छ भन्न सकिन्न। तर, अभाव भने छैन, निर्देशक जोशीले भनिन्। जुम्लामा विवादले पुन: टेन्डर आह्वान गरेर ढिलो भएबाहेक सबै जिल्लामा औषधि पुगिसकेको उनको भनाइ छ।(अर्जुन शाह बाजुरा, वसन्तप्रताप सिंह बझाङ, भवानी भट्ट कञ्चनपुर)"
सरकारी अस्पतालमा आधुनिक प्रयोगशाला,"विराटनगर कोसी अञ्चल अस्पतालमा एक महिनाभित्र क्षेत्रीय स्तरको प्रयोगशाला सञ्चालनमा आउने भएको छ। राजधानीको टेकुस्थित राष्ट्रिय जनस्वास्थ्य प्रयोगशालाले उक्त अस्पताललाई ५७ लाख ९२ हजार रुपैयाँ बराबरको आधुनिक उपकरण उपलब्ध गराइसकेको छ। भवन विस्तार, विद्युत् र फर्निचर व्यवस्थापनलगायत पूर्वाधार तयारी भइरहेको अस्पतालका मेडिकल सुपरिन्टेन्डेन्ट डा रोसन पोखरेलले बताए। अब सरकारले उपलब्ध गराउने ६ जना प्राविधिक र ४ जना हेल्परको प्रतीक्षा छ। अहिले अस्पतालको प्रयोगशालामा २३ जना कार्यरत छन्। थप जनशक्ति नियुक्तिलगत्तै यसै महिनाभित्र क्षेत्रीय स्तरको प्रयोगशाला सञ्चालनमा आउने पोखरेलले बताए। जनकपुर, धनगढी, पोखरा र विराटनगरमा सुदृढ क्षेत्रीय प्रयोगशाला निर्माण गर्ने सरकारको कार्यक्रम छ। त्यही अन्तर्गत कोशी अञ्चल अस्पतालले द्रुत गतीमा परीक्षण गर्ने अटोमेटिक बायोकेमिस्ट्री एनालाइजर, सिलिया यन्त्र, माइक्रोसकप, बायो सेफ्टी क्याबिनेट र एसीलगायतका साधन पाएको हो।अस्पतालको प्रयोगशाला विभागका प्रमुख जयवेन्द्र यादवले यी नयाँ यन्त्रहरूबाट परीक्षणको गुणस्तरमा सुधार हुने र चाँडो रिपोर्ट दिन सकिने बताए। पहिला धेरैजसो काम हातले हुन्थ्यो, उनले भने, अब त्यो स्वचालित यन्त्रले गर्ने भयो।नयाँ यन्त्रबाट दैनिक झन्डै ४० वटा नमुना जाँच गर्न सकिनेछ। हाल अस्पतालमा उपलब्ध यन्त्रले दैनिक ८ नमुनाको मात्र परीक्षण हुन्छ। आधुनिक उपकरणबाट थाइराइड, हर्मोनसम्बन्धी अन्य समस्या र जटिल प्रकृतिका रोगको परीक्षण सम्भव हुने यादवले बताए। अस्पतालको प्रयोगशालामा परीक्षणका लागि दैनिक करिब ३ सय बिरामी आउँछन्। दुई वर्षदेखि प्रयोगशालामा सुधारसँगै अस्पतालको आम्दानीमा पनि वृद्धि भएको छ।दुई वर्षअघिसम्म प्रयोगशाला भरपर्दो नभएकाले बिरामी बाहिर जाँदा आय मासिक ६ देखि ८ लाखमा सीमित थियो। यादबले भने, क्षेत्रीय स्तरको भएपछि आम्दानी धेरै गुणाले बढ्छ तर यसलाई कमाएर दिने भन्सारजस्तै मात्र बनाउनुहुन्न, त्यससँगै स्तरीयता वृद्धि गर्दै लानुपर्छ। क्षेत्रीयस्तरको प्रयोगशाला सञ्चालनसँगै यहाँ ल्याब टेक्निसियन स्तरको अध्ययनको ढोका खुलेको यादवको भनाइ छ। त्यस्तै मेसु डा पोखरेल अब जटिल परीक्षणका लागि बिरामीलाई अन्यत्र पठाउनुनपर्ने बनाउँछन्। अहिलेसम्म बाहिर मात्र उपलब्ध जाँच अब यहीँ हुनेछ, उनले भने। अस्पतालको बहिरंग र आकस्मिक विभागमा गरी दैनिक ८ सयदेखि हजार बिरामी आउँछन्। उपकरण खरिद, सेवा स्तरोन्नति भौतिक एवं यान्त्रिक क्षमता सृदृढ पार्न सरकारले गत असोजमा उपलब्ध गराएको १ करोड ५० लाख रुपैयाँबाट अस्पतालले ५० लाख रुपैयाँमा एक डायलसिस मेसिन, ५ वटा अत्याधुनिक आईसीयु बेड, तीन मनिटर, ५ वटा इसीजीअक्सिमिटर र एक सामान तताउने अटोकेलेभ किनेको छ। यहाँ पहिलेदेखि २ डायलोसिस यन्त्र, आईसीयुमा ५ सामान्य बेड र बिरामीको अवस्था देखाउने ३ मनिटर थिए।अब अस्पतालको ८ वटै वार्डमा ईसीजी सेवा पुगेको र सामग्री तताउनलाई सेन्ट्रल अटोकेलभको भर पर्नु नपरेको मेसु पोखरेलले बताए। पहिला एक ठाउँबाट सञ्चालित अटोकेलभमार्फत सबैतिर सेवा पुर्याउनुपथ्र्यो, अहिले सबैतिर लैजान पुग्ने अटोकेलभ छ,उनले भने। अस्पताल व्यवस्थापनले १ करोड रुपैयाँ भने बहिरंग विभाग मर्मतमा खर्चने भएको छ। उक्त अस्पताललाई तत्कालै एक भिडियो इन्डोस्कोपी र इको मेसीनको आवश्यकता रहेको डापोखरेलले बताए। हाल रहेको इन्डोस्कोपी यन्त्र १५ वर्ष पुरानो हो।"
शिक्षकद्वारा विद्यार्थीलाई यातना,"शिक्षा कार्यालयका शाखा अधिकृत रेशमलाल न्यौपानेले बुधबार मात्रै शिक्षकले विद्यार्थीलाई दिएको यातनाका सम्बन्धमा मौखिक जानकारी पाएको बताए। उत्तेजित हुने शिक्षकका कारण घटना भइरहेको छ, उनले भने, शिक्षकले गल्ती गरेको भेटिएको छ। उनले विद्यार्थी संगठनका प्रमुख, विद्यालयका प्रधानाध्यापक र शिक्षकसहितको बैठक बसेर दोषीउपर कारबाहीका लागि छलफल हुने बताए।प्रधानाध्यापक नारायणबहादुर कुँवरले शिक्षकले गल्ती गरेको स्विकारे पनि घटनाका सम्बन्धमा बाहिर आएको हल्लाजस्तो नभएको बताए। उनले विद्यार्थी पहिले नै बिरामी भए पनि अन्तिममा शिक्षकमाथि दोष आएको बताए।"
नवजात शिशुको शल्यक्रिया,"पोखरा यहाँस्थित क्षेत्रीय अस्पतालमा पहिलोपटक एक महिनाभन्दा कम उमेरको शिशुको सफल शल्यक्रिया भएको छ। बागलुङ १ उपल्लाचौरकी एरिका प्रजापतिकी १५ दिनकी छोरीको जन्मजात बन्द सानो आन्द्राको सफल शल्यक्रिया भएको हो। आमाशयबाट खाना पास नभएर वान्ता गरिरहेकी नवजात शिशु जन्मिएको ५ दिनमै क्षेत्रीय अस्पताल ल्याइएको थियो। चिकित्सकले रोग पत्ता लगाएर उनको शल्यक्रिया गरेका हुन्। ड्युडेनम अर्थात् एनुलर प्यानक्रियाज भनिने रोगबाट शिशु पीडित थिइन्, शल्यक्रियामा सहभागी चिकित्सक सुशील ढुंगेलले भने, हामीले निकै मिहेनतसाथ शल्यक्रिया गर्न सफल भयौं। एक महिनाभित्रका शिशुको शल्यक्रियाका लागि काठमाडौं धाउनुपर्ने अवस्थाको अन्त्य भएको छ। एक महिनामुनिका नवजात शिशुको शल्यक्रियाका लागि कान्ति बाल अस्पताललगायत काठमाडौंमा मात्र सुविधा उपलब्ध छ। बाल शल्यचिकित्सक नरेन्द्र गुरुङ, सन्तोष श्रेष्ठ र ढुंगानाको टिमले गत बिहीबार शल्यक्रिया गरेको थियो। अन्य उपचार हुने भए पनि शल्यक्रिया पहिलोपटक भएकाले अस्पतालले यसलाई बुधबारमात्रै सार्वजनिक गरेको हो। अस्पतालकै एनआईसीयू कक्षमा उपचाररत शिशुको स्वास्थ्य राम्रो हुँदै गएको छ। उनले खाना खान थालेकी छन् भने वान्ता गर्न छाडेकी छन्। आन्द्राले पनि काम गर्न थालेको अस्पतालले जनाएको छ। नवजात शिशुको शरीर पूर्ण विकसित नभएकाले यस्तो समस्या आएको चिकित्सकले बताए। शल्यक्रिया गर्दा शिशुको तौल १ दशमलव ८ किलोग्राम मात्रै थियो।"
निर्वाचन तत्काल,"दाङ नेपाली कांग्रेसका सभापति शेरबहादुर देउवाले तीन चरणको चुनाव तत्काल गरिने बताए। स्थानीय तह, संघीय र केन्द्रीय तहको चुनाव हुन्छ, हेकुलीको चखौरामा आयोजित माघी महोत्सवमा बोल्दै उनले भने, चुनावका लागि सबै तयार रहनुहोस्। हामी अब देशलाई यसरी बन्धक बनाउन सक्दैनौं। निकास दिन्छौं।संविधान संशोधन मधेसीका लागि मात्रै नभई थारू र आदिवासीका लागि पनि भएको उनले बताए। संविधान संशोधन मधेसीका लागि मात्रै होइन। यो संशोधन हुनेबित्तिकै आदिवासी र थारूका मागहरू पनि सम्बोधन हुन्छन्, उनले भने, त्यसैले सबैका माग सम्बोधन भएर नै चुनाव हुनेमा सबै ढुक्क भए हुन्छ। यसैगरी सिँचाइ मन्त्री दीपक गिरीले दाङको सबै भूमि सिञ्चित गर्ने प्रतिबद्धता जनाए। दाङमा यति धेरै खेतीयोग्य जमिन छ। सबै बाँझै छ, उनले भने,अब सबै भूमि सिँचाइ गरेर उर्वरा बनाउने योजना छ। उनले कृषि क्षेत्रमा सिँचाइमार्फत ठूलो परिवर्तन गर्न खोजेको बताए। परराष्ट्र मन्त्री प्रकाशशरण महतले देशमा विकास गर्न सबै राजनीतिक दलहरूबीच एकता जरुरी रहेको बताए। सबै दल मिलेर मात्र विकास सम्भव छ। हामी सबैको एकता खोजिरहेको छौं, उनले भने ।"
मेक्सिकोको सीमामा पर्खाल लगाइनेछ : ट्रम्प,"अधिकारवादीहरूले भने यसलाई मुस्लिमविरोधी कार्यको संज्ञा दिएका छन्। नेसनल इरानियन अमेरिकन काउन्सिलका त्रिता पार्सीले भने, ट्रम्पले चुनावी अभियानमा मुस्लिममाथि प्रतिबन्ध लगाउने घोषणा गरेका थिए, अब यसलाई कार्यान्वयन गर्ने पहिलो पाइला चाल्दै छन्। तर ट्रम्पका सल्लाहकार जेम्स क्याराफानोले नयाँ प्रावधानलाई मुस्लिमविरोधी रूपमा हेर्न नहुने बताए।अवैध मतबारे छानबिन हुनेयसैबीच, लाखौं गैरकानुनी मतको विषयमा उजुरी आएपछि ट्रम्पले त्यसबारेमा छानबिन गरिने बताएका छन्। उनले दुइटा राज्यमा दर्तामा भएका मतदाता र गैरकानुनी मतदाताबारे छानबिन हुने बताएका हुन्। उनले हिलारी क्लिन्टनलाई ५० लाख अवैध मत परेको दाबी पनि गरेका छन्। तर यसबारे कुनै प्रमाण भने दिएका छैनन्। ट्रम्पले सिकागोमा भएको हिंसाबारे पनि चासो देखाएका छन्। मोदीलाई ट्रम्पको निम्ता ट्रम्पले भारतका प्रधानमन्त्री नरेन्द्र मोदीलाई अमेरिका भ्रमणका लागि निम्ता दिएका छन्। मोदीसंँगका टेलिफोन वार्तापछि ट्रम्पले यसै वर्षभित्र अमेरिका आउन आग्रह गरेको ह्वाइट हाउसले जनाएको छ। टेलिफोन वार्ताका क्रममा राष्ट्रपति ट्रम्पले विश्वका चुनौती सामना गर्न भारतलाई असल साथी र साझेदारका रूपमा लिएको बताएका थिए। अमेरिका र भारतको आर्थिक तथा सुरक्षा चासोका विषयमा मिलेर काम गर्नेबारेसमेत उनीहरूले छलफल गरेको जनाइएको छ।"
कुवेतमा ७ जनालाई मृत्युदण्ड,"कुवेत सिटी विभिन्न जघन्य अपराधमा संलग्न भएको अभियोगमा दोषी ठहरिएकाहरूलाई कुवेतले मृत्युदण्डको सजाय दिने गरी केही पहिले सुनाएको फैसला बुधबार कार्यान्वयन गरिएको छ। मृत्युदण्डको सजाय पाउनेमा राजपरिवारका एक सदस्य पनि छन्। ४० जनाभन्दा बढी मानिसको ज्यान जाने गरी भएको घटनामा उनीहरू दोषी ठहर भएका थिए। सबैलाई सामूहिक रूपमा झुन्डयाइएको छ। कुवेतमा पहिलोपटक यसरी मृत्युदण्डको सजाय कार्यान्वयन गरिएको हो। मृत्युदण्डको सजाय पाउनेमा १ बंगलादेशी, १ फिलिपिनी, १ इथियोपियाली, २ इजिप्टेली र २ कुवेतकै नागरिकसमेत रहेका सरकारी समाचार समिति कुनाले जनाएको छ। मृत्युदण्डको सजाय पाउने कुवेती राजपरिवारका सदस्य फैजल अब्दुल्लाह अल जबर अल सबाह भएको खुलासा गरिएको छ। कुनाले जनाएअनुसार आमहत्यालाई प्रत्यक्ष रूपले सघाएको र अवैध बन्दुकलगायतका हातहतियार गैरकानुनी रूपमा आफ्नो स्वामित्वमा राखेको आरोप फैजलमाथि लागेको थियो। कुवेतकै नागरिक नासरा अल एनेजीलाई पनि प्रत्यक्षरूपले आमहत्या गरेको आरोपमा सन् २०१० मै मृत्युदण्डको सजाय सुनाइएको थियो। सन् २००९ मा आफ्ना पतिले दोस्रो विवाह गरेकोमा आबेगमा आई नासराले प्रीतिभोज मनाउन सजाइएको पालभित्र आगो सल्काई दिएकी थिइन्। भयंकर आगोको लप्कामा परी अतिथि, महिला तथा बालबालिकासमेत ४० भन्दा बढी सोही पालभित्रै जलेर मरेका थिए। मृत्युदण्डको सजाय पाउने फिलिपिनी महिला जाकातिया पावा भएको फिलिपिन्सको विदेश मन्त्रालयका प्रवक्ताले जानकारी दिएका छन्। पावालाई घरेलु कामदार भई आफू नोकरी गरेर बसेको घर मालिकको छोरीको हत्या गरेको आरोप लागेको थियो।"
१३ लागूऔषध तस्कर पक्राउ,काबुल अफगान प्रहरीले गत सातादेखि लागूऔषध तस्करविरुद्ध जारीराखेको कारबाहीमा १३ तस्कर पक्राउ परेका छन्। कारबाहीको क्रममा डेढ टन गैरकानुनी लागूऔषध पनि बरामद गरिएको अफगान प्रहरीले जनाएको छ।
अमेरिकासँगको सम्बन्ध चाँडै सुधार हुन्छ :,मस्को रूसी विदेशमन्त्री सर्गेई लाभरोभले अमेरिकासँगको चिसिएको सम्बन्ध डोनाल्ड ट्रम्पको कार्यकालमा सुधार हुनेमा रूस ढुक्क भएको बताएका छन्। रूसी संसद्मा बुधबार सम्बोधन गर्दै लाभरोभले रुस र अमेरिकाबीच रहेको ऐतिहासिक सम्बन्ध पुन: नयाँ शिराबाट नवीकरण हुनेमा कुनै भ्रम नरहेको बताए
अब प्राधिकरणले टेक अर पे मा पीपीए गर्ने,"काठमाडौं विद्युत् प्राधिकरणको सञ्चालक समितिले आफूले लिएको बिजुलीको मात्र पैसा तिर्ने (टेक एन्ड पे) नीति फिर्ता लिई अब बिजुली लिए पनि नलिए पनि रकम तिर्ने (टेक अर पे) मा विद्युत् खरिद सम्झौता (पीपीए) गर्ने निर्णय गरेको छ। सञ्चालक समितिको बुधबार बसेको बैठकले यसअघि टेक एन्ड पेमा सम्झौता भएका विद्युत् आयोजनासित समेत टेक अर पेको नीतिअनुसार पीपीए गर्ने निर्णय गरेको जानकारी प्राधिकरणका उच्च अधिकारीले दिए।प्राधिकरणले २०७० भदौ ३० देखि टेक एन्ड पेमा मात्र पीपीए गर्ने नीति कार्यान्वयनमा ल्याएपछि निजी क्षेत्रबाट प्रवद्र्धन लागेका कुल क्षमता २ हजार मेगावाट बराबरका दर्जनौं आयोजना प्रभावित भएका थिए। स्वतन्त्र ऊर्जा उत्पादक संघ (इपान) का अध्यक्ष शैलेन्द्र गुरागाईंका अनुसार टेक एन्ड पेमा पीपीए हुने नीतिले गर्दा आयोजना फिजिबल (लगानी प्रतिफल प्राप्त नहुने) भएकाले बैंकहरूले वित्तीय लगानी गर्न नमानेपछि कुल २ हजार मेगावाट विद्युत् उत्पादन क्षमता भएका ५० भन्दा बढी आयोजना अघि बढ्न सकेका थिएनन्। प्रवद्र्धकले ती आयोजनामा अध्ययन, जग्गा प्राप्ति, पहुँच मार्ग निर्माणमा अर्बौं लगानी गरिसकेका थिए।प्राधिकरणको टेक अर पेमा पीपीए गर्ने निर्णयले अब ती अवरुद्ध आयोजना अघि बढाउने बाटो खुलेको छ। यसले स्वदेशी उत्पादकहरूलाई ऊर्जा क्षेत्रमा लगानी गर्न प्रोत्साहित गरेको छ। मुलुकमा नदीको प्रवाहमा आधारित बिजुली ३ हजार मेगावाट उत्पादन नभएसम्म प्राधिकरणले टेक अर पेमा प्रवद्र्धकसित पीपीए गर्नेछ। यो नीति २०८२८३ सम्म कार्यान्वयनमा आउने जानकारी प्राधिकरणका अधिकारीले दिए। २०७० भदौ ३० यता प्राधिकरणसित ३९ वटा आयोजनाका प्रवद्र्धकले टेक एन्ड पेमा पीपीए गरिसकेका छन्। प्राधिकरणको निर्णयअनुसार कुल विद्युत् उत्पादन क्षमता ७ सय २६ मेगावाट भएका ती ३९ आयोजनाको पीपीएसमेत टेक अर पेमा रूपान्तरण हुनेछ। प्राधिकरणले सन् २०१७ देखि वर्षायाममा बिजुली बढी हुने प्रक्षेपणका आधारमा प्रवद्र्धकसित टेक एन्ड पे नीतिअनुसार पीपीए गर्न थालेको थियो।तत्कालीन सुशील कोइराला, केपी ओली तथा वर्तमान पुष्पकमल दाहाल सरकारले ल्याएको लोडसेडिङ न्यूनीकरण कार्ययोजनामा मुलुकमा १० हजार मेगावाट बिजुली उत्पादन नभएसम्म आयोजनाका प्रवद्र्धकसित टेक अर पे नीतिअनुसार पीपीए गर्ने निर्णय गरेका थिए। तर, प्राधिकरणले आफूलाई हुने घाटा सरकारले बेहोर्ने निर्णय गरी लिखित प्रतिबद्धता नजनाएसम्म टेक अर पेमा पीपीए नगर्ने अडान लिँदै आएको थियो। तीनवटै सरकारको कार्ययोजनामा प्राधिकरणलाई हुने घाटा सरकारले बेहोर्ने उल्लेख थियो। तर, प्राधिकरणलाई हुने घाटा बेहोर्ने निर्णयसहितको लिखित प्रतिबद्धता भने दिएका थिएनन्। त्यही कारण प्राधिकरणले निर्णय गर्न ढिलाइ गरेको हो।ऊर्जामन्त्री जनार्दन शर्माले सरकारका तर्फबाट प्राधिकरणलाई हुने घाटा बेहोर्ने लिखित प्रतिबद्धता दिएपछि सञ्चालक समितिले विद्युत् आयोजनाका प्रवद्र्धकसित २०८२८३ सम्म टेक अर पेमा पीपीए गर्ने निर्णय गरेको जानकारी स्रोतले दिए।प्राधिकरणले १० मेगावाट वा त्यसभन्दा कम क्षमताका जलविद्युत् आयोजनालाई हाइड्रोलोजीको पेनाल्टी (जरिवाना) समेत नलिने भएको छ। प्राधिकरण सञ्चालक समितिले विद्युत् आयोजनाले जुन जुन महिनामा जति बिजुली दिने सम्झौता गरेको हो, त्योभन्दा कम दिएमा पेनाल्टी तिराउने गरेको थियो। १० मेगावाटको सिप्रिङ खोला जलविद्युत् आयोजनाले हिउँदमा ५ मेगावाट बिजुली दिने पीपीए सम्झौतामा उल्लेख छ, तर उक्त आयोजनाले हिउँदमा साढे २ मेगावाट मात्र बिजुली उत्पादन गर्ने गरेकाले नपुग साढे २ मेगावाट बिजुलीको मूल्य बराबर पेनाल्टी तिर्दै आएको थियो। अर्थात् उक्त आयोजनाले प्राधिकरणलाई हिउँदमा बिजुली बेचे बापत प्राप्त गर्ने पैसा बराबर नै पेनाल्टी तिर्दै आएको थियो। प्राधिकरणको नयाँ निर्णयले हिउँदमा सम्झौताभन्दा कम बिजुली उत्पादन गर्दै आएका १० मेगावाट या त्यसभन्दा कम क्षमता आयोजनाका प्रवद्र्धकहरूलाई राहत पुग्ने भएको छ। अब त्यस्ता आयोजनाका प्रवद्र्धकले पेनाल्टी तिर्नुपर्ने छैन भने जति बिजुली प्राधिकरणलाई दिन्छन्, त्यतिबराबर बिजुलीको भुक्तानी पाउनेछन्।"
ठूला दाताले कर तिर्न थाले,"पोखरा लामो समयदेखि कर नतिर्ने ठूला करदाताप्रति उपमहानगरपालिका कठोर बन्दै गएपछि धमाधम कर असुली हुन थालेको छ। पर्यटकीय सहरका होटल तथा ठूला प्रतिष्ठानले घरजग्गा र एकीकृत सम्पत्ति कर तिर्न थालेका हुन्। पोखरा उपमहानगरपालिकाका कर अधिकृत शिवहरि शर्माका अनुसार भाटभटेनी सुपरमार्केटले घरजग्गा र एकीकृत सम्पत्ति कर गरी ५ वर्षको एकमुष्ठ ५४ लाख रुपैयाँ तिरेको छ। यसैगरी सञ्चालनमा आएको ८ वर्षपछि पाँचतारे पोखरा ग्रान्ड होटलले ५ लाख एकीकृत सम्पत्ति र ७० लाख घरजग्गा कर हालै बुझाएको छ। यसैगरी अर्को ४ चारे संग्रिला होटलले १२ वर्षदेखि नतिरेको ५६ लाख घरजग्गा र ३ लाख रुपैयाँ एकीकृत सम्पत्ति कर बुझाएको शर्माले बताए। कर नतिर्ने निकालाई सरकारी सेवा सुविधा कटौती, बैंकिङ कारोबार रोक्काका लागि आवश्यक प्रक्रिया थालिने र त्यति गर्दा पनि नभए स्थानीय स्वायत्त शासन ऐन र नियमावलीअनुसार कानुनी कारबाही थालिने जनाएपछि ठूला करदाताले कर तिर्न थालेका हुन्। ठूला करदाताबाट अभियानै थालेका छौं, उपमहानगरका कार्यकारी अधिकृत नवराज ढुंगानाले भने, निरन्तरको ताकेताले यो सफलता मिलेको हो। अझै पनि थुप्रै होटललगायत प्रतिष्ठानहरू करको दायरामा आएका छैनन्। नतिर्ने कसैलाई पनि छाडिने छैन। अझै पनि कर तिर्न नपरे हुन्थ्यो भन्ने मानसिकता रहेको भन्दै उनले सबै करको दायरामा आउनैपर्ने बताए। स्थानीय स्वायत्त शासन नियमावलीले कर नतिर्ने होटललगायत निकायमा सिलबन्दी र तालाबन्दी गर्न सक्ने कानुनी व्यवस्था छ। ठूलालाई केही गर्न नसक्ने सानालाई नछोड्ने आरोपबाट मुक्त हुनलाई ठूला करदातमार्फत अभियान थालिएको उमनपाले जनाएको छ। उमनपाले पर्यटकीयस्तरका ठूला होटलबाट सघन रूपमा कर असुली अभियान थालेको र यसलाई निरन्तरता दिइने शर्माले बताए। अब ठूलालाई चैन र सानालाई ऐन हुँदैन, उनले भने, केही होटल तथा अस्पताललाई पनि पत्राचार गरेका छौं। सबै सकरात्मक छन्। ढिलोचाँडो कर तिर्नुपर्छ भन्ने सन्देश गएको भन्दै उनले ठूला करदाताको नामावली तयार पार्ने काम पनि भइरहेको बताए।"
नेप्से १४ सयले तल,"बैंकहरूमा तरलता अभाव चुलिदै गएपछि ब्याजदर उच्च दरमा बढी रहेको छ। परिणाम केही बैंकहरूले ऋण प्रवाह पनि रोकिरहेका छन्। यसै कारण सेयर बजार प्रत्यक्ष प्रभावित भएको विज्ञहरूले बताएका छन्। उक्त दिन कारोबारमा आएका मध्ये ९ कम्पनीको मात्र सेयर मूल्य बढ्यो। बाँकी १ सय २२ कम्पनीको सेयर मूल्य घट्यो। करिब ४ हजार ५ सय कारोबारबाट १ सय ३५ कम्पनीका १७ लाख ४ हजार ५ सय ८२ कित्ता शेयर किनबेच भए। उक्त किनबेचबाट ५९ करोड २८ लाख रुपैयाँ बराबरको सेयर कारोबार भएको छ। अघिल्लो दिनको तुलनामा कारोबार रकम २० करोड २१ करोडले घटेको हो। योसँगै सेयर बजारको आकार (बजार पुँजीकरण) पनि १५ खर्ब ७१ अर्बमा साघुरिएको छ। क वर्गका कम्पनीको सेयर कारोबार मापक सेन्सिेटिभ परिसूचक २ दशलमव ५४ प्रतिशतले र कारोबारमा रहेका सबै कम्पनीको सेयर कारोबार मापक सेन्सेटिभ फ्लोट परिसूचक २ दशमलव ५५ प्रतिशतले घटेको नेप्सेले जनाएको छ। उक्त दिन उत्पादन तथा प्रशोधन समूहको परिसूचक ० दशमलव ५९ प्रतिशतले बढ्यो। तर, बीमा समूहको परिसूचक ४ दशमलव ०२, वित्त कम्पनीको ३ दशमलव ६३, होटलको ३ दशमलव १८ र जलविद्युत्को ३ दशमलव ०७ प्रतिशत घटे। यसैगरी बैंकिङ समूहको परिसूचक २ दशमलव ६४, विकास बैकको १ दशमलव ९७ र अन्य समूहको परिसूचक ० दशमलव ३२ प्रतिशत घटेको नेप्सेले जनाएको छ।"
गरिबी निवारण कार्यक्रम डेढ वर्षदेखि अवरुद्ध,"बझाङ माझीगाउँमा खानेपानी आयोजना निर्माण भएको एक वर्षभन्दा बढी भयो। गरिबी निवारण कोषको सहयोगमा कैलाश सामुदायिक संस्थाले निर्माण पूरा गरेको आयोजनाका लागि दोस्रो किस्ताको रकम निकासा भएको छैन। आयोजना निर्माणमा लागेका मजदुर र सामग्री खरिदका पसलेले रकम मागेर संस्थाकी अध्यक्ष सकुन्तला खत्रीलाई हैरान बनाइसके। पैसा १५ दिनभित्रै आइहाल्छ अहिले खोजेर काम सक्नुस् भनेर सहयोगी संस्थाका कर्मचारीले भने, उनले भनिन्, सबै काम उधारोमा गरेर योजना सम्पन्न गरियो, हालसम्म रकम आएको छैन, तनाव भइरहेको छ।यस्तै एक साताभित्र रकम आउँछ भन्ने आश्वासन पाएर उधारोमा खानेपानी योजना सकेका सुर्माका अतित बोहरा एक वर्षदेखि गाँउ जान सकेका छैनन्। खच्चरले सामान ढुवानी गरेको, मिस्त्री र कामदारको ज्याला र स्थानीय हार्डवयेरको गरेर ८ लाखभन्दा बढी उधारो छ, उनले भने, उधारो दिनेले गाली गरेर हैरान गर्न थाले। गरिबी निवारण कोषले बिचल्ली बनाएको उनले सुनाए। उनकै सामुदायिक संस्थाका सचिव गाउँलेको गाली सहन नसकेर ६ महिना अगाडि नै भारततर्फ भागिसकेको उनले सुनाए। यी योजना सम्पन्न गर्ने सामुदायिक संस्थाका उदाहरण मात्र हुन्। समस्यामा परेका यस्ता योजनाको संख्या बझाङ जिल्लामा ६३ वटा छन्। दोस्रो र तेस्रो किस्ताबापत पाउनुपर्ने रकम हालसम्म पनि निकासा हुन सकेको छैन। खानेपानी, सिँचाइ, लघुजलविद्युत्, विद्यालय भवनलगायतका दर्जनौं योजना अधुरै छन्। गरिबको आयआर्जनमा वृद्धिका योजनाको समेत निकासा रोकिएपछि बझाङमा कोषका सम्पूर्ण कार्यक्रम अवरुद्ध भएका छन्। डेढ वर्षदेखि कोषको सम्पूर्ण कार्यक्रम नै अवरुद्ध भएको छ, सामाजिक तथा प्राविधिक विकास सेवा समूहका टिम लिडर कलक खत्री भन्छन्, साउन महिनादेखि कर्मचारी हटाएपछि सबै कार्यक्रम अलपत्र परेका छन्। कतिपय सामुदायिक संस्थाका पदाधिकारीले चर्काे व्याजमा ऋण गरेर योजना पूरा गर्दा झनै समस्यामा छन्। साझेदार संस्थाहरू बढी भएको भन्दै कोषले गत साउनदेखि जिल्लामा कार्यरत १० वटा साझेदारसँगको सम्झौता भंग गरेको थियो। त्यसयता सामाजिक परिचालनको काममा सघाइरहेका कर्मचारीहरू गाउँमा नगएपछि लगभग ४० करोड रुपैयाँको घुम्तीकोष पनि अलपत्र परेको छ। हामीलाई हिसाबकिताब गर्न आउँदैन। सामाजिक परिचालक गाउँमा नआएको आठ महिना भइसक्यो, झरना सामुदायिक संस्थाकी अध्यक्ष जुनादेवी आउजी भन्छिन्, कतिजनाले ऋण तिर्न खोजे पनि तिर्न पाएका छैनन्। कति ऋण लिने भारततिर पसिसके। घुम्तीकोषको हिसाबकिताब सबै डामाडोल भएको उनले सुनाइन्। साझेदार संस्थाको सिफारिसमा मात्र सामुदायिक संस्थाको बैंकिङ कारोबार हुने व्यवस्था भएकाले ९ सयभन्दा बढी संस्थाको ऋण लगानी असुली र बचतको नियमित काम रोकिएका छन्। जिल्लाका १० वटा साझेदार संस्थाको समेत किस्ता रोकिँदा संस्थाका कर्मचारीले पनि साउनअघिको करिब चार महिनाको तलब पाएका छैनन्। संस्थालाई साझेदारबाट हटाइसक्यो। तर हामीले पाउनुपर्ने किस्ता हालसम्म दिएको छैन, दलित उत्थान युवा समाजका कार्यक्रम संयोजक गजेन्द्र सार्कीले भने। समयमा योजनाको किस्ता नआउँदा र कर्मचारीविहीन हुँदा कार्यक्रम प्रभावित भएको कोषका कार्यप्रबन्धक गंगादत्त पनेरूले बताए। सामुदायिक संस्थाको रिपोर्टिङ नै गर्न सकिएको छैन, उनले भने, सामाजिक परिचालन नहुँदा सबै कामहरू प्रभावित त हुने नै भयो, उनले भने, हामीले सामुदायिक संस्था र साझेदार संस्थाको निकासाका लागि वैशाखमा नै कागजातहरू कोषमा पठाइसकेका छौं। बझाङमा झन्डै ४० करोड रुपैयाँको घुम्तीकोष रहेको र करिब एक अर्ब रुपैयाँभन्दा बढी पूर्वाधारका योजनामा लगानी भएको पनेरूले बताए। उता कोषका उपकार्यकारी निर्देशक छविराज पोखरेलले कागजात पुगेर आएका सामुदायिक संस्थाको निकासा नरोकिए बताए। प्रक्रिया पुगेका सबै सामुदायिक संस्थाको निकासा भइसकेको छ, उनले भने, बझाङको कार्यप्रबन्धकले नै सबै डकुमेन्ट नपठाएका कारण रोकिएको हो। साझेदार संस्थाको किस्ता र संस्था छनोट प्रक्रियामा असन्तुष्टहरूले सर्वाेच्चमा मुद्दा पनि हालेका छन्।"
प्रांगारिक कृषि मेला,"ललितपुर पाटनमा शुक्रबारदेखि चारदिने प्रांगारिक कृषि मेला हुने भएको छ। कृषि विकास मन्त्रालय, कृषि विभाग, कृषि व्यवसाय प्रवद्र्धन तथा बजार विकास निर्देशनालय हरिहरभवनको सहयोगमा कञ्चनजंघा टीइस्टेट एन्ड रिसर्च सेन्टर र केटीई फाउन्डेसनले प्रांगारिक कृषि मेला गर्न लागेका हुन्।फाउन्डेसनका अध्यक्ष दीपकप्रकाश बाँस्कोटाले सरकारले प्रांगारिक प्रमाणीकरणमा ५० प्रतिशत अनुदान दिँदै कृषि क्षेत्रमा थालेको शुद्धीकरणलाई टेवा दिन मेला आयोजना गर्न लागिएको बताए। अर्गानिक अभियानलाई मुलुकभर विस्तार गर्ने उद्देश्य छ, उनले भने, उपभोक्तालाई विषादीरहित अर्गानिक उत्पादनको जानकारी र सहज रूपमा उपलब्ध गराउने उद्देश्य छ। मेलामा ५० स्टल रहनेछन्। चिया, कफी, जुस, तरकारी, अचार, प्रांगारिक मल, च्याउ, डेरी उत्पादन, माछा, मासु, हर्बल उत्पादनलगायत कृषि प्रोजेक्टबारे मेलामा जानकारी पाउन सकिनेछ।"
बाँकेका उद्योगमा लगानी बढ्दै,"मध्य तथा सुदूरपश्चिमको मुख्य व्यापारिक केन्द्र भएकाले उद्योगहरूमा लगानी गर्ने क्रम बढ्दै गएको छ। उद्योगका लागि चाहिने कच्चा पदार्थको सहजता, यातायात लगायतका पूर्वाधारको सुविधा र अनुकुल वातावरणले घरेलु तथा साना उद्योगमा लगानी बढ्दै गएको व्यावसायीहरू बताउछन्। उत्पादनमूलक सामग्री उत्पादन, कृषि, होटल तथा रेस्टुराँ र पर्यटनमूलक व्यवसायमा लगानी बढ्दै गएको कार्यालयले जनाएको छ। कार्यालयका अनुसार उत्पादनमूलक उद्योगहरूको संख्या १ हजार ८ सय ५८ छ। त्यस्तै कृषि तथा वनजन्य ४ सय ६०, पर्यटनमूलक ४ सय ९५ उद्योगहरू सञ्चालनमा छन्। प्रमुख उद्योग अधिकृत कमलप्रसाद घिमिरेले युवाहरू व्यावसायिक बन्दै गएकाले लगानी बढ्दै गइरहेको बताए। उनका अनुसार युवाहरूको आकर्षण उत्पादनमूलक उद्योगमा बढी छ। युवाहरूमा जागिर, वैदेशिक रोजगारी तथा अन्य पेसामा जानुभन्दा आफैं उद्यमी बन्ने सोचको विकास भइरहेको छ, घिमिरेले भने, ग्रामीण क्षेत्रमा पनि उद्यमीको संख्या बढिरहेको छ। उद्योगहरूमा लाग्ने महिलाको संख्या पनि बढ्दै गइरहेको छ। कार्यालयका अनुसार उद्योगमा लगानी गर्नेमध्ये करिब ३० प्रतिशत महिला छन्। महिला रोजगारी करिब ४० प्रतिशत छ। घरेलु कार्यालयका अनुसार ३ करोडसम्मका स्थिर पुँजी भएका उद्योगहरूको संख्या मध्य तथा सुदूरपश्चिमका अन्य जिल्लाको तुलनामा बाँकेमा सबैभन्दा बढी छ। नेपालगन्ज उद्योग वाणिज्य संघका अध्यक्ष नन्दलाल वैश्यले नेपालगन्ज उद्योग व्यवसायको लागि हब बन्दै गइरहेको बताए। उनले सीमाबाट भइरहेको अवैध आयातलाई कडाइका साथ नियन्त्रण गर्नु यहाँको ठूलो चुनौती रहेको बताए।"
लगानी जुटाउन १ सय २२ आयोजना तयार,"सीएनआएले विश्व बैंकको एक प्रतिवेदनलाई उद्धृत गर्दै दिएको जानकारीअनुसार पूर्वाधारको अभावका कारण यो दशक नेपालको कुल आम्दानीमा आठदेखि १२ प्रतिशतले कमी आएको छ। नेपालको मध्यावधि लक्ष्य सन् २०३० सम्ममा अति कम विकसित मुलुकहरूको सूचीबाट हटेर मध्यम आय भएको मुलुकको सूचीमा पर्नु हो। तर यो लक्ष्य उच्च वृद्धिदरबाट मात्र सम्भव छ। यसका लागि निजी क्षेत्रको नेतृत्वमा तीव्र पूर्वाधार विकास नितान्त अपरिहार्य छ, सीएनआईले भनेको छ।"
सुनको भाउ घट्यो,काठमाडौं सुनको भाउ तोलामा ४ सय रुपैयाँले घटेको छ । मंगलबार तोलाको ५५ हजार ७ सय रुपैयाँ रहेको सुनको भाउ बिहीबार घटेर ५५ हजार ३ सय भएको हो ।
सहाराले लियो आर्मीसँग बदला,"खेलको १ सय १९ औं मिनेटमा आर्मीका भरत खवासलाई हिर्काएकाले सहाराका बबी ओगोला ओडोंगोलाई रेफ्री सुदीश पाण्डेले रातो कार्ड दिए। पूर्वाद्धको तेस्रो मिनेटमै सहाराका मार्टिनले जितेन्द्रलाई छलाएर गोल गर्ने प्रयास गरे, उक्त बल कुथुले सजिलै रोके। १२ औं मिनेटमा नवयुगको प्रहार पोस्ट माथिबाट बाहिरियो। ३३ औं मिनेटमा भरतको प्रहारमा बल विपक्षी पोस्टको दायाँबाट बाहिरिन पुग्यो। ४७ औं मिनेटमा सन्तोष तामाङको पासमा दीपकुमार लामाले निकालेको क्रमलाई भरतको हेड प्रयास असफल भयो। सहाराले बुधबार घरेलु मैदानमा दर्शकको भरपूर समर्थन पाएको थियो। आर्मीलाई सहाराको बलियो रक्षापंक्ति कारण खेल सहज भएन। भरत, नवयुग श्रेष्ठ र दीपक गुरूङको पटकपटकको प्रहार सहाराका गोलरक्षक सुजितले रोके। सहाराका शिव सुवेदी, बबी र रिचर्ड पुनका प्रहार पनि कुथुले गोल हुनबाट असफल पार का थिए। पूर्वाद्र्धमा आक्रामक खेलेका दुवै टिम मध्यान्तरपछि प्रतिरक्षात्मक रणनीतिमा उत्रिए। पाएका धेरै अवसर मिस भए, आर्मीका प्रशिक्षक नवीन न्यौपानेले भने, विपक्षीको डिफेन्स बलियो भएकाले हाम्रा खेलाडीले स्कोर निकाल्न सकेनन्। सहाराका प्रशिक्षक किरण श्रेष्ठले अनुमानअनुसार नै खेल टाइब्रेकरमा पुगेको बताए। आर्मीका खेलाडी तुलनात्मक रूपमा हामीभन्दा फिजिकल्ली फिट छन् तर, हाम्राले पनि खेललाई लुज छाडेनन्, उनले भने ।"
बोल्टको स्वर्ण खोसियो,लुसान शक्तिबद्र्धक औषधि प्रयोग गरेकोमा नेस्टा कार्टरलाई दोषी पाइएपछि अन्तर्राष्ट्रिय ओलम्पिक कमिटीले सन् २००८ को बेइजिङ ओलम्पिकमा जमैकाले जितेको चार गुणा १ सय मिटर रिलेको स्वर्ण पदक खोसेको छ। यससँगै नौपल्टका च्याम्पियन उसेन बोल्टले ओलम्पिक स्वर्ण गुमाएका छन्।बेइजिङका स्पर्धामा समावेश खेलाडीको सयौं नमूनाको पुन: परीक्षणमा पनि बोल्टका सहकर्मी कार्टरले डोपिङ गरेको प्रमाणित गरेको थियो। त्यसैले बोल्टले त्यस ओलम्पिकमा जितेका तीन स्वर्णमध्ये एक गुमाएको हो।
नाडलको प्रभावशाली जित,"मेलबर्न राफेल नाडलले बुधबार अस्ट्ेरलियन ओपनको सेमिफाइनल पुग्नका लागि प्रभावशाली जित निकालेका छन्। उनले विश्व नम्बर ३ मिलोस रोनिचलाई हराए। क्यानाडेली खेलाडीविरुद्ध १४ ग्रान्ड स्लाम उपाधि जितेका नाडाल ६४, ७६ (९७), ६४ ले विजयी रहे। यसका लागि उनले २ घन्टा ४४ मिनेट कोर्टमा बिताए। अब शुक्रबार सेमिफाइनलमा उनले बुल्गेरियाका १५ औं वरीयताका खेलाडी ग्रिगर डिमिट्रोभसँग प्रतिस्पर्धा हुनेछ। महिलातर्फ सेरेना विलियम्सले बेलायतकी जोहाना कोन्टेलाई हराइन्। अमेरिकी खेलाडीको जित ६२, ६३ रह्यो। अन्तिम चारमा उनको भेट मिर्जाना लुसिच बरोनीसँग हुनेछ।"
आर्मी र पुलिस फाइनलमा,काठमाडौं आयोजक त्रिभुवन आर्मी र नेपाल पुलिस प्रधानसेनापति दोस्रो राष्ट्रिय पुरुष भलिबलको फाइनल पुगेका छन्। पुलिसलाई हराएर आर्मीले पहिलो संस्करण जितेको थियो। बुधबार आर्मीले पश्चिमाञ्चललाई ३० र पुलिसले एपीएफलाई ३२ सेटले पराजित गरेको हो। फाइनल शुक्रबार हुनेछ।
दिदीबहिनी कप भलिबल हुने,"काठमाडौं प्रथम दिदीबहिनी कप राष्ट्रिय स्तरको महिला भलिबल प्रतियोगिता हुने भएको छ। पश्चिमाञ्चल भलिबल संघको सहकार्यमा रेडियो दिदीबहिनी ९५२ मेगाहर्जको आयोजनामा फागुन २४२८ गतेसम्म हुने प्रतियोगिता पर्वतको कुश्मा बजारमा हुनेछ । स्पर्धामा एपीएफ, न्यू डायमन्ड, पुलिस, पश्चिमाञ्चल र आर्मीको सहभागिता रहनेछ।"
विद्युत् चोरी रोक्न २५०० सरुवा,"चुहावट लक्ष्यअनुरूप नघट्नुमा एउटै वितरण केन्द्रमा कार्यरत कर्मचारीको विभिन्न उद्योग र बढी खपत गर्ने ठूला ग्राहकसितको मिलेमतो हुन सक्ने निष्कर्षमा पुगेर प्राधिकरणले ठूलो संख्यामा सरुवा गरेको हो। प्राधिकरणको विद्युत् चुहावट २५ प्रतिशत हाराहारीमा छ।नयाँ ठाउँमा सरुवा भएर जाँदा कर्मचारीको पुरानो कनेक्सस टुट्ने र नयाँ ठाउँका बढी बिजुली खपत गर्ने ठूला ग्राहकसित नाजायज सम्बन्ध बनाउन समय लाग्ने भएकाले चुहावट घट्ने प्राधिकरणका एक उच्च अधिकारीले बताए। ती अधिकारीका अनुसार सरुवा भएकामा २२ वर्षदेखि एकै ठाउँमा रहेका कर्मचारीसमेत छन्। वितरण केन्द्रका कर्मचारीको ठूला ग्राहकसितको मिलेमतो र विद्युत् चोरीबारे छानबिन गर्ने तयारी पनि प्राधिकरणले गरेको छ।राजधानीमा ठूला ग्राहकसित मिलेर प्राधिकरणकै पूर्व र बहालवाला कर्मचारी विद्युत् चोरीमा संलग्न पाइएपछि महानगरीय प्रहरी अपराध महाशाखाले कारबाही अघि बढाएको छ। हालै पक्राउ परेका प्राधिकरणका बहालवाला ११, पूर्वकर्मचारी एक र चार व्यापारीलाई ठगी मुद्दामा कारबाही अघि बढाइएको हो। स्रोतका अनुसार पक्राउ परेका कर्मचारीलाई कारबाहीबाट उन्मुक्ति दिन प्राधिकरणका कर्मचारी संघसंगठनहरूले मन्त्री र कार्यकारी निर्देशकलाई चर्को दबाब दिन थालेका छन्। प्राधिकरणका उपकार्यकारी निर्देशक गोपालबाबु भट्टराईले तीन वर्षभन्दा बढी एकै ठाउँमा रहेका करिब २ हजार ५ सय कर्मचारीलाई कानुनबमोजिम सरुवा गरिएको जानकारी दिए। सरुवामा कानुन र मापदण्ड मिचिएको छैन, उनले भने, क्षेत्रीय वितरण केन्द्रका कर्मचारीलाई मात्र सरुवा गरिएको छ। वितरण केन्द्रका कर्मचारी र ठूला ग्राहकको मिलेमतोमा विद्युत् चोरी र चुहावट हुने गर्छ। अरू शाखाका कर्मचारीको विद्युत् चोरी र चुहावटमा खासै संलग्नता नहुने भएकाले उनीहरूलाई खासै चलाइएको छैन।प्राधिकरणका अनुसार काठमाडौं क्षेत्रीय कार्यालयमा ७ सय ८१, जनकपुर क्षेत्रीय कार्यालयमा ३ सय ५४, विराटनगर क्षेत्रीय कार्यालयमा ३ सय २९, हेटौंडा क्षेत्रीय कार्यालयमा २ सय ९२, बुटवल क्षेत्रीय कार्यालयमा २ सय ६५, पोखरा क्षेत्रीय कार्यालयमा १ सय ६६, नेपालगन्ज क्षेत्रीय कार्यालयमा १ सय ६१ र अत्तरिया क्षेत्रीय कार्यालयमा १ सय ३२ कर्मचारी सरुवामा परेका छन्।कांग्रेस र एमाले निकट कर्मचारी संगठनहरूले ठूलो संख्यामा भएको सरुवाको विरोध गर्दै बुधबारै कार्यकारी निर्देशक घिसिङ र उपकार्यकारी निर्देशक भट्टराईको कार्यकक्ष घेराउ गरेका थिए। उनीहरूले राजनीतिक पूर्वाग्रह आधारमा गरिएको सरुवा नसच्चिएसम्म विरोध जारी राख्ने बताएका छन्। ती संगठनले कमाउ अड्डामा रहेका आफ्नो संगठनसम्बद्ध कर्मचारी सरुवा भएकाले विरोध गरेको जानकारी प्राधिकरणका उच्च अधिकारीले दिए। कर्मचारी संगठनहरूले भने आधिकारिक ट्रेड युनियनको फागुन १८ मा हुने चुनावलाई असर पर्ने दाबी गर्दै सरुवाको विरोध गरेको जनाएका छन्। उपकार्यकारी निर्देशक भट्टराईका अनुसार देशभरका कर्मचारीले आधिकारिक ट्रेड युनियनमा मत दिन पाउने भएकाले सरुवाले कुनै असर पर्दैन। ऊर्जामन्त्री जनार्दन शर्माको पार्टी माओवादी केन्द्र निकट कर्मचारी संगठनले भने सरुवाको विरोध गरेको छैन।सेटिङमा मिटर बिगारेर बिजुली चोरी धन्दामा संलग्न भएको आरोपमा पक्राउ परेकालाई महानगरीय अपराध महाशाखाले ठगी धन्दामा मुद्दा चलाएको छ। माघ ९ मा प्राधिकरणका ११ कर्मचारी, एक पूर्वकर्मचारी र चार व्यापारी पक्राउ परेका थिए। मिटरको सुई उल्टो घुमाएर विद्युत् खपतभन्दा कम पैसा उठाई संगठित रूपमा कमाउ धन्दामा वर्षौंदेखि यो समुह लागिपरेको महाशाखाको प्रारम्भिक अध्ययनले देखाएको छ। अहिले ठगी मुद्दा चलाइए पनि पक्राउ परेकाको सम्पत्तिबारे जाँचबुझ थाल्ने तयारी भएको छ। महाशाखाका एसएसपी सर्वेन्द्र खनालले पक्राउ परेकामध्ये केहीको सम्पत्ति अस्वाभाविक देखिएको भन्दै स्रोत खोज्नुपर्ने बताए। उनले भने, पक्राउ परेकाको बयानका आधारमा संगठित विद्युत् चोरीमा केही उपल्ला कर्मचारीतिर पनि अनुसन्धान सोझिएको छ।पक्राउ परेका धेरैजसो राजनीतिक दलका विभिन्न संगठनमा सक्रिय रहेको पाइएको छ। पक्राउ परेकामध्ये विद्युत् प्राधिकरणको हेटौंडा वितरण केन्द्रमा कार्यरत महादेव प्रधान एमाले निकट ट्रेड युनियनका सल्लाहकार हुन् भने रत्नपार्कस्थित प्राधिकरणको वितरण तथा सेवा निर्देशनालयका वरिष्ठ सहायक दिलबहादुर साउद कांग्रेस निकट कर्मचारी संघका केन्द्रीय सदस्य हुन्। त्यस्तै मिटर रिडर मनिज श्रेष्ठ नेपाली कांग्रेस निकट कर्मचारी संघका कोषाध्यक्ष हुन्।"
खुला बजारलाई ट्रम्पको धक्का,"काठमाडौं विश्वको सबैभन्दा ठूलो अर्थतन्त्र अमेरिकाका राष्ट्रपति डोनाल्ड जे ट्रम्पका अन्तर्राष्ट्रिय व्यापारसम्बन्धी निर्णय र घोषणाले खुला बजार अर्थ व्यवस्थामा ठूलो धक्का दिएको छ। धेरैले अनुमान गरेविपरीत निर्वाचित भएका ट्रम्पले चुनावका क्रममा घोषणा गरेअनुरूप नै ट्रान्स प्यासिफिक पार्टनरसिप (टीपीपी) नाम गरिएको व्यापार सम्झौताबाट अमेरिका हट्ने निर्णय लिएका छन्। त्यति मात्र होइन, अब उत्तर अमेरिकी स्वतन्त्र व्यापार क्षेत्र, चीन, जापान र मेक्सिकोसँगको व्यापारमा उनको विशेष चासो देखिन्छ। उनको चासोले सन् १९४८ देखि थालिएको स्वतन्त्र र खुला व्यापार प्रणालीमा ठूलै उथलपुथल ल्याउने संकेत मिलेको छ। व्यापार, कर, आप्रवास र वैदेशिक नीतिसम्बन्धी सबै निर्णय अमेरिकी कामदार र उद्योगलाई हेरेर गरिनेछ, ट्रम्पले शपथ समारोहमै भनेका थिए। स्वतन्त्र व्यापारका नाममा अमेरिकी रोजगारी गुमिरहेकोमा ट्रम्पको विशेष चिन्ता देखिन्छ। उनका अनुसार टीपीपीमा समावेश भएका अन्य ११ देशका कारण २० लाख अमेरिकीले रोजगारी गुमाएका छन्। उनको दाबीअनुसार सबैभन्दा बढी ७ लाख ४० हजार मोटर उद्योगमा काम गर्नेहरूको गुमेको छ। उनले जापान र मेक्सिकोका कारण यो क्षति भएको घुमाउरो पारामा आफ्नो वेबसाइटमा उल्लेख गरेका छन्। त्यही भएर उनले मेक्सिकोमा बनाउन लागेको टोयोटाको कारखानालाई लक्षित गर्दै त्यहाँको उत्पादन नलिने भनिसकेका छन्। ६ वर्षपछि व्यापार नाफामा गएको जापानका लागि यो ठूलो धक्का हो। टीपीपीमा जापानसँगै प्रशान्त महासागरको एसियातर्फका भियतनाम, मलेसिया, ब्रुनाई, सिंगापुर, अस्ट्रेलिया र न्युजिल्यान्ड छन्। यसैगरी दक्षिण अमेरिकातर्फका चिली र पेरुलाई पनि समेटिएको छ। उत्तर अमेरिकी स्वतन्त्र व्यापार क्षेत्र (नाफ्टा) का तीन सदस्य राष्ट्र क्यानडा, अमेरिका र मेक्सिको पनि निवर्तमान राष्ट्रपति बाराक ओबामाले परिकल्पना गरेको टीपीपीमा छन्। अब अमेरिका त्यसबाट बाहिरिएको छ। अस्ट्रेलियाले अमेरिकाबाहेक पनि टीपीपीलाई अघि बढाउन सकिएला कि भनेर प्रयास गर्दैछ। टीपीपीमा नरहेको चीन अब यी मुलुकमा अवसर खोज्न सक्ने अनुमान विज्ञहरूको छ। तर अन्य सदस्य मुलुकका लागि चीनमा बजार खोज्नु त्यति सहज हुने छैन। विश्वकै दोस्रो ठूलो अर्थतन्त्र चीनले प्राय: सबै थोक बनाउँछ। त्यो पनि सस्तोमा। त्यसले त्यहाँ बजार लिनु अरूका लागि फलामको च्युरा चपाउनुसरह नै हुनेछ। अमेरिकालाई पनि चीनमा प्रवेश सहज नभएकाले ट्रम्पले चीनप्रति पनि अनुदार हुने संकेत दिइसकेका छन्। उनको वेबसाइटमा चीनले अमेरिकाको नक्कल गरी उत्पादन गरेका कारण अमेरिकामा रोजगारी गुमिरहेको उल्लेख छ। चिनियाँ सामानमा ४५ प्रतिशतसम्म भन्सार महसुल बढाउने सम्भावना रहेको समाचार अमेरिकी सञ्चार माध्यममा आएका छन्। कमिसन अफ द थेफ्ट अफ द अमेरिकन इन्टिलेक्चुअल प्रोपर्टी भन्ने संस्थाको हवाला दिँदै चिनियाँको बौद्धिक चोरी रोक्न सके अमेरिकामै २० लाख रोजगारी सिर्जना गर्न सकिने उल्लेख छ। अमेरिकाको चीनसँगको व्यापार घाटा ३ खर्ब ६७ अर्ब डलर छ। अमेरिकाबाट चीनतर्फको निर्यात जम्मा एक खर्ब १६ अर्ब डलर थियो भने सन् २०१५ मा ४ खर्ब ८३ अर्ब डलर बराबरका सामान अमेरिकाले आयात गरेको थियो। ट्रम्प नीतिले खुला व्यापार व्यवस्थालाई चुनौती दिएको छ, पूर्ववाणिज्य सचिव पुरुषोत्तम ओझाले भने, यसले अब चीन खुला बजारको नेतृत्वकर्ता हुने पनि सँगसँगै देखिन्छ।भारतसँग भने ट्रम्पले सौहार्द सम्बन्ध राख्ने बताएका छन्। राष्ट्रपति बनेपछि एक हिन्दु पण्डितलाई समेत प्रार्थना सभामा समावेश गराएकाले भारतसँग सुमधुर सम्बन्ध हुन सक्ने विश्लेषण आइरहेको छ। उनले मंगलबार भारतीय प्रधानमन्त्री नरेन्द्र मोदीसँग टेलिफोन वार्ता गरेका छन्। मोदीले टिवटमार्फत ट्रम्पसँग न्यानो संवाद भएको प्रतिक्रिया दिएका छन्। ट्रम्पले पनि भारत असल मित्र भएको प्रतिक्रिया दिएका छन्। भारतको अर्थतन्त्रमा अमेरिकाबाट आउने अनलाइन कामको ठूलो हिस्सा छ। तर ट्रम्प भने अमेरिकाको रोजगारी बाहिर सार्ने विषयमा सकारात्मक छैनन्। यसलाई मोदीट्रम्प मित्रताले कसरी व्यवस्थापन गर्नेछ त्यो भने हेर्न बाँकी नै छ। ट्रम्पको अर्को प्रहार उसकै छिमेकी मेक्सिकोमा हुने देखिएको छ। उनले बुधबार दिउँसो (अमेरिकी समयअनुसार) मेक्सिकोसँग सबैतिर पर्खाल लगाउनेसम्बन्धी विषयमा हस्ताक्षर गर्ने आकलन गरिएको छ। यसैगरी अमेरिका, क्यानडा र मेक्सिको सदस्य रहेको उत्तर अमेरिकी स्वतन्त्र व्यापार क्षेत्र (नाफ्टा) लाई पनि फेरि पुनर्मूल्यांकन गर्ने घोषणा गरेका छन्। उनले भनेजसरी नभए अमेरिका उक्त स्वतन्त्र व्यापार क्षेत्रबाट पनि बाहिरिन सक्नेछ। अमेरिका बाहिरिएपछि नाफ्टाको कुनै अर्थ रहने छैन। ट्रम्पको बुझाइमा अमेरिकामा नाफ्टाका कारण एक तिहाइ रोजगारी गुमेको छ। दक्षिण कोरियासँगको व्यापारमा पनि ट्रम्प उदार नहुने देखिएको छ। उनको दाबीअनुसार कोरियाली सामानको अमेरिकामा बढ्दो प्रभावका कारण अमेरिकीले रोजगारी गुमाएका छन्। सायद यही देखेर हुनुपर्छ उत्तर कोरियाली नेता किम जुङ उनले ट्रम्पसँग भेट्न चाहिरहेको सीएनएनको समाचार छ। उत्तर कोरिया र अमेरिका परम्परागत दुस्मन रहँदै आएका छन्। त्यसो त ट्रम्पले ओबामा प्रशासन र त्यसअघि पनि कटु शत्रुता रहेको मुलुक रुससँग पनि सौहार्द व्यवहार गर्ने जनाएका छन्। उनका परराष्ट्रमन्त्री रेक्स टिलरसन रुसी राष्ट्रपति भ्लादिरि पुटिनका नजिकका मित्र भएको अमेरिकी सञ्चारमाध्यममा आइसकेको छ। अतिकम विकसित मुलुकका बारेमा टम्पले बोलिसकेका छैनन्। त्यसैले नेपालजस्ता मुलुकमा के हुने भन्ने प्रस्ट छैन। ओबामाले ६६ वटा नेपाली उत्पादनलाई भन्साररहित पहुँच दिने भनेका थिए। यसलाई ट्रम्पले फिर्ता लिने सम्भावना न्यून छ। तर उनले सबै देशलाई दिइरहेको सहुलियतपूर्ण बजार पहुँच खारेज गरे भने त्यसको असर नेपालमा पनि पर्न सक्छ। ६६ वटा उत्पादन हामीले चाहेको नभई अमेरिकाको रुचिमा दिइएको हो, ओझाले भने, सायद यसलाई खारेज गरिँदैन होला।अमेरिकाले दिँदै आएको भन्साररहित पहुँचसम्बन्धी अर्को व्यवस्था जनरलाइज्ड सिस्टम अफ प्रिफरेन्स (जीएसपी) बारे उनले चुनावी भाषणमा केही बोलेका थिएनन्। यसमा कटौती हुने हो भने नेपाललाई ठूलो धक्का लाग्नेछ। यसै सुविधाअन्तर्गत नेपालबाट निर्यातजन्य करिब ९५ प्रतिशत सामानमा अमेरिकामा भन्सार लाग्दैन। नेपालले सन् २०११ मा व्यापार तथा लगानीसम्बन्धी सम्झौता (टिफा) गरेको थियो। ट्रम्पले जीएसपी र टिफाबारे अझै केही नबोलेकाले यसै हुन्छ भनेर अनुमान गरिहाल्न मिल्दैन, ओझाले भने। यसैको जगमा द्विपक्षीय व्यापार सम्झौता गर्ने योजना थियो। यो पनि अब ट्रम्प नीतिमै भर पर्नेछ। जीएसपीमा नसमेटिएको नेपाली तयारी पोसाकमा भने ओबामाले नै भन्साररहित सुविधा नदिएकाले अब पाउने सम्भावना न्यून छ।"
अनुराधालाई भारतको पद्मश्री,काठमाडौं माइती नेपालकी संस्थापक अनुराधा कोइरालालाई भारत सरकारले पद्मश्री सम्मान प्रदान गरेको छ। काठमाडौंस्थित भारतीय दूतावासले आफ्नो ट्विटरमार्फत कोइरालालाई बधाई दिएको छ। पद्मश्री भारत सरकारले आफ्नो मुलुक र बाहिरका विभिन्न क्षेत्रमा योगदान पुर्याउनेलाई प्रदान गर्ने सम्मान हो। दूतावासका अनुसार उदाहरणीय सामाजिक कार्य गरेबापत २०१७ को पद्मश्री पाउने अनुराधा एक्ली विदेशी हुन्। कोइरालाले लामो समयदेखि माइती नेपालमार्फत नेपालबाट भारतमा बेचिएका महिला र बालबालिकाको उद्धार र संरक्षणमा काम गर्दै आएकी छन्। यसअघि उनी २०६८ सालमा सीएनएन हिरो घोषित भएकी थिइन्।
चुलिँदै भ्रष्टाचार,"अघिल्लो वर्ष नेपाल २७ अंकका साथ १ सय ३० औं स्थानमा थियो। सन् २०१६ मा नेपालले २ अंक बढी प्राप्त गरे पनि सर्वेक्षणमा समेटिएका अन्य मुलुकले नेपालले भन्दा बढी सुधार गरे। गत वर्ष १ सय ६८ मुलुकमा सर्वेक्षण हँुदा १ सय ३० औं स्थानमा रहेको नेपाल यस पटक १ सय ७६ मुलुकमा सर्वेक्षण गरिँदा एक स्थान पछाडि पुगेको हो। भ्रष्टाचारमा संलग्नहरूको तुलनामा भ्रष्टाचार नियन्त्रणको क्षेत्रमा काम गर्ने निकायहरू फितलो देखिएको ट्रान्सपरेन्सी इन्टरनेसनल नेपाल (टीआई नेपाल) का अध्यक्ष श्रीहरि अर्यालले टिप्पणी गरे। भ्रष्टाचारीहरूले खरायोको गतिमा फड्को मार्दा भ्रष्टाचार नियन्त्रण गर्ने निकायहरू कछुवा गतिमा छन्, अर्यालले पत्रकार सम्मेलनमा भने, सार्वजनिक पदमा रहेकाहरूले विधि र प्रक्रिया पुर्याएर भ्रष्टाचार गर्दा चनाखो हुनुपर्ने सरकारी निकायहरू निस्तेज भइदिए। कहाँ सुध्रियो, कहाँ खस्कियो? ट्रान्सपरेन्सी इन्टरनेसनलका अनुसार नेपालको सूचकांक तयार पार्न लिइएका ६ वटा आधारमध्ये वल्र्ड इकोनोमिक फोरमको अंकबाहेक सबैको अंक बढेको छ। तर भेराइटिज अफ डेमोक्रेसी प्रोजेक्टले २१ अंकमात्रै दिएकाले नेपालको स्थिति सुध्रिएको देखिएन। दुईवटा क्षेत्रमा नेपालले धेरै सुधार गरेको छ। फोरमले सार्वजनिक सेवा, कर भुक्तानी, ठेक्कापट्टा र न्याय प्राप्तिका लागि दिनुपर्ने घूसलगायत पक्षलाई आधार मानेर मूल्यांकन गर्छ। भीडीईएमले भने राजनीतिक भ्रष्टाचारको व्यापकतालाई आधार बनाएको छ। मालपोत, स्थानीय निकाय, प्रहरी कार्यालयहरूमा व्यापक भ्रष्टाचार र घुसखोरी छ भन्ने तथ्य अब कतै छिपेको छैन, टीआई नेपालका अध्यक्ष अर्यालले भने, राजनीतिक क्षेत्रमा बढो नैतिक संकट र जवाफदेहीविहीनताका कारण अन्य क्षेत्रको झिनो सुधारले प्रतिफल देखाउन सकेन।नेपालमा सार्वजनिक पद दुरुपयोग गर्नेमाथि कारबाही, सार्वजनिक क्षेत्रमा पारदर्शिता जवाफदेहिता र भ्रष्टाचार, सेवाका लागि दिनुपर्ने घूस, सरकार न्यायालय र संसदका प्रतिनिधिले गर्ने पदको दुरुपयोग, व्यापारव्यवसायमा भ्रष्टाचार, राजनीतिक क्षेत्रमा जवाफदेहिता जस्ता विषयमा सर्वेक्षणलाई आधार बनाइएको थियो। सार्वजनिक क्षेत्रको कामकारबाही निगरानीको स्थिति विश्लेषण गर्ने विश्व बैंकले ५ वर्षदेखि नेपाललाई ३५ अंक दिइरहेको छ। सार्वजनिक सेवा, ठेक्का पट्टा, कर भुक्तानी जस्ता विषयवस्तुको विश्लेषण गर्ने वल्र्ड इकोनोमिक फोरमले अघिल्लो वर्ष ३३ अंक प्रदान गरेकामा यस पटक २६ अंकमात्रै दिएको छ। आयात निर्यातमा भ्रष्टाचार नियन्त्रणमा भने नेपालको स्थिति केही सुधार भएको छ। त्यसको लेखाजोखा गर्ने ग्लोबल इनसाइटले अघिल्लो वर्ष २२ अंक दिएकोमा यस पटक ३४ दिएको छ। सार्वजनिक पद दुरुपयोगमा कारबाही र सरकारबाट नियन्त्रणको स्थितिमा झिनो सुधार भएको छ। यससम्बन्धी आकलन गर्ने बर्टेल्सम्यान फाउन्डेसनले अघिल्लो वर्षभन्दा एक अंक बढी २४ अंक दिएको छ। सरकार, न्यायालय, संसद् र सुरक्षा निकायका प्रतिनिधिहरूले पद दुरुपयोग गर्ने स्थितिमा धेरै सुधार आएको छ। अघिल्लो वर्ष २४ अंक दिएको वल्र्ड जस्टिस प्रोजेक्टले सन् २०१६ मा नेपाललाई ३१ अंक दिएको हो। नेपाल कता? दक्षिण एसियाली मुलुकहरूमा नेपाल बंगलादेश र अफगानिस्तानबाहेकका मुलुकभन्दा पछाडि छ। गत वर्ष नेपालसँगै रहेको पाकिस्तानले यस पटक नेपाललाई उछिनेको छ। प्रतिवेदनअनुसार भुटान ६५ अंक, भारत ४०, माल्दिभ्स र श्रीलंका ३६, पाकिस्तान ३२ अंक पाएर नेपालभन्दा अगाडि छन्। २६ अंक पाएको बंगलादेश र १५ अंक पाएको अफगानिस्तान नेपालभन्दा पछाडि छन्। गत वर्ष सर्वेक्षणमा नसमेटिएको माल्दिभ्सले नेपालभन्दा ५ अंक बढी पाएको छ। गत वर्षकै तुलनामा भारत र पाकिस्तानले पनि आफ्नो अवस्था सुधारेका छन्। एक सय पूर्णांक मानी तयार गरिने सूचकांकमा ५० भन्दा कम अंक पाउने मुलुकहरू भ्रष्टाचारग्रस्त मानिन्छन्। ९० अंकका साथ डेनमार्क र न्युजिल्यान्ड सबैभन्दा कम भ्रष्टाचार हुने मुलुकको सूचीमा छन् भने सबभन्दा पुछार (१७६) औं स्थानमा रहेको सोमालियाले १० अंक पाएको छ। सन् २०१२ यता नेपाल सूचीमा सबैभन्दा पछाडि पुगेको हो। दोस्रो संविधानसभा निर्वाचन हुनुअघि नेपाल १ सय ३९ औं स्थानमा पुगेको थियो। भ्रष्टाचार, अख्तियार र चुनौती सीपीआईमा नेपालले सुधार गर्नासाथ त्यसमा आफ्नो पनि योगदान रहेको दाबी गर्ने अख्तियार दुरुपयोग अनुसन्धान आयोगले स्थिति खस्किँदा भने भ्रष्टाचार नियन्त्रणमा आफ्नो सीमित संवैधानिक भूमिकाबारे टिप्पणी गर्ने गरेको थियो। राजनीतिक भ्रष्टाचार नै नेपालको सुशासनको प्रमुख चुनौती रहेकोमा अख्तियारले भने त्यस क्षेत्रमा हात हाल्न सकेको छैन। आयोगका प्रवक्ता जीवनाथ कोइराला भने आयोगले सार्वजनिक क्षेत्रका सबै भ्रष्टाचारलाई एकमुष्ट रूपमा हेर्ने बताउँछन्। आयोगले भ्रष्टाचार भएको भेटिएका जुनसुकै क्षेत्रमा पनि आफ्नो काम अघि बढाएको छ, उनले भने, क्षेत्रगत रूपमा तथ्यांक निकालेर हामीले छुट्टै विश्लेषण गरेर हेरेका छैनौं। अन्य क्षेत्रबाट यसबारे अध्ययनटीकाटिप्पणी गरेर रचनात्मक सुझाव दिनु आवश्यक छ। आफ्नै वार्षिक प्रतिवेदनको तयारी गरिरहेको आयोगले सीपीआईबारे औपचारिक धारणा भने सार्वजनिक गरिसकेको छैन। तर अनुचित कार्य माथि छानबिन गर्ने अधिकार अख्तियारबाट हटेसँगै त्यसमाथिको अन्योल कायम रहेकाले सुशासनमा केही चुनौती थपिएको कोइरालाले बताए। सुशासनमा उत्कृष्ट ठहरिएका देशहरूमा लोकतान्त्रिक अभ्यास भएका, विकसित मुलुकहरू परेका छन् भने कतिपय अफ्रिकी तथा एसियाली मुलुकहरू दयनीय अवस्थामा छन्। द्वन्द्वग्रस्त, विकासोन्मुख र संक्रमणकालीन अवस्थामा रहेका मुलुकहरूमा भ्रष्टाचार प्रमुख चुनौतीका रूपमा देखा परेको ट्रान्सपरेन्सी इन्टरनेसनलले जनाएको छ। राजनीतिक संक्रमणकै चरणमा रहेको नेपाल पनि भ्रष्टाचारग्रस्त मुलुकबाट माथि उठ्न सकेको छैन। यसपटक पनि ५० अंकभन्दा कम ल्याउने सयभन्दा बढी मुलुकको सूचीमा परेका कारण नेपालको स्थिति सुधार भएको मान्न सकिँदैन। भ्रष्टाचार नियन्त्रणमा प्रतिबद्ध हुनुपर्ने राजनीतिक नेतृत्व नै त्यसमा चुक्नु विडम्बना भएको टीआई नेपालका अध्यक्ष अर्याल बताउँछन्। भ्रष्टाचार नियन्त्रण र सुधारका लागि मुहान नै फोहोर छ, त्यसैले हामीले धाराको पानी सोझै पिउन मिल्दैन, भ्रष्टाचार नियन्त्रणका लागि नागरिक अभियान आवश्यक रहेको उल्लेख गर्दै उनले भने, मुहान फोहोर भएकाले धाराको पानी शुद्धीकरण गरेर मात्रै प्रयोग गर्न आवश्यक छ।कसरी हुन्छ मापन?नागरिक र सेवाग्राहीले व्यक्त गर्ने धारणाका आधारमा तय गरिने भ्रष्टाचार अवधारणा सूचकांक (करप्सन पर्सेप्सन इन्डेक्ससीपीआई) प्रतिवेदन तयार गर्ने क्रममा ट्रान्सपरेन्सी इन्टरनेसनल नेपाल प्रत्यक्ष संलग्न हुँदैन। विभिन्न अन्तर्राष्ट्रिय गैरसरकारी संस्था र दातृ निकायहरूले गर्ने सर्वेक्षणका क्रममा संकलन गरिने सूचनालाई विश्लेषण गरेर समग्र सूचक निकालिन्छ। सन् २०१६ मा नेपालका लागि सीपीआई तयार गर्ने क्रममा ६ वटा संस्था संलग्न भएको टीआई नेपालका कार्यकारी निर्देशक आशिष थापाले बताए। विश्व बैंक, वल्र्ड इकोनोमिक फोरम, ग्लोबल इनसाइट, बर्टेल्सम्यान फाउन्डेसन, वल्र्ड जस्टिस प्रोजेक्ट र भेराइटिज अफ डेमोक्रेसी प्रोजेक्ट (भीडीईएम) यसपटकको सर्वेक्षणमा सहभागी थिए। यीमध्ये भेराइटिज अफ डेमोक्रेसी प्रोजेक्ट सर्वेक्षणमा पहिलोपटक सहभागी भएको हो। यी सबै संस्थाले दिएको अंकको औसत निकालेर सूचकांक तयार गरिन्छ।"
संसदीय समितिद्वारा चन्द्रागिरि अनुगमन,"सांसदहरूसमक्ष स्थानीयले कम्पनीले नक्सा पास नगरी भौतिक संरचना निर्माण गरेको, तोकिएभन्दा बढी रूख काटेको, वातावरणीय प्रभाव मूल्यांकन (ईआईए) मा भएको प्रावधान बेवास्ता गरेको, ऐतिहासिक भालेश्वर मन्दिरलाई निजीकरण गरेको, स्थानीयसँग भएका सम्झौता कार्यान्वयन नगरेको जस्ता गुनासो पोखेका थिए। जताततै डाँडो खन्दा पहिरोको समस्या बढेको छ, चन्द्रागिरि नगरपालिकाको सर्वदलीय समितिमा राष्ट्रिय जनमोर्चाका प्रतिनिधि गणेश कुँवरले भने, बर्खामा खनिएको माटो बगेर कतिपय घरमा क्षति पुर्याएको छ। खानेपानीका स्रोत सुकेका छन्। संरचना निर्माणका क्रममा स्थानीय बासिन्दा, राजनीतिक दल र अन्य सरोकारवाला निकायसँग सहकार्य नगरी माथिल्लो (शक्ति केन्द्र) निकायसँग मात्र सहकार्य गरेको स्थानीयले आरोप लगाए।त्यही क्षेत्रका सांसद विनोद श्रेष्ठले स्थानीयले भालेश्वर मन्दिर आउजाउ गर्ने बाटो कम्पनीले बन्द गरिदिएको भन्दै आक्रोश व्यक्त गरे। सर्वदलीय समितिमा एमालेकी प्रतिनिधि रमा आले मगरले सामुदायिक वनका उपभोक्ताले दु:ख कष्ट गरी हरियाली बनाएको वनलाई जबर्जस्ती फिर्ता गरी कबुलियती वनका रूपमा भाडामा दिएर व्यापारीकरण गरिँदा स्थानीयको अधिकार खोसिएको तर्क गरिन्। नेमकिपाका प्रतिनिधि गुन्दास महर्जनले विकास आफैंमा राम्रो भए पनि वातावरणीय क्षति न्यून गर्नेतिर लगानीकर्ताको ध्यान जानुपर्ने बताए। एमालेका चन्द्रागिरि नगरपालिका इन्चार्ज प्रह्लादबहादुर कार्कीले कम्पनीले विगतमा स्थानीय समुदाय, सामुदायिक वन र अन्य सरोकारवाला निकायसँग गरेका प्रतिबद्धता पूरा नगरेको सुनाए। स्थानीय श्रीहरि थापाले कम्पनीले सरकार र स्थानीयसँग गरेका सम्झौताप्रतिबद्धता बेवास्ता गरेको दु:खेसो पोखे। कांग्रेसका प्रतिनिधि घनश्याम गिरीले विकासले स्थानीयको मन जित्न सके मात्र औचित्य हुने तर्क गरे। मध्यमाञ्चल क्षेत्रीय वन निर्देशनालय, हेटौंडाका अनुगमन अधिकृत नवराज पुडासैनीले चन्द्रागिरि हिल्सले ३६ हेक्टर वन क्षेत्र ४० वर्षका लागि भाडामा पाएको जनाउँदै बढीमा ५ हेक्टरमा मात्र संरचना बनाउन पाउने प्रस्ट्याए। कम्पनीले निर्माण गर्ने संरचना वातावरणमैत्री हुनुपर्छ, उनले भने। सम्झौतामा १ सय ६० वटा रूख मात्र काट्न पाइने उल्लेख भए पनि अधिक रूख काटिएको उनले बताए। कम्पनीले संरचना निर्माणका क्रममा ईआईए प्रतिवेदन कार्यान्वयन नगरेको पाइएपछि गत असारमा कार्यान्वयन गर्न र संरचना निर्माण बन्द गर्न पनि पत्राचार गरिएको उनले सुनाए। काठमाडौंका वन अधिकृत इन्द्रप्रसाद सापकोटाले निर्माणका क्रममा सामाजिक, आर्थिक र वातावरणीय पक्षका साथै स्थानीयका सरोकारका विषयबारे कम्पनीले मसिनो गरी ध्यान दिनुपर्ने बताए। चन्द्रागिरि हिल्सका अध्यक्ष चन्द्र ढकालले भने निर्माणका क्रममा भएका क्षति र देखिने विनाशलाई मात्र मापक नबनाउन आग्रह गरे। अप्रेसन भइरहेका बेला बिरामीको क्षतविक्षत अवस्थालाई हेरेर अप्रेसन त भद्रगोल हुँदोरहेछ भनेर टिप्पणी गर्न मिल्दैन, ढकालले भने, अप्रेसन सकेर निको भएको बिरामी हेरेर हामीले आनन्द लिने हो। वातावरण समितिका सभापति जनकराज चौधरीले स्थानीयले उठाएका सवाललाई आत्मसात् गर्दै चरणबद्ध छलफल गर्दै कम्पनीलाई निर्देशन दिने बताए।"
सरकारी वकिलको आन्दोलन फिर्ता,काठमाडौं न्यायपरिषद्ले आगामी दिनमा हुने न्यायाधीश नियुिक्त सिफारिसमा संविधान र न्यायपरिषद् ऐनले तोकेका आधारमा ध्यान दिने प्रतिबद्धता जनाएपछि सरकारी वकिलहरूको आन्दोलन फिर्ता भएको छ। न्यायपरिषद्ले विज्ञप्ति जारी गरेपछि सरकारी वकिल र तिनका ट्रेड युनियनहरूले पनि आन्दोलन फिर्ता लिई अदालतमा बहस पैरवी सुरु गरेका छन्।
राप्रपा राष्ट्रिय अध्यक्षमा लोहनी,काठमाडौं राष्ट्रिय प्रजातन्त्र पार्टीको राष्ट्रिय अध्यक्षमा प्रकाशचन्द्र लोहनी चयन भएका छन्। केन्द्रीय कार्यसम्पादन समिति बैठकले बुधबार लोहनीलाई राष्ट्रिय अध्यक्ष बनाएको हो। यसअघिका राष्ट्रिय अध्यक्ष पशुपतिशमशेर राणाले पदबाट अलग हुन चाहेको पार्टीले जनाएको छ।
चुनावको मिति तोक्न बाटो खुल्यो,"स्थानीय निर्वाचनका लागि अत्यावश्यक कानुनमध्ये स्थानीय तहको निर्वाचनसम्बन्धी विधेयक र निर्वाचन कसुर तथा सजाय विधेयक संसदको राज्य व्यवसथा समितिमा विचाराधीन छन्। स्थानीय तहको निर्वाचनसम्बन्धी विधेयकबारे राज्य व्यवस्था समितिअन्तर्गतको उपसमितिमा भएको छलफल निष्कर्षतर्फ उन्मुख छ। उपसमितिका एक सदस्यका अनुसार स्थानीय तहका जनप्रतिनिधिको ५ वर्षे कार्यकाल सकिनु अगावै अर्को निर्वाचन गर्ने कि सकिएपछि मात्रै गर्ने भन्नेमा बुधबार लामो बहस भएको थियो। कांग्रेस सांसद अधिकारीले संविधानमै स्थानीय तहका जनप्रतिनिधिको कार्यकाल ५ वर्ष उल्लेख भएकाले त्यसअघि निर्वाचन गर्ने व्यवस्था ऐनमा गर्न नसकिने धारणा राखेका थिए। पूर्वकानुनमन्त्री अग्नि खरेल, उपसमितिका सदस्य रामेश्वर फुयाललगायतका एमाले सांसदले भने स्थानीय तह अविच्छिन्न उत्तराधिकारवाला स्वशासित संस्था भएकाले त्यसमा एक दिन पनि जनप्रनिधिविहीन हुन नहुने धारणा राखेका थिए। कानुन विज्ञ सांसदद्वय अधिकारी र खरेल समितिका आमन्त्रित सदस्य हुन्। स्थानीय तहमा निर्वाचित जनप्रतिनिधिको ५ वर्षे कार्यकाल सकिने वर्षको मंसिर महिनामा अर्को निर्वाचन हुने प्रावधान ऐनमै उल्लेख गर्ने वा कार्यकाल सकिनु एक वा दुई महिनाअघि नै निर्वाचन गरी अघिल्लो जनप्रतिनिधिको पदावधि सकिने दिन नयाँलाई पदभार हस्तान्तरण गर्ने भन्ने विकल्पबारे उपसमितिले निर्णय गर्न बाँकी छ। निर्वाचन प्रणाली र संरचनागत सुधार नगरी लोकतन्त्र बलियो हुँदैन, समितिका सदस्य फुयालले भने, अमेरिकी राष्ट्रपतिको कार्यकाल चार वर्ष हुन्छ। तर कार्यकाल सकिनुअघि नै अर्को निर्वाचन भइसक्छ। हामीले पनि लोकतन्त्रलाई दरिलो बनाउने गरी त्यस्तो कानुन बनाउने प्रयास गरिरहेका छौं। स्थानीय जनप्रतिनिधिको कार्यकाल ५ वर्ष तोकिए पनि अर्को निर्वाचनको बाध्यात्मक तिथि उल्लेख नहुँदा स्थानीय निकायमा १९ वर्षयता निर्वाचन भएको छैन। उपसमितिमा मतपत्रको सहज व्यवस्थापनका लागि अघिल्लो निर्वाचनको परिणामलाई आधार मानेर थ्रेसहोल्ड राख्नेनराख्ने विषयमा पनि निर्णय हुन बाँकी छ। आयोगमा दर्ता भएका १ सय ११ दललाई चुनाव चिह्न दिएर मतपत्र बनाउन प्राविधिक रूपमा असम्भवप्राय: रहेको उल्लेख गर्दै निर्वाचन आयोगले विगतमा निश्चित प्रतिशत मत पाएका दललाई चुनाव चिह्न दिने र बाँकीलाई स्थानीयस्तरमा गोला प्रथाद्वारा चुनाव चिह्न उपलब्ध गराउने सुझाव दिएको छ। राष्ट्रिय दलको मान्यता र समानुपातिक निर्वाचन प्रणालीतर्फ सिट प्राप्तका लागि राजनीतिक दलसम्बन्धी विधेयकमा प्रस्ताव गरिएको थ्रेसहोल्डकै विरोध गरिरहेका साना दलहरूले निर्वाचन चिह्नमा प्रस्तावित थ्रेसहोल्डको तीव्र विरोध गर्ने निश्चित छ। स्थानीय तहको निर्वाचनसम्बन्धी विधेयकमा दफावार छलफल सकेर बिहीबारै समितिसमक्ष प्रतिवेदन बुझाउने सम्भावना रहेको समिति सचिवालयले जनाएको छ। उपसमितिले त्यसपछि निर्वाचन कसुर तथा सजाय विधेयकमा दफावार छलफल थाल्नेछ। तीन तहको निर्वाचनका लागि आवश्यक पर्ने बाँकी सात विधेयकमध्ये तीन वटा विधेयक राज्य व्यवस्थाको एउटै उपसमितिमा विचाराधीन छन् भने चारवटा संसद्मा दर्ता हुन बाँकी छ। प्रतिनिधिसभा र प्रदेशसभाको निर्वाचन क्षेत्र निर्धारण आयोगसम्बन्धी विधेयक मन्त्रिपरिषद्को विधेयक समितिमा विचाराधीन छ भने निर्वाचनसँग सम्बन्धित तीन वटा कानुन (प्रतिनिधिसभा सदस्य निर्वाचन ऐन संशोधन विधेयक, राष्ट्रियसभा सदस्य निर्वाचन ऐन संशोधन विधेयक र प्रदेशसभा सदस्य निर्वाचनसम्बन्धी विधेयक) को मस्यौदा नै भएको छैन। राष्ट्रियसभाको निर्वाचक मण्डलको सदस्यका रूपमा स्थानीय तहका प्रमुखउपप्रमुख र राष्ट्रपतिउपराष्ट्रपति चयनका लागि संघीय संसद्का दुवै सदन र प्रदेशसभाका सदस्यहरूको मतको भार फरक पर्ने संवैधानिक व्यवस्थाका कारण सबै निर्वाचन कानुन अन्तरसम्बन्धित छन्।"
संविधान संशोधन आन्तरिक मामिला,"काठमाडौं भारतीय राजदूत रणजित रायले नेपालको आन्तरिक राजनीतिक मामिलामा भारतले कहिल्यै हस्तक्षेप नगरेको दाबी गरेका छन्। संविधान संशोधन प्रक्रियालाई नेपालले आफ्नो तवरबाट सबैलाई मान्य हुने गरी टुंग्याओस् भनेर भारतले शुभेच्छा दिने मात्र हो, उनले भने, संविधान लागू गर्ने र समस्या समाधान गर्ने कार्य नेपालको नितान्त आन्तरिक विषय हो। छिमेकीका नाताले संविधान लागू होस् र देखिएका समस्या समाधान होऊन् भन्ने भारतको चाहना रहेको पनि उनले बताए। संशोधन वा लागू कसरी गर्ने, के गर्ने भन्ने नेपालकै राजनीतिक दलहरूको कुरा हो, हामी त समृद्ध, समुन्नत र राजनीतिक स्थिर नेपाल भएको हेर्न चाहन्छौं, रायले भारतको ६८ औं गणतन्त्र दिवसको अघिल्लो दिन राजधानीमा आयोजित कार्यक्रममा भने, नेपालमा राजनीतिक वा अन्य अस्थिरता भए भारतलाई असर गर्छ। अस्थिरताले के फाइदा हुन्छ र भारतलाई? केही राजनीतिक भाषणमा भारतविरोधी कुरा सुनिए पनि जनस्तरमा त्यस्तो धारणा नपाएको पनि उनले बताए।"
अवैतनिक दूतले भेटे राष्ट्रपति,"अवैतनिक महावाणिज्यदूत तथा वाणिज्यदूतहरू सम्बन्धित देशका कूटनीतिक प्रतिनिधिसरह रहेको र सरकारले त्यहीअनुरूप सेवा सुविधासमेत दिइरहेको अवस्थामा दुईपक्षीय तथा सामाजिक, आर्थिक तथा सांस्कृतिक सम्बन्धलाई अझ प्रगाढ बनाउन पनि राष्ट्रपतिले आग्रह गरेको राष्ट्रपति कार्यालयबाट जारी विज्ञप्तिमा उल्लेख छ।"
प्रहरीवकिल सम्मेलन हुने,काठमाडौं अपराधपीडितलाई न्याय दिलाउन फौजदारी मुद्दालाई प्रभावकारी बनाउन प्रहरी अधिकृत र सरकारी वकिलहरूको संयुक्त सम्मेलन हुने भएको छ। नेपाल प्रहरी र महान्यायाधिवक्ता कार्यालयको आयोजनामा माघ १४ देखि हुने सम्मेलन ३ दिनसम्म चल्ने महान्यायाधिवक्ता रमण श्रेष्ठले बताए।
"१ महिना बाँकी, चहलपहल शून्य","काठमाडौं त्रिभुवन विश्वविद्यालयले घोषणा गरेअनुसार स्ववियु निर्वाचन हुने दिन आउन १ महिना मात्र बाँकी रहँदा पनि मुख्य सरोकारवाला विद्यार्थी संगठनहरूको चहलपहल देखिँदैन। अधिकांश विद्यार्थी राजनीतिक केन्द्रका रूपमा चिनिने कीर्तिपुरस्थित त्रिवि केन्द्रीय क्याम्पस परिसरमा विद्यार्थीको राजनीतिक गतिविधि शून्य प्राय: छ। विगतमा विश्वविद्यालय हाताभरि निर्माण गरिएका विभिन्न संघसंगठनका सूचना पाटी अहिले खाली छन्। स्ववियु सम्पर्क कार्यालयवरिपरि सम्पर्क व्यक्ति पनि भेटिँदैनन्।विद्यार्थी संघसंगठन प्रतिनिधि भने माघ १५ सम्म मिन पचास बिदा भएको र त्रिविले निर्वाचन तालिका सार्वजनिक नगरेकाले गतिविधि अघि नबढेको दाबी गर्छन्। त्रिविले निर्वाचन फागुन १४ लाई तोकेको छ। त्रिविले केन्द्रीय विभागअन्तर्गत सेमेस्टर प्रणाली लागू गरेपछि विद्यार्थी संख्या न्यून छ।कीर्तिपुरमा स्नातकोत्तर तह र त्यसभन्दा माथिका कक्षा मात्र सञ्चालन गरिँदै आएको छ। वार्षिक परीक्षा प्रणाली छँदा विद्यार्थीको राजनीतिक गतिविधि पनि निकै हुन्थ्यो। अहिले शून्य देखिन्छ। फागुनमा हुने स्ववियु चुनावमा कीर्तिपुर केन्द्रीय क्याम्पस मानविकी, विज्ञान, व्यवस्थापन र शिक्षाशास्त्र संकायमा अध्ययनरत करिब २५ सय विद्यार्थीले भाग लिन पाउनेछन्। चुनावी मिति नजिकिइसकेकाले नयाँ भर्ना हुन नसक्ने विश्वविद्यालयका अधिकारीले जनाएका छन्।विश्वविद्यालयमा जाडो बिदा भए पनि प्रशासन खुला छ, कीर्तिपुरस्थित मानविकी डिन कार्यालयका कर्मचारी सुनील रञ्जितले भने, नियमित पढाइ मात्र नभएको हो, थेसिस बुझाउने, भाइभा लिनेलगायत काम भइरहेको छ। विद्यार्थी चहलपहलचाहिँ छैन। तीन दशकदेखि कार्यरत रञ्जितका अनुसार सेमेस्टर प्रणाली लागू भएपछि सीमित तर पढ्नकै निम्ति आउने विद्यार्थी मात्र आउजाउ गर्दै छन्। नेविसंघ त्रिवि एकाइका पूर्वअध्यक्ष शंकर पौडेल सेमेस्टर प्रणालीका कारण विद्यार्थी घटेर पहिलेजस्तो चहलपहल नभएको बताए।त्रिविले २०६५ सालदेखि स्ववियु चुनाव गराउन सकेको छैन। विगतमा कीर्तिपुर केन्द्रीय क्याम्पसमा मानविकी संकायअन्तर्गत स्नातकोत्तर तह अंग्रेजी विषयमा मात्र १८ सय जति विद्यार्थी भर्ना हुन्थे। त्यसैगरी राजनीतिशास्त्र, समाजशास्त्र, अर्थशास्त्रलगायत विषयमा भर्ना हुने हजारभन्दा बढी हुन्थे। यतिखेर मानविकीतर्फ विभिन्न विषयका पहिलो र दोस्रो सेमेस्टरमा ४ सय ८८ विद्यार्थी पढिरहेका छन्।शिक्षाशास्त्र संकायका सहायक डिन प्राध्यापक नेत्र धितालका अनुसार शिक्षातर्फको सेमेस्टर प्रणालीमा ७ सय विद्यार्थी एमएड अध्ययनरत छन्। टुरिस्ट विद्यार्थी नहुने भएपछि संख्या घट्नु स्वभाविकै हो, उनी भन्छन्, सेमेस्टरमा नियमित कक्षामा उपस्थित भएर हाजिरी जनाउनुपर्छ। प्रत्येक सेमेस्टरमा एसेस्मेन्ट बुझाउन र परीक्षासमेत दिनुपर्छ। त्यस्तै, विज्ञान संकायतर्फ कीर्तिपुरमा करिब ९ सय विद्यार्थी अध्ययनरत रहेको सहायक डिन सुमनलाल श्रेष्ठले जनाएका छन्। व्यवस्थापन संकायका डिन प्राध्यापक डिल्लीराज शर्माले व्यवस्थापनतर्फ ५ सय विद्यार्थी पढदै गरेको बताए। स्ववियु निर्वाचन जसरी पनि हुन्छ तर केही प्राविधिक कठिनाइले नयाँ भर्ना भएका विद्यार्थीले चाहिँ चुनावमा भाग लिन नसक्ने भएको छ, मानविकी, शिक्षा, कानुन र विज्ञान संकायका डिनले नयाँ भर्नाको प्रक्रियाबारे छलफल जारी राखेको उल्लेख गर्दै शर्माले भने, स्ववियु चुनावकै निम्ति नयाँ भर्ना लिने सम्भावना टरेको छ।विद्यार्थी नयाँ भर्ना प्रक्रियाअनुसार कम्तीमा एक महिनाअघि सूचना जारी गरी फाराम भनाउने म्याद हुनुपर्छ। त्यसपछि प्रवेश परीक्षा लिने र नतिजा प्रकाशन गर्न झन्डै २० दिन लाग्छ। त्यसपछि मात्र विद्यार्थी भर्ना लिइन्छ। यो काम विद्यार्थीले सहयोग गरे मात्र सम्भव छ, डिन शर्माले भने। त्रिविका रेक्टर प्राध्यापक सुधा त्रिपाठीले स्ववियु चुनावलाई लिएर बुधबार राजधानी उपत्यकाका २२ आंगीक क्याम्पसका प्रमुख र विभिन्न संकायका डिनहरूसित सामूहिक छलफल गरेकी छन्। बैठकपछि त्रिवि विद्यार्थी तथा खेलकुद महाशाखा प्रमुख गंगाबहादुर मगरले कान्तिपुरसित भने, चुनाव जसरी पनि गराउने पक्षमा सबै क्याम्पस प्रमुख सहमत हुनुभएको छ।यसैबीच विश्वविद्यालयका कुलपति तथा प्रधानमन्त्री पुष्पकमल दाहालले त्रिविका पदाधिकारीलाई बोलाएर स्ववियु चुनाव गराउन निर्देशन दिएका छन्। देशभरिका सबै क्याम्पसमा स्ववियु चुनाव गर्ने तयारीमा छौं, प्रधानमन्त्री दाहालसित बुधबार भएको भेटपछि रेक्टर सुधा त्रिपाठीले भनिन्, प्रधानमन्त्रीज्यूले जसरी पनि स्ववियु चुनाव गराउनोस् भन्नुभएको छ। अब चाँडै स्ववियु निर्वाचन तालिका सार्वजनिक गरिनेछ। प्रधानमन्त्री दाहालले स्ववियु चुनावलाई लिएर कांग्रेसएमालेका नेताहरूसँग कुराकानी गरेको जनाएका छन्। अबको स्ववियु चुनाव मिश्रित प्रणालीअनुसार हुनेछ भने उम्मेदवारको उमेर हद २८ वर्षको हुनेछ।"
३० स्वास्थ्य संस्थामा सिलबन्दी,"काठमाडौं जिल्ला जनस्वास्थ्य कार्यालयले काठमाडौंका ३० निजी स्वास्थ्य संस्थामा सिलबन्दी गरेको छ। जिल्ला जनस्वास्थ्य कार्यालयको अनुमतिबिनै सञ्चालन गरेको पाइएकाले ती स्वास्थ्य संस्थामा सिलबन्दी गरिएको हो। सिलबन्दी गरिएका स्वास्थ्य संस्थामा चाबहिलको समाज डेन्टल हस्पिटल, कोटेश्वरको अपर्ण डेन्टल क्लिनिक, अनामनगरको गोल्डेन डेन्टल क्लिनिक, बानेश्वरको जागरण क्लिनिकलगायत रहेको कार्यालयले जनाएको छ। कार्यालयका अनुसार नियम मिचेर स्वास्थ्य संस्था चलाउनेमा नर्सिङ होम, लेजरथेरापी सेन्टर र प्याथोलोजी छन्।कार्यालयले डाक्टर र कर्मचारीसँग मिलेर काठमाडौंका स्वास्थ्य संस्थाहरूमा अनुगमन गरिरहेको तथ्यांक अधिकृत पुष्कर बिजुक्छेले बताए। उनले भने, जनस्वास्थ्यको अनुमति नलिएका र आधारभूत मापदण्ड पूरा नगरी सञ्चालन गरिएको पाइएकाले सिलबन्दी गर्नुपरेको हो। उनका अनुसार अनुगमन टोलीले दैनिक १५ स्वास्थ्य संस्थामा अनुगमन गरिरहेको छ। सिलबन्दी गरिएका स्वास्थ्य संस्थाका आधारभूत मापदण्ड तयार नहुन्जेसम्म पुन: सञ्चालन हुन नदिने कार्यालय प्रमुख महेन्द्र श्रेष्ठले बताए। उनले भने, प्रक्रिया पूरा गरेपछि पुन: सञ्चालनको स्वीकृति पाउनेछन्। फागुन मसान्तभित्र मापदण्ड पूरा नगर्नेको भने सधैंका लागि सञ्चालन अनुमति खारेज गरिने उनले बताए। उनका अनुसार काठमाडौंमा मापदण्ड पूरा नगर्ने स्वास्थ्य संस्थामा अधिकांश डेन्टल क्लिनिक छन्। सिलबन्दी भएका केही संस्थाले भने आफूहरूले दर्ता गर्न खोज्दा जनस्वास्थ्यका कर्मचारीले चासो नदिएको गुनासो गरेका छन्। हामीले दर्ता गर्न खोज्दा जनशक्ति छैन भनेर पन्छिए, त्यसपछि कम्पनी रजिस्ट्रारमा क्लिनिक दर्ता गर्न बाध्य भइयो, एक सञ्चालकले भने।स्वास्थ्य निर्देशिका २०७० मा स्वास्थ्य संस्थाहरू जनस्वास्थ्य कार्यालयअन्तर्गत दर्ता हुनुपर्ने भनिएको छ। तर, अधिकांश संस्था कम्पनीमा दर्ता गराएर राज्यको कर छलिरहेको श्रेष्ठले बताए। फागुनभित्र सबै स्वास्थ्य संस्थालाई नियममा बाँध्ने लक्ष्य रहेकाले अनुगमन तीव्र पार्न स्वास्थ्य मन्त्रालयले देशभरका जनस्वास्थ्य कार्यालयलाई निर्देशन दिएको थियो।"
पोर्चुगल लैजाने भन्दै ठगी,"काठमाडौं पोर्चगुल पुगेर मनग्ये कमाउने सपनामा रुकुम सिम्लीका ओली थरका तन्नेरीले १३ लाख ५० हजार रुपैयाँ खर्चेको वर्षदिन नाघिसक्यो। दहचोकका राजकुमार गिरीलाई त्यति धेरै रकम बुझाएका ओली त्यतिबेला जिल्लिए, जतिबेला पोर्चगुल जाने भन्दै दुबई पुगेका उनी त्यहींबाट फर्किन बाध्य भए। ४३ दिन दुबई बस्दा पनि पोर्चुगल जाने तारतम्य नमिलेपछि उनलाई पत्नीले नेपालबाटै टिकट काटेर जेनतेन फकाइन्। ठगिएको रकम उठाउन ६ महिना वैदेशिक रोजगार विभाग धाउँदा पनि कुनै उपाय नलागेपछि ओलीपत्नी महानगरीय अपराध महाशाखा पुगेकी छिन्।पछिल्ला महिना पोर्चुगल जाने बहानामा ठगी धन्दा ह्वात्तै फस्टाएको महाशाखाका ठगीसम्बन्धी मुद्दा हेरिरहेका इन्स्पेक्टर मञ्जित कुँवर बताउँछन् ।"
भारत जाने श्रमिकका हितमा,"सहज, सस्तो र प्रचलनको बाटो रोज्दै भारतीय गाउँसहरमा रोजगारीका लागि जाने नेपाली श्रमिकका लागि सरकारले ल्याएको पछिल्लो व्यवस्था लामो समयदेखि सम्बोधन हुन नसकिरहेको एजेन्डा समेत हो। भारत काम गर्न जानेले अनिवार्य श्रम अनुमति लिनुपर्ने प्रावधानसहित यस्ता श्रमिकलाई वैदेशिक रोजगारीमा गएसरहको सेवासुविधा दायरामा ल्याइने सरकारी निर्णय तत्कालका निम्ति महत्त्वाकांक्षी र असम्भव देखिए पनि यो सुरुवातले मात्रै पनि एउटा पद्धतिको थालनी गर्ने निश्चित छ। फागुन १ बाट लागू हुने नियममा जिल्ला प्रशासन कार्यालय वा सीमा जिल्ला प्रशासनबाट श्रम अनुमति लिन सकिने भनिएकोमा यसले निम्त्याउन सक्ने विवाद र बहसहरू पनि उत्तिकै अपेक्षित छन्।भारतसँग नेपालको सम्बन्धमा द्विदेशीय खुला सिमाना र सहज आवतजावतको सधैंको अभ्यासले श्रमरोजगारीका कुरामा पनि प्रत्यक्षपरोक्ष प्रभाव पार्दै आएको छ। श्रम अनुमति लिएर भारतमा रोजगारी जानुपर्ने अबको प्रबन्ध बाध्यकारी हो कि होइन? द्विदेशीय सीमा व्यवस्थापन गर्दै जाने र आवतजावतमा प्रामाणिक परिचयपत्र जरुरी रहने जस्ता एजेन्डामा बहस अघि बढिरहेका बेला आफ्ना नागरिकको हितमा सरकारले ल्याएको श्रमअनुमतिको प्रबन्ध घोषणा गर्नुअघि यसबारे केकस्तो गृहकार्य हुन सकेको छ? भारतका हकमा अहिलेसम्म रही आएको कठिनाइ र असमन्जसको स्थिति भनेको नेपाली आधिकारिक पहिचान पत्र लिएर त्यहाँ रोजगारीमा गएका नेपालीको यकिन संख्या कति हो भन्ने सरकार स्वयंलाई पनि थाहा छैन। न दिल्लीस्थित दूतावासमा नेपालीको रेकर्ड पद्धति सञ्चालनमा छ, न यसको अनिवार्यताबारे कुनै सरोकार अहिलेसम्म उठेको छ। भारतमा रहेर रोजगारी क्रममै ज्यान गुमाएका अथवा बिचल्ली बेहोर्ने नेपालीको मुसोमराइ नियतिका बारे बारम्बार चर्चा चल्ने गरे पनि नेपाल सरकार वा रोजगारदाता भारतीय पक्षले कहिल्यै पनि राहत वा क्षतिपूर्तिको प्रबन्धमा कुनै प्रकारको सोचाइ बनाउन सकेकै छैनन्। कतिपय अवस्थामा भारतीय भूमिमा ज्यान गुमाएका नेपाली श्रमिकको शव घर फिर्ता ल्याउनै पनि महिनौं लाग्ने गरेको दृष्टान्तका सामु सरकारले पहिलो पटक भारत गएका अथवा जाने नेपाली श्रमिकका हकमा नयाँ सोचाइका साथ ल्याएको श्रम अनुमतिको प्रबन्ध स्वागतयोग्य त छ। तर, अहिले श्रमिक हकहितमा गरिएका प्रबन्धहरू र यसमा वैदेशिक रोजगार प्रबन्ध बोर्डको संयोजनकारी भूमिका आफैंमा प्रश्नको घेरामा रहेका बेला भारतका बारेमा गरिएको नयाँ व्यवस्था कत्तिको प्रभावकारी हुन सक्ला, यो सोचनीय पनि छ। श्रमिकका नामबाट र श्रमिककै योगदानबाट संकलित झन्डै ४ अर्ब रुपैयाँको कोष ओगटेर बसिरहेको प्रवद्र्धन बोर्डले श्रमिक हकहितका बारे नयाँ कार्यक्रम र योजना अघि ल्याउन नसकिरहेका बेला अब भारत गएका श्रमिकलाई यो पद्धतिमा कसरी समेट्ने हो र कसरी सेवासुविधाको अग्राधिकार दिलाउने हो भन्ने पनि एकैसाथ सोच्नु जरुरी छ।नेपाल सरकारले भारत गएका वा भारतमा रहेका नेपाली श्रमिकको हकहित र आधिकारिकता पहिचानमा सुझाव दिन २०७० साल माघमा गठन गरेको विशेष कार्यदलले त्यसैबेला वैदेशिक रोजगारीको दायराभित्र राखी उपयुक्त तरिकाले नियमन, व्यवस्थापन गर्ने र कानुनबमोजिम सेवासुविधा उपलब्ध गराउने निर्देशन दिएको थियो। तर, यस्ता निर्देशन र कार्यदलका सुझावको औचित्य अरू क्षेत्रमा झैं भारत गएका नेपाली श्रमिकको हकमा अहिलेसम्म देखिएको छैन। यस पटक प्रधानमन्त्रीको तहबाट आएको घोषणा र निर्देशनको प्रभावकारिता सबै तहको निगरानीमा पर्ने निश्चित छ। किनभने अहिलेसम्म सबैभन्दा बढी सरोकारमा रहेको तर कहिल्यै सम्बोधन हुन नसकेको भारतरोजगारीको मामला सरकारले उठाएको छ। कम्तीमा अहिलेका निम्ति भारत जाने नेपाली श्रमिकले आफ्नो पहिचान खुलाएर सरोकारको निकायमा दर्ता गर्न थाल्ने पद्धतिको सुरुवात होस्, श्रम अनुमति लिने वा सेवासुविधामा हकदार बन्ने प्रक्रिया आफैं अघि बढेर जानेछ।"
यी लाठी र तिलाठी : जोड्ने कता?,"तिलाठीको तागतजता मल्खु उतै ढल्कु गर्ने यी लाठीहरूलाई तिलाठीले चडकन दियो। तिलाठी सप्तरीको ठाउँ हो। छिमेकीले दु:ख दिँंदा पीडा भोग्ने पहिलो मोर्चाका सिपाही। त्यसैले तिलाठी उठ्यो। त्यसले यी लाठीको सहयोग लिएन। यिनको जस्तो छिमेकीको छहारी खोजेन। आफैंभित्र एकअर्कालाई लाठी हान्ने बुद्धि तिलाठीमा थिएन। एकअर्काको पक्षविपक्षमा आफैं भिड्ने चलन थिएन। यादव र गैरयादव भन्ने संकीर्णता थिएन। मधेसी र गैरमधेसी भन्ने बोली थिएन। थियो त एउटै साझा उद्देश्य। भारतको अर्घेलोको विरुद्ध भिड्ने। कति राम्रोसँग भिडे तिलाठीहरू। कति सजिलै झुकाए, छिमेकी बलमिचाहाहरूलाई। कति सहजै सन्देश दिए, दिल्लीलाई। तिम्रा अनाधिकार चेष्टा बन्द गर। यसरी हेर्दा राष्ट्रिय र अन्तर्राष्ट्रिय भनी चाटुकारहरूले उजिल्याएका यी लाठीहरू जनताको नजरमा तलै छौं। स्वयम्भूझैं बनेका तिलाठीहरू आराध्य छौं। कतै यी लाठीहरूले तिलाठीको बुद्धि पो बोक्ने कि? चीनतर्फ पनि। भारततर्फ पनि। किनभने यी लाठीको बलमा छिमेकीहरू घूसपैठ गरिरहेछन्। नेपाली इतिहास साक्षी छ। तिलाठीहरू अटल छन्। यी लाठीहरू लकपकाउँछन्। यी लाठीहरूले तिलाठीहरूसँग राष्ट्रवाद सिक्ने कि? किनभने यी लाठी बज्रिंँदा नेपालको भूगोल, जनता, सरकार र व्यवस्थापनमा चोट लाग्छ। तिलाठी गर्जंदा नेपालको शिर उच्च हुन्छ। स्वाभिमान बढ्छ।"
अदालतमा आन्दोलनको अभ्यास,"हालै न्यायपरिषद्ले ८० जना न्यायाधीश नियुक्त गर्दा सरकारी वकिल समूहबाट कम प्रतिनिधित्व भयो भनी वकिलसापहरू आन्दोलन गर्दै बहसपैरवी बहिष्कार गर्नुले कानुनी राज्यलाई नै चुनौती दिएको सरह भएन र? जसलाई प्रधानमन्त्री पुष्पकमल दाहाल सरकारका कानुनी सल्लाहकार महान्यायाधिवक्ता रमण श्रेष्ठले सार्वजनिक रूपमै साथ दिने काम गर्नुभएको छ। सरकार अर्थात् संवैधानिक निकायको निर्णयविरुद्ध सरकारले नै नियुक्त गरेका जिम्मेवार पदाधिकारीले गैरजिम्मेवार काम गरेपछि अब जवाफदेही को त? नैतिकताकै कुरा गर्ने हो भने प्रधानमन्त्री तथा प्रधानन्यायाधीशले मुख खोल्ने बेला भएन र? यस्ता काम गर्न प्रोत्साहन गर्नेलाई एक्सन लिने हो वा नैतिकताको आधारमा जोकसैले राजीनामा दिएर न्यायालयको शाख बचाउने? जनआस्थाको धरोहर अदालतमा भुसको आगो जसरी राजनीतिको गन्ध फैलिरहेको यो सानो नमुनामात्र हो। बेलैमा सजग बनौं, लक्षण राम्रो होइन। श्रीकृष्ण राजवंशीसिन्धुली"
"मुसहर, माटो र अखण्डता","गान्धीको सम्झनाइतिहासलाई हेर्ने दृष्टिकोणको निसानामा परेर ३० जनवरी १९४८ मा गान्धी मारिए। आज उनको भौतिक अनुपस्थितिको करिब ७ दशकपश्चात् पनि बहुलतावादी सांस्कृतिक र वैचारिक उदारतामाथिका हमलाहरूले मान्छेलाई ज्यादा बेचैन गर्न थालेको छ। गान्धीले भारतमा विभिन्न धर्म र जातिबीच मैत्रीपूर्ण सम्बन्ध एवं असाम्प्रदायिक लोकशाही स्थापित गर्ने कार्य गरे। एउटा अत्यधिक धार्मिक एवं पारम्परिक मानसिकता भएको देशमा उनले एउटा धर्मनिरपेक्ष लोकतान्त्रिक व्यवस्थाको निर्माणको दिशामा सक्दो कोसिस गरेका थिए। अहिंसात्मक प्रतिरोधको गान्धीको बाटो आज हाम्राजस्ता समस्या भोगिराखेका देशका लागि सान्दर्भिक हुन्छ। नुस्खा एउटै भए पनि त्यसको प्रभावकारिता भने वैद्यको अनुभव, ज्ञान एवं सेवन विधिको विशिष्टता अनुसार फरक हुन सक्छ।यतिखेर मधेसीहरूको दिमागमा द्वन्द्व चलिरहेको छ, ना उम्मिदको भावना बढ्दो छ। जनताको अस्पष्ट विचारलाई मध्यमार्गी दिशा दिन ढिला हुँदैछ। यस्तो नाजुक मौकामा जुनसुकै भूगोलका जिम्मेवार नागरिकको निष्क्रियता घातक साबित हुन सक्छ। सिरहाका एक शिक्षक भन्दै थिए, अहिले इन्सानियत, जम्हुरियत र मधेसियत संकटमा परेको छ। अर्थात् मानवता, लोकतन्त्र र मधेसी अपेक्षा धरापमा छ। त्यस क्षेत्रका प्रौढ नागरिक निकट आगतमा जुनसुकै निहुँमा हुनसक्ने दमनको सम्भावनालाई लिएर त्यत्तिकै सशंकित छन्। तर सबभन्दा वञ्चितिमा रहेका मुसहरहरूले आफ्नो प्रतिरोधको क्रममा नेपालको राष्ट्रिय झण्डा अंकित गरिराख्नुले काठमाडौंका अतिवादीहरूलाई विनम्र जवाफ दिएको छ।"
माक्र्सवादको कसीमा नेपालको राजनीति,"कार्लमाक्र्सको जन्म भएको २ सय वर्ष पुगिसकेको छ। पुँजीवादको विकल्पमा कार्लमाक्र्सले समानताको आधारमा समाजवाद र साम्यवादको सिद्धान्त अगाडि सारेका हुन्। अर्थात् उनको द्वन्द्वात्मक भौतिकवादलाई पुँजीवादमाथिको हस्तक्षेपको रूपमा पनि लिइन्छ। उनले श्रमलाई उत्पादनको मुख्य साधनको रूपमा लिएका छन् भने उत्पादन तथा राष्ट्रिय स्रोतसाधनको समान वितरण उनको सिद्धान्तको मुख्य चुरो हो। यसले श्रमशक्ति भएका गरिब जनताले पनि स्रोतसाधनको समान हक पाउनुपर्छ भन्ने मान्यतामा जोड दिन्छ। यो सिद्धान्तले संसारभर प्रभाव पार्यो। नेताहरूले आआफ्ना राष्ट्रमा विभिन्न स्वरूपमा प्रयोग गर्ने प्रयास गरे। २००६ सालमा नेपाल कम्युनिस्ट पार्टी स्थापना भएयता माक्र्सवाद राजनीतिको मुख्य चुरो बनिरहेको छ। ७० वर्ष पुग्नैलाग्दा नेपाली रानीतिको मुख्य धार कम्युनिस्ट सिद्धान्त, व्यवहार, प्रयोग र नेताहरूको चिन्तन अवस्था कस्तो छ त? यो अहिलेको विश्लेषणको विषय हो। विश्वमा सामन्तवादपछि पुँजीवादको लहर बढ्दै गर्दा उत्पादनका मुख्य साधन पुँजी वा लगानी, व्यवस्थापन र श्रममध्ये पुँजी र व्यवस्थापन अर्थात् व्यवस्थापकीय जोखिमलाई विशेष जोड दिन पुग्यो। श्रमलाई कम प्राथमिकता दिन थालियो। यसले श्रमिकहरूको अतिरिक्त आम्दानी (सरप्लस रेभेन्यु) का कारण मालिकहरू झन् धनी हुँदै गए भने श्रमिकहरू झन् गरिब बन्ने अवस्था सिर्जना हुँदै गयो। उनीहरूलाई सुविधाजनक जीवन जिउन कठिन पर्दै गयो। यसले धनी र गरिब बीचको खाडल गहिरिने अवस्था सिर्जना भयो। यो अवस्थाको अन्त्य कसरी हुन्छ? यसको समाधान कित श्रमिकको अतिरिक्त आम्दानी उनीहरूले नै पाउनुपर्यो, जसले मालिकलाई धनी बनाइरहेको छ। अर्को, सरकारले यस्तो कानुन लागू गर्नुपर्यो र मालिकहरूले त्यसलाई स्विकार्नुपर्यो। सरकार गरिबको पक्षमा हुन ज्यादै कठिन छ, सधंै धनीकै पक्षमा हुन्छ। यस्तो अवस्थामा द्वन्द्व अवस्यम्भावी हुन्छ र त्यसैबाट श्रमिकको शासन खडा हुन्छ भन्ने मान्यता उनले राखे। यही मान्यता र सिद्धान्तबाट प्रेरित भएर रूस, पूर्वी युरोपका राष्ट्रहरूमा समाजवादको अभ्यास गरियो। चीनमा पनि माओले समाजवादको अभ्यास गर्न सुरु गरे। पुँजीवादको गतिशीलता र समाजवाद उन्मुख शासनभित्रका भिन्न कमजोरी, अप्ठ्यारा तथा कमीका कारण पूर्वी युरोपमा यो राजनीतिक अभियान सफल हुन सकेन भने सोभियत संघ पतन भएपछि रूसले यो बाटो नै त्याग्नुपरेको छ। चीनमा सन् ८० को दशकदेखि पार्टी तथा राज्य संरचना कम्युनिस्ट संरचना अनुरूप नै भए पनि अर्थतन्त्र खुला पुँजीवादी संरचनामा अवतरण गराइएको छ। संसारका अन्य केही सीमित देशमा समाजवादी राजनीतिक दलहरू जनआकर्षणमा भए पनि उनीहरूको भूमिका गतिशील र हस्तक्षेपकारी देखिएको छैन। नेपालमा पनि कम्युनिस्ट शक्ति आम आकर्षणमै छ, यही कारण १० वर्षसम्म विद्रोही युद्धसमेत चल्न सक्यो। शान्ति प्रक्रियायता पनि आमनागरिकमा आकर्षण नै देखिएको छ। नेपालमा अति ठूलो जनसंख्या गरिबीमा रहेकाले कम्युनिस्ट शक्तिले समतामूलक शासन व्यवस्था लागू गर्ला, सन्तुलित विकास गर्ला, साधनस्रोतको समान वितरण गर्दै धनी र गरिब बीचको खाडल हटाउँदै जाला भन्ने आशा उनीहरूले गरे। नेपालको राजनीतिक परिदृश्यलाई सरसर्ती हेर्दा स्थापना कालदेखि २०४६ सालसम्म कम्युनिस्ट आन्दोलन अर्थात् शक्तिमा अनेकौं कमजोरी भए पनि विशेषगरी त्यसपछिको अवस्थालाई विश्लेषण गरेर उपलब्धि र भविष्य अनुमान गर्नुपर्ने हुन्छ। प्रजातन्त्र पुन:स्थापनापछि नेपालको कम्युनिस्ट शक्ति जनआकर्षणका कारण राजनीतिको विशेष खम्बा बनिरहेको त छ नै तर त्यसले विश्व परिस्थितिलाई बुझ्ने, बदलिँदो परिस्थितिअनुसार राज्यमा उपलब्ध स्रोतसाधनको अधिकतम प्रयोग गर्दै समतामूलक समाजको निर्माण गर्ने दिशामा सधैं चुकेको छ। माक्र्सले देखेको समयजस्तो अवस्था अहिले संसारमै पाउन कठिनै छ र उनले परिकल्पना गरेको खालको द्वन्द्व सिर्जना नै हुन्छ तथा मजदुरको हातमा उसैगरी शासन आउँछ भनेर नीति बनाउँदै छौं भन्नु गलत छ। विश्व आर्थिक र सामाजिक परिस्थिति, नेपालको वास्तविकतालाई ख्याल गरेर मजदुर र मालिकको समान हित हुने अवस्थाको सिर्जना, देशभरका सबै खाले कृषकले उत्पादन गर्ने तथा त्यसलाई बजारसम्म पुर्याएर सही मूल्य पाउने अवस्था, राज्यबाट सबै वर्गले समान खाले शिक्षा पाउने अवस्था, सबै वर्गले समान स्तरको स्वास्थ्यसेवा पाउने अवस्था सिर्जना गर्नतिर नीति र व्यवहार बनाउन सकिन्छ। नेपालजस्तो गरिब राष्ट्रमा जनअनुमोदित कम्युनिस्टले यतातिर आफ्नो एक सूत्रीय लक्ष्य बनाउनुपथ्र्यो। अर्को, चाहे ०४६ पछिको सरकार वरिपरि रहेको कम्युनिस्ट पार्टी एमाले होस् वा ०६३ पछिको माओवादी शक्ति होस्, आफू सरकारमा हुँदा तत्काल यी कुरा लागू गर्न सक्थे। सरकार बाहिर हुँदा पनि दबाब सिर्जना गरेर कम्युनिस्ट इतरका सरकारलाई बाध्य पार्न सक्थेतर यी दुवै शक्तिबाट यी कुरा हुनै सकेनन्। अरू साना कम्युनिस्ट पार्टीहरूको यो स्तरमा चर्चा गर्नु बेकार छ। अर्को अचम्मलाग्दो कुरा सबै कम्युनिस्ट घटकको जनमत दुई तिहाइ छ, सबैले आफूलाई खाँटी माक्र्सवादी बताउँछन्। तर, कोही पनि एकअर्काको अस्तित्व स्वीकार्ने अवस्थामा छैनन् र एक भएर जानसमेत तयार छैनन्।सबै वर्गको अस्तित्व स्वीकार गरेर समानता र न्यायपूर्ण समाज सिर्जना गर्ने यात्रामा रहेका पार्टीहरू यो बाटोमा पूर्णरूपमा चुक्दै गएका छन्। एमाले अहिलेको सबैभन्दा ठूलो कम्युस्टि पार्टी हो, उसले आफूलाई लिबरल कम्युनिस्टको रूपमा उभ्याउन खोजेको छ। उसका नेतादेखि कार्यकर्ताको धेरै ठूलो पंक्ति एनजीओ, आईएनजीओ चलाइरहेका छन्। शिक्षा, स्वास्थ्यमा समानता स्थापना गर्नतिर लाग्नुपर्नेमा उसका नेता, कार्यकर्ता महँगा निजी स्कुल, कलेज र अस्पताल तथा मेडिकल कलेजहरू सञ्चालन गरिरहेका छन्। उनीहरू यस्ता संस्थाको उत्थानका लागि सरकारमा सधैं लबिइङ गरिरहेका हुन्छन्। यस्तो अवस्थामा सरकारले जस्तो लगानी गरे पनि सामुदायिक विद्यालय कसरी राम्रो अवस्थामा रहुन् र गरिब तथा पीडितका छोराछोरीले राज्यबाट कसरी गुणस्तरीय समान शिक्षा हासिल गरुन्? गरिबहरूले गुणस्तरीय स्वास्थ्यसेवा कसरी पाउन्? अरू अनेकौं क्षेत्रमा रहेका विकृतिका कुरा यहाँ गर्न भ्याइएन। पार्टीको इमानदारिता खोइ? सिद्धान्त र व्यवहारमा तालमेल खोइ?त्यस्तै माओवादीको काम र व्यवहारमा अचम्मका तथ्य सामुन्ने आउँछन्। शान्ति प्रक्रियापछि जब माओवादी पार्टी सत्ताको नजिक आयो, त्यसबेला आम नागरिकले विद्रोहको समयमा गल्ती नै गरे पनि यो पार्टीले समानताका लागि काम गर्न सक्छ, देशमा व्याप्त कमिसन, भ्रष्टाचार, कालोबजारी र तस्करी रोक्न सक्छ भन्ने ठूलो आशामा रहे। पहिलो संविधानसभाको चुनावमा सबैभन्दा ठूलो पार्टी बनाउनुको आशय पनि त्यही थियो। भइदियो के भने माओवादीले विद्रोह त गर्यो तर राज्यको वास्तविक अवस्थाप्रति गम्भीर भएन। उसले राष्ट्रमा कुनकुन क्षेत्रमा कसरी सुधार गरी आमविपन्नको जीवनस्तर उठाउन सकिन्छ अर्थात् समानतातिर लैजान सकिन्छ भन्ने कुरा अध्ययन नै गरेन। कमिसन, तस्करी, कालोबजारी कसरी हटाउन सकिन्छ र व्यापारलाई राज्यले कसरी व्यवस्थित गर्न सक्छ भन्नेतिर ख्यालै राखेन। त्यसबेला उसका कार्यकर्ता कमिसन लिएर तस्करीमा छुट दिनतिर लागे। सरकारी कामकाज जनमुखी बनाउने, भ्रष्टाचार र कमिसन नियन्त्रण गर्नुको साटो सधैं व्यक्तिगत लाभ हेरेर काम गर्ने कर्मचारीसँग लाभको लोभमा पार्टी सदस्यता साट्यो। आम सर्वसाधारणको शिक्षा, स्वास्थ्यतिर कहिल्यै ध्यान दिएन। देशका यावत् अवस्थालाई हेर्दा माओवादी कुरामा जेजस्तो भने पनि समानता, न्यायपूर्ण राज्यसंयन्त्र, गुणस्तरीय शिक्षा, स्वास्थ्य, विपन्न वर्गको गाँस र बासको विषयमा सधैं चुकेको छ। यी सबै परिदृश्यलाई हेर्दा नेपालमा माक्र्सले अघि सारेको समानता वा वर्गविहीन समाजको अवधारणा काम नलाग्ने अवस्थामा पुगेको छ। यो मात्रै होइन, कम्युनिस्ट वा कांग्रेस पार्टीका कार्यव्यवहारको गम्भीर विश्लेषण गर्दा यही अवस्थामा समाजवादको त के कुरा पुँजीवादी अर्थव्यवस्थालाई व्यवस्थित रूपमा अघि बढाउन पनि ज्यादै कठिन छ। सबैभन्दा पहिले राष्ट्रको वास्तविक अवस्थाप्रति गम्भीर हुनुपर्यो, त्यसपछि त्यसलाई व्यवस्थित गर्न उचित नीति र त्यसको इमानदार कार्यान्वयन हुनुपर्यो। पार्टी नेता तथा कार्यकर्तामा गम्भीरता र इमानदारिता हुनुपर्यो, तब मात्र कुनै सिद्धान्तले काम गर्छ। व्यवहारमा परिणत नहुने बहस, छलफल भनिने गफ जति गरे पनि त्यसको केही अर्थ छैन ।"
शौचालयबिनाको जीवन,"विडम्बना भन्नुपर्छ, झन्डै २ लाख जनसंख्या रहेको विराटनगर उपमहागरपालिकाको नगरक्षेत्रमा बसोबास गर्ने बहुसंख्यक हुँदाखानेहरूको पुस्तौंपुस्ता शौचालय बिनाको जीवन जिउन बाध्य छन्। तैपनि विराटनगर उपमहानगरपालिकाले अझैसम्म उनीहरूलाई लक्षित गरी कार्यक्रम भने ल्याउनसकेको छैन। शौचालयसँग मानिसको सरसफाइ र स्वास्थ्यको कुरा जोडिएको हुन्छ। मानिसको स्वस्थ रहन पाउने अधिकार उसको मानवअधिकारसँग प्रत्यक्ष जोडिएको हुन्छ। नागरिकको स्वस्थ रहन पाउने मौलिक अधिकारबारे २०७२ सालको संविधानमा उल्लेख गरिएको छ, जसअनुसार संविधानको भाग ४, धारा ५० को उपधारा (ज) मा नागरिकका आधारभूत आवश्यकता सम्बन्धी नीति अन्तर्गत बुँदा ५ मा पनि नागरिकलाई स्वस्थ बनाउन राज्यले जनस्वास्थ्यको क्षेत्रमा आवश्यक लगानी अभिवृद्धि गर्दै जाने भनी उल्लेख गरिएको छ। यसरी नयाँ संविधान अनुसार राज्यले ती हुँदाखानेहरूको स्वस्थ रहन पाउने मौलिक अधिकार उपभोग गर्न रणनीतिक योजना र कार्यक्रम ल्याउन जरुरी छ। किनभने हुँदाखानेहरूले स्वस्थ रहन पाउने अधिकार उपभोग गर्न नपाएको कारण पनि उनीहरूको जीवनस्तर उक्सनसकेको छैन। यस्तै दैनिक ज्यालामजदुरी गरेर कमाएको रकमको ठूलो हिस्सा स्वास्थ्योपचारमा खर्चनुपरेको मुख्य कारण फोहोरी वातावरण र शौचालयबिनाको बसाइ हो भन्नेमा दुईमत छैन। फोहोरी वातावरणमा बस्दै आएका हुँदाखानेहरूको उत्पादकत्व क्षमतामा नकारात्मक असर परेको कुरा विश्व स्वास्थ्य संगठनको हालै प्रकाशित प्रतिवेदनमा उल्लेख गरिएको छ। प्रतिवेदन अनुसार फोहोर पानी र कमजोर सरसफाइका कारण हरेक वर्ष विश्वमा ३ लाख १५ हजार बालबालिकाको मृत्यु भइरहेको छ भने करिब ५० हजार बालबालिका कुपोषणको सिकार भइरहेका छन्। यस्तै कुपोषणले गर्दा शारीरिक तथा बौद्धिक विकासमा नकारात्मक असर पर्ने कुरा पनि अध्ययनले औंल्याएको छ। हुन त नेपालमा मात्र हैन, छिमेकी मुलुक भारतमै पनि विश्व बैंक समूहले हालसालै खुला शौच बस्ने भारतीयहरूबारे गरेको अध्ययन प्रतिवेदनमा भारतले हरेक वर्ष १० बिलियन अमेरिकी डलर बराबरको आर्थिक क्षति ब्यहोरिरहेको छ, जुन कुल गार्हस्थ्य उत्पादनको २० प्रतिशत हुन्छ भनी उल्लेख गरेको छ। यसरी हुँदाखाने भारतीयहरूको खुला शौच बस्नुपर्ने बाध्यतालाई मोदी सरकारले महसुस गरी स्वच्छ भारत अभियान अन्तर्गत रणनीतिक योजनाहरू अगाडि सारेको छ, जस अन्तर्गत निजी शौचालय बनाउन चाहनेहरूलाई सरकारले अनुदान दिन्छ भनी प्रचारप्रसार गर्न भारतीय सञ्चार माध्यमहरूसमेत लागिपरेका छन् भने अमिताभ बच्चन र विद्या बालनजस्ता सिनेकर्मीहरूले विज्ञापनमार्फत जनस्तरसम्म सूचना र सन्देश पुर्याइरहेका छन्।विडम्बना भन्नुपर्छ, भारत सरकारले खुला शौच बस्ने नागरिकका लागि रणनीतिक योजनालाई त्यहाँका सञ्चार माध्यमहरूले जनस्तरसम्म पुर्याउन जसरी होस्टेमा हैंसे गरिरहेका छन्, हामीकहाँ त्यस्तो अभ्यासको पूर्णतया कमी देखिन्छ। स्थानीय सञ्चार माध्यमको कुरै छाडौं, मूलधारका सञ्चार माध्यमहरूले पनि जनसरोकारका विषयलाई नजरअन्दाज गरेको देखिन्छ। किनभने अहिलेसम्म नेपाल सरकारले खुला दिसामुक्त जिल्ला बनाउन सुरु गरेको अभियानबारे अधिकांश नेपाली अनभिज्ञ छन्। त्यस्तै आफूले सुरु गरेको कामलाई प्रभावकारी बनाउन नेपाल सरकारले पनि सञ्चार माध्यमहरूसँग समन्वय र सहकार्य गर्नुपर्ने कुरालाई चटक्क बिर्सेको छ। त्यतिमात्र हैन, नेपाली सञ्चार र सञ्चारकर्मी लगायत भारतमा जस्तै सिनेकर्मीहरूले पनि जनउत्तरदायी भूमिका निर्वाह गर्नुपर्ने हुन्छ।यस्तै हुनेखाने र शिक्षितहरू नै शासन व्यवस्थाको उपल्लो तहमा बसेर योजना तर्जुमा गर्ने गर्छन् भने स्थानीय निकायका पदाधिकारीहरूले दिनहुँजसो आफ्ना हुँदाखाने छिमेकीहरूले भोग्दै आएका यथार्थ र वास्तविक जीवन नजिकबाट देखे पनि महसुस भने गर्नसकेका छैनन्। यस्तै हुनेखानेहरूले बुझेको विकास निर्माण कार्य अन्तर्गत हुँदाखानेहरूका लागि सार्वजनिक शौचालय बनाइदिनुपर्ने काम पर्दैन। स्थानीय निकायले बर्सेनिजसो गाविस र वडामा गर्ने विकास निर्माणका लागि गाउँ वा वडा भेला गरी योजना छनोट र बजेट विनियोजन गराउँछ, तर त्यस्तो भेलामा हुँदाखानेहरूको सहभागिता बिरलै हुने गर्छ। र हुनेखानेहरूले बुझेको विकास निर्माणको काम भनेको पक्की बाटो, नाला बनाउने, कलभर्ट बनाउने र कच्ची बाटो भए ग्राभेल हाल्ने काम हुन्छ। यी र यस्तै कार्यमा वर्षेनि लाखौं खर्च गर्ने निकायमा हुँदाखानेहरूको पहुँच र सहभागिता नहुँदा उनीहरूका वास्तविक समस्या ओझेलमा परेको छ। यसरी हुँदाखानेहरूको स्वस्थ रहन पाउने अधिकारलाई स्थानीय निकायले जबसम्म महसुस गरी मोदी सरकारले जस्तो रणनीतिक योजनासहितको अभियान सञ्चालन गर्दैन, तबसम्म हुँदाखानेहरूका पुस्तौंपुस्ता शौचालय बिना जिउन बाध्य हुनेछन्।"
असल बन्ने चिकित्सक चाहना,"बाह्र वर्ष भएछ, नाम अगाडि डा लेख्न थालेको पनि। २०६१ माघ १९ गते एमबीबीएस उत्तीर्ण भएको उल्लासमा भैरहवा छोडेर काठमाडौं उत्रिने तारतम्य मिलाएको क्षण। अनि फागुन १ बाट वीर अस्पतालमा इन्टर्नसिप सुरु गरेको समय। अनि झन्डै २ दशकदेखिको आफ्ना संघर्षका क्षणहरू एकएक गरी मानसपटलमा आइरहेछन्।सानो दु:ख भएको थिएन, आजको स्थितिमा आइपुग्न। अहिले पनि म आफ्ना समकक्षीसमवयी चिकित्सक मित्रहरूको त्यो बेलाको अनुहार झल्झली सम्झन्छु। उहाँहरूको पनि जीवनका स्वर्णिम वर्षहरू वास्तवमा संघर्षमय नै थिए। दु:खमसुखम गर्दै छात्रवृत्तिका लागि ६६ महिना, ११ वर्ष गर्दै दिन काटिएको थियो।टिचिङ, मन्त्रालय, धरान, एम्बेसी धाउँदाधाउँदै, घरपरिवारमा भइरहेका धार्मिकसामाजिक जमघटरमाइलोको परित्याग गर्दै, गोजी खर्चका लागि ट्युसनकोचिङ खोज्दै, ढोका थुनेर घोक्दै, पिरिएरपिल्सिएरै इन्ट्रान्स परीक्षा दिइन्थ्यो। सधैं आशामुखी भएरै रिजल्टको प्रतीक्षा गरिन्थ्यो, तर नाम नआउँदा हिस्स परिन्थ्यो। लिखित राम्रो हुन्थ्यो, तर इन्टरभ्युमा बर्बाद ! सोर्सफोर्स, लेनदेनका गाइँगुइँ नसुनिने होइन, तर कोही न कोही साथीभाइ पास भई नै रहन्थे। अन्तत: आफूले पनि एमबीबीएस पढ्ने सिट पाएँ। कठिन प्रतीक्षाको फल मिठो नै भयो। आखिर डाक्टर बनेरै छाडियो। एउटा योग्य विशेषज्ञ बन्न झनै गाह्रो छ। समय, जाँगर, घरपरिवार, आफूले काम गरिरहेको संस्थाको साथ सँगसँगै ३४ वर्षसम्मको अहोरात्र तपस्या आवश्यक पर्छ। त्यत्तिमात्र होइन, आफ्नो सीप र सामथ्र्यको सम्मान हुने र त्यसको उचित उपयोग गर्न सकिने स्थान पाउन ठूलै संघर्ष गर्नुपर्ने हुन्छ। आफूसँगै पढेका तर विविध कारणवश बिदेसिन बाध्य साथीहरूलाई सम्झन्छु म। आफ्नालाई यतै छोडेर, छातीमाथि ढुंगा राखी विदेशी भूमिमा आफ्नो पसिना चुहाउन विवश ती बन्धुहरूलाई यहीं खटाउनसके कति जाती हुन्थ्यो होला? मनभरि यस्ता अनेकौं प्रश्न आइरहन्छन् सधैं, तर थाहा छैन, उत्तर कतातिर खोज्ने होला। त्यस्तै जिल्लाजिल्लामा खुसी (?) साथ गएका तर त्यहाँ उचित सुविधा, साधनस्रोत अनि साथ दिने सहयोगी हातहरूको अभावमा खुम्चिएर बसेका, आफ्नो भविष्यबारे हररात चिन्तित अनि कथंकदाचित् कुनै मानवीय त्रुटि भइहालेमा स्थानीयहरूबाट पाइने बेइज्जती, कहिलेकाहीं त पिटाइ नै पनि, मिडियामा फैलने सम्भवअसम्भव हल्ला, अनि साँचो कुरा नबुझी कारबाहीमा उत्रने पक्ष आदिका कारण फुकीफुकी पाइला चाल्न विवश मित्रहरूलाई पनि सम्झन्छु। यसमा जवाफदेही को होला?व्यवसाय, पेसा (रोजीरोटी), समाजसेवा, अध्यापन अनि अनुसन्धान, विभिन्न आयाममा बाँधिएका अनि अनेकौं कोणमा बाँडिएका छौं, हामी डाक्टरहरू। एकैसाथ यी सब कार्यमा तत्पर भएर रहिरहन सक्दा या पाउँदा गर्वले फुलेल हुन्छ छाती, आत्मविश्वासले रोमाञ्चित हुन्छ मन। तर फेरि अर्कैतिरबाट डरको चिसो सिरेटोले हिर्काइरहेझैं पनि लाग्छ। डाक्टरी पेसाको एक्कासि देवत्वकरण गरिंँदा खुसी नै हुन्छु म, आखिर मेरो पनि मानव मन न हो। तर यसरी सहजै देवत्वकरण हुँदा जुनसुकै समय दानवीयकरण पनि हुनसक्ला भन्ने यथार्थलाई सजिलै भुलिदिन्छ, यो मन। त्यसैले त मिडियामा डाक्टरको लापरबाहीले गर्दा बिरामीको मृत्यु, अस्पतालमा तोडफोडडाक्टरमाथि हातपात, गाउँमा डाक्टर भेटिन्नन्, सरकारी डाक्टरहरू क्लिनिकमा, लाइसेन्सिङ परीक्षामा डाक्टरहरू फेल, डाक्टरहरूद्वारा हडतालको घोषणा जस्ता हेडलाइन आउँदा आफ्नो कान्तिक्षय नै भएझैं महसुस गर्छु। पीडित बिरामीहरूको आँसु र संवेदनामा द्रवित भएर, कसरी तिनको पीडा कम गराउन सकिन्छ भन्दै अहोरात्र परीक्षणअनुसन्धानमा लीन रहेका छौं, हामी डाक्टरहरू। न्यून साधनस्रोतका बाबजुद सफल शल्यक्रिया गरेर व्यक्तिको ज्यान बचाउँदा होस्, सुत्केरी महिला तथा बालबच्चा अनि अन्य बिरामीको सेवासुश्रुषा गर्दा नै। त्यस्तै भूकम्प, बाढीपहिरो आदि दैवीप्राकृतिक प्रकोपका समयमा आफू या आफ्नालाई भुलेर पीडितको सेवा गर्ने या ज्यान जोगाउने धर्म सुरक्षा निकायहरूले झैं हामी स्वास्थ्यकर्मीहरूले पनि निर्वाह गरिरहेको यथार्थ कतैबाट छिपेको छैन। मलाई लाग्छ, यस्तैयस्तै सकारात्मक ऊर्जाले नै होला, हामीलाई अहिलेसम्म चलायमान गराइरहन सकेको। यसको मतलब सबै डाक्टरहरू दूधले नै धोइएका हुन्छन् भन्ने अर्थ किमार्थ नलागोस्। अपवाद नहुने क्षेत्र कुन पो होला र? त्यसकारण नै पनि हामी चिकित्सकहरूले आफ्नो मानवीय सेवारूपी धर्मलाई उच्चस्थानमा राखेर अगाडि बढ्न जरुरी छ। आफूलाई अझै माझ्न, तिखार्न निरन्तर अध्ययन र तालिममा लगाइरहन आवश्यक छ। यसमा कुनै पनि सम्झौता गर्नु हुँदैन।१२ वर्षमा खोलो त फर्कन्छ भन्छन्। त्यसैले आशा भने अझै छ, हाम्रो विशिष्ट नै नभए पनि विशेष किसिमको व्यावसायिकतातर्फ चाँडै सम्बन्धित पक्षको ध्यान जाने नै छ। अनि देवत्वकरण र दानवीयकरण दुवैबाट जोगाएर असल मानव बन्ने दिशातिर लाग्न हामीलाई सबै पक्षबाट साथ, सहयोग र प्रेरणा प्राप्त हुने नै छ।डा रिसाल मानसिक रोग विशेषज्ञ हुन्।"
सेवा प्रवाहको केन्द्र वडा कार्यालय हुने,"हाल ३ हजार १ सय ५७ वटा गाविस रहेकोमा पुन:संरचनापछिको गाउँपालिकामा मात्रै वडाको संख्या ३ हजार ३ सय ६९ हुने छ। हाल नगरपालिकाको वडा कार्यालयबाट केही सेवा प्रवाह गरिए पनि गाविसमा वडा कार्यालयले खासै सेवा प्रवाह गर्दैनन्। आयोगले पनि वडा कार्यालयलाई अधिकारसम्पन्न बनाउन प्रस्ताव गरेको छ। आयोग सदस्य निरज शाहले गाउँपालिका र नगरपालिकाको क्षेत्र ठूलो हुने भएकाले सेवा प्रवाहको केन्द्र वडा बनाउन सिफारिस गरिएको बताए। जनताले पाइरहेको सुविधा कटौती नहुने गरी सेवा प्रवाहको व्यवस्था मिलाउन आयोगले प्रस्ताव गरेको छ, उनले भने, गाउँपालिका ठूलो भएर सेवा प्रवाहमा समस्या होला भन्ने प्रचार नै गलत हो। गाविसबाट दिइएको सेवा यथावत् रूपमा वडा कार्यालयबाट दिइने छ। उनले साविकका सबै गाविस कार्यालयले वडा कार्यालयका रूपमा काम गर्ने प्रस्ताव गरिएको जनाए। उनले पुन:संरचनापछि पहिलेको गाविसको संख्याभन्दा वडा संख्या बढेकाले सेवा प्रवाहको केन्द्र थपिने बताए। संविधानले दिएको अधिकार कार्यान्वयनको विषयलाई पनि वडास्तरमा विकेन्द्रीकरण गर्न आयोगले बुझाएको प्रतिवेदनमा भनिएको उनले जानकारी दिए। मन्त्रालयका सहसचिव बुर्लाकोटीले वडा कार्यालयलाई सेवा प्रवाहका हिसाबले प्रभावकारी र अधिकारसम्पन्न बनाउने प्रस्ताव गरिएको बताए। गाउँपालिकानगरपालिकालाई नीतिगत काम, पूर्वाधार विकास र नियमन अनुगमन सहितका जिम्मेवारीमा राखिएको छ, उनले भने, वडा कार्यालयलाई सर्भिस डेलिभरि केन्द्रका रूपमा प्रस्ताव गरिएको छ। नगरपालिका र गाउँपालिकाको वडा कार्यालयमा नायब सुब्बाको नेतृत्वमा, ओभरसियर, खरिदारसहित न्यूनतम ५ जना कर्मचारी राख्ने मन्त्रालयको तयारी छ। वडा कार्यालयलाई नाता प्रमाणित, नागरिकता, मोहिलगत कट्टा, घरजग्गाबहाल करको लेखाजोखा, व्यक्तिगत घटना दर्ता, नामथरजन्ममिति संशोधन, व्यक्तिगत विवरण, कित्ताकाट, नामसारी, जग्गा हकलगायत विषयमा सिफारिस वा प्रमाणित गर्ने अधिकार रहने छ। त्यसबाहेक पूर्वप्राथमिक विद्यालय खोल्ने सिफारिस र अनुमति, विद्यालयको कक्षावृद्धिको सिफारिस, धारा तथा विद्युत् जडानको सिफारिस लगायतका विषयमा काम गर्ने अधिकार प्रस्ताव गरिएको छ। मन्त्रालयले मन्त्रिपरिषदमा पठाउन तयार पारेको स्थानीय तह सञ्चालन आदेशमा वडा कार्यालयलाई ३७ वटा विषयमा सिफारिस वा प्रमाणित गर्ने अधिकार तोकिएको छ। वडालाई विकास कार्यका लागि योजना तर्जुमा,कार्यान्वयन तथा अनुगमनको अधिकार पनि हुनेछ। गाविस कार्यालयबाट हुँदै आएको सामाजिक सुरक्षा भत्ता वितरण पनि वडाबाटै गरिने प्रस्ताव छ। विषयको गाम्भीर्य हेरी निश्चित विषयमा वडा समितिलाई बाहेक बाँकी अधिकार वडा अध्यक्षलाई हुने कार्यदलको प्रस्ताव छ। तर, निर्वाचनबाट जनप्रतिनिधि बहाल नभएसम्म ती अधिकार वडा सचिवले प्रयोग गर्न पाउने सहसचिव बुर्लाकोटीले बताए। संविधानले स्थानीय तहलाई छुट्टै २२ र संघ, प्रदेशसँग साझा १५ वटा अधिकार प्रदान गरेको छ। प्रधानमन्त्री कार्यालयले गरेको उक्त अधिकारको विस्तृतीकरणमा स्थानीय तहले गर्नुपर्ने ३ सय ६० वटा क्रियाकलाप पहिचान गरिएको छ।"
अधिवेशन माग राख्दै रिले अनशन,काठमाडौं कांग्रेस सोलुखुम्बु कार्यसमितिको पुन: अधिवेशन हुनुपर्ने माग राख्दै असन्तुष्ट पक्षले पार्टी केन्द्रीय कार्यालय सानेपामा रिले अनशन जारी राखेका छन्। दस महिनाअघि भएको १३ औं महाधिवेशनका क्रममा जिल्ला अधिवेशन विधिवत् नभएको भन्दै जिल्लाका पूर्वपार्टी सभापति आङगेलु शेर्पा पक्षले माघ ३ देखि रिले अनशन थालेको हो।
सरकारी अभिलेख झूटो,"तीन वर्षदेखिका हाम्रा व्यक्तिगत दस्तावेज के हुन्छन्? यहीं भएकाले त सच्याउँला, देशविदेश पुगेकाका दाजुभाइको अभिलेख के हुन्छ? समस्या भएकाले प्रचलनमा रहेकै वडा कायम हुनेगरी सच्याउन आवश्यक छ, सिंगाका पूर्वअध्यक्ष देवबहादुर घलेले भने, तत्कालीन अवस्थामा नगरपालिकाको जिम्मेवारी सम्हाल्ने अधिकारीको चरम लापरबाही देखियो, सरकारी कागजातमा हेलचेक्य्राइँ गरे।"
माओवादी केन्द्रमा सामूहिक राजीनामा,"सिन्धुपाल्चोक माओवादी केन्द्रका ७० जना केन्द्रीय सदस्यले बुधबार पदबाट सामूहिक राजीनामा दिएका छन्। ठूलो संख्यामा रहेको पार्टी केन्द्रले तलको संगठन ध्वस्त भएको निक्र्योल निकाल्दै पार्टी सुदृढीकरणमा सहयोग पुर्याउने भन्दै एकैसाथ राजीनामा दिएका हुन्। चार हजार केन्द्रीय सदस्य रहेको पार्टी केन्द्रका कारण कार्यकर्तामा निराशा आएको र यसले नजिकिँदो चुनावलाई गम्भीर असर पुर्याउन सक्ने भन्दै पार्टी हेडक्वार्टरलाई दबाब दिन यस्तो निर्णय गरेको राजीनामा पत्रमा उल्लेख छ। राजीनामा दिनेहरूमा पार्टी केन्द्रीय कार्यालय सदस्य अग्निप्रसाद सापकोटाबाहेकका छन्। पार्टी केन्द्रबाट राजीनामा दिएर जिल्लालाई मजबुत बनाउने र स्थानीय तहको चुनाव जित्ने उद्देश्यले सामूहिक राजीनामा दिएको जिल्ला सम्मेलन आयोजक समितिका इन्चार्ज कृष्णप्रसाद सापकोटाले बताए।सदरमुकाम चौतारास्थित सहिद प्रतिष्ठान हलमा सहभागी पाँचसय अगुवा कार्यकर्तामाझ नेताहरूले सामूहिक राजीनामा दिएका थिए। दुई पृष्ठ लामो राजीनामा पत्रमा पार्टी शुद्धीकरणको अभियान सिन्धुपाल्चोकबाटै सुरु भएको घोषणा गरियो। ७० जनाले राजीनामापत्रमा हस्ताक्षर गरेका छन्। यो पत्र तत्काल पार्टी अध्यक्ष र केन्द्रीय कार्यालयसमक्ष पुर्याउनेछौं, नेता युवराज दुलालले भने, केन्द्रीय सदस्यबाट राजीनामा दिएसँगै जिल्लामा सबै माओवादीबीच एकता हुने निश्चित भएको छ। राजीनामापछि जिल्लाको प्रथम एकता भेला सम्पन्न भएको र सबै माओवादी घटक भेलामा सहभागी भएको पूर्वसभासद राजकुमार श्रेष्ठले जानकारी दिए। पार्टीको एकता भेलासँगै कार्यकर्तामा उत्साह पैदा भएको उनले बताए। पार्टी एकीकरणपछि भएको एकता भेलाले स्थानीय निर्वाचनका लागि गाउँतहसम्म पार्टी परिचालन गर्ने निर्णय गरेको छ। पार्टीका जिल्ला नेता माधव सापकोटाले भने, पार्टी शुद्धीकरण मात्र भनेर केन्द्रीय नेतृत्वलाई सहज हुँदैन। अब केन्द्रीय समिति सानो बनाएर संगठन अघि बढाउन सवै जिल्लाबाट यस्तै अभियान चाल्नुपर्छ, उनले थपे।"
गोली हानेर रकम लुटियो,मोरङ हतियारधारी समूहले जीवन विकास समाज कटहरीका एक कर्मचारीलाई बुधबार दिउँसो कर्सिया नजिक गोली प्रहार गरी २ लाखभन्दा बढी रकम लुटेको छ। रंगेली ११ गोडीटोल घर भई जीवन विकासमा वरिष्ठ फिल्ड सहायक पदमा कार्यरत ३७ वर्षीय घनश्याम बहरदारमाथि गोली प्रहार भएको हो। बायाँ तिघ्रामा गोली लागेका उनको विराटनगरमा उपचार भइरहेको छ। डा फणीन्द्रप्रसाद मण्डलका अनुसार बहरदारको बायाँ तिघ्रामा छोएर गोली निस्केको बाहिरबाट देखिन्छ। तिघ्राभित्र गोली भएनभएको एक्सरे भएपछि मात्रै पत्तो लाग्ने उनले बताए। उनको बायाँ तिघ्राको हड्डीसमेत भाँचिएको छ। जीवन विकास समाजले सञ्चालन गर्दै आएको लघुवित्त कार्यक्रमको रकम असुली गरेर फर्किने क्रममा घटना भएको हो। फिल्ड सहायक रवीन्द्रकुमार ठाकुरले बहरदार दादरबैरियाबाट रकम संकलन गरेर फर्किने क्रममा घटना भएको बताए। एक जनालाई प्रहरीले पक्राउ गरिसकेको र अन्यको खोजी कार्य भइरहेको जिल्ला प्रहरी कार्यालयका एसपी सन्दीप भण्डारीले बताए। पक्राउ परेकाको नाम ठेगाना गोप्य राखी घटनामा संलग्न अन्यको खोजी भइरहेको उनको भनाइ छ।
दुर्घटनामा मृत्यु,"लमजुङ सुन्दरबजार नगरपालिका ४ पैह्रे अँधेरीखोलामा ट्रयाक्टर दुर्घटना हुँदा बुधबार सहचालक तनहुँ, रूपाकोटका २७ वर्षीय पूर्णबहादुर तामाङको घटनास्थलमै मृत्यु भएको छ। सुन्दरबजारबाट भोटेओडारतर्फ आउँदै गरेको ग१त ३०२३ नम्बरको ट्रयाक्टर भित्तामा ठोक्किएर पल्टिँदा तामाङलाई किचेको थियो।"
सडक बन्द हुने,"लमजुङ मनाङ पुग्ने एकमात्र बेंसीसहरचामे सडक तीन साता बन्द हुने भएको छ। सडक स्तरोन्नति र मर्मतका लागि माघ २५ देखि फागुन १५ गतेसम्म सडक बन्द गरिने भएको हो। डिभिजन सडक कार्यालय, दमौलीले सडक मर्मतको काम हुँदा सवारी साधनलाई रोक लगाउन जिल्ला प्रशासन कार्यालय लमजुङ र मनाङलाई पत्राचार गरेको छ।"
ठक्करले मृत्यु,विराटनगर सुनसरी बबिया ५ मा स्कुलको जिपले ठक्कर दिँदा एक बालिकाको बुधबार मृत्यु भएको छ। बाटोमा खेल्दै गरेकी स्थानीय डेढ वर्षीया नास्मिन खातुनलाई सुनसरी एकेडेमीको को१ज ८४६ नम्बरको जिपले ठक्कर दिएको थियो। गम्भीर घाइते उनको विराटनगरस्थित न्युरो अस्पतालमा उपचारका क्रममा मृत्यु भएको प्रहरीले जनायो।
सवारीबारे छलफल,"काँकडभिट्टा मेचीनगरमा जारी राष्ट्रिय स्वास्थ्य महोत्सवमा बुधबार सुरक्षित जीवनका लागि सुरक्षित सवारी शीर्षकमा यातायात व्यवसायी श्रीप्रसाद मैनाली, ट्राफिक प्रहरीका पूर्वएसपी जगतमान श्रेष्ठ, दुर्घटनाबाट अंगभंग भएकी नीलम ढुंगाना र रेशबहादुर तामाङले छलफल गरे। पूर्वएसपी श्रेष्ठले तीव्र गतिका कारण दैनिक सयांै दुर्घटना हुने र त्यसबाट ५ देखि १० जनाले ज्यान गुमाउने गरेको बताए। नेपाल यातायात व्यवसायी राष्ट्रिय महासंघका पूर्ववरिष्ठ उपाध्यक्ष मैनालीले सवारी संख्या बढिरहे पनि राजमार्ग खुम्चँदै गएको बताए।"
१५ विरुद्ध हत्या मुद्दा,"ताप्लेजुङ वन रक्षक गणेश शाही हत्या अभियोगमा प्रहरीले १५ जनाविरुद्ध मुद्दा चलाएको छ। जिल्ला प्रहरीले आवश्यक अनुसन्धान गरी सरकारी वकिल कार्यालयमार्फत अदालतमा मुद्दा बुझाएको हो। डीएसपी रामबहादुर केसीले शाहीलाई खुकुरी प्रहार गर्ने सविन भनिने टेकबहादुर लिम्बू, खुकुरी बोकेर भेलामा आउने, छलफलमा संलग्न रहेका सामुदायिक वनका पदाधिकारी र मुख्य अभियुक्तलाई तमोर नदी तारेर ताप्लेजुङ नगरपालिकातर्फ भगाउन सहयोग गर्ने समेतलाई मुद्दा दायर गरिएको बताए।"
परिवारलाई सहयोग,काभ्रे बोक्सी आरोपमा कुटपिटपछि हत्या गरिएको भनिएकी सानो वाङथलीकी लक्ष्मी परियारको परिवारलाई कोरियामा रोजगारी गर्दै आएका एक युवकले २० हजार रुपैयाँ सहयोग गरेका छन्। छोराहरूको लालनपालनमा सहयोग पुगोस् भनेर नवलपरासीका सुरज न्यौपानेले सहयोग गरेका हुन्।
कालो चस्मा आँखैमा मेरो,"काठमाडौंकालो चस्मा लाऊ है मैयाविशाल बजारकोनगर्नू है सुर्ता मैयादुईचार हजारको नेपाली फिल्मको उपर्युक्त गीत कुनै समय निकै लोकप्रिय थियो। हिन्दी फिल्मी गीत गोरे गोरे मुखडे पे काला काला चस्मा पनि कुनै बेला तन्नेरीहरूको मुखैमा झुन्डिएको थियो। बलिउड फिल्म बारबार देखो हिट नभए पनि त्यसमा समावेश तेनु काला चस्मा जँचता है गोरे मुखडे पे भने हिट नै रहयो। यहाँ चर्चा गीतको हैन, चस्माको हुँदै छ। यसको सौन्दर्यको जति चर्चा हुन्छ व्यवहारमा पनि यो उत्तिकै लोकप्रिय छ। अनुहारको रंग जस्तोसुकै होस्, चस्माले भने रंगभेद नगरी सौन्दर्य खुलाइदिन्छ। फेसन दुनियाँमा यसको महत्त्व झनै माथि छ। रंगकर्मी अरुणा कार्की प्राय: चस्माबिना बाहिर निस्किन्नन्। लाम्चो गोरो अनुहारमा कालो सनग्लास उनलाई निकै सुहाउँछ। चस्मा लगाउनु र राम्री वा नदेखिनुसँग उनलाई खासै सरोकार छैन। उनलाई आँखा ठूला भएको भएको मन पर्छ। त्यही उनीसँग छैन। आफ्नै चिम्सा आँखा छोप्नका लागि उनी कालो चस्मा लगाउने गर्छिन्। एकैचोटि तीनचारवटा किनेर राख्छु, उनी भन्छिन्, केही त विदेशबाटै उपहार आउने गर्छन्।चस्माका लागि उनी खासै ब्रान्ड कन्सस छैनन्। देख्दा र लगाउँदा ठीकै देखिए हुन्छ। तर, गुणस्तरमा चाहिँ ध्यान दिनुपर्ने उनको धारणा छ। गायक मदनगोपाल पनि चस्माप्रेमी हुन्। मोटरसाइकल चलाउँदा कालो चस्मा नलगाई नहुने बानी भइसकेको छ उनलाई। स्मार्ट देखिन र आँखा हेल्दी राख्न चस्माको खास भूमिका रहने उनको दाबी छ। चस्मा लगाउँदा जति कुल देखिन्छ उत्ति नै त्यसको संरक्षणमा ध्यान पुर्याउनुपर्ने उनी बताउँछन्। साथीभाइसँग भेट्दा र अँगालो मार्दा कतिपट चस्मा खसेर फुटेका घटना छन्।अचेलचाहिँ पहिल्यै चस्मा बचाउनतर्फ ध्यान जान्छ, उनी भन्छन्, रहरै नपुगेको सामग्री फुट्दा चित्त दुख्दो रहेछ। त्यसैले उनी खासै महँगो चस्मा लगाउँदैनन्। ३४ सय देखि ५ हजार रुपैयाँ मूल्य पर्ने चस्मा उनको रोजाइमा पर्छ। वर्षमा एकदेखि दुइटा चस्मा त फुटेकै हुन्छ, उनी भन्छन्, स्याहार्नै गाह्रो। फेसन कोरियोग्राफर, मोडल एवं मिडियाकर्मी कला सुब्बा पनि चस्माकी निकै सोखिन हुन्। उनले कक्षा पाँच पढ्दा दाइले दिएको कालो चस्मा अझै सम्झन्छिन्। दाइको चस्मा जति बेला पनि चलाइरहेकीले उनैलाई दिएको कलाले सुनाइन्।खाली दाइको चस्मा चलाइदिन्थेँ सानैमा पनि, उनी भन्छिन्, चस्माप्रतिको मोह देखेरे दाइले त्यही चस्मा मलाई उपहार दिनुभो। कलाका अनुसार, चस्मा लगाउँदा व्यक्तित्वमा निखार ल्याउँछ। फेसन जगतमा यो अनिवार्यजस्तै हुन्छ। उनी कालो चस्माकी मात्रै पारखी हैनन्, मल्टिकलर चस्मा लगाउन मन पराउँछिन्। फेसनेबल देखिनुका साथै आँखामा लगाएको लेन्स सुरक्षित राख्न पनि चस्मा लगाउने उनले सुनाइन्। चस्माको अर्को काम नदेखाउनुपर्ने कुरा छोप्नुरहेको पनि उनी बताउँछिन्।आँखाको जुनसुकै समस्या छोप्न चस्मा उचित मानिन्छ। मोडल, कलाकार एवं खेलाडी दुर्गाराज पाण्डे चस्मामा आफ्नो पर्सनालिटीले झनै निखार पाएको महसुस गर्छन्। धुलो र धुवाँबाट बच्न पनि चस्मा नलगाई नहुने उनको तर्क छ।फेन्सी देखिन र सेफ्टी दुवैका लागि चस्मा उपयोगी छ, उनी भन्छन्।"
रहेनन् पन्नाकाजी,"काठमाडौं कुनै बेला सञ्चारमाध्यममै काम गरेका पन्नाकाजी शाक्य पछिल्लो समय सञ्चारमाध्यमबाट टाढै बसे। विसं २००८ देखि रेडियो नेपालमा गायकका रूपमा जागिर खाएका उनले २०४२ मा अवकाश लिएका थिए। तिरिरी मुरली बज्यो गायकले बुधबार ८५ वर्षको उमेरमा जीवनबाटै बिदा लिए।पन्नाकाजीले मवीवि शाह, जनार्दन सम, धर्मराज थापा, रत्नशमशेर थापा लगायतका रचनामा स्वर दिएका थिए। आफैं कुशल संगीतकार भएकाले लोलाएका ती ठूला आँखा, बिहानी घाम जस्ता गीत कम्पोज गरेर गाए। सरोजकुमार शाक्यको रचना रहेको तिरिरी मुरली बज्यो गीत पन्नाकाजीलाई सम्झाउन पर्याप्त छ।गायक बुलु मुकारुङका अनुसार, पन्नाकाजी २०२३ मा रेडियो नेपालबाट सर्वश्रेष्ठ गायक घोषित भएका थिए। संगीतकी सोखिन आमाकै कारण उनी गायनमा तानिएका थिए। उनलाई गायक हरिप्रसाद रिमालले रेडियो नेपाल प्रवेश गराएका थिए।उनका नाममा झन्डै ४ सय गीत रेकर्ड भएको पाइन्छ। लिजेन्ड अफ पन्नाकाजी, भजनकीर्तन, आफ्नो संसार जस्ता एल्बम निकालेका थिए। लोक, आधुनिक र भजन गायनमा उनको योगदान रहयो। पन्नाकाजीका दुई छोरा प्रवेशमान र पवित्रमान शाक्य संगीतमै लागेका छन्। पछिल्लो समय इमेज एफएमले प्रदान गरेको लाइफटाइम अचिभमेन्ट अवार्ड ग्रहण गर्दाताका पन्नाकाजी सामाजिक समारोहमा देखिएका थिए। त्यसबाहेक उनी सधंै पर्दापछाडि नै बस्न चाहे। उनी ओमबहालमा हुर्केका थिए। विसं २०७२ को भूकम्पले घर भत्काएपछि उनी ताहाचल सरेका थिए।उनकै पूर्वइच्छाबमोजिम बुधबार पार्थिव शरीर नेपाल प्रज्ञा प्रतिष्ठानमा नराखी टेकु दोभानमा अन्त्येष्टि गरियो।"
लिटरेचर फेस्टिभल भोलिदेखि,"पोखरा नेपाल लिटरेचर फेस्टिभलको पाँचौं संस्करण पुन: पोखरामा हुने भएको छ। शुक्रबार सुरु हुने चारदिने फेस्टिभलका लागि तयारी जारी रहेको आयोजक बुकवर्म फाउन्डेसन र र्यान्डम रिडर्स सोसाइटीले जनाएका छन्। राजधानीमा वर्षेनी हुँदै आएको फेस्टिभलको चौथो संस्करण गत वर्ष पोखरामै आयोजना गरिएको थियो। त्यसले पाएको सुखद प्रतिक्रिया र पोखरेली साहित्यकर्मीहरूको जोडबलका कारण फेस्टिभल पुन: यहाँ आयोजना गरिएको बुकवर्म फाउन्डेसनका निर्देशक अजित बरालले बताए। पार्दीस्थित फेवाताल किनारको पर्यटन बोर्डको हातामा हुने फेस्टिभलको तयारीबारे बुधबार आयोजित पत्रकार सम्मेलनमा उनले भने, सबैको सुझाव र प्रतिक्रियापछि नै हामीले पोखरामा सम्मेलन आयोजना गर्नु उपयुक्त ठहर गरेका हौं। सम्मेलनमा राजधानी काठमाडौं र मुलुकका विभिन्न जिल्लाका करीब ९० पाहुना सहभागी हुनेछन्। साहित्य, फिल्म, संगीतलगायत विभिन्न विधाका बहस, प्रवचन र अन्तरक्रियात्मक गरी ४० सेसन राखिएको जानकारी उनले दिए।लेखक सरस्वती प्रतीक्षाले साहित्यप्रेमीको भेला पोखरामा आयोजना हुनु पोखरेलीका लागि गौरवको विषय भएको बताइन्। उनले भनिन्, हामी सबै सहभागीलाई राम्रो आतिथ्य गर्नेछौं। सम्मेलनमा हुने अन्तरक्रियात्मक छलफलबाट सबैले लाभ लिनुपर्छ।अघिल्लो सम्मेलनबाट सहयोगी बनेको र्याडम रिडर्स सोसाइटी पनि आयोजनामा खटिएको अध्यक्ष उपेन्द्र पौडेलले बताए।कार्यक्रममा सिर्जनशील कलाकार समूहका अध्यक्ष सूर्य बराइलीले यस पटकको फेस्टिभलमा सहभागीले पोखरेली कलाकारका पानी रंगका सिर्जना देख्न पाउने बताए। उनले भने, पोखरालाई पानीरंगको सहर भन्ने गरिन्छ। चित्रमा यो कस्तो हुन्छ भनेर हामी यस पटक प्रदर्शनी नै गरेर देखाउने तयारीमा छौं।"
ल्होछार कवितामा रेणुका अब्बल,"काठमाडौं तामाङ समुदायले मनाउने सोनाम ल्होछार २८५३ ज्या (चरा) वर्षको अवसरमा बुधबार राजधानीमा राष्ट्रिय कविता प्रतियोगिता भएको छ।ल्होछार मूल समारोह समितिद्वारा नेपाल प्रज्ञा प्रतिष्ठान कमलादीमा आयोजित प्रतियोगितामा काभ्रे नारायणस्थानकी रेणुका गोले अब्बल ठहरिइन्। त्यस्तै, सिन्धुली कल्पवृक्षका रूपक जमरा घलान दोस्रो र सिन्धुपाल्चोक ठूलो पाखारकी संगीत थिङ तेस्रो भए। काभ्रे मेच्चेका रत्न दोङ तामाङ र रामेछाप बेथानकी धनकुमारी घिसिङ सान्त्वना भए। विजेतालाई क्रमश: १० हजार, ७ हजार, ५ हजार रुपैयाँ र सान्त्वनालाई जनही १५ सय प्रदान गरियो। प्रतियोगितामा १२ जिल्लाका ३२ कविले भाग लिएका थिए। १६ जना कवयित्री थिए। कार्यक्रमको उद्घाटन गर्दै प्राज्ञ तथा नेपाल प्रज्ञा प्रतिष्ठानका मातृभाषा विभाग प्रमुख श्रवण मुकारुङले मातृभाषाको साहित्य विकासका लागि राज्यले लगानी गर्नु आवश्यक रहेको बताए। नेपालमा बोलिने सबै भाषा नेपालको सम्पत्ति भएकोले तिनको जगेर्ना गर्ने दायित्व मातृभाषीको मात्र नभई सरकारको भएकोमा उनको जोड थियो। भाषाविद् अमृत योञ्जनले तामाङ साहित्यको विकासमा कविता प्रतियोगिताले ठूलो भूमिका खेल्ने बताए। कार्यक्रममा तामाङ घेदुङका महासचिव बाबु घिसिङ, गायक चन्द्रकुमार मोक्तान, अन्तर्राष्ट्रिय तामाङ परिषद्का सचिव प्रतीक तामाङलगायतले भाषासाहित्यको महत्त्वबारे प्रकाश पारेका थिए।"
चलचित्र संघमा उदय,"हेटौंडा नेपाल चलचित्र संघको नयाँ कार्यसमिति अध्यक्षमा प्रदीपकुमार उदय निर्विरोध निर्वाचित भएका छन्। यहाँ मंगलबार भएको संघको ४४औं साधारणसभाले उदयलाई अध्यक्षमा चयन गरेको हो। सभाले उदयको नेतृत्वसहित १३ सदस्य पनि निर्विरोध चुनिएका हुन्। तीनवर्षे कार्यकालका लागि अन्य पदको बाँडफाँड भने निर्वाचित सदस्यबाटै कार्यसमितिको बैठकले चुन्ने प्रावधान रहेको छ। सदस्यहरूमा राजीवकुमार शाह, मिजास पोखरेल, नारायणप्रसाद आचार्य, गोपालकाजी कायस्थ, अर्जुन श्रेष्ठ, विक्रम पराजुली, अशोक शर्मा, नरेन्द्र महर्जन, वीरेन्द्रनारायण श्रेष्ठ, मदनमान बज्राचार्य, मधुसूदन प्रधान, कपिल द्वा र ओम जैसी रहेका छन्। नवनिर्वाचित अध्यक्ष उदयले संघलाई व्यक्तिगत सोचभन्दा समूहगत सोचले अघि बढाउने जिकिर गर्दै त्यसका लागि सबैलाई गतिशील हुन आग्रह गरे। उनले हाल चर्चामा रहेको हल टिकट बिक्रीसम्बन्धी पारदर्शी बक्सअफिस प्रणाली र चलचित्र नीति लागू गर्नु ठूलो समस्या नरहेको दाबी गर्दै थपे, हामीभित्रका समस्या हामीले नै समाधान गर्न अग्रसर भए कुनै पनि समस्या ठूलो छैन। उनले फिल्म सम्बद्ध अन्य संघसंस्थासँग हातेमालो गर्दै अगाडि बढ्ने पनि बताए।"
कांग्रेस सभामा गोली चल्दा १९ घाइते,"नुवाकोट कांग्रेस केन्द्रीय सदस्य रामशरण महत सहभागी जागरण सभामा बुधबार गोली चल्दा प्रहरीसहित १९ जना घाइते भएका छन्। बजार नजिकै भइरहेको कार्यक्रममा एक्कासी ढुंगा प्रहार भएपछि प्रहरीले रबरका गोली चलाएको हो । चार गाविस गाभेर लिखु गाउँपालिका घोषणा गर्नुपर्ने माग राख्दै आएका आन्दोलनरत पक्षले ढुंगा प्रहार गरेको प्रहरीले जानकारी दिएको छ। भीडलाई तितरबितर गर्न प्रहरीले गोली तथा अश्रुग्यास प्रहार गर्दा उनीहरू घाइते भएका छन् । आन्दोलनकारीले आलुबारीबाट आधा घण्टासम्म ढुंगा प्रहार गरेको प्रहरीले जनाएको छ। स्थानीयले लिखु गाउँपालिका माग गर्दै ११ दिनदेखि आन्दोलन गर्दै आएका थिए। घटनामा १५ जना आन्दोलनकारी र एक सशस्त्र प्रहरीसहत घाइते भएका हुन्। तीन जनालाई रबरको गोली लागेको छ। आन्दोलनकारी सुजन न्यौपाने, लक्ष्मण गुणी र कान्छा भण्डारीलाई गोली लागेको छ। उनीहरूको अवस्था खतरामुक्त रहेको छ। उनीहरूको स्थानीय मेडिकल र स्वास्थ्य चौकीमा उपचार भइरहेको छ। आन्दोलनकारी विकास पुलामीको खुट्टा भाँचिएको छ। अश्रुग्यास र रबरको गोली चलेपछि केही समय जागरण कार्यक्रम स्थागित भएको थियो। प्रमुख जिल्ला अधिकारी विष्णुप्रसाद पोखरेलले ४७ राउन्ड रबरका गोली र २२ राउन्ड टियरग्यास प्रहार भएको जानकारी दिए। एक्कासि ढुंगा प्रहार हुन थालेपछि सुरक्षाका लागि बल प्रयोग गरेको उनले बताए।"
सीमास्तम्भ खोइ?,"बाँके नेपालभारत छुट्याउने मुख्य र सहायक गरी एक दर्जन सीमास्तम्भ हराएका छन्। पूर्व कटकुइयाँ र पश्चिम मानखोलासम्मको सीमाका मुख्य ५ (जंगे पिल्लर) र सहायक गरी दर्जनभन्दा बढी स्तम्भ अहिले देखिँदैनन्। ती कहाँ गए त? स्थानीय प्रशासनको तथ्यांकअनुसार तीमध्ये अधिकांश स्तम्भ खोलाले बगाइदिएको छ। दुई वर्षअघिको राप्ती बाढीले मटेहिया २ भगवानपुरस्थित ६४३ (१४) नम्बर सीमास्तम्भ बगाएको स्थानीयको भनाइ छ। तर, प्रशासनको तथ्यांकमा उक्त स्तम्भबारे उल्लेखै छैन। त्यसअघि ६३५(३), ६४४ (१६), ६४५(१७१) र ६५७ नम्बरका मुख्य पिल्लर हराएका थिए। प्रशासनको अभिलेखमा चार मुख्य र ५ सहायक स्तम्भ बगेका छन्। त्यस्तै ६३८६, ६३९१७, ६४३१, ६४३२, ६४४ १,६४४२, ६४५१ र ६५६१ नम्बरका सहायक पिल्लर पनि हराइरहेका छन्। ६३६४, ६४६१९ र ६५५३६ नम्बरका मुख्य पिल्लर र १९ वटा सहायक स्तम्भ मर्मत गर्नुपर्ने अवस्थाका छन्। १ मुख्य स्तम्भ र ३ सहायक सीमास्तम्भ पुनर्निर्माण तथा १७ स्तम्भ मर्मत गर्नुपर्ने देखिएको छ। बाँकेको सीमामा मुख्य र सहायक गरी ३ सय ७ स्तम्भ छन्। ३२ मुख्य स्तम्भमध्ये ५ खोलाले बगाएको हो। त्यस्तै २ सय ७५ सहायक स्तम्भमध्ये ५ वटा बगेको र ३ वटा हराएका हुन्। नेपालगन्जको मुख्य नाका नजिकैका सहायक स्तम्भ हराएका छन्। त्यसबारे सीमावर्ती नेपालीले स्थानीय प्रशासनलाई जानकारी दिँदै आएका छन्। प्रशासनले सरकारलाई लिखित जानकारी गराउँदै आएको छ। भारतीय समकक्षी सुरक्षा अधिकारीसँग काउन्टर पार्ट बैठकमा सीमाबारे पटकपटक छलफल हुने गरेको छ। तर, दुई मुलुकको सीमासम्बन्धी संवेदनशीलताका कारण स्थानीयस्तरबाट गरिएको प्रयासले स्म्भव छैन, जिल्ला प्रशासनका सूचना अधिकारी खगेन्द्र पौडेल भन्छन्, सरकारस्तरीय पहलबाट मात्रै समस्या समाधान हुन सक्छ। राप्तीले पूर्वी क्षेत्रको सीमास्तम्भ बगाउँदा दुई मुलुकको भूमि छुट्याउन समस्या भएको स्थानीय बताउँछन्। पहिले पिल्लर भएको स्थानमा नदी बगेको छ। बालुवा भरिएका कारण सीमा कहाँसम्म हो भन्न सकिने अवस्था छैन, मटेहियाका जगदीश गोडिया भन्छन्, पिल्लर हुँदा नेपालभारत भूमि जानकारी हुन्थ्यो। अब थाहै पाइँदैन। दुवै देशका परराष्ट्र मन्त्रालयबीच सहमतिमा नयाँ सीमा स्थापना, मर्मत वा पुनर्निर्माण गर्न पाइने अन्तर्राष्ट्रिय मान्यता छ।"
न्याय खोज्दै इन्डोनेसियाली बुहारी,"बस्तीपुर (सिरहा) विदेशी भूमिमा भेटिएका दुई फरक देशका नागरिक। दुईबीच मायाप्रीति बस्यो। बिहे भयो। माइती देश माया मारेर पतिलाई पछ्याउँदै उनैको देश पुगिन् युवती। तर, तिनै पतिले छाडेर हिँडेपछि कस्तो होला? नेपालीसँग बिहे गरेकी इन्डोनेसियाली नागरिक तितिक इस्तियानी लामो समयदेखि यो पीडा भोगिरहेकी छन्। वैदेशिक रोजगारी सिलसिलामा मलेसियामा चक्लेट फ्याक्ट्रीमा काम गर्ने क्रममा उनको भेट आफूभन्दा १० वर्ष कान्छा सञ्जीवकुमार चौधरीसँग हुन पुग्यो। यो सन् २००६ को कुरा हो। सप्तरी, हरिपुर३ का सञ्जीव नजिकैको प्लास्टिक फयाक्ट्रीमा काम गर्थे। एक वर्षको प्रेमसम्बन्धपछि सन् २००७ मा इन्डोनेसियामा मुस्लिम संस्कारअनुसार बिहेबन्धनमा बाँधिए उनीहरू। पछि नेपाल आए। तर, उनीहरूको दाम्पत्य सहज बन्न सकेन। अहिले सिरहा, बस्तीपुरस्थित एक आश्रममा आश्रय लिएर बसेकी ४५ वर्षीया तितिकले विगत सम्झिइन्, विवाह गरेपछि सञ्जीवको नाम फेरियोसरिफ ओमर अब्दुल्ला। उनका अनुसार इन्डोसियामा दुई महिना बिताएपछि सञ्जीव कामका लागि मलेसिया फर्के। तितिकले इन्डोनेसियामै छोरी जन्माइन्, २००७ सेप्टेम्बर २९ मा।चार महिनापछि छोरी जहरा लिएर पति भेट्न मलेसिया पुगिन्, त्यहाँ दुई महिना सँगै बसे उनीहरू। सन् २००९ मा सञ्जीवको जनकपुरस्थित घर आइपुगे।यहाँ आएपछि यहीँको संस्कार अनुसार कर्म चलाइयो, मेरो नाम सञ्जना चौधरी राखियो, तितिकले सुनाइन्। इन्डोनेसियाली नागरिक भएकाले ३ महिनाको भ्रमण भिसामा आएकी थिइन्, उनी। यही बेला परिवारले उनलाई पुख्र्यौली थलो सप्तरीबाट विवाह दर्ता र नागरिकता बनाइदियो। नागरिकतामा नाम सञ्जना राखियो। त्यसपछि तितिक सासू सरस्वती र ससुरा नकुलको संरक्षणमा जनकपुरमै बस्न थालिन्। सुख नै थियो त्यति बेला, नेपाली र मैथिली भाषा बोल्न सक्ने भइसकेकी उनले भनिन्, अर्को देश आए पनि बिरानो लागेन। तर, उनको खुसी धेरै दिन टिक्न पाएन। केही दिनपछि नै सासूले सबै कागजात खोसिन्, ५ वर्षसम्म बाहिर पाइला टेक्न पनि दिएनन्, उनी भन्छिन् । २०१४ अप्रिल ३० मा सञ्जीव अमिन तालिमका लागि काठमाडौं गए, त्यसपछि सासू र नन्दले मलाई घरबाट निकालिदिए, उनले भनिन्। महुलीमै हुँदा तितिकले इन्डोनेसियामा रहेका आफन्तलाई हारगुहार गरिन्। भाइले १ लाख ९७ हजार रुपैयाँ पठाइदिए। आफूसँग पैसा भएको थाहा पाएपछि सासू, ससुराले घर बोलाएर माग्न थाले, उनले भनिन्, पैसा दिन नमानेपछि फेरि घरमा बस्न दिएनन्। महुलीमा ३४ महिना बसेपछि उनी जनकपुरमा डेरा लिएर बस्न थालिन्। त्यहाँ पनि सुखसँग बस्न दिएनन्। कति डेरा सरें, सरें। श्रीमान् आउँछु भनेर गएको, अहिलेसम्म आएनन्, उनले भनिन् ।"
डाँफे सिकारी पक्राउ,"बझाङ राष्ट्रिय पक्षी डाँफेको सिकार गरेको आरोपमा प्रहरीले एक जनालाई पक्राउ गरेको छ। दुर्लभ र संरक्षित वन्यजन्तु तथा पक्षीहरूको चोरीसिकार भइरहेको सूचनाका आधारमा प्रहरीले दौलीचौरका टोपबहादुर बोहरालाई पक्राउ गरेको हो।झोलामा पोथी डाँफे लिएर चैनपुर बजारमा हिँडिरहेको अवस्थामा उनी पक्राउ परेका थिए। चोरीसिकारबारे थप अनुसन्धान भइरहेको छ। उनलाई कारबाहीका लागि जिल्ला वन कार्यालयलाई बुझाइने प्रहरीले जनायो। राष्ट्रिय निकुञ्ज तथा वन्यजन्तु संरक्षण ऐनअन्तर्गत कारबाही हुनेछ। बझाङको उत्तरी क्षेत्रका गाविसमा हिमपातसँगै चोरीसिकारमा वृद्धि भएपछि प्रहरीले त्यहाँ सक्रियता बढाएको थियो। केही दिनअघि सदरमुकाममा खुलेयाम वन्यजन्तु र पक्षीहरूको मासु बिक्री भइरहेको बारे कान्तिपुरमा समाचार प्रकाशित भएको थियो। उक्त समाचारको विषयलाई लिएर नेपाल प्रहरीका महानिरीक्षक (आईजीपी) उपेन्द्रकान्त अर्यालले पनि जिल्ला प्रहरी कार्यालयसँग सोधपुछ गरेका र नियन्त्रणका उपाय अपनाउन निर्देशन दिएको स्रोतले बताएको छ। हिउँमा फसेका मृगलगायत जनावर र चिसोले औलतिर झरेका पक्षीहरूको सिकार गर्न सजिलो हुने भएकाले हिमपातपछि हिमाली गाविसका बासिन्दा हूल बाँधेर सिकार खेल्न निस्कछन्। यहाँ रतुवा, घोरल, झारल, थारल, बँदेललगायत जंगली जनावर र डाँफे, कालिजलगायत पक्षीको सिकार हुने गरेको छ। हिमाली क्षेत्र काँडा, सुर्मा, दौलीचौर, रिलु, दहबगर, लेकगाउँ, मेलबिसौना, कैलाशलगायत गाविसका वनक्षेत्रमा चोरीसिकार बढी हुने गरेको छ। सिकारका कारण राष्ट्रिय पक्षी डाँफेलगायत दुर्लभ वन्यजन्तुको अस्तित्व नै खतरामा पर्ने भन्दै संरक्षणकर्मीहरूले चिन्ता व्यक्त गरेका छन्।"
रित्तै हात फर्काइन्छन् बिरामी,"औषधि छिट्टै आउँछजिल्ला स्वास्थ्य कार्यालय बझाङले अधिकांश औषधि आइसकेकाले साताभित्रै वितरण गरिने जानकारी दिएको छ। जिल्ला स्वास्थ्य कार्यालयका सूचना अधिकारी गंगा जोशीले ८० प्रतिशतभन्दा बढी औषधि जिल्ला पुगिसकेको बताए। धेरैजसो औषधि आइसकेको छ, एक हप्ताभित्रै स्वास्थ्य संस्थामा पुर्याउने योजना बनाएका छांै, उनले भने, बाँकी औषधि पनि छिट्टै आपूर्ति गर्ने ठेकेदारले जानकारी दिएको छ।कञ्चनपुरले पनि थप औषधि खरिदका लागि टेन्डर आह्वान गरिएको जनाएको छ। जिल्लाबाटै खरिद गर्नुपर्ने रकमबाट तत्काललाई गर्जो टार्न लागिएको हो। विभागबाट भने औषधि आउनेनआउने टुंगो नभएको स्वास्थ्यकर्मी बताउँछन्। डेढ महिनापछि बीसीजी सिरिन्जकञ्चनपुरलगायत सुदूरपश्चिम जिल्लामा बीसीजी सिरिन्ज डेढ महिनापछि आपूर्ति भएको छ। जिल्ला जनस्वास्थ्य कार्यालयका अनुसार यसै साता साढे ६ हजार थान सिरिन्ज आएको हो। जिल्लामा करिब १२ हजार सिरिन्ज आवश्यक पर्छ, जनस्वास्थ्य कार्यालयका कोल्ड चेन अधिकृत जनक कुँवरले भने, आवश्यक थप सिरिन्ज स्टोरमा मौज्दात छ। उनका अनुसार केही स्वास्थ्य संस्थामा सिरिन्ज डेढ महिनासम्म अभाव भएको हो। जन्मेदेखि १ वर्षमुनिका बालिबालिकालाई बीसीजी खोप लगाइन्छ। मध्यपश्चिममा बजेटयसैबीच स्वास्थ्य मन्त्रालयले औषधि अभाव हुन नदिन मध्यपश्चिमका जिल्लालाई बजेट निकासा गरेको छ। सबै स्वास्थ्यसंस्थामा औषधि पुगिसकेको क्षेत्रीय स्वास्थ्य निर्देशनालयको दाबी छ। मन्त्रालयले जिल्ला स्वास्थ्य कार्यालयलाई ५ लाखदेखि १५ लाखसम्म बजेट निकासा गरेको क्षेत्रीय निर्देशक डा रीता जोशीले बताइन्। मध्यपश्चिमका लागि १ करोड ७१ लाख बजेट आएको छ। आपत्कालीन अवस्थामा खर्च गर्न क्षेत्रीय निर्देशनालयका लागि पनि १० लाख निकासा भएको छ। अहिले औषधि आए पनि पर्याप्त छ भन्न सकिन्न। तर, अभाव भने छैन, निर्देशक जोशीले भनिन्। जुम्लामा विवादले पुन: टेन्डर आह्वान गरेर ढिलो भएबाहेक सबै जिल्लामा औषधि पुगिसकेको उनको भनाइ छ।(अर्जुन शाह बाजुरा, वसन्तप्रताप सिंह बझाङ, भवानी भट्ट कञ्चनपुर)"
सरकारी अस्पतालमा आधुनिक प्रयोगशाला,"विराटनगर कोसी अञ्चल अस्पतालमा एक महिनाभित्र क्षेत्रीय स्तरको प्रयोगशाला सञ्चालनमा आउने भएको छ। राजधानीको टेकुस्थित राष्ट्रिय जनस्वास्थ्य प्रयोगशालाले उक्त अस्पताललाई ५७ लाख ९२ हजार रुपैयाँ बराबरको आधुनिक उपकरण उपलब्ध गराइसकेको छ। भवन विस्तार, विद्युत् र फर्निचर व्यवस्थापनलगायत पूर्वाधार तयारी भइरहेको अस्पतालका मेडिकल सुपरिन्टेन्डेन्ट डा रोसन पोखरेलले बताए। अब सरकारले उपलब्ध गराउने ६ जना प्राविधिक र ४ जना हेल्परको प्रतीक्षा छ। अहिले अस्पतालको प्रयोगशालामा २३ जना कार्यरत छन्। थप जनशक्ति नियुक्तिलगत्तै यसै महिनाभित्र क्षेत्रीय स्तरको प्रयोगशाला सञ्चालनमा आउने पोखरेलले बताए। जनकपुर, धनगढी, पोखरा र विराटनगरमा सुदृढ क्षेत्रीय प्रयोगशाला निर्माण गर्ने सरकारको कार्यक्रम छ। त्यही अन्तर्गत कोशी अञ्चल अस्पतालले द्रुत गतीमा परीक्षण गर्ने अटोमेटिक बायोकेमिस्ट्री एनालाइजर, सिलिया यन्त्र, माइक्रोसकप, बायो सेफ्टी क्याबिनेट र एसीलगायतका साधन पाएको हो।अस्पतालको प्रयोगशाला विभागका प्रमुख जयवेन्द्र यादवले यी नयाँ यन्त्रहरूबाट परीक्षणको गुणस्तरमा सुधार हुने र चाँडो रिपोर्ट दिन सकिने बताए। पहिला धेरैजसो काम हातले हुन्थ्यो, उनले भने, अब त्यो स्वचालित यन्त्रले गर्ने भयो।नयाँ यन्त्रबाट दैनिक झन्डै ४० वटा नमुना जाँच गर्न सकिनेछ। हाल अस्पतालमा उपलब्ध यन्त्रले दैनिक ८ नमुनाको मात्र परीक्षण हुन्छ। आधुनिक उपकरणबाट थाइराइड, हर्मोनसम्बन्धी अन्य समस्या र जटिल प्रकृतिका रोगको परीक्षण सम्भव हुने यादवले बताए। अस्पतालको प्रयोगशालामा परीक्षणका लागि दैनिक करिब ३ सय बिरामी आउँछन्। दुई वर्षदेखि प्रयोगशालामा सुधारसँगै अस्पतालको आम्दानीमा पनि वृद्धि भएको छ।दुई वर्षअघिसम्म प्रयोगशाला भरपर्दो नभएकाले बिरामी बाहिर जाँदा आय मासिक ६ देखि ८ लाखमा सीमित थियो। यादबले भने, क्षेत्रीय स्तरको भएपछि आम्दानी धेरै गुणाले बढ्छ तर यसलाई कमाएर दिने भन्सारजस्तै मात्र बनाउनुहुन्न, त्यससँगै स्तरीयता वृद्धि गर्दै लानुपर्छ। क्षेत्रीयस्तरको प्रयोगशाला सञ्चालनसँगै यहाँ ल्याब टेक्निसियन स्तरको अध्ययनको ढोका खुलेको यादवको भनाइ छ। त्यस्तै मेसु डा पोखरेल अब जटिल परीक्षणका लागि बिरामीलाई अन्यत्र पठाउनुनपर्ने बनाउँछन्। अहिलेसम्म बाहिर मात्र उपलब्ध जाँच अब यहीँ हुनेछ, उनले भने। अस्पतालको बहिरंग र आकस्मिक विभागमा गरी दैनिक ८ सयदेखि हजार बिरामी आउँछन्। उपकरण खरिद, सेवा स्तरोन्नति भौतिक एवं यान्त्रिक क्षमता सृदृढ पार्न सरकारले गत असोजमा उपलब्ध गराएको १ करोड ५० लाख रुपैयाँबाट अस्पतालले ५० लाख रुपैयाँमा एक डायलसिस मेसिन, ५ वटा अत्याधुनिक आईसीयु बेड, तीन मनिटर, ५ वटा इसीजीअक्सिमिटर र एक सामान तताउने अटोकेलेभ किनेको छ। यहाँ पहिलेदेखि २ डायलोसिस यन्त्र, आईसीयुमा ५ सामान्य बेड र बिरामीको अवस्था देखाउने ३ मनिटर थिए।अब अस्पतालको ८ वटै वार्डमा ईसीजी सेवा पुगेको र सामग्री तताउनलाई सेन्ट्रल अटोकेलभको भर पर्नु नपरेको मेसु पोखरेलले बताए। पहिला एक ठाउँबाट सञ्चालित अटोकेलभमार्फत सबैतिर सेवा पुर्याउनुपथ्र्यो, अहिले सबैतिर लैजान पुग्ने अटोकेलभ छ,उनले भने। अस्पताल व्यवस्थापनले १ करोड रुपैयाँ भने बहिरंग विभाग मर्मतमा खर्चने भएको छ। उक्त अस्पताललाई तत्कालै एक भिडियो इन्डोस्कोपी र इको मेसीनको आवश्यकता रहेको डापोखरेलले बताए। हाल रहेको इन्डोस्कोपी यन्त्र १५ वर्ष पुरानो हो।"
शिक्षकद्वारा विद्यार्थीलाई यातना,"शिक्षा कार्यालयका शाखा अधिकृत रेशमलाल न्यौपानेले बुधबार मात्रै शिक्षकले विद्यार्थीलाई दिएको यातनाका सम्बन्धमा मौखिक जानकारी पाएको बताए। उत्तेजित हुने शिक्षकका कारण घटना भइरहेको छ, उनले भने, शिक्षकले गल्ती गरेको भेटिएको छ। उनले विद्यार्थी संगठनका प्रमुख, विद्यालयका प्रधानाध्यापक र शिक्षकसहितको बैठक बसेर दोषीउपर कारबाहीका लागि छलफल हुने बताए।प्रधानाध्यापक नारायणबहादुर कुँवरले शिक्षकले गल्ती गरेको स्विकारे पनि घटनाका सम्बन्धमा बाहिर आएको हल्लाजस्तो नभएको बताए। उनले विद्यार्थी पहिले नै बिरामी भए पनि अन्तिममा शिक्षकमाथि दोष आएको बताए।"
नवजात शिशुको शल्यक्रिया,"पोखरा यहाँस्थित क्षेत्रीय अस्पतालमा पहिलोपटक एक महिनाभन्दा कम उमेरको शिशुको सफल शल्यक्रिया भएको छ। बागलुङ १ उपल्लाचौरकी एरिका प्रजापतिकी १५ दिनकी छोरीको जन्मजात बन्द सानो आन्द्राको सफल शल्यक्रिया भएको हो। आमाशयबाट खाना पास नभएर वान्ता गरिरहेकी नवजात शिशु जन्मिएको ५ दिनमै क्षेत्रीय अस्पताल ल्याइएको थियो। चिकित्सकले रोग पत्ता लगाएर उनको शल्यक्रिया गरेका हुन्। ड्युडेनम अर्थात् एनुलर प्यानक्रियाज भनिने रोगबाट शिशु पीडित थिइन्, शल्यक्रियामा सहभागी चिकित्सक सुशील ढुंगेलले भने, हामीले निकै मिहेनतसाथ शल्यक्रिया गर्न सफल भयौं। एक महिनाभित्रका शिशुको शल्यक्रियाका लागि काठमाडौं धाउनुपर्ने अवस्थाको अन्त्य भएको छ। एक महिनामुनिका नवजात शिशुको शल्यक्रियाका लागि कान्ति बाल अस्पताललगायत काठमाडौंमा मात्र सुविधा उपलब्ध छ। बाल शल्यचिकित्सक नरेन्द्र गुरुङ, सन्तोष श्रेष्ठ र ढुंगानाको टिमले गत बिहीबार शल्यक्रिया गरेको थियो। अन्य उपचार हुने भए पनि शल्यक्रिया पहिलोपटक भएकाले अस्पतालले यसलाई बुधबारमात्रै सार्वजनिक गरेको हो। अस्पतालकै एनआईसीयू कक्षमा उपचाररत शिशुको स्वास्थ्य राम्रो हुँदै गएको छ। उनले खाना खान थालेकी छन् भने वान्ता गर्न छाडेकी छन्। आन्द्राले पनि काम गर्न थालेको अस्पतालले जनाएको छ। नवजात शिशुको शरीर पूर्ण विकसित नभएकाले यस्तो समस्या आएको चिकित्सकले बताए। शल्यक्रिया गर्दा शिशुको तौल १ दशमलव ८ किलोग्राम मात्रै थियो।"
निर्वाचन तत्काल,"दाङ नेपाली कांग्रेसका सभापति शेरबहादुर देउवाले तीन चरणको चुनाव तत्काल गरिने बताए। स्थानीय तह, संघीय र केन्द्रीय तहको चुनाव हुन्छ, हेकुलीको चखौरामा आयोजित माघी महोत्सवमा बोल्दै उनले भने, चुनावका लागि सबै तयार रहनुहोस्। हामी अब देशलाई यसरी बन्धक बनाउन सक्दैनौं। निकास दिन्छौं।संविधान संशोधन मधेसीका लागि मात्रै नभई थारू र आदिवासीका लागि पनि भएको उनले बताए। संविधान संशोधन मधेसीका लागि मात्रै होइन। यो संशोधन हुनेबित्तिकै आदिवासी र थारूका मागहरू पनि सम्बोधन हुन्छन्, उनले भने, त्यसैले सबैका माग सम्बोधन भएर नै चुनाव हुनेमा सबै ढुक्क भए हुन्छ। यसैगरी सिँचाइ मन्त्री दीपक गिरीले दाङको सबै भूमि सिञ्चित गर्ने प्रतिबद्धता जनाए। दाङमा यति धेरै खेतीयोग्य जमिन छ। सबै बाँझै छ, उनले भने,अब सबै भूमि सिँचाइ गरेर उर्वरा बनाउने योजना छ। उनले कृषि क्षेत्रमा सिँचाइमार्फत ठूलो परिवर्तन गर्न खोजेको बताए। परराष्ट्र मन्त्री प्रकाशशरण महतले देशमा विकास गर्न सबै राजनीतिक दलहरूबीच एकता जरुरी रहेको बताए। सबै दल मिलेर मात्र विकास सम्भव छ। हामी सबैको एकता खोजिरहेको छौं, उनले भने ।"
मेक्सिकोको सीमामा पर्खाल लगाइनेछ : ट्रम्प,"अधिकारवादीहरूले भने यसलाई मुस्लिमविरोधी कार्यको संज्ञा दिएका छन्। नेसनल इरानियन अमेरिकन काउन्सिलका त्रिता पार्सीले भने, ट्रम्पले चुनावी अभियानमा मुस्लिममाथि प्रतिबन्ध लगाउने घोषणा गरेका थिए, अब यसलाई कार्यान्वयन गर्ने पहिलो पाइला चाल्दै छन्। तर ट्रम्पका सल्लाहकार जेम्स क्याराफानोले नयाँ प्रावधानलाई मुस्लिमविरोधी रूपमा हेर्न नहुने बताए।अवैध मतबारे छानबिन हुनेयसैबीच, लाखौं गैरकानुनी मतको विषयमा उजुरी आएपछि ट्रम्पले त्यसबारेमा छानबिन गरिने बताएका छन्। उनले दुइटा राज्यमा दर्तामा भएका मतदाता र गैरकानुनी मतदाताबारे छानबिन हुने बताएका हुन्। उनले हिलारी क्लिन्टनलाई ५० लाख अवैध मत परेको दाबी पनि गरेका छन्। तर यसबारे कुनै प्रमाण भने दिएका छैनन्। ट्रम्पले सिकागोमा भएको हिंसाबारे पनि चासो देखाएका छन्। मोदीलाई ट्रम्पको निम्ता ट्रम्पले भारतका प्रधानमन्त्री नरेन्द्र मोदीलाई अमेरिका भ्रमणका लागि निम्ता दिएका छन्। मोदीसंँगका टेलिफोन वार्तापछि ट्रम्पले यसै वर्षभित्र अमेरिका आउन आग्रह गरेको ह्वाइट हाउसले जनाएको छ। टेलिफोन वार्ताका क्रममा राष्ट्रपति ट्रम्पले विश्वका चुनौती सामना गर्न भारतलाई असल साथी र साझेदारका रूपमा लिएको बताएका थिए। अमेरिका र भारतको आर्थिक तथा सुरक्षा चासोका विषयमा मिलेर काम गर्नेबारेसमेत उनीहरूले छलफल गरेको जनाइएको छ।"
कुवेतमा ७ जनालाई मृत्युदण्ड,"कुवेत सिटी विभिन्न जघन्य अपराधमा संलग्न भएको अभियोगमा दोषी ठहरिएकाहरूलाई कुवेतले मृत्युदण्डको सजाय दिने गरी केही पहिले सुनाएको फैसला बुधबार कार्यान्वयन गरिएको छ। मृत्युदण्डको सजाय पाउनेमा राजपरिवारका एक सदस्य पनि छन्। ४० जनाभन्दा बढी मानिसको ज्यान जाने गरी भएको घटनामा उनीहरू दोषी ठहर भएका थिए। सबैलाई सामूहिक रूपमा झुन्डयाइएको छ। कुवेतमा पहिलोपटक यसरी मृत्युदण्डको सजाय कार्यान्वयन गरिएको हो। मृत्युदण्डको सजाय पाउनेमा १ बंगलादेशी, १ फिलिपिनी, १ इथियोपियाली, २ इजिप्टेली र २ कुवेतकै नागरिकसमेत रहेका सरकारी समाचार समिति कुनाले जनाएको छ। मृत्युदण्डको सजाय पाउने कुवेती राजपरिवारका सदस्य फैजल अब्दुल्लाह अल जबर अल सबाह भएको खुलासा गरिएको छ। कुनाले जनाएअनुसार आमहत्यालाई प्रत्यक्ष रूपले सघाएको र अवैध बन्दुकलगायतका हातहतियार गैरकानुनी रूपमा आफ्नो स्वामित्वमा राखेको आरोप फैजलमाथि लागेको थियो। कुवेतकै नागरिक नासरा अल एनेजीलाई पनि प्रत्यक्षरूपले आमहत्या गरेको आरोपमा सन् २०१० मै मृत्युदण्डको सजाय सुनाइएको थियो। सन् २००९ मा आफ्ना पतिले दोस्रो विवाह गरेकोमा आबेगमा आई नासराले प्रीतिभोज मनाउन सजाइएको पालभित्र आगो सल्काई दिएकी थिइन्। भयंकर आगोको लप्कामा परी अतिथि, महिला तथा बालबालिकासमेत ४० भन्दा बढी सोही पालभित्रै जलेर मरेका थिए। मृत्युदण्डको सजाय पाउने फिलिपिनी महिला जाकातिया पावा भएको फिलिपिन्सको विदेश मन्त्रालयका प्रवक्ताले जानकारी दिएका छन्। पावालाई घरेलु कामदार भई आफू नोकरी गरेर बसेको घर मालिकको छोरीको हत्या गरेको आरोप लागेको थियो।"
१३ लागूऔषध तस्कर पक्राउ,काबुल अफगान प्रहरीले गत सातादेखि लागूऔषध तस्करविरुद्ध जारीराखेको कारबाहीमा १३ तस्कर पक्राउ परेका छन्। कारबाहीको क्रममा डेढ टन गैरकानुनी लागूऔषध पनि बरामद गरिएको अफगान प्रहरीले जनाएको छ।
अमेरिकासँगको सम्बन्ध चाँडै सुधार हुन्छ :,मस्को रूसी विदेशमन्त्री सर्गेई लाभरोभले अमेरिकासँगको चिसिएको सम्बन्ध डोनाल्ड ट्रम्पको कार्यकालमा सुधार हुनेमा रूस ढुक्क भएको बताएका छन्। रूसी संसद्मा बुधबार सम्बोधन गर्दै लाभरोभले रुस र अमेरिकाबीच रहेको ऐतिहासिक सम्बन्ध पुन: नयाँ शिराबाट नवीकरण हुनेमा कुनै भ्रम नरहेको बताए
अब प्राधिकरणले टेक अर पे मा पीपीए गर्ने,"काठमाडौं विद्युत् प्राधिकरणको सञ्चालक समितिले आफूले लिएको बिजुलीको मात्र पैसा तिर्ने (टेक एन्ड पे) नीति फिर्ता लिई अब बिजुली लिए पनि नलिए पनि रकम तिर्ने (टेक अर पे) मा विद्युत् खरिद सम्झौता (पीपीए) गर्ने निर्णय गरेको छ। सञ्चालक समितिको बुधबार बसेको बैठकले यसअघि टेक एन्ड पेमा सम्झौता भएका विद्युत् आयोजनासित समेत टेक अर पेको नीतिअनुसार पीपीए गर्ने निर्णय गरेको जानकारी प्राधिकरणका उच्च अधिकारीले दिए।प्राधिकरणले २०७० भदौ ३० देखि टेक एन्ड पेमा मात्र पीपीए गर्ने नीति कार्यान्वयनमा ल्याएपछि निजी क्षेत्रबाट प्रवद्र्धन लागेका कुल क्षमता २ हजार मेगावाट बराबरका दर्जनौं आयोजना प्रभावित भएका थिए। स्वतन्त्र ऊर्जा उत्पादक संघ (इपान) का अध्यक्ष शैलेन्द्र गुरागाईंका अनुसार टेक एन्ड पेमा पीपीए हुने नीतिले गर्दा आयोजना फिजिबल (लगानी प्रतिफल प्राप्त नहुने) भएकाले बैंकहरूले वित्तीय लगानी गर्न नमानेपछि कुल २ हजार मेगावाट विद्युत् उत्पादन क्षमता भएका ५० भन्दा बढी आयोजना अघि बढ्न सकेका थिएनन्। प्रवद्र्धकले ती आयोजनामा अध्ययन, जग्गा प्राप्ति, पहुँच मार्ग निर्माणमा अर्बौं लगानी गरिसकेका थिए।प्राधिकरणको टेक अर पेमा पीपीए गर्ने निर्णयले अब ती अवरुद्ध आयोजना अघि बढाउने बाटो खुलेको छ। यसले स्वदेशी उत्पादकहरूलाई ऊर्जा क्षेत्रमा लगानी गर्न प्रोत्साहित गरेको छ। मुलुकमा नदीको प्रवाहमा आधारित बिजुली ३ हजार मेगावाट उत्पादन नभएसम्म प्राधिकरणले टेक अर पेमा प्रवद्र्धकसित पीपीए गर्नेछ। यो नीति २०८२८३ सम्म कार्यान्वयनमा आउने जानकारी प्राधिकरणका अधिकारीले दिए। २०७० भदौ ३० यता प्राधिकरणसित ३९ वटा आयोजनाका प्रवद्र्धकले टेक एन्ड पेमा पीपीए गरिसकेका छन्। प्राधिकरणको निर्णयअनुसार कुल विद्युत् उत्पादन क्षमता ७ सय २६ मेगावाट भएका ती ३९ आयोजनाको पीपीएसमेत टेक अर पेमा रूपान्तरण हुनेछ। प्राधिकरणले सन् २०१७ देखि वर्षायाममा बिजुली बढी हुने प्रक्षेपणका आधारमा प्रवद्र्धकसित टेक एन्ड पे नीतिअनुसार पीपीए गर्न थालेको थियो।तत्कालीन सुशील कोइराला, केपी ओली तथा वर्तमान पुष्पकमल दाहाल सरकारले ल्याएको लोडसेडिङ न्यूनीकरण कार्ययोजनामा मुलुकमा १० हजार मेगावाट बिजुली उत्पादन नभएसम्म आयोजनाका प्रवद्र्धकसित टेक अर पे नीतिअनुसार पीपीए गर्ने निर्णय गरेका थिए। तर, प्राधिकरणले आफूलाई हुने घाटा सरकारले बेहोर्ने निर्णय गरी लिखित प्रतिबद्धता नजनाएसम्म टेक अर पेमा पीपीए नगर्ने अडान लिँदै आएको थियो। तीनवटै सरकारको कार्ययोजनामा प्राधिकरणलाई हुने घाटा सरकारले बेहोर्ने उल्लेख थियो। तर, प्राधिकरणलाई हुने घाटा बेहोर्ने निर्णयसहितको लिखित प्रतिबद्धता भने दिएका थिएनन्। त्यही कारण प्राधिकरणले निर्णय गर्न ढिलाइ गरेको हो।ऊर्जामन्त्री जनार्दन शर्माले सरकारका तर्फबाट प्राधिकरणलाई हुने घाटा बेहोर्ने लिखित प्रतिबद्धता दिएपछि सञ्चालक समितिले विद्युत् आयोजनाका प्रवद्र्धकसित २०८२८३ सम्म टेक अर पेमा पीपीए गर्ने निर्णय गरेको जानकारी स्रोतले दिए।प्राधिकरणले १० मेगावाट वा त्यसभन्दा कम क्षमताका जलविद्युत् आयोजनालाई हाइड्रोलोजीको पेनाल्टी (जरिवाना) समेत नलिने भएको छ। प्राधिकरण सञ्चालक समितिले विद्युत् आयोजनाले जुन जुन महिनामा जति बिजुली दिने सम्झौता गरेको हो, त्योभन्दा कम दिएमा पेनाल्टी तिराउने गरेको थियो। १० मेगावाटको सिप्रिङ खोला जलविद्युत् आयोजनाले हिउँदमा ५ मेगावाट बिजुली दिने पीपीए सम्झौतामा उल्लेख छ, तर उक्त आयोजनाले हिउँदमा साढे २ मेगावाट मात्र बिजुली उत्पादन गर्ने गरेकाले नपुग साढे २ मेगावाट बिजुलीको मूल्य बराबर पेनाल्टी तिर्दै आएको थियो। अर्थात् उक्त आयोजनाले प्राधिकरणलाई हिउँदमा बिजुली बेचे बापत प्राप्त गर्ने पैसा बराबर नै पेनाल्टी तिर्दै आएको थियो। प्राधिकरणको नयाँ निर्णयले हिउँदमा सम्झौताभन्दा कम बिजुली उत्पादन गर्दै आएका १० मेगावाट या त्यसभन्दा कम क्षमता आयोजनाका प्रवद्र्धकहरूलाई राहत पुग्ने भएको छ। अब त्यस्ता आयोजनाका प्रवद्र्धकले पेनाल्टी तिर्नुपर्ने छैन भने जति बिजुली प्राधिकरणलाई दिन्छन्, त्यतिबराबर बिजुलीको भुक्तानी पाउनेछन्।"
ठूला दाताले कर तिर्न थाले,"पोखरा लामो समयदेखि कर नतिर्ने ठूला करदाताप्रति उपमहानगरपालिका कठोर बन्दै गएपछि धमाधम कर असुली हुन थालेको छ। पर्यटकीय सहरका होटल तथा ठूला प्रतिष्ठानले घरजग्गा र एकीकृत सम्पत्ति कर तिर्न थालेका हुन्। पोखरा उपमहानगरपालिकाका कर अधिकृत शिवहरि शर्माका अनुसार भाटभटेनी सुपरमार्केटले घरजग्गा र एकीकृत सम्पत्ति कर गरी ५ वर्षको एकमुष्ठ ५४ लाख रुपैयाँ तिरेको छ। यसैगरी सञ्चालनमा आएको ८ वर्षपछि पाँचतारे पोखरा ग्रान्ड होटलले ५ लाख एकीकृत सम्पत्ति र ७० लाख घरजग्गा कर हालै बुझाएको छ। यसैगरी अर्को ४ चारे संग्रिला होटलले १२ वर्षदेखि नतिरेको ५६ लाख घरजग्गा र ३ लाख रुपैयाँ एकीकृत सम्पत्ति कर बुझाएको शर्माले बताए। कर नतिर्ने निकालाई सरकारी सेवा सुविधा कटौती, बैंकिङ कारोबार रोक्काका लागि आवश्यक प्रक्रिया थालिने र त्यति गर्दा पनि नभए स्थानीय स्वायत्त शासन ऐन र नियमावलीअनुसार कानुनी कारबाही थालिने जनाएपछि ठूला करदाताले कर तिर्न थालेका हुन्। ठूला करदाताबाट अभियानै थालेका छौं, उपमहानगरका कार्यकारी अधिकृत नवराज ढुंगानाले भने, निरन्तरको ताकेताले यो सफलता मिलेको हो। अझै पनि थुप्रै होटललगायत प्रतिष्ठानहरू करको दायरामा आएका छैनन्। नतिर्ने कसैलाई पनि छाडिने छैन। अझै पनि कर तिर्न नपरे हुन्थ्यो भन्ने मानसिकता रहेको भन्दै उनले सबै करको दायरामा आउनैपर्ने बताए। स्थानीय स्वायत्त शासन नियमावलीले कर नतिर्ने होटललगायत निकायमा सिलबन्दी र तालाबन्दी गर्न सक्ने कानुनी व्यवस्था छ। ठूलालाई केही गर्न नसक्ने सानालाई नछोड्ने आरोपबाट मुक्त हुनलाई ठूला करदातमार्फत अभियान थालिएको उमनपाले जनाएको छ। उमनपाले पर्यटकीयस्तरका ठूला होटलबाट सघन रूपमा कर असुली अभियान थालेको र यसलाई निरन्तरता दिइने शर्माले बताए। अब ठूलालाई चैन र सानालाई ऐन हुँदैन, उनले भने, केही होटल तथा अस्पताललाई पनि पत्राचार गरेका छौं। सबै सकरात्मक छन्। ढिलोचाँडो कर तिर्नुपर्छ भन्ने सन्देश गएको भन्दै उनले ठूला करदाताको नामावली तयार पार्ने काम पनि भइरहेको बताए।"
नेप्से १४ सयले तल,"बैंकहरूमा तरलता अभाव चुलिदै गएपछि ब्याजदर उच्च दरमा बढी रहेको छ। परिणाम केही बैंकहरूले ऋण प्रवाह पनि रोकिरहेका छन्। यसै कारण सेयर बजार प्रत्यक्ष प्रभावित भएको विज्ञहरूले बताएका छन्। उक्त दिन कारोबारमा आएका मध्ये ९ कम्पनीको मात्र सेयर मूल्य बढ्यो। बाँकी १ सय २२ कम्पनीको सेयर मूल्य घट्यो। करिब ४ हजार ५ सय कारोबारबाट १ सय ३५ कम्पनीका १७ लाख ४ हजार ५ सय ८२ कित्ता शेयर किनबेच भए। उक्त किनबेचबाट ५९ करोड २८ लाख रुपैयाँ बराबरको सेयर कारोबार भएको छ। अघिल्लो दिनको तुलनामा कारोबार रकम २० करोड २१ करोडले घटेको हो। योसँगै सेयर बजारको आकार (बजार पुँजीकरण) पनि १५ खर्ब ७१ अर्बमा साघुरिएको छ। क वर्गका कम्पनीको सेयर कारोबार मापक सेन्सिेटिभ परिसूचक २ दशलमव ५४ प्रतिशतले र कारोबारमा रहेका सबै कम्पनीको सेयर कारोबार मापक सेन्सेटिभ फ्लोट परिसूचक २ दशमलव ५५ प्रतिशतले घटेको नेप्सेले जनाएको छ। उक्त दिन उत्पादन तथा प्रशोधन समूहको परिसूचक ० दशमलव ५९ प्रतिशतले बढ्यो। तर, बीमा समूहको परिसूचक ४ दशमलव ०२, वित्त कम्पनीको ३ दशमलव ६३, होटलको ३ दशमलव १८ र जलविद्युत्को ३ दशमलव ०७ प्रतिशत घटे। यसैगरी बैंकिङ समूहको परिसूचक २ दशमलव ६४, विकास बैकको १ दशमलव ९७ र अन्य समूहको परिसूचक ० दशमलव ३२ प्रतिशत घटेको नेप्सेले जनाएको छ।"
गरिबी निवारण कार्यक्रम डेढ वर्षदेखि अवरुद्ध,"बझाङ माझीगाउँमा खानेपानी आयोजना निर्माण भएको एक वर्षभन्दा बढी भयो। गरिबी निवारण कोषको सहयोगमा कैलाश सामुदायिक संस्थाले निर्माण पूरा गरेको आयोजनाका लागि दोस्रो किस्ताको रकम निकासा भएको छैन। आयोजना निर्माणमा लागेका मजदुर र सामग्री खरिदका पसलेले रकम मागेर संस्थाकी अध्यक्ष सकुन्तला खत्रीलाई हैरान बनाइसके। पैसा १५ दिनभित्रै आइहाल्छ अहिले खोजेर काम सक्नुस् भनेर सहयोगी संस्थाका कर्मचारीले भने, उनले भनिन्, सबै काम उधारोमा गरेर योजना सम्पन्न गरियो, हालसम्म रकम आएको छैन, तनाव भइरहेको छ।यस्तै एक साताभित्र रकम आउँछ भन्ने आश्वासन पाएर उधारोमा खानेपानी योजना सकेका सुर्माका अतित बोहरा एक वर्षदेखि गाँउ जान सकेका छैनन्। खच्चरले सामान ढुवानी गरेको, मिस्त्री र कामदारको ज्याला र स्थानीय हार्डवयेरको गरेर ८ लाखभन्दा बढी उधारो छ, उनले भने, उधारो दिनेले गाली गरेर हैरान गर्न थाले। गरिबी निवारण कोषले बिचल्ली बनाएको उनले सुनाए। उनकै सामुदायिक संस्थाका सचिव गाउँलेको गाली सहन नसकेर ६ महिना अगाडि नै भारततर्फ भागिसकेको उनले सुनाए। यी योजना सम्पन्न गर्ने सामुदायिक संस्थाका उदाहरण मात्र हुन्। समस्यामा परेका यस्ता योजनाको संख्या बझाङ जिल्लामा ६३ वटा छन्। दोस्रो र तेस्रो किस्ताबापत पाउनुपर्ने रकम हालसम्म पनि निकासा हुन सकेको छैन। खानेपानी, सिँचाइ, लघुजलविद्युत्, विद्यालय भवनलगायतका दर्जनौं योजना अधुरै छन्। गरिबको आयआर्जनमा वृद्धिका योजनाको समेत निकासा रोकिएपछि बझाङमा कोषका सम्पूर्ण कार्यक्रम अवरुद्ध भएका छन्। डेढ वर्षदेखि कोषको सम्पूर्ण कार्यक्रम नै अवरुद्ध भएको छ, सामाजिक तथा प्राविधिक विकास सेवा समूहका टिम लिडर कलक खत्री भन्छन्, साउन महिनादेखि कर्मचारी हटाएपछि सबै कार्यक्रम अलपत्र परेका छन्। कतिपय सामुदायिक संस्थाका पदाधिकारीले चर्काे व्याजमा ऋण गरेर योजना पूरा गर्दा झनै समस्यामा छन्। साझेदार संस्थाहरू बढी भएको भन्दै कोषले गत साउनदेखि जिल्लामा कार्यरत १० वटा साझेदारसँगको सम्झौता भंग गरेको थियो। त्यसयता सामाजिक परिचालनको काममा सघाइरहेका कर्मचारीहरू गाउँमा नगएपछि लगभग ४० करोड रुपैयाँको घुम्तीकोष पनि अलपत्र परेको छ। हामीलाई हिसाबकिताब गर्न आउँदैन। सामाजिक परिचालक गाउँमा नआएको आठ महिना भइसक्यो, झरना सामुदायिक संस्थाकी अध्यक्ष जुनादेवी आउजी भन्छिन्, कतिजनाले ऋण तिर्न खोजे पनि तिर्न पाएका छैनन्। कति ऋण लिने भारततिर पसिसके। घुम्तीकोषको हिसाबकिताब सबै डामाडोल भएको उनले सुनाइन्। साझेदार संस्थाको सिफारिसमा मात्र सामुदायिक संस्थाको बैंकिङ कारोबार हुने व्यवस्था भएकाले ९ सयभन्दा बढी संस्थाको ऋण लगानी असुली र बचतको नियमित काम रोकिएका छन्। जिल्लाका १० वटा साझेदार संस्थाको समेत किस्ता रोकिँदा संस्थाका कर्मचारीले पनि साउनअघिको करिब चार महिनाको तलब पाएका छैनन्। संस्थालाई साझेदारबाट हटाइसक्यो। तर हामीले पाउनुपर्ने किस्ता हालसम्म दिएको छैन, दलित उत्थान युवा समाजका कार्यक्रम संयोजक गजेन्द्र सार्कीले भने। समयमा योजनाको किस्ता नआउँदा र कर्मचारीविहीन हुँदा कार्यक्रम प्रभावित भएको कोषका कार्यप्रबन्धक गंगादत्त पनेरूले बताए। सामुदायिक संस्थाको रिपोर्टिङ नै गर्न सकिएको छैन, उनले भने, सामाजिक परिचालन नहुँदा सबै कामहरू प्रभावित त हुने नै भयो, उनले भने, हामीले सामुदायिक संस्था र साझेदार संस्थाको निकासाका लागि वैशाखमा नै कागजातहरू कोषमा पठाइसकेका छौं। बझाङमा झन्डै ४० करोड रुपैयाँको घुम्तीकोष रहेको र करिब एक अर्ब रुपैयाँभन्दा बढी पूर्वाधारका योजनामा लगानी भएको पनेरूले बताए। उता कोषका उपकार्यकारी निर्देशक छविराज पोखरेलले कागजात पुगेर आएका सामुदायिक संस्थाको निकासा नरोकिए बताए। प्रक्रिया पुगेका सबै सामुदायिक संस्थाको निकासा भइसकेको छ, उनले भने, बझाङको कार्यप्रबन्धकले नै सबै डकुमेन्ट नपठाएका कारण रोकिएको हो। साझेदार संस्थाको किस्ता र संस्था छनोट प्रक्रियामा असन्तुष्टहरूले सर्वाेच्चमा मुद्दा पनि हालेका छन्।"
प्रांगारिक कृषि मेला,"ललितपुर पाटनमा शुक्रबारदेखि चारदिने प्रांगारिक कृषि मेला हुने भएको छ। कृषि विकास मन्त्रालय, कृषि विभाग, कृषि व्यवसाय प्रवद्र्धन तथा बजार विकास निर्देशनालय हरिहरभवनको सहयोगमा कञ्चनजंघा टीइस्टेट एन्ड रिसर्च सेन्टर र केटीई फाउन्डेसनले प्रांगारिक कृषि मेला गर्न लागेका हुन्।फाउन्डेसनका अध्यक्ष दीपकप्रकाश बाँस्कोटाले सरकारले प्रांगारिक प्रमाणीकरणमा ५० प्रतिशत अनुदान दिँदै कृषि क्षेत्रमा थालेको शुद्धीकरणलाई टेवा दिन मेला आयोजना गर्न लागिएको बताए। अर्गानिक अभियानलाई मुलुकभर विस्तार गर्ने उद्देश्य छ, उनले भने, उपभोक्तालाई विषादीरहित अर्गानिक उत्पादनको जानकारी र सहज रूपमा उपलब्ध गराउने उद्देश्य छ। मेलामा ५० स्टल रहनेछन्। चिया, कफी, जुस, तरकारी, अचार, प्रांगारिक मल, च्याउ, डेरी उत्पादन, माछा, मासु, हर्बल उत्पादनलगायत कृषि प्रोजेक्टबारे मेलामा जानकारी पाउन सकिनेछ।"
बाँकेका उद्योगमा लगानी बढ्दै,"मध्य तथा सुदूरपश्चिमको मुख्य व्यापारिक केन्द्र भएकाले उद्योगहरूमा लगानी गर्ने क्रम बढ्दै गएको छ। उद्योगका लागि चाहिने कच्चा पदार्थको सहजता, यातायात लगायतका पूर्वाधारको सुविधा र अनुकुल वातावरणले घरेलु तथा साना उद्योगमा लगानी बढ्दै गएको व्यावसायीहरू बताउछन्। उत्पादनमूलक सामग्री उत्पादन, कृषि, होटल तथा रेस्टुराँ र पर्यटनमूलक व्यवसायमा लगानी बढ्दै गएको कार्यालयले जनाएको छ। कार्यालयका अनुसार उत्पादनमूलक उद्योगहरूको संख्या १ हजार ८ सय ५८ छ। त्यस्तै कृषि तथा वनजन्य ४ सय ६०, पर्यटनमूलक ४ सय ९५ उद्योगहरू सञ्चालनमा छन्। प्रमुख उद्योग अधिकृत कमलप्रसाद घिमिरेले युवाहरू व्यावसायिक बन्दै गएकाले लगानी बढ्दै गइरहेको बताए। उनका अनुसार युवाहरूको आकर्षण उत्पादनमूलक उद्योगमा बढी छ। युवाहरूमा जागिर, वैदेशिक रोजगारी तथा अन्य पेसामा जानुभन्दा आफैं उद्यमी बन्ने सोचको विकास भइरहेको छ, घिमिरेले भने, ग्रामीण क्षेत्रमा पनि उद्यमीको संख्या बढिरहेको छ। उद्योगहरूमा लाग्ने महिलाको संख्या पनि बढ्दै गइरहेको छ। कार्यालयका अनुसार उद्योगमा लगानी गर्नेमध्ये करिब ३० प्रतिशत महिला छन्। महिला रोजगारी करिब ४० प्रतिशत छ। घरेलु कार्यालयका अनुसार ३ करोडसम्मका स्थिर पुँजी भएका उद्योगहरूको संख्या मध्य तथा सुदूरपश्चिमका अन्य जिल्लाको तुलनामा बाँकेमा सबैभन्दा बढी छ। नेपालगन्ज उद्योग वाणिज्य संघका अध्यक्ष नन्दलाल वैश्यले नेपालगन्ज उद्योग व्यवसायको लागि हब बन्दै गइरहेको बताए। उनले सीमाबाट भइरहेको अवैध आयातलाई कडाइका साथ नियन्त्रण गर्नु यहाँको ठूलो चुनौती रहेको बताए।"
लगानी जुटाउन १ सय २२ आयोजना तयार,"सीएनआएले विश्व बैंकको एक प्रतिवेदनलाई उद्धृत गर्दै दिएको जानकारीअनुसार पूर्वाधारको अभावका कारण यो दशक नेपालको कुल आम्दानीमा आठदेखि १२ प्रतिशतले कमी आएको छ। नेपालको मध्यावधि लक्ष्य सन् २०३० सम्ममा अति कम विकसित मुलुकहरूको सूचीबाट हटेर मध्यम आय भएको मुलुकको सूचीमा पर्नु हो। तर यो लक्ष्य उच्च वृद्धिदरबाट मात्र सम्भव छ। यसका लागि निजी क्षेत्रको नेतृत्वमा तीव्र पूर्वाधार विकास नितान्त अपरिहार्य छ, सीएनआईले भनेको छ।"
सुनको भाउ घट्यो,काठमाडौं सुनको भाउ तोलामा ४ सय रुपैयाँले घटेको छ । मंगलबार तोलाको ५५ हजार ७ सय रुपैयाँ रहेको सुनको भाउ बिहीबार घटेर ५५ हजार ३ सय भएको हो ।
सहाराले लियो आर्मीसँग बदला,"खेलको १ सय १९ औं मिनेटमा आर्मीका भरत खवासलाई हिर्काएकाले सहाराका बबी ओगोला ओडोंगोलाई रेफ्री सुदीश पाण्डेले रातो कार्ड दिए। पूर्वाद्धको तेस्रो मिनेटमै सहाराका मार्टिनले जितेन्द्रलाई छलाएर गोल गर्ने प्रयास गरे, उक्त बल कुथुले सजिलै रोके। १२ औं मिनेटमा नवयुगको प्रहार पोस्ट माथिबाट बाहिरियो। ३३ औं मिनेटमा भरतको प्रहारमा बल विपक्षी पोस्टको दायाँबाट बाहिरिन पुग्यो। ४७ औं मिनेटमा सन्तोष तामाङको पासमा दीपकुमार लामाले निकालेको क्रमलाई भरतको हेड प्रयास असफल भयो। सहाराले बुधबार घरेलु मैदानमा दर्शकको भरपूर समर्थन पाएको थियो। आर्मीलाई सहाराको बलियो रक्षापंक्ति कारण खेल सहज भएन। भरत, नवयुग श्रेष्ठ र दीपक गुरूङको पटकपटकको प्रहार सहाराका गोलरक्षक सुजितले रोके। सहाराका शिव सुवेदी, बबी र रिचर्ड पुनका प्रहार पनि कुथुले गोल हुनबाट असफल पार का थिए। पूर्वाद्र्धमा आक्रामक खेलेका दुवै टिम मध्यान्तरपछि प्रतिरक्षात्मक रणनीतिमा उत्रिए। पाएका धेरै अवसर मिस भए, आर्मीका प्रशिक्षक नवीन न्यौपानेले भने, विपक्षीको डिफेन्स बलियो भएकाले हाम्रा खेलाडीले स्कोर निकाल्न सकेनन्। सहाराका प्रशिक्षक किरण श्रेष्ठले अनुमानअनुसार नै खेल टाइब्रेकरमा पुगेको बताए। आर्मीका खेलाडी तुलनात्मक रूपमा हामीभन्दा फिजिकल्ली फिट छन् तर, हाम्राले पनि खेललाई लुज छाडेनन्, उनले भने ।"
बोल्टको स्वर्ण खोसियो,लुसान शक्तिबद्र्धक औषधि प्रयोग गरेकोमा नेस्टा कार्टरलाई दोषी पाइएपछि अन्तर्राष्ट्रिय ओलम्पिक कमिटीले सन् २००८ को बेइजिङ ओलम्पिकमा जमैकाले जितेको चार गुणा १ सय मिटर रिलेको स्वर्ण पदक खोसेको छ। यससँगै नौपल्टका च्याम्पियन उसेन बोल्टले ओलम्पिक स्वर्ण गुमाएका छन्।बेइजिङका स्पर्धामा समावेश खेलाडीको सयौं नमूनाको पुन: परीक्षणमा पनि बोल्टका सहकर्मी कार्टरले डोपिङ गरेको प्रमाणित गरेको थियो। त्यसैले बोल्टले त्यस ओलम्पिकमा जितेका तीन स्वर्णमध्ये एक गुमाएको हो।
नाडलको प्रभावशाली जित,"मेलबर्न राफेल नाडलले बुधबार अस्ट्ेरलियन ओपनको सेमिफाइनल पुग्नका लागि प्रभावशाली जित निकालेका छन्। उनले विश्व नम्बर ३ मिलोस रोनिचलाई हराए। क्यानाडेली खेलाडीविरुद्ध १४ ग्रान्ड स्लाम उपाधि जितेका नाडाल ६४, ७६ (९७), ६४ ले विजयी रहे। यसका लागि उनले २ घन्टा ४४ मिनेट कोर्टमा बिताए। अब शुक्रबार सेमिफाइनलमा उनले बुल्गेरियाका १५ औं वरीयताका खेलाडी ग्रिगर डिमिट्रोभसँग प्रतिस्पर्धा हुनेछ। महिलातर्फ सेरेना विलियम्सले बेलायतकी जोहाना कोन्टेलाई हराइन्। अमेरिकी खेलाडीको जित ६२, ६३ रह्यो। अन्तिम चारमा उनको भेट मिर्जाना लुसिच बरोनीसँग हुनेछ।"
आर्मी र पुलिस फाइनलमा,काठमाडौं आयोजक त्रिभुवन आर्मी र नेपाल पुलिस प्रधानसेनापति दोस्रो राष्ट्रिय पुरुष भलिबलको फाइनल पुगेका छन्। पुलिसलाई हराएर आर्मीले पहिलो संस्करण जितेको थियो। बुधबार आर्मीले पश्चिमाञ्चललाई ३० र पुलिसले एपीएफलाई ३२ सेटले पराजित गरेको हो। फाइनल शुक्रबार हुनेछ।
दिदीबहिनी कप भलिबल हुने,"काठमाडौं प्रथम दिदीबहिनी कप राष्ट्रिय स्तरको महिला भलिबल प्रतियोगिता हुने भएको छ। पश्चिमाञ्चल भलिबल संघको सहकार्यमा रेडियो दिदीबहिनी ९५२ मेगाहर्जको आयोजनामा फागुन २४२८ गतेसम्म हुने प्रतियोगिता पर्वतको कुश्मा बजारमा हुनेछ । स्पर्धामा एपीएफ, न्यू डायमन्ड, पुलिस, पश्चिमाञ्चल र आर्मीको सहभागिता रहनेछ।"
