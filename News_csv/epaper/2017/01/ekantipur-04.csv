शीर्षक,विवरण
कसैगरी दुई तिहाइ,"काठमाडौं सर्वोच्च अदालतको फैसलासँगै संविधान संशोधन विधेयक नरोकिने संकेत पाएपछि सत्तारूढ कांग्रेस र माओवादी केन्द्र प्रस्ताव पारित गर्न आवश्यक पर्ने दुई तिहाइ जुटाउन सक्रिय भएका छन् । सीमांकन हेरफेरसहितको संविधान संशोधन प्रस्ताव मंगलबारै संसद्मा पेस गर्ने सत्ता घटकको तयारी भए पनि त्यसैलाई देखाउँदै संसद् अवरोध गर्दै आएको प्रमुख प्रतिपक्षी एमालेले केही दिन समय मागेकाले सत्ता घटक अबको ६ दिनसम्म दुई तिहाइ मत सुरक्षित गर्ने रणनीतिमा लागेका हुन् ।संशोधन प्रस्ताव पारित गराउन मधेसी मोर्चा र प्रतिपक्षी एमालेसँग विभिन्न चरणमा कुराकानी भइरहेको छ, सञ्चारमन्त्री तथा माओवादी केन्द्रका नेता सुरेन्द्र कार्कीले भने, सकेसम्म पारित नै गराउँछौं । सफल हुन नसके पनि अहिलेको गतिरोधले अब निकास पाउँछ । माओवादी केन्द्र स्रोतका अनुसार प्रधानमन्त्री पुष्पकमल दाहाल स्वयं र अरू उच्च नेताहरू अन्य दलसँग विधेयक पारित गराउन संवादमा सहभागी हुनेछन् । सर्वोच्चको फैसलासँगै संसद् अवरोध फुकाउने ठहरमा पुगेको एमालेले पुस २२ को जनप्रदर्शनसम्म सभामुख ओनसरी घर्तीसँग समय मागेको थियो । त्यसपछि पुस २४ गते बस्ने संसद् बैठकमा एमालेले प्रस्तावको विपक्षमा आफूलाई उभ्याउने रणनीति मंगलबारको स्थायी समिति बैठकबाट लिएको छ । कांग्रेस सभापति शेरबहादुर देउवाले भने संविधान संशोधन प्रस्ताव संसद्बाट पारित नै गराउने दाबी गरेका छन् । एक तिहाइभन्दा बढी सांसद प्रमुख प्रतिपक्ष एमालेको पक्षमा भइरहेका बेला देउवा भने संशोधन विधेयक पारित हुनेमा ढुक्क देखिएका छन् । मलाई विश्वास छ एमालेले पनि संशोधन विधेयकको पक्षमा भोट हाल्छ, एमालेकै समर्थनमा पास पनि हुन्छ, मंगलबार रिपोर्टर्स क्लबले गरेको कार्यक्रममा उनले भने, संसद्मा दर्ता भएको प्रस्ताव पारित हुन्छ । यसमा कुनै संशोधन हुन्न । उनले २४ गतेदेखि संसद्को अवरोध खुल्ने पनि दाबी गरे । संविधान संशोधन प्रस्तावलाई औपचारिक रूपमा समर्थन दिइनसकेका राप्रपा र फोरम लोकतान्त्रिक तथा केही साना पार्टीलाई आफ्नो पक्षमा उभ्याउन सत्तारूढ कांग्रेस र माओवादी जुटेका छन् । राप्रपा अध्यक्ष कमल थापाले संशोधन प्रस्तावलाई अहिलेकै स्थितिमा समर्थन जनाउन नसकिने अडान राख्दै आएका छन् । उनलाई फकाउन कांग्रेस र माओवादी केन्द्रले उपप्रधानमन्त्रीसहित आकर्षक मन्त्रालय दिन सक्ने संकेत गरेका छन् । थापाको रोजाइमा उपप्रधानसहित परराष्ट्र मन्त्रालय रहेको छ । तर कांग्रेस स्रोतले स्थानीय विकास वा पर्यटनमध्ये एक दिन सकिने भनी मनाउन खोजेको स्रोतले भन्यो ।कांग्रेसका एक नेताले भने, राजनीतिलाई मुठभेडतर्फ नलैजानकै लागि प्रतिपक्षलाई विश्वासमै लिएर अघि बढ्न खोजिएको छ । सरकारले संसद् खुलेको पहिलो बैठकमै संविधान संशोधन र निर्वाचनसँग जोडिएका विधेयक प्रस्तुत गर्ने भएको छ । देउवाले संशोधन विधेयक परिमार्जन नगरीकनै संसद्मा पेस हुने बताए । प्रमुख प्रतिपक्ष एमालेले भने सीमांकन परिवर्तन सम्बन्धित प्रदेशसभाको अधिकार भएकाले त्यसलाई फिर्ता लिएर अन्य प्रस्ताव अघि बढाउन आग्रह गर्दै आएको छ । तर, सीमांकन परिवर्तनको मुद्दा मधेसी मोर्चाको बटमलाइन भएकाले सत्तारूढ कांग्रेसमाओवादी केन्द्र त्यसलाई संशोधन या फिर्ता लिने पक्षमा छैनन् । मतदानमा अस्वीकृत भए पनि अहिलेकै स्वरूपमा संशोधन प्रस्ताव अघि बढाउने पक्षमा कांग्रेस र माओवादी छन् ।"
"प्रदूषण शुल्क २ अर्ब, तर बेकार","काठमाडौं मुलुकमा वायु प्रदूषण बढेपछि यसलाई घटाउन भन्दै सर्वसाधारणबाट असुलिएको रकम त्यत्तिकै थन्किएको छ । आपूर्ति मन्त्रालयले संसदीय समितिलाई बुझाएको प्रतिवेदनअनुसार ४ वर्षयता प्रदूषण शुल्कको नाममा इन्धन कारोबारबाट १ अर्ब ९० करोड ३१ लाख रुपैयाँ उठाइएको छ । तर प्रदूषण नियन्त्रणका लागि सुको खर्च भएको छैन । उक्त रकमबारे जनसंख्या तथा वातावरण मन्त्रालयसँग जानकारी माग्दा खर्च नभएको भन्दै पन्छिन खोजेको आयल निगमले जनाएको छ । प्रदूषण शुल्कमार्फत बर्सेनि रकम तिर्दै आएका छौं, निगमका एक अधिकारीले भने, तर जानकारी माग्दा खर्च नभएको भन्ने मौखिक जानकारी मात्रै दिइन्छ । निगमले सर्वसाधारणसित पेट्रोल र डिजेलबाट प्रतिलिटर ५०५० पैसा उठाउँदै आएको छ । प्रतिवेदनअनुसार ०७०७१ मा प्रदूषण शुल्कबापत ५३ करोड १० लाख, ०७१७२ मा ५९ करोड १४ लाख, ०७२७३ मा ५१ करोड ६६ लाख र ०७३७४ मा २६ करोड ४१ लाख रुपैयाँ (मंसिर १५ सम्म) असुलिएको छ । वातावरण मन्त्रालयका सहसचिव लक्ष्मीकुमारी बस्नेतले प्रदूषण शुल्क सदुपयोग नभएको बताइन् । निगमले उपलब्ध गराए पनि रकम अर्थ मन्त्रालयको खातामा छ, उनले भनिन्, वातावरण मन्त्रालयमा आइनसकेकाले खर्च हुन सकेको छैन । रकम वार्षिक बजेट तयार गर्ने बेलामा माग गरे पनि हालसम्म उपलब्ध नभएको उनले बताइन् । वातावरण मन्त्रालय स्रोतका अनुसार प्रदूषण नियन्त्रणसम्बन्धी कार्यक्रमै सार्वजनिक नगरेकाले अर्थले रकम नदिएको हो । अर्थले प्रदूषण नियन्त्रण कार्यक्रमभन्दा अन्यत्र खर्च गर्ने योजना बनाएको ती अधिकारीले बताए । प्रदूषण नियन्त्रणका लागि उठाइएको अर्बौं रुपैयाँ फ्रिज भए पनि सरोकारवाला निकायले चासो देखाएको छैन । प्रदूषण शुल्कबापत जम्मा गरिएको रकम खर्चन कार्यविधि बनाउनुपर्छ । कार्यविधि नबनेकाले खर्च हुन नसकेको जानकारहरू बताउँछन् । प्रदूषण शुल्क खर्च नगरेकोमा सांसदहरूले आक्रोश पोखेका छन् । संसद्को उपभोक्ता हित सम्बन्ध उपसमितिको बैठकमा उनीहरूले खर्च नहुने भए उक्त शीर्षकबाट उठाइने रकमै खारेज गर्नुपर्ने माग गरे । वातावरण सुधार गर्ने भन्दै पैसा उठाएर खर्च हुन सकेको छैन, सांसद राज्यलक्ष्मी श्रेष्ठले भनिन्, खर्च नहुने भए सर्वसाधारणसँग किन उठाउने ? सांसद रामवीर मानन्धरले पैसा उठाउने र थुपार्ने काम मात्रै भएको बताए ।"
जंगलमा भेटिएचन्दननाथका मूर्ति,"जुम्ला जुम्लाको प्रसिद्ध चन्दननाथ मन्दिरबाट एक महिनाअघि चोरी भएका बहुमूल्य मूर्तिहरू मंगलबार बेवारिसे अवस्थामा भेटिएका छन् । देपालगाउँ२ रोकायाबाडाको जंगल जाने बाटोछेउ मूर्तिहरू भेटिएका हुन् ।मूर्ति फेला परेपछि धार्मिक परम्पराअनुसार बाजागाजासहित र्याली गरेर चन्दननाथ मन्दिरमा भित्र्याइएको चन्दननाथ भैरवनाथ गुठी व्यवस्थापन समितिका पूर्वअध्यक्ष गौरीनन्द आचार्यले बताए । भेटिएको खुसियालीमा सदरमुकाम खलंगामा अबिर जात्रा पनि गरिएको छ । मन्दिरमा मूर्ति पुन:स्थापना गर्दा सयौं भक्तजन उपस्थित थिए । १४ मूर्ति र दुईवटा शंख भेटिएको प्रहरीले जनाएको छ । बिहानै घाँसदाउरा गर्न हिँडेका स्थानीय माया गिरी, छाया गिरी र शीतला गिरीले देखेपछि आफन्तमार्फत प्रहरीलाई खबर गरेका थिए । घाँसदाउरा गर्न जान लागेका थियौं, छरिएको अवस्थामा मूर्ति भेट्यौं, शीतलाले भनिन्, मूर्ति कुरेर प्रहरीलाई खबर गर्यौं ।गत मंसिरको दोस्रो साता चन्दननाथ मन्दिरबाट मुख्य दत्रात्तयलगायत २१ वटा मूर्ति चोरी भएका थिए । तीमध्ये कृष्ण बालगोपाल, गौतम बुद्ध, सरस्वती, मुकुट, पद्मासनमा बसेको पगरी गुथेको मूर्ति भेटिएको हो । त्यस्तै, गणेश, ठूलो तथा सानो बुद्ध मूर्ति, भगवती, बालगोपालको मुरली समातेको मूर्ति, पत्थरको हनुमान र दुईवटा शंख फेला परेको प्रमुख जिल्ला अधिकारी रुद्रप्रसाद पण्डितले बताए । सुरक्षा घेराबन्दीमा परेपछि चोरले मूर्ति फालेर गएको हुनुपर्छ, उनले भने । सोमबार साँझसम्म चहलपहल भएको बाटोमा मंगलबार एकाबिहानै मूर्तिहरू फालेर चोर भागेको हुन सक्ने भन्दै स्थानीय बासिन्दाले अनुसन्धान नभएसम्म मूर्तिहरू उठाउन नदिने भन्दै दिनभर अवरोध गरेका थिए । तालिम प्राप्त कुकुर ल्याएर थप अनुसन्धान थालिएपछि मात्र मूर्तिहरू उठाउन दिएको स्थानीय कालीबहादुर महतले बताए । हराएका अरू मूर्ति पनि त्यसै क्षेत्रमा भेटिन सक्ने भन्दै प्रहरीले खोजी तीव्र पारेको छ । घटनाको थप अनुसन्धानका लागि तालिम प्राप्त कुकुर पुन: झिकाइएको प्रहरीले जनाएको छ ।"
१९ हजारले सम्पत्ति विवरण बुझाएनन्,"काठमाडौं सार्वजनिक पदका १९,२१३ जनाले यो वर्ष सम्पत्ति विवरण बुझाएका छैनन् । विवरण नबुझाउनेमा १०,२१५ शिक्षक छन् । राष्ट्रिय सतर्कता केन्द्रद्वारा मंगलबार सार्वजनिक तथ्यांकअनुसार निजामती सेवाका ७८,१०० ले विवरण बुझाएका छन् । नबुझाउने कर्मचारी र अन्य सार्वजनिक पदमा रहेका व्यक्तिलाई ५ हजार रुपैयाँसम्म जरिवाना गर्न सक्ने तथा अनुसन्धानार्थ अख्तियार दुरुपयोग अनुसन्धान आयोगमा पठाइने कानुनी व्यवस्थासमेत छ ।"
"ब्राजिलको कारागारमा झडप, ६० को मृत्यु",रियो दि जेनेरियो ब्राजिलको एमाजोनासस्थित कारागारमा कैदीका दुई ग्याङबीच झडप हुँदा ६० जनाको मृत्यु भएको छ । एउटै कारागारमा भएका दुई छुट्टाछुट्टै झडपमध्ये पहिलोमा ५६ र अर्कोमा ४ को मृत्यु भएको हो । झडप आइतबार दिउँसोदेखि सोमबार बिहानसम्म झन्डै १७ घण्टा चलेको थियो । त्यसक्रममा भागेका १८४ कैदीमध्ये ४० लाई नियन्त्रण लिइएको छ ।
एमाले भन्छविधेयक फिर्ता लेऊ,"काठमाडौं प्रमुख विपक्षी एमालेले सर्वोच्च अदालतले प्रदेशको सीमा हेरफेर गर्न नमिल्ने आदेश दिएको व्याख्या गर्दै संविधान संशोधन विधेयक फिर्ता लिन सरकारसँग आग्रह गरेको छ । विधेयक फिर्ता लिए राजनीतिक सहमतिका साथ अघि बढ्ने आधार तयार हुने भन्दै एमालेले सरकारको ध्यानाकर्षण गराएको हो । सर्वोच्च अदालतले संविधान संशोधन विधेयकको विषयमा सोमबार गरेको निर्णयको समीक्षा गर्न मंगलबार बिहान एमाले अध्यक्ष केपी ओलीको निवासमा एमाले स्थायी समिति बैठक बसेको थियो । बैठकले अदालतले एमालेले यसअघि राख्दै आएको अडानलाई सही सावित गरिदिएको निष्कर्ष निकालेको छ ।प्रदेशसभाको सहमतिबिना प्रदेशको सीमांकन हेरफेर हुन सक्दैन भनी संविधानमा उल्लेखित व्यवस्था र हाम्रो पार्टीको अडानलाई सर्वोच्च अदालतको फैसलाले थप पुष्टि गरेको छ, स्थायी समितिको निर्णयमा भनिएको छ, सर्वोच्च अदालतको निर्णयलाई सम्मान गर्दै व्यवस्थापिका संसद्मा दर्ता गरेको संविधान संशोधन प्रस्ताव फिर्ता लिन र राजनीतिक सहमतिका आधारमा अघि बढ्न सरकारको गम्भीर ध्यानाकर्षण गरिन्छ । संविधानको धारा २७४ को प्रावधानलाई अदालतले आफ्नो निर्णयमा विशेष जोड दिएर उल्लेख गर्नु र संविधानअनुकूल नभए न्यायिक पुनरावलोकनको अधिकार आफूमा रहने स्मरण गराउनुको अर्थ संविधानअनुसार प्रदेशसभाबिना सीमा हेरफेर गर्न नसकिने भन्ने रहेको एमालेको व्याख्या छ । बैठकले संसद् अवरुद्धलगायतका विषयमा कसरी अघि बढ्ने भन्नेबारे भने विपक्षी गठबन्धनको बैठकबाट तय गर्ने निर्णय गरेको छ । संविधान कार्यान्वयनलगायत विषयमा दबाब दिन विपक्षी गठबन्धनले आउँदो शुक्रबार राजधानीमा सभा आयोजना गरेकाले त्यो कार्यक्रमलाई निरन्तरता दिने निर्णय स्थायी समितिले गरेको छ । ओली निवासमा बिहान स्थायी समितिको बैठकपछि दिउँसो नयाँ बानेश्वस्थित संसद् भवनमा एमाले संसदीय दलको बैठक बसेको थियो । उक्त बैठकमा सम्बोधन गर्दै अध्यक्ष केपी ओलीले संविधान संशोधन विधेयक अघि बढाउन नमिल्ने कुरा सर्वोच्चकै निर्णयबाट पुष्टि भएकाले सरकार अप्ठ्यारोमा परेको बताए । उनले पार्टीले लिइरहेको अडान सही सावित भएको भन्दै अब चुनावलगायत दिशामा अघि बढ्नका लागि राजनीतिक सहमति खोज्ने दिशामा सरकार अघि बढ्नुपर्ने धारणा राखे । संविधान संशोधन विधेयक अघि बढ्न सक्ने तर संशोधन असंवैधानिक भए बदर हुन सक्ने सर्वोच्चको आदेश रहेकाले त्यसलाई अघि बढाउनुको औचित्य नरहेको ओलीको भनाइ थियो ।"
पास गराउने कसरतमा मोर्चा,"काठमाडौं संविधान संशोधन प्रस्तावको स्वामित्व लिन आखिरी घडीमा तयार देखिएको मधेसी मोर्चाले अरू राजनीतिक दलसँग संवाद तीव्र पारेको छ । विजयकुमार गच्छदार नेतृत्वको मधेसी जनअधिकार फोरम लोकतान्त्रिक र कमल थापा नेतृत्वको राप्रपासँग संवाद थालेका मोर्चा नेताले संविधान संशोधन प्रस्तावको पक्षमा भोट हाल्न आग्रह गरेका छन् । सिंहदरबारस्थित फोरम लोकतान्त्रिक संसदीय दलमा सोमबार दिउँसो पुगेका तमलोपा अध्यक्ष महन्थ ठाकुर, वरिष्ठ उपाध्यक्ष हृदयेश त्रिपाठीलगायत मोर्चा नेताले समर्थनका लागि गच्छदारलाई आग्रह गरेका थिए । कांग्रेस, एमाले र माओवादीसँग १६ बुँदे सहमति गरेको पर्सिपल्ट गत वर्ष जेठ २७ गते मधेसी मोर्चाबाट गच्छदारलाई निष्कासन गर्ने निर्णय गरेका मोर्चा नेताहरू अहिले संविधान संशोधन पास गर्नका निम्ति उनैलाई सम्झन पुगेका हुन् । संसदमा फोरम लोकतान्त्रिकको १४ सिट छ ।संशोधन पारित गराउन भूमिका खेल्नेबारे विजयजीसँग हाम्रो सकारात्मक कोणबाट कुराकानी भयो, तमलोपा उपाध्यक्ष वृषेशचन्द्र लालले भने, उहाँले पनि संविधान संशोधनबिना कार्यान्वयन असम्भव रहेको भनी आफ्नो दलले पछिल्लो केन्द्रीय समिति बैठकबाट निर्णय नै गरेको भन्दै प्रस्ताव आएकामा खुसी व्यक्त गर्नुभयो । संशोधन प्रस्तावको विरोध गर्दै आएको प्रमुख प्रतिपक्षी एमालेले पनि अघिल्लो सत्ता साझेदार फोरम लोकतान्त्रिकसँग पनि सहयोगको आशा राखेको छ । फोरम लोकतान्त्रिकको पुस ४ देखि ६ सम्मको केन्द्रीय समिति बैठकले संविधान संशोधन गरी राजनीतिक निकास दिनुपर्ने निर्णय लिएको थियो ।फोरम लोकतान्त्रिक महासचिव रामजनम चौधरीले मोर्चाको प्रस्तावलाई आफूहरूले सकारात्मक रूपमा लिएको बताउँदै समर्थन गर्ने वा नगर्नेबारे समय आएपछि निर्णय गर्ने प्रतिक्रिया दिए । मिलेर जाऔं भन्ने उहाँहरूको कुरामा हामी पोजिटिभ नै छौं, त्यसका लागि अहिलेको संशोधन प्रस्तावलाई अलिकति परिमार्जन गर्नुपर्ने हुन्छ, चौधरीले भने । स्रोतका अनुसार फोरम लोकतान्त्रिकले झापा, मोरङ, सुनसरीलाई पनि प्रदेश नम्बर दुईमै राख्ने गरी प्रस्ताव लैजानुपर्ने र संशोधन प्रस्ताव त्यसैगरी तयार गर्नुपर्ने मोर्चा नेतासँग बताएको थियो । महासचिव चौधरीले भने, त्यसो गर्न सकिदैन भने झापा, मोरङ, सुनसरी, सिरहा र उदयपुर गरी पाँच जिल्ला मिलाएर अर्को प्रदेश बनाऔं भन्ने हाम्रो कुरा हो । स्रोतका अनुसार गच्छदारले ठाकुर र त्रिपाठीसँग आफूले तराई मधेसको पक्षमा नै हुनेगरी संविधान निर्माण हुनुपर्ने गरी अघि बढदै गर्दा मधेसविरोधी चित्रित गरिएको भनी असन्तुष्टि व्यक्त गरेका थिए । जवाफमा ठाकुरले पछाडि नहेर्न, अगाडि सहकार्य गर्न सकिने सम्भावनाका लागि तयार हुन आग्रह गरेको स्रोतले बतायो ।संसदमा ३७ सिट भएको राप्रपासँग पनि मोर्चाका तर्फबाट तमलोपा महामन्त्री सर्वेन्द्रनाथ शुक्लले कुरा अघि बढाएका छन् । उनले काठमाडौं बाहिर रहेका राप्रपा अध्यक्ष थापालाई टेलिफोन गरी संशोधन प्रस्तावको पक्षमा भोट हाल्न आग्रह गरेको तमलोपा स्रोतले बतायो । थापाले आफू संशोधनबाटै राजनीतिक गतिरोधको निकास दिनुपर्ने पक्षमा रहेको भन्दै विस्तृत सल्लाह काठमाडौं फर्केपछि गर्ने प्रतिक्रिया दिएको तमलोपाका एक नेताले बताए । कुनै बेला थापासँगै काम गरेका शुक्ललाई मोर्चाले वार्ताको जिम्मेवारी दिएको हो । अघिल्लो सातासम्म संविधान संशोधन परिमार्जन नभए स्वामित्व नलिने अडान लिँदै आएको मधेसी मोर्चाको प्रस्तावका पक्षमा अकस्मात बढेको सक्रियता अनौठो देखिएको छ । मोर्चा नेताहरूले संशोधन प्रस्तावमाथि छलफलकै क्रममा आफ्नो प्रस्ताव पनि टेबल गर्ने, आफूले भनेजस्तो नभए फरक मत राखेर भए पनि पारित गराउने नयाँ रणनीति तीन दिनअघिको मोर्चा बैठकमा लिएका छन् ।"
संसद् बैठक फेरि स्थगित,"काठमाडौं गतिरोध अन्त्यका लागि दलहरूबीच सहमति हुन नसक्दा व्यवस्थापिका संसदको बैठक ५ दिनका लागि स्थगित भएको छ । सर्वोच्च अदालतको आदेशपछि दलहरूलाई आपसी संवाद र सहमतिका लागि समय उपलब्ध गराउन सभामुख ओनसरी घर्तीले मंगलबारको बैठक सूचनाद्वारा स्थगित गरी अर्को बैठक पुस २४ का लागि तोकेकी छन् । संविधान संशोधन विधेयक सदनमा पेस हुन नदिने अडानमा रहेको एमाले नेतृत्वको प्रतिपक्षी गठबन्धनका कारण मंसिर १६ यताका बैठक अवरुद्ध वा सूचनाद्वारा स्थगित छन् । विधेयकको वैधानिकतामाथि प्रश्न उठाउँदै प्रक्रिया रोक्ने माग दाबीसहितको रिटमा सर्वोच्चले सोमबार अन्तरिम आदेश जारी गर्नु नपर्ने ठहर गर्दै संसदले विधेयकको प्रक्रिया अघि बढाउन मिल्ने व्याख्या गरेको छ । प्रदेशको सीमांकन हेरफेरका लागि भने प्रदेशसभाबाट प्रस्ताव स्वीकृत हुनुपर्ने तर्फसमेत सर्वोच्चले संसदको ध्यानाकर्षण गराएको छ । आदेशको स्वागत गरे पनि सत्तापक्षप्रतिपक्षले अदालती लिखतको आआफ्नो व्याख्या गरिरहेका बेला सभामुख घर्तीले मंगलबारको कार्यव्यवस्था परामर्श समितिको बैठकमा प्रमुख दलका शीर्ष नेताहरूलाई आमन्त्रण गरेकी थिइन् । तर प्रधानमन्त्री पुष्पकमल दाहालसहितका शीर्ष नेताहरू उपस्थित नभएपछि सदनको गतिरोध अन्त्यसहित समग्र राजनीतिक समस्या समाधानका लागि जारी सहमतिको प्रयास थप लम्बिएको हो । सभामुख घर्तीले भने प्रमुख प्रतिपक्षी एमाले संसदीय दलका उपनेता सुवासचन्द्र नेम्वाङले संसदको अर्को बैठक अवरुद्ध हुने अवस्था आउन नदिने आश्वासन दिएपछि सदन स्थगित गरिएको बताइन् । कार्यव्यवस्थाको बैठकमा सबै दलका नेताले अर्को बैठक अवरुद्ध हुन्न भन्नुभएको छ, उनले संवाददाताहरूसँग भनिन्, विशेष गरी प्रमुख प्रतिपक्षी एमाले संसदीय दलका उपनेताले अर्को बैठक अवरुद्ध हुन्न भन्नेमा आश्वस्त पार्नुभएको छ । सदन खुल्नेमा म आशावादी छु । प्रतिपक्षी गठबन्धनले शुक्रबार गर्ने जनप्रदर्शन र भोलिपल्टको शनिबारलाई ध्यान दिएर आइतबार संसद डाकिएको छ । अदालतको आदेशले समस्या समाधानमा उत्प्रेरक भूूमिका खेल्ने उल्लेख गर्दै पूर्वसभामुख नेम्वाङले सहमतिका प्रयासका लागि केही समय सदन स्थगित गर्न राखेको प्रस्तावलाई कांग्रेस वरिष्ठ नेता रामचन्द्र पौडेल, माओवादी केन्द्रका नेता गिरिराजमणि पोखरेल, फोरम (लोकतान्त्रिक) का नेता विजयकुमार गच्छदारसहित नेताहरूले समर्थन गरेका थिए । आजै (मंगलबार) सदन चलाउँदा प्रतिपक्षको अवरोध कायमै रहने स्थिति रह्यो, माओवादी केन्द्रका नेता पोखरेलले भने, सहमतिको वातावरण बन्न लागेका बेला नकारात्मक सन्देश जाने गरी कुनै काम नगरौं भन्ने समझदारीअनुसार सदन स्थगित गर्न सभामुखलाई आग्रह गरिएको हो ।"
बेलायतमा नेपाली पक्राउ,लन्डन दक्षिण पश्चिम इंग्ल्यान्डको स्विन्डन सहरमा एक महिलामाथि सांघातिक हमला गरेको अभियोगमा एक नेपालीलाई पक्राउ परेका छन् । गत बिहीबार स्थानीय बडबेरी पार्कमा ३६ वर्षीया महिलालाई गम्भीर कुटपिट गरेको आरोप लगाउँदै प्रहरीले स्विन्डन निवासी विकास गुरुङलाई पक्राउ गरेको अनलाइन समाचार पोर्टल दिस इज विल्साएर ले जनाएको छ । पोर्टलका अनुसार ४१ वर्षीय गुरुङलाई तीन दिनअघि मजिस्ट्रेट सामु उपस्थित गराइएको थियो । उनले आफू दोषी भए वा नभएको केही बताएनन् । मजिस्ट्रेटले उनलाई थुनामा राखी राख्न आदेश दिए । आउँदो फेब्रुअरी ३ मा उनलाई स्विन्डन क्राउन कोर्टमा उपस्थित गराइनेछ । प्रहरीले ती महिलाको स्थिति गम्भीर रहेको जनाएको छ ।
अन्तरिम आदेशले निरन्तरता पाएन,"काठमाडौं सर्वोच्च अदालतले नेपाल विद्युत प्राधिकरणका तीन सञ्चालकलाई हटाउने ऊर्जा मन्त्रालयको निर्णयविरुद्ध परेको रिट खारेज गरिदिएको छ । प्रधानन्यायाधीश सुशीला कार्की र न्यायाधीश जगदीश शर्मा पौडेलको इजलासले बर्खास्तगीमा परेका सञ्चालक सदस्य सुरज लामिछानेद्वारा दायर निवेदनमा अन्तरिम आदेशलाई निरन्तरता दिन नपर्ने आदेश दिँदै मंगलबार रिट खारेज गरेको हो । ऊर्जा मन्त्रालयले विद्युत प्राधिकरणको कामकारबाहीमा अवरोध पुर्याएको आरोप लगाई तीन सञ्चालक लक्ष्मणप्रसाद अग्रवाल, मनोजकुमार मिश्र र सुरज लामिछानेलाई हटाएको थियो । अग्रवाल, मिश्र र लामिछानेलाई हटाइएपछि रिक्त सञ्चालक सदस्यमा ऊर्जा मन्त्रालयले भक्तबहादुर पुन, चेतराज जोशी र उमेशप्रसाद थानीलाई नियुक्त गरेको थियो । सर्वोच्चको आदेशसँगै नवनियुक्त तीन सञ्चालक सदस्यले काम गर्न पाउने बाटो खुलेको छ ।"
"व्यापक हिमपात, सडक अवरुद्ध","तेह्रथुम तेह्रथुमको माथिल्लो क्षेत्रमा मंगलबार अपराह्नदेखि हिमपात सुरु भएपछि जनजीवन प्रभावित बनेको छ । जिल्लाको पर्यटकीय क्षेत्र चित्रे, नुनथला, पटेकडाँडा, तीनजुरे, मंगलबारे, गुफा, मिल्केलगायत क्षेत्रमा हिउँ परेको छ । बजारसहित आसपासका लेकाली बस्तीमा पानीसँगै बाक्लो हिउँ परिरहेकाले स्थानीय घरबाहिर निस्कन सकेका छैनन् । तीनजुरे मिल्के जलजले क्षेत्रमा पनि बाक्लो हिउँ परेको छ । एक्कासि हिउँ परेकाले लेकाली क्षेत्रका जंगलमा रहेका चौंरी तथा भेडीगोठ औल झार्न नपाएको नुनढाकीका लाक्पा तामाङले बताए ।कोसी राजमार्गको सिधुवादेखि चित्रेसम्मको सडकमा बाक्लो हिउँ जमेकाले सवारी आवागमन अवरुद्ध भएको जिल्ला ट्राफिक प्रमुख भीम कटुवालले जानकारी दिए । हिउँमा सवारी चिप्लिने भएकाले होसियारीपूर्वक सवारी चलाउन ट्राफिकले सुझाव दिएको छ । संखुवासभाको गुफा, चौकी, मंगलबारे र पाँचपोखरी क्षेत्रमा पनि हिउँ परेको छ । पानीका मुहान र पाइपहरू हिउँले पुरेकाले खानेपानीमा समस्या भएको गुफा बजारकी माया खनालले बताइन् । पिउने र खाने पानीको अभाव भएपछि स्थानीयले हिउँ भाँडामा जम्मा गरेर आगोमा तताई जोहो गरिरहेका छन् । हिउँले पदमार्ग पुरेकाले पर्यटक र पैदलयात्री अलपत्र परेका छन् । तेह्रथुमको वसन्तपुर भएर ताप्लेजुङतर्फ हिँडेका पैदलयात्री पाँचपोखरी, चौकी, गुफा लगायतका स्थानमा रोकिएका छन् । हिमपातपछि अत्यधिक चिसो बढेकाले वृद्धवृद्धा र केटाकेटी घरबाहिर निस्कन सकेका छैनन् । हिउँसँगै वर्षासमेत भएकाले तल्लो क्षेत्रमा समेत अत्यधिक चिसो बढेको छ । पाँचपोखरी गुफा हुँदै दोभान खण्डमा हिउँ जमेको छ । हिमपातपछि माथिल्लो लेकाली क्षेत्रका विद्यालयहरू बन्द भएका छन् । चिसो बढेपछि केही दिनका लागि पठनपाठन बन्द गरिएको सिंहेश्वरी निमावि मादीमूलखर्कका शिक्षक बुद्धि कार्कीले बताए । दोलखा लगातारको हिमपातपछि पुष्पलाल मार्गका विभिन्न खण्ड सोमबार रातिदेखि मंगलबार मध्याह्नसम्म अवरुद्ध भयो । चिसोमा यात्रुले सास्ती खेपे । कसैले गाडीमै रात कटाए । केही दिनदेखि दोलखाका उच्च पहाडी क्षेत्रमा हिमपात भइरहेको छ । यो वर्ष पहिलोपटक उक्त क्षेत्रको बाटो हिउँका कारण रोकिएको हो ।पुष्पलाल मार्गको स्तरोन्नतिका क्रममा ठेकेदार कम्पनीले सम्झौताविपरीत सडक बिगारेको र हिउँका कारण बाटोमै अलपत्र पर्नुपरेको कतिपय यात्रुको गुनासो छ । आहालडाँडामा हिउँको सिरेटो खेप्दै चाउचाउ खाएर रात कटायौं, चरिकोट आउँदै गरेकी सुनिता शिवाकोटीले भनिन् । केही स्थानमा हिउँका कारण गाडीसमेत चिप्लिएको थियो । डिभिजन सडक कार्यालयका प्रमुख अशोक तिवारीका अनुसार सडक विस्तार गर्दा आवागमन सहज बनाउनुपर्ने सर्त छ । तर, यात्रुले सडक विस्तार जथाभावी भएको गुनासो गरेका छन् ।"
सभापति निर्वाचन प्रक्रिया बढाउन आग्रह,"काठमाडौं सार्वजनिक लेखा समितिले यथाशीघ्र समितिको सभापति निर्वाचनको प्रक्रिया अघि बढाइदिन सभामुख ओनसरी घर्तीसमक्ष आग्रह गरेको छ । समितिको मंगलबार बसेको बैठकले उक्त आग्रह गरेको हो । समिति ५ महिनादेखि नेतृत्वविहीन थियो । तत्कालीन सभापति जनार्दन शर्माको नेतृत्वमा गत साउन २८ मा अन्तिमपटक समितिको बैठक बसेको थियो । पुष्पकमल दाहाल नेतृत्वको सरकारमा ऊर्जामन्त्रीको जिम्मेवारी सम्हाल्न शर्माले समितिको नेतृत्व छाडेका थिए । व्यवस्थापिका संसद् नियमावली २०७३ अनुसार सभापति नहुँदा ज्येष्ठ सदस्य सर्वेन्द्रनाथ शुक्लको नेतृत्वमा समिति बैठक बसेको हो । समितिको बैठक बसेसँगै अबको ३० दिनभित्र लेखा समितिले नयाँ सभापति पाउने भएको छ । संसदको नियमावलीको दफा १८१ को विषयगत समितिको कार्यविधि र सभापति तथा सदस्यहरूको पद रिक्त हुने अवस्थाअन्तर्गतको उपदफा ५ मा भनिएको छ, उपनियम (२) बमोजिम समितिको सभापतिको पद रिक्त हुन आएमा समितिको बैठक बसेको एक महिनाभित्र पूर्ति गरिनेछ । समितिका सभापतिहरूमा राजनीतिक भागबन्डा नमिल्दा लेखा समितिमा नयाँ सभापति चयन हुन नसकेपछि केही सांसद र सभामुख मिलेर राजनीतिक दललाई दबाब दिन बैठक बोलाइएको हो । समितिमा सभापतिमात्र नभई सचिवालयका सचिवको पदसमेत खाली छ । समितिमा सचिवका रूपमा कार्यरत सहसचिव सोमबहादुर थापा सचिवमा बढुवा भएपछि हाल समितिको सचिवालयमा निमित्त सचिवका रूपमा सुरेन्द्र अर्याल छन् । सभापति नहुँदा मूल समितिको बैठक त बसेन नै, महालेखा परीक्षकको वार्षिक प्रतिवेदनमा संस्थागत बेरुजु अध्ययन गर्न गठित १० उपसमितिको पनि ५ महिनायता कुनै बैठक बसेको छैन । बैठकमा उपस्थित सांसदहरूले यति महत्त्वपूर्ण समिति निष्क्रिय हुनु लज्जास्पद रहेको निष्कर्ष निकाल्दै अबदेखि यस्तो नगर्ने प्रतिबद्धता जनाएका थिए । लेखा समितिको नेतृत्वमा सधैं प्रतिपक्ष हुने संसदीय परम्परा रहेको उल्लेख गर्दै त्यसैअनुरूप सभापति चयन हुनुपर्ने प्रतिपक्षी सांसदहरूले बताए । एमाले सांसदहरूले आफ्नो पार्टीका सांसदको नेतृत्वमा समिति हुनुपर्ने माग गरे । एमाओवादी, कांग्रेस र अन्य दलका नेताहरूले भने प्रमुख प्रतिपक्षबाहेक अन्य प्रतिपक्षलाई समेत सभापति दिन सकिने बताएका थिए । कांग्रेसका सांसद मोहनबहादुर बस्नेतले हृदयेश त्रिपाठी, परी थापा र चित्रबहादुर केसी साना पार्टीबाट सभापति भएको इतिहास रहेको उल्लेख गर्दै त्यसलाई पछ्याउन पनि सकिने उल्लेख गरे । सांसद मीनेन्द्र रिजालले लेखा समितिको नेतृत्व प्रमुख प्रतिपक्षले लिने भए पनि राजनीतिक सन्तुलनका आधारमा कति समितिको नेतृत्व कुन पार्टीलाई भन्ने संख्याका बारेमा स्पष्ट हुनुपर्ने बताए । सांसद मीना पुनले प्रतिपक्ष नै समितिको सभापति हुनुपर्ने माग गरिन् । सांसदहरूले नयाँ सभापति चयन नभएसम्म पनि ज्येष्ठ सदस्यको नेतृत्वमा बैठकलाई निरन्तरता दिनुपर्ने बताए । ज्येष्ठ सदस्य शुक्लले पुस २५ मा बैठक गर्ने गरी मिति तोकेका छन् । मंगलबारै समितिले बेरुजुको सम्बन्धमा महालेखा परीक्षकको कार्यालय, मुख्य सचिव र अन्य मन्त्रालयका सचिवलाई बोलाएर छलफल गर्ने निर्णय गरेको छ ।"
नेपालअस्ट्रेलिया स्थायी संयन्त्र बन्दै,"अस्ट्रेलिया नेपाल र अस्ट्रेलियाका परराष्ट्र सचिवहरूबीच संयन्त्र निर्माण हुने भएको छ । प्रत्येक दुई वर्षमा आपसी छलफल र बैठक गर्ने उद्देश्यका साथ केही महिनाभित्रै सम्झौता हुनेछ । दूतावास स्थापना भए पनि हालसम्म दुई मुलुकबीच दोहोरो कूटनीतिक सम्झौता हुन सकेको छैन । यो सम्झौता भए यसले लगानी, व्यापार, भिसा प्रक्रिया र कूटनीतिकै क्षेत्रमा महत्त्वपूर्ण भूमिका खेल्ने क्यानबेरास्थित दूतावासका अधिकारीहरूको दाबी छ । अस्ट्ेरलियाका लागि नेपालका कार्यवाहक राजदूत राजेन्द्र पाण्डेका अनुसार क्यानबेरामा रहेको दूतावासले नेपाल र अस्ट्रेलियाका परराष्ट्र मन्त्रालयका सचिव सम्मिलित संयन्त्र निर्माणका लागि करिब ८ महिनाअघि सहमतिपत्र (एमओयू) को मस्यौदा अस्ट्रेलियाको दक्षिण एसिया क्षेत्र हेर्ने निकायमा पठाएको थियो । अस्ट्रेलियाले उक्त मस्यौदामा सामान्य फेरबदल गरेर दुई साताअघि नेपाल सरकारलाई पठाएको छ । अब हामीले हाम्रोतर्फबाट अस्ट्रेलिया सरकारले पठाएको उक्त ड्राफ्टलाई अध्ययन गरेर जति छिटो पठाउन सक्छौं त्यति चाँडो सहमति हुन सक्छ, कार्यवाहक राजदूत पाण्डेले कान्तिपुरसँग भने । दूतावासका अधिकारीहरूका अनुसार अस्ट्रेलियामा नेपालीको संख्या बढदै गएको र यहाँका राजनीतिज्ञहरूले नेपालीलाई महत्त्व दिएको अवस्थामा यो सम्झौताले महत्त्वपूर्ण भूमिका खेल्नेछ ।"
माओवादीहरूको धमाधम ध्रुवीकरण,"काठमाडौं पहिलो संविधानसभा विघटन भएयता आधा दर्जनभन्दा बढी चिरामा टुक्रिएका माओवादी पार्टीहरूबीच ध्रुवीकरण सुरु भएको छ । फुटयताका चार वर्षमा पार्टी शक्तिको उल्लेख्य क्षय भएपछि उनीहरूले विचार मिल्ने माओवादी र कम्युनिस्ट पार्टीहरूसँग मोर्चाबन्दी थालेका छन् । पछिल्लो मोर्चा कस्नेमा मोहन वैद्य नेतृत्वको नेकपा क्रान्तिकारी माओवादी र उनीबाटै फुटेर गएका नेत्रविक्रम चन्दको नेकपा माओवादी छन् ।राजधानीमा शनिबार कार्यक्रम गर्दै उनीहरूले साझा मुद्दामा एक भएर जाने घोषणा गरे । जलस्रोतमाथिको हस्तक्षेप र राष्ट्रिय स्वाधीनता शीर्षकको अन्तक्र्रियामा दुई माओवादीसहित नेकपा मसालसमेत सहभागी थिए । वैद्य, चन्द र मसाल नेता रामसिंह श्रीशले माओवादीहरू कमजोर हुँदा राष्ट्रियता र जनजीविकाका मुद्दासमेत ओझेल पर्दै गएको भन्दै भ्रष्टाचार, महँगी, कालोबजारी र राष्ट्रिय स्वाधीनताका विषयमा सँगै लड्ने उद्घोष मात्रै गरेनन्, अब कार्यगत एकतालाई राजनीतिक विषयमा प्रवेश गराउनेसमेत बताए । अहिले जनजीविका र राष्ट्रियताको विषयमा कार्यगत एकता हुन्छ, जाने चाहिँ अन्तत: राजनीतिक विषयमै हो, विप्लव माओवादीका नेता गुणराज लोहनीले भने, मिल्ने मुद्दामा सँगै जान नेता प्रतिबद्ध हुनुहुन्छ ।विप्लव माओवादीसँग कार्यगत एकता गर्नेबारे ऋषि कट्टेल नेतृत्वको नेपाल कम्युनिस्ट पार्टीसहित साना माओवादी घटकहरूसँग कुराकानी भइरहेको छ । राष्ट्रियताको विषयमा सीपी मैनाली नेतृत्वको नेकपा माले र नेमकिपासँग पनि कुराकानी भइरहेको माओवादी नेताहरूले बताए । यसअघि गत पुस ५ गते वैद्य, चन्द र मसाल महामन्त्री मोहनविक्रम सिंहले यिनै मुद्दामाथि मोर्चाबन्दी गर्दै संयुक्त वक्तव्य नै जारी गरेका थिए ।यसै वर्ष जेठ ६ गते तत्कालीन एकीकृत नेकपा माओवादीको पहलमा १० ठूला साना माओवादी धारा मिलाउँदै नेकपा माओवादी केन्द्र घोषणा भएको थियो । त्यसमा पुष्पकमल दाहाल नेतृत्वको एकीकृत नेकपा माअोवादी, वैद्य माओवादीका महासचिव रामबहादुर थापा समूहसहितको झन्डै दुई तिहाइ केन्द्रीय सदस्यसहितको नेकपा क्रान्तिकारी माओवादी, नेकपा माओवादी, क्रान्तिकारी कम्युनिस्ट केन्द्र नेपाल, वामपन्थी एकता समूह, गौरवशाली पार्टी नेपाल, नेकपा माओवादी विद्रोहीलगायत १० घटकबीच एकता घोषणा भएको थियो । गत वर्ष जारी भएको संविधानलाई आलोचनासहित समर्थन गर्ने राजनीतिक आधार देखाउँदै माओवादी ध्रुवीकरणको अगुवाइ गर्ने समझदारी यी दलबीच भएको थियो ।अघिल्लो वर्ष माओवादीबाटै छुटेर नयाँ शक्ति पार्टी खोलेका बाबुराम भट्टराईले पनि ध्रुवीकरणको प्रयास गरिरहेका छन् । उनको चासो भने गैरमाओवादी घटकहरूतिर छ । उनले फोरम र तमलोपाबाहेक राष्ट्रिय मधेस समाजवादी पार्टी, तराई मधेस समाजवादी पार्टी, फोरम गणतान्त्रिक र नेपाल सद्भावना पार्टीसँग पनि संवाद बढाएको नयाँ शक्ति पार्टी स्रोतले बतायो । भट्टराईले उक्त भनाइ पुष्टि गर्दै ध्रुवीकरण थप बढ्न नदिन कसै न कसैले पहल लिनैपर्ने अवस्थामा आफूले सक्रियता लिएको बताए ।गत मंसिर ३० गते तमलोपा अध्यक्ष महन्थ ठाकुरलाई भेटी भट्टराईले ठूला तीन दल तीनवटा ध्रुवमा उभिएको भन्दै नयाँ शक्ति र मधेसी मोर्चा मिलेर अब चौथो ध्रुव बनाउनुपर्ने प्रस्ताव गरेका थिए । उनले फोरम लोकतान्त्रिकका केन्द्रीय उपाध्यक्ष दानबहादुर चौधरीलगायत विभिन्न मधेसवादी पार्टीका नेतालाई दुई साताअघि नयाँ शक्तिमा प्रवेश गराए । भट्टराई स्वयंले संघीय समाजवादी फोरम, रामसपालगायत मधेसवादी पार्टीसँग मोर्चाबन्दी गर्ने उनको तयारी अन्तत: पार्टी एकतासम्म पुग्ने यसअघि नै बताइसकेका छन् । संघीय समाजवादी फोरम अध्यक्ष उपेन्द्र यादवसँग मिलेर गत मंसिर १३ गते संयुक्त विज्ञप्ति जारी गर्दै भट्टराईले पहिचानको मान्यता, अधिकारसहितको संघीयता, समानुपातिक प्रतिनिधित्व, प्रत्यक्ष निर्वाचित राष्ट्रपति जस्ता विषयमा साझा धारणा खोजी गर्दै संविधान संशोधन गर्नुपर्ने मत राखेका थिए । कमजोरहरूको पुनरोदय प्रयास : गौतमनेपालको कम्युनिस्ट आन्दोलनमाथि क्योटो विश्वविद्यालयबाट विद्यावारिधि गरेका अनुसन्धानकर्ता भास्कर गौतम पछिल्लो माओवादी ध्रुवीकरणलाई सैद्धान्तिक कारणबाट नभई कमजोरहरूको पुनरोदय प्रयास भनी अथ्र्याउँछन् । प्रधानमन्त्री तथा माओवादी केन्द्र अध्यक्ष दाहालले नरमपन्थी मध्यधार, वैद्य र चन्दले कट्टरपन्थी देब्रे धार, अनि भट्टराईले उदारवादी दाहिने धार ध्रुवीकृत गरिरहेको उनको विश्लेषण छ । यो ध्रुवीकरणको कुनै सैद्धान्तिक जग छैन, आगामी चुनावका लागि शक्ति आर्जन गर्ने रणनीतिक तयारी हो, गौतमले भने, माओवादी रक्षात्मक बन्दै गएकाले अब कुनै ठूलो शक्तिसँग मर्ज हुने भए पनि आफूभन्दा साना ढिक्का जोड्न उनीहरू प्रयासरत छन् । यो ध्रुवीकरणमा आन्दोलन गर्ने र चुनाव हार्ने दुवै संगठित भएको देखियो ।पहिलो संविधानसभा विघटन हुनेबित्तिकै २०६९ असारमा माओवादीमा पहिलो फुट आएको थियो । त्यसयता विभिन्न शृंखलामा फुट जारी रहँदै गर्दा यो ध्रुवीकरण प्रयास भएको हो ।"
मन्त्रिपरिषद् बैठक कुर्दा गैरकानुनी थुना,"काठमाडौं विदेशी नागरिकलाई देशनिकाला गर्ने निर्णयका लागि मन्त्रिपरिषद्मै फाइल पठाउनुपर्ने पछिल्लो अभ्यासका कारण गैरकानुनी थुना को जोखिम बढेको छ । यसअघि गृह सचिवबाटै देश निकालाको निर्णय हुने गरेकामा चार महिनाअघि सर्वोच्चले नेपाल सरकारको यो निर्णय मन्त्रिपरिषद्ले नै गर्नुपर्ने व्याख्या गरेपछि व्यावहारिक जटिलता आइपरेको हो ।अवैध बसाइबापत पक्राउ परेका अमेरिकी नागरिक क्रेनिग एड्डन ब्रालिरिकले ओभरस्टे बापतको शुल्क नेपाल सरकारलाई बुझाइसकेका छन् । त्यसबापतको कैद सजाय पनि उनले भुक्तान गरिसके । तर, उनलाई देश निकालाका लागि गृह मन्त्रालयले पठाएको फाइलमा मन्त्रिपरिषद्ले निर्णय गर्नुपर्ने भएकाले उनी अध्यागमनको थुनामै बसिरहेका छन् । मंसिर २ मा अध्यागमन विभागले उनको फाइल गृह मन्त्रालयमा पठाए पनि त्यसबारे निर्णय हुन सकेको छैन । गृहले समयमै फाइल मन्त्रिपरिषद्मा नपठाएकै कारण सजाय भुक्तान गरिसकेपछि पनि ब्रालिरिक अमेरिका फर्किन सकेका छैनन् । यस्तै समस्या छ, रसियन नागरिक धित्रे उस्तेनोसको पनि । उनले पनि ओभरस्टे गरेका कारण सजाय खेपेका थिए । उनीहरू दुवैको फाइल एकैचोटि गृहमा पठाइएको थियो । गैरकानुनी रूपमा वर्ष दिनभन्दा बढी बसेकाको हकमा कैद जरिवाना भुक्तान गरेपछि वा मन्त्रिपरिषद् वा राष्ट्रपतिबाट कैद सजाय मिनाहा भएका विदेशी कैदीलाई स्वदेश फिर्ता पठाउन अध्यागमनले गृहमा सिफारिस गर्छ । गृह प्रवक्ता बालकृष्ण पन्थी यसलाई सरकारी प्रक्रिया मान्छन् र देश निकालासम्बन्धी निर्णयमा लाग्ने समयलाई गैरकानुनी मान्दैनन् । देश निकालाका लागि लाग्ने प्रक्रियाका क्रममा थुनामा राख्नु गैरकानुनी हुनै सक्दैन, उनले भने, अध्यागमनबाट आउने प्रत्येक फाइल हामीले तुरुन्तै बस्ने मन्त्रिपरिषद्मा पठाउँछौं । अब त्यसका निम्ति लाग्ने केही दिनको प्रक्रिया आफंैमा विधिसम्मत हो । प्राय: प्रत्येक शुक्रबार बस्ने मन्त्रिपरिषद् बैठक बेलाबखत नियमित हुँदैन । त्यस्तै गृह सचिवको अनुपस्थितिका बेला वा गृह अन्य महत्त्वपूर्ण निर्णयमा व्यस्त रहेका बेला पनि देश निकालासम्बन्धी फाइल मन्त्रिपरिषद्मा पुग्न सक्दैन । जसले सजाय भुक्तान गरिसकेपछि विदेशी नागरिक अध्यागमनको थुनामै बस्नुपर्ने हुन्छ । अध्यागमनका एक कर्मचारी भन्छन्, गृहले समयमै निर्णय नगर्दा अध्यागमनको थुना सधैं भरिभराउ हुने गरेको छ र गैरकानुनी थुनाको बात लाग्ने जोखिम बढेको छ । गृह मन्त्रालयको कानुनी शाखाकी उपसचिव निर्मला अधिकारी सर्वोच्चको आदेशअघि सचिवस्तरीय निर्णयबाटै हुने फाइलहरू अहिले मन्त्रिपरिषद्मा पठाउनुपरेको बताउँछिन् । उनी विद्यमान कानुनी जटिलताले त्यस्तो समस्या निम्तिएको बताउँदै भन्छिन्, देशनिकालाको कानुनी आधारहरू आफैंमा विरोधाभासपूर्ण देखिन्छन् । सजाय भुक्तान गरेपछि पनि २४ घण्टाभन्दा बढी थुनामा राख्दा प्रश्न उठने जोखिम रहेको उनको बुझाइ छ । कानुनी शाखाले यस्तो समस्या टार्न ऐनबाट अधिकार प्रत्यायोजन गर्न सकिन्छ कि भनेर पनि आन्तरिक छलफल गरेको थियो । यो जटिलता फुकाउन विद्यमान ऐन नै संशोधन गर्नुपर्छ, उनले भने । अधिवक्ता चन्द्रकान्त ज्ञवालीका अनुसार यस्ता मुद्दामा विदेशी नागरिकले कानुनी प्रश्नसमेत उठाउँदै क्षतिपूर्ति दाबीगर्न सक्छन् ।"
अब एपबाटै राहदानीको आवेदन,"काठमाडौं मोबाइल एप बाटै राहदानीको आवेदन पठाउन मिल्ने व्यवस्थाको मंगलबार औपचारिक सुरुवात भएको छ । राहदानी विभागले निर्माण गरेको नेपाल पासपोर्ट नामक एपको परराष्ट्रमन्त्री प्रकाशशरण महतल आरम्भ गरे । पहिलो दिन नै यो एप एक हजार जनाले डाउनलोड गरेका छन् । सर्वसाधारणलाई प्रत्यक्ष सहज सेवा दिन यो प्रयास अघि बढाइएको हो । पासपोर्ट मात्र नभएर अन्य कन्सुलर सेवालाई पनि चुस्त बनाउने प्रयास हाम्रो छ, आरम्भ कार्यक्रममा महतले भने, पासपोर्टमा पृष्ठ थप्ने र ईपासपोर्टमा जाने प्रयास पनि गरिरहेका छौं ।विभागले यसअघि नै वेबसाइटमार्फत आवेदन दिने र लाइभ इनरोलमेन्टको व्यवस्था मिलाएको थियो । वेबसाइटको मोबाइल भर्सन तयार गर्ने क्रममा मोबाइलबाटै पनि त्यो सुविधा दिन उपयोग ठानेर तत्काल सुरु गरेका हौं, विभागका महानिर्देशक सुशील लम्सालले भने, आफ्नो विवरण सबै भरेर पठाएलगत्तै दिएको समय र बारकोड भएको पृष्ठ सुरक्षित गरी तोकेको समयमा राहदानी विभाग गएर लाइभ इनरोलमेन्ट (प्रत्यक्ष फोटो खिच्ने, हस्ताक्षर गर्ने, औंठा छाप दिने) गर्नुपर्ने हुन्छ । यसले भीड व्यवस्थापन गर्नुका साथै समयसमेत बचत हुनेछ । पहिलेको दाँजोमा अहिले निकै कम भीड भए पनि अझै दैनिक करिब एक हजारले राहदानी विभागमै पुगेर राहदानीको आवेदन दिइरहेको लम्सालले बताए । अन्य जिल्ला तथा विदेशस्थित कूटनीतिक नियोगबाट पनि थप दुई हजार आउने गरेकाले दैनिक तीन हजारभन्दा बढी राहदानी विभागले वितरण गरिरहेको छ ।राहदानी विभागले सात महिनादेखि लाइभ इनरोलमेन्ट विदेशस्थित नेपालका विभिन्न ३६ मध्ये १० नियोगबाट भइरहेको छ । अबको केही समयमा सबै लाइभ इनरोलबाट जाने गरी प्रविधि विकास गरिरहेको लम्सालले जानकारी दिए । हामी अब विस्तारै ईपासपोर्टमा जानुपर्ने हुन्छ । त्यसको तयारीका लागि अभ्यस्त हुँदै जानुपर्ने र अन्य सेवालाई पनि चुस्त बनाउन पर्ने भएकाले प्रविधिको प्रयोगमा जुटेका हौं, परराष्ट्रमन्त्री महतले बताए । एपमा गएपछि आफ्नो पासपोर्ट बन्दाको अवस्थादेखि भएको त्रुटिसमेत मोबाइलमै हेर्न सकिनेछ ।"
सातदोबाटोढोलाहिटी खण्ड अस्तव्यस्त,"ललितपुर सातदोबाटोढोलाहिटी सडक हिलाम्मे बनेको छ । ठेकेदार कम्पनीले मेलम्ची खानेपानीको पाइप बिछ्याउनेक्रममा सडक खन्दा निस्किएको माटो व्यवस्थापन नहुँदा सडक हिलाम्मे बनेको हो । हिलाम्मे सडकले यो क्षेत्र अस्तव्यस्त बनेसँगै सर्वसाधारणले सास्ती खेप्नुपरेको छ । काभ्रेका हीरालाल तामाङको टेम्पु यही रूटमा चल्छ । सोमबारको वर्षापछि हिलाम्मे बनेको सडकमा उनको बा१ह ४१७५ नम्बरको टेम्पु मंगलबार फस्यो । ३ घण्टा लगाएर खाल्डोबाट निकाले । पुस १ गते उनकै टेम्पु अरकिनो टोलमा पल्टिँदा दुई महिला घाइते भएका थिए । तामाङ भन्छन्, कमाउनु त कहाँ कहाँ उल्टो घाइतेको उपचार गराउँदा ४ हजार सकियो । टेम्पु मर्मतमा अरू २५ सय लाग्यो । डिस्चार्ज भए पनि औषधि खर्च व्यवहोरिरहेकै छु, उनले भने, सडकले सास्ती दियो ।उनले बिग्रिएको सडकमा तीनपांग्रे सवारी चलाउँदा ज्यानकै जोखिम भए पनि बाध्यताले चलाइरहेको बताए । टेम्पु पल्टिएदेखि यात्रु पनि कम हँुदै गएका छन्, उनले भने, हामीले भन्दा बढी १०१२ चक्के सवारीका चालकले दु:ख खेपिरहेका छन् । माटो नपन्छाइएकै कारण पुस १५ मा धापाखेलका वीरबहादुर तामाङको बा१ह ४७५८ नम्बरको टेम्पु पल्टियो । १७ गते बा१ह ४२२३ नम्बरको अर्को टेम्पु पनि टुटेपानीमा पल्टिएको थियो । वीरबहादुर भन्छन्, धन्न टेम्पुमा भएका १३ यात्रु कसैलाई केही भएन ।हिलोले अगाडिको चक्का घुमाउन नमिल्ने बनेपछि लेले महतगाउँका गणेश सिलवालको मोटरसाइकल मंगलबार बीच बाटोमै फस्यो । मंगलबार बिहान यो रुटमा अरू मोटरसाइकल चालकले पनि सास्ती खेपे । खनेको माटो सकडमै यत्रयत्र छोडिएका कारण धुवाँधूलोले सर्वसाधारण मर्कामा परेका छन् । साङपाङ चोकमा कुलप्रसाद पण्डित र इन्दिरा अधिकारी बाटोको धुलो आफ्नो भान्सासम्म आउने गरेको बताउँछन् । चाँडै सडक विस्तार गर्न पटकपटक उजुरी गर्दा पनि चासो दिइएन, उनले भनिन् ।उपत्यका खानेपानी लिमिटेड आयोजना कार्यान्वय निर्देशनालय (मेलम्ची सबप्रोजेक्ट टु) का इन्जिनियर विजयराम लामिछाने ठेकेदार कम्पनीलाई माटो पन्छाउन निर्देशन दिइसकिएको बताउँछन् । ग्राभेल राख्न पनि भनिसकेका छौं, उनले भने । डिभिजन सडक कार्यालयका इन्जिनियर कुलप्रसाद आचार्यले सडक विस्तारका लागि तयारी भइरहेको दाबी गरे । उक्त सडकको दायाँ रमन कन्ट्रक्सन र बायाँ शर्मा एन्ड शर्मा कम्पनीले मेलम्चीको खानेपानी बिछ्याउने ठेक्का पाएका हुन् ।"
सार्वजनिक शौचालय फोहोर,"काठमाडौं लगनखेल बसपार्कस्थित सार्वजनिक शौचालय प्रयोग गर्न भित्र गएकी गोदावरीकी मैना सिलवाल उल्टी गर्दै बाहिर निस्किइन् । शौचालय फोहोर र दुर्गन्धित भएकाले प्रयोग गर्नै सास्ती भएको उनले बताइन् । पर्याप्त पानी नभएकाले शौच गर्न अप्ठयारो भएको उनले बताइन् । भित्र चुरोटको धुवाँले सास फेर्नै सकिनँ, गन्हाएर उस्तै, वान्ता नै भयो, उनले भनिन् ।दैनिक लगनखेल आउजाउ गर्ने सिलवालले यो शौचालय सधैं फोहोर रहने बताइन् । शुल्क भने ५ रुपैयाँ लिने फिनेल नहालिने, पानी नहुने, ढोकामा चुकुल नभएकाले आपत पर्दा प्रयोग गर्न नसकिने उनले गुनासो गरिन् । लुभुका शैलेश महर्जनले पनि यो सार्वजनिक शौचालय सधैं फोहोर हुने बताए । नाकमुख बन्द गरी शौचालय प्रयोग गर्नुपरेको उनले बताए । कम्तीमा फिनेल पानी मात्रै हालिदिए दुर्गन्ध कम हुन्थ्यो, उनले भने ।शौचालयवरपर गाडी कुरेर बस्ने प्राय: सबैले नाकमुख थुनेर उभिएका भेटिन्छन् । यो प्रयोग गर्नुभन्दा नजिकैको होटलमा चिया खाएर त्यहींको शौचालय प्रयोग गर्ने गरेको केही यात्रुले बताए । ललितपुर उपमहानगरपालिकाका कार्यकारी अधिकृत भरतमणि पाण्डेका अनुसार सार्वजनिक शौचालयको हेरचाह र अनुगमनको जिम्मा केही ठेकेदारलाई दिइएको छ । ती ठेकेदारहरूको व्यवस्थापनका कारण शौचालय फोहोर बनेका हुन् । आजभोलि नै ठेकेदार खटाएर सफाइ गर्ने उनले बताए ।बागबजारस्थित भक्तपुर बसपार्कमा रहेको शौचालयको अवस्था पनि उस्तै छ । शौचालयभित्र धारा नभएकाले बाहिरबाट पानी ल्याएर प्रयोग गर्नुपर्ने बसका चालक तिलक महर्जनले गुनासो गरे । सर्वसाधारणले शौचालय वरपर शौच गर्न थालेपछि बसपार्कको वातावरण दुर्गन्धित भएको स्थानीय व्यापारी बताउँछन् । नेपाल चिकित्सक संघका महासचिव डा लोचन कार्की सरुवा रोगको प्रमुख स्रोत फोहोर शौचालय हुने बताउँछन् । फोहोर शौचालय प्रयोग गर्नेलाई टाइफाइड, जन्डिसलगायत रोगको संक्रमण हुने उनी बताउँछन् । काठमाडौं महानगरपालिकाका वातावरण विभाग प्रमुख रविनमान श्रेष्ठ सार्वजनिक शौचालय व्यवस्थित नहुनुमा सर्वसाधारण पनि जिम्मेवार रहेको मान्छन् । सार्वजनिक शौचालयबाट दिनहुँ साबुन, टाबेल धाराका टुटीहरू चोरी हुने गरेको उनले बताए । सार्वजनिक शौचालयमा साबुन, न्याप्किन सकिएको भेटिए मागेर प्रयोग गर्न सकिने उनले बताए ।"
प्रक्रिया नपुर्याई डिप बोरिङ,"ललितपुर उपत्यका खानेपानी व्यवस्थापन बोर्डले प्रक्रिया नपुर्याई चापागाउँको खजुरीको नेपाल उद्योगलाई डिप बोरिङको स्वीकृति दिएको छ । बोर्डले एक महिनाअघि खानेपानीको स्रोत मूलडोलभन्दा सय मिटरको दूरीमा बोरिङ गर्न स्वीकृति दिएको हो ।भूमिगत स्रोतको पानी उपयोग निर्देशिका, २०७१ को दफा ७ मा व्यावसायिक, औद्योगिक र सार्वजनिक प्रयोजनका लागि अनुमतिपत्र माग गर्दा स्थानीय निकायको रोहबरमा गरिएको सार्वजनिक सुनुवाइ वा छलफलको प्रतिवदेन पेस गर्नुपर्छ । बोर्डले स्थानीयवासीसँग छलफलै नगरी स्वीकृति दिएको हो ।उपत्यका खानेपानी व्यवस्थापन बोर्डका प्रवक्ता योगेन्द्र बमले यसबारे जानकारी नभएको बताए । बोरिङ स्वीकृति लिन सार्वजनिक सुनुवाइ वा छलफल अनिवार्य गर्नुपर्छ, उनले भने, डाइरेक्टरसँग बुझ्छु ।उद्योगले वज्रबाराही नगरपालिकाबाट नियम मिचेर सिफारिस लिएको छ । स्थानीयवासीका अनुसार उद्योगका कर्मचारी मात्र साक्षी राखेर सजर्मिन गरिएको छ । मूलडोलका शेखर न्यौपानेले खुला रूपमा गर्नुपर्ने सजर्मिन विरोध हुने डरले गुपचुप गरिएको आरोप लगाए । नगरपालिकामा उजुरी दिँदा पनि केही लागेन, उनले भने ।वज्रबाराही नगरपालिका कार्यकारी अधिकृत टेकराज पन्थीले वडा कार्यालयको रोहबरमा गरेको सजर्मिनका आधारमा सिफारिस गरिएको दाबी गरे । हस्ताक्षर गर्नेमा उद्योगका कर्मचारी मात्र भएको कुरा थाहा थिएन, उनले भने । वज्रबाराही नगरपालिका संयुक्त वडा कार्यालय चापागाउँका सचिव सिद्धि महर्जनले नगरपालिकाको निर्देशनका आधारमा सजर्मिन गरेको बताए ।स्थानीयवासी खानेपानीका रूपमा उपयोग गर्दै आएको परम्परागत मूल सुक्नेमा चिन्तित बनेका छन् । मूलको पानी चापागाउँ, ठेचो, झरुवारासी, सुनाकोठीलगायत पाटनका बासिन्दाले उपभोग गर्दै आएका छन् । उपत्यका खानेपानी लिमिटेड (केयूकेएल) जावलाखेल प्रमुख विश्वराज जोशीले मुहान असर पर्ने गरी स्वीकृति दिन नहुने बताए । मुहान केयूकेएलले संरक्षण गर्दै आइरहेको हिसाबले उद्योगलाई सिफारिस दिनुपूर्व जानकारी गराउनुपथ्र्यो, उनले भने ।केयूकेएलका अनुसार जिल्लामा चापागाउँ र फर्पिङ प्रणालीबाट खानेपानी वितरण भइरहेका छन् । चापागाउँ प्रणालीअन्तर्गत चौघरे, वासुकी दोभान, भुन्टेलरे डोलभन्दा शुद्ध र बढी पानी उत्पादन मूलडोलमा हुन्छ । डोलबाट दैनिक झन्डै ५ लाख लिटर पानी वितरण भइरहेको छ ।खजुरीको नेपाल उद्योग सञ्चालक ओमनाथ महर्जनले कानुनी प्रक्रिया पुर्याएरै बोरिङ गरिएको जिकिर गरे । ५ सय फिट गहिराइबाट पानी निकालिएकाले मुहानलाई असर पर्दैन, उनले भने, उद्योगका कर्मचारी स्थानीय हुन् । सजर्मिनमा हस्ताक्षर गर्न नहुने भन्ने छैन । उनले सार्वजनिक सुनुवाइको सट्टा सजर्मिन गरे पुग्ने दाबी गरे । बोरिङबाट प्रतिसेकेन्ड ३ लिटर पानी निस्कन्छ ।"
अभियुक्तलाई उन्मुक्ति,"काठमाडौं बालाजुकी १८ वर्षीया रीता सापकोटा (नाम परिवर्तित) ले २०७३ असार ७ मा विषादी सेवन गरिन् । उपचारका क्रममा मनमोहन मेमोरियल अस्पतालमा १४ गते उनको होस खुल्यो ।होस् खुलेसँगै मामालाई आफू बलात्कृत भएकाले हात्महत्याको प्रयास गरेको उनले बताइन् । उनका मामाले सोहीअनुरूप महानगरीय प्रहरी वृत्त बालाजुमा किटानी जाहेरी दिए । जाहेरीमा असार ३ गते राति नजिकैको भाडामा बस्ने जाजरकोटका १८ वर्षीय युवकले सापकोटालाई बलात्कार गरेको उल्लेख छ ।प्रहरीले कारबाही अघि बढायो र जिल्ला अदालत काठमाडौंमा मुद्दा दायर गर्यो । सुनुवाइ हुँदै जाँदा उनले प्रतिकूल बकपत्र गरिन् । आफूमाथि करणी भएको बयान कसैलाई नदिएको र मुद्दामा प्रतिवादी बनाइएका व्यक्तिसँग राम्रो सम्बन्ध भएको बकपत्र गरिन् । यतिसम्म कि अभियोगपत्रमा उनको बयानमा सही पनि आफ्नो नभएको बताइन् । यस घटनामा अदालतको फैसला आउन बाँकी छ । काठमाडौं महानगरपालिका १२ बस्ने बहिदा खातुन (नाम परिवर्तन) ले भारत मोतिहारी घर भई सुनधारामा व्यापार गर्दै आएका साह थरका व्यक्तिविरूद्ध किटानी जाहेरी दिइन् । २०७२ फागुन १७ को साँझ ६ बजेतिर साहले त्यहींको एक बिल्डिङको अन्डरग्राउन्डमा आफूलाई झुक्याएर करणी गरेको प्रहरीलाई बताइन् ।मुद्दा अदालतमा पुग्दा उनले प्रतिकूल बकपत्र गरिन् । बकपत्रमा साहले जबरजस्तीको प्रयास गरे पनि चिच्याएपछि साह भागेको र आफूमाथि बलात्कार नभएको बताइन् । तर, सरकारी वकिल कार्यालयका एक कर्मचारी भन्छन्, पछि पनि रूँदै आफूलाई धम्की दिएकाले प्रतिकूल बकपत्र दिन बाध्य भएको भन्थिन् ।उनको मुद्दा हेरिरहेका सरकारी वकिलले भने, उनले आफूलाई बकपत्र फेर्न डरत्रास देखाइएको भनेर प्रहरीमा निवेदन पनि दिएकी थिइन् । अदालतले यस सम्बन्धमा प्रतिवादीलाई तत्कालका लागि थुनछेक आदेश दिएको छ ।साक्षीको बकपत्रका आधारमा टुंगो लगाउनुपर्ने मुद्दामा होस्टाइल बकपत्र गरेपछि प्रहरीका साथै सरकारवादी मुद्दा लडिरहेका सरकारी वकिललाई पनि गाह्रो हुने गर्छ । सरकारी वकिल कार्यालयका सहन्यायधिवक्ता टेकबहादुर घिमिरे अधिकांश जबरजस्ती करणीका घटनामा प्रतिकूल बकपत्र गरिदिने र त्यसले मुद्दा हार्ने सम्भावना हुने अनुभव सुनाउँछन् । कानुनी ज्ञान नहुनु, न्यायिक प्रक्रियाबारे जानकारीको अभाव र समाजमा पीडक बलियो हुनु होस्टाइलको प्रमुख कारण हो, उनले भने, पीडकले आफ्नो बयानमा कसुर इन्कार गरे र पीडितले दिएका बकपत्रकै आधारमा फैसला हुन सक्छ । तर, शरीर परिक्षण र भौतिक प्रमाण पुगेको अवस्थामा पीडितले बकपत्र फेरे पनि प्रमाणकै आधारमा अदालतले निर्णय गर्छ ।केही देशमा बकपत्र फेरे अदालतले उल्टै जाहेरी दिनेलाई सजाय गर्ने भए पनि नेपालमा भने न्यायाधीशको विवेकले दण्ड पनि गर्न सकिने कानुन छ । तर करणीका पीडितलाई यसरी सजाय सुनाइएको जानकारीमा छैन, घिमिरेले भने ।उनका अनुसार कतिपय घटनामा पहिले महिलापुरुषबीच सहमतिमा सम्बन्ध रहने पछि समाजका डरले वा अन्य कारणले महिलाले करणी भएको बकपत्र दिने गरेको पनि देखिन्छ । कतिपय मुद्दा भने आर्थिक लेनदेनमा टुंगिने घिमिरे बताउँछन् । प्रतिकूल बकपत्रकै कारण प्रहरीले दर्ता गरेका अधिकांश करणीका मुद्दा न्यायिक प्रक्रियामा असफल बन्ने गरेका छन् । घटनाका बखत साक्षीले उल्लेख गरेका लिखतलाई प्रतिकूल हुने गरी बकपत्र गर्दा अनुसन्धान मोडिने भन्छन् प्रहरी प्रवक्ता ठाकुर ज्ञवाली । प्रभाव, दबाब प्रलोभन बकपत्र बदल्नुका मुख्य कारण हुन् । यसबाहेक अन्य पनि कारण हुन्छन् घटनापिच्छे, उनले भने ।तर कतिपय पीडित भने आफूहरूलाई प्रहरीका साथै सरकारी वकिलले पनि बाहिरै कुरा मिलाउन दबाब दिने गरेको बताउँछन् । यस्तैमध्येकी एक हुन् नुवाकोटकी २० वर्षीया रोजिता श्रेष्ठ (नाम परिवर्तित) । २०७० सालमा आफूमाथि समाजका एक प्रतिष्ठित र सम्पन्न परिवारका वृद्धले बलात्कार गरेको उनको भनाइ छ ।"
लागू औषधसहित पक्राउ,काठमाडौं प्रहरीले लागूऔषधसहित काठमाडौंको डल्लुबाट दुईजनालाई पक्राउ गरेको छ । पक्राउ पर्नेमा ३० वर्षीया मोनिका श्रेष्ठ र ३८ वर्षीय विनोद साह छन् ।
ठगी गर्ने पक्राउ,ललितपुर प्रहरीले सिन्धुपाल्चोकका नारायणबहादुर भण्डारी र सरोज भण्डारीलाई ठगी आरोपमा पक्राउ गरेको छ । प्रहरीका अनुसार उनीहरूले लमजुङकी मीनमाया तामाङलाई १९ हजार अमेरिकी डलर छ भनि जम्मा ४३८ डलरको बिटो पोको पारी १० लाख रुपैयाँ लिएका थिए ।
सडकछेउका बिरुवा सुके,"काठमाडौं राजधानीको सौन्दर्य बढाउन सडकछेउमा रोपिएका बिरुवाहरू हेरचाहको अभावमा सुक्न थालेका छन् । हेरचाहको जिम्मा पाएको नेपाल टेलिकमले भने पहिले ठेक्का लिएको कम्पनीले राम्रोसँग हेरचाह नगरेको भनेर पुन: टेन्डर आह्वान गरे पनि यसबीचमा फूल, दुबो तथा अन्य बिरुवा सुक्ने"
फरार अभियुक्त जेल चलान,काठमाडौं चोरी मुद्दाका फरार एक अभियुक्तलाई केन्द्रीय कारागार सुन्धारा पठाइएको छ । काठमाडौं जिल्ला अदालतले २०६७ जेठ ५ मा नुवाकोटका अनिल नेपालीलाई २ वर्ष १० महिना १३ दिन कैद सजाय सुनाए पनि धरौटी तारेखमा छुटेपछि फरार भएका थिए ।
पत्रकार पुरस्कृत,भक्तपुर क्रियाशील पत्रकार मञ्च भक्तपुरले पत्रकार सोम शर्मा (बजगाईं) लाई सम्मानसहित नगद पुरस्कार प्रदान गरेको छ । मञ्चले पत्रकारहरू दीपक लामिछाने र रमेश खडकालाई पनि सम्मान गरेको छ ।
त्रिपालमुनि विद्यार्थी,"सुर्खेतरामेछाप हरिया दुईवटा त्रिपालमुनि सातवटा बेन्च । भुइँमा खम्बा गाडेर बनाइएका डेस्क । न ब्ल्याकबोर्ड न चकडस्टर । शिक्षकका लागि कुर्सीसम्म छैन । विद्यालय भनेर पत्याउनै सकिँदैन । तर, लेखपराजुल ३ स्थित जनज्योति निमावि अढाइ वर्षयता यस्तै हबिगत बेहोरिरहेको छ । सातवटा बेन्चमा आठ कक्षासम्मका विद्यार्थी राखेर पढाउनुपर्ने बाध्यता छ ।२०७१ साउन २९ गतेको पहिरोले विद्यालय भवन बगाएपछि पठनपाठनमा समस्या भएको हो । भवन पुनर्निर्माणका लागि अहिलेसम्म योजना नै बनेको छैन । कक्षाकोठा अभावले विद्यार्थीको कन्तबिजोग छ । कक्षा ७ का सुमन राम्जाली बोर्डमा नलेखिँदा शिक्षकले पढाएको बुझ्न गाह्रो भएको दु:खेसो पोख्छन् । अन्य विषयमा खासै समस्या हुँदैन । अंग्रेजी, गणित र विज्ञानमा सिक्न गाह्रो हुन्छ, उनले भने, विद्यालय व्यवस्थापन समिति र शिक्षकले पहल गरेको भए समुदायले नै स्कुल बनाउन सक्थ्यो । हाम्रो पीडा कसैले बुझेन । भवन नबनेकै कारण थुप्रै विद्यार्थी अन्यत्र गएको शिक्षक पूर्णबहादुर शाहीले बताए । कक्षाकोठा नहुँदा विद्यार्थी अरू स्कुल सरिसके उनले भने, पहिले २ सय २५ विद्यार्थी उपस्थित हुन्थे, अहिले ५० हाराहारीमा मात्रै आउँछन् । उनका अनुसार कक्षा आठका एक, सातका तीन, छका चार, पाँचका छ, चारका १३, तीनका १०, दुईका ९ र एक कक्षाका १० विद्यार्थी मात्र नियमित आउँछन् । बाँकी विद्यार्थी लेखपराजुलकै काल्पानी, डुंगीखोला, भर्याङ र छिन्चुका स्कुलमा भर्ना भएका छन् । नजिकको विद्यालय नबनेपछि उनीहरू पढ्नकै लागि दिनहुँ एक घण्टा हिँड्न बाध्य छन् । जनज्योतिमा एक स्थायी र एक अस्थायी दरबन्दीका शिक्षक छन् । निजी स्रोतबाट चार जना राखिएको छ । विद्यार्थीलाई ओत लगाउन गतिलो पालसमेत पाइएन, व्यवस्थापन समिति अध्यक्ष गंगबहादुर राम्जाली मगरले भने, शिक्षा कार्यालयले दिनलाई दियो तर एक बर्खा पनि टिकेन । त्यही पनि खुइलियो । कक्षा एकदेखि आठसम्मका विद्यार्थी छ्यासमिस बस्नुपर्ने अवस्था छ । प्रधानाध्यापक खड्गबहादुर खड्काले विद्यार्थीको पठनपाठन प्रभावित नहोस् भनेर खुला चौरमै राखेर भएपनि नियमित स्कुल सञ्चालन गर्ने गरेको बताए । उनले भने, कसैलाई लेख्न, कसलाई पढ्न लगाउँछौं । सबै शिक्षक भए वरपरका डाँडामा लगेर सिकाउँछौं । अरू स्कुलमा पढ्न गएका कतिपय विद्यार्थी परीक्षा दिन भने जनज्योतिमै आइपुग्छन् । त्रैमासिक, अर्धवार्षिक परीक्षामा छिन्चु गएका बाहेक सबै विद्यार्थी सामेल भएको प्रधानाध्यापक खड्काले जानकारी दिए । भवन निर्माण भएपछि विद्यार्थी फर्किने आशामा छौं, उनले भने । जिल्ला शिक्षा कार्यालयको सहयोगमा ३२ लाखको लागतमा चारकोठे पक्की भवन बन्दै छ । चार लाखमा शौचालय । त्यो भवन बनिसक्दा पनि सबै कक्षालाई पुग्ने गरी छुट्टाछुट्टै कोठा भने पुग्दैनन् । विद्यालयका अनुसार थप पाँच कोठा आवश्यक पर्नेछ । रामेछापको गौस्वारा खारपानी माविका विद्यार्थी पनि लामो समयदेखि यस्तै सकसमा छन् । बाँसले घेरेर बनाइएका कक्षाकोठा अधिकांश भत्किसकेका छन् । बाँकी रहेका थोरै कोठा पनि जाडो थेग्न सकिने खालका छैनन् । कापकापबाट पस्ने सिरेटोले विद्यार्थीलाई हैरानी खेलाउँछ । सबै जना एकै ठाउँ कोचिएर बसेका छन् भूकम्पले भत्किएको भवन पुनर्निर्माण नगरिँदा एकदेखि पाँच कक्षासम्मका विद्यार्थी एउटै कोठामा पढिरहेका छन् । विद्यालय भवन भूकम्पले भत्कायो, त्यसपछि सरकारले बनाइदिएको अस्थायी अध्ययन केन्द्र पानीले कुहिएर गयो, प्रधानाध्यापक उद्धव थापा भन्छन्, आजभोलि कोठा नभएर कक्षा १ देखि ५ सम्मका ३८ विद्यार्थी एकै ठाउँ राखेर पढाइरहेका छौं । अहिले पूरै विद्यालय जम्मा ६ वटा कोठामा चलिरहेको छ । ती कोठामा २ सय १० विद्यार्थी अटाएका छन् । तर, जीर्ण भइसकेका ती कोठामा जाडोले कामिरहेका हुन्छन् उनीहरू । प्रधानाध्यापक थापा भन्छन्, चिसो बेस्सरी छ, सुइटर लगाएर आउनु भनेका छौं तर पनि धेरैको आङमा तातो लुगा हुँदैन । क्षतिग्रस्त भवन कहिले बन्ने टुंगो छैन । खारपानीको मात्र समस्या होइन यो । भूकम्पले भवन भत्किएका सबैजसो विद्यालय समान पीडामा छन् । अघिल्लो वर्षको हिउँदमा कष्टपूर्वक पढेका विद्यार्थी यसपालि पनि त्यही अवस्था भोग्न बाध्य भइरहेका छन् । प्राय सबै विद्यालयमा अस्थायी अध्ययन केन्द्र बनाइएका थिए । ती सबै बाँसले वेरीएकाले अधिकांश नास भएर गए । बाँकी रहेका पनि अध्ययनका लागि उपयुक्त छैनन् । जाडोमा बसिसक्नु हुँदैन, गर्मीमा हावा र धुलोले हैरान पार्छ, पानीको बाछिटा पसेर भिजाउँछ, कुभुकास्थलीको भगवती निमाविका प्रअ भरतवहादुर वस्नेतले भने । भगवती निमाविमा एउटै अस्थायी केन्द्रमा ४ वटा ससाना कोठा बनाइएको छ । भएजति विद्यार्थी त्यहीँ कोचिएका छन् । बाहिरको चिसो हावा भित्रै आइपुग्छ, माथिबाट शीत चुहिन्छ । त्यहाँ पनि कक्षा २ र ३ का विद्यार्थी एउटै कोठामा राखिएको छ । उक्त निमाविका लागि जर्मन सहयोगमा फाड्स नेपालले चारकोठे भवन बनाउन कागजी प्रक्रिया अघि बढाएको थियो तर काम अझै सुरु भएको छैन । सरासर काम हुँदा पनि भवन बन्न कम्तीमा एक वर्ष लाग्ने विद्यालयले जनाएको छ । भूकम्पले जिल्लाका ४ सयभन्दा बढी विद्यालयमा क्षति पुगेको छ । सरकारले जिल्ला शिक्षा कार्यालयमार्फत विद्यालय भवन बनाउने योजना अघि सारेको छ तर काम असाध्यै सुस्त छ । केही विद्यालय पुनर्निर्माणका लागि बल्ल बोलपत्र आहान गरिएको छ । यही गतिले जाँदा सबै विद्यालय भवन पुननिर्माण सक्न दशक लाग्ने देखिन्छ । केही विद्यालय भने विभिन्न संघसंस्थाको सहयोगमा निर्माण भएका छन् । सेमी पर्मानेन्ट भवन बनेकाले त्यहाँ पठनपाठन केही सहज छ । यस्ता विद्यालयको संख्या जिल्लाभर ५० हाराहारी मात्र छ ।विद्यार्थी फर्किए रुकुम जनज्योति आधारभूत विद्यालय मुरु ३ सल्लेरीडाँडामा विद्यार्थी बढेका छन् । मंसिर ३० गतेसम्म ३ जना मात्रै विद्यार्थी रहेको उक्त विद्यालयमा मंगलबारसम्म ३४ जना विद्यार्थी पुगेका छन् । गत मंसिर ३० गते कान्तिपुर दैनिकमा समाचार प्रकाशन भएपछि शिक्षकले पठनपाठन व्यवस्थित बनाउने भन्दै अभिभावक भेला बोलाएका थिए । भेलामा विद्यालयका तर्फबाट पठनपाठन व्यवस्थित बनाउने प्रतिबद्धता भएसँगै अभिभावक छोराछोरीलाई जनज्योति फर्काउन तयार भएका हुन् । बाल शिक्षादेखि ५ कक्षासम्म सञ्चालित उक्त विद्यालयको कक्षा ५ मा मात्रै ३ जना विद्यार्थी थिए । अहिले सबै कक्षामा विद्यार्थी भर्ना भएका छन् । प्रध्यानाध्यापक भीमबहादुर पुनले मंगलबारदेखि अर्धवार्षिक परीक्षा सुरु भएको जानकारी दिए । उनका अनुसार बालशिक्षामा ११ जना, १ कक्षामा ५ जना, २ मा ५ जना, ३ मा ५ जना, ४ मा २ जना र कक्षा ५ मा ५ जना विद्यार्थी परीक्षामा समावेश भए । यसअघि पठनपाठन गरेको विद्यालयसँग समन्वय गरेर विद्यार्थीको मूल्यांकन गरिने विद्यालयले जनाएको छ । समाचारले सबैका आँखा खोलिदियो, प्रअ पुनले भने, यस क्षेत्रका सबै अभिभावकले टाढा पठाएका विद्यार्थी अहिले यहीँ पठाउन थाल्नुभएको छ । पठनपाठनमा लापरबाही गरेको भन्दै त्यस क्षेत्रका अभिभावकले आफ्ना छोराछोरी निजी तथा टाढाका सामुदायिक विद्यालयमा पठाएका थिए ।"
सुरक्षा माग्दै कर्मचारी प्रशासनमा,"ताप्लेजुङ कर्मचारीले प्रशासनसँग सुरक्षा माग गरेका छन् । खोक्लिङस्थित इलाका वन कार्यालयका वन रक्षक गणेश शाहीको हत्यापछि कर्मचारीले गाउँमा बसेर काम गर्न सक्ने वातावरण नभएको भन्दै प्रशासन कार्यालयमा पुगेर सुरक्षा प्रत्याभूति दिलाउन अनुरोध गरेका हुन् । आधिकारिक ट्रेड युनियन, कर्मचारी संघ, संगठन र गाविस सचिव हकहित संरक्षण केन्द्रलगायत संघसंस्थाको नेतृत्वमा प्रशासन पुगेका कर्मचारीले जिल्लाको सुरक्षा अवस्था कमजोर भएको गुनासो गरे । गाविस सचिव हकहित संरक्षण केन्द्रका अध्यक्षसमेत रहेका सान्थाक्रा गाविस सचिव निर्मल शेर्पाले आफूलाई पुस ६ गते टेलिफोनबाट अज्ञात व्यक्तिले धम्की दिएको बताए । फोन नम्बरसहित तत्काल प्रहरीमा जानकारी गराए पनि अहिलेसम्म कुनै कारबाही भएन, उनले गुनासो गरे । निमित्त प्रमुख जिल्ला अधिकारी सुरेन्द्र भट्टराईसँग कर्मचारीले सामूहिक प्रश्न गरे, घरपरिवार छोडेर जागिरका लागि आएका छौं । धम्क्याउँछन्, कुट्छन्, अहिले त वीभत्स तरिकाले हत्या गर्न थाले हामी कसरी काम गरौं । ट्रेड युनियन अध्यक्ष रामचन्द्र नेपालले दोभान इलाकामा कार्यरत प्रहरी जवान र इलाका स्वास्थ्य चौकीका सिनियर अहेव छेदीलाल शाह हत्याको पीडा सेलाउन नपाउँदै वन कार्यालयका कर्मचारीको हत्या भएको स्मरण गराए । यी तीनैवटा घटना जिल्लाको निर्वाचन क्षेत्र नम्बर २ मा भएका हुन् । पछिल्लो संविधानसभा निर्वाचनमा सरकारले यो क्षेत्रलाई अति संवेदनशील क्षेत्रका रूपमा राखेको थियो ।वन कार्यालयका सहायक वन अधिकृत दानबहादुर श्रेष्ठले कर्मचारी पर्याप्त नभएकाले एक्लै पनि फिल्डमा जानुपर्ने बाध्यता रहेको बताए । सामुदायिक वनका पदाधिकारीले बोलाएको काममा जाँदा उनीहरूकै अगाडि हत्या भयो । हामीले कसलाई कसरी विश्वास गर्ने, उनले प्रशासन प्रमुखलाई सोधे, न दरबन्दीअनुसारका पर्याप्त कर्मचारी छन्, नत भएकाहरू नै सुरक्षित हुन सक्यौं । कसरी काम गर्ने ?हकहित संरक्षण केन्द्रका अध्यक्ष शेर्पाले हरेक प्रजिअ र स्थानीय विकास अधिकारी जिल्लामा सरुवा भएर आउँदा सचिव गाउँमा छन् कि छैनन् भनेर प्रश्न गर्ने तर सुरक्षित छन् कि छैनन् भनेर कहिल्यै नसोधेको गुनासो गरे । वडा, गाउँ र परिषददेखि सिफारिस लिन आउँदा दलका जिम्मेवार व्यक्ति नै गलत तथ्यांक लिएर आउँछन्, सिफारिस नगरे जे पनि हुन सक्ने भन्दै धम्क्याउँछन्, उनले भने । निमित्त प्रजिअ भट्टराईले वन रक्षकको हत्यामा अरूको पनि संलग्नताको विषयमा कर्मचारीले राखेको चासोप्रति प्रशासन चनाखो रहेको र त्यस्तो भएमा कसैलाई नछोडिने बताए । हत्याका अभियुक्त सविन भनिने टेकबहादुर लिम्बू प्रहरी नियन्त्रणमा छन् । पानीको मुहान सामुदायिक वनमा कि निजी जग्गामा भन्ने विषयमा विवाद हुँदा लिम्बूले शाहीको खुकुरी प्रहार गरी वीभत्स हत्या गरेका थिए । सविनको ससुराली घरमा बिहान छलफल बोलाइएको र छलफलकै क्रममा हत्या भएको एक स्थानीयले बताए । जाजरकोट, दसेरा ८ घर भएका शाही दुई वर्षअघि जिल्ला वन कार्यालयमा नियुक्त भइआएका थिए । खोक्लिङ गाविसमा गत वर्ष मात्रै नेपाल प्रहरीका असईमाथि ढुंगा प्रहार भएको थियो । मोती माविको हातामा विद्यालय व्यवस्थापन समिति बैठकमा भएको झडप नियन्त्रणमा लिने क्रममा प्रहरीले हवाइफायरसमेत गरेका थिए । दोस्रो संविधानसभा निर्वाचन ताका भएको आमसभामा पनि बम विस्फोट गराइएको थियो । विस्फोटबाट बालबालिका घाइते भएका थिए । कर्मचारी धर्ना जाजरकोट वन रक्षक गणेश शाहीको हत्या विरोधमा जाजरकोटका कर्मचारीले मंगलबार प्रशासन कार्यालयमा धर्ना दिएका छन् । उनीहरूले सदरमुकाम खलंगामा प्रदर्शन गरे । प्रशासनमा धर्नापछि प्रमुख जिल्ला अधिकारीलाई ज्ञापनपत्र बुझाए ।विभिन्न पेसागत संघसंगठनको नेतृत्वमा रहेका कर्मचारीले हत्यारालाई राजनीतिक संरक्षण नगरी हदैसम्मको कारबाही, शाहीलाई राष्ट्रसेवक सहिद घोषणा, उनका आश्रित परिवारलाई आजीवन निवृत्तिभरण तथा सन्तपितलाई छात्रवृत्तिको व्यवस्थालगायत ५ बुँदे माग गरेका छन् । उनीहरूले प्रमुख जिल्ला अधिकारी जनार्दन गौतममार्फत सरकारलाई ज्ञापनपत्रसमेत बुझाए ।"
मधेसी रिझाउने प्रयासमा एमाले,"राजविराज मधेसीप्रति अनुदार भएको आरोप लागिरहेका बेला एमालेले मधेसीलाई रिझाउने प्रयास थालेको छ । आफ्ना नेतालाई मधेसमा परिचालन गर्दै एमालेले मधेस र मधेसीविरोधी नभएको प्रष्टयाउने प्रयास गरिरहेको छ । पार्टीका वरिष्ठ नेताहरू झलनाथ खनाल, माधवकुमार नेपाल, ईश्वर पोखरेल लगायत मधेसमा आयोजित विभिन्न कार्यक्रममा सहभागी हुँदै आएका छन् ।राजनीतिक कार्यक्रम गर्दा स्थानीय रूपमा विरोधको सामना गर्नुपर्ने ठानेर समाजिक कार्यक्रम लिएर मधेसी जनतामाझ जान खोजेको एक एमाले नेताले बताए । जसको पछिल्लो उदाहरण सप्तरीको खोजपुर गाविसस्थित रञ्जितपुर गाउँमा देखियो । वरिष्ठ नेता माधव नेपाल खोजपुर आउने कार्यक्रमबारे जानकारी पाएपछि संयुक्त लोकतात्रिक मधेसी मोर्चा सप्तरीले त्यही ठाउँमा पुगेर राजमार्गमा एक घण्टा चक्काजाम गरेको थियो । तर सामाजिक कार्यक्रमको उदघाटनका लागि आएकाले स्थानीयको समर्थन नेपालप्रति नै रह्यो । राष्ट्रिय स्वास्थ्यकर्मी संघले आयोजना गरेको दुईदिने स्वास्थ्य शिविरको उद्घाटनका लागि आएका थिए नेपाल । उनले मधेस र एमालेको समबन्ध कृष्णसुदामाजस्तो भएको बताएर स्थानीयलाई प्रभावित पार्ने प्रयास गरे । पुस १५ को राति जिल्ला अध्यक्ष गोविन्द न्यौपानेको दौलतपुर गाविसस्थित घरमा बास बसेका नेता नेपाल १६ गते राष्ट्रिय भूमि अधिकार मञ्चका पूर्वअध्यक्ष एवं हरूवाचरुवाका नेता बलदेव रामको घरमा परेको शोकमा सामेल भए ।९ पुसमा एमालेले सिरहाको लहानमा २ नम्बर प्रदेशस्तरीय कार्यकर्ता प्रशिक्षण कार्यक्रम आयोजना गर्यो । पूर्वप्रधानमन्त्रीद्वय नेपाल र झलनाथ खनाल, महासचिव ईश्वर पोखरेल र नेता प्रदीप ज्ञवालीलगायतको उपस्थिति रह्यो । उक्त कार्यक्रमविरुद्ध पनि मोर्चाका कार्यकर्ताले लहानमा प्रदर्शन गरेका थिए । त्यसअघि एमालेले जनकपुर, रौतहटमा कार्यक्रम गरेको छ । मधेसी मोर्चाको चर्को विरोधका बाबजुद एमालेले कोर मधेसमा कार्यक्रमलाई विस्तारै ग्रामीण क्षेत्रमा लैजान खोजेको छ । सुरुमा राजमार्ग छेउछाउका गाविसमा विभिन्न सामाजिक कार्यक्रम हुँदै विस्तारै राजनीतिक कार्यक्रम लिएर एमाले मधेस पस्न सुरु गरेको छ । सद्भावना पार्टीका अध्यक्ष राजेन्द्र महतोले एनजीओको कार्यक्रम लिएर एमाले नेताहरू आइरहेको टिप्पणी गरे । उनले भने, एनजीओआईएनजीओका कार्यक्रम लिएर मधेसी जनता रिझाउन आउँदैछन्, हिम्मत भए राजनीतिक कार्यक्रम लिएर आऊन् ।"
नि:शुल्क औषधि अभाव,"रामेछाप (कास) औषधि कम्पनीले मागबमोजिम आपूर्ति गर्न नसक्दा यहाँका स्थानीयले नि:शुल्क पाउनुपर्ने औषधि पाउन सकेका छैनन् । जिल्लामा रहेका दर्जनौं स्वास्थ्य संस्थामा सामान्य सिटामोल र रोग प्रतिरोधात्मक एन्टिबायोटिक औषधि पनि अभाव हुन थालेको छ । पुरानागाउँ स्वास्थ्यचौकीमा आँखा र ग्यास्टिकको औषधि सकिएको डेढ महिना भयो । धेरै बिरामी ग्यास्ट्रिककै आउँछन्, चौकीका प्रमुख राजकुमार आरण भन्छन्, त्यो औषधि पनि पाउन सकिएको छैन । त्यस्तै आँखाका रोगी पनि धेरै आउने गरेको उनले सुनाए । बिरामीको भीड लाग्ने पुरानागाउँ स्वास्थ्यचौकीमा औषधि अभाव भएपछि अहिले चाप कम हुन थालेको छ । जिल्ला स्वास्थ्यको गोदाममा पुगें, त्यहाँ पनि औषधि छैन, आरणले भने । बिरामी संख्या न्यून हुने गाविसमा भने जसोतसो काम चलिरहेको छ । भूकम्प अति प्रभावित दुरागाउँमा अझै डेढ महिनालाई पुग्ने औषधि रहेको स्वास्थ्यचौकी प्रमुख गौरीशंकर ठाकुरले बताए । जिल्ला स्वास्थ्य कार्यालय रामेछापका प्रमुख डा प्रकाशकुमार शाहका अनुसार तीन महिनाअघि नै औषधि खरिदका लागि टेन्डर आहान गरिएको थियो । साहका अनुसार टेन्डरमा ३ लाख ट्याब्लेट सिटामोल माग गरिएकामा हाल १ लाख पाइएको छ । प्राय: सबै जिल्लाले एकै समयमा टेन्डर आहान गरेकाले बजारमा औषधि अभाव भएको हो । नि:शुल्क वितरण हुने औषधिमध्ये जिल्लाले टेन्डर गरेको २० प्रतिशतका लागि मात्रै हो । ८० प्रतिशत औषधि स्वास्थ्य केन्द्र र क्षेत्रीय कार्यालयले आपूर्ति गर्ने गर्छन् । हरेक चौमासिकमा आपूर्ति गर्नुपर्ने औषधि ५ महिना बितिसक्दा पनि जिल्लामा आएको छैन । माथिल्लो निकायमा औषधि अभावबारे जानकारी गराएको जिल्ला स्वास्थ्य कार्यालयले जनाएको छ ।"
थातथलो फर्कंदै राउटे,"रज्यौडा (डडेलधुरा) परशुराम नगरपालिका ५ रज्यौडा र आमपानीमा पुनर्बास गराइएका लोपोन्मुख राउटे समुदाय थातथलो फर्कन थालेका छन् । अन्य समुदायसँग घुलमिल हुन नसकेका केही राउटे परिवार पुरानै ठाउँमा जान थालेका हुन् । सरकारले झन्डै तीन दशकअघि उनीहरूलाई भित्रीमधेसका यी दुई गाउँमा बसालेको थियो । बस्दै आएको गाउँमा अन्य समुदायको प्रवेशसँगै वातावरण असहज लागेपछि पुरानै ठाउँ फर्किन लागेको उनीहरूले बताए । सरकारले दार्चुलाको गोकुलेश्वर, उकुबाँकु र लालीबाट ४० परिवार राउटेलाई यहाँ बसालेको थियो । त्यति बेलासम्म राउटे घुमन्ते जीववन शैलीमै रमाइरहेका थिए । प्रतिपरिवार डेढ बिघा जग्गा दिएर बस्ती नै बसाले पनि अहिले गाउँ छाडनेको संख्या बढेको छ । त्यति बेला आमपानी र रज्यौडामा २०२० परिवार बसालिएका थिए । रज्यौडाका ६५ बर्षे नन्दकिशोर राउटेले पछिल्ला दिनमा यहाँ वातावरण विग्रन थालेपछि एकान्त मन पराउने राउटे परिवार पुरानै थातथलो फर्कन थालेको बताए । उनका अनुसार यो समुदायमा बाह्य समाजको प्रभाव बढदा वातावरण खलबलिन पुगेको छ ।एकान्त रुचाउने राउटेले यो ठाउँ छाडदै गएको अर्का राउटे अगुवा धौलसिंहले बताए । पहिला सरकारले जंगलको बीचमा जग्गा दिएको थियो, त्यसैले बस्न राजी भयौं, उनले भने, तर वरपरको जंगल मानवीय अतिक्रमणमा परेर विनाश भएपछि हाम्रो बस्तीमा कोलाहल छ । उनले सडक बाटोसमेत राउटे बस्ती भई गएकाले होटल र रेस्टुरेन्टसमेत खुलेको बताए । अन्य समुदायले राउटे बस्तीमा रेस्टुरेन्ट र मदिरा पसल खोलेका छन्, उनले भने, शान्त ठाउँ जड्याहाहरूका कारण अशान्त छ । समुदायका लागि अनुपयुक्त हँुदै गएकाले घरजग्गा बन्धकी राखेर थातथलो वा एकान्त जंगलको छेउ बसाइँ सर्ने क्रम बढेको उनको भनाइ छ । अधिकांश परिवार पुरानै ठाउँ दार्चुलाका गोकुलेश्वर, उकुबाकु र लालीतिरै सर्न थालेका हुन् । दुई परिवार शीर्षको ग्वानीमा बसाइँ सरे । थप दुई परिवार कञ्चनपुरको चुरे फेदी खल्लामुसेटीको एकान्त ठाउँमा गएका हुन् । युवा पुस्ताका प्रतिनिधि रामसिंह राउटेले वाहय समाजसँग घुलमिल हुन नसक्ने परिवार अन्यत्र गएको बताए । सुरुमा यहाँ राउटे समुदायलाई मात्रै बसाइएको थियो, उनले भने, पछि बिस्तारै अरू पनि थपिए । घुलमिल हुन नसक्ने परिवार ठाउँ छाडदै गए । उनका अनुसार दार्चुलाबाट आएका परिवारमध्ये आधा विस्थापित भइसकेका छन् ।"
फैसला सम्मानयोग्य,"काभ्रे एमाले सचिव तथा प्रचार विभाग प्रमुख योगेश भट्टराईले सर्वोच्च अदालतले संविधान संशोधनबारे सोमबार गरेको फैसला आफ्नो पार्टीका पक्षमा भएको जिकिर गर्दै त्यसको स्वागत गर्ने बताएका छन् । उनले एमालेको धारणालाई नै बल पुग्ने गरी फैसला आएको दाबी गरे । पुस २२ गते गर्ने जनप्रदर्शनका बारेमा अन्तरक्रिया गर्न यहाँ आएका उनले प्रेस चौतारी जिल्ला शाखाले गरेको कार्यक्रममा बोल्दै फैसलाले एमालेलाई उत्साहित बनाएको बताए । अदालतको फैसलाप्रति एमाले सम्मान गर्दछ, उनले भने, यसले संसद्बाटै समाधान खोज्न र दलहरूलाई फेरि पनि मिलेर जान भनेको छ ।"
ट्रयाक्टर दुर्घटनामा मृत्यु,दैलेख सदरमुकामबाट लाहोरे जाँदै गरेको भे१त ५०५० नम्बरको ट्रयाक्टर मंगलबार सिमाडा गाउँमा दुर्घटना हुँदा नारायण ८ सिमाडाका २३ वर्षीय डिलबहादुर रावलको मृत्यु भएको छ । थप उपचारका लागि कोहलपुर लैजाँदै गर्दा बाटोमै उनको मृत्यु भएको हो । दुर्घटनामा घाइते सहचालक १७ वर्षीय जनक रावलको उपचार भइरहेको छ । चालक रामबहादुर रावललाई प्रहरीले अनुसन्धानका लागि नियन्त्रणमा लिएको छ ।
चितुवाको छालासहित पक्राउ,"गुलरिया प्रहरीले पूर्वपश्चिम राजमार्गको आम्बासाबाट चितुवाको छालासहित एक जनालाई पक्राउ गरेको छ । दैलेख, साततला १ का ५२ वर्षीय बलबहादुर शाही पक्राउ परेका हुन् । बर्दिया राष्ट्रिय निकुञ्ज सुरक्षार्थ तैनाथ नेपाली सेनाको चेकपोस्ट नजिक छाला बरामद भएको प्रहरीले जनायो ।"
मुग्लिन सडक ४ घण्टा रोकिने,चितवन निर्माणाधीन नारायणगढमुग्लिन सडक खण्ड मंगलबारबाट साढे ४ घण्टा बन्द हुन थालेको छ । सवारी जाम हुन नदिन र कामको गति बढाउन भन्दै नारायणगढमुग्लिन सडक आयोजनाले प्रशासनको सल्लाहमा बन्दको अवधि बढाएको हो । प्रजिअ नारायणप्रसाद भट्टसहितको टोलीले सोमबार उक्त क्षेत्रको स्थलगत अनुगमन गरेको थियो । अहिले सडक बिहान साढे १० देखि दिउँसो ३ बजेसम्म बन्द हुने गरेको छ ।
विश्वशान्ति पूजा,"कपिलवस्तु विश्व शान्तिको कामना गर्दै १० दिन लामो महा पूजा सकिएको छ । लुम्बिनीमा भर्खरै भिक्षु जीवनमा प्रवेश गरेकादेखि युवा, वयस्क र पाका उमेरका भिक्षु पूजामा बसेका थिए । १० दिन लामो विश्व शान्ति (मोन्लाम) पूजामा ५ हजारभन्दा बढी भिक्षु सहभागी थिए । साक्यपा सम्प्रदायका सबैभन्दा ठूला गुरु साक्या ठेन्जेन रिम्पोछेले विशेष पूजा गर्दै यसको समापन गरेका हुन् ।"
स्वास्थ्य क्षेत्रको लाजमर्दाे अवस्था,"जाजरकोटस्थित जिल्ला अस्पतालमा सामान्य ज्वरोका बिरामीको समेत उपचार नहुने र सामान्य चोटपटकका बिरामीलाई समेत सुर्खेत र नेपालगन्जका अस्पतालहरूमा रिफर गर्नुपर्ने बाध्यता स्वास्थ्य क्षेत्रको एउटा लाजमर्दाे अवस्था हो । एकातिर विकट जिल्ला त्यसमाथि वर्षैपिच्छे महामारी र प्रकोप फैलिरहने जाजरकोटको जिल्ला अस्पतालमा नै औषधि, पूर्वाधार र जनशक्ति नहुनुले हाम्रा स्वास्थ्य संस्थाहरूको हबिगत देखिन्छ । जिल्ला अस्पतालकै हालत यस्तो छ भने जिल्लाका अन्य ३ दर्जन स्वास्थ्य संस्थाहरूको त बिजोग नै छ । यता सरकारले भने ७० किसिमका औषधि नि:शुल्क पाइने प्रचारबाजी गरिरहेको छ जसअनुसार जिल्ला अस्पतालमा ७०, प्राथमिक स्वास्थ्य केन्द्रमा ५६ र स्वास्थ्य चौकीमा ३५ प्रकारका औषधि नि:शुल्क उपलब्ध हुनुपर्ने हो तर जिल्ला अस्पतालमा सिटामोलसमेत पाइँदैन । यस हिसाबले स्वास्थ्य संस्थाहरूको यो हबिगत स्वयं सरकारी प्रचारबाजीमाथिको एक व्यग्य हो । त्यसो त सरकारले एक वर्षअघि १५ शय्याको जिल्ला अस्पताललाई ५० शय्यामा विस्तार गरेको हो । तर, त्यसरी विस्तारित गरिएको भनिएको जिल्ला अस्पतालको हालत र उपचार प्रणाली चाहिं एउटा स्वास्थ्य चौकीमा प्राप्त हुने जति पनि छैन भने स्वास्थ्य चौकीको अवस्था त्योभन्दा निकै खराब छ । त्यसैले पनि सामान्य रोगकै बिरामीले समेत स्वास्थ्य चौकीमा त परै जाओस्, जिल्ला अस्पतालमा समेत उपचार पाउँदैनन् । उदाहरणका लागि जाजरकोटको जिल्ला अस्पतालले दिनहुँजसो ज्वरो, निमोनियाँ, फ्याक्चर, सुत्केरी, दमलगायतका सामान्य स्वास्थ्य समस्याकै बिरामीलाई समेत सुर्खेत र नेपालगन्जका अस्पातलमा रिफर गर्ने गरेको छ । जिल्ला अस्पतालमा यस्ता सामान्य रोगको समेत उपचार हुन नसक्ने अवस्थाकै कारण बिरामीहरू अन्यत्र रिफर गर्नुपरेको हो । त्यसैले सामान्य उपचारका लागि समेत जिल्लाबाहिरका अस्पताल धाउनुपर्ने जाजरकोटवासीको बाध्यता हो । र, त्यसैका कारण पनि उनीहरूको उपचार महँगो बनेको छ । जनशक्तिको अवस्था पनि उस्तै छ । स्वास्थ्य सेवा विभागले ९ विशेषज्ञ चिकित्सक, ४ मेडिकल अधिकृत र ४६ सहायकस्तरका सहित ५९ स्वास्थ्यकर्मीको दरबन्दी व्यवस्था गरेको छ, जाजरकोट जिल्ला अस्पतालका लागि । तर, जिल्लामा विशेषज्ञ चिकित्सक र मेडिकल अधिकृतको सेवा त परै जाओस्, सहायकस्तरका कर्मचारीहरूलाई भेट्नसमेत मुस्किल छ । उपचारका लागि चाहिने भवन र कोठा छैनन् जसका कारण ब्लड बैंकका लागि उपकरण आएको १० महिना बिते पनि सञ्चालन गर्ने ठाउँ अभावले त्यत्तिकै थन्किएको छ । बिरामी सुताउने बेड त ल्याइयो तर त्यो राख्ने ठाउँको अभावले स्टोरमा राखिएको छ । ३० वर्ष पुरानो जीर्ण भइसकेका भौतिक संरचना र उपकरण कामै नलाग्ने अवस्थामा छन् । यसका साथै ६ महिनायता अस्पताल प्रमुखसमेत तोकिएका छैनन् । अझ जिल्लाका एक दर्जनभन्दा बढी स्वास्थ्य चौकी त कार्यालय सहयोगीकै भरमा चलिरहेका छन् । स्वास्थ्य संस्थाहरूको यो हालतले पनि सर्वसाधारणले यी स्थानमा उपचार पाउनु असम्भवप्राय: नै छ । जिल्ला अस्पताल र स्वास्थ्य चौकीहरूको यस्तो दुरवस्था रहेको स्थितिमा सरकारले मुलुकभरका स्वास्थ्य संस्थाको सुधार गर्नमा ढिलाइ गर्न हुन्न । सरकार र विशेष गरी स्वास्थ्य मन्त्रीले कुनै एक स्थानमा समस्या आएको सार्वजनिक हुनेबित्तिकै त्यहाँको मात्र समस्या समाधान गर्न भनी निर्देशन दिएर पुग्दैन । बरु, त्यस्तो अवस्था किन आएको हो र त्यसको दीर्घकालीन समाधानका लागि के गर्न सकिन्छ भन्ने विषयमा योजना निर्माण गरी त्यसैअनुरूप स्वास्थ्य क्षेत्रको समस्या हल गर्ने तत्परता लिनुपर्छ । फेरि त्यसरी योजना कार्यान्वयनका क्रममा आफूले गरेको प्रतिबद्धता पूरा भएनभएको विषयमा नियमित अनुगमन गर्ने परिपाटी पनि बसाल्नुपर्छ । समस्या आउँदा त्यसमा सुधार गर्न निर्देशन मात्र दिने कार्य सस्तो प्रचारबाजी हो भने त्यसको कार्यान्वयन भएनभएको विषयमा अनुगमन नगर्ने एउटा अनुत्तरदायी व्यवहार हो । तर, हामीकहाँ भने यस्तै प्रवृत्ति मात्रै दोहोरिरहेको छ । समग्र रूपमा स्वास्थ्य क्षेत्र सुधारको कार्य हुन सकिरहेको छैन । त्यसैले सरकारले तत्काल स्वास्थ्य क्षेत्र सुधारका कार्यक्रम लागू गरी आफूले प्रतिबद्धता गरेअनुरूप विकट क्षेत्रहरूमा पनि स्वास्थ्य क्षेत्रका पूर्वाधार, जनशक्ति र औषधि पुर्याउन सक्नुपर्छ"
वार्ताबाटै समाधान खोजौं,"अतिलाई अति नै भन्नुपर्छ । नेपालको वर्तमान राजनीतिमा जेजस्तो भइरहेछ, त्यो ब्लिडिङ प्वाइन्टमा पुगिसक्यो । गतिरोधको यो अवस्था अझ कायम रहनु भनेको न संघीयतावादीका लागि हितकर छ, नत बाध्यतावश (?) संघीयता स्वीकार्नेका लागि । यसका केही ज्ञात कारणहरू छन् ।संघीयतावादीहरूले के बुझ्न जरुरी छ भने यो समय उनीहरू प्रतिरक्षात्मक स्थितिमा छन् । त्यसैले ससाना कुरामा विवाद झिकेर वा खिचलो गरेर केही प्राप्त हुनेवाला छैन, उल्टै प्राप्त उपलब्धि पनि गुम्ने अवस्था आउन सक्छ । संघीयताले देश बर्बाद हुन्छ र यहाँसम्म कि देशकै अस्तित्व खतरामा पुग्छ भन्नेहरू जनताको भयको मनोविज्ञानमा हावी भएका छन् । त्यसैले संघीयतासँग जोडिएका सीमांकनका विषयलाई आयोगको जिम्मा लगाएर अहिले प्राप्त उपलब्धिको रक्षा गर्नु आवश्यक छ । त्यति मात्र होइन, संघीयताको सफल अभ्यास गरेर भयभीत जनमानस र तिनको भयको दोहन गर्ने र त्यसलाई झन् पुल्ठ्याएर राजनीति गर्नेहरूलाई प्रतिफलमार्फत जवाफ दिन जरुरी छ । जहाँसम्म संघीयतालाई बाध्यतावश स्वीकार गरेको भन्नेहरू छन्, तिनले पनि के बुझ्न जरुरी छ भने यतिबेला संविधानमा जे लेखिसकिएको छ, त्यसबाट पछि हट्ने अवस्था छैन । अत: नचाहँदानचाहँदै पनि आधा मनले नै सही, जब काम्लोमा सातु मुछिसकियो भने त्यो खान नाक्निक् गर्नुको कुनै अर्थ छैन ।अब एकपटक प्रस्तावित संविधान संशोधनको विषयमा एमाले र उसका सहयोगी दलहरूले उठाएका प्रमुख आपत्तिलाई हेरौं । पहिलो आपत्ति, संशोधनमा प्रस्ताव गरिएको सीमांकन हेरफेरको प्रस्ताव राष्ट्रघाती छ रे । दोस्रो, यो सीमाङ्कन हेरफेर असंवैधानिक छ, किनकि यो संसद्लाई सीमांकनको विषयमा हात हाल्ने अधिकार छैन । तेस्रो, संशोधनको अन्तर्यमा विदेशीको हात छ र अन्त्यमा यो बेला संविधान संशोधनको होइन, निर्वाचनको हो । एक पटक यी सबै विषयलाई पर्गेलौं र निष्कर्षमा पुगौं ।संघीयतामा प्रदेशको सीमा हेरफेर र राष्ट्रघातको कुनै साइनो हुँदैन । सीमा हेरफेर भनेको चलिरहने प्रक्रिया हो । प्रदेश निर्माणको एउटा आधार भनेको समुदाय विशेषको सघन बसोबासको क्षेत्रलाई एकठाउँ राख्ने पनि हो । त्यसैले त्यही आधारमा सीमांकनको हुबहु त्यही प्रस्ताव आफूले संविधानसभामा पहिले दर्ता गर्दा आफू राष्ट्रवादी हुने र अर्काले दर्ता गर्दा ऊ राष्ट्रघाती हुने भन्ने हुन्छ र ? यदि हुन्छ भने पहिलो प्रस्तावकले पनि आफ्नो राष्ट्रवादमा शंका गरेको भनी हामीले बुझ्नु परेन ? वस्तुत: यो विषय राष्ट्रवाद वा राष्ट्रघातको हुँदै होइन, यो असामयिकताको मात्र हो । यो बेला सीमांकनको सेलाइसकेको मुद्दालाई संशोधन प्रस्तावमार्फत चलाउने विषयको बेला हुँदै होइन ।संशोधनमार्फत प्रदेशको सीमा हेरफेर गर्ने अधिकार संसद््लाई छछैन भन्ने मुद्दामा जाऊँ । पहिलो कुरा त संविधानले प्रतिनिधिसभा गठन नहुन्जेल संघीय संसद्ले सम्पादन गर्ने काम यो संसद्ले गर्ने व्यवस्था गरेको छ (धारा २९६ को उपधारा३) । दोस्रो कुरा, संविधानत: अस्तित्वमा नआइसकेको प्रदेशको हितको रक्षा प्रदेशसभा बनेपछि त्यसले र त्यसो नहुन्जेलसम्म संसद्ले गर्ने हो । तर कुरा त्यहीं सकिँंदैन । संविधानको अनुसूची४ मा कुन जिल्ला कुन प्रदेशमा पर्ने भनी प्रस्ट किटान भइसकेको अवस्थामा प्रदेशको सीमांकन सम्बन्धी विषयमा सुझाव दिन नेपाल सरकारले एक संघीय आयोग गठन गर्ने व्यवस्था संविधानमा किन गरिएको होला (धारा२९५) ? प्रदेश सम्बन्धी सबै विषय छिनोफानो भई संविधानमा लेखिसकेपछि त्यसको के जरुरत थियो ? फेरि एकछिनका लागि मानौं कि यदि संविधान जारी हुनासाथ त्यस्तो आयोग गठन भएको भए र त्यसले सीमांकन हेरफेर सम्बन्धी सुझाव दिएको भए, यतिबेला संविधान संशोधनमार्फत प्रदेशहरूको सीमा हेरफेर हुने थियो कि थिएन ? फेरि पनि यदि यो प्रस्ताव असंवैधानिक नै हो भने पनि त्यसको परीक्षण कुनै दल विशेषले गर्ने कि सर्वोच्च अदालतको संवैधानिक बेन्चले ?अब संविधान संशोधनमा विदेशी हातको कुरा गरौं । नेपालको संविधानका विषयमा कुन विदेशी मुलुकको चासो छैन ? बेलाबेलामा भारतका अतिरिक्त चीन, युरोपेली युनियनका राजदूत, अमेरिकी राजदूत, संयुक्त राष्ट्र संघका प्रतिनिधिले चासो व्यक्त गरेको सञ्चार माध्यमबाट थाहा पाएकै छौं । हो, ती सबैभन्दा अघि बढेर अलिक बढी नै चासो भारतले राखेको छ । तर प्रश्न यो होइन कि भारतले किन बढी चासो राख्यो ? प्रश्न त यो हो कि उसलाई यो हस्तक्षेपको तहसम्म पुगेर चासो राख्ने ठाउँ कसले दियो ? यसमा धेरथोरको कुरामात्र हो, त्यो नेपालका सबै प्रमुख राजनीतिक दल जिम्मेवार छन् । कहिले को कारक भएको होला, कहिले को । फरक त्यति मात्र हो । यथार्थमा यतिबेला हामीले हेर्ने भनेको त हाम्रो हित हो । यदि परिमार्जन सहितको यो संविधान संशोधनले संविधान कार्यान्वयनको मार्ग खोल्छ र मुलुकभित्र संविधानको स्वीकार्यता थप स्थापित हुन्छ भने यो संशोधन गर्न र त्यसको स्वामित्व लिन तयार हुनुपर्छ । यसमा विदेशीको हात देख्नु वा हात खोज्नु भनेको मूल्यवान समयको बर्बादी बाहेक अरू केही होइन । वास्तवमा संविधान संशोधनको मात्र के कुरा नेपालको फास्ट ट्र्याक, बिजुली, पानी सबैमा भारतको निहित स्वार्थ छ । यसो भन्दैमा हात बाँधेर बस्ने त ? हामीले त मित्रहरूका जायज चासोको सम्बोधन गर्दै तिनलाई कमभन्दा कम चिढाइ बुद्धिमत्तापूर्वक आफ्नो राष्ट्रिय हितको प्रबद्र्धन गर्न सक्नुपर्छ । प्रकारान्तरमा भन्ने हो भने शान्त कूटनीति अपाउन सक्नुपर्छ । साँढेलाई रातो तुल देखाउँदा क्षणिक तुष्टि त मिल्ला, तर त्यसले गर्ने नोक्सानीको शोधभर्ना गर्न निकै ठूलो कसरत गर्नुपर्ने हुन्छ । जहाँसम्म यो बेला संविधान संशोधनको होइन, निर्वाचनको हो भन्ने प्रश्न छ, यसमा राय बझाउन जरुरी नै छैन । हो, अब निर्वाचन गरेर मात्र हामी संविधानले परिकल्पना गरेका राजनीतिक संस्थाहरू स्थापित गर्न सक्छौं र संविधानले अवलम्बन गरेका संघीयता, गणतन्त्र, धर्मनिरपेक्षता र समावेशिताका सिद्धान्तहरूको कार्यान्वयन गर्न सक्छौं । वस्तुत: त्यही निर्वाचनको प्रक्रियाबाट निर्वाचनमा विश्वास गर्ने मधेसी, थारु, आदिवासी, जनजाति लगायतका शक्ति र समुदाय बाहिर बस्नु नपरोस् भन्नकै लागि पहिले संविधान संशोधन र त्यसपछि निर्वाचनमा जानुपर्छ । अर्को शब्दमा भन्ने हो भने संविधान संशोधनको बाटोबाट नै निर्वाचन र संविधान कार्यान्वयनको बाटो खोल्ने हो ।यो कुरा संसद् अवरुद्ध गरेर सडकमा शक्ति प्रदर्शनमा उत्रेको एमालेलाई थाहा छैन भन्ने होइन । थाहा नहुँदो हो त आफ्नो नेतृत्वको सरकारका पालामा ओली सरकारले ननपेपर प्रस्ताव भारतसम्म पुर्याउने थिएन । उपप्रधानमन्त्री कमल थापालाई वार्ताको संयोजक तोक्ने थिएन र असन्तुष्ट मधेस केन्द्रित दलहरूसँग ३६ पटकसम्म वार्ता गर्ने थिएन ।यो सदनमा मारमुङ्ग्री गर्ने वा सडकबाट समाधान खोज्ने बेला होइन । वैधानिक बाटो अवरुद्ध हुँदामात्र सडकबाट समाधान खोजिन्छ जसको कि हामीले २०४६ साल र २०६२६३ सालमा खोज्यौं । तर यतिबेला त हामी संसदीय लोकतन्त्रको अभ्यास गर्दैछौं र जगजाहेर छ कि संसदीय लोकतन्त्रमा सबै विवादको छिनोफानो गर्ने थलो संसद् हुन्छ । के नेपाल त्यसको अपवाद हो भन्न मिल्छ ? भर्खरभर्खर संसदीय अभ्यासमा आएका राजनीतिक दलमा लाठीमुङ्ग्रीको पुरानो ह्याङओभर हुनसक्ला, तर एमालेजस्तो संसदीय अभ्यासमा खारिएको राजनीतिक दलले संसद्लाई अवरुद्ध गरेर सडकमा शक्ति प्रदर्शन गर्न उत्रिनु जायज होइन । फेरि शक्ति प्रदर्शन त प्राय: ट्र्याक चेन्ज गरेका नयाँ राजनीतिक दलले आम जनतामा आफ्नो आगमनको अनुभूति दिन र वैधानिक शक्तिका रूपमा स्थापित हुनका लागि गर्छन् । तर एमालेजस्तो स्थापित राजनीतिक दल जो यतिबेला संसद्मा दोस्रो ठूलो दल छ र निर्वाचन भएको खण्डमा पहिलो हुने दाबी पेस गरिसकेको छ ले सदन छाडेर सडकमा उत्रन सुहाउँदैन । अखिर सडकमा जति नै शक्ति प्रदर्शन गरे पनि वर्तमान गतिरोधको समाधान सडकले गर्न सक्दैन भन्ने कुरा सबैलाई थाहा छ । समाधान त टेबलमा बसेर गरिने वार्ता र लेनदेनले हुने हो । यो जान्दाजान्दै पनि उल्टो बाटो हिंँड्ने र मस्सल सो गर्ने भनेको जनताको मनोविज्ञानसँग खेल्ने र तुजुक देखाएर प्रतीकात्मक क्षमता प्रदर्शन गर्नेभन्दा बढी के नै हुनसक्छ र ? तर यसैका लागि पनि यो समय ठिक होइन ।म त हिजोआज के निष्कर्षमा पुगेको छु भने नेपालको समस्या भनेको नेपालका नेताहरू नै हुन् । तिनको चिन्तनशैली, महत्त्वाकांक्षा र सरकारमा टाँस्सिने तिनको छुद्दे नै समाधानको बाधक हो । नेताहरूको उचित व्यवस्थापन नै ठूलो चुनौती हो । तर के गर्नु, शासन व्यवस्था फेर्न सकिन्छ, विकासको मोडल फेर्न सकिन्छ, विभिन्न क्षेत्रका विज्ञहरू हायरफायर गर्न सकिन्छ, तर नेताहरूलाई केही गर्न सकिन्न । नसोचिएको कुनै कोणबाट अवरोध भएन भने अबको एकडेढ दशकसम्म मुलुकले यिनैलाई बेहोर्नुपर्ने निश्चितप्राय: छ । फरक कतिमात्रै होला भने राजनीतिको यो म्युजिकल चेयरको खेलमा कहिले को कुर्सीमा बस्लान्, कहिले को । अत: यतिबेला नेताहरूसँग यतिमात्रै अनुरोध छ मुद्दाहरूलाई अनावश्यक नतन्काऊ, अब वारपार गर । बरु राजनीतिका यी मुद्दाभन्दा अघि बढेर मुलुक विकासको मुद्दामा नयाँ ढंगले विवाद गर । त्यसैमा सबैको कल्याण छ ।"
समस्याका डंगुरबीच उज्यालो संकेत,"अहिले नेपाल लोडसेडिङमुक्त भएको समाचारले सबैको मनमा खुसी छाएको छ । धेरै वर्षदेखि नेपालीले लोडसेडिङको पीडालाई खप्दै आइरहेका थिए । सबैभन्दा बढी पीडा महिला र स्कुल जाने केटाकेटीले खप्दै आइरहेका थिए । उद्योगधन्दाले खप्दै आएको पीडा त भनिसाध्यै छैन । कैयौं उद्योग बन्द हुने अवस्था थिए, कैयौं बन्दै भए । निजी क्षेत्रबाट उत्पादित १३ मेगावाट, भारतबाट ल्याएको ४० मेगावाट बिजुली अहिले राष्ट्रिय प्रसारण लाइनमा थपिएपछि लोडसेडिङबाट मुक्त हुने अवस्था आएको हो । उपत्यकामा अब लोडसेडिङको कार्यतालिका आउने छैन, तर देशभर नै लोडसेडिङ हटाउने कार्यमा नेपाल विद्युत् प्राधिकरण क्रियाशील हुन जरुरी छ । सरकारलाई जनताले यो समस्या समाधानको लागि दबाब दिँदै आएका थिए । लोडसेडिङको कारण फाइदा उठाउनेले देशलाई ब्रह्मलुट गर्दै आएका थिए । इन्भर्टर र सोलार व्यापारीले लोडसेडिङको मौका छोपी प्रशस्त पैसा कमाउने अवसर पाइरहेका थिए । लोडसेडिङ भएका बेला कैयांै घरपरिवारमा दुई छाक खान नपाएको कुरा बारम्बार प्रकाशमा आइरहेको थियो । तर यसपालिको तिहारमा बत्ती ननिभेको र लोडसेडिङ अब नहुुने कुराको संकेत सबै जनताले पाएका थिए । विद्युत् प्राधिकरणका प्रमुख कुलमान घिसिङको चर्चा सबैतिर छ । सबैले उनलाई धन्यवाद दिएका छन् । कैयौं टेलिभिजनले उनको अन्तर्वार्ता लिएका छन् । यो कार्य गर्न उत्प्रेरित हुने सबै धन्यवादका पात्र छन् । आखिर इच्छाशक्ति भएमा सबै कुरा सम्भव हँुदोरहेछ भन्ने यो कार्यले पुष्टि गरेको छ । अब कहिलेसम्म जनताले मेलम्चीको पानी पिउन पाउँछन्, यो पनि अहिले सबैको सरोकारको विषय बनेको छ । पानी आधारभूत आवश्यकता हो । यो परियोजना सुरु भएको पनि डेढ दशक नाघिसक्यो । मेलम्चीको पानीले काठमाडांै सहर पखालिदिने कुरा कैयौं नेता र प्रधानमन्त्रीले घोषणा गरेका थिए, तर अझै कहिलेसम्म यो सपना पुरा होला ? यसमा पनि जति सक्यो चाँडो तत्परता देखाउनु जरुरी छ ।देशभरि मौलाउँदै गएको भ्रष्टाचारको जरो झाँगिँदै गएको छ । कुनै पनि क्षेत्र भ्रष्टाचारमुक्त छैन । अड्डा, अदालत, सरकारी कार्यालय सबैतिर भ्रष्टाचारले जरो गाडेको कुरा प्रस्ट देखिन्छ । पैसा नभई कतै काम नै हुँदैन । सरकारी नियुिक्तदेखि पार्टीहरूले पदको समेत बिभिन्न नियुक्तिमा पैसा दिने गरेको बताउँछन् । कतिसम्म भने सांसदधरि पैसा तिरेर बन्न पाइने भएको छ । नेपाल अहिले भ्रष्टाचार हुने देशहरूको सूचीमा निकै अगाडि छ । ट्रान्सपरेन्सी इन्टरनेसनलको २०१५ को प्रतिवेदनअनुसार बढी भ्रष्टाचार हुने ५० देशमध्ये २७ औं स्थानमा पर्छ । यसको नियन्त्रणको लागि गठन भएको संरचनामा पनि भ्रष्टाचारले जरो गाडेको कुरा सार्वजनिक भएको छ । नेपालको विकासमा भ्रष्टाचार एउटा ठूलो तगारोको रूपमा देखिएको छ । विशेष गरी महिलामाथि हुने हिंसा तीव्र रूपमा बढेको छ । सरकारले हिंसाप्रति शून्य सहिष्णुता अपनाउने नीति अपनाए पनि यसमा कमी आउनसकेको छैन । प्रहरीभित्र सबै जिल्लामा महिला सेलको गठनसमेत भएको छ । तर पनि हिंसाका नयाँनयाँ स्वरुप देखापरेका छन् ।सडक विस्तार अभियानका सबैभन्दा ठूलो अभियानकर्ता पूर्व प्रधानमन्त्री डा बाबुराम भट्टराई हुन् । सायद उनको सक्रिय सहभागिता नभएको भए सडक विस्तार हुने थिएन । राम्रो कामको जश पनि दिनुपर्छ । तर अहिले काठमाडौं सहर एकदमै धुलाम्यै छ, नाकमा पट्टी नबाँधी हिँड्नै सकिँदैन । धुलाम्मे सहरमा हिँड्ने धेरै मानिसमा अहिले श्वासप्रश्वास सम्बन्धी रोग बढेको छ । काठमाडौंलाई कहिलेसम्म व्यवस्थित र धुलोरहित सफा काठमाडौंको रूपमा विकास गर्न सकिएला ?सबैको संयुक्त प्रयासले नेपालको संविधान २०७२ जारी भएको पनि १४ महिना भइसकेको छ । संविधानमा उल्लेख भएका कति कुरालाई कार्यान्वयन गर्ने काममा ढिलासुस्ती भएका देखिन्छन् । संविधानमा कैयौं कुरा संशोधन गर्न आवश्यक छन् । सबैलाई मिलाएर संविधान कार्यान्वयनमा तदारुकता अपनाउनु जरुरी छ । अहिले नेपालमा स्थानीय तहको चुनाव नभएको १८ वर्ष भइसकेको छ । स्थानीय निकायको चुनाव गर्ने प्रतिबद्धता संविधानमा छ, तर ढिलाइ भइरहेको छ । यसमा विलम्ब गर्नु हुँदैन ।"
पानी संकट र चुनौती,"अहिले नेपाल लोडसेडिङमुक्त भएको समाचारले सबैको मनमा खुसी छाएको छ । धेरै वर्षदेखि नेपालीले लोडसेडिङको पीडालाई खप्दै आइरहेका थिए । सबैभन्दा बढी पीडा महिला र स्कुल जाने केटाकेटीले खप्दै आइरहेका थिए । उद्योगधन्दाले खप्दै आएको पीडा त भनिसाध्यै छैन । कैयौं उद्योग बन्द हुने अवस्था थिए, कैयौं बन्दै भए । निजी क्षेत्रबाट उत्पादित १३ मेगावाट, भारतबाट ल्याएको ४० मेगावाट बिजुली अहिले राष्ट्रिय प्रसारण लाइनमा थपिएपछि लोडसेडिङबाट मुक्त हुने अवस्था आएको हो । उपत्यकामा अब लोडसेडिङको कार्यतालिका आउने छैन, तर देशभर नै लोडसेडिङ हटाउने कार्यमा नेपाल विद्युत् प्राधिकरण क्रियाशील हुन जरुरी छ । सरकारलाई जनताले यो समस्या समाधानको लागि दबाब दिँदै आएका थिए । लोडसेडिङको कारण फाइदा उठाउनेले देशलाई ब्रह्मलुट गर्दै आएका थिए । इन्भर्टर र सोलार व्यापारीले लोडसेडिङको मौका छोपी प्रशस्त पैसा कमाउने अवसर पाइरहेका थिए । लोडसेडिङ भएका बेला कैयांै घरपरिवारमा दुई छाक खान नपाएको कुरा बारम्बार प्रकाशमा आइरहेको थियो । तर यसपालिको तिहारमा बत्ती ननिभेको र लोडसेडिङ अब नहुुने कुराको संकेत सबै जनताले पाएका थिए । विद्युत् प्राधिकरणका प्रमुख कुलमान घिसिङको चर्चा सबैतिर छ । सबैले उनलाई धन्यवाद दिएका छन् । कैयौं टेलिभिजनले उनको अन्तर्वार्ता लिएका छन् । यो कार्य गर्न उत्प्रेरित हुने सबै धन्यवादका पात्र छन् । आखिर इच्छाशक्ति भएमा सबै कुरा सम्भव हँुदोरहेछ भन्ने यो कार्यले पुष्टि गरेको छ । अब कहिलेसम्म जनताले मेलम्चीको पानी पिउन पाउँछन्, यो पनि अहिले सबैको सरोकारको विषय बनेको छ । पानी आधारभूत आवश्यकता हो । यो परियोजना सुरु भएको पनि डेढ दशक नाघिसक्यो । मेलम्चीको पानीले काठमाडांै सहर पखालिदिने कुरा कैयौं नेता र प्रधानमन्त्रीले घोषणा गरेका थिए, तर अझै कहिलेसम्म यो सपना पुरा होला ? यसमा पनि जति सक्यो चाँडो तत्परता देखाउनु जरुरी छ ।देशभरि मौलाउँदै गएको भ्रष्टाचारको जरो झाँगिँदै गएको छ । कुनै पनि क्षेत्र भ्रष्टाचारमुक्त छैन । अड्डा, अदालत, सरकारी कार्यालय सबैतिर भ्रष्टाचारले जरो गाडेको कुरा प्रस्ट देखिन्छ । पैसा नभई कतै काम नै हुँदैन । सरकारी नियुिक्तदेखि पार्टीहरूले पदको समेत बिभिन्न नियुक्तिमा पैसा दिने गरेको बताउँछन् । कतिसम्म भने सांसदधरि पैसा तिरेर बन्न पाइने भएको छ । नेपाल अहिले भ्रष्टाचार हुने देशहरूको सूचीमा निकै अगाडि छ । ट्रान्सपरेन्सी इन्टरनेसनलको २०१५ को प्रतिवेदनअनुसार बढी भ्रष्टाचार हुने ५० देशमध्ये २७ औं स्थानमा पर्छ । यसको नियन्त्रणको लागि गठन भएको संरचनामा पनि भ्रष्टाचारले जरो गाडेको कुरा सार्वजनिक भएको छ । नेपालको विकासमा भ्रष्टाचार एउटा ठूलो तगारोको रूपमा देखिएको छ । विशेष गरी महिलामाथि हुने हिंसा तीव्र रूपमा बढेको छ । सरकारले हिंसाप्रति शून्य सहिष्णुता अपनाउने नीति अपनाए पनि यसमा कमी आउनसकेको छैन । प्रहरीभित्र सबै जिल्लामा महिला सेलको गठनसमेत भएको छ । तर पनि हिंसाका नयाँनयाँ स्वरुप देखापरेका छन् ।सडक विस्तार अभियानका सबैभन्दा ठूलो अभियानकर्ता पूर्व प्रधानमन्त्री डा बाबुराम भट्टराई हुन् । सायद उनको सक्रिय सहभागिता नभएको भए सडक विस्तार हुने थिएन । राम्रो कामको जश पनि दिनुपर्छ । तर अहिले काठमाडौं सहर एकदमै धुलाम्यै छ, नाकमा पट्टी नबाँधी हिँड्नै सकिँदैन । धुलाम्मे सहरमा हिँड्ने धेरै मानिसमा अहिले श्वासप्रश्वास सम्बन्धी रोग बढेको छ । काठमाडौंलाई कहिलेसम्म व्यवस्थित र धुलोरहित सफा काठमाडौंको रूपमा विकास गर्न सकिएला ?सबैको संयुक्त प्रयासले नेपालको संविधान २०७२ जारी भएको पनि १४ महिना भइसकेको छ । संविधानमा उल्लेख भएका कति कुरालाई कार्यान्वयन गर्ने काममा ढिलासुस्ती भएका देखिन्छन् । संविधानमा कैयौं कुरा संशोधन गर्न आवश्यक छन् । सबैलाई मिलाएर संविधान कार्यान्वयनमा तदारुकता अपनाउनु जरुरी छ । अहिले नेपालमा स्थानीय तहको चुनाव नभएको १८ वर्ष भइसकेको छ । स्थानीय निकायको चुनाव गर्ने प्रतिबद्धता संविधानमा छ, तर ढिलाइ भइरहेको छ । यसमा विलम्ब गर्नु हुँदैन ।"
माक्र्स र माक्र्सवादमाथि प्रश्न गर्ने कि ?,"कार्लमाक्र्सलाई सबैभन्दा प्रिय लाग्ने सूत्र हो : सबैमाथि सन्देह गर । सूत्रका विरोधीहरूलाई मनपर्ने पनि माक्र्सको त्यही सूत्र हो । थाहा छैन, माक्र्सले बुद्ध पढ्न भ्याए कि भ्याएनन् । भ्याएका भए उनले भन्ने थिए, यस्तो सूत्रको स्रोत बुद्धको ज्ञान हो । बुद्धदेखि माक्र्सले समेत मानेका छन्, सन्देहलाई ज्ञानको जननी हो, ज्ञानमाथि आलोचनात्मक चिन्तनको मुहान पनि सन्देह नै हो, विज्ञानको आधार विश्वास, आस्था वा भक्ति होइनन् । कविकथाकार अभय श्रेष्ठ कवितात्मक भाषामा भन्छन्, सन्देहको कुरा गर्ने बुद्धमाथि पनि सन्देह गर । यसमा अब थप्नुपर्ने भएको छ, सन्देहको कुरा गर्ने माक्र्समाथि पनि सन्देह गर । भ्रान्त चेतनाको भुमरीराजनीतिक विश्लेषक झलक सुवेदीका शब्द सापटी लिएर भन्दा नेपालमा माक्र्सवादी पार्टीहरू बग्रेल्ती छन्, माक्र्सवादीहरूचाहिंँ खोज्न पनि कठिन छ । माक्र्सवादी पार्टीको साइनबोर्ड राखेर राजनीतिक कार्यव्यापार चलाउनेहरूलाई न ज्ञान चाहिएको छ, नत सन्देह नै । हुन त यसो पनि भन्न सकिन्छ, हामी माक्र्सका लागि जन्मिएका होइनौं, नत हामीले माक्र्सवादी भएरै मर्ने कसम खाएका छौं । तर जजसले माक्र्सवादी साइनबोर्ड राखेर राजनीतिक कार्यव्यापार चलाइरहेका छन्, उनीहरूले न माक्र्समाथि सन्देह गरेका छन्, नत आफ्नै ज्ञानमाथि नै प्रश्न गरेका छन् । माक्र्स, माक्र्सवाद र माक्र्सवादी पार्टी एवं नेताकार्यकर्ताबारे सन्देह, प्रश्न र आलोचनात्मक चिन्तनबिना चलाइएको राजनीतिक कार्यव्यापार आफैमा पनि सन्देहको घेरामा छ । आस्था, विश्वास, भक्तिलाई प्रेरित गर्ने हिन्दु धार्मिकसांस्कृतिक शिक्षाबाट औपचारिकअनौपचारिक रूपमा दीक्षित बहुसंख्यक नेताकार्यकर्तामा सन्देह, प्रश्न, तर्कतथ्यसहितको आलोचनात्मक चिन्तनप्रति ठूलो त्रास छ । यतिखेर नेपालका धेरैजसो माक्र्सवादी कम्युनिस्ट पार्टीका दोस्रो तहका बौद्धिक नेताहरूको अगुवाइमा कार्लमाक्र्स द्विसतवार्षिकी समारोह समितिमार्फत माक्र्सवादका विभिन्न आयामबारे बहस गर्न खोजिएको छ । तर यसको प्रस्थान विन्दुबारे नै प्रश्न उठेको छ, विशेषत: जन्मको आधारमा माक्र्सको द्विसतवार्षिकी बनाउने विषयमा । सामन्तवादी समाज र संस्कृतिमा मात्रै जन्मको आधारमा वर्ण, हैसियत, पद, जात पाउने परम्परा हुन्छ, जन्मिएको दिनलाई उत्सव र जयन्तीका रूपमा मनाएर सामन्ती परम्परालाई निरन्तरता दिने र पुन:उत्पादन गर्ने कोसिस गरिन्छ । सन् १८१८ मा जन्मिएका माक्र्सको द्विसतवार्षिकी मनाउनु पनि उनका कर्म, विचार र आचरणका आधारमा सम्मान गरिएको होइन, बरु जन्मकै आधारमा श्रद्धेय, पुजनीय वा आराध्येय ठानिएको अर्थ लाग्छ कि लाग्दैन, यस्तो सांस्कृतिक प्रश्नमा पनि बहस हुनु जरुरी छ । यस्तो बहस थालनी गर्दैमा लन्डनको हाइगेट सिमेट्रीमा गाडिएका माक्र्सले बौरिएर कसैलाई पनि पक्कै गाली गर्नेवाला छैनन् ।पश्चिम केन्द्रित हेराइमाक्र्स माक्र्सवादी भनाउँदाहरूले पुज्ने देवता होइनन्, नत पुँजीवादीहरूले भन्ने गरेझैं दानव नै हुन् । उनलाई पनि कमीकमजोरी सहितका क्रान्तिकारी दार्शनिकका रूपमा हेरियो भने उनको सिद्धान्त र त्यसका व्यवहारबारे सही निष्कर्ष निकाल्न सहज हुने देखिन्छ । समाजमा विद्यमान समस्या र अन्तरविरोधको व्याख्यालाई मात्रै होइन, त्यसमा आमूल परिवर्तनको आचरणलाई नै मार्गनिर्देशित गर्न सफल भएका कारण उनी सहस्राब्दी नायकको घोषणा भएको हो । उनका सिद्धान्त र व्यवहारकै कारण सिंगो सहस्राब्दीलाई माक्र्सअघि र माक्र्सपछिको युगको रूपमा व्याख्या गरिने तथ्यले पनि उनीबाट मानव समाज कति प्रभाव भएको रहेछ, सहजै अनुमान गर्न सकिन्छ । त्यसरी युगको पानीढलो छुट्याउने व्यक्तिका हेराइ पनि युरोपभन्दा बाहिरको सन्दर्भमा एकपाखे भए कि भनी सन्देह गर्ने कि नगर्ने ? आफूलाई माक्र्सवादी ठान्नेहरूले आफैमाथि गम्भीर प्रश्न गर्नु जरुरी छ । धेरैजसो सन्दर्भमा युरोसेन्ट्रिक वा पश्चिम केन्द्रित हेराइको सिकार भएका माक्र्स र उनका मित्र एंगेल्सले सन् १८४८ मा लेखेको कम्युनिस्ट घोषणापत्रमै पूर्वको विश्वलाई केवल अतीतको अवशेषका रूपमा, बर्बर, अर्धबर्बर, गाउँ र गाउँले आवादीका मात्रै त्यत्तिकै दर्ज गरेका होइनन् । उनीहरूमा पनि युरोप वा पश्चिमलाई सभ्य, शिष्ट, विकसित र श्रेष्ठ मान्ने अनि गैरयुरोपीय वा पूर्वलाई असभ्य, कमजोर ठान्ने प्रवृत्ति थियो । यसको अर्थ उन्नाइसौं शताब्दीको माक्र्सवाद कमबेसी रूपमा ओरिएन्टलिजम (पूर्वलाई हेर्ने र चित्रण गर्ने एकांगी पश्चिमेली दृष्टिकोण) का साथ साझा जमिनमाथि उभिएको चिन्तक आदित्य निगमको विश्लेषण छ । समाजवादी क्रान्तिको सन्दर्भमा पनि सर्वहारा वर्गको नेतृत्वमा युरोप वा पश्चिममै पहिले समाजवादी क्रान्ति हुने उनीहरूको दृढ विश्वासमा यही भाव र संकेत पाइन्छ । तर बीसौं र एक्काइसौं शताब्दीमा भएका क्रान्ति र परिवर्तनले देखाएका छन्, क्रान्तिकारी परिवर्तनको प्रक्रिया र माक्र्सवादको अस्तित्व तिनै असभ्य र अविकसित भनिएका तेस्रो विश्वमा कायम छ, पश्चिम वा युरोपको तुलनामा । एसियाको चीन र मध्य अमेरिकाको क्युबाका क्रान्तिले कृषि अर्थतन्त्र थामिरहेका किसानहरूको अगुवाइमा पनि क्रान्ति हुनसक्ने रहेछ भन्ने तथ्य देखाइसकेका छन् । अहिले पनि पूर्वका देशमै माक्र्सवादबारे चिन्तन र समाजवादी क्रान्तिबारे आचरण भइरहेको यथार्थले माक्र्सएंगेल्सका विचारमाथि मात्रै होइन, उनीहरूलाई पूजा गर्नेहरूका विश्वासमाथि पनि सवाल उठाएको छ । वर्गीय अन्तरविरोध बाहेकका उत्पीडनमाक्र्सएंगेल्समा मात्रै होइन, अधिकांश माक्र्सवादीमा सर्वहारा वा मजदुर वर्गको नेतृत्व र संगठनात्मक आधारमा समाजवादी क्रान्ति हुने सपना प्रबल छ । तर समाजमा वर्गीय अन्तरविरोध मात्रै छैन, नत कुनै वर्ग पनि एकमात्र तह र तप्कामा सीमित छ । मानिसहरू वर्गीय अन्तरविरोध बाहेक पनि अनेक पहिचानका आधारमा उत्पीडन र द्वन्द्वका जालमा पँसिरहेका छन् । तसर्थ व्यक्ति, वर्ग, समाजका अनेक पहिचान वा अस्मिता, तिनका भिन्नाभिन्नै अन्तरविरोध तथा ती अन्तरविरोधको सम्बोधनबारे आलोचनात्मक खोज र चिन्तन जरुरी छ । यी सवालमा रहेका माक्र्सवादका अस्पष्टता र माक्र्सवादीहरूमा व्याप्त भ्रान्त चेतनाले वर्गीय उत्पीडन बाहेकका अन्य विभिन्न खालका उत्पीडनलाई वास्ता गर्न दिएको छैन । चिन्तक इमानुयल वालेरस्टाइनका अनुसार विगत पचास वर्षभन्दा बेसी समयदेखि वर्गीय पहिचान बाहेकका अन्य पहिचानको संघर्षलाई माक्र्सवादको साँचोभित्र अट्ने संघर्षका रूपमा मान्ने कि नमान्ने गम्भीर द्विविधा थियो । अहिले पहिचानको आन्दोलनलाई वामपन्थी एजेन्डाका रूपमा स्वीकार्दास्वीकार्दै पनि आइडियोलोजी भर्सेस आइडेन्टिटीका रूपमा बहस गर्ने सवर्ण माक्र्सवादीहरूको कमी छैन, जसले कास्टक्लासप्याट्रियार्कल हेजिमोनीलाई सुरक्षित राख्ने सुविधा दिन्छ । हुन त माक्र्सएंगेल्सले डेढ सय वर्षअघि टाउको टेकिरहेको युरोपेली चिन्तनधारालाई उल्टाएर खुट्टाले टेकाएका थिए, द्वन्द्वात्मक भौतिकवादको सम्मिश्रणमार्फत । नेपालमा पनि ६ दशकदेखि माक्र्सवादलाई टाउकोले टेकाइएको छ, अति न्युन मात्रामा रहेका मजदुर वा सर्वहारा वर्गको मुक्ति र नयाँ जनवादी क्रान्तिको नारा रटाएर । द्वन्द्वात्मक भौतिकवादी हेराइ, देखाइ, बुझाइ र विश्लेषणका आधारमा नेपाली समाजको वर्ग विश्लेषण गर्ने जिम्मेवारी बहनसँगै अन्य पहिचानसँग जोडिएका उत्पीडनको चिरफार गर्ने कुनै लेठो गरिएकै छैन । ठोस परिस्थितिको ठोस विश्लेषण गर्ने माक्र्सवादको सही प्रयोगबिना नै चलाइएको यस्तो राजनीतिक कार्यव्यापारले माक्र्सवादी पार्टीको साइनबोर्डधारीहरूलाई सही माक्र्सवादी बन्न दिएको छैन, अनि उनीहरूका वामपन्थ र क्रान्तिकारितासमेत संदिग्ध अवस्थामा छन् । त्यसैले त उनीहरू उत्पीडनको माध्यम बनिरहेका क्षेत्रीय, लिंगीय, वर्णीय, जातीय पहिचानका मुद्दा उठ्दा वर्गीय मुक्तिको नारा र राष्ट्रवादको झण्डाले सबैलाई दपेट्न थाल्छन्, जो गीतचाहिँं अन्तर्राष्ट्रिय (इन्टरनेसनल) गाउँछन् । नयाँ माक्र्सवादी भाष्यस्वघोषित नेपाली माक्र्सवादीहरूले पहिचानको सवाल उठेपछि वर्गको मुद्दा उचाल्ने क्रममा गरिबको कुरा त गर्न थालेका छन्, तर क्षेत्रीय, लिंगीय, वर्णीय, जातीय पहिचानका गरिब भएकालाई भने उनीहरू बेवास्ता गर्छन्, अनि ती सवाललाई वर्ग, राष्ट्र र माक्र्सवाद विरोधीको आरोपको बलमा डिलिट गर्न खोज्छन् । यसको अर्थ दुई तिहाइ मत पाएका नेपाली माक्र्सवादीहरूले अब सबै खाले उत्पीडनबाट मुक्तिको सपना देख्न छाडेका हुन् त ? कि असमानता, विभेद, अपमानको तन्त्र यथावत राख्दै सामाजिक सद्भाव र सांस्कृतिक समसरताको कार्पेटले ती सबै खाले उत्पीडनलाई छोपछाप गर्दै समाजवादतिर उड्ने तयारी गर्न थालेका हुन् ? कि वर्णीय भेदभाव, जातीय छुवाछूत, लिंगीय असमानता, क्षेत्रीय उत्पीडन, पितृसत्ता र धार्मिक अन्धताको राज सँगसँगै लोकतान्त्रिक मार्गबाटै समाजवादबाट साम्यवादी स्वर्गमा प्रवेश गर्न सकिने मार्गचित्र बनाएका हुन् ?कार्लमाक्र्स द्विसतवार्षिकी समारोह समितिको राष्ट्रिय भेलामा एमाले र माओवादीका दोस्रोतेस्रो तहका नेताहरूसामु बुद्ध र माक्र्सले गरेझैं अब माक्र्स, माक्र्सवाद र माक्र्सवादी पार्टी एवं नेतामाथि पनि सन्देह गर्नुपर्ने मत राखेको थिएँ । र नेपालमा बुद्ध र माक्र्सबारे बोल्ने क्रममा डा अम्बेडकरले भनेझैं कम्युनिस्टहरू भ्रान्त चेतनाबाट मुक्त भई वर्णव्यवस्थाले गाँजेको दक्षिण एसियाको विशेष अवस्थाअनुसार, त्यसमा पनि नेपालको विशिष्ट स्थितिअनुसार नयाँ माक्र्सवादी भाष्य (न्यारेसन) तयार गर्नुपर्ने आवश्यकता औंल्याएको थिएँ । उनीहरूका वामएकता र व्यवहारमा सुधारका चिन्ता र चासोको दायरा हेर्दा यस्तो शंका हुँदैछ : कुनै सन्देह, प्रश्न र आलोचनात्मक चिन्तनबिना नै माक्र्सवादी राजनीतिक पसल थाप्न र सत्ताशक्तिसम्पत्तिको नगदी कारोबार जारी राख्न पाइरहन्छ भने उनीहरूले केको माक्र्सवादी टेन्सन लिन्छन् र ? उनीहरूको आचरण देखे माक्र्सले पनि सायद भन्न सक्छन्, म त माक्र्सवादी हैन है"
उच्च शिक्षाका चुनौती र सुधारका पक्ष,"नेपालमा उच्च शिक्षाको सुरुवात भएको ८७ वर्ष भइसकेको छ । नौवटा विश्वविद्यालय र चारवटा स्वास्थ्य विज्ञान प्रतिष्ठानहरू स्थापना भई कार्यान्वयनमा आइसकेका छन् भने खुला विश्वविद्यालय पनि स्वीकृत भइसकेको छ । एक्काइसौं शताब्दीको उच्चशिक्षा रोजगारमूलक र विश्व बजारमा प्रतिस्पर्धा गर्नसक्ने क्षमतावान विद्यार्थीहरू उत्पादन हुने खालको हुनुपर्छ । २०४६ सालपछि उच्च शिक्षामा नयाँ आयाम थपिए पनि खासै गति लिन भने सकेको छैन । देश विकासको लागि उच्च शिक्षाको ठूलो महत्त्व हुन्छ । गुणस्तरीय शिक्षा दिनसकेमा मात्र दक्ष जनशक्ति उत्पादन हुन्छन् । उच्च शिक्षा प्रदायक संस्थाहरूले समयसापेक्ष पाठ्यांश तयार गरी सरकारी, गैरसरकारी र विजनेस सेक्टरमा आवश्यक पर्ने आधुनिक ज्ञान र सीप सिकाइ जनशक्तिहरू उत्पादन गर्नुपर्छ । विश्वविद्यालयबाट उत्पादन हुने जनशक्तिहरू बहुआयामिक, प्रतिस्पर्धात्मक र वैज्ञानिक ढंगले अनुसन्धान तथा खोजमूलक कार्यमा लाग्ने हुनुपर्छ । सानातिना गुटगत र व्यक्तिगत स्वार्थलाई त्यागी देशको आर्थिक विकास र समृद्धिको लागि प्रयत्न गर्नुपर्छ । उच्च शिक्षा अध्ययन गर्ने कुल विद्यार्थीमध्ये ८५ प्रतिशत साधारण शिक्षा र १५ प्रतिशत मात्र प्राविधिक शिक्षा अध्ययन गर्ने भएकाले उच्च शिक्षा नीति बनाउँदा प्राविधिक र व्यवसायिक शिक्षालाई जोड दिनुपर्छ । नेपालमा ७० भन्दा बढी प्राइभेट कलेजहरू विदेशी विश्वविद्यालयसँंग सम्बन्धन लिई खोलिएकाले यस्ता कलेजको नियमन र नियन्त्रण शिक्षा मन्त्रालयले गर्नुपर्छ । उच्च शिक्षाको अवस्थानेपालका नौवटा विश्वविद्यालयमा ९६ आंगिक कलेजहरू र १२८० सम्बन्धन प्राप्त कलेजहरूमा जम्मा ३,३८,४४५ विद्यार्थीहरू अध्ययनरत छन् । विद्यार्थी संख्याको आधारमा त्रिभुवन विश्वविद्यालय (२,७२,७४६) पछि पूर्वाञ्चल (२५,५००) पोखरा (२५०००), काठमाडौं (१५०००), मध्यपश्चिम (२३१७), सुदूर पश्चिम (१८००), संस्कृत (१६९७), कृषि तथा वनविज्ञान विश्वविद्यालय (१५८५) र लुम्बिनी विश्वविद्यालय (३००) पर्छ । कुल विद्यार्थी संख्याको करिब ३५ प्रतिशत विद्यार्थीहरू महिला छन् । शिक्षा मन्त्रालयको तथ्याङ्कअनुसार करिब ३०,००० विद्यार्थीहरू उच्च शिक्षाको लागि विदेशिने गरेका र करिब ७ अर्ब पैसा बाहिर जाने गरेको छ । देशभित्र उच्चशिक्षा पढ्न आकर्षित नहुनुमा गुणस्तरीय उच्च शिक्षाको अभाव र पढिसकेपछि रोजगारीको ग्यारेन्टी नहुनु हो । आंगिक क्याम्पस ६० र सम्बन्धन प्राप्त १०८४ क्याम्पस भएको त्रिवि दिनदिनै ओरालो लागेको सर्वविदितै छ । नेपाल सरकारकै पूर्ण लगानीमा सञ्चालित विश्वविद्यालयहरूको अवस्था त्रिविकै कारणबाट अस्तव्यस्त छन् । २०६७ सालमा पूर्ण सरकारी लगानीमा स्थापित तीनवटा विश्वविद्यालय (कृषि तथा वनविज्ञान, मध्यपश्चिम र सुदूर पश्चिम) र त्रिविबीचको सम्पत्ति हस्तान्तरणको विवाद यथावत नै छ । कुलपति र सहकुलपतिको निर्देशनलाई समेत त्रिविले पालना नगरी द्वन्द्व बढाउने कार्य जारी नै छ । नयाँ विश्वविद्यालय स्थापना भएको ठाउँमा बखेडा गरी भर्नालाई निरन्तरता दिनु त्रिविका पदाधिकारीको उच्च शिक्षाको विकासप्रतिको नकारात्मक भावना प्रतिविम्बित हुन्छ । त्रिवि र कृषि तथा वनविज्ञान विश्वविद्यालयको विवाद यथासक्य छिटो टुङ्गयाउन नेपाल सरकारले पहल गर्नुपर्छ । त्रिविका कारण सिर्जित स्वामित्व हस्तान्तरण प्रक्रिया सहज बनाउन नेपाल सरकार शिक्षा मन्त्रालयले ऐन संशोधन गर्नेतर्फ ध्यान केन्द्रित गर्नुपर्छ । पूर्वाञ्चल विश्विद्यालयमा २०५७ सालमा एकपटक मात्र सेवा आयोगको विज्ञापन भएको र त्यसपछि एकपटक पनि विज्ञापन नभएकाले शिक्षक र कर्मचारीको स्थायित्व र पदोन्नतिको समस्या टड्कारो रूपमा देखिन्छ । पूर्वाञ्चल, पोखरा र लुम्बिनी विश्वविद्यालयको ऐनमा जनस्तरबाट सञ्चालित विश्वविद्यालयमा परिभाषित भएको हुँदा नेपाल सरकारको अनुदान ज्यादै न्युन रहेको भन्ने गुनासो सरोकार पक्षको छ । नेपालका कुनै पनि विश्वविद्यालय भौतिक पूर्वाधारको दृष्टिकोणले पूर्ण स्रोत र साधन सम्पन्न हुनसकेका छैनन् । अन्य मुलुकमा विश्वविद्यालयहरूले औद्योगिक र व्यावसायिक क्षेत्रलाई पूर्ण उत्पादनमुखी बनाउन के कस्ता कार्यक्रम सम्पन्न गरे, हामीले पनि त्यसलाई अनुकरण गरी सोही मापदण्डमा हाम्रा विश्वविद्यालयहरूलाई पुर्याउनुपर्छ । विसंगतिहरूराजनीतिक अस्थिरता, आर्थिक स्रोतको अभाव, विज्ञ जनशक्तिको कमी र नीति नियमनलाई पालना गराउन नसक्नु उच्च शिक्षाका प्रमुख चुनौतीहरू हुन् । विश्वविद्यालय र उच्चशिक्षा प्रदायक कलेजहरूमा न्युन संख्यामा विद्यार्थी भर्ना हुनु, भौतिक पूर्वाधार र शैक्षिक सामग्रीको अभाव रहनु, प्राध्यापकहरू परम्परागत सोचाइका भएकाले अनुसन्धान, तालिम, सेमिनार र गोष्ठीमा भाग लिने अवसर नहुँदा आधुनिक सूचना प्रविधिको प्रयोग हुन नसकेको यथार्थता छ । विश्वविद्यालयमा प्राध्यापक र विद्यार्थी राजनीति हावी भएको कारणबाट तालाबन्दीको संस्कार बढ्दै गएको, राजनीतिक आस्थाका आधारमा पदाधिकारीहरू नियुक्ति हुँदा विज्ञ र सक्षम व्यक्तिलाई पनि राजनीतिक ट्याग लगाई अवरोध सिर्जना गर्ने परिपाटी बढेको हुँदा विश्वविद्यालय प्रशासन कमजोर बन्दै गएको छ । शिक्षक र विद्यार्थीको अनुपात अन्तर्राष्ट्रिय मापदण्ड अनुसार नहुनु र उच्च अध्ययनमा विदेश गएका शिक्षकहरू विदेशमा नै पलायन हुने समस्या सिर्जना भएको छ । प्राध्यापकहरूको तलब सुविधा अन्तर्राष्ट्रिय स्तरमा न्यादै न्युन र सार्कका मुलुकहरूको दाँजोमा पनि न्युन रहेकाले सक्षम र प्राज्ञिक व्यक्तिहरू विश्वविद्यालय सेवामा कम आकर्षित भई उच्च प्रतिष्ठाको लागि निजामती सेवामा प्रवेश गर्न थालेका छन् । उच्च शिक्षामा पिछडिएको वर्ग र लक्षित समूहले छात्रवृत्ति पाउन नसकेको, शैक्षिक क्यालेन्डर पालना नभएको र विभिन्न विश्वविद्यालयबीच सहकार्य र समन्वयको अभाव रहको अवस्था छ । विश्वविद्यालय बीचका विवादका कारण गुणस्तरीय शिक्षाको सुनिश्चितता हुनसकेको छैन । सरकारी नीति कमजोर र अस्पष्ट हुँदा उच्चशिक्षा खस्कँदो अवस्थामा छ । सुधारका पक्षहरूउच्च शिक्षाको योजना बनाउन, कार्यान्वयन गर्न र संस्था विस्तार नियमन गर्नका लागि राष्ट्रिय उच्चशिक्षा बोर्ड, उच्चशिक्षा अनुुसन्धान केन्द्र र राष्ट्रिय उच्चशिक्षा सेवा आयोग स्वतन्त्र निकायको रूपमा स्थापित हुनुपर्छ । अर्थतन्त्रको स्वरुप बदल्ने खालको उच्चशिक्षा संरचना हुनुपर्छ र विश्वविद्यालयको स्वायत्ततालाई कमजोर बनाउने खालको उच्चशिक्षा नीति हुनु हुँदैन । अन्तर्राष्ट्रिय विश्वविद्यालयसंँग सम्बन्ध बढाउन अन्तर्राष्ट्रिय सम्बन्धन केन्द्रको व्यवस्था हुनुपर्छ र विदेशी विद्यार्थीहरू भर्ना गर्न क्रेडिट ट्रान्सफरको सुविधा हुनुपर्छ । सरकारले आर्थिक रूपले विपन्न, गरिब र दुर्गम क्षेत्रका विद्यार्थीहरूलाई छात्रवृत्ति र सहुलियत ऋण उपलब्ध गराई उच्चशिक्षा सर्वसुलभ बनाउनुपर्छ । गुणस्तरीय शिक्षाको सुनिश्चितताको लागि विश्वविद्यालय अनुदान आयोगबाट तयार गरिएको गुणस्तर सुनिश्चितता एवं प्रत्यायन प्रणालीलाई सबै उच्चशिक्षा प्रदायक संस्थाहरूले लागु गर्नुपर्छ । विश्वविद्यालयहरूबीच सहकार्य र समन्वय गरी सहयोगात्मक सम्बन्धको विकास गर्नुपर्छ । प्राध्यापक र कर्मचारीहरूलाई आधुनिक सूचना प्रविधिको तालिम दिने, सेमिनारगोष्ठीमा सहभागी गराउने र सार्कको मापदण्डमा सुविधा बढाउँदै जानुपर्छ । जनसंख्या वृद्धिको आधारमा उच्चशिक्षा प्रदायक संस्थाहरू खोल्दै जाने, नयाँ विषयहरू थप गर्दै जाने र विद्यार्थीहरूको भर्ना संख्या बढाउँदै जानुपर्छ । परीक्षा प्रणाली लेटर ग्रेडिङमा गरी समयसापेक्ष बनाउनुपर्छ । परीक्षा स्तरीय र मर्यादित बनाउनका लागि कोडिङडिकोडिङ लागु गर्ने र मूल्यांकन बाह्य परीक्षकबाट हुनुपर्छ । प्रत्येक ५ वर्षमा पाठ्यक्रमलाई समयसापेक्ष बनाउँदै राष्ट्रिय र अन्तर्राष्ट्रिय विश्वविद्यालयहरूका विज्ञको सहयोगमा परिमार्जन गर्नुपर्छ ।विश्वविद्यालयका सबैभन्दा बढी अङ्क ल्याउने विद्यार्थीलाई निसर्त विश्वविद्यालय सेवामा प्रवेश गराउने परिपाटी बसाल्नुपर्छ । विद्यावारिधि डिग्री प्राप्त व्यक्तिहरूलाई विश्वविद्यालयमा सेवा प्रवेशको लागि प्राथमिकता दिनुपर्छ । विश्वविद्यालयमा शैक्षिक एवं प्राज्ञिक वातावरणको लागि राजनीतिक प्रतिबद्धताको आवश्यकता पर्छ । प्रत्येक संघीय प्रदेशमा विषयगत विश्वविद्यालय खोल्नका लागि सामुदायिक र निजी क्षेत्रलाई प्रोत्साहन गर्नुपर्छ । उच्च शिक्षाको हालको बजेट ज्यादै न्युन रहेकोले यस बजेटबाट उच्च शिक्षामा आमूल परिवर्तनको आशा गर्न सकिँदैन । ढकाल कृषि तथा वनविज्ञान विश्वविद्यालयका उपकुलपति हुन् ।"
सम्बोधन नभएको अपेक्षा,"परिवर्तनका लागि गरिएका हरेक आन्दोलनमा अभूतपूर्व सहयोग र समर्थनमात्रै होइन, सहभागी नै भएका जनताले परिवर्तन सफलतापश्चात् त्यसको प्रतिफल प्राप्त गर्न नसकेको तितो यथार्थ रहेको छ । जनताको इच्छा, आकांक्षा र आवश्यकता सम्बोधन गर्ने शासन पद्धति धेरै कमजोर हुँदैन । न्युनतम आवश्यकता र सुविधा प्राप्त गरेका जनता आन्दोलनको मानसिकतामा हुँदैनन् । राज्यले असमान व्यवहार गर्दा विद्रोहको आवाज बुलन्द गर्न आम मानिसलाई प्रेरित गर्नु राजनीतिकर्मीहरूको धर्म नै हो ।तर नेपालमा सदैव किन यस्तो परिस्थिति बन्दै गएको छ ? सधैं साथ दिएका जनता किन असहयोग बेवास्तामा परेका छन् ? आफ्ना समर्थक तथा सुभेच्छुकहरू किन असन्तुष्ट भएका छन् भन्नेतर्फ राजनीतिक नेतृत्वको चिन्तन केन्द्रित छैन । नराम्रोसँग जनताको मन कुँढिएको छ । हाम्रो साथ र सहयोगमा सत्तामा पुग्ने अनि हाम्रो चाहना र आवश्यकतासँग बेखबर हुने भन्ने असन्तुष्टि सँंगालेर राखेका छन्, जनताले । रोजगारी छैन । स्थानीय सरकार छैन । भ्रष्टाचार मौलाएको छ । दलका प्रतिनिधिहरू आपसी सहमतिमा राज्यकोष दुरुपयोग गरिरहेका छन् । यस्तो अवस्थामा प्रजातन्त्रको गीत गाउँदै कति समयसम्म जीविकोपार्जन गर्न सकिएला भन्ने जनताको निराशाजनक अभिव्यक्तिले परिवर्तनको नाममा जनतालाई आन्दोलनमा उतार्ने राजनीतिक नेतृत्वलाई जिस्क्याइरहेको देखिन्छ । अहिले राजनीतिक नेतृत्वबाट आस गर्ने ठाउँ ज्यादै न्युन छ । न कुनै दृष्टिकोण छ, न इमानदारिता छ । क्षमता, योग्यता, दृष्टिकोण र प्रयासबाट स्थापित नेतृत्वले मात्र कुनै पनि देशलाई रूपान्तरण गर्न सक्ने हैसियत राख्छ । उसले उद्देश्य र लक्ष्य निर्धारण गरेको हुन्छ । उनीहरू किन र केका लागि सरकारमा जान चाहन्छन् ? कुनै चित्तबुझ्दो जवाफ छैन । किनभने उनीहरू दृष्टिकोणविहीन छन् । अरूले प्रधानमन्त्री वा मन्त्री वा सांसद हुनुहुने, मैले किन नहुने, ममा के कमजोरी छ ? यति पैसा खर्च गरेर चुनाव जितेर आएको छु, के जोगी हुन राजनीति गरेको हुँ र ? भन्नेजस्ता अहंकारले थिचिएका छन्, हाम्रा राजनीतिज्ञहरू । पारिवारिक सुखसुविधा र धनदौलत संग्रह बाहेक यिनको खासै ध्याउन्न छैन । कहाँ छ देशको आवश्यकताको कुरा, जनताको चाहना र भावनाको कुरा ? आम रूपमा त्यस्तै मानिस राजनीतिमा लागेका छन् । दलाल, नाफाखोर प्रवृत्ति राजनीतिक आवरणमा संरक्षित हुन चाहन्छ । दलका मानिसहरू त्यस्तै प्रवृत्तिलाई संरक्षण गर्न लागिपरेका छन् । इमानदार र निष्ठावान मानिस पाखा लाग्दै गएका छन् । दलका मानिसले चुनावी टिकटसमेत बेच्न थालेका छन् । पैसामा किनेको टिकट लिएर निर्वाचनमा गएकालाई जनताले कस्तो व्यवहार गर्लान् वा ऊ निर्वाचित भएमा कोप्रति जिम्मेवार होला ? यस्ता अनेकौं विकृति र विसंगतिले गाँजिएको राजनीतिले नेपाललाई कहाँ जैलान्छ, यसै भन्न सकिँदैन । राष्ट्रवादको नारा लगाएर मात्र न प्रजातन्त्र दिगो र स्थायी हुन्छ, नत संघीयताको नारा घन्काएर जनताका आवश्यकता सम्बोधन गर्न सकिन्छ । न्युनतम सेवा र सुविधामात्र चाहेका छन् जनताले । शासन गर्ने दलले न्युनतम इमानदारी प्रदर्शन गरोस् भन्ने चाहना राखेका छन् । विधिको शासनको प्रत्याभूति होस् भन्ने चाहेका छन् । राज्यले समान व्यवहार गरोस् भन्न खोजेका हुन् । व्यक्तिगत, दलगत, गुटगत स्वार्थ त्यागी नेतृत्व माथि उठोस् भन्ने सोचेका छन् । जटिल विषय, जटिल शब्द, जटिल मुद्दा उठाएर जनताको चाहना र भावनामाथि राजनीतिक तहबाट मजाक गर्ने काम नहोस् भन्ने जनताको दृटिकोणप्रति नजरअन्दाज गर्नेहरूले ठूलै मूल्य चुकाउनु पर्ला । एउटै अनुहारले सदैव स्थान पाइरहने र अन्यले त्यसलाई स्वीकार गरिदिइरहनुपर्ने अवस्था लामो समय चल्न सक्दैन । सुधार आफैबाट भएन भने लक्ष्यमा पुग्न कठिन हुनेछ । समय घड्किसकेपछि पछुताएर केही हुँदैन । जिम्मेवारी पाएको क्षणमा क्षमता प्रदर्शन गरिएन वा जनताको भावना र चाहना बुझिएन भने शब्दको लोकतन्त्रले चित्त बुझाउन सक्दैनन् जनताले ।"
सिंहदरबार भत्काउनैपर्ने नियत,"एक वर्षअघि आएको महाभूकम्पको परकम्प अझै आउने क्रम जारी छ । अहिले भने यो कम्प सामाजिकसांस्कृतिक क्षेत्रमा बढी नै देखिन थालेको छ । पछिल्लो पटक भूकम्पकै नाममा जोडेर सिंहदरबारदेखि बबरमहल, केशरमहल, हरिहर भवन र शीतल निवाससम्मका प्राचीन स्मारक भत्काउनैपर्ने अभिप्रायको रिपोर्ट बाहिर आएपछि यस्तै परकम्पको अनुभव सुरु भएको छ । सिंहदरबारभित्रको पुनर्निर्माण परियोजना र बाहिर अनेक कन्सल्टेन्सी प्राविधिक निकायहरू यो भत्काउनैपर्ने निचोडमा यसरी दत्तचित्त भएर लागेका छन् मानौं, पुरातात्त्विक सम्पदाको मामला हेर्ने पुरातत्त्व विभागसमेत यी सबै होडहरूका बारे बेखबर छ । १ सय वर्षे आयु नाघिसकेर पनि इतिहास, कला, विज्ञान, वास्तुकला, स्थापत्यकलाका दृष्टिले विशेष महत्त्व राख्ने यी राणाकालीन भवनहरू आज भूकम्प क्षतिका कारणभन्दा पनि कथित पुनर्निर्माणका नाममा भत्कने स्थितिमा पुगेका छन् । सहरी विकास र संस्कृति मन्त्रालयको दोहोरो घानमा चेपिएर र त्योभन्दा बढी योजनापरियोजनाको आवरणमा भैरहेको खेलकुदमा अहिले यस्ता ऐतिहासिक सम्पदाहरू भत्काइन लागेका छन्, जसबारे सम्पदा संरक्षणसम्बद्र्धनमा रहिआएको रेट्रोफिटिङ (सबलीकरण) शब्दार्थ पनि अनर्थकारी बनेको देखिन्छ । यो रस्साकस्सीको पहिलो मारमा परेको शीतल निवास (राष्ट्रपति भवन) परिसरमा अर्को भवन बनिसकेको छ, ५० करोड रुपैयाँभन्दा बढी खर्चेर । शीतल निवासको अधिकांश भाग भत्काउनैपर्ने सुझाव अघि बढेपछि परामर्शदाताको बलबुतामा तत्काल राष्ट्रपति कार्यालय र निवास सार्न बनिसकेको भवनमा यो पुस २४ गते घर सर्ने साइत पनि निस्किएको थियो । तर नयाँ बनेको भवनमा झ्यालका दुई खापा समान स्वरुपका नभएको र डिजाइन आकारप्रकारमै अनौठो स्थिति देखिएपछि घर सर्ने अर्को साइत खोज्न भित्री कसरत भैरहेको बारे पुरातत्त्वले भर्खरै मात्रै थाहा पाएको छ । शीतल निवासको चियोचर्चापछि जोडिएको सिंहदरबारको हकमा पनि कसरी बचाउन सकिन्छ भन्ने अध्ययन गर्नुभन्दा यसरी भत्काउन सकिन्छ भन्ने सारमा विज्ञहरूको सुझावप्रस्ताव आइसकेको छ । यो बेला यी ऐतिहासिक सम्पदालाई रेट्रोफिटिङ गरेर जीवन दिन सकिन्छ भन्ने पक्षमा आवाज दह्रिलो बनाउन सक्ने आधिकारिक निकाय पुरातत्त्व विभाग स्वयम् पनि केही बोल्न नसकिरहेको अवस्थामा भेटियो, जुन आफैंमा अनौठो छ ।पुरातत्त्वविद् एवं राष्ट्रिय अभिलेखालयका पूर्व महानिर्देशक भीम नेपालले सिंहदरबार भत्काउनैका लागि तयार पारिएको परामर्शविद्को रिपोर्टका बारेमा आश्चर्य व्यक्त गर्दै विभागमन्त्रालय सबैतिर ध्यानाकर्षण गराइसकेका छन् । प्राचीन स्मारक संरक्षण ऐन (२०१३) ले १ सय वर्ष नाघेको सम्पदालाई प्राचीन स्मारक भन्दै यस्ता सार्वजनिक सम्पदालाई नष्ट गर्नभत्काउन कतै कल्पनै नगरिएको कानुनी व्यवस्थाबारे पनि विज्ञ नेपालले सम्बद्ध निकायमा अवगत गराएका छन् । थापाथलीस्थित राष्ट्र बैंकको दरबार भनेको सिंहदरबारभन्दा पुरानो संरचना हो, अब यो पनि भत्काउने निर्णय भैसकेको रहेछ, नेपाल भन्छन् सरकारले अब के भत्काउनेके रेट्रोफिटिङ गर्ने भनेर पहिलो चरणमा सुझाव प्रतिवेदन तयार गर्नुपर्ने हो, सिधै अब भत्काउनुपर्छ भनेर बनाइएको सुझावप्रतिवेदनलाई कसरी नियतले भरिएको नमान्ने ?नेवारी कला सम्पदा र सभ्यता झल्कने काठमाडौं उपत्यकाको अर्को पाटोको भिन्न पहिचानबाहेक नियोक्लासिकल वास्तुकला (युरोपेली अठारौं शताब्दीको) को झल्को दिने सम्पदासमेत हो सिंहदरबार । यहाँ भित्रको स्टुको आर्ट आर्किटेक्चर (माटाको मिहिन कला), सिल्भर फर्निचर, क्रिष्टललाइटनिङ, शिशमहल, बेल्जियन ऐना, ग्यालरी बैठक आदिको स्वरुपलाई फेरि उस्तै बनाइने भनेर सुरु भएको प्रक्रिया रेप्लिका मात्रै हो । अहिले बनेको रिपोर्टमा सिंहदरबार तत्काल नभत्काएमा थुप्रै मान्छेको ज्यान जान सक्नेछ भन्ने सार हालिएको अवस्था भनेको भत्काउनैपर्छ भन्ने नियत आफैंमा महत्त्वपूर्ण र अर्थपूर्ण हो, पुरातत्त्वविद् नेपाल भन्छन्, यसमा कति राजनीतिक अथवा आर्थिक कारणहरू होलान्, यो खोजीकै विषय हुनसक्छ । दुई दशकयता जीर्णकाय घर, मठमन्दिर र सम्पदा जीर्णोद्धार गर्दै तथा संरक्षणमा नमुना काम देखाउँदै आएका भक्तपुरका सम्पदाविद् रविन्द्र पुरी पनि भत्काउनैपर्ने नियत राखेर आएको अध्ययन प्रतिवेदन आफैंमा अध्ययनको विषय रहेको निक्र्योलमा पुगेका छन् । लोडबेयरिङ घरहरूलाई सम्बद्र्धन गर्न र रेट्रोफिटिङ गर्न सम्भव छ भन्दै उनले जीर्णकाय क्रंक्रिट बिल्डिङमा रेट्रोफिटिङ सधैं सम्भव नभए पनि सिंहदरबार अथवा त्यस्तै लोडबेयरिङ निर्माण संरचनालाई भत्काउनैपर्छ भन्ने तर्क आफैंमा अपुरो रहेको बताए । पुरीले भक्तपुर, दत्तात्रय क्षेत्रमा १ सय ६० वर्ष पुरानो कुखुराको खोरलाई जीर्णोद्धार गरेर नमुना घर बनाएका छन्, जसलाई युनेस्कोले पनि विशिष्ट संरक्षणको काम भनेर पहिचान दिलाएको छ । मठमन्दिरको हकमा साँखुको महादेव मन्दिर (मल्लकालीन) लाई पुरीले रेट्रोफिटिङ गराएका थिए । गत वर्षको महाभूकम्पमा सिंगो वस्तीले क्षति बेहोर्दा पनि महादेव मन्दिर भने सग्लो रूपमा रहेकै छन् । उनले गराएका रेट्रोफिटिङका दर्जनौं कामहरू सिंहदरबार भत्काउने प्रस्ताव अगाडि आइरहेका बेला सान्दर्भिक र उदाहरणीय हुनसक्छ । पुरातत्त्वको विश्व सम्पदा शाखामा १६ वर्ष काम गरेर देशविदेशका सम्पदाअनुभव लिएका पुरातत्त्वविद् नेपालले सिंहदरबार सहितका सम्पदा भत्काउन लागिएको सन्दर्भमा त्यसको बचाउमा कानुनी उपचार खोज्न सकिने उपाय पनि पहिल्याइरहेका छन् । पुरातत्त्व संरक्षण र सम्बद्र्धनका मामलामा यहाँ धेरै कुर्सीप्रेमी छन्, अर्को तहमा सिद्धान्त बुझे पनि व्यवहार पत्तो नहुनेहरू छन् र थोरै भने सिद्धान्तसँगै व्यवहारका कुरा पत्तो भएकाहरू पनि यहाँ छन्, नेपाल भन्छन्, तर हामीकहाँ भने कुर्सीको प्रतापले जानकार हुनेहरूको संख्या बहुमतमा छ । त्यसमा राजनीति पनि हुन्छ, आर्थिक वा लबिङको अनेक खेलकुद पनि रहन्छ ।अभिलेखालयको मातहतमा रहेको पुरातत्त्व विभाग कन्जर्भेसन र प्रिजर्भेसनका मामलामा जेजति निर्णायक हुनुपर्ने हो, पछिल्ला घटनाक्रमहरूमा त्यस्तो निर्णायक बन्न नसकेको हो कि झैं भन्ने स्थिति आएको छ । सिंहदरबार भत्काउने प्रयोजनको प्रस्तावमै अध्ययन गर्नुपर्ने विषय भनेर तत्कालका लागि पन्छाउन सकिने अवस्था भए पनि सिधै भत्काउने पक्षमा निर्णय गर्नगराउन लागिएको खबर आफैंमा सुखद थिएन । यो बेलामा लेखेर वा बोलेर सम्पदा संरक्षण र सम्बद्र्धनमा अब्बल नाम बनाएका सागरशमशेर, अम्बिका श्रेष्ठ, कनक दीक्षितहरूको रायसुझाव पनि पुरातत्त्वले लिनुपर्ने थियो कि ? सम्पदा संरक्षण र सम्बद्र्धनमा अग्रणी नाम भन्दै जापानी विज्ञ (जाइका मार्फत) अथवा युनेस्कोका विज्ञ खोजेरै समय बिताउनुमा पनि कुनै नियत छ कि ? कि हामीसँग भएका सम्पदालाई भत्काएरै छाड्ने अहिलेको नियतका पछि मात्रै पुरातत्त्व विभाग पनि कुदिरहने ?"
नाटक खेल्दाखेल्दै वरिष्ठ रंगकर्मीको निधन,विष्णुभक्त फुँयाल१९९४ मा भक्तपुरको बागेश्वरीमा जन्म२०१९ मा पहिलोपटक नेवार भाषाको डबली नाटकबाट अभिनय सुरु ६ दर्जनभन्दा बढी नाटकमा अभिनय५ दशकभन्दा बढी नेपाली रंगमञ्चलाई१ नाटयकृति प्रकाशित२०५४ को स्थानीय निर्वाचनमा काठमाडौं महानगरपालिका६ बाट वडा सदस्य
आँगन तर एउटै हो,"चितवन बाहिर चिसो सिरेटो मात्रै चलेको थिएन, पानी नै दर्केको थियो । अघिपछि साँझबिहान मात्र जाडोको महसुस हुन्थ्यो । दिउँसो चर्किने घामले जाडो बिर्साउँथ्यो । सोमबार दिउँसै पानी पर्यो । छिमेकी जिल्ला मकवानपुरमा हिउँ नै पर्यो । त्यसको प्रभाव यता पनि पर्न गयो । त्यही भएर होला नारायणगढस्थित नारायणी कला मन्दिरमा न्याना लुगामा ठाँटिएर आउनेको कमी थिएन । साँझ पर्न नपाउँदै कला मन्दिरमा दर्शकको भीड बढिसकेको थियो । बालबालिका, युवायुवती र वृद्धवृद्धासमेत चिसो भुल्न कला मन्दिरमा जम्मा भएका थिए । सबैलाई जाडोमा जम्मा गर्ने काम कला मन्दिरले नै गरेको थियो, ३१ औं जुनेली रातको आयोजना गरेर । गीतसंगीत भनेपछि हुरुक्क हुनेहरूका लागि जुनेली रात सहज बन्यो । गाउने र नाच्नेको कमी थिएन ।सुरुवात कला मन्दिरकै कलाकारले पश्चिम कोही पूर्व घर आँगन तर एउटै हो गीतबाट गरे । नृत्य निर्देशक सुमित लामासहितको टोलीले पूर्वेली भाकामा नृत्य देखायो । उता, छाया पियाले डाँडैमा लाली गुराँस गाइन् । लगत्तै ढाका टोपी ढल्क्यो, दूधभन्दा कुराउनी मीठो गीतको नाचले पनि ताली पायो । अतिना परियार, भुवन प्यासी र सुरज गुरुङले गीत सुनाए ।"
अब धेरै फिल्म खेल्दिनँ,"चितवन नायक निखिल उप्रेती अहिले पनि उत्तिकै व्यस्त छन् । एकपछि अर्को फिल्मको अफर आइरहेकै छ । आफ्नै लगानी रहेको रुद्र को सुटिङ क्रममा उनी यसपटक लामो समय चितवनमा थिए ।अब त्यति धेरै फिल्म खेल्ने चाहना छैन, उनले कान्तिपुरसँग भने, वर्षमा एकदुई फिल्म आफैं बनाउँछु । उनी सानैदेखि मार्सल आर्ट रुचाउँथे । ज्याकी च्याङ र ब्रुस्लीका फयान । फिल्ममा ज्याकी र ब्रुस्ली पनि दुब्लै देखिन्थे । त्यसपछि उनी मार्सल आर्टतिरै तानिए । बिस्तारै राम्रै जिम्न्यास्टिक गर्न थालेँ, उनले भने, मेरो जिम्न्यास्टिक हेरेर साथीहरूले फिल्ममा लाग्न सुझाव दिन्थे ।सुझाव उनलाई ठीक लाग्दै गयो । २०४९ तिर फिल्म सम्बन्धी अध्ययन गर्न उनी मुम्बई हान्निए । प्राइभेट इन्स्टिच्युटबाट ग्रयाजुएसन गरे । उनीसँगै रोहित शेट्टी र रानी मुखर्जी पनि पढ्थे । दुवै उनका साथी थिए ।छुट्टी हुँदा समुद्र किनारमा घुम्न गइन्थ्यो, उनले सम्झिए, त्यो बेला समुद्र किनारमा जिम्न्यास्टिक किक देखाउने गर्थें । साथीहरू मलाई पनि सिकाइदे भन्थे ।आफू पढिरहेकै इन्स्टिच्युटले पनि विद्यार्थीहरूलाई तालिम दिन आग्रह गर्यो । तेक्वान्दो र उसुका यी खेलाडी यसपछि प्रशिक्षक पनि बने । यसले मलाई जीवन धान्न सजिलो भयो, उनले पुराना दिन सम्झे, त्यसपछि असिस्टेन्टको काम सुरु गरें ।निर्देशनमा सहायक भएर उनले महाराणा प्रताप सिरियलमा काम गरे । पछि थुप्रै फिल्ममा फाइट डाइरेक्टरको असिस्टेन्टको अफर आउन थाल्यो । त्यही बेला उनले दक्षिण भारतका तीन फिल्ममा फाइटमा असिस्टेन्टको काम गरे । १७१८ हिन्दी फिल्मको डाइरेक्सनमा असिस्टेन्ट गरे । करिश्मा कपुरको समेत डुब्लिकेट गरें, उनले भने, हम तो मोहब्बत करेगा फिल्मको एउटा सिनमा ।हिन्दी फिल्महरूमा उनी एक्सन सिनमा नायकनायिकाको डुब्लिकेट बन्ने पनि गर्थे । उनका अनुसार, उनले गर्न सक्ने काम अरूले सक्दैननथे । जीवनमा पहिलोपटक मैले देवता फिल्ममा मिथुन दा (मिथुन चक्रवर्ती) लाई एक्सन भनेर अर्डर गरेको थिएँ, उनले भने । मुम्बईको व्यस्ततापछिको खाली समयमा उनी नेपाल आउँथे । त्यही बेला पवन मैनालीसँग उनको भेट भयो । दुवैको गृहजिल्ला सर्लाही, मैनाली निखिलका साथीको घरमा भाडामा बस्थे । एक दिन म छतमा बसेर मार्सल आर्टको प्राक्टिस गरिरहँदा मैनालीले देख्नुभएछ, उनले भने, उहाँले नयाँ फिल्म बनाउँदा अफर गर्छु भन्नुभयो ।नभन्दै मुम्बई फर्किएको एक वर्षपछि मैनालीको फोन आयो । यो फिल्म पिँजडा को कुरा थियो । विसं २०५७ को समय । पिँजडाको एक्सनमा खुब मिहिनेत गरेँ नि, घाउचोट धेरै लाग्यो, उनले भने, पहिलोपटक मैले कान्तिपुर पब्लिकेसन्सको सात तलामाथिबाट हामफालेर फिल्मी क्षेत्रमा नयाँ एक्सनको सुरुवात गराएको थिएँ । त्यो फिल्म दर्शकहरूले अत्यधिक मन पराइदिनुभयो । त्यसपछि नेपाली फिल्ममा अफर आउने क्रम बढ्यो । अहिले पनि त्यही रफ्तारमा अभिनय गरिरहेको छु, उनले भने, अभिनय गरेका फिल्म १ सय ३५ पुगे ।उनले अभिनय गरेका अहिलेसम्मका प्राय: सबै फिल्म द्वन्द्वप्रधान छन् । २०६० तिर मायाको जाल मा मुग्लिनको पुलमाथि हिँड्ने जोखिम मोले । बिनासेफ्टी मुग्लिनको पुल वारपार गर्नु मेरो पागलपन नै थियो, उनले भने, जोखिम छँदै थियो, त्यसमा पनि नौ रिटेक दिएर अभिनय गरेँ ।उनले कर्तव्य मा भोटेकोसीमा बन्जी जम्प हानेको पनि सम्झे । त्यसपछि मेरो ट्रेडमार्क बन्दै गयो, उनले भने, एक्सनको लहरै आयो ।कुनै एक वर्षमा १६ वटासम्म फिल्म खेलेका उनी ४५ वर्षपछि पुन: फिल्मी क्षेत्रमा आउँदा पनि दर्शकको माया उस्तै रहेको मा मक्ख छन् । अहिले पनि उनी एक्सन फिल्ममै अभिनय गरिरहेका छन् ।केही फिल्मको सुटिङ क्रममा भएका घटना उनी कहिल्यै भुल्दैनन् । पिँजडा मा सात तलामाथिबाट हामफाल्नु, मायाको जाल मा मुग्लिनको पुलमा बेतुकले हिँड्नु, धड्कन मा हेलिकप्टरबाट जम्प गर्नु, सन्तान मा २० फिट अग्लो होर्डिङ बोर्ड फोरेर बाइक अर्कोतिर निकाल्नु, भाग्य विधाता मा सुटिङ गर्दा दाहिने खुट्टा भाँचिनुजस्ता घटनाले उनलाई सधंै झस्काउँछन् । हरेक मान्छे मृत्युसँग डराउँछ, तर आफूलाई डर लागेको चिज ऊ हेर्न चाहन्छ, उनको अनुभवले भन्छ, स्टन्टमा पनि त्यही आभास हुन्छ । जति धेरै स्टन्ट, डेथ त्यति नै नजिक हुन्छ । मृत्युलाई नजिकबाट अनुभव गर्न पाउनुको आनन्द नै अलग छ ।अहिले उनले अभिनय गरेका किङ, निर्भय, संरक्षण, राधे फिल्म रिलिजको तयारीमा छन् ।"
पानीरंग जंगली घोडाजस्तै,"पोखरा पानी रंग यस्तो स्वच्छन्दतावादी हो, कलाकारले बाँध्न खोज्यो भने बन्ने चित्र खुल्दैन, वरिष्ठ कलाकार दुर्गा बराल वात्स्यायनले बुझाए, यसमा डुब्नुपर्छ, यसलाई बाटो छाडिदिएर आकारमाथि खेल्नुपर्छ । महेन्द्रपुलको आर्ट ग्यालरीमा जारी विश्वराज पराजुलीको द ब्युटिफुल एन्ड द सबलाइम शीर्षक एकल चित्रकला प्रदर्शनीमा उनले यस्तो बताएका हुन् ।१४ वर्ष अघिभन्दा योपल्ट मैले विश्वराजको पानीरंगमाथिको कलाकारिता परिष्कृत भएको पाएँ, उनले भने, चित्र सबैले बनाउँछन् तर, पानीरंगमाथिको पकड बनाउन सक्नु अरूभन्दा बेग्लै खुबी हो । यो जंगली घोडा चढ्नुजत्तिकै जोखिमको हुन्छ । कलाका रंग मात्रै नभएर मनोविज्ञान पनि उत्रिने उनले बताए ।१४ वर्षअघि पराजुलीले त्रिभुवन विश्वविद्यालयमा भएको प्रदर्शनीमा आफ्ना पनि सिर्जना राखेका थिए । त्यसबेलाका उनका साथी सुरेश रानाभाटका अनुसार तत्कालीन फ्रान्सेली राजूदतले उनका चित्रमाथि पेरिसका कलाकारको जस्तो पानीरंगमा खेल्ने छनक गजबको लागेको प्रतिक्रिया दिएका थिए । अध्ययनपछि पोखरा फिरेर प्राध्यापन पेसामा रहेका पराजुली अरू व्यावसायिक कलाकारले जसरी ग्यालरी राखेर बसेका छैनन् । आफ्नो कामबाट समय निकालेर चित्र कोरिरहेका छन् । आफ्ना ५२ चित्र प्रदर्शनीमा राखेका उनले भने मेरा चित्रमाथि मेरा कुरा भन्दिनँ, हेर्नेले के भन्छन्, त्यही सुन्छु । साताव्यापी प्रदर्शनी उद्घाटन गर्दै पोखरा विश्वविद्यालयका उपकुलपति प्रा चिरञ्जीवी शर्माले प्राध्यापन पेसामा रहेर पराजुलीको प्रखर सिर्जनशीलता उदाहरणीय रहेको बताए । प्रदर्शनी आयोजक सिर्जनशील कलाकार समूहका अध्यक्ष सूर्य बराइलीले पनि पराजुलीको कलाकारिताबारे बोले ।"
रुस र तान्जानियामा सरसर्ती संसार,"काठमाडौं नियात्राकार जीवा लामिछानेको पुस्तक सरसर्ती संसार को रूसको मस्को तथा तान्जानियाको दार ए सलाममा बिमोचन गरिएको छ ।मस्कोस्थित नेपाली राजदूत ऋषिराम घिमिरेले हालै मस्कोमा आयोजित एक संक्षिप्त समारोहमा पुस्तकको विमोचन गरेका थिए । यसैगरी, तान्जानियाको दारएसलाममा हालै गैरआवासीय नेपाली संघ (एनआरएनए) अफ्रिकाको दोस्रो क्षेत्रीय बैठकपछि आयोजित कार्यक्रममा दक्षिण अफ्रिका तथा तान्जानियाका लागि नेपाली राजदूत अमृतबहादुर राईले पुस्तक लोकार्पण गरेका हुन् । नेपालअफ्रिका साहित्य समाजले गरेको कार्यक्रममा पत्रकार सुवास ढकालले राजदूत राई, लेखक लामिछाने र समाजका अध्यक्ष हिक्मत कार्कीसँग पुस्तकबारे छलफल चलाएका थिए । लेखक लामिछानेले स्कुले जीवनमा केही लेखे पनि उच्च शिक्षाका लागि तत्कालीन सोभियत संघ पुगेपछि त्यो क्रम जोडिएको जनाए । पछिल्लो समयमा सामाजिक सञ्जालबाट सुझावहरू पाएपछि लेख्न थालेको हुँ, लामिछानेले भने, सानैदेखि घुम्ने रुचि थियो । रुसी छात्रवृत्तिको पैसा जोगाएर एक्लै धेरैपटक घुमें, यिनै अनुभवलाई पुस्तकमा ल्याएको हुँ । उनले सय पुस्तक पढेभन्दा एक पटकको यात्रा धेरै ज्ञानवद्र्धक लागेको जनाए । अर्को पुस्तक लेखें भने पनि नियात्रा नै हुनेछ, उनको भनाइ थियो । दुई साताअघि काठमाडौंमा यो पुस्तकको लोकार्पण गरिएको थियो । अफ्रिका लोकार्पणमा राजदूत राईले सरसर्ती संसार बाट आफू प्रभावित भएको बताए ।"
गौरवका आयोजनामा सरकारी नीति बाधक,"काठमाडौं आर्थिक वर्ष सुरु हुनुअगावै बजेट आए पनि चालु आर्थिक वर्षको प्रथम चौमासिकमा पहिलो प्राथमिकता तथा राष्ट्रिय गौरवका आयोजनाको प्रगति न्यून देखिएको छ । राष्ट्रिय विकास समस्या समाधान समितिको सोमबारको बैठकमा प्रस्तुत गरिएको प्रतिवदेनअनुसार २१ गौरवका आयोजनामध्ये ५० प्रतिशतभन्दा कम प्रगति भएको आयोजनाको संख्या ११ छ । जुन ५२ प्रतिशत हो । ५० देखि ७९ प्रतिशतसम्म प्रगति भएको आयोजनाहरू २ वटा छन् । त्यसभन्दा माथि प्रगतिको संख्या ७ हो । यो तथ्यांकका आधारमा वर्षौंदेखि सञ्चालित कुनै पनि गौरवका आयोजनाको काम सम्पन्न भएको छैन । प्रगतिको बाधक नै सरकारी निकाय र नीति नियम देखिएका छन् । सरकारी निकायहरूले नै तयार पारेको प्रतिवेदनमा सरकारकै नीति नियम, सरकारी निकायबीचको समन्वय अभावका कारण गौरवका आयोजनाको प्रगति हुन नसकेको औंल्याइएको छ । २१ गौरवका आयोजनामध्ये अधिकांशको समस्या सरकारी नीति नियमसँग अन्तरसम्बन्धित छ । ०६१६२ मा सुरु भई ०७६७७ मा सम्पन्न हुने अपेक्षा गरिएको सिक्टा सिँचाइ आयोजनाको समस्या वन क्षेत्रको ढुंगा, गिट्टी, बालुवा प्रयोग गर्न नपाउनु रहेको छ । झन्डै दुई वर्षदेखि सरकारी मापदण्डकै विषयमा सरकारले क्रसर उद्योगको समस्या समाधान गर्न सकेको छैन । यो कारणले धेरैजसो ठूला आयोजनामा निर्माण सामग्रीको अभाव देखिएको छ ।प्रतिवेदनअनुसार वन क्षेत्र तथा बाँके राष्ट्रिय निकुञ्ज क्षेत्रभित्र नदीजन्य सामग्री गिट्टी, ढुंगा, बालुवाको आपूर्तिमा कठिनाइ रहेको छ । मूल नहरमा प्रयोग हुने नदीजन्य निर्माण सामग्री उत्खनन, संकलन तथा प्रशोधन सम्बन्धमा नेपाल सरकार मन्त्रिपरिषद्को २०७२ चैत ४ गतेको निर्णयबाहेक थप स्थानीय शुल्कबाट माग भएको कार्यान्वयनमा समस्या परिरहेको आयोजनाले जनाएको छ, प्रतिवेदनमा भनिएको छ । यसबाहेक अन्तर सरकारी निकायबीचको समन्वय तथा अन्य नीतिगत समस्याहरू पनि छन् । बाँके जिल्लाका ४१ गाविस, नेपालगन्ज उपमहानगरपालिका र कोहलपुर नगरपालिकासमेत गरी ४२ हेक्टर कृषियोग्य भूमिमा सिँचाइ सुविधा उपलब्ध गराउने यो आयोजनाको लक्ष्य हो । चालु आर्थिक वर्षका लागि सरकारले १ अर्ब ४३ करोड रुपैयाँ बजेट विनियोजन गरेको छ । हालसम्मको प्रगति ९४ दशमलव २ प्रतिशत हो ।०४४ सालबाट सुरु भएको बबई सिँचाइ आयोजनामा पनि सिक्टाकै जस्तै सरकारी नीतिका कारण प्रगति हुन सकिरहेको देखिँदैन । यो आयोजनाका लागि पनि निर्माण सामग्री अभाव, जग्गा अधिग्रहण, जनशक्तिको कमी, वन क्षेत्रभित्रबाट नहरको रेखांकन, अन्तर सरकारी निकायबीचको समन्वय अभाव मुख्य समस्याका रूपमा रहेको प्रतिवेदनमा औंल्याइएको छ । कैलालीको २० हजार हेक्टर कृषियोग्य जमिनमा सिँचाइ गर्ने अभिप्रायले यो आयोजनाको निर्माण सुरु गरिएको हो । यो वर्षका लागि १ अर्ब ४१ करोड रुपैयाँ बजेट विनियोजन गरिएको बबई सिँचाइ आयोजनाको हालसम्मको प्रगति ८१ प्रतिशत मात्रै हो । पछिल्लो समय निकै चर्चामा रहेको र सरकारले समेत उच्च प्राथमिकतामा राखेको भनिएको १२ सय मेगावाट क्षमताको बूढीगण्डकी आयोजनाको त निर्माण मोडालिटी नै निर्धारण नहुनु, निर्माण स्रोत स्पष्ट नहुनु मुख्य समस्या हुन् ।जग्गा अधिग्रहण तथा मुअब्जा वितरण, पुनर्वास तथा पुन:स्थापनाको व्यवस्थापनमा जटिलतालाई पनि समस्याका रूपमा औंल्याइएको छ । यो आयोजनाका लागि सरकारले ५ अर्ब ३३ करोड रुपैयाँ बजेट विनियोजन गरेको छ । त्यस्तै ७ सय ५० मेगावाटको पश्चिम सेती जलविद्युत् आयोजनाको त कुनै प्रगति नै देखिँदैन । काठमाडौंतराईमधेस दु्रतमार्गको प्रगति सबैभन्दा कम देखिएको छ । हालसम्म ० दशमलव १ प्रतिशत मात्रै प्रगति यो आयोजनाको देखिन्छ । जग्गा अधिग्रहणमा समस्या, मुअब्जा विवाद तथा स्थानीयद्वारा रेखांकनमा हुने विवाद एवं निर्माणको मोडालिटी प्रस्ट नहुनु मुख्य समस्याका रूपमा रहेका छन्, प्रतिवेदनमा भनिएको छ । गौरवका आयोजनामध्ये सबैभन्दा बढी रकम सरकारले फास्टट्रयाकका लागि १० अर्ब रुपैयाँ बजेट विनियोजन गरेको छ । तर, यही आयोजनाको वित्तीय र भौतिक प्रगति ० दशमलव १ प्रतिशत मात्रै छ । ०७५ सालमा सम्पन्न हुने भनिएको यो आयोजना ०६४ सालबाट सुरु भएको हो । यो आयोजना सरकार आफैंले निर्माण गर्ने निर्णय गरिसकेको छ । फास्टट्रयाकसँगै जोडिएर हेर्ने गरिएको दोस्रो अन्तर्राष्ट्रिय विमानास्थलको पनि सरकारी नीति स्पष्ट हुन नसक्नुलाई नै प्रमुख समस्याका रूपमा लिइएको छ । ठेक्का तथा निर्माण कार्यका लागि अन्य प्रक्रियाहरू सम्बन्धमा ठोस निर्णय गर्न नसकिएको र बजेट तथा कार्यक्रम व्यवस्थापनमा निकै समय लागेकाले आयोजना निर्माणले अपेक्षित गति लिन नसकेको अवस्था छ, आयोजनाको समस्याबारे प्रतिवेदनमा उल्लेख गरिएको छ । यो आयोजनाका लागि बजेट अभाव भनिए पनि वित्तीय प्रगति भने शून्य छ । सरकारले चालु आर्थिक वर्षका लागि १ अर्ब ५० करोड रुपैयाँ बजेट विनियोजन गरेको छ । गौरवको आयोजनाभित्र पर्ने ५ वटा लोकमार्गका लागि पनि अन्तर सरकारी निकायबीच समन्वय अभाव, रेखांकनमा समस्या, दक्ष जनशक्ति अभावलगायत कारणलाई नै प्रमुख समस्या मानिएको छ ।राष्ट्रिय योजना आयोगका सदस्य स्वर्णिम वाग्लेले गौरवका आयोजनाहरूको आधार र मापदण्ड तयार पारी छुट्टै नीति नियम बनाएर अहिलेका समस्या समाधान गरिने बताए । प्रधानमन्त्रीले आधार र मापदण्ड तयार पार्नुस् भनेर निर्देशन दिनुभएको छ । एक समिति गठन गरी योजना आयोगले आधार र मापदण्ड बनाउनेछ, उनले भने, सायद अबको दुईतीन महिनाभित्र मापदण्डहरू बनाउनेछौं । मापदण्डमा भएको आयोजनालाई के गर्ने, नयाँ आयोजनाहरूलाई के गर्ने भन्ने सोचिनेछ ।कस्ता खालका आयोजना गौरवका हुने भन्ने मापदण्ड तय भएपछि तिनले के के सुविधा पाउने भन्ने विषयसमेत निर्धारण हुने उनले बताए । अहिले केही पनि छैन । राष्ट्रिय गौरव भन्ने नाम मात्रै हो । विशेष ऐन, सुविधा केही पनि छैन, उनले भने, आधार र मापदण्ड तय भएपछि राष्ट्रिय गौरवका योजनाहरूलाई छुट्टै व्यवहार, काम, बजेट, कर्मचारीको हायरिङ एन्ड फायरिङको व्यवस्था हुनेछ । मापदण्ड र आधार तय गर्दा हालको सूचीमा समेत पुनरावलोकन हुने उनले बताए । लुम्बिनी, पशुपति निरन्तरका आयोजना भए । यस्ता आयोजनालाई पनि व्यवस्थापन गर्नुपर्नेछ, उनले भने ।प्रतिवेदनअनुसार ५ वटा लोकमार्गमध्ये पुष्पलाल लोकमार्ग, हुलाकी लोकमार्ग र उत्तरदक्षिण लोकमार्गको प्रगति ५० प्रतिशतभन्दा कम छ । यी आयोजनाको भौतिक प्रगति क्रमश: १९ दशमलव ७, २७ दशमलव ५ र ४१ दशमलव ५ प्रतिशत मात्रै रहेको जनाइएको छ । काठमाडौं उपत्यकाका लागि बहुप्रतीक्षित मेलम्ची खानेपानी आयोजनाको समस्या भने निजी क्षेत्र अर्थात निर्माण व्यवसायीसँग सम्बन्धित रहेको औंल्याइएको छ । उपत्यकामा दैनिक १७ करोड लिटर खानेपानी आपूर्ति गराउने लक्ष्य लिइएको खानेपानी आयोजनाको भौतिक प्रगति ८४ दशमलव ४ र वित्तीय प्रगति ५२ दशमलव १ छ । सुरुङ निर्माण तथा पानी प्रशोधन केन्द्रको निर्माण कार्यमा समग्र व्यवस्थापन क्षमताको कमी देखिनुका साथै सुरुङ निर्माणको क्रममा सिन्धु ग्याल्थुम खण्ड तथा सुन्दरीजल सिन्धु खण्डको विभिन्न भागहरूमा कमजोर चट्टान भेटिएको, निर्माण व्यवसायीले स्रोत परिचालन गर्न नसकेको तथा उपकरणहरू बिग्रनेजस्ता समस्याहरू रहेको भए पनि हाल निरन्तर सञ्चालन भइरहेको छ, प्रतिवेदनमा भनिएको छ ।राष्ट्रपतिको नाममा सञ्चालित राष्ट्रपति चुरे संरक्षण कार्यक्रममा सबैभन्दा बढी सरकारी नीति नियमसँग सम्बन्धित समस्याहरू छन् । स्थानीय स्वायत्त शासन ऐन, वातावरण ऐन र वन ऐनले दिएका अधिकारहरू एक अर्कामा बाझिनु, चुरे क्षेत्रमा एकीकृत बस्ती व्यवस्थापन नहुनु, निजी जमिनअन्तर्गत रहेका ढुंगाखानी उत्खनन नियमन नहुनु र भूउपयोग नीति कडाइका साथ लागू नहुनुजस्ता समस्याहरू रहेका छन्, प्रतिवेदनमा भनिएको छ । भौतिक पूर्वाधार तथा यातायात मन्त्रालयका पूर्वसचिव तुलसी सिटौलाले नीति नियमलाई देखाएर पन्छिने प्रवृत्तिका कारण गौरवका आयोजनाको प्रगति कम देखिएको हो । हाम्रा भएका नीति नियम त्यति धेरै कमजोर छैनन् । तर, यसलाई देखाएर पन्छाउने प्रवृत्ति छ, उनले भने, कर्मचारीले सक्रियता देखाएर काम गरे समाधान हुन्छ । अन्तर मन्त्रालय तथा सकारी निकायबीचको समन्वयन नै प्रमुख समस्या हो ।प्रतिवेदनअनुसार चालु आर्थिक वर्षका लागि पहिलो प्राथमिकताका आयोजनाको संख्या ३ सय ५३ हो । यसमध्ये ८० प्रतिशत प्रगति प्राप्त आयोजनाको संख्या १ सय २ हो । जुन २८ प्रतिशत मात्रै हो । ५० देखि ७९ प्रतिशतसम्म प्रगति भएका आयोजनाको संख्या ८६ अर्थात २४ प्रतिशत छ । ५० प्रतिशतभन्दा कम प्रगति प्राप्त आयोजनाको संख्या भने १ सय २४ हो जुन सबैभन्दा बढी अर्थात ३५ प्रतिशत रहेको प्रतिवेदनमा जनाइएको छ ।"
स्थानीयको अवरोधले सडक विस्तार सुस्त,"काठमाडौं स्थानीयवासीको विरोधले उपत्यकाको सडक विस्तारमा अवरोध पुगेको सडक विस्तार आयोजनाले जनाएको छ । आयोजनाका अनुसार स्थानीयबासीको विरोधले सडक छेउछाउका भौतिक संरचना हटाउन नसकिएको हो । उपत्यका विकास प्राधिकरण र सडक विस्तार आयोजनाले विस्तार भइरहेका र हुन बाँकी सडक चौडा बनाउने काम अघि बढाएको छ । तर, सडक अतिक्रमित संरचना हटाउन नसक्दा विस्तारमा अवरोध आएको आयोजना प्रमुख दीपक केसीले बताए । उनका अनुसार जोरपाटीसुन्दरीजल र सुनाकोठीचापागाउँमा विस्तारमा समस्या उत्पन्न भएको छ । विस्तार रोकिँदैन तर काठमाडौं उपत्यका विकास प्राधिकरणले भौतिक संरचना हटाउनेबित्तिकै कालोपत्रे गर्ने काम अघि बढछ, उनले भने । जोरपाटीसुन्दरीजल क्षेत्रमा अतिक्रमित संरचना हटाउन चिनो लगाउने काम पूरा भइसकेको उनले बताए ।काठमाडौं उपत्यका विकास प्राधिकरणका प्रमुख आयुक्त भाइकाजी तिवारीका अनुसार नगरपालिका र नगरोन्मुख गाविसका सडक चौडा बनाइनेछ । केही सडक विस्तारका लागि चिनो लगाइसकेका छौं, उनले भने, मापदण्डभित्र निर्माण नभएका भौतिक संरचना क्षतिपूर्ति दिएर नियमअनुसार भत्काएर विस्तार गर्छौं तर मापदण्डविपरीत सार्वजनिक जग्गा अतिक्रमण गरी निर्माण गरिएकालाई भने क्षतिपूर्ति दिइन्न ।चाबहिलजोरपाटी साँखु (१२ किमि), जोरपाटी सुन्दरीजल (६ किमि), नयाँबजार पुलदेखि चक्रपथ हुँदै दुवैतर्फ (२ किमि) सडक विस्तार गरिनेछ । त्रिपुरेश्वरकलंकीनागढुंगा (१२ किमि), लगनखेलसातदोबाटो (८ सय मिटर) कर्मनासाहरिसिद्धि (४ किमि) सडक विस्तार गरिनेछ । आयोजनाका अनुसार अधिकांश सडकको चौडाइ २२ मिटर छ । ढिलोचाँडो विस्तार गर्नैपर्छ, उनले भने, विस्तार गरी सडक व्यवस्थित गर्नैपर्छ, त्यसअनुसार आयोजनाले तीव्र रूपमा काम अघि बढाएको छ ।त्यसमध्ये त्रिपुरेश्वरकलंकीनागढुंगा सडक विस्तारलाई आयोजनाले पहिलो प्राथमिकतामा राखेको छ । उपत्यका प्रवेश गर्ने प्रमुख नाकालाई रातदिन काम गरेर पनि चौडा गर्नुपर्छ, उनले भने, त्यसैअनुसार काम पनि भइरहेको छ । विस्तार गर्दा सडककिनारका करिब १५ सय बढी घर हटाउनु पर्नेछ ।चाबहिलसाँखु सडकमा पनि करिब ३ सय बढी र सुन्दरीजल जोरपाटी सडकमा ८ सय बढी संरचना भत्किने स्थानीयको दाबी छ । संरचना भत्काउँदा स्थानीयवासीले उचित क्षतिपूर्तिको माग गरेका छन् । सुन्दरीजलका रमेश सिम्खडाले क्षतिपूर्ति नदिई सडक विस्तार गरे अधिकांश व्यक्ति सुकुम्बासी हुने दाबी गरे ।"
मुद्दा हाल्ने सञ्चालक हटे,"काठमाडौं सर्वोच्च अदालतले नेपाल विद्युत् प्राधिकरणका तीन सञ्चालकलाई हटाउने ऊर्जा मन्त्रालयको निर्णयविरुद्ध परेको रिट खारेज गरिदिएको छ । प्रधानन्यायाधीश सुशीला कार्की र न्यायाधीश जगदीश शर्मा पौडेलको इजलासले बर्खास्तगीमा परेका सञ्चालक सदस्य सुरज लामिछानेद्वारा दायर निवेदनमा अन्तरिम आदेशलाई निरन्तरता दिन नपर्ने आदेश दिँदै मंगलबार रिट खारेज गरेको हो । ऊर्जा मन्त्रालयले विद्युत् प्राधिकरणको कामकारबाहीमा अवरोध पुर्याएको आरोप लगाई तीन सञ्चालक लक्ष्मणप्रसाद अग्रवाल, मनोजकुमार मिश्र र सुरज लामिछानेलाई हटाएको थियो । अग्रवाल, मिश्र र लामिछानेलाई हटाइएपछि रिक्त सञ्चालक सदस्यमा ऊर्जा मन्त्रालयले भक्तबहादुर पुन, चेतराज जोशी र उमेशप्रसाद थानीलाई नियुक्त गरेको थियो । सर्वोच्चको आदेशसँगै नवनियुक्त तीन सञ्चालक सदस्यले काम गर्न पाउने बाटो खुलेको छ ।ऊर्जा मन्त्रालयले प्राधिकरणको काम कारबाहीमा अवरोध गरेको भन्दै सञ्चालकबाट हटाएको थियो । तर, उनीहरू भने प्राधिकरणका सहायक कम्पनीमा विनियमावली विपरीत कार्यकारी निर्देशकले सञ्चालक र प्रमुख नियुक्ति गरेको भन्दै विरोध गरिरहेका थिए । उनीहरूमाथि लोडसेडिङ हटाउने ऊर्जामन्त्री जनार्जन शर्मा र प्राधिकरणका कार्यकारी निर्देशक कुलमान घिसिङको प्रयासमा अवरोध गरेको आरोप पनि अनौपचारिक रूपमा लगाइएको थियो । विवाद बढदै गएपछि ऊर्जा मन्त्रालयले तीनै जनालाई हटाएर नयाँ सञ्चालक नियुक्त गरेको थियो । अदालतले अन्तरकालीन आदेश दिएका कारण उनीहरूको पुनर्बहाली हुने सम्भावना देखिएको थियो । जसले लोडसेडिङ कम गर्दै गइरहेको प्राधिकरणमा किचलो बढ्ने अनुमान गरिएको थियो । अब भने नयाँ सञ्चालकले काम गर्न सक्नेछन् भने ऊर्जा मन्त्रालयको मन्जुरी नभएकाले मुद्दामा गएका सञ्चालकले काम गर्न पाउने सम्भावना छैन । प्राधिकरणमा ऊर्जा सचिव अध्यक्ष रहने प्रावधान छ । अर्थ मन्त्रालयका सचिव भने सदस्य रहन्छन् । आफूभन्दा कनिष्ठ अध्यक्ष भए अर्थ सचिव सामान्यतया जाने प्रचलन छैन । प्राधिकरणका कार्यकारी निर्देशक सदस्य सचिव हुन्छन् । बाँकी ४ जना भने ऊर्जा मन्त्रालय र त्यहाँ नेतृत्व गर्ने पार्टीले नियुक्त गर्ने गरेका छन् । त्यसैले सरकारले नियुक्त गरेका विज्ञ भनिने सञ्चालकको हाली मुहाली रहने गरेको छ । विज्ञ भनिए पनि ऊर्जामन्त्री र प्रधानमन्त्रीले आफ्ना कार्यकर्ता भर्ना गर्ने गरेको यसअघिका नियुक्तिमा पनि देखिएको हो । एउटा पार्टीले नियुक्त गरेकाहरू अर्को पार्टीको मन्त्री वा कार्यकारी निर्देशक आएमा असहयोग गर्ने पुरानै परिपाटी हो । वर्तमान कार्यकारी निर्देशक घिसिङको चुस्त माग व्यवस्थापनले राजधानीमा लोडसेडिङ हटेको छ । यसैगरी घिसिङ अन्यन्त्र पनि लोडसेडिङ हटाउन लागिपरेका छन् । सँगै उनले निर्माणाधीन आयोजना र प्रसारणलाइन निर्माणमा पनि केही महत्त्वपूर्ण निर्णय गरेका छन् । यसअघिको सरकारले नियुक्त गरेका यी ३ सञ्चालकहरू मन्त्री शर्मा र घिसिङलाई असफल पार्न लागिपरेको आरोप लाग्ने गरेको छ । ऊर्जामन्त्री शर्माले यसअघि लोडसेडिङ नहटनुको कारण र उनको कामलाई बाधा पुर्याउने गतिविधिको अध्ययन गरी सार्वजनिक गर्ने बताउँदै आएका छन् । तर, उक्त अध्ययन अझै सार्वजनिक भने भएको छैन ।"
लोड व्यवस्थापनबारे निजी क्षेत्रसँग छलफल,"काठमाडौं ऊर्जा मन्त्रालय र विद्युत् प्राधिकरणले विद्युत् लोड व्यवस्थापनमा निजी क्षेत्रको सहयोग र सुझाव मागेको छ । उद्योग वाणिज्य महासंघमा ऊर्जामन्त्री जनार्दन शर्मा र प्राधिकरणका कार्यकारी निर्देशक कुलमान घिसिङसँग यसबारे मंगलबार छलफल आयोजना गरिएको थियो । माघ र फागुनमा बिजुलीको उत्पादन घट्ने र माग बढ्ने हुँदा व्यवस्थापनमा शर्मा र घिसिङले सहयोग मागेका थिए । विशेषगरी बिहानको समयमा विद्युत् व्यवस्थापन प्राधिकरणका लागि चुनौतीपूर्ण बन्ने देखिएको छ । हाल उद्योगलाई साँझ साढे ४ देखि साढे ८ बजेसम्म मात्रै लोडसेडिङ छ । अन्य समयमा अधिकांश उद्योगमा निरन्तर बिजुली प्रवाह भइरहेको छ । बिहान पनि गार्हस्थ माग बढ्ने भएकाले उद्योगसँग कम विद्युत् खपत गर्ने उपायबारे राय मागिएको छ । अहिले नै लोडसेडिङ गर्ने वा केही कुरा भएन, महासंघ अध्यक्ष पशुपति मुरारकाले भने, लोड व्यवस्थापनका लागि सहयोग र सुझाव माग्नुभएको हो । यससँगै प्राधिकरणले निजी क्षेत्रको आगामी दिनमा हुन सक्ने मागबारे पनि जानकारी लिएको छ । आगामी दिनमा हुन सक्ने माग केकस्तो छ, दिन भन्नुभएको छ, मुरारकाले भने, उहाँहरूको योजना बनाउन सहयोगी होस् भनेर पनि हुन सक्छ । प्राधिकरणको चुस्त माग व्यवस्थापनले सर्वसाधारणसँगै उद्योगीलाई पनि राहत मिलेको छ । आपूर्ति पनि बढदै गएकाले राजधानीमा लोडसेडिङ यस वर्षको सुख्खा याममा पनि नहुने सम्भावना बलियो छ ।"
ग्लोबल आईएमईद्वारा रक्तदान,"काठमाडौ ग्लोबल आईएमई बैंकले आफ्नो दसौं वार्षिकोत्सवमा रक्तदान कार्यक्रमको आयोजना गरेको छ । मुलुकमा देखिएको रगत अभावलाई ध्यानमा राखेर रक्तदान नै जीवन दान भन्ने मूल नाराका साथ सोमबार बैंकको राजधानीस्थित कान्तिपथ शाखामा उक्त कार्यक्रमको आयोजना गरेको बैंकले जनाएको छ । उक्त अवसरमा बैंकले नि:शुल्क मधुमेह परीक्षणसमेत गरेको जनाएको छ । बैंकले ९१ शाखा, १०३ एटीएम, ६ वटा एक्सटेन्सन काउन्टरबाट छ लाखभन्दा बढी ग्राहकलाई सेवा प्रदान गर्दै आएको जारी विज्ञप्तिमा उल्लेख छ ।"
वल्र्डलिंकले ल्यायो नयाँ योजना,काठमाडौं) वल्र्डलिंक कम्युनिकेसन्सले अंग्रेजी नयाँ वर्ष २०१७ को अवसरमा इन्टरनेट जडान गर्ने ग्राहकलाई ६ गुणासम्म थप डाटा उपलब्ध गराउने योजना ल्याएको छ । यो योजनाअन्तर्गत ग्राहकले नि:शुल्क जडान सुविधा पाउनुका साथै नि:शुल्क राउटर उपलब्ध गराउने कम्पनीले जनाएको छ । कम्पनीले टीभी हेर्ने नयाँ प्रविधि इन्टरनेट प्रोटोकल (आईपी) टीभीसमेत ३ महिनासम्म नि:शुल्क उपलब्ध गराउने जारी विज्ञप्तिमा उल्लेख छ । यसैगरी आईपी टीभी जडान गर्न लाग्ने सेटअप बक्स ५० प्रतिशत छुटमा उपलब्ध हुने समेत कम्पनीले जनाएको छ । कम्पनीका अनुसार यो योजना वार्षिक ग्राहकहरूका लागि इन्टरनेट तथा आईपी टीभी सेवा लिँदा उपलब्ध हुनेछ ।
चन्द्रागिरिले बस चलायो,"काठमाडौं चन्द्रागिरि हिल्स लिमिटेडले आइतबारदेखि राजधानीको महाराजगन्ज र भाटभटेनीदेखि थानकोटसम्म नि:शुल्क बस सेवा सुरु गरेको छ । ४२ सिट क्षमताका बस हरेक दिन बिहान साढे ७ बजे थानकोटका लागि छुट्ने छन् । महाराजगन्ज भाटभटेनीबाट छुट्ने बस गोंगबु बसपार्क, बलाजु ,कलंकी हुँदै र कोटेश्वरबाट छुट्ने बस बालकुमारी, ग्वार्को, सातदोबाटो, एकान्तकुना, बल्खु हुँदै थानकोटसम्म तीर्थयात्री तथा पर्यटक ओसार्नेछ । लिमिटेडले त्यही बाटो यात्रुलाई फर्काउने पनि जनाएको छ ।"
टीसीएलको प्रदर्शनी,काठमाडौं राजधानीको जमलस्थित विश्व ज्योति मलमा टीसीएल ब्रान्डका सामग्रीहरूको प्रदर्शनी भइरहेको छ । सातासम्म चल्ने प्रदर्शनमा सर्वसाधारणले टीसीएलका सामग्री अवलोकन गर्नुका साथै छुटसहित खरिद गर्न पाउँने व्यवस्था गरिएको आयोजकले जनाएको छ । ग्राहकहरूलाई टीसीएलका उत्पादनहरूबो थप जानकारी दिने उद्देश्ये यो प्रर्दशनी गरिएको जारी विज्ञप्तिमा छ । नेपालमा चौधरी ग्रुप अन्तर्गत (ईओएल प्रालि) ले टीसीएल ब्रान्डको बिक्री वितरण गर्दै आएको छ ।
भिबोरलाई बेस्ट इन्टरप्राइज अवार्ड,"काठमाडौं भिबोर सोसाइटी डेभलपमेन्ट बैंकलाई अन्तर्राष्ट्रिय वेस्ट इन्टरप्राइज अवार्ड प्राप्त भएको छ । बेलायतको लन्डन अक्सफोटमा आयोजित समिट अफ लिडर्स२०१६, सोक्रेट्स अवार्ड समारोहमा बैंकलाई उक्त सम्पान प्राप्त भएको जारी विज्ञप्तिमा छ । बैंकका अनुसार उक्त पुरस्कार युरोप बिजनेस एसेम्बलीद्वारा प्रदान गरिएको हो ।"
यूएम बाइकमा छुट,काठमाडौं यूएम मोटरबाइकले अंग्रेजी नयाँ वर्षका अवसरमा ग्राहकलाई छुट योजना ल्याएको छ । ग्राहकले कम्पनीका कुनै पनि मोडलको यूएम बाइकको खरिदमा १५ हजार रुपैयाँसम्म नगद छुट पाउने जारी विज्ञप्तिमा छ । यो छुट योजना जनवरी ३१ सम्म नेपालका सबै डिलरबाट प्राप्त हुने कम्पनीले जनाएको छ ।
सिभिलले फ्लेक्जी डिपोजिटमा ८२५ प्रतिशत ब्याज,काठमाडौं सिभिल बैंकले अंग्रेजी वर्ष २०१७ को उपलक्ष्यमा ग्राहकहरूका लागि सिभिल बैंक फ्लेक्जी डिपोजिट नयाँ निक्षेप योजना ल्याएको छ । न्यूनतम १० लाख रुपैयाँ खोल्न सकिने यो खातामा ८ दशमलव २५ प्रतिशत वार्षिक ब्याज प्राप्त गर्न सकिने बैंकले जनाएको छ ।
उपभोग्य वस्तुको मूल्य वृद्धि,"बाँके उपभोक्तालाई जानकारी नै नगराई नेपालगन्जमा दैनिक उपभोग्य वस्तुको मूल्य फेरि बढेको छ । दाल, चामल, चिनीलगायतमा मूल्य बढेको हो । सानो दाना चनाको मूल्य करिब तीन गुणाले बढेको छ भने मासको दालको मूल्यचाहिँ घटेको छ ।साताअघि नेपालगन्जमा खुद्रामा ८० रुपैयाँ किलो पर्ने चिनीमा १० रुपैयाँ बढाइएको छ । यसअघि भारतीय चिनीको मूल्य ७० रुपैयाँ पथ्र्यो । २५ किलोको प्याकेट चामलको मूल्य १ हजार ३ सय रुपैयाँबाट २ सय रुपैयाँ बढाइएको छ । त्यही परिणामको बेलासपुरी चामलको मूल्य १ हजारबाट १ हजार २ सय रुपैयाँ पुगेको छ । दाल, चामल, चिनीलगायतका दैनिक उपभोग्य वस्तुको मूल्य एक सातायता बढेको छ । के कारणले बढेको हो हामी उपभोक्तालाई कुनै जानकारी गराइँदैन, नेपालगन्जका उपभोक्ता चन्द्र थापा भन्छन्, व्यवसायीले मनपरी रूपमा मूल्य बढाउँदा उपभोक्ता मारमा पर्दै आएका छन् ।चनाको मूल्य प्रतिकिलो ९० रुपैयाँबाट २ सय ४० रुपैयाँ पुगेको छ । तर, मासको दाल २ सय ३० बाट २ सय ५ रुपैयाँमा झरेको छ । नेपालगन्ज किराना तथा खाद्य व्यवसायी संघले खुद्रा तथा फुटकर व्यवसायीले थोक मूल्य नबुझेर बिक्री गर्दा केही बढेको जनाएको छ । फुटकर व्यवसायीहरू नेपालगन्जमा थुप्रै छन् । उनीहरूले वास्तविक मूल्यभन्दा महँगोमा खरिद गरेर व्यापार गर्दा बढेको छ, संघका उपाध्यक्ष फनाधर भण्डारीले भने, भारतबाट व्यापारीले सीधै आयात गरेका वस्तुको मोल बढेको छैन । तर, बिक्री गर्दा मूल्यमा केही फरक परेको हुन सक्छ । उनले नेपालमा उत्पादन भएको चिनीको खरिद मूल्य नै बढी पर्ने भएकाले मूल्य बढेको बताए । उपभोग्य वस्तु बिक्री गर्ने व्यवसायीलाई व्यवस्थित गर्न नसक्दा समस्या भएको उनले स्विकारे । नेपालगन्जको व्यवसाय बढाउन सीमामा कडाइ गरिएपछि फेरि मूल्य बढेको उपभोक्ता बताउँछन् । राजस्व गस्तीले व्यक्तिगत प्रयोजनका लागि पनि भारतको रुपैडिहाबाट समान ल्याउँदा भन्सार लिन सुरु गरेको छ । तर, भरिया प्रयोग गरेर तस्करी भने नरोकिएको व्यवसायीको गुनासो छ । स्थानीय प्रशासन कार्यालयले सहायक प्रमुख जिल्ला अधिकारीको संयोजकत्वमा बजार अनुगमन समिति गठन गरेको छ । तर, चाडपर्वबाहेक समितिले बजार अनुगमन नगर्दा व्यवसायीहरूले मूल्य बढाउँदै आएका हुन् । दाल, चामल, चिनीलगायतका उपभोग्य वस्तु भारतबाट आयात हुँदै आएकाले पारिकै भर पर्नुपर्ने बाध्यता छ । खेती गर्ने जग्गा घटदै गएका कारण विगतमा खाद्यान्नको भण्डार मानिने बाँकेमा पनि भारतबाट चामल आयात हुने गरेको हो । बाँकेमा ५६ हजार २ सय ५७ हेक्टर जग्गा खेतीयोग्य छ । तर, ५२ हजार ८ सय ३८ हेक्टरमा मात्रै खेती हुने गरेको जिल्ला कृषि कार्यालयले जनाएको छ । नेपालगन्ज भन्सार कार्यालयका अनुसार भारतबाट एक वर्षमा २ करोड ७२ लाख १५ हजार किलो चामल आयात हुने गरेको छ । जसको मूल्य १ अर्ब १२ करोड ५८ लाख रुपैयाँ बढी पर्छ । त्यस्तै धान १३ लाख साढे २९ हजार किलो भारतबाट आयात हुने गरेको छ । धान खरिदकै लागि ४ करोड ७८ लाख रुपैयाँ भारत जाने गरेको छ । गहुँ ६२ हजार ६ सय किलो भारतबाट आयात हुने गरेको नेपालगन्ज भन्सार कार्यालयले जनाएको छ । तोरी ९५ लाख ८२ हजार किलो, दाल ४३ हजार ५ सय किलो आयात हुने गरेको छ ।"
ठगीमा तीन वर्ष कैद सजाय,गुलरिया जनसेवा केन्द्र बाँकेका अध्यक्ष र जिल्ला संयोजकलाई ठगी मुद्दामा तीन वर्ष कैद र क्षतिपूर्तिको सजाय भएको छ । बर्दिया जिल्ला अदालतका न्यायाधीश लोकजंग शाहको इजलासले अध्यक्ष रेशम नेपाली र जिल्ला संयोजक मनोजसिंह छिनाललाई मंगलबार सजायको फैसला गरेको हो । जिल्ला न्यायाधीश शाहको एकल इजलासले नेपाली र छिनालबाट जनही १२ लाख ९२ हजार ६ सय २५ रुपैयाँ बिगो बराबर क्षतिपूर्ति असुल्ने गरी सजाय गरेको हो । यसैगरी संस्थाका कर्मचारी प्रवेशकुमार लोधलाई १ लाख र कमलकिशोर यादवलाई ४५ हजार रुपैयाँ जरिवाना र २ महिना कैदको फैसला भएको छ । यादव र लोधले कारागारमा सजाय भोगिसकेकाले जरिवाना तिरेर रिहा भएका छन् । संस्थाले गाउँगाउँमा समूह गठन गरी महिलाले संकलन गरेको बचत हिनामिना पारेको आरोप लागेको हो । अध्यक्ष र संयोजकको मिलेमतोमा संस्थाको नामबाट ठगी गरेको ठहर भएको छ । नेपालगन्जमा दर्ता भएको उक्त संस्थाले ग्रामीण क्षेत्रका महिलालाई आकर्षक ब्याज दिने भन्दै रकम संकलन गरेका थिए ।
२१ क्विन्टल जडीबुटी बाहिरियो,"मुगु यहाँका वन क्षेत्रमा संकलन भएको जडीबुटी बिक्रीका लागि धमाधम तराईका जिल्लामा पुर्याउने थालिएको छ । साउनदेखि पुससम्म संकलन भएको कटुकी, जटामसी, अत्तिस, पदमचाल, चिराइतो, तितेलगायत विभिन्न जडीबुटी बिक्रीका लागि तराईका जिल्लामा पुर्याइएको हो । जडीबुटी ब्यापारीले गाउँबाट भरियामार्फत गमगढीमा ल्याउने गरेका छन् । गमगढीबाट गाडीमा नेपालगन्ज पठाउने गरिएको छ । संकलन भएको करिब ४ सय २१ क्विन्टल जडीबुटी बाहिर निकासी भएको जिल्ला वन कार्यालयले जनाएको छ । उक्त जडीबुटीबाट १७ लाख राजस्व संकलन भएको सहायक वन अधिकृत दोर्णविक्रम कार्कीले बताए । मुगुमा करिब ४४ प्रकारको जडीबुटी संकलन हुने उनको भनाइ छ ।जिल्लामा जडीबुटी प्रशोधन केन्द्र नहुँदा व्यापारीहरूले तराईमा निकासी गर्ने गरेका छन् । करिब २५ लाखमा स्थापना गरिएको बालै जडीबुटी प्रशोधन मेसिन लामो समयदेखि उपयोगविहीन छ । पूर्वी करान क्षेत्रमा सबैभन्दा बढि जडीबुटी संकलन हुने गरेको छ । करान क्षेत्रमा यार्सा, पाँचऔले, चिराइतो, भोल्ते, कटुकीलगायत जडिबुटी उत्पादन हुने गरेको छ । मुगु र डोल्फु गाविसको वन क्षेत्रबाट ६ महिनाको अवधिमा ४ ट्रक जडीबुटी जिल्ला बाहिर निर्यात भएको व्यावसायी कार्मानोर्बेल तामाङले बताए । जडीबुटीबाट स्थानीय आत्मनिर्भर बन्दै गएका छन् । घरको खेतीपातीसँगै वन क्षेत्रको गुच्ची च्याउँ, यार्सा, चिराईतो, कटुकी संकलन गरि घर खर्च चलाउने गरेको उनले बताए ।"
धान रोपेर कृषि सुपरजोन उद्घाटन,"बिर्तामोड त्यसै पनि जाडोको महिना हो पुस । अझ तराईमा शीतलहर नै चल्छ । मुटु नै कमाउने गरी चल्ने चिसो हावाको सिरेटोले खेतमा कृषिकर्म गर्न धेरैले सहासै जुटाउन सक्तैनन् । तर, प्रधानमन्त्री पुष्पकमल दाहालले मंगलबार खेतमा धान रोपेका छन् । धान रोपाइँको यो उपयुक्त सिजन नभए पनि प्रधानमन्त्री कृषि आधुनिकीकरण परियोजनाअन्तर्गत झापाको सुपर जोन उद्घाटनका क्रममा धान रोपेका हुन् । झापास्थित बनियानीको धानखेत सुपर जोनमा प्रधानमन्त्री दहालले बोरो धानको बेर्नालाई मेसिनले रोपेर उद्घाटन गरे । परियोजना इकाईका प्रमुख मेघनाथ तिम्सिनाका अनुसार प्रधानमन्त्रीले रोपको धानको बेर्ना १५ दिनमा तयार भएको हो । उनले भने, धान भने १०५ दिनमा पाक्नेछ । सरकारले देशभर विभिन्न बालीका सातवटा सुपर जोन स्थापना गरेको छ । झापा भने परियोजनाअन्तर्गत धानका लागि छनोटमा परेको हो । सरकारले घोषणा गरेको परियोजनाअन्तर्गत बारामा माछा, काभ्रेमा आलु, कास्कीमा तरकारी, दाङमा मकै, जुम्लामा स्याउ र कैलालीमा गहुँ खेतीका लागि सुपरजोन छुट्याएको छ । झापामा स्थापना भएको सुपरजोन इकाई ले धानसँग सम्बन्धित उद्योग, कृषि कलेज, कृषि उपकरण केन्द्र र मलखादलगायतका विषयमा छलफल र कार्यक्रम सञ्चालन गर्नेछ ।त्यस्तै खाद्य अनुसन्धान र प्रविधिबारे पनि इकाईले काम गर्नेछ । इकाईले बनियानी, पथरिया, बालुबाडी, केचना, पाठामारी रघेराबारी गाविसमा १ हजार ५ सय हेक्टर जग्गामा धानको विशेष खेती गर्नेछ । झापामा १० वर्षे यो आयोजनाको वार्षिक बजेट ४ करोड ४७ लाख र कृषि विकास कार्यक्रममार्फत ६ करोड ६८ लाख रुपैयाँ विनियोजन गरिएको तिम्सिनाले बताए । झापालाई धान र माछाका लागि ब्लकसमेत बनाइएको छ । त्यसअन्तर्गत १ सय हेक्टर क्षेत्रफलमा धान खेती र ९५ हेक्टर क्षेत्रमा माछापालन गरिने तिम्सिनाले जनाए । मंगलबार उद्घाटन भएको सुपर जोन मा कृषिमन्त्री, कृषिमन्त्री, राज्यमन्त्री, अर्थ, पशुपक्षी, उद्योग, सिँचाइलगायत १० मन्त्रालयका उच्च सरकारी अधिकारीको उपस्थिति थियो । कार्यक्रममा धान रोप्ने रझार्ने मेसिन पनि किसानलाई हस्तान्तरण गरिएको थियो । परियोजना कार्यक्रम केपी शर्मा ओली सरकारले देशभरका कृषकलाई आत्मनिर्भर बनाउन बजेटमार्फत सार्वजनिक गरेको थियो । कार्यक्रमको लक्ष्य उत्पादक, प्रशोधक र बजार व्यवस्थापकलाई बराबरी फाइदा पुर्याउनेछ ।"
बूढीगण्डकी आयोजनाको मुआब्जा निर्धारण,"किसिम रकम रु (प्रतिरोपनी)बाक्लो बस्ती र मूल मोटरबाटो भएको ८,३५,०००मूल मोटरबाटोसँग जोडिएको ८,०४,०००अन्य घरबस्ती क्षेत्र र सहायक मोटर बाटो ७,७३,०००खेत अब्बल ७,४२,०००खेत दोयम ७,११,०००खेत सिम ६,८०,०००खेत चाहार ६,४९,०००बारी अब्बल ६,१८,०००बारी दोयम ५,८७,०००बारी सिम ५,५६,०००बारी चाहार ५,२५,०००"
किसानको पहुँचबाहिर बैंक,"बुटवल रुपन्देहीमा केन्द्र र शाखा सञ्चालन गरिरहेका करिब २ सय बैंकले ग्रामीण क्षेत्रसम्म सेवा पुर्याएका छैनन् । जिल्लाका ३० गाविस किसानको पहुँच बैंकसम्म अझै पुगेको छैन । वित्तीय संस्था नहुँदा किसानलाई उत्पादन बढाउन लगानीको समस्या छ । कृषिमा व्यावसायिकता र औद्योगीकरण गर्न कठिन छ । किसानहरू महँगो ब्याजमा ऋण लिन बाध्य छन् । पजरकट्टीका अगुवा किसान रामसुवझ यादवले नजिकमा बैंक नहुँदा कर्जा लिएर कृषि व्यवसाय बढाउन समस्या भएको बताए । टाढा भएकाले काम गर्ने किसान नियमित बैंक धाउन र कर्जा लिन सकिन्न, उनले गुनासो गरे । बैंकलाई गाउँसम्म पुर्याउन सरकारले कृषिमा लगानी गर्नुपर्ने नियम बनाएको छ । रुपन्देहीका अधिकांश बैंकहरूले सहर र आसपासका ठूला फर्म र कृषि केन्द्रमा लगानी गरे पनि साना किसानलाई कृषि कर्जा दिन अकमकाउने गरेको किसानको गुनासो छ । अगुवा किसान रामप्रसाद भट्टराईले साना किसान कर्जा लिन आउँदा सबै बैंक हच्किने र लामो तथा झन्झटिलो प्रक्रियामा लैजाने बताए । ५० लाखको गाडी निकाल्नभन्दा ५ लाखको कृषि कर्जा निकाल्न दु:ख बढी छ, उनले भने । कम्हरियाका किसान जयराम चौधरीको पनि उस्तै दु:खेसो छ । उनले भने कृषि फर्मलाई धितो नै नमान्ने माने पनि अति न्यून गर्ने र ढिलाइ गर्ने प्रवृत्ति छ । राष्ट्र बैंक सिद्धार्थनगर शाखाका सहायक निर्देशक शान्तिप्रसाद पाण्डेयले बैंकलाई कृषिमा लगानी बढाउन र ग्रामीण क्षेत्रमा लैजान निरन्तर प्रयास गरेको बताए । यहाँ प्रधान कार्यालय हुने बैंकले केही प्रयास गरेका छन्, उनले भने तर त्यो पर्याप्त छैन । डेभलपमेन्ट बैंकर्स एसोसिएसनका केन्द्रीय उपाध्यक्ष प्रकाश पौडेलले कृषिमा लगानी र सरलीकरण राज्यको नीतिमा भर पर्ने बताए । युवाको बढदो विदेश पलायन र कृषिमा व्यवसायिकताको कमीले बैंकहरूले चाहेर पनि कृषिमा लगानी बढाउन सक्ने अवस्था छैन, उनले भने, रुपन्देहीमा केन्द्रीय कार्यालय रहेका सबै विकास बैंकहरू ग्रामीणमुखी रहेका छन् । साइन रेसुंगा बैंक बुटवलका प्रमुख कार्यकारी अधिकृतसमेत रहेका उनले सबै गाविसमा बैंक पुग्नुको सट्टा एक क्षेत्रबाट ५ देखि ७ गाविससम्म हेरेको बताए ।"
छुटले कर संकलन ७० प्रतिशत बढ्यो,"बाग्लुङ बाग्लुङ नगरपालिका कार्यालयले ५ महिनामै ३६ लाख रुपैया संकलन गरेको छ । नगरपालिकाले मासिक औसत ७ लाख २० हजार रुपैयाँ संकलन गरेको छ । गत वर्ष यसै अवधिमा मासिक ४ लाख २५ हजार रुपैयाँ उठेको थियो । अग्रिम कर भुक्तानी गर्दा १० प्रतिशत छुट दिएपछि यसरी बढी रकम उठेको हो । छुटले गत वर्षको भन्दा मासिक ७० प्रतिशत बढि कर संकलन भएको छ । नगरपालिकाले ६ महिनासम्मलाई अग्रिम करमा छुट दिने व्यवस्था गरेको हो । कर तिर्नलाई प्रोत्साहन गर्न कार्यालयले छुटको प्रावधान राखेपछि करदाताको आकर्षण बढेको छ । एकीकृत सम्पत्ति कर प्रणाली लागू गरेपछि नगरबासीले करलाई दायित्व सम्झेको कार्यालयका कार्यकारी अधिकृत युवराज अधिकारीले बताए । थोरै सम्पत्ति भएकालाई कर छुटको समेत प्रावधान राखिएको उनले बताए । करलाई दायित्वका रूपमा बुझ्ने क्रम बढेको पाएको छु, उनले भने । कर छुट पाउने भएपछि आफूले मंसिर महिनामा नै धुरी र मालपोत करबापत करिब २ हजार रुपैयाँ तिरेको बाग्लुङ बजारका रामप्रसाद सापकोटाले बताए । करबाटै नगर क्षेत्रको विकासमा खर्च गरिने भएकाले यसलाई बोझ नमानी नागरिकको दायित्व भएको उनले बताए । कर तिर्नु हरेक नगरबासीको दायित्व हो, उनले भने, करबाटै विकास निर्माणको काम हुने हो भन्ने ठानेर समयमा नै कर तिरें ।एक रोपनी क्षेत्रफलको ठाउँअनुसार नगर परिषदमार्फत १२ हजार रुपैयाँदेखि ४५ लाख रुपैयाँसम्म करको दायरा तोकिएको छ । चालु आवको मंसिरसम्ममा २ हजार करदाताबाट ३६ लाख रुपैयाँ संकलन भइसकेको छ । आव ०७०७१ बाट एकीकृत सम्पत्ति कर लागू गरिएको कार्यालयले जनाएको छ । सुरुको वर्षमा ४ हजार २ सय ७४ करदाताबाट ३४ लाख ४२ हजार रुपैयाँ, आव ०७१७२ मा ३ जार ९ सय ३९ करदाताबाट ४५ लाख ३३ हजार रुपैयाँ र ०७२७३ मा ४ हजार ६१ करदाताबाट ५१ लाख ३ हजार रुपैयाँ संकलन भएको कार्यालयको तथ्यांकमा उल्लेख छ ।"
सम्झौताको १५ महिनापछि पुल शिलान्यास,"स्याङ्जा पुतलीखेतअर्जुनचौपारी सडक खण्डको पुतलीबजार १ मालेबगर छिपहट्टियास्थित आँधीखोला पुल सम्झौताको १५ महिनापछि मंगलबार शिलान्यास भएको छ । भूकम्प र नाकाबन्दी कारणले उक्त पुलको निर्माणमा ढिलाइ भएको हो । स्याङ्जा सदरमुकामबाट करीब ३० किलोमिटर लम्बाइको सडक खण्डमा पर्ने पुलको शिलान्यास भौतिक, पूर्वाधार तथा यातायात मन्त्री रमेश लेखकले गरेका हुन् । पर्वतलाई छोटो दुरीको सडकले जोड्न पुल बन्न लागेको हो । मन्त्री लेखकले पुलले दुवै जिल्लालाई नजिक बनाएर बिकासमासमेत टेवा पुर्याउने बताए । पुलबाट स्याङ्जा र पर्वतका जनताले प्रत्यक्ष लाभ लिन सक्नेछन्, उनले भने । १६ करोड ५३ लाख रुपैयाँ लागतमा निर्माण हुन लागेको पुलको ०७२ असोज २६ मा सम्झौता भएको थियो । पुल २ वर्ष ६ महिनाभित्र निर्माण सकिनेछ । उक्त पुल निर्माणको जिम्मा गजेन्द्र सेवा निर्माण कम्पनीले लिएको छ । दुईतर्फी सवारी आवतजावत हुन सक्ने गरी पुल निर्माण हुनेछ ।"
गोली हानेर रकम लुटियो,विराटनगर स अज्ञात समूहको गोली प्रहारबाट एक मनीचेन्जर सञ्चालक घाइते भएका छन् । जोगबनीविराटनगर सडक खण्डको पीपलचोकस्थित कृति मनीचेन्जरका सञ्चालक ४० वर्षीय बटेश साहमाथि सोमबार राति गोली प्रहार गरेर ५ लाख लुटिएको छ । उनको दाहिने तिघ्रा र पाखुरामा गोली लागेको छ । उनको धरानस्थित बीपी कोइराला स्वास्थ्य विज्ञान प्रतिष्ठानमा उपचार भइरहेको प्रहरीले जनाएको छ ।
प्रदूषण विरोधमा उत्रिए स्थानीय,"पाल्पा लुम्बिनी मेडिकल कलेजले तिनाउ खोला प्रदूषित गर्न खोजेको भन्दै स्थानीय विरोधमा उत्रिएका छन् । उनीहरूले मंगलबार कलेजको ढल निकास पाइप काट्नुका साथै चेम्बर भत्काइदिएका छन् । तेल्घा, बाँसटारी, वृन्दावन, नयाँपाटीलगायत स्थानका बासिन्दा विरोधमा उत्रिएका हुन् । हामी सरोकारवालासँग सल्लाह नै नगरी ढल तिनाउमा मिसाउन खोजियो, वृन्दावनका भेषराज सापकोटाले भने, ढलको पानी नफाल्न आग्रह गर्दा नमानेपछि पाइप काट्नुपरेको हो । कलेजले यसअघि अस्पतालबाट उत्पादन भएको फोहोर प्रशोधन गरेर बाहिर फ्याँक्ने बताए पनि सोझै निकास गरेपछि स्थानीय असन्तुष्ट थिए । कलेजले अहिले तिनाउमा ढल जोडेर पानी फाल्ने तयारी गरेको छ । औषधिजन्य फोहर खोलामा मिसिँदा त्यस क्षेत्रको हजार रोपनीभन्दा धेरै खेतमा असर पर्छ । खेतलाई मात्र होइन, हामीले पिउने पानीको बोरिङ तिनाउनजिक छन्, स्थानीय मोहन कार्कीले भने, त्यसको असर पर्ने पक्का छ । अहिले पनि तानसेन नगरपालिकाले जथाभावी फालेको फोहोर र ढलले यस क्षेत्रका बासिन्दा आजित छन् । कलेजको फोहोरमा स्वास्थ्यमा असर पुर्याउने विभिन्न रसायन हुने भएकाले उनीहरूले आपत्ति जनाएका छन् । कार्कीले माथिल्लो तटीय क्षेत्रबाट बगेर आउने फोहोरले सास्ती खेप्नुपरेका बेला कलेजको यस्तो कार्यले थप पीडित हुनुपर्ने बताए । हेपाहा प्रवृत्तिले गर्दा हामी विरोधमा उत्रिन बाध्य भएका हौं, उनले भने, सरोकारवाला जनतासँग कुनै सरसल्लाह नगर्दा भोलि निम्तिने असरबारे चिन्तित छौंं । कलेज व्यवस्थापनले आफ्नै कलेजका एक कर्मचारीको खेतमा ढल मिसाउन खोजेको स्थानीयलाई जवाफ दिएको थियो । कार्यकारी अध्यक्ष गोपालबहादुर पोखरेलले पानी प्रशोधनपछि मात्र फाल्ने योजना रहेको बताए । अस्पतालबाट निस्केको फोहोर पानी सोझै फाल्न लागेका होइनौं, उनले भने, प्रशोधन गरेर राति मात्र फाल्ने योजना हो । पाइपलाइन बिच्छ्याउँदासम्म केही नबोलेका स्थानीयले काम सकिन लागेपछि अवरोध गरेको उनले बताए । अब फोहोर पानी प्रशोधन गरी फूलबारीमा हाल्न टयांकी बनाउने योजना अघि सारिएको पनि उनले जानकारी दिए ।"
अग्निपीडितलाई प्याकेज घोषणा,"तेह्रथुम प्रधानमन्त्री पुष्कमल दाहालले संक्रान्ति बजारका अग्निपीडितलाई १ करोड रुपैयाँ सहितको विशेष राहत प्याकेज घोषणा गरेका छन् । आगलागीको १९ दिनपछि मंगलबार उक्त क्षेत्रको स्थलगत निरीक्षणमा पुगेका दाहालले पीडितका घर निर्माण र व्यवसाय पुन:स्थापनामा सहयोग पुर्याउन सरकारले विशेष राहत प्याकेज कार्यक्रम ल्याएको बताए । उनले न्यूनतम ब्याज दरमा बैंकबाट बिनाधितो ऋण उपलब्ध गराउने आश्वासन दिए । दमकल नहँुदा धेरै क्षति भएको देखियो, उनले भने, तत्कालै दमकल पठाउने व्यवस्था मिलाइसकेको छु । प्रधानमन्त्री दाहालले संक्रान्ति बजार र सदरमुकाम म्याङलुङ बजारमा बृहत् खानेपानी आयोजना सञ्चालन हुने बताए । जिल्लाको विकासका लागि तमोर जलासययुक्त आयोजना तत्काल अघि बढाउन ऊर्जा मन्त्रालयलाई निर्देशन दिएको उनको भनाइ थियो । तेह्रथुम जोड््ने पाँचथर हाक्पाराघाटमा मोटेरेबल पुल निर्माण, ९ सुख्खाग्रस्त गाविसमा खानेपानीको व्यवस्था, संक्रान्ति बजारमा विद्युत् सबस्टेसन निर्माण र क्षमता वृद्धि, द्वन्द्वकालमा विस्थापित कृषि र नेपाल बैंक लिमिटेडका शाखाको पुन:स्थापना हुने जानकारी दाहालले दिए । यस्तै मध्यपहाडी लोकमार्गको द्रुततर विकास तथा वसन्तपुर म्याङलुङ सडकको कालोपत्रे यसै वर्षभित्र पूरा हुने गरी सरकारले काम गरिरहेको बताए । पीडितको दु:खमा साथ दिन आएको हँु, उनले भने । प्रधानमन्त्री दाहालसँगै कांग्रेस नेता तथा पूर्वगृहमन्त्री कृष्ण सिटौला, एमाले प्रमुख सचेतक भानुझक्त ढकाल, सभासद भवानी खापुङ, गणेश विमली र सीता गुरुङ पनि संक्रान्ति आएका थिए । उनीहरूले ऐतिहासिक संक्रान्ति बजारको पुनर्निर्माण र व्यवसाय पुन:स्थापनाका लागि थप सहयोग गर्न प्रधानमन्त्री दाहालको ध्यानाकर्षण गराएका थिए । आगलागीमा परेर गत १ गते बजारका ३२ घर जल्दा करिब १४ करोड ८ लाख रुपैयाँभन्दा बढीको क्षति भएको थियो । बजार क्षेत्रका २७ वटा पसल जलेका थिए । ५६ परिवार विस्थापित छन् ।संविधान कार्यान्वयन चरणमायस्तै प्रधानमन्त्री दाहालले सरकार संविधान कार्यान्वयन गर्ने चरणमा लागेको र त्यसका लागि राष्ट्रिय एकताको खाँचो औंल्याए । संविधान कार्यान्वयनका लागि सबै राजनीतिक दललाई सँगै लिएर अघि बढिरहेको छु, उनले भने, सबैलाई सँगै लिएर चुनावमा जान लागिपरेको छु ।आर्थिक गतिविधि ठप्पतीन जिल्लाका २० भन्दा बढी गाविसका बासिन्दाको किनमेल केन्द्र संक्रान्ति बजारमा पुस १ गते आगलागी भएपछि यस भेगका हजारौं बासिन्दा मर्कामा परेका छन् । उनीहरूलाई दैनिक उपभोग्य वस्तु किनमेल गर्न कठिनाइ भएको हो । अग्निपीडितले पुन: पसल सञ्चालन गर्न नसक्दा उपभोक्तालाई बिहानबेलुका भान्सामा चाहिने अत्यावश्यक सामान खरिदमा समस्या भएको उद्योग वाणिज्य संघ संक्रान्ति उपशाखाका अध्यक्ष प्रेम पौडेलले बताए ।यस भेगका हजारौं बासिन्दा खाद्यान्नलगायत दैनिक उपभोग्य वस्तु खरिद गर्न अन्यत्र जानुपरेको छ । पसलसँगै घरसमेत जलेपछि पीडित आफन्तको घर र टहरामा दिन बिताउन बाध्य छन् । झन्डै दुई दर्जन गाविसका बासिन्दाको आर्थिक गतिविधि ठप्प भएको छ । किसानले आफूले उत्पादन गरेको कृषि उपज, बजारमा बिक्री गर्न पाएका छैनन् ।"
विस्फोटक पदार्थ फेला,गोरखा स्वाँरा ९ थला जंगलको ओडारमा ३ हजार ९ सय ४१ थान इलोक्ट्रोनिक डेटोनेटर भेटिएको छ । गोठालो गएका स्थानीयले बोराभित्र तारजडित शंकास्पद वस्तु भेटेपछि प्रहरीलाई खबर गरेका थिए । उक्त सामग्री विस्फोटक पदार्थ पड्काउन काम लाग्ने डेटोनेटर भएको पुष्टि भएको एसपी जनकराज पाण्डेयले बताए ।
आमाछोरीको मृत्यु,सर्लाही पिपरिया ३ मा विष सेवन गरी आमाछोरीको मृत्यु भएको छ । ३० वर्षीया गुन्द्रुदेवीले सोमबार साँझ तीन छोरीलाई सर्वतमा विष मिलाएर खुवाउनुका साथै सोही सर्वत आफूले पनि खाएको प्रहरीले जनाएको छ । विष सेवनबाट गुन्द्रुदेवी र उनकी १० वर्षीया छोरी चन्दाकुमारीको मृत्यु भएको छ । जेठी छोरी १३ वर्षीया पूजा र कान्छी छोरी ३ वर्षीया राधालाई उपचारका लागि वीरगन्ज पठाइएको छ ।
सडक निर्माण तीव्र,"डोल्पा नेपाली सेनाले जाजरकोटडोल्पा सडकको करबगाड खण्ड निर्माणलाई तीव्रता दिएको छ । भेरी नदीको समानान्तर ट्रयाक खोल्न थालिएको हो । त्रिवेणीदेखि हरियापानीसम्मका कठिन र कडा चट्टान फोर्ने काम भइरहेको छ । सेनाको सडक निर्माण कार्यदलले त्रिवेणीदेखि हरियापानीसम्मका साङ्ले खोलाभीर, कुच्चेभीर र दुलेभीरलगायत स्थानमा काम गरिरहेको कार्यदलका प्रमुख कर्णेल विश्वबन्धु पहाडीले बताए ।"
भाडा दर निर्धारण,खोटाङ प्रमुख जिल्ला अधिकारी चन्द्रबहादुर कार्कीको अध्यक्षतामा सोमबार बसेको सर्वपक्षीय बैठकले विभिन्न सडक खण्डको भाडा निर्धारण गरेको छ । खोटाङ यातायात व्यवसायी संघका अध्यक्ष गणेशविक्रम शाहीका अनुसार लामो तथा छोटो दूरी सबैमा भाडा दर तोकिएको छ । जिल्लाको ५ सय ५९ किलोमिटर सडक सञ्जाल रहेको छ । मध्यपहाडी लोकमार्ग अन्तर्गत जयरामघाटस्थित दूधकोसी नदीमा अस्थायी बेलीब्रिज लगाइएपछि सहरसँग सीधा यातायात सम्बन्ध गाँसिएको छ ।
बढ्दै वनकुकुर,पर्सा पछिल्लो वर्ष पर्सा वन्यजन्तु आरक्षमा लोपोन्मुख तथा संकटापन्न अवस्थामा रहेको वनकुकुर (ढोले) को संख्या बढ्दै गएको छ । बाघ गणनाका लागि आरक्षमा पछिल्लो २ वर्ष गरिएको क्यामेरा ट्रयापिङमा कुकुरको चहलपहल पाइएको छ । आरक्षका सहायक संरक्षण अधिकृत वीरेन्द्रप्रसाद कँडेल यसको संख्या यकिन नरहे पनि बढेको सजिलै अनुमान गर्न सकिने बताए । आरक्षमा ३ वटा झुन्डमा वन्यजन्तु देखिएको र प्रत्येक झुन्डमा ५ देखि ७ वटासम्म हुने उनले बताए ।
हरिको गोलमा एपीएफ सफल,"काँकडभिट्टा हरि कार्कीको नायकत्वमा एपीएफ क्लब मेची नेत्रालय काँकडभिट्टा गोल्डकप फुटबलको सेमिफाइनल पुगेको छ । मंगलबार अन्तिम क्वाटरफाइलनमा सीएमजी संकटालाई १० ले रोक्दै एपीएफले अन्तिम चारको यात्रा गरेको हो । हरिले सुरुको १७ औं मिनेटमा गरेको गोल नै एपीएफको विजय आधार बन्यो । सुदीप सिख्राकारको क्रस संकटाका कप्तान रवि सिलवालले क्लियर गर्न खोज्दा बल डिफेन्डरलाई लागेर फर्कियो । त्यही बललाई हरिले चलाखीपूर्ण तबरले गोलमा परिणत गरे । एपीएफ सुरुदेखि नै संकटाविरुद्ध आक्रामक लयमा थियो । नवौं मिनेटमा सुदीपकै क्रस युवराज खड्काले बाइसाइकल किक गर्दा पोस्टबाट बाहिरियो । १६ औं मिनेटमा रूपबहादुर लामाको पासलाई नवीन लामाले हेडबाट गोल गर्ने प्रयत्न गरे । तर, खेर गयो । एपीएफका कप्तान मिलन राईले फाउल खेल्दा प्राप्त फ्रिकिकमा संकटाका रवि सिलवाल गोल गर्न चुके । एपीएफका नवीन लामा, श्याम नेपाली, युवराज खड्का, रामकुमार कुमालले राम्रा अवसर गुमाए । हेटौंडा गोल्डकपमा मनाङविरुद्धको खेल्दा एपीएफका ५ खेलाडी घाइते भएका थिए । यद्यपि उसको प्रदर्शन उत्कृष्ट रह्यो । संकटाविरुद्ध रञ्जन, अञ्जन विष्ट, आदित्य चौधरी, राजेन्द्र रावल र सरोज कोइरालाले खेल्न सकेनन् । दोस्रो हाफपछि संकटा एपीएफविरुद्ध हाबी भयो । संकटाका निराजन खड्का, विश्व अधिकारी, अफ्रिकन खेलाडी सेगुनले पटक पटकको मौका गुमाए । सुनील बलको क्रसमा सौजन राईले गरेको सुन्दर प्रहार गोलरक्षक राजु योगीले निस्तेज पारे । सेगुनको स्थानमा मैदान छिरेका रेजिन सुब्बाले पाएका केही राम्रा मुभ सदुपयोग गर्न सकेनन् । अन्तिम तीन मिनेट बाँकीमा सौजनको फ्रिकिक प्रहार खेर गयो । उनको प्रहार पोस्ट नजिकैबाट बाहिरियो । निर्धारित समयभर संकटाले गोल थपेर खेल बराबरी गर्ने प्रयत्न गऱ्यो तर सकेन । संकटाका प्रशिक्षक सल्यान खड्गीले खेलाडीबीचको तालमेल नमिल्नु नै हारको कारण रहेको बताए । नयाँ मैदान र खेलाडीबीच तालमेल नहुँदा हार भोगेका हौं, उनले भने, टिमले सेटा अभ्यास गर्न नपाउनु हारको कारण हो । एपीएफका प्रशिक्षक रत्नकाजी महर्जनले स्टार खेलाडीको अभावमा पनि संकटाविरुद्ध जित हासिल गर्नु उपलब्धि भएको बताए । मनाङसँगको हारपछि जितको संकट थियो, उनले भने, संकटालाई हराएर संकट टारेका छौं । बुधबार पहिलो सेमिफाइनलमा रमपम झापा ११ र रुपन्देही ११ भिड्दै छन् ।"
लिभरपुलको महँगो बराबरी,"लन्डन लिभरपुलले प्रिमियर लिगको शीर्ष टिम चेल्सीमाथि केही दबाब दिने अवसर गुमाएको छ । सोमबार लिभरपुल लिगमा टिक्न संघर्षरत सन्डरल्यान्डसँग २२ को बराबरीमा रोकिन पुग्यो । सन्डरल्यान्डबाट दुवै गोल जेर्माइन डेफोले पेनाल्टीमा गरेका थिए । साडियो मानेको गोलले लिभरपुललाई जित्ने संकेत मिलेको थियो । सन्डरल्यान्डबाट ३ अंक लिएको खण्डमा लिभरपुलको चेल्सीसँगको अंक दुरी छोटिएर ३ हुन सक्थ्यो । तर साडियोकै ह्यान्डमा पेनाल्टी मिल्दा लयमा रहेका स्ट्राइकर डेफोले बराबरी गोल गरे । दस जनामा सीमित म्यानचेस्टर सिटी तेस्रो स्थानमा उक्लन सफल भएको छ । सिटी लिभरपुलभन्दा २ अंकले पछाडि छ । गेल क्लिसी र सर्जियो अगुइरोको गोलमा सिटीले बनर्लीलाई २१ ले हराएको हो । दुवै गोल दोस्रो हाफमा भए । सिटीका फर्नान्डिन्हो मध्यान्तरअघि रातो कार्ड खाएर बाहिरिन पुगे । भेट्रान स्ट्राइकर जाल्टन इब्रामोभिचको गोलमा म्यानचेस्टर युनाइटेडले वेस्ट ह्याममाथि २० को जित निकाल्ने क्रममा सिजनको १३ औं गोल गरे । युनाइटेडको यो लगातार छैटौं जित हो । घरेलु टोली वेस्ट ह्याम १५ औं मिनेटमा सोफियन फेगौलीले रातो कार्ड पाएपछि दबाबमा परेको थियो । छैंटौं स्थानको युनाइटेडका लागि हुँवा माटाले सुरुवाती गोल गरे । यति बेला जोसे माउरिन्होको टोली चेल्सीभन्दा १० अंकले पछाडि छ । हल सिटीको रेलिगेसन चिन्ता झन् गहिरिएको छ । वेस्ट व्रोमिचले हललाई ३१ को पराजय चखायो । मिडल्सब्रोले रिभरसाइड स्टेडियममा साबिक विजेता लेस्टर सिटीसँग गोलसहित बराबरी खेल्यो । एभर्टनका व्यवस्थापक रोनाल्ड कोम्यान आफ्नो पूर्व क्लब साउथह्याम्पटनविरुद्ध ३० को नतिजा निकाल्न सफल भए । इनर भ्यालेन्सिया, लेटन बेन्स र रोमेलु लुकाकुले उत्तराद्र्धतिर गोल गरी टिमलाई सानदार जित दिलाएका हुन् । लिभरपुल व्यवस्थापक योर्गन क्लोपले २ अंक गुमाउनुका साथै चार खेलदेखिको अविजित यात्रा रोक्नुपरेकामा थक्थकाइरहेका थिए । इमान्दारीपूर्वक भन्नुपर्दा मलाई जाती लागेको छैन । यो अंकका कारणले होइन । खासमा यो दुई पेनाल्टीका कारण हो । यो साँच्चै स्वीकार्न कठीन कुरा हो, उनले भने । लिभरपुललाई डानियल स्टुरिजले फ्लिक हेडबाट १९ औं मिनेटमै अग्रता दिलाए । तर त्यो ६ मिनेट पनि टिकेन । डेफोले पेनाल्टीमा बराबरी गरिहाले । मानेको क्लोज रेन्ज फिनिसले फेरि अग्रता मिल्यो । डेफोले फेरि उस्तै बराबरी गरे । म्यानचेस्टर सिटीका कप्तान फनान्डिोन्होले ३२ औं मिनेटमा बर्नलीका मिडफिल्डर जोहान वर्ग गुडमुन्डसनलाई गरेको ट्याकललाई रेफ्री लि मेसनले गम्भीर फाउल मान्दै रातो कार्ड दिएका थिए । ब्राजिली खेलाडी पछिल्ला ६ खेलमा यसै गरी तीन पटक बाहिरिइसकेका छन् । तर बर्नलीले यो सांख्यिक लाभलाई नतिजाबाट स्थापित गर्न सकेन । सिटीले पनि बेन्चबाट डेभिड सिल्भा र अगुइरोलाई पठाएपछि मात्रै लय समात्यो । क्लिसीले सिटीका लागि सयभन्दा बढी प्रिमियर लिग म्याच खेलिसकेपछि बल्ल एक गोल गर्न सके । उनले ५८ औं मिनेटमा यो सफलता हात पारेका थिए । त्यसको ४ मिनेटपछि अगुइरोले सिजनको ११ औ गोल गरे । बर्नलीका लागि २० मिनेट बाँकीमा वेन मीले एकमात्र गोल गरे । ४२ अंकको सिटीसँग चेल्सी अझै ७ अंक अन्तरमा छ । व्यवस्थापक पेप ग्वार्डिओलाले आफ्नो टोलीको उपाधि दाबीबारे कुरै गर्न चाहेनन् । हिजो थिएनौं भने आज आएर कसरी हुन सक्छौं यो उपाधि दौडमा ? उनले भने । म्यानचेस्टर युनाइटेड चेल्सीलाई अक्टोबर २३ मा ४० ले हराएयता अहिलेसम्म अपराजित छ । उनीहरूले वेस्टह्यामविरुद्ध गतिलो प्रदर्शन गर्न नसके पनि १० जनामा सीमित टोलीसँग ३ अंक लिन भ्याए । म वेस्ट ह्यामप्रति सहानुभूतिशील छैन । त्यो निर्णय के कसरी भयो भनेर मैले हेर्न पनि भ्याइनँ । यदि रेफ्रीका निर्णयबारे कुरा गर्ने हो भने त हामी त त्यसका च्याम्पियन नै हौं, माउरिन्होले भने ।"
लिग र एक्सपोजर चाहियो,"काठमाडौं राष्ट्रिय महिला फुटबल टिमका मुख्य प्रशिक्षक कुमार थापाले सोमबार फेसबुकमा स्ट्याटस लेखेका छन्, माया, आलोचना र सकारात्मक चर्चाका लागि समर्थकलाई धन्यवाद । साफ वुमेन्स च्याम्पियनसिपमा भारतसँग हारको पूर्ण जिम्मेवारी लिँदै माफी चाहन्छु ।पहिलोपल्ट राष्ट्रिय टिम सम्हाल्ने अवसर पाएका थापाले माफी नै माग्नुपर्ने एउटै कारण फाइनल नपुग्नु हुनसक्छ । यसअघि साफका तीनै संस्करणमा नेपाली टिम फाइनल पुगेको थियो । दक्षिण एसियाली खेलकुद (साग) का दुई संस्करणमा स्वर्णपदकका लागि पनि नेपालले प्रतिस्पर्धा गरेको थियो । त्यसर्थ नेपालले उपाधि होडमा फाइनल खेल्ने अवसर सात वर्षयता पहिलोपल्ट गुमाएको हो । नतिजा मात्र हेर्ने हो भने म असफल भएको हुँ, प्रशिक्षक थापाले भने ।नेपालले दक्षिण एसियामा भारतबाहेक अरु टिमसँग शतप्रतिशत जित हात पारेको छ । सिलीगुडीमा सोमबार चौथो साफको सेमिफाइनलमा पनि नेपालका निम्ति उही चिरपरिचित प्रतिद्वन्द्वी भारत तगारो बनिदियो । घरेलु मैदानमा ३१ को जित रचेको भारतले बुधबार फाइनलमा नवप्रवेशी टिम बंगलादेशसँग ट्रफीका लागि खेल्दैछ । त्यही दिन नेपाली टिम स्वदेश फर्कंदैछ ।फरक तरिकाले प्रशिक्षण र खेलाडी छनोट गरिएको थियो । खेलको रणनीति पनि फरक थियो, सोमबार सिलीगुडीबाट प्रशिक्षक थापाले भने, सबै राम्रै भइरहेको थियो । नतिजा पनि नयाँ (च्याम्पियन) सोचेको थिएँ । तर, फाइनल पुग्नै सकिएन । जुन टिमसँग हारे पनि त्यो नराम्रो हो । फाइनल पुग्ने टिम सेमिफाइनलमा हार्नु भनेको खस्किनु हो । मुख्य प्रशिक्षकका रूपमा त्यसको जिम्मेवारी मैले लिनुपर्छ । समर्थकलाई सोचेजस्तो नतिजा दिन सकिएन, दु:ख लागेको छ ।सबै खेलाडीले खेल्ने पाएको उनको टिम भुटानलाई ८०, माल्दिभ्सलाई ९० र श्रीलंकालाई १० ले हराएर समूह ए मा विजेता भएको थियो । समयलाई समात्न सकिएन । अब दुई वर्ष कुर्नैपर्छ । त्यस बेलासम्म अहिलेका खेलाडीहरू परिपक्व हुनेछन्, उनले भने, घरेलु लिग लामो र व्यवस्थित रूपमा सञ्चालत गर्दै खेलाडीलाई अन्तर्राष्ट्रिय फुटबलमा एक्सपोजर दिनसके हामी पाँचौं संस्करणमा च्याम्पियन हुनसक्छौं ।नेपालले कञ्चनजंगा स्टेडियममा भारतलाई राम्रै चुनौती दिएको थियो । थापाले सुरुमा ४३१ को संरचनामा खेलाए । उनले २० ले पछाडि परेपछि रणनीति बदलेर ३५२ को शैली अपनाएलगत्तै सावित्रा भण्डारीले गोल अन्तर छोट्याएकी थिइन् । भारतको रणनीति काउन्टर अट्याकमा अघि बढ्ने थियो, फिफा वरीयतामा ५१ स्थान माथिको टिमसँग रेफ्रीको निर्णयप्रति निराश बनेका थापाले भने, हामीले राम्रै खेल प्रदर्शन गर्यौं तर नतिजा आफ्नो पक्षमा नभएपछि त्यसको मतलब हुन्न ।जति जानियो त्यति गरियोउनले प्रारम्भिक सूचीका ७८ खेलाडीबाट ४२, ३० हुँदै अन्त्यमा २० सदस्यीय टिम छनोट गरेका थिए । छोटो अवधिमा खेलाडीलाई शारीरिक रूपमा फिट बनाएर छनोट गर्नु त्यति सजिलो थिएन, साफको ६ साताअघि मात्र जिम्मेवारी पाएका उनले भने, जति जानियो त्यति गरियो । साफ तयारीमा एन्फा कम्प्लेक्समा भएको मैत्रीपूर्ण खेलमा उनको टिमले मलेसियालाई १० ले हराएको थियो ।सशस्त्र प्रहरी बलका यी इन्स्पेक्टर आफ्नो पुस्ताका उत्कृष्ट प्लेमेकर थिए । विद्रोही खेलाडी भएपछि बल्ल प्रशिक्षक बनेर अखिल नेपाल फुटबल संघ (एन्फा) को जिम्मेवारी पाएका उनी सिलीगुडीमा सबै खेलाडीले मिहिनेत गरेको बताउँछन् । चार खेलमा १२ गोल गरेकी सावित्रा भण्डारी, मिडफिल्डर मञ्जलीकुमारी योन्जन, दीपा राई, कप्तान रेनुका नगरकोटी, डिफेन्स गीता राना, हीराकुमारी भुजेल र पुनम जर्घामगरको प्रदर्शनबाट प्रभावित उनले नमिता दलीले माल्दिभ्ससँग त्यस्तो अवसर नपाए पनि अरु दुई गोलकिपर एन्जिला तुम्बापो र १५ वर्षीया अञ्जना रानामगरले राम्रो खेलेको बताए ।धेरै खेलाडी कम उमेरका छन् । उनीहरू प्रतिभावान भएको देखियो अब एक्सपोजर दिनुपर्छ । विदेशमा खेलाएर र प्रशिक्षण दिएर रोल मोडल बनाउनुपर्छ । खेलाडीको प्रवद्र्धन गर्ने काम एन्फाको हो । उसले चाह्यो भने नसक्ने पनि होइन, फिफा वरीयतामा एक सय पाँचौं स्थानको टिम सम्हालेका थापाले भने, चारपाँच खेलाडीलाई बाहिर एक्सपोजर दियौं भने हाम्रो स्तर पक्कै बढ्नेछ ।एन्फाले नकआउट शैलीको एकहप्ते महिला लिग आयोजना गर्दै आएको छ । महिलाको घरेलु लिग छैन भने पनि हुन्छ । लिगलाई लामो र राम्रो बनाएर अरु प्रतियोगिता पनि वृद्धि गर्नुपर्छ । प्रतिभावान खेलाडीलाई विदेशमा एक्सपोजर दिएर नेपाली महिला फुटबल एसियाली स्तरसम्म पुर्याउन सकिन्छ । त्यसपछि हामी दक्षिण एसियामा च्याम्पियन हुनसक्छौं, प्रशिक्षक थापाले सुझाए, महिला फुटबलका लागि दीर्घकालीन योजना आवश्यक छ ।"
सहारा सेमिफाइनलमा,"हेटौंडा सहारा क्लब पोखरा टुबोर्ग दोस्रो अन्तर्राष्ट्रिय हेटौंडा आमन्त्रण गोल्डकप फुटबल प्रतियोगिताको सेमिफाइनल पुगेको छ । वनविज्ञान खेलमैदानमा सहाराले मंगलबार दिल्ली युनाइटेड भारतलाई टाइब्रेकरमा ३२ ले रोक्दै हेटौंडा यात्रा जारी राखेको हो । सहाराले फाइनल पुग्नका लागि डिफेन्डिङ च्याम्पियन मनाङ मस्र्याङ्दीसँग प्रतिस्पर्धा गर्नेछ ।निर्धारित समय ११ गोलको बराबरीमा टुंगिएपछि निर्णयका लागि सिधै टाइब्रेकर गरिएको थियो । अँध्यारो भएकाले थप समयमा नखेलाइएको आयोजक सुमन भोम्जन स्मृति खेलकुद प्रतिष्ठानले जनाएको छ । टाइब्रेकरमा सहाराका गोलरक्षक सुजित गुरुङ नायक साबित भए । उनले तीन भारतीय खेलाडीको पेनाल्टी रोकेका थिए । उनी खेलको एएफयु म्यान अफ द म्याच घोषित भए । टाइब्रेकरमा सहाराका शिव सुवेदी, विष्णु गुरुङ र प्रदीप गुरुङले गोल गरे । सहाराका सुसन गुरुङको प्रहार भारतीय गोलरक्षक सञ्जुले बचाए । दिल्लीका डन लोप्चा र मारुफ मात्र गोल गर्न सफल भए । ग्याले, रोशन क्षेत्री र लोगोको प्रहार सहाराका गोलरक्षकले बचाए ।दिल्ली पहिलो हाफमै १० खेलाडीमा सीमित भएको थियो । विपक्षी सरोज योञ्जनसँग झगडा गरेकाले दिल्लीका ऋषिले रेफ्री सुदीश पाण्डेबाट ३९ औं मिनेटमा रातो कार्ड पाएका थिए । यद्यपि कम खेलाडी हुनाका बाबजुद दिल्लीले खेलमा पूर्ण नियन्त्रण राखेको थियो । दिल्लीका अग्ला र बलिया खेलाडीसामु सहाराका खेलाडी फिक्का साबित भए । दिल्लीका जोनाथनले ५१ औं मिनेटमा गोल गर्दै अग्रता दिलाए । डन लोप्चाको क्रसमा जोनाथनले हेड गोल गरेका हुन् । अग्रता लिएसँगै डिफेन्सिभ खेल्नु नै दिल्लीका लागि घातक भयो । सहाराका रिचार्ड पुनले ७३ औं मिनेटमा गोल गर्दै खेल बराबरीमा ल्याए । उनले रोशन मल्लको फ्रिकिकमा हेड गोल गरे ।सहाराका प्रशिक्षक किरण श्रेष्ठले खेलाडीको मिहिनेतले जित सम्भव भएको बताए । खेलाडीले अन्तिम समयसम्म शतप्रतिशत खेल्दा जित सम्भव भयो, उनले भने, उनीहरू शारीरिक रूपमा हाम्रा खेलाडीभन्दा निकै बलियो थिए । बुधबार सीएमजी संकटा र त्रिभुवन आर्मीबीच प्रतिस्पर्धा हुँदैछ ।"
लञ्चअघि वार्नरको शतक,"सिड्नी लञ्च अगाडि टेस्ट शतक पूरा गरेर अद्वितीय सफलता पाउने डन ब्रेडम्यान र भिक्टर ट्रम्पर सम्मिलित सूचीमा मंगलबार डेविड वार्नर पनि थपिएका छन् । यस्तै पहिलो टेस्ट खेलिरहेका उनका प्रारम्भिक ब्याट्सम्यान जोडी म्याथ्यु रेनसले पनि पाकिस्तानविरुद्धको तेस्रो टेस्टको पहिलो दिन शतक बनाए । वार्नरले आफ्नो १८ औं शतक बनाउनेक्रममा ७८ बलमात्र उपयोग गरे । यसका लागि उनले १ सय १७ मिनेट खर्चेका थिए । अर्कोतर्फ २० वर्षीय रेनसले आफ्नो शतकका लागि २ सय ८२ मिनेट लगाए । दिनको खेल सकिँदा अस्ट्ेरलिया ३ विकेट गुमाएर ३ सय ६५ रनको स्थितिमा छ । रेनस भने १ सय ६७ रन बनाएर खेलिरहेका छन् । उनले इनिङ्समा १८ चौका प्रहार गरिसके । रेनसलाई अर्का नयाँ खेलाडी पिटर ह्यान्ड्सकम्बले ४० रन बनाएर साथ दिइरहेका छन् । उनीहरूले चौको विकेटमा १ सय २१ रनको साझेदारी गरिसकेका छन् । वार्नर भने ब्रेडम्यानपछि अस्ट्ेरलियाली भूमिमा टेस्टको पहिलो दिन लञ्चअघि शतक बनाउने ब्याट्सम्यान बने । यस्तै उपलब्धि ब्रेडम्यानले ८७ वर्षअघि पाएका थिए । सन् १९३० मा ब्रेडम्यानले लिड्समा लञ्चअघि १ सय ५ रन बनाएका थिए । पछि उनी ३ सय ३४ रन जोड्न सफल भए । अर्का अस्ट्ेरलियाली ब्याट्सम्यान ट्रम्परले भने सन् १९०२ मा म्यानचेस्टरमा १ सय ३ रन बनाएका थिए । सन् १९२६ मा चार्ली म्याकार्टनीले पनि १ सय १२ रन बनाएका थिए । वार्नर भने लञ्चपछिको २० मिनेटमै आउट भए । उनले वाहब रियाजको बलमा सरफराज अहमदलाई क्याच दिन पुगे । अस्ट्ेरलियाले पहिलो दिन ३ विकेट गुमाउँदा रियाजको नाममा २ विकेट थियो ।वार्नरले १७ चौका प्रहार गरे । क्रिकेटमा महान खेलाडीको सूचीमा आफ्नो पनि नाम पाउनु वास्तवमै ठूलो र गर्विलो उपलब्धि हो, वार्नरले भने, मलाई विश्वास छ, यस्तो सकारात्मक प्रदर्शन कायम राख्न सक्नेछुं । गतवर्ष पनि उनले वर्षको पहिलो टेस्टमा वेस्ट इन्डिजविरुद्ध शतक बनाएका थिए । यसपल्ट यस्तै सुरुआत पाएको छुं । लञ्चअघि शतक बनाउने अरु खेलाडीमा पाकिस्तानका माजिद छन् । उनले सन् १९७६ मा कराँचीमा न्युजिल्यान्डविरुद्ध १ सय ८ रन बनाएका थिए ।"
सामना र त्रिवेणी फाइनल भिड्ने,लमजुङ आयोजक त्रिवेणी क्लव रातो र तनहुँको सामना युवा क्लब २५ औं त्रिवेणी कप फुटबलको फाइनल पुगेका छन् । बेसीसहरमा जारी स्पर्धामा आयोजकले बेंसीसहर युथ सोसाइटी कालोलाई पेनाल्टी सुटआउटमा ३२ ले हराएको थियो । अर्को खेलमा सामना क्लबले स्थानीय टिम बेंसीसहर युथ सोसाइटी हरियोमाथि १० को विजय पाएको हो । फाइनल बुधबार हुनेछ । विजेताले ३ लाख र उपविजेताले १ लाख ५० हजार पुरस्कार जित्ने छन् । मंगलबार ११ गोलको बराबरीपछि थप १०१० मिनेट खेलाइएकामा गोल नहुँदा त्रिवेणी रातो र बेसीसहर युथबीचको खेल पेनाल्टी सुटआउटमा पुगेको हो । १५ औं मिनेटमा बेसीसहरका बसन्त तामाङले गोल गरेर टिमलाई अग्रता दिलाए । खेलको अन्त्यतिर त्रिवेणीका जय गुरुङले गोल गर्दै खेल बराबरीमा ल्याए । बेसीसहरका अजित गुरुङ म्यान अफ द म्याच भए । उनले २ हजार ५ सय रुपैयाँ पाए । मंगलबारै भक्त आलेमगरले पहिलो हाफको अन्त्यमा गरेको गोलले २२औं संस्करणको विजेता सामना क्लब फाइनल पुगेको हो । उनी म्यान अफ द म्याच भए । उनले २ हजार ५ सय रुपैयाँ पाए । बेंसीसहर युथ सोसाइटीका खेलाडीले हानेको बल बचाउँदै त्रिवेणीका गोलरक्षक । तस्बिर : आश गुरुङकान्तिपुर
न्युजिल्यान्ड विजयी,नेपियर केन विलियम्सनको उत्कृष्ट ब्याटिङ मद्दतमा न्युजिल्यान्डले पहिलो ट्वान्टी ट्वान्टीमा मंगलबार बंगलादेशलाई ६ विकेटले सजिलै हराएको छ । बंगलादेशले दिएको १ सय ४२ रनको लक्ष्य न्युजिल्यान्डले दुई २ ओभर खेल बाँकी छँदा प्राप्त गरेको थियो । कप्तान विलियम्सन ७३ रन बनाएर नटआउट रहे । अर्का नटआउट ब्याट्सम्यान कोलिन डे ग्रान्डहोमले ४१ रन बनाए । उनीहरूले पाँचांै विकेटमा ८१ रनको साझेदारी गरे । त्यसअघि घरेलु टिम ६२४ को स्थितिमा थियो । ८ विकेट गुमाएको बंगलादेशका लागि महमुदुल्लाह (५२) अर्धशतक बनाएका थिए ।
स्वर्णधारी रविन सम्मानित,"काठमाडौं सातौं राष्ट्रिय खेलकुदमा जुडोबाट स्वर्ण जितेका रविन श्रेष्ठलाई मंगलबार आदर्श जनप्रेमी अंग्रेजी माध्यामिक विद्यालयले नगदसहित सम्मान गरेको छ । विद्यालय, परिवार, टोल, जिल्ला, समग्र खेलजगत तथा राष्ट्रको गरिमा बढाउन सफल भएको भन्दै विद्यालयले ५ हजार रुपैयाँसहित सम्मान गरेको हो । १० वर्षदेखि जुडो खेलमा लागेका श्रेष्ठले १०० केजी समूहको फाइनलमा आर्मीका शिवबहादुरलाई हराउँदै स्वर्ण जितेका थिए । कम्प्युटर शिक्षक श्रेष्ठलाई थप उत्साह दिन सम्मान गरिएको प्रिन्सिपल निलेश आचार्यले बताए । सम्मानित श्रेष्ठले खेल जित्न सधैं धैर्य र मिहिनेत चाहिने बताउँदै आफू अब अन्तर्राष्ट्रिय गेमको तयारीमा लाग्ने बताए"
कसैगरी दुई तिहाइ,"काठमाडौं सर्वोच्च अदालतको फैसलासँगै संविधान संशोधन विधेयक नरोकिने संकेत पाएपछि सत्तारूढ कांग्रेस र माओवादी केन्द्र प्रस्ताव पारित गर्न आवश्यक पर्ने दुई तिहाइ जुटाउन सक्रिय भएका छन् । सीमांकन हेरफेरसहितको संविधान संशोधन प्रस्ताव मंगलबारै संसद्मा पेस गर्ने सत्ता घटकको तयारी भए पनि त्यसैलाई देखाउँदै संसद् अवरोध गर्दै आएको प्रमुख प्रतिपक्षी एमालेले केही दिन समय मागेकाले सत्ता घटक अबको ६ दिनसम्म दुई तिहाइ मत सुरक्षित गर्ने रणनीतिमा लागेका हुन् ।संशोधन प्रस्ताव पारित गराउन मधेसी मोर्चा र प्रतिपक्षी एमालेसँग विभिन्न चरणमा कुराकानी भइरहेको छ, सञ्चारमन्त्री तथा माओवादी केन्द्रका नेता सुरेन्द्र कार्कीले भने, सकेसम्म पारित नै गराउँछौं । सफल हुन नसके पनि अहिलेको गतिरोधले अब निकास पाउँछ । माओवादी केन्द्र स्रोतका अनुसार प्रधानमन्त्री पुष्पकमल दाहाल स्वयं र अरू उच्च नेताहरू अन्य दलसँग विधेयक पारित गराउन संवादमा सहभागी हुनेछन् । सर्वोच्चको फैसलासँगै संसद् अवरोध फुकाउने ठहरमा पुगेको एमालेले पुस २२ को जनप्रदर्शनसम्म सभामुख ओनसरी घर्तीसँग समय मागेको थियो । त्यसपछि पुस २४ गते बस्ने संसद् बैठकमा एमालेले प्रस्तावको विपक्षमा आफूलाई उभ्याउने रणनीति मंगलबारको स्थायी समिति बैठकबाट लिएको छ । कांग्रेस सभापति शेरबहादुर देउवाले भने संविधान संशोधन प्रस्ताव संसद्बाट पारित नै गराउने दाबी गरेका छन् । एक तिहाइभन्दा बढी सांसद प्रमुख प्रतिपक्ष एमालेको पक्षमा भइरहेका बेला देउवा भने संशोधन विधेयक पारित हुनेमा ढुक्क देखिएका छन् । मलाई विश्वास छ एमालेले पनि संशोधन विधेयकको पक्षमा भोट हाल्छ, एमालेकै समर्थनमा पास पनि हुन्छ, मंगलबार रिपोर्टर्स क्लबले गरेको कार्यक्रममा उनले भने, संसद्मा दर्ता भएको प्रस्ताव पारित हुन्छ । यसमा कुनै संशोधन हुन्न । उनले २४ गतेदेखि संसद्को अवरोध खुल्ने पनि दाबी गरे । संविधान संशोधन प्रस्तावलाई औपचारिक रूपमा समर्थन दिइनसकेका राप्रपा र फोरम लोकतान्त्रिक तथा केही साना पार्टीलाई आफ्नो पक्षमा उभ्याउन सत्तारूढ कांग्रेस र माओवादी जुटेका छन् । राप्रपा अध्यक्ष कमल थापाले संशोधन प्रस्तावलाई अहिलेकै स्थितिमा समर्थन जनाउन नसकिने अडान राख्दै आएका छन् । उनलाई फकाउन कांग्रेस र माओवादी केन्द्रले उपप्रधानमन्त्रीसहित आकर्षक मन्त्रालय दिन सक्ने संकेत गरेका छन् । थापाको रोजाइमा उपप्रधानसहित परराष्ट्र मन्त्रालय रहेको छ । तर कांग्रेस स्रोतले स्थानीय विकास वा पर्यटनमध्ये एक दिन सकिने भनी मनाउन खोजेको स्रोतले भन्यो ।कांग्रेसका एक नेताले भने, राजनीतिलाई मुठभेडतर्फ नलैजानकै लागि प्रतिपक्षलाई विश्वासमै लिएर अघि बढ्न खोजिएको छ । सरकारले संसद् खुलेको पहिलो बैठकमै संविधान संशोधन र निर्वाचनसँग जोडिएका विधेयक प्रस्तुत गर्ने भएको छ । देउवाले संशोधन विधेयक परिमार्जन नगरीकनै संसद्मा पेस हुने बताए । प्रमुख प्रतिपक्ष एमालेले भने सीमांकन परिवर्तन सम्बन्धित प्रदेशसभाको अधिकार भएकाले त्यसलाई फिर्ता लिएर अन्य प्रस्ताव अघि बढाउन आग्रह गर्दै आएको छ । तर, सीमांकन परिवर्तनको मुद्दा मधेसी मोर्चाको बटमलाइन भएकाले सत्तारूढ कांग्रेसमाओवादी केन्द्र त्यसलाई संशोधन या फिर्ता लिने पक्षमा छैनन् । मतदानमा अस्वीकृत भए पनि अहिलेकै स्वरूपमा संशोधन प्रस्ताव अघि बढाउने पक्षमा कांग्रेस र माओवादी छन् ।"
"प्रदूषण शुल्क २ अर्ब, तर बेकार","काठमाडौं मुलुकमा वायु प्रदूषण बढेपछि यसलाई घटाउन भन्दै सर्वसाधारणबाट असुलिएको रकम त्यत्तिकै थन्किएको छ । आपूर्ति मन्त्रालयले संसदीय समितिलाई बुझाएको प्रतिवेदनअनुसार ४ वर्षयता प्रदूषण शुल्कको नाममा इन्धन कारोबारबाट १ अर्ब ९० करोड ३१ लाख रुपैयाँ उठाइएको छ । तर प्रदूषण नियन्त्रणका लागि सुको खर्च भएको छैन । उक्त रकमबारे जनसंख्या तथा वातावरण मन्त्रालयसँग जानकारी माग्दा खर्च नभएको भन्दै पन्छिन खोजेको आयल निगमले जनाएको छ । प्रदूषण शुल्कमार्फत बर्सेनि रकम तिर्दै आएका छौं, निगमका एक अधिकारीले भने, तर जानकारी माग्दा खर्च नभएको भन्ने मौखिक जानकारी मात्रै दिइन्छ । निगमले सर्वसाधारणसित पेट्रोल र डिजेलबाट प्रतिलिटर ५०५० पैसा उठाउँदै आएको छ । प्रतिवेदनअनुसार ०७०७१ मा प्रदूषण शुल्कबापत ५३ करोड १० लाख, ०७१७२ मा ५९ करोड १४ लाख, ०७२७३ मा ५१ करोड ६६ लाख र ०७३७४ मा २६ करोड ४१ लाख रुपैयाँ (मंसिर १५ सम्म) असुलिएको छ । वातावरण मन्त्रालयका सहसचिव लक्ष्मीकुमारी बस्नेतले प्रदूषण शुल्क सदुपयोग नभएको बताइन् । निगमले उपलब्ध गराए पनि रकम अर्थ मन्त्रालयको खातामा छ, उनले भनिन्, वातावरण मन्त्रालयमा आइनसकेकाले खर्च हुन सकेको छैन । रकम वार्षिक बजेट तयार गर्ने बेलामा माग गरे पनि हालसम्म उपलब्ध नभएको उनले बताइन् । वातावरण मन्त्रालय स्रोतका अनुसार प्रदूषण नियन्त्रणसम्बन्धी कार्यक्रमै सार्वजनिक नगरेकाले अर्थले रकम नदिएको हो । अर्थले प्रदूषण नियन्त्रण कार्यक्रमभन्दा अन्यत्र खर्च गर्ने योजना बनाएको ती अधिकारीले बताए । प्रदूषण नियन्त्रणका लागि उठाइएको अर्बौं रुपैयाँ फ्रिज भए पनि सरोकारवाला निकायले चासो देखाएको छैन । प्रदूषण शुल्कबापत जम्मा गरिएको रकम खर्चन कार्यविधि बनाउनुपर्छ । कार्यविधि नबनेकाले खर्च हुन नसकेको जानकारहरू बताउँछन् । प्रदूषण शुल्क खर्च नगरेकोमा सांसदहरूले आक्रोश पोखेका छन् । संसद्को उपभोक्ता हित सम्बन्ध उपसमितिको बैठकमा उनीहरूले खर्च नहुने भए उक्त शीर्षकबाट उठाइने रकमै खारेज गर्नुपर्ने माग गरे । वातावरण सुधार गर्ने भन्दै पैसा उठाएर खर्च हुन सकेको छैन, सांसद राज्यलक्ष्मी श्रेष्ठले भनिन्, खर्च नहुने भए सर्वसाधारणसँग किन उठाउने ? सांसद रामवीर मानन्धरले पैसा उठाउने र थुपार्ने काम मात्रै भएको बताए ।"
जंगलमा भेटिएचन्दननाथका मूर्ति,"जुम्ला जुम्लाको प्रसिद्ध चन्दननाथ मन्दिरबाट एक महिनाअघि चोरी भएका बहुमूल्य मूर्तिहरू मंगलबार बेवारिसे अवस्थामा भेटिएका छन् । देपालगाउँ२ रोकायाबाडाको जंगल जाने बाटोछेउ मूर्तिहरू भेटिएका हुन् ।मूर्ति फेला परेपछि धार्मिक परम्पराअनुसार बाजागाजासहित र्याली गरेर चन्दननाथ मन्दिरमा भित्र्याइएको चन्दननाथ भैरवनाथ गुठी व्यवस्थापन समितिका पूर्वअध्यक्ष गौरीनन्द आचार्यले बताए । भेटिएको खुसियालीमा सदरमुकाम खलंगामा अबिर जात्रा पनि गरिएको छ । मन्दिरमा मूर्ति पुन:स्थापना गर्दा सयौं भक्तजन उपस्थित थिए । १४ मूर्ति र दुईवटा शंख भेटिएको प्रहरीले जनाएको छ । बिहानै घाँसदाउरा गर्न हिँडेका स्थानीय माया गिरी, छाया गिरी र शीतला गिरीले देखेपछि आफन्तमार्फत प्रहरीलाई खबर गरेका थिए । घाँसदाउरा गर्न जान लागेका थियौं, छरिएको अवस्थामा मूर्ति भेट्यौं, शीतलाले भनिन्, मूर्ति कुरेर प्रहरीलाई खबर गर्यौं ।गत मंसिरको दोस्रो साता चन्दननाथ मन्दिरबाट मुख्य दत्रात्तयलगायत २१ वटा मूर्ति चोरी भएका थिए । तीमध्ये कृष्ण बालगोपाल, गौतम बुद्ध, सरस्वती, मुकुट, पद्मासनमा बसेको पगरी गुथेको मूर्ति भेटिएको हो । त्यस्तै, गणेश, ठूलो तथा सानो बुद्ध मूर्ति, भगवती, बालगोपालको मुरली समातेको मूर्ति, पत्थरको हनुमान र दुईवटा शंख फेला परेको प्रमुख जिल्ला अधिकारी रुद्रप्रसाद पण्डितले बताए । सुरक्षा घेराबन्दीमा परेपछि चोरले मूर्ति फालेर गएको हुनुपर्छ, उनले भने । सोमबार साँझसम्म चहलपहल भएको बाटोमा मंगलबार एकाबिहानै मूर्तिहरू फालेर चोर भागेको हुन सक्ने भन्दै स्थानीय बासिन्दाले अनुसन्धान नभएसम्म मूर्तिहरू उठाउन नदिने भन्दै दिनभर अवरोध गरेका थिए । तालिम प्राप्त कुकुर ल्याएर थप अनुसन्धान थालिएपछि मात्र मूर्तिहरू उठाउन दिएको स्थानीय कालीबहादुर महतले बताए । हराएका अरू मूर्ति पनि त्यसै क्षेत्रमा भेटिन सक्ने भन्दै प्रहरीले खोजी तीव्र पारेको छ । घटनाको थप अनुसन्धानका लागि तालिम प्राप्त कुकुर पुन: झिकाइएको प्रहरीले जनाएको छ ।"
१९ हजारले सम्पत्ति विवरण बुझाएनन्,"काठमाडौं सार्वजनिक पदका १९,२१३ जनाले यो वर्ष सम्पत्ति विवरण बुझाएका छैनन् । विवरण नबुझाउनेमा १०,२१५ शिक्षक छन् । राष्ट्रिय सतर्कता केन्द्रद्वारा मंगलबार सार्वजनिक तथ्यांकअनुसार निजामती सेवाका ७८,१०० ले विवरण बुझाएका छन् । नबुझाउने कर्मचारी र अन्य सार्वजनिक पदमा रहेका व्यक्तिलाई ५ हजार रुपैयाँसम्म जरिवाना गर्न सक्ने तथा अनुसन्धानार्थ अख्तियार दुरुपयोग अनुसन्धान आयोगमा पठाइने कानुनी व्यवस्थासमेत छ ।"
"ब्राजिलको कारागारमा झडप, ६० को मृत्यु",रियो दि जेनेरियो ब्राजिलको एमाजोनासस्थित कारागारमा कैदीका दुई ग्याङबीच झडप हुँदा ६० जनाको मृत्यु भएको छ । एउटै कारागारमा भएका दुई छुट्टाछुट्टै झडपमध्ये पहिलोमा ५६ र अर्कोमा ४ को मृत्यु भएको हो । झडप आइतबार दिउँसोदेखि सोमबार बिहानसम्म झन्डै १७ घण्टा चलेको थियो । त्यसक्रममा भागेका १८४ कैदीमध्ये ४० लाई नियन्त्रण लिइएको छ ।
एमाले भन्छविधेयक फिर्ता लेऊ,"काठमाडौं प्रमुख विपक्षी एमालेले सर्वोच्च अदालतले प्रदेशको सीमा हेरफेर गर्न नमिल्ने आदेश दिएको व्याख्या गर्दै संविधान संशोधन विधेयक फिर्ता लिन सरकारसँग आग्रह गरेको छ । विधेयक फिर्ता लिए राजनीतिक सहमतिका साथ अघि बढ्ने आधार तयार हुने भन्दै एमालेले सरकारको ध्यानाकर्षण गराएको हो । सर्वोच्च अदालतले संविधान संशोधन विधेयकको विषयमा सोमबार गरेको निर्णयको समीक्षा गर्न मंगलबार बिहान एमाले अध्यक्ष केपी ओलीको निवासमा एमाले स्थायी समिति बैठक बसेको थियो । बैठकले अदालतले एमालेले यसअघि राख्दै आएको अडानलाई सही सावित गरिदिएको निष्कर्ष निकालेको छ ।प्रदेशसभाको सहमतिबिना प्रदेशको सीमांकन हेरफेर हुन सक्दैन भनी संविधानमा उल्लेखित व्यवस्था र हाम्रो पार्टीको अडानलाई सर्वोच्च अदालतको फैसलाले थप पुष्टि गरेको छ, स्थायी समितिको निर्णयमा भनिएको छ, सर्वोच्च अदालतको निर्णयलाई सम्मान गर्दै व्यवस्थापिका संसद्मा दर्ता गरेको संविधान संशोधन प्रस्ताव फिर्ता लिन र राजनीतिक सहमतिका आधारमा अघि बढ्न सरकारको गम्भीर ध्यानाकर्षण गरिन्छ । संविधानको धारा २७४ को प्रावधानलाई अदालतले आफ्नो निर्णयमा विशेष जोड दिएर उल्लेख गर्नु र संविधानअनुकूल नभए न्यायिक पुनरावलोकनको अधिकार आफूमा रहने स्मरण गराउनुको अर्थ संविधानअनुसार प्रदेशसभाबिना सीमा हेरफेर गर्न नसकिने भन्ने रहेको एमालेको व्याख्या छ । बैठकले संसद् अवरुद्धलगायतका विषयमा कसरी अघि बढ्ने भन्नेबारे भने विपक्षी गठबन्धनको बैठकबाट तय गर्ने निर्णय गरेको छ । संविधान कार्यान्वयनलगायत विषयमा दबाब दिन विपक्षी गठबन्धनले आउँदो शुक्रबार राजधानीमा सभा आयोजना गरेकाले त्यो कार्यक्रमलाई निरन्तरता दिने निर्णय स्थायी समितिले गरेको छ । ओली निवासमा बिहान स्थायी समितिको बैठकपछि दिउँसो नयाँ बानेश्वस्थित संसद् भवनमा एमाले संसदीय दलको बैठक बसेको थियो । उक्त बैठकमा सम्बोधन गर्दै अध्यक्ष केपी ओलीले संविधान संशोधन विधेयक अघि बढाउन नमिल्ने कुरा सर्वोच्चकै निर्णयबाट पुष्टि भएकाले सरकार अप्ठ्यारोमा परेको बताए । उनले पार्टीले लिइरहेको अडान सही सावित भएको भन्दै अब चुनावलगायत दिशामा अघि बढ्नका लागि राजनीतिक सहमति खोज्ने दिशामा सरकार अघि बढ्नुपर्ने धारणा राखे । संविधान संशोधन विधेयक अघि बढ्न सक्ने तर संशोधन असंवैधानिक भए बदर हुन सक्ने सर्वोच्चको आदेश रहेकाले त्यसलाई अघि बढाउनुको औचित्य नरहेको ओलीको भनाइ थियो ।"
पास गराउने कसरतमा मोर्चा,"काठमाडौं संविधान संशोधन प्रस्तावको स्वामित्व लिन आखिरी घडीमा तयार देखिएको मधेसी मोर्चाले अरू राजनीतिक दलसँग संवाद तीव्र पारेको छ । विजयकुमार गच्छदार नेतृत्वको मधेसी जनअधिकार फोरम लोकतान्त्रिक र कमल थापा नेतृत्वको राप्रपासँग संवाद थालेका मोर्चा नेताले संविधान संशोधन प्रस्तावको पक्षमा भोट हाल्न आग्रह गरेका छन् । सिंहदरबारस्थित फोरम लोकतान्त्रिक संसदीय दलमा सोमबार दिउँसो पुगेका तमलोपा अध्यक्ष महन्थ ठाकुर, वरिष्ठ उपाध्यक्ष हृदयेश त्रिपाठीलगायत मोर्चा नेताले समर्थनका लागि गच्छदारलाई आग्रह गरेका थिए । कांग्रेस, एमाले र माओवादीसँग १६ बुँदे सहमति गरेको पर्सिपल्ट गत वर्ष जेठ २७ गते मधेसी मोर्चाबाट गच्छदारलाई निष्कासन गर्ने निर्णय गरेका मोर्चा नेताहरू अहिले संविधान संशोधन पास गर्नका निम्ति उनैलाई सम्झन पुगेका हुन् । संसदमा फोरम लोकतान्त्रिकको १४ सिट छ ।संशोधन पारित गराउन भूमिका खेल्नेबारे विजयजीसँग हाम्रो सकारात्मक कोणबाट कुराकानी भयो, तमलोपा उपाध्यक्ष वृषेशचन्द्र लालले भने, उहाँले पनि संविधान संशोधनबिना कार्यान्वयन असम्भव रहेको भनी आफ्नो दलले पछिल्लो केन्द्रीय समिति बैठकबाट निर्णय नै गरेको भन्दै प्रस्ताव आएकामा खुसी व्यक्त गर्नुभयो । संशोधन प्रस्तावको विरोध गर्दै आएको प्रमुख प्रतिपक्षी एमालेले पनि अघिल्लो सत्ता साझेदार फोरम लोकतान्त्रिकसँग पनि सहयोगको आशा राखेको छ । फोरम लोकतान्त्रिकको पुस ४ देखि ६ सम्मको केन्द्रीय समिति बैठकले संविधान संशोधन गरी राजनीतिक निकास दिनुपर्ने निर्णय लिएको थियो ।फोरम लोकतान्त्रिक महासचिव रामजनम चौधरीले मोर्चाको प्रस्तावलाई आफूहरूले सकारात्मक रूपमा लिएको बताउँदै समर्थन गर्ने वा नगर्नेबारे समय आएपछि निर्णय गर्ने प्रतिक्रिया दिए । मिलेर जाऔं भन्ने उहाँहरूको कुरामा हामी पोजिटिभ नै छौं, त्यसका लागि अहिलेको संशोधन प्रस्तावलाई अलिकति परिमार्जन गर्नुपर्ने हुन्छ, चौधरीले भने । स्रोतका अनुसार फोरम लोकतान्त्रिकले झापा, मोरङ, सुनसरीलाई पनि प्रदेश नम्बर दुईमै राख्ने गरी प्रस्ताव लैजानुपर्ने र संशोधन प्रस्ताव त्यसैगरी तयार गर्नुपर्ने मोर्चा नेतासँग बताएको थियो । महासचिव चौधरीले भने, त्यसो गर्न सकिदैन भने झापा, मोरङ, सुनसरी, सिरहा र उदयपुर गरी पाँच जिल्ला मिलाएर अर्को प्रदेश बनाऔं भन्ने हाम्रो कुरा हो । स्रोतका अनुसार गच्छदारले ठाकुर र त्रिपाठीसँग आफूले तराई मधेसको पक्षमा नै हुनेगरी संविधान निर्माण हुनुपर्ने गरी अघि बढदै गर्दा मधेसविरोधी चित्रित गरिएको भनी असन्तुष्टि व्यक्त गरेका थिए । जवाफमा ठाकुरले पछाडि नहेर्न, अगाडि सहकार्य गर्न सकिने सम्भावनाका लागि तयार हुन आग्रह गरेको स्रोतले बतायो ।संसदमा ३७ सिट भएको राप्रपासँग पनि मोर्चाका तर्फबाट तमलोपा महामन्त्री सर्वेन्द्रनाथ शुक्लले कुरा अघि बढाएका छन् । उनले काठमाडौं बाहिर रहेका राप्रपा अध्यक्ष थापालाई टेलिफोन गरी संशोधन प्रस्तावको पक्षमा भोट हाल्न आग्रह गरेको तमलोपा स्रोतले बतायो । थापाले आफू संशोधनबाटै राजनीतिक गतिरोधको निकास दिनुपर्ने पक्षमा रहेको भन्दै विस्तृत सल्लाह काठमाडौं फर्केपछि गर्ने प्रतिक्रिया दिएको तमलोपाका एक नेताले बताए । कुनै बेला थापासँगै काम गरेका शुक्ललाई मोर्चाले वार्ताको जिम्मेवारी दिएको हो । अघिल्लो सातासम्म संविधान संशोधन परिमार्जन नभए स्वामित्व नलिने अडान लिँदै आएको मधेसी मोर्चाको प्रस्तावका पक्षमा अकस्मात बढेको सक्रियता अनौठो देखिएको छ । मोर्चा नेताहरूले संशोधन प्रस्तावमाथि छलफलकै क्रममा आफ्नो प्रस्ताव पनि टेबल गर्ने, आफूले भनेजस्तो नभए फरक मत राखेर भए पनि पारित गराउने नयाँ रणनीति तीन दिनअघिको मोर्चा बैठकमा लिएका छन् ।"
संसद् बैठक फेरि स्थगित,"काठमाडौं गतिरोध अन्त्यका लागि दलहरूबीच सहमति हुन नसक्दा व्यवस्थापिका संसदको बैठक ५ दिनका लागि स्थगित भएको छ । सर्वोच्च अदालतको आदेशपछि दलहरूलाई आपसी संवाद र सहमतिका लागि समय उपलब्ध गराउन सभामुख ओनसरी घर्तीले मंगलबारको बैठक सूचनाद्वारा स्थगित गरी अर्को बैठक पुस २४ का लागि तोकेकी छन् । संविधान संशोधन विधेयक सदनमा पेस हुन नदिने अडानमा रहेको एमाले नेतृत्वको प्रतिपक्षी गठबन्धनका कारण मंसिर १६ यताका बैठक अवरुद्ध वा सूचनाद्वारा स्थगित छन् । विधेयकको वैधानिकतामाथि प्रश्न उठाउँदै प्रक्रिया रोक्ने माग दाबीसहितको रिटमा सर्वोच्चले सोमबार अन्तरिम आदेश जारी गर्नु नपर्ने ठहर गर्दै संसदले विधेयकको प्रक्रिया अघि बढाउन मिल्ने व्याख्या गरेको छ । प्रदेशको सीमांकन हेरफेरका लागि भने प्रदेशसभाबाट प्रस्ताव स्वीकृत हुनुपर्ने तर्फसमेत सर्वोच्चले संसदको ध्यानाकर्षण गराएको छ । आदेशको स्वागत गरे पनि सत्तापक्षप्रतिपक्षले अदालती लिखतको आआफ्नो व्याख्या गरिरहेका बेला सभामुख घर्तीले मंगलबारको कार्यव्यवस्था परामर्श समितिको बैठकमा प्रमुख दलका शीर्ष नेताहरूलाई आमन्त्रण गरेकी थिइन् । तर प्रधानमन्त्री पुष्पकमल दाहालसहितका शीर्ष नेताहरू उपस्थित नभएपछि सदनको गतिरोध अन्त्यसहित समग्र राजनीतिक समस्या समाधानका लागि जारी सहमतिको प्रयास थप लम्बिएको हो । सभामुख घर्तीले भने प्रमुख प्रतिपक्षी एमाले संसदीय दलका उपनेता सुवासचन्द्र नेम्वाङले संसदको अर्को बैठक अवरुद्ध हुने अवस्था आउन नदिने आश्वासन दिएपछि सदन स्थगित गरिएको बताइन् । कार्यव्यवस्थाको बैठकमा सबै दलका नेताले अर्को बैठक अवरुद्ध हुन्न भन्नुभएको छ, उनले संवाददाताहरूसँग भनिन्, विशेष गरी प्रमुख प्रतिपक्षी एमाले संसदीय दलका उपनेताले अर्को बैठक अवरुद्ध हुन्न भन्नेमा आश्वस्त पार्नुभएको छ । सदन खुल्नेमा म आशावादी छु । प्रतिपक्षी गठबन्धनले शुक्रबार गर्ने जनप्रदर्शन र भोलिपल्टको शनिबारलाई ध्यान दिएर आइतबार संसद डाकिएको छ । अदालतको आदेशले समस्या समाधानमा उत्प्रेरक भूूमिका खेल्ने उल्लेख गर्दै पूर्वसभामुख नेम्वाङले सहमतिका प्रयासका लागि केही समय सदन स्थगित गर्न राखेको प्रस्तावलाई कांग्रेस वरिष्ठ नेता रामचन्द्र पौडेल, माओवादी केन्द्रका नेता गिरिराजमणि पोखरेल, फोरम (लोकतान्त्रिक) का नेता विजयकुमार गच्छदारसहित नेताहरूले समर्थन गरेका थिए । आजै (मंगलबार) सदन चलाउँदा प्रतिपक्षको अवरोध कायमै रहने स्थिति रह्यो, माओवादी केन्द्रका नेता पोखरेलले भने, सहमतिको वातावरण बन्न लागेका बेला नकारात्मक सन्देश जाने गरी कुनै काम नगरौं भन्ने समझदारीअनुसार सदन स्थगित गर्न सभामुखलाई आग्रह गरिएको हो ।"
बेलायतमा नेपाली पक्राउ,लन्डन दक्षिण पश्चिम इंग्ल्यान्डको स्विन्डन सहरमा एक महिलामाथि सांघातिक हमला गरेको अभियोगमा एक नेपालीलाई पक्राउ परेका छन् । गत बिहीबार स्थानीय बडबेरी पार्कमा ३६ वर्षीया महिलालाई गम्भीर कुटपिट गरेको आरोप लगाउँदै प्रहरीले स्विन्डन निवासी विकास गुरुङलाई पक्राउ गरेको अनलाइन समाचार पोर्टल दिस इज विल्साएर ले जनाएको छ । पोर्टलका अनुसार ४१ वर्षीय गुरुङलाई तीन दिनअघि मजिस्ट्रेट सामु उपस्थित गराइएको थियो । उनले आफू दोषी भए वा नभएको केही बताएनन् । मजिस्ट्रेटले उनलाई थुनामा राखी राख्न आदेश दिए । आउँदो फेब्रुअरी ३ मा उनलाई स्विन्डन क्राउन कोर्टमा उपस्थित गराइनेछ । प्रहरीले ती महिलाको स्थिति गम्भीर रहेको जनाएको छ ।
अन्तरिम आदेशले निरन्तरता पाएन,"काठमाडौं सर्वोच्च अदालतले नेपाल विद्युत प्राधिकरणका तीन सञ्चालकलाई हटाउने ऊर्जा मन्त्रालयको निर्णयविरुद्ध परेको रिट खारेज गरिदिएको छ । प्रधानन्यायाधीश सुशीला कार्की र न्यायाधीश जगदीश शर्मा पौडेलको इजलासले बर्खास्तगीमा परेका सञ्चालक सदस्य सुरज लामिछानेद्वारा दायर निवेदनमा अन्तरिम आदेशलाई निरन्तरता दिन नपर्ने आदेश दिँदै मंगलबार रिट खारेज गरेको हो । ऊर्जा मन्त्रालयले विद्युत प्राधिकरणको कामकारबाहीमा अवरोध पुर्याएको आरोप लगाई तीन सञ्चालक लक्ष्मणप्रसाद अग्रवाल, मनोजकुमार मिश्र र सुरज लामिछानेलाई हटाएको थियो । अग्रवाल, मिश्र र लामिछानेलाई हटाइएपछि रिक्त सञ्चालक सदस्यमा ऊर्जा मन्त्रालयले भक्तबहादुर पुन, चेतराज जोशी र उमेशप्रसाद थानीलाई नियुक्त गरेको थियो । सर्वोच्चको आदेशसँगै नवनियुक्त तीन सञ्चालक सदस्यले काम गर्न पाउने बाटो खुलेको छ ।"
"व्यापक हिमपात, सडक अवरुद्ध","तेह्रथुम तेह्रथुमको माथिल्लो क्षेत्रमा मंगलबार अपराह्नदेखि हिमपात सुरु भएपछि जनजीवन प्रभावित बनेको छ । जिल्लाको पर्यटकीय क्षेत्र चित्रे, नुनथला, पटेकडाँडा, तीनजुरे, मंगलबारे, गुफा, मिल्केलगायत क्षेत्रमा हिउँ परेको छ । बजारसहित आसपासका लेकाली बस्तीमा पानीसँगै बाक्लो हिउँ परिरहेकाले स्थानीय घरबाहिर निस्कन सकेका छैनन् । तीनजुरे मिल्के जलजले क्षेत्रमा पनि बाक्लो हिउँ परेको छ । एक्कासि हिउँ परेकाले लेकाली क्षेत्रका जंगलमा रहेका चौंरी तथा भेडीगोठ औल झार्न नपाएको नुनढाकीका लाक्पा तामाङले बताए ।कोसी राजमार्गको सिधुवादेखि चित्रेसम्मको सडकमा बाक्लो हिउँ जमेकाले सवारी आवागमन अवरुद्ध भएको जिल्ला ट्राफिक प्रमुख भीम कटुवालले जानकारी दिए । हिउँमा सवारी चिप्लिने भएकाले होसियारीपूर्वक सवारी चलाउन ट्राफिकले सुझाव दिएको छ । संखुवासभाको गुफा, चौकी, मंगलबारे र पाँचपोखरी क्षेत्रमा पनि हिउँ परेको छ । पानीका मुहान र पाइपहरू हिउँले पुरेकाले खानेपानीमा समस्या भएको गुफा बजारकी माया खनालले बताइन् । पिउने र खाने पानीको अभाव भएपछि स्थानीयले हिउँ भाँडामा जम्मा गरेर आगोमा तताई जोहो गरिरहेका छन् । हिउँले पदमार्ग पुरेकाले पर्यटक र पैदलयात्री अलपत्र परेका छन् । तेह्रथुमको वसन्तपुर भएर ताप्लेजुङतर्फ हिँडेका पैदलयात्री पाँचपोखरी, चौकी, गुफा लगायतका स्थानमा रोकिएका छन् । हिमपातपछि अत्यधिक चिसो बढेकाले वृद्धवृद्धा र केटाकेटी घरबाहिर निस्कन सकेका छैनन् । हिउँसँगै वर्षासमेत भएकाले तल्लो क्षेत्रमा समेत अत्यधिक चिसो बढेको छ । पाँचपोखरी गुफा हुँदै दोभान खण्डमा हिउँ जमेको छ । हिमपातपछि माथिल्लो लेकाली क्षेत्रका विद्यालयहरू बन्द भएका छन् । चिसो बढेपछि केही दिनका लागि पठनपाठन बन्द गरिएको सिंहेश्वरी निमावि मादीमूलखर्कका शिक्षक बुद्धि कार्कीले बताए । दोलखा लगातारको हिमपातपछि पुष्पलाल मार्गका विभिन्न खण्ड सोमबार रातिदेखि मंगलबार मध्याह्नसम्म अवरुद्ध भयो । चिसोमा यात्रुले सास्ती खेपे । कसैले गाडीमै रात कटाए । केही दिनदेखि दोलखाका उच्च पहाडी क्षेत्रमा हिमपात भइरहेको छ । यो वर्ष पहिलोपटक उक्त क्षेत्रको बाटो हिउँका कारण रोकिएको हो ।पुष्पलाल मार्गको स्तरोन्नतिका क्रममा ठेकेदार कम्पनीले सम्झौताविपरीत सडक बिगारेको र हिउँका कारण बाटोमै अलपत्र पर्नुपरेको कतिपय यात्रुको गुनासो छ । आहालडाँडामा हिउँको सिरेटो खेप्दै चाउचाउ खाएर रात कटायौं, चरिकोट आउँदै गरेकी सुनिता शिवाकोटीले भनिन् । केही स्थानमा हिउँका कारण गाडीसमेत चिप्लिएको थियो । डिभिजन सडक कार्यालयका प्रमुख अशोक तिवारीका अनुसार सडक विस्तार गर्दा आवागमन सहज बनाउनुपर्ने सर्त छ । तर, यात्रुले सडक विस्तार जथाभावी भएको गुनासो गरेका छन् ।"
सभापति निर्वाचन प्रक्रिया बढाउन आग्रह,"काठमाडौं सार्वजनिक लेखा समितिले यथाशीघ्र समितिको सभापति निर्वाचनको प्रक्रिया अघि बढाइदिन सभामुख ओनसरी घर्तीसमक्ष आग्रह गरेको छ । समितिको मंगलबार बसेको बैठकले उक्त आग्रह गरेको हो । समिति ५ महिनादेखि नेतृत्वविहीन थियो । तत्कालीन सभापति जनार्दन शर्माको नेतृत्वमा गत साउन २८ मा अन्तिमपटक समितिको बैठक बसेको थियो । पुष्पकमल दाहाल नेतृत्वको सरकारमा ऊर्जामन्त्रीको जिम्मेवारी सम्हाल्न शर्माले समितिको नेतृत्व छाडेका थिए । व्यवस्थापिका संसद् नियमावली २०७३ अनुसार सभापति नहुँदा ज्येष्ठ सदस्य सर्वेन्द्रनाथ शुक्लको नेतृत्वमा समिति बैठक बसेको हो । समितिको बैठक बसेसँगै अबको ३० दिनभित्र लेखा समितिले नयाँ सभापति पाउने भएको छ । संसदको नियमावलीको दफा १८१ को विषयगत समितिको कार्यविधि र सभापति तथा सदस्यहरूको पद रिक्त हुने अवस्थाअन्तर्गतको उपदफा ५ मा भनिएको छ, उपनियम (२) बमोजिम समितिको सभापतिको पद रिक्त हुन आएमा समितिको बैठक बसेको एक महिनाभित्र पूर्ति गरिनेछ । समितिका सभापतिहरूमा राजनीतिक भागबन्डा नमिल्दा लेखा समितिमा नयाँ सभापति चयन हुन नसकेपछि केही सांसद र सभामुख मिलेर राजनीतिक दललाई दबाब दिन बैठक बोलाइएको हो । समितिमा सभापतिमात्र नभई सचिवालयका सचिवको पदसमेत खाली छ । समितिमा सचिवका रूपमा कार्यरत सहसचिव सोमबहादुर थापा सचिवमा बढुवा भएपछि हाल समितिको सचिवालयमा निमित्त सचिवका रूपमा सुरेन्द्र अर्याल छन् । सभापति नहुँदा मूल समितिको बैठक त बसेन नै, महालेखा परीक्षकको वार्षिक प्रतिवेदनमा संस्थागत बेरुजु अध्ययन गर्न गठित १० उपसमितिको पनि ५ महिनायता कुनै बैठक बसेको छैन । बैठकमा उपस्थित सांसदहरूले यति महत्त्वपूर्ण समिति निष्क्रिय हुनु लज्जास्पद रहेको निष्कर्ष निकाल्दै अबदेखि यस्तो नगर्ने प्रतिबद्धता जनाएका थिए । लेखा समितिको नेतृत्वमा सधैं प्रतिपक्ष हुने संसदीय परम्परा रहेको उल्लेख गर्दै त्यसैअनुरूप सभापति चयन हुनुपर्ने प्रतिपक्षी सांसदहरूले बताए । एमाले सांसदहरूले आफ्नो पार्टीका सांसदको नेतृत्वमा समिति हुनुपर्ने माग गरे । एमाओवादी, कांग्रेस र अन्य दलका नेताहरूले भने प्रमुख प्रतिपक्षबाहेक अन्य प्रतिपक्षलाई समेत सभापति दिन सकिने बताएका थिए । कांग्रेसका सांसद मोहनबहादुर बस्नेतले हृदयेश त्रिपाठी, परी थापा र चित्रबहादुर केसी साना पार्टीबाट सभापति भएको इतिहास रहेको उल्लेख गर्दै त्यसलाई पछ्याउन पनि सकिने उल्लेख गरे । सांसद मीनेन्द्र रिजालले लेखा समितिको नेतृत्व प्रमुख प्रतिपक्षले लिने भए पनि राजनीतिक सन्तुलनका आधारमा कति समितिको नेतृत्व कुन पार्टीलाई भन्ने संख्याका बारेमा स्पष्ट हुनुपर्ने बताए । सांसद मीना पुनले प्रतिपक्ष नै समितिको सभापति हुनुपर्ने माग गरिन् । सांसदहरूले नयाँ सभापति चयन नभएसम्म पनि ज्येष्ठ सदस्यको नेतृत्वमा बैठकलाई निरन्तरता दिनुपर्ने बताए । ज्येष्ठ सदस्य शुक्लले पुस २५ मा बैठक गर्ने गरी मिति तोकेका छन् । मंगलबारै समितिले बेरुजुको सम्बन्धमा महालेखा परीक्षकको कार्यालय, मुख्य सचिव र अन्य मन्त्रालयका सचिवलाई बोलाएर छलफल गर्ने निर्णय गरेको छ ।"
नेपालअस्ट्रेलिया स्थायी संयन्त्र बन्दै,"अस्ट्रेलिया नेपाल र अस्ट्रेलियाका परराष्ट्र सचिवहरूबीच संयन्त्र निर्माण हुने भएको छ । प्रत्येक दुई वर्षमा आपसी छलफल र बैठक गर्ने उद्देश्यका साथ केही महिनाभित्रै सम्झौता हुनेछ । दूतावास स्थापना भए पनि हालसम्म दुई मुलुकबीच दोहोरो कूटनीतिक सम्झौता हुन सकेको छैन । यो सम्झौता भए यसले लगानी, व्यापार, भिसा प्रक्रिया र कूटनीतिकै क्षेत्रमा महत्त्वपूर्ण भूमिका खेल्ने क्यानबेरास्थित दूतावासका अधिकारीहरूको दाबी छ । अस्ट्ेरलियाका लागि नेपालका कार्यवाहक राजदूत राजेन्द्र पाण्डेका अनुसार क्यानबेरामा रहेको दूतावासले नेपाल र अस्ट्रेलियाका परराष्ट्र मन्त्रालयका सचिव सम्मिलित संयन्त्र निर्माणका लागि करिब ८ महिनाअघि सहमतिपत्र (एमओयू) को मस्यौदा अस्ट्रेलियाको दक्षिण एसिया क्षेत्र हेर्ने निकायमा पठाएको थियो । अस्ट्रेलियाले उक्त मस्यौदामा सामान्य फेरबदल गरेर दुई साताअघि नेपाल सरकारलाई पठाएको छ । अब हामीले हाम्रोतर्फबाट अस्ट्रेलिया सरकारले पठाएको उक्त ड्राफ्टलाई अध्ययन गरेर जति छिटो पठाउन सक्छौं त्यति चाँडो सहमति हुन सक्छ, कार्यवाहक राजदूत पाण्डेले कान्तिपुरसँग भने । दूतावासका अधिकारीहरूका अनुसार अस्ट्रेलियामा नेपालीको संख्या बढदै गएको र यहाँका राजनीतिज्ञहरूले नेपालीलाई महत्त्व दिएको अवस्थामा यो सम्झौताले महत्त्वपूर्ण भूमिका खेल्नेछ ।"
माओवादीहरूको धमाधम ध्रुवीकरण,"काठमाडौं पहिलो संविधानसभा विघटन भएयता आधा दर्जनभन्दा बढी चिरामा टुक्रिएका माओवादी पार्टीहरूबीच ध्रुवीकरण सुरु भएको छ । फुटयताका चार वर्षमा पार्टी शक्तिको उल्लेख्य क्षय भएपछि उनीहरूले विचार मिल्ने माओवादी र कम्युनिस्ट पार्टीहरूसँग मोर्चाबन्दी थालेका छन् । पछिल्लो मोर्चा कस्नेमा मोहन वैद्य नेतृत्वको नेकपा क्रान्तिकारी माओवादी र उनीबाटै फुटेर गएका नेत्रविक्रम चन्दको नेकपा माओवादी छन् ।राजधानीमा शनिबार कार्यक्रम गर्दै उनीहरूले साझा मुद्दामा एक भएर जाने घोषणा गरे । जलस्रोतमाथिको हस्तक्षेप र राष्ट्रिय स्वाधीनता शीर्षकको अन्तक्र्रियामा दुई माओवादीसहित नेकपा मसालसमेत सहभागी थिए । वैद्य, चन्द र मसाल नेता रामसिंह श्रीशले माओवादीहरू कमजोर हुँदा राष्ट्रियता र जनजीविकाका मुद्दासमेत ओझेल पर्दै गएको भन्दै भ्रष्टाचार, महँगी, कालोबजारी र राष्ट्रिय स्वाधीनताका विषयमा सँगै लड्ने उद्घोष मात्रै गरेनन्, अब कार्यगत एकतालाई राजनीतिक विषयमा प्रवेश गराउनेसमेत बताए । अहिले जनजीविका र राष्ट्रियताको विषयमा कार्यगत एकता हुन्छ, जाने चाहिँ अन्तत: राजनीतिक विषयमै हो, विप्लव माओवादीका नेता गुणराज लोहनीले भने, मिल्ने मुद्दामा सँगै जान नेता प्रतिबद्ध हुनुहुन्छ ।विप्लव माओवादीसँग कार्यगत एकता गर्नेबारे ऋषि कट्टेल नेतृत्वको नेपाल कम्युनिस्ट पार्टीसहित साना माओवादी घटकहरूसँग कुराकानी भइरहेको छ । राष्ट्रियताको विषयमा सीपी मैनाली नेतृत्वको नेकपा माले र नेमकिपासँग पनि कुराकानी भइरहेको माओवादी नेताहरूले बताए । यसअघि गत पुस ५ गते वैद्य, चन्द र मसाल महामन्त्री मोहनविक्रम सिंहले यिनै मुद्दामाथि मोर्चाबन्दी गर्दै संयुक्त वक्तव्य नै जारी गरेका थिए ।यसै वर्ष जेठ ६ गते तत्कालीन एकीकृत नेकपा माओवादीको पहलमा १० ठूला साना माओवादी धारा मिलाउँदै नेकपा माओवादी केन्द्र घोषणा भएको थियो । त्यसमा पुष्पकमल दाहाल नेतृत्वको एकीकृत नेकपा माअोवादी, वैद्य माओवादीका महासचिव रामबहादुर थापा समूहसहितको झन्डै दुई तिहाइ केन्द्रीय सदस्यसहितको नेकपा क्रान्तिकारी माओवादी, नेकपा माओवादी, क्रान्तिकारी कम्युनिस्ट केन्द्र नेपाल, वामपन्थी एकता समूह, गौरवशाली पार्टी नेपाल, नेकपा माओवादी विद्रोहीलगायत १० घटकबीच एकता घोषणा भएको थियो । गत वर्ष जारी भएको संविधानलाई आलोचनासहित समर्थन गर्ने राजनीतिक आधार देखाउँदै माओवादी ध्रुवीकरणको अगुवाइ गर्ने समझदारी यी दलबीच भएको थियो ।अघिल्लो वर्ष माओवादीबाटै छुटेर नयाँ शक्ति पार्टी खोलेका बाबुराम भट्टराईले पनि ध्रुवीकरणको प्रयास गरिरहेका छन् । उनको चासो भने गैरमाओवादी घटकहरूतिर छ । उनले फोरम र तमलोपाबाहेक राष्ट्रिय मधेस समाजवादी पार्टी, तराई मधेस समाजवादी पार्टी, फोरम गणतान्त्रिक र नेपाल सद्भावना पार्टीसँग पनि संवाद बढाएको नयाँ शक्ति पार्टी स्रोतले बतायो । भट्टराईले उक्त भनाइ पुष्टि गर्दै ध्रुवीकरण थप बढ्न नदिन कसै न कसैले पहल लिनैपर्ने अवस्थामा आफूले सक्रियता लिएको बताए ।गत मंसिर ३० गते तमलोपा अध्यक्ष महन्थ ठाकुरलाई भेटी भट्टराईले ठूला तीन दल तीनवटा ध्रुवमा उभिएको भन्दै नयाँ शक्ति र मधेसी मोर्चा मिलेर अब चौथो ध्रुव बनाउनुपर्ने प्रस्ताव गरेका थिए । उनले फोरम लोकतान्त्रिकका केन्द्रीय उपाध्यक्ष दानबहादुर चौधरीलगायत विभिन्न मधेसवादी पार्टीका नेतालाई दुई साताअघि नयाँ शक्तिमा प्रवेश गराए । भट्टराई स्वयंले संघीय समाजवादी फोरम, रामसपालगायत मधेसवादी पार्टीसँग मोर्चाबन्दी गर्ने उनको तयारी अन्तत: पार्टी एकतासम्म पुग्ने यसअघि नै बताइसकेका छन् । संघीय समाजवादी फोरम अध्यक्ष उपेन्द्र यादवसँग मिलेर गत मंसिर १३ गते संयुक्त विज्ञप्ति जारी गर्दै भट्टराईले पहिचानको मान्यता, अधिकारसहितको संघीयता, समानुपातिक प्रतिनिधित्व, प्रत्यक्ष निर्वाचित राष्ट्रपति जस्ता विषयमा साझा धारणा खोजी गर्दै संविधान संशोधन गर्नुपर्ने मत राखेका थिए । कमजोरहरूको पुनरोदय प्रयास : गौतमनेपालको कम्युनिस्ट आन्दोलनमाथि क्योटो विश्वविद्यालयबाट विद्यावारिधि गरेका अनुसन्धानकर्ता भास्कर गौतम पछिल्लो माओवादी ध्रुवीकरणलाई सैद्धान्तिक कारणबाट नभई कमजोरहरूको पुनरोदय प्रयास भनी अथ्र्याउँछन् । प्रधानमन्त्री तथा माओवादी केन्द्र अध्यक्ष दाहालले नरमपन्थी मध्यधार, वैद्य र चन्दले कट्टरपन्थी देब्रे धार, अनि भट्टराईले उदारवादी दाहिने धार ध्रुवीकृत गरिरहेको उनको विश्लेषण छ । यो ध्रुवीकरणको कुनै सैद्धान्तिक जग छैन, आगामी चुनावका लागि शक्ति आर्जन गर्ने रणनीतिक तयारी हो, गौतमले भने, माओवादी रक्षात्मक बन्दै गएकाले अब कुनै ठूलो शक्तिसँग मर्ज हुने भए पनि आफूभन्दा साना ढिक्का जोड्न उनीहरू प्रयासरत छन् । यो ध्रुवीकरणमा आन्दोलन गर्ने र चुनाव हार्ने दुवै संगठित भएको देखियो ।पहिलो संविधानसभा विघटन हुनेबित्तिकै २०६९ असारमा माओवादीमा पहिलो फुट आएको थियो । त्यसयता विभिन्न शृंखलामा फुट जारी रहँदै गर्दा यो ध्रुवीकरण प्रयास भएको हो ।"
मन्त्रिपरिषद् बैठक कुर्दा गैरकानुनी थुना,"काठमाडौं विदेशी नागरिकलाई देशनिकाला गर्ने निर्णयका लागि मन्त्रिपरिषद्मै फाइल पठाउनुपर्ने पछिल्लो अभ्यासका कारण गैरकानुनी थुना को जोखिम बढेको छ । यसअघि गृह सचिवबाटै देश निकालाको निर्णय हुने गरेकामा चार महिनाअघि सर्वोच्चले नेपाल सरकारको यो निर्णय मन्त्रिपरिषद्ले नै गर्नुपर्ने व्याख्या गरेपछि व्यावहारिक जटिलता आइपरेको हो ।अवैध बसाइबापत पक्राउ परेका अमेरिकी नागरिक क्रेनिग एड्डन ब्रालिरिकले ओभरस्टे बापतको शुल्क नेपाल सरकारलाई बुझाइसकेका छन् । त्यसबापतको कैद सजाय पनि उनले भुक्तान गरिसके । तर, उनलाई देश निकालाका लागि गृह मन्त्रालयले पठाएको फाइलमा मन्त्रिपरिषद्ले निर्णय गर्नुपर्ने भएकाले उनी अध्यागमनको थुनामै बसिरहेका छन् । मंसिर २ मा अध्यागमन विभागले उनको फाइल गृह मन्त्रालयमा पठाए पनि त्यसबारे निर्णय हुन सकेको छैन । गृहले समयमै फाइल मन्त्रिपरिषद्मा नपठाएकै कारण सजाय भुक्तान गरिसकेपछि पनि ब्रालिरिक अमेरिका फर्किन सकेका छैनन् । यस्तै समस्या छ, रसियन नागरिक धित्रे उस्तेनोसको पनि । उनले पनि ओभरस्टे गरेका कारण सजाय खेपेका थिए । उनीहरू दुवैको फाइल एकैचोटि गृहमा पठाइएको थियो । गैरकानुनी रूपमा वर्ष दिनभन्दा बढी बसेकाको हकमा कैद जरिवाना भुक्तान गरेपछि वा मन्त्रिपरिषद् वा राष्ट्रपतिबाट कैद सजाय मिनाहा भएका विदेशी कैदीलाई स्वदेश फिर्ता पठाउन अध्यागमनले गृहमा सिफारिस गर्छ । गृह प्रवक्ता बालकृष्ण पन्थी यसलाई सरकारी प्रक्रिया मान्छन् र देश निकालासम्बन्धी निर्णयमा लाग्ने समयलाई गैरकानुनी मान्दैनन् । देश निकालाका लागि लाग्ने प्रक्रियाका क्रममा थुनामा राख्नु गैरकानुनी हुनै सक्दैन, उनले भने, अध्यागमनबाट आउने प्रत्येक फाइल हामीले तुरुन्तै बस्ने मन्त्रिपरिषद्मा पठाउँछौं । अब त्यसका निम्ति लाग्ने केही दिनको प्रक्रिया आफंैमा विधिसम्मत हो । प्राय: प्रत्येक शुक्रबार बस्ने मन्त्रिपरिषद् बैठक बेलाबखत नियमित हुँदैन । त्यस्तै गृह सचिवको अनुपस्थितिका बेला वा गृह अन्य महत्त्वपूर्ण निर्णयमा व्यस्त रहेका बेला पनि देश निकालासम्बन्धी फाइल मन्त्रिपरिषद्मा पुग्न सक्दैन । जसले सजाय भुक्तान गरिसकेपछि विदेशी नागरिक अध्यागमनको थुनामै बस्नुपर्ने हुन्छ । अध्यागमनका एक कर्मचारी भन्छन्, गृहले समयमै निर्णय नगर्दा अध्यागमनको थुना सधैं भरिभराउ हुने गरेको छ र गैरकानुनी थुनाको बात लाग्ने जोखिम बढेको छ । गृह मन्त्रालयको कानुनी शाखाकी उपसचिव निर्मला अधिकारी सर्वोच्चको आदेशअघि सचिवस्तरीय निर्णयबाटै हुने फाइलहरू अहिले मन्त्रिपरिषद्मा पठाउनुपरेको बताउँछिन् । उनी विद्यमान कानुनी जटिलताले त्यस्तो समस्या निम्तिएको बताउँदै भन्छिन्, देशनिकालाको कानुनी आधारहरू आफैंमा विरोधाभासपूर्ण देखिन्छन् । सजाय भुक्तान गरेपछि पनि २४ घण्टाभन्दा बढी थुनामा राख्दा प्रश्न उठने जोखिम रहेको उनको बुझाइ छ । कानुनी शाखाले यस्तो समस्या टार्न ऐनबाट अधिकार प्रत्यायोजन गर्न सकिन्छ कि भनेर पनि आन्तरिक छलफल गरेको थियो । यो जटिलता फुकाउन विद्यमान ऐन नै संशोधन गर्नुपर्छ, उनले भने । अधिवक्ता चन्द्रकान्त ज्ञवालीका अनुसार यस्ता मुद्दामा विदेशी नागरिकले कानुनी प्रश्नसमेत उठाउँदै क्षतिपूर्ति दाबीगर्न सक्छन् ।"
अब एपबाटै राहदानीको आवेदन,"काठमाडौं मोबाइल एप बाटै राहदानीको आवेदन पठाउन मिल्ने व्यवस्थाको मंगलबार औपचारिक सुरुवात भएको छ । राहदानी विभागले निर्माण गरेको नेपाल पासपोर्ट नामक एपको परराष्ट्रमन्त्री प्रकाशशरण महतल आरम्भ गरे । पहिलो दिन नै यो एप एक हजार जनाले डाउनलोड गरेका छन् । सर्वसाधारणलाई प्रत्यक्ष सहज सेवा दिन यो प्रयास अघि बढाइएको हो । पासपोर्ट मात्र नभएर अन्य कन्सुलर सेवालाई पनि चुस्त बनाउने प्रयास हाम्रो छ, आरम्भ कार्यक्रममा महतले भने, पासपोर्टमा पृष्ठ थप्ने र ईपासपोर्टमा जाने प्रयास पनि गरिरहेका छौं ।विभागले यसअघि नै वेबसाइटमार्फत आवेदन दिने र लाइभ इनरोलमेन्टको व्यवस्था मिलाएको थियो । वेबसाइटको मोबाइल भर्सन तयार गर्ने क्रममा मोबाइलबाटै पनि त्यो सुविधा दिन उपयोग ठानेर तत्काल सुरु गरेका हौं, विभागका महानिर्देशक सुशील लम्सालले भने, आफ्नो विवरण सबै भरेर पठाएलगत्तै दिएको समय र बारकोड भएको पृष्ठ सुरक्षित गरी तोकेको समयमा राहदानी विभाग गएर लाइभ इनरोलमेन्ट (प्रत्यक्ष फोटो खिच्ने, हस्ताक्षर गर्ने, औंठा छाप दिने) गर्नुपर्ने हुन्छ । यसले भीड व्यवस्थापन गर्नुका साथै समयसमेत बचत हुनेछ । पहिलेको दाँजोमा अहिले निकै कम भीड भए पनि अझै दैनिक करिब एक हजारले राहदानी विभागमै पुगेर राहदानीको आवेदन दिइरहेको लम्सालले बताए । अन्य जिल्ला तथा विदेशस्थित कूटनीतिक नियोगबाट पनि थप दुई हजार आउने गरेकाले दैनिक तीन हजारभन्दा बढी राहदानी विभागले वितरण गरिरहेको छ ।राहदानी विभागले सात महिनादेखि लाइभ इनरोलमेन्ट विदेशस्थित नेपालका विभिन्न ३६ मध्ये १० नियोगबाट भइरहेको छ । अबको केही समयमा सबै लाइभ इनरोलबाट जाने गरी प्रविधि विकास गरिरहेको लम्सालले जानकारी दिए । हामी अब विस्तारै ईपासपोर्टमा जानुपर्ने हुन्छ । त्यसको तयारीका लागि अभ्यस्त हुँदै जानुपर्ने र अन्य सेवालाई पनि चुस्त बनाउन पर्ने भएकाले प्रविधिको प्रयोगमा जुटेका हौं, परराष्ट्रमन्त्री महतले बताए । एपमा गएपछि आफ्नो पासपोर्ट बन्दाको अवस्थादेखि भएको त्रुटिसमेत मोबाइलमै हेर्न सकिनेछ ।"
सातदोबाटोढोलाहिटी खण्ड अस्तव्यस्त,"ललितपुर सातदोबाटोढोलाहिटी सडक हिलाम्मे बनेको छ । ठेकेदार कम्पनीले मेलम्ची खानेपानीको पाइप बिछ्याउनेक्रममा सडक खन्दा निस्किएको माटो व्यवस्थापन नहुँदा सडक हिलाम्मे बनेको हो । हिलाम्मे सडकले यो क्षेत्र अस्तव्यस्त बनेसँगै सर्वसाधारणले सास्ती खेप्नुपरेको छ । काभ्रेका हीरालाल तामाङको टेम्पु यही रूटमा चल्छ । सोमबारको वर्षापछि हिलाम्मे बनेको सडकमा उनको बा१ह ४१७५ नम्बरको टेम्पु मंगलबार फस्यो । ३ घण्टा लगाएर खाल्डोबाट निकाले । पुस १ गते उनकै टेम्पु अरकिनो टोलमा पल्टिँदा दुई महिला घाइते भएका थिए । तामाङ भन्छन्, कमाउनु त कहाँ कहाँ उल्टो घाइतेको उपचार गराउँदा ४ हजार सकियो । टेम्पु मर्मतमा अरू २५ सय लाग्यो । डिस्चार्ज भए पनि औषधि खर्च व्यवहोरिरहेकै छु, उनले भने, सडकले सास्ती दियो ।उनले बिग्रिएको सडकमा तीनपांग्रे सवारी चलाउँदा ज्यानकै जोखिम भए पनि बाध्यताले चलाइरहेको बताए । टेम्पु पल्टिएदेखि यात्रु पनि कम हँुदै गएका छन्, उनले भने, हामीले भन्दा बढी १०१२ चक्के सवारीका चालकले दु:ख खेपिरहेका छन् । माटो नपन्छाइएकै कारण पुस १५ मा धापाखेलका वीरबहादुर तामाङको बा१ह ४७५८ नम्बरको टेम्पु पल्टियो । १७ गते बा१ह ४२२३ नम्बरको अर्को टेम्पु पनि टुटेपानीमा पल्टिएको थियो । वीरबहादुर भन्छन्, धन्न टेम्पुमा भएका १३ यात्रु कसैलाई केही भएन ।हिलोले अगाडिको चक्का घुमाउन नमिल्ने बनेपछि लेले महतगाउँका गणेश सिलवालको मोटरसाइकल मंगलबार बीच बाटोमै फस्यो । मंगलबार बिहान यो रुटमा अरू मोटरसाइकल चालकले पनि सास्ती खेपे । खनेको माटो सकडमै यत्रयत्र छोडिएका कारण धुवाँधूलोले सर्वसाधारण मर्कामा परेका छन् । साङपाङ चोकमा कुलप्रसाद पण्डित र इन्दिरा अधिकारी बाटोको धुलो आफ्नो भान्सासम्म आउने गरेको बताउँछन् । चाँडै सडक विस्तार गर्न पटकपटक उजुरी गर्दा पनि चासो दिइएन, उनले भनिन् ।उपत्यका खानेपानी लिमिटेड आयोजना कार्यान्वय निर्देशनालय (मेलम्ची सबप्रोजेक्ट टु) का इन्जिनियर विजयराम लामिछाने ठेकेदार कम्पनीलाई माटो पन्छाउन निर्देशन दिइसकिएको बताउँछन् । ग्राभेल राख्न पनि भनिसकेका छौं, उनले भने । डिभिजन सडक कार्यालयका इन्जिनियर कुलप्रसाद आचार्यले सडक विस्तारका लागि तयारी भइरहेको दाबी गरे । उक्त सडकको दायाँ रमन कन्ट्रक्सन र बायाँ शर्मा एन्ड शर्मा कम्पनीले मेलम्चीको खानेपानी बिछ्याउने ठेक्का पाएका हुन् ।"
सार्वजनिक शौचालय फोहोर,"काठमाडौं लगनखेल बसपार्कस्थित सार्वजनिक शौचालय प्रयोग गर्न भित्र गएकी गोदावरीकी मैना सिलवाल उल्टी गर्दै बाहिर निस्किइन् । शौचालय फोहोर र दुर्गन्धित भएकाले प्रयोग गर्नै सास्ती भएको उनले बताइन् । पर्याप्त पानी नभएकाले शौच गर्न अप्ठयारो भएको उनले बताइन् । भित्र चुरोटको धुवाँले सास फेर्नै सकिनँ, गन्हाएर उस्तै, वान्ता नै भयो, उनले भनिन् ।दैनिक लगनखेल आउजाउ गर्ने सिलवालले यो शौचालय सधैं फोहोर रहने बताइन् । शुल्क भने ५ रुपैयाँ लिने फिनेल नहालिने, पानी नहुने, ढोकामा चुकुल नभएकाले आपत पर्दा प्रयोग गर्न नसकिने उनले गुनासो गरिन् । लुभुका शैलेश महर्जनले पनि यो सार्वजनिक शौचालय सधैं फोहोर हुने बताए । नाकमुख बन्द गरी शौचालय प्रयोग गर्नुपरेको उनले बताए । कम्तीमा फिनेल पानी मात्रै हालिदिए दुर्गन्ध कम हुन्थ्यो, उनले भने ।शौचालयवरपर गाडी कुरेर बस्ने प्राय: सबैले नाकमुख थुनेर उभिएका भेटिन्छन् । यो प्रयोग गर्नुभन्दा नजिकैको होटलमा चिया खाएर त्यहींको शौचालय प्रयोग गर्ने गरेको केही यात्रुले बताए । ललितपुर उपमहानगरपालिकाका कार्यकारी अधिकृत भरतमणि पाण्डेका अनुसार सार्वजनिक शौचालयको हेरचाह र अनुगमनको जिम्मा केही ठेकेदारलाई दिइएको छ । ती ठेकेदारहरूको व्यवस्थापनका कारण शौचालय फोहोर बनेका हुन् । आजभोलि नै ठेकेदार खटाएर सफाइ गर्ने उनले बताए ।बागबजारस्थित भक्तपुर बसपार्कमा रहेको शौचालयको अवस्था पनि उस्तै छ । शौचालयभित्र धारा नभएकाले बाहिरबाट पानी ल्याएर प्रयोग गर्नुपर्ने बसका चालक तिलक महर्जनले गुनासो गरे । सर्वसाधारणले शौचालय वरपर शौच गर्न थालेपछि बसपार्कको वातावरण दुर्गन्धित भएको स्थानीय व्यापारी बताउँछन् । नेपाल चिकित्सक संघका महासचिव डा लोचन कार्की सरुवा रोगको प्रमुख स्रोत फोहोर शौचालय हुने बताउँछन् । फोहोर शौचालय प्रयोग गर्नेलाई टाइफाइड, जन्डिसलगायत रोगको संक्रमण हुने उनी बताउँछन् । काठमाडौं महानगरपालिकाका वातावरण विभाग प्रमुख रविनमान श्रेष्ठ सार्वजनिक शौचालय व्यवस्थित नहुनुमा सर्वसाधारण पनि जिम्मेवार रहेको मान्छन् । सार्वजनिक शौचालयबाट दिनहुँ साबुन, टाबेल धाराका टुटीहरू चोरी हुने गरेको उनले बताए । सार्वजनिक शौचालयमा साबुन, न्याप्किन सकिएको भेटिए मागेर प्रयोग गर्न सकिने उनले बताए ।"
प्रक्रिया नपुर्याई डिप बोरिङ,"ललितपुर उपत्यका खानेपानी व्यवस्थापन बोर्डले प्रक्रिया नपुर्याई चापागाउँको खजुरीको नेपाल उद्योगलाई डिप बोरिङको स्वीकृति दिएको छ । बोर्डले एक महिनाअघि खानेपानीको स्रोत मूलडोलभन्दा सय मिटरको दूरीमा बोरिङ गर्न स्वीकृति दिएको हो ।भूमिगत स्रोतको पानी उपयोग निर्देशिका, २०७१ को दफा ७ मा व्यावसायिक, औद्योगिक र सार्वजनिक प्रयोजनका लागि अनुमतिपत्र माग गर्दा स्थानीय निकायको रोहबरमा गरिएको सार्वजनिक सुनुवाइ वा छलफलको प्रतिवदेन पेस गर्नुपर्छ । बोर्डले स्थानीयवासीसँग छलफलै नगरी स्वीकृति दिएको हो ।उपत्यका खानेपानी व्यवस्थापन बोर्डका प्रवक्ता योगेन्द्र बमले यसबारे जानकारी नभएको बताए । बोरिङ स्वीकृति लिन सार्वजनिक सुनुवाइ वा छलफल अनिवार्य गर्नुपर्छ, उनले भने, डाइरेक्टरसँग बुझ्छु ।उद्योगले वज्रबाराही नगरपालिकाबाट नियम मिचेर सिफारिस लिएको छ । स्थानीयवासीका अनुसार उद्योगका कर्मचारी मात्र साक्षी राखेर सजर्मिन गरिएको छ । मूलडोलका शेखर न्यौपानेले खुला रूपमा गर्नुपर्ने सजर्मिन विरोध हुने डरले गुपचुप गरिएको आरोप लगाए । नगरपालिकामा उजुरी दिँदा पनि केही लागेन, उनले भने ।वज्रबाराही नगरपालिका कार्यकारी अधिकृत टेकराज पन्थीले वडा कार्यालयको रोहबरमा गरेको सजर्मिनका आधारमा सिफारिस गरिएको दाबी गरे । हस्ताक्षर गर्नेमा उद्योगका कर्मचारी मात्र भएको कुरा थाहा थिएन, उनले भने । वज्रबाराही नगरपालिका संयुक्त वडा कार्यालय चापागाउँका सचिव सिद्धि महर्जनले नगरपालिकाको निर्देशनका आधारमा सजर्मिन गरेको बताए ।स्थानीयवासी खानेपानीका रूपमा उपयोग गर्दै आएको परम्परागत मूल सुक्नेमा चिन्तित बनेका छन् । मूलको पानी चापागाउँ, ठेचो, झरुवारासी, सुनाकोठीलगायत पाटनका बासिन्दाले उपभोग गर्दै आएका छन् । उपत्यका खानेपानी लिमिटेड (केयूकेएल) जावलाखेल प्रमुख विश्वराज जोशीले मुहान असर पर्ने गरी स्वीकृति दिन नहुने बताए । मुहान केयूकेएलले संरक्षण गर्दै आइरहेको हिसाबले उद्योगलाई सिफारिस दिनुपूर्व जानकारी गराउनुपथ्र्यो, उनले भने ।केयूकेएलका अनुसार जिल्लामा चापागाउँ र फर्पिङ प्रणालीबाट खानेपानी वितरण भइरहेका छन् । चापागाउँ प्रणालीअन्तर्गत चौघरे, वासुकी दोभान, भुन्टेलरे डोलभन्दा शुद्ध र बढी पानी उत्पादन मूलडोलमा हुन्छ । डोलबाट दैनिक झन्डै ५ लाख लिटर पानी वितरण भइरहेको छ ।खजुरीको नेपाल उद्योग सञ्चालक ओमनाथ महर्जनले कानुनी प्रक्रिया पुर्याएरै बोरिङ गरिएको जिकिर गरे । ५ सय फिट गहिराइबाट पानी निकालिएकाले मुहानलाई असर पर्दैन, उनले भने, उद्योगका कर्मचारी स्थानीय हुन् । सजर्मिनमा हस्ताक्षर गर्न नहुने भन्ने छैन । उनले सार्वजनिक सुनुवाइको सट्टा सजर्मिन गरे पुग्ने दाबी गरे । बोरिङबाट प्रतिसेकेन्ड ३ लिटर पानी निस्कन्छ ।"
अभियुक्तलाई उन्मुक्ति,"काठमाडौं बालाजुकी १८ वर्षीया रीता सापकोटा (नाम परिवर्तित) ले २०७३ असार ७ मा विषादी सेवन गरिन् । उपचारका क्रममा मनमोहन मेमोरियल अस्पतालमा १४ गते उनको होस खुल्यो ।होस् खुलेसँगै मामालाई आफू बलात्कृत भएकाले हात्महत्याको प्रयास गरेको उनले बताइन् । उनका मामाले सोहीअनुरूप महानगरीय प्रहरी वृत्त बालाजुमा किटानी जाहेरी दिए । जाहेरीमा असार ३ गते राति नजिकैको भाडामा बस्ने जाजरकोटका १८ वर्षीय युवकले सापकोटालाई बलात्कार गरेको उल्लेख छ ।प्रहरीले कारबाही अघि बढायो र जिल्ला अदालत काठमाडौंमा मुद्दा दायर गर्यो । सुनुवाइ हुँदै जाँदा उनले प्रतिकूल बकपत्र गरिन् । आफूमाथि करणी भएको बयान कसैलाई नदिएको र मुद्दामा प्रतिवादी बनाइएका व्यक्तिसँग राम्रो सम्बन्ध भएको बकपत्र गरिन् । यतिसम्म कि अभियोगपत्रमा उनको बयानमा सही पनि आफ्नो नभएको बताइन् । यस घटनामा अदालतको फैसला आउन बाँकी छ । काठमाडौं महानगरपालिका १२ बस्ने बहिदा खातुन (नाम परिवर्तन) ले भारत मोतिहारी घर भई सुनधारामा व्यापार गर्दै आएका साह थरका व्यक्तिविरूद्ध किटानी जाहेरी दिइन् । २०७२ फागुन १७ को साँझ ६ बजेतिर साहले त्यहींको एक बिल्डिङको अन्डरग्राउन्डमा आफूलाई झुक्याएर करणी गरेको प्रहरीलाई बताइन् ।मुद्दा अदालतमा पुग्दा उनले प्रतिकूल बकपत्र गरिन् । बकपत्रमा साहले जबरजस्तीको प्रयास गरे पनि चिच्याएपछि साह भागेको र आफूमाथि बलात्कार नभएको बताइन् । तर, सरकारी वकिल कार्यालयका एक कर्मचारी भन्छन्, पछि पनि रूँदै आफूलाई धम्की दिएकाले प्रतिकूल बकपत्र दिन बाध्य भएको भन्थिन् ।उनको मुद्दा हेरिरहेका सरकारी वकिलले भने, उनले आफूलाई बकपत्र फेर्न डरत्रास देखाइएको भनेर प्रहरीमा निवेदन पनि दिएकी थिइन् । अदालतले यस सम्बन्धमा प्रतिवादीलाई तत्कालका लागि थुनछेक आदेश दिएको छ ।साक्षीको बकपत्रका आधारमा टुंगो लगाउनुपर्ने मुद्दामा होस्टाइल बकपत्र गरेपछि प्रहरीका साथै सरकारवादी मुद्दा लडिरहेका सरकारी वकिललाई पनि गाह्रो हुने गर्छ । सरकारी वकिल कार्यालयका सहन्यायधिवक्ता टेकबहादुर घिमिरे अधिकांश जबरजस्ती करणीका घटनामा प्रतिकूल बकपत्र गरिदिने र त्यसले मुद्दा हार्ने सम्भावना हुने अनुभव सुनाउँछन् । कानुनी ज्ञान नहुनु, न्यायिक प्रक्रियाबारे जानकारीको अभाव र समाजमा पीडक बलियो हुनु होस्टाइलको प्रमुख कारण हो, उनले भने, पीडकले आफ्नो बयानमा कसुर इन्कार गरे र पीडितले दिएका बकपत्रकै आधारमा फैसला हुन सक्छ । तर, शरीर परिक्षण र भौतिक प्रमाण पुगेको अवस्थामा पीडितले बकपत्र फेरे पनि प्रमाणकै आधारमा अदालतले निर्णय गर्छ ।केही देशमा बकपत्र फेरे अदालतले उल्टै जाहेरी दिनेलाई सजाय गर्ने भए पनि नेपालमा भने न्यायाधीशको विवेकले दण्ड पनि गर्न सकिने कानुन छ । तर करणीका पीडितलाई यसरी सजाय सुनाइएको जानकारीमा छैन, घिमिरेले भने ।उनका अनुसार कतिपय घटनामा पहिले महिलापुरुषबीच सहमतिमा सम्बन्ध रहने पछि समाजका डरले वा अन्य कारणले महिलाले करणी भएको बकपत्र दिने गरेको पनि देखिन्छ । कतिपय मुद्दा भने आर्थिक लेनदेनमा टुंगिने घिमिरे बताउँछन् । प्रतिकूल बकपत्रकै कारण प्रहरीले दर्ता गरेका अधिकांश करणीका मुद्दा न्यायिक प्रक्रियामा असफल बन्ने गरेका छन् । घटनाका बखत साक्षीले उल्लेख गरेका लिखतलाई प्रतिकूल हुने गरी बकपत्र गर्दा अनुसन्धान मोडिने भन्छन् प्रहरी प्रवक्ता ठाकुर ज्ञवाली । प्रभाव, दबाब प्रलोभन बकपत्र बदल्नुका मुख्य कारण हुन् । यसबाहेक अन्य पनि कारण हुन्छन् घटनापिच्छे, उनले भने ।तर कतिपय पीडित भने आफूहरूलाई प्रहरीका साथै सरकारी वकिलले पनि बाहिरै कुरा मिलाउन दबाब दिने गरेको बताउँछन् । यस्तैमध्येकी एक हुन् नुवाकोटकी २० वर्षीया रोजिता श्रेष्ठ (नाम परिवर्तित) । २०७० सालमा आफूमाथि समाजका एक प्रतिष्ठित र सम्पन्न परिवारका वृद्धले बलात्कार गरेको उनको भनाइ छ ।"
लागू औषधसहित पक्राउ,काठमाडौं प्रहरीले लागूऔषधसहित काठमाडौंको डल्लुबाट दुईजनालाई पक्राउ गरेको छ । पक्राउ पर्नेमा ३० वर्षीया मोनिका श्रेष्ठ र ३८ वर्षीय विनोद साह छन् ।
ठगी गर्ने पक्राउ,ललितपुर प्रहरीले सिन्धुपाल्चोकका नारायणबहादुर भण्डारी र सरोज भण्डारीलाई ठगी आरोपमा पक्राउ गरेको छ । प्रहरीका अनुसार उनीहरूले लमजुङकी मीनमाया तामाङलाई १९ हजार अमेरिकी डलर छ भनि जम्मा ४३८ डलरको बिटो पोको पारी १० लाख रुपैयाँ लिएका थिए ।
सडकछेउका बिरुवा सुके,"काठमाडौं राजधानीको सौन्दर्य बढाउन सडकछेउमा रोपिएका बिरुवाहरू हेरचाहको अभावमा सुक्न थालेका छन् । हेरचाहको जिम्मा पाएको नेपाल टेलिकमले भने पहिले ठेक्का लिएको कम्पनीले राम्रोसँग हेरचाह नगरेको भनेर पुन: टेन्डर आह्वान गरे पनि यसबीचमा फूल, दुबो तथा अन्य बिरुवा सुक्ने"
फरार अभियुक्त जेल चलान,काठमाडौं चोरी मुद्दाका फरार एक अभियुक्तलाई केन्द्रीय कारागार सुन्धारा पठाइएको छ । काठमाडौं जिल्ला अदालतले २०६७ जेठ ५ मा नुवाकोटका अनिल नेपालीलाई २ वर्ष १० महिना १३ दिन कैद सजाय सुनाए पनि धरौटी तारेखमा छुटेपछि फरार भएका थिए ।
पत्रकार पुरस्कृत,भक्तपुर क्रियाशील पत्रकार मञ्च भक्तपुरले पत्रकार सोम शर्मा (बजगाईं) लाई सम्मानसहित नगद पुरस्कार प्रदान गरेको छ । मञ्चले पत्रकारहरू दीपक लामिछाने र रमेश खडकालाई पनि सम्मान गरेको छ ।
त्रिपालमुनि विद्यार्थी,"सुर्खेतरामेछाप हरिया दुईवटा त्रिपालमुनि सातवटा बेन्च । भुइँमा खम्बा गाडेर बनाइएका डेस्क । न ब्ल्याकबोर्ड न चकडस्टर । शिक्षकका लागि कुर्सीसम्म छैन । विद्यालय भनेर पत्याउनै सकिँदैन । तर, लेखपराजुल ३ स्थित जनज्योति निमावि अढाइ वर्षयता यस्तै हबिगत बेहोरिरहेको छ । सातवटा बेन्चमा आठ कक्षासम्मका विद्यार्थी राखेर पढाउनुपर्ने बाध्यता छ ।२०७१ साउन २९ गतेको पहिरोले विद्यालय भवन बगाएपछि पठनपाठनमा समस्या भएको हो । भवन पुनर्निर्माणका लागि अहिलेसम्म योजना नै बनेको छैन । कक्षाकोठा अभावले विद्यार्थीको कन्तबिजोग छ । कक्षा ७ का सुमन राम्जाली बोर्डमा नलेखिँदा शिक्षकले पढाएको बुझ्न गाह्रो भएको दु:खेसो पोख्छन् । अन्य विषयमा खासै समस्या हुँदैन । अंग्रेजी, गणित र विज्ञानमा सिक्न गाह्रो हुन्छ, उनले भने, विद्यालय व्यवस्थापन समिति र शिक्षकले पहल गरेको भए समुदायले नै स्कुल बनाउन सक्थ्यो । हाम्रो पीडा कसैले बुझेन । भवन नबनेकै कारण थुप्रै विद्यार्थी अन्यत्र गएको शिक्षक पूर्णबहादुर शाहीले बताए । कक्षाकोठा नहुँदा विद्यार्थी अरू स्कुल सरिसके उनले भने, पहिले २ सय २५ विद्यार्थी उपस्थित हुन्थे, अहिले ५० हाराहारीमा मात्रै आउँछन् । उनका अनुसार कक्षा आठका एक, सातका तीन, छका चार, पाँचका छ, चारका १३, तीनका १०, दुईका ९ र एक कक्षाका १० विद्यार्थी मात्र नियमित आउँछन् । बाँकी विद्यार्थी लेखपराजुलकै काल्पानी, डुंगीखोला, भर्याङ र छिन्चुका स्कुलमा भर्ना भएका छन् । नजिकको विद्यालय नबनेपछि उनीहरू पढ्नकै लागि दिनहुँ एक घण्टा हिँड्न बाध्य छन् । जनज्योतिमा एक स्थायी र एक अस्थायी दरबन्दीका शिक्षक छन् । निजी स्रोतबाट चार जना राखिएको छ । विद्यार्थीलाई ओत लगाउन गतिलो पालसमेत पाइएन, व्यवस्थापन समिति अध्यक्ष गंगबहादुर राम्जाली मगरले भने, शिक्षा कार्यालयले दिनलाई दियो तर एक बर्खा पनि टिकेन । त्यही पनि खुइलियो । कक्षा एकदेखि आठसम्मका विद्यार्थी छ्यासमिस बस्नुपर्ने अवस्था छ । प्रधानाध्यापक खड्गबहादुर खड्काले विद्यार्थीको पठनपाठन प्रभावित नहोस् भनेर खुला चौरमै राखेर भएपनि नियमित स्कुल सञ्चालन गर्ने गरेको बताए । उनले भने, कसैलाई लेख्न, कसलाई पढ्न लगाउँछौं । सबै शिक्षक भए वरपरका डाँडामा लगेर सिकाउँछौं । अरू स्कुलमा पढ्न गएका कतिपय विद्यार्थी परीक्षा दिन भने जनज्योतिमै आइपुग्छन् । त्रैमासिक, अर्धवार्षिक परीक्षामा छिन्चु गएका बाहेक सबै विद्यार्थी सामेल भएको प्रधानाध्यापक खड्काले जानकारी दिए । भवन निर्माण भएपछि विद्यार्थी फर्किने आशामा छौं, उनले भने । जिल्ला शिक्षा कार्यालयको सहयोगमा ३२ लाखको लागतमा चारकोठे पक्की भवन बन्दै छ । चार लाखमा शौचालय । त्यो भवन बनिसक्दा पनि सबै कक्षालाई पुग्ने गरी छुट्टाछुट्टै कोठा भने पुग्दैनन् । विद्यालयका अनुसार थप पाँच कोठा आवश्यक पर्नेछ । रामेछापको गौस्वारा खारपानी माविका विद्यार्थी पनि लामो समयदेखि यस्तै सकसमा छन् । बाँसले घेरेर बनाइएका कक्षाकोठा अधिकांश भत्किसकेका छन् । बाँकी रहेका थोरै कोठा पनि जाडो थेग्न सकिने खालका छैनन् । कापकापबाट पस्ने सिरेटोले विद्यार्थीलाई हैरानी खेलाउँछ । सबै जना एकै ठाउँ कोचिएर बसेका छन् भूकम्पले भत्किएको भवन पुनर्निर्माण नगरिँदा एकदेखि पाँच कक्षासम्मका विद्यार्थी एउटै कोठामा पढिरहेका छन् । विद्यालय भवन भूकम्पले भत्कायो, त्यसपछि सरकारले बनाइदिएको अस्थायी अध्ययन केन्द्र पानीले कुहिएर गयो, प्रधानाध्यापक उद्धव थापा भन्छन्, आजभोलि कोठा नभएर कक्षा १ देखि ५ सम्मका ३८ विद्यार्थी एकै ठाउँ राखेर पढाइरहेका छौं । अहिले पूरै विद्यालय जम्मा ६ वटा कोठामा चलिरहेको छ । ती कोठामा २ सय १० विद्यार्थी अटाएका छन् । तर, जीर्ण भइसकेका ती कोठामा जाडोले कामिरहेका हुन्छन् उनीहरू । प्रधानाध्यापक थापा भन्छन्, चिसो बेस्सरी छ, सुइटर लगाएर आउनु भनेका छौं तर पनि धेरैको आङमा तातो लुगा हुँदैन । क्षतिग्रस्त भवन कहिले बन्ने टुंगो छैन । खारपानीको मात्र समस्या होइन यो । भूकम्पले भवन भत्किएका सबैजसो विद्यालय समान पीडामा छन् । अघिल्लो वर्षको हिउँदमा कष्टपूर्वक पढेका विद्यार्थी यसपालि पनि त्यही अवस्था भोग्न बाध्य भइरहेका छन् । प्राय सबै विद्यालयमा अस्थायी अध्ययन केन्द्र बनाइएका थिए । ती सबै बाँसले वेरीएकाले अधिकांश नास भएर गए । बाँकी रहेका पनि अध्ययनका लागि उपयुक्त छैनन् । जाडोमा बसिसक्नु हुँदैन, गर्मीमा हावा र धुलोले हैरान पार्छ, पानीको बाछिटा पसेर भिजाउँछ, कुभुकास्थलीको भगवती निमाविका प्रअ भरतवहादुर वस्नेतले भने । भगवती निमाविमा एउटै अस्थायी केन्द्रमा ४ वटा ससाना कोठा बनाइएको छ । भएजति विद्यार्थी त्यहीँ कोचिएका छन् । बाहिरको चिसो हावा भित्रै आइपुग्छ, माथिबाट शीत चुहिन्छ । त्यहाँ पनि कक्षा २ र ३ का विद्यार्थी एउटै कोठामा राखिएको छ । उक्त निमाविका लागि जर्मन सहयोगमा फाड्स नेपालले चारकोठे भवन बनाउन कागजी प्रक्रिया अघि बढाएको थियो तर काम अझै सुरु भएको छैन । सरासर काम हुँदा पनि भवन बन्न कम्तीमा एक वर्ष लाग्ने विद्यालयले जनाएको छ । भूकम्पले जिल्लाका ४ सयभन्दा बढी विद्यालयमा क्षति पुगेको छ । सरकारले जिल्ला शिक्षा कार्यालयमार्फत विद्यालय भवन बनाउने योजना अघि सारेको छ तर काम असाध्यै सुस्त छ । केही विद्यालय पुनर्निर्माणका लागि बल्ल बोलपत्र आहान गरिएको छ । यही गतिले जाँदा सबै विद्यालय भवन पुननिर्माण सक्न दशक लाग्ने देखिन्छ । केही विद्यालय भने विभिन्न संघसंस्थाको सहयोगमा निर्माण भएका छन् । सेमी पर्मानेन्ट भवन बनेकाले त्यहाँ पठनपाठन केही सहज छ । यस्ता विद्यालयको संख्या जिल्लाभर ५० हाराहारी मात्र छ ।विद्यार्थी फर्किए रुकुम जनज्योति आधारभूत विद्यालय मुरु ३ सल्लेरीडाँडामा विद्यार्थी बढेका छन् । मंसिर ३० गतेसम्म ३ जना मात्रै विद्यार्थी रहेको उक्त विद्यालयमा मंगलबारसम्म ३४ जना विद्यार्थी पुगेका छन् । गत मंसिर ३० गते कान्तिपुर दैनिकमा समाचार प्रकाशन भएपछि शिक्षकले पठनपाठन व्यवस्थित बनाउने भन्दै अभिभावक भेला बोलाएका थिए । भेलामा विद्यालयका तर्फबाट पठनपाठन व्यवस्थित बनाउने प्रतिबद्धता भएसँगै अभिभावक छोराछोरीलाई जनज्योति फर्काउन तयार भएका हुन् । बाल शिक्षादेखि ५ कक्षासम्म सञ्चालित उक्त विद्यालयको कक्षा ५ मा मात्रै ३ जना विद्यार्थी थिए । अहिले सबै कक्षामा विद्यार्थी भर्ना भएका छन् । प्रध्यानाध्यापक भीमबहादुर पुनले मंगलबारदेखि अर्धवार्षिक परीक्षा सुरु भएको जानकारी दिए । उनका अनुसार बालशिक्षामा ११ जना, १ कक्षामा ५ जना, २ मा ५ जना, ३ मा ५ जना, ४ मा २ जना र कक्षा ५ मा ५ जना विद्यार्थी परीक्षामा समावेश भए । यसअघि पठनपाठन गरेको विद्यालयसँग समन्वय गरेर विद्यार्थीको मूल्यांकन गरिने विद्यालयले जनाएको छ । समाचारले सबैका आँखा खोलिदियो, प्रअ पुनले भने, यस क्षेत्रका सबै अभिभावकले टाढा पठाएका विद्यार्थी अहिले यहीँ पठाउन थाल्नुभएको छ । पठनपाठनमा लापरबाही गरेको भन्दै त्यस क्षेत्रका अभिभावकले आफ्ना छोराछोरी निजी तथा टाढाका सामुदायिक विद्यालयमा पठाएका थिए ।"
सुरक्षा माग्दै कर्मचारी प्रशासनमा,"ताप्लेजुङ कर्मचारीले प्रशासनसँग सुरक्षा माग गरेका छन् । खोक्लिङस्थित इलाका वन कार्यालयका वन रक्षक गणेश शाहीको हत्यापछि कर्मचारीले गाउँमा बसेर काम गर्न सक्ने वातावरण नभएको भन्दै प्रशासन कार्यालयमा पुगेर सुरक्षा प्रत्याभूति दिलाउन अनुरोध गरेका हुन् । आधिकारिक ट्रेड युनियन, कर्मचारी संघ, संगठन र गाविस सचिव हकहित संरक्षण केन्द्रलगायत संघसंस्थाको नेतृत्वमा प्रशासन पुगेका कर्मचारीले जिल्लाको सुरक्षा अवस्था कमजोर भएको गुनासो गरे । गाविस सचिव हकहित संरक्षण केन्द्रका अध्यक्षसमेत रहेका सान्थाक्रा गाविस सचिव निर्मल शेर्पाले आफूलाई पुस ६ गते टेलिफोनबाट अज्ञात व्यक्तिले धम्की दिएको बताए । फोन नम्बरसहित तत्काल प्रहरीमा जानकारी गराए पनि अहिलेसम्म कुनै कारबाही भएन, उनले गुनासो गरे । निमित्त प्रमुख जिल्ला अधिकारी सुरेन्द्र भट्टराईसँग कर्मचारीले सामूहिक प्रश्न गरे, घरपरिवार छोडेर जागिरका लागि आएका छौं । धम्क्याउँछन्, कुट्छन्, अहिले त वीभत्स तरिकाले हत्या गर्न थाले हामी कसरी काम गरौं । ट्रेड युनियन अध्यक्ष रामचन्द्र नेपालले दोभान इलाकामा कार्यरत प्रहरी जवान र इलाका स्वास्थ्य चौकीका सिनियर अहेव छेदीलाल शाह हत्याको पीडा सेलाउन नपाउँदै वन कार्यालयका कर्मचारीको हत्या भएको स्मरण गराए । यी तीनैवटा घटना जिल्लाको निर्वाचन क्षेत्र नम्बर २ मा भएका हुन् । पछिल्लो संविधानसभा निर्वाचनमा सरकारले यो क्षेत्रलाई अति संवेदनशील क्षेत्रका रूपमा राखेको थियो ।वन कार्यालयका सहायक वन अधिकृत दानबहादुर श्रेष्ठले कर्मचारी पर्याप्त नभएकाले एक्लै पनि फिल्डमा जानुपर्ने बाध्यता रहेको बताए । सामुदायिक वनका पदाधिकारीले बोलाएको काममा जाँदा उनीहरूकै अगाडि हत्या भयो । हामीले कसलाई कसरी विश्वास गर्ने, उनले प्रशासन प्रमुखलाई सोधे, न दरबन्दीअनुसारका पर्याप्त कर्मचारी छन्, नत भएकाहरू नै सुरक्षित हुन सक्यौं । कसरी काम गर्ने ?हकहित संरक्षण केन्द्रका अध्यक्ष शेर्पाले हरेक प्रजिअ र स्थानीय विकास अधिकारी जिल्लामा सरुवा भएर आउँदा सचिव गाउँमा छन् कि छैनन् भनेर प्रश्न गर्ने तर सुरक्षित छन् कि छैनन् भनेर कहिल्यै नसोधेको गुनासो गरे । वडा, गाउँ र परिषददेखि सिफारिस लिन आउँदा दलका जिम्मेवार व्यक्ति नै गलत तथ्यांक लिएर आउँछन्, सिफारिस नगरे जे पनि हुन सक्ने भन्दै धम्क्याउँछन्, उनले भने । निमित्त प्रजिअ भट्टराईले वन रक्षकको हत्यामा अरूको पनि संलग्नताको विषयमा कर्मचारीले राखेको चासोप्रति प्रशासन चनाखो रहेको र त्यस्तो भएमा कसैलाई नछोडिने बताए । हत्याका अभियुक्त सविन भनिने टेकबहादुर लिम्बू प्रहरी नियन्त्रणमा छन् । पानीको मुहान सामुदायिक वनमा कि निजी जग्गामा भन्ने विषयमा विवाद हुँदा लिम्बूले शाहीको खुकुरी प्रहार गरी वीभत्स हत्या गरेका थिए । सविनको ससुराली घरमा बिहान छलफल बोलाइएको र छलफलकै क्रममा हत्या भएको एक स्थानीयले बताए । जाजरकोट, दसेरा ८ घर भएका शाही दुई वर्षअघि जिल्ला वन कार्यालयमा नियुक्त भइआएका थिए । खोक्लिङ गाविसमा गत वर्ष मात्रै नेपाल प्रहरीका असईमाथि ढुंगा प्रहार भएको थियो । मोती माविको हातामा विद्यालय व्यवस्थापन समिति बैठकमा भएको झडप नियन्त्रणमा लिने क्रममा प्रहरीले हवाइफायरसमेत गरेका थिए । दोस्रो संविधानसभा निर्वाचन ताका भएको आमसभामा पनि बम विस्फोट गराइएको थियो । विस्फोटबाट बालबालिका घाइते भएका थिए । कर्मचारी धर्ना जाजरकोट वन रक्षक गणेश शाहीको हत्या विरोधमा जाजरकोटका कर्मचारीले मंगलबार प्रशासन कार्यालयमा धर्ना दिएका छन् । उनीहरूले सदरमुकाम खलंगामा प्रदर्शन गरे । प्रशासनमा धर्नापछि प्रमुख जिल्ला अधिकारीलाई ज्ञापनपत्र बुझाए ।विभिन्न पेसागत संघसंगठनको नेतृत्वमा रहेका कर्मचारीले हत्यारालाई राजनीतिक संरक्षण नगरी हदैसम्मको कारबाही, शाहीलाई राष्ट्रसेवक सहिद घोषणा, उनका आश्रित परिवारलाई आजीवन निवृत्तिभरण तथा सन्तपितलाई छात्रवृत्तिको व्यवस्थालगायत ५ बुँदे माग गरेका छन् । उनीहरूले प्रमुख जिल्ला अधिकारी जनार्दन गौतममार्फत सरकारलाई ज्ञापनपत्रसमेत बुझाए ।"
मधेसी रिझाउने प्रयासमा एमाले,"राजविराज मधेसीप्रति अनुदार भएको आरोप लागिरहेका बेला एमालेले मधेसीलाई रिझाउने प्रयास थालेको छ । आफ्ना नेतालाई मधेसमा परिचालन गर्दै एमालेले मधेस र मधेसीविरोधी नभएको प्रष्टयाउने प्रयास गरिरहेको छ । पार्टीका वरिष्ठ नेताहरू झलनाथ खनाल, माधवकुमार नेपाल, ईश्वर पोखरेल लगायत मधेसमा आयोजित विभिन्न कार्यक्रममा सहभागी हुँदै आएका छन् ।राजनीतिक कार्यक्रम गर्दा स्थानीय रूपमा विरोधको सामना गर्नुपर्ने ठानेर समाजिक कार्यक्रम लिएर मधेसी जनतामाझ जान खोजेको एक एमाले नेताले बताए । जसको पछिल्लो उदाहरण सप्तरीको खोजपुर गाविसस्थित रञ्जितपुर गाउँमा देखियो । वरिष्ठ नेता माधव नेपाल खोजपुर आउने कार्यक्रमबारे जानकारी पाएपछि संयुक्त लोकतात्रिक मधेसी मोर्चा सप्तरीले त्यही ठाउँमा पुगेर राजमार्गमा एक घण्टा चक्काजाम गरेको थियो । तर सामाजिक कार्यक्रमको उदघाटनका लागि आएकाले स्थानीयको समर्थन नेपालप्रति नै रह्यो । राष्ट्रिय स्वास्थ्यकर्मी संघले आयोजना गरेको दुईदिने स्वास्थ्य शिविरको उद्घाटनका लागि आएका थिए नेपाल । उनले मधेस र एमालेको समबन्ध कृष्णसुदामाजस्तो भएको बताएर स्थानीयलाई प्रभावित पार्ने प्रयास गरे । पुस १५ को राति जिल्ला अध्यक्ष गोविन्द न्यौपानेको दौलतपुर गाविसस्थित घरमा बास बसेका नेता नेपाल १६ गते राष्ट्रिय भूमि अधिकार मञ्चका पूर्वअध्यक्ष एवं हरूवाचरुवाका नेता बलदेव रामको घरमा परेको शोकमा सामेल भए ।९ पुसमा एमालेले सिरहाको लहानमा २ नम्बर प्रदेशस्तरीय कार्यकर्ता प्रशिक्षण कार्यक्रम आयोजना गर्यो । पूर्वप्रधानमन्त्रीद्वय नेपाल र झलनाथ खनाल, महासचिव ईश्वर पोखरेल र नेता प्रदीप ज्ञवालीलगायतको उपस्थिति रह्यो । उक्त कार्यक्रमविरुद्ध पनि मोर्चाका कार्यकर्ताले लहानमा प्रदर्शन गरेका थिए । त्यसअघि एमालेले जनकपुर, रौतहटमा कार्यक्रम गरेको छ । मधेसी मोर्चाको चर्को विरोधका बाबजुद एमालेले कोर मधेसमा कार्यक्रमलाई विस्तारै ग्रामीण क्षेत्रमा लैजान खोजेको छ । सुरुमा राजमार्ग छेउछाउका गाविसमा विभिन्न सामाजिक कार्यक्रम हुँदै विस्तारै राजनीतिक कार्यक्रम लिएर एमाले मधेस पस्न सुरु गरेको छ । सद्भावना पार्टीका अध्यक्ष राजेन्द्र महतोले एनजीओको कार्यक्रम लिएर एमाले नेताहरू आइरहेको टिप्पणी गरे । उनले भने, एनजीओआईएनजीओका कार्यक्रम लिएर मधेसी जनता रिझाउन आउँदैछन्, हिम्मत भए राजनीतिक कार्यक्रम लिएर आऊन् ।"
नि:शुल्क औषधि अभाव,"रामेछाप (कास) औषधि कम्पनीले मागबमोजिम आपूर्ति गर्न नसक्दा यहाँका स्थानीयले नि:शुल्क पाउनुपर्ने औषधि पाउन सकेका छैनन् । जिल्लामा रहेका दर्जनौं स्वास्थ्य संस्थामा सामान्य सिटामोल र रोग प्रतिरोधात्मक एन्टिबायोटिक औषधि पनि अभाव हुन थालेको छ । पुरानागाउँ स्वास्थ्यचौकीमा आँखा र ग्यास्टिकको औषधि सकिएको डेढ महिना भयो । धेरै बिरामी ग्यास्ट्रिककै आउँछन्, चौकीका प्रमुख राजकुमार आरण भन्छन्, त्यो औषधि पनि पाउन सकिएको छैन । त्यस्तै आँखाका रोगी पनि धेरै आउने गरेको उनले सुनाए । बिरामीको भीड लाग्ने पुरानागाउँ स्वास्थ्यचौकीमा औषधि अभाव भएपछि अहिले चाप कम हुन थालेको छ । जिल्ला स्वास्थ्यको गोदाममा पुगें, त्यहाँ पनि औषधि छैन, आरणले भने । बिरामी संख्या न्यून हुने गाविसमा भने जसोतसो काम चलिरहेको छ । भूकम्प अति प्रभावित दुरागाउँमा अझै डेढ महिनालाई पुग्ने औषधि रहेको स्वास्थ्यचौकी प्रमुख गौरीशंकर ठाकुरले बताए । जिल्ला स्वास्थ्य कार्यालय रामेछापका प्रमुख डा प्रकाशकुमार शाहका अनुसार तीन महिनाअघि नै औषधि खरिदका लागि टेन्डर आहान गरिएको थियो । साहका अनुसार टेन्डरमा ३ लाख ट्याब्लेट सिटामोल माग गरिएकामा हाल १ लाख पाइएको छ । प्राय: सबै जिल्लाले एकै समयमा टेन्डर आहान गरेकाले बजारमा औषधि अभाव भएको हो । नि:शुल्क वितरण हुने औषधिमध्ये जिल्लाले टेन्डर गरेको २० प्रतिशतका लागि मात्रै हो । ८० प्रतिशत औषधि स्वास्थ्य केन्द्र र क्षेत्रीय कार्यालयले आपूर्ति गर्ने गर्छन् । हरेक चौमासिकमा आपूर्ति गर्नुपर्ने औषधि ५ महिना बितिसक्दा पनि जिल्लामा आएको छैन । माथिल्लो निकायमा औषधि अभावबारे जानकारी गराएको जिल्ला स्वास्थ्य कार्यालयले जनाएको छ ।"
थातथलो फर्कंदै राउटे,"रज्यौडा (डडेलधुरा) परशुराम नगरपालिका ५ रज्यौडा र आमपानीमा पुनर्बास गराइएका लोपोन्मुख राउटे समुदाय थातथलो फर्कन थालेका छन् । अन्य समुदायसँग घुलमिल हुन नसकेका केही राउटे परिवार पुरानै ठाउँमा जान थालेका हुन् । सरकारले झन्डै तीन दशकअघि उनीहरूलाई भित्रीमधेसका यी दुई गाउँमा बसालेको थियो । बस्दै आएको गाउँमा अन्य समुदायको प्रवेशसँगै वातावरण असहज लागेपछि पुरानै ठाउँ फर्किन लागेको उनीहरूले बताए । सरकारले दार्चुलाको गोकुलेश्वर, उकुबाँकु र लालीबाट ४० परिवार राउटेलाई यहाँ बसालेको थियो । त्यति बेलासम्म राउटे घुमन्ते जीववन शैलीमै रमाइरहेका थिए । प्रतिपरिवार डेढ बिघा जग्गा दिएर बस्ती नै बसाले पनि अहिले गाउँ छाडनेको संख्या बढेको छ । त्यति बेला आमपानी र रज्यौडामा २०२० परिवार बसालिएका थिए । रज्यौडाका ६५ बर्षे नन्दकिशोर राउटेले पछिल्ला दिनमा यहाँ वातावरण विग्रन थालेपछि एकान्त मन पराउने राउटे परिवार पुरानै थातथलो फर्कन थालेको बताए । उनका अनुसार यो समुदायमा बाह्य समाजको प्रभाव बढदा वातावरण खलबलिन पुगेको छ ।एकान्त रुचाउने राउटेले यो ठाउँ छाडदै गएको अर्का राउटे अगुवा धौलसिंहले बताए । पहिला सरकारले जंगलको बीचमा जग्गा दिएको थियो, त्यसैले बस्न राजी भयौं, उनले भने, तर वरपरको जंगल मानवीय अतिक्रमणमा परेर विनाश भएपछि हाम्रो बस्तीमा कोलाहल छ । उनले सडक बाटोसमेत राउटे बस्ती भई गएकाले होटल र रेस्टुरेन्टसमेत खुलेको बताए । अन्य समुदायले राउटे बस्तीमा रेस्टुरेन्ट र मदिरा पसल खोलेका छन्, उनले भने, शान्त ठाउँ जड्याहाहरूका कारण अशान्त छ । समुदायका लागि अनुपयुक्त हँुदै गएकाले घरजग्गा बन्धकी राखेर थातथलो वा एकान्त जंगलको छेउ बसाइँ सर्ने क्रम बढेको उनको भनाइ छ । अधिकांश परिवार पुरानै ठाउँ दार्चुलाका गोकुलेश्वर, उकुबाकु र लालीतिरै सर्न थालेका हुन् । दुई परिवार शीर्षको ग्वानीमा बसाइँ सरे । थप दुई परिवार कञ्चनपुरको चुरे फेदी खल्लामुसेटीको एकान्त ठाउँमा गएका हुन् । युवा पुस्ताका प्रतिनिधि रामसिंह राउटेले वाहय समाजसँग घुलमिल हुन नसक्ने परिवार अन्यत्र गएको बताए । सुरुमा यहाँ राउटे समुदायलाई मात्रै बसाइएको थियो, उनले भने, पछि बिस्तारै अरू पनि थपिए । घुलमिल हुन नसक्ने परिवार ठाउँ छाडदै गए । उनका अनुसार दार्चुलाबाट आएका परिवारमध्ये आधा विस्थापित भइसकेका छन् ।"
फैसला सम्मानयोग्य,"काभ्रे एमाले सचिव तथा प्रचार विभाग प्रमुख योगेश भट्टराईले सर्वोच्च अदालतले संविधान संशोधनबारे सोमबार गरेको फैसला आफ्नो पार्टीका पक्षमा भएको जिकिर गर्दै त्यसको स्वागत गर्ने बताएका छन् । उनले एमालेको धारणालाई नै बल पुग्ने गरी फैसला आएको दाबी गरे । पुस २२ गते गर्ने जनप्रदर्शनका बारेमा अन्तरक्रिया गर्न यहाँ आएका उनले प्रेस चौतारी जिल्ला शाखाले गरेको कार्यक्रममा बोल्दै फैसलाले एमालेलाई उत्साहित बनाएको बताए । अदालतको फैसलाप्रति एमाले सम्मान गर्दछ, उनले भने, यसले संसद्बाटै समाधान खोज्न र दलहरूलाई फेरि पनि मिलेर जान भनेको छ ।"
ट्रयाक्टर दुर्घटनामा मृत्यु,दैलेख सदरमुकामबाट लाहोरे जाँदै गरेको भे१त ५०५० नम्बरको ट्रयाक्टर मंगलबार सिमाडा गाउँमा दुर्घटना हुँदा नारायण ८ सिमाडाका २३ वर्षीय डिलबहादुर रावलको मृत्यु भएको छ । थप उपचारका लागि कोहलपुर लैजाँदै गर्दा बाटोमै उनको मृत्यु भएको हो । दुर्घटनामा घाइते सहचालक १७ वर्षीय जनक रावलको उपचार भइरहेको छ । चालक रामबहादुर रावललाई प्रहरीले अनुसन्धानका लागि नियन्त्रणमा लिएको छ ।
चितुवाको छालासहित पक्राउ,"गुलरिया प्रहरीले पूर्वपश्चिम राजमार्गको आम्बासाबाट चितुवाको छालासहित एक जनालाई पक्राउ गरेको छ । दैलेख, साततला १ का ५२ वर्षीय बलबहादुर शाही पक्राउ परेका हुन् । बर्दिया राष्ट्रिय निकुञ्ज सुरक्षार्थ तैनाथ नेपाली सेनाको चेकपोस्ट नजिक छाला बरामद भएको प्रहरीले जनायो ।"
मुग्लिन सडक ४ घण्टा रोकिने,चितवन निर्माणाधीन नारायणगढमुग्लिन सडक खण्ड मंगलबारबाट साढे ४ घण्टा बन्द हुन थालेको छ । सवारी जाम हुन नदिन र कामको गति बढाउन भन्दै नारायणगढमुग्लिन सडक आयोजनाले प्रशासनको सल्लाहमा बन्दको अवधि बढाएको हो । प्रजिअ नारायणप्रसाद भट्टसहितको टोलीले सोमबार उक्त क्षेत्रको स्थलगत अनुगमन गरेको थियो । अहिले सडक बिहान साढे १० देखि दिउँसो ३ बजेसम्म बन्द हुने गरेको छ ।
विश्वशान्ति पूजा,"कपिलवस्तु विश्व शान्तिको कामना गर्दै १० दिन लामो महा पूजा सकिएको छ । लुम्बिनीमा भर्खरै भिक्षु जीवनमा प्रवेश गरेकादेखि युवा, वयस्क र पाका उमेरका भिक्षु पूजामा बसेका थिए । १० दिन लामो विश्व शान्ति (मोन्लाम) पूजामा ५ हजारभन्दा बढी भिक्षु सहभागी थिए । साक्यपा सम्प्रदायका सबैभन्दा ठूला गुरु साक्या ठेन्जेन रिम्पोछेले विशेष पूजा गर्दै यसको समापन गरेका हुन् ।"
स्वास्थ्य क्षेत्रको लाजमर्दाे अवस्था,"जाजरकोटस्थित जिल्ला अस्पतालमा सामान्य ज्वरोका बिरामीको समेत उपचार नहुने र सामान्य चोटपटकका बिरामीलाई समेत सुर्खेत र नेपालगन्जका अस्पतालहरूमा रिफर गर्नुपर्ने बाध्यता स्वास्थ्य क्षेत्रको एउटा लाजमर्दाे अवस्था हो । एकातिर विकट जिल्ला त्यसमाथि वर्षैपिच्छे महामारी र प्रकोप फैलिरहने जाजरकोटको जिल्ला अस्पतालमा नै औषधि, पूर्वाधार र जनशक्ति नहुनुले हाम्रा स्वास्थ्य संस्थाहरूको हबिगत देखिन्छ । जिल्ला अस्पतालकै हालत यस्तो छ भने जिल्लाका अन्य ३ दर्जन स्वास्थ्य संस्थाहरूको त बिजोग नै छ । यता सरकारले भने ७० किसिमका औषधि नि:शुल्क पाइने प्रचारबाजी गरिरहेको छ जसअनुसार जिल्ला अस्पतालमा ७०, प्राथमिक स्वास्थ्य केन्द्रमा ५६ र स्वास्थ्य चौकीमा ३५ प्रकारका औषधि नि:शुल्क उपलब्ध हुनुपर्ने हो तर जिल्ला अस्पतालमा सिटामोलसमेत पाइँदैन । यस हिसाबले स्वास्थ्य संस्थाहरूको यो हबिगत स्वयं सरकारी प्रचारबाजीमाथिको एक व्यग्य हो । त्यसो त सरकारले एक वर्षअघि १५ शय्याको जिल्ला अस्पताललाई ५० शय्यामा विस्तार गरेको हो । तर, त्यसरी विस्तारित गरिएको भनिएको जिल्ला अस्पतालको हालत र उपचार प्रणाली चाहिं एउटा स्वास्थ्य चौकीमा प्राप्त हुने जति पनि छैन भने स्वास्थ्य चौकीको अवस्था त्योभन्दा निकै खराब छ । त्यसैले पनि सामान्य रोगकै बिरामीले समेत स्वास्थ्य चौकीमा त परै जाओस्, जिल्ला अस्पतालमा समेत उपचार पाउँदैनन् । उदाहरणका लागि जाजरकोटको जिल्ला अस्पतालले दिनहुँजसो ज्वरो, निमोनियाँ, फ्याक्चर, सुत्केरी, दमलगायतका सामान्य स्वास्थ्य समस्याकै बिरामीलाई समेत सुर्खेत र नेपालगन्जका अस्पातलमा रिफर गर्ने गरेको छ । जिल्ला अस्पतालमा यस्ता सामान्य रोगको समेत उपचार हुन नसक्ने अवस्थाकै कारण बिरामीहरू अन्यत्र रिफर गर्नुपरेको हो । त्यसैले सामान्य उपचारका लागि समेत जिल्लाबाहिरका अस्पताल धाउनुपर्ने जाजरकोटवासीको बाध्यता हो । र, त्यसैका कारण पनि उनीहरूको उपचार महँगो बनेको छ । जनशक्तिको अवस्था पनि उस्तै छ । स्वास्थ्य सेवा विभागले ९ विशेषज्ञ चिकित्सक, ४ मेडिकल अधिकृत र ४६ सहायकस्तरका सहित ५९ स्वास्थ्यकर्मीको दरबन्दी व्यवस्था गरेको छ, जाजरकोट जिल्ला अस्पतालका लागि । तर, जिल्लामा विशेषज्ञ चिकित्सक र मेडिकल अधिकृतको सेवा त परै जाओस्, सहायकस्तरका कर्मचारीहरूलाई भेट्नसमेत मुस्किल छ । उपचारका लागि चाहिने भवन र कोठा छैनन् जसका कारण ब्लड बैंकका लागि उपकरण आएको १० महिना बिते पनि सञ्चालन गर्ने ठाउँ अभावले त्यत्तिकै थन्किएको छ । बिरामी सुताउने बेड त ल्याइयो तर त्यो राख्ने ठाउँको अभावले स्टोरमा राखिएको छ । ३० वर्ष पुरानो जीर्ण भइसकेका भौतिक संरचना र उपकरण कामै नलाग्ने अवस्थामा छन् । यसका साथै ६ महिनायता अस्पताल प्रमुखसमेत तोकिएका छैनन् । अझ जिल्लाका एक दर्जनभन्दा बढी स्वास्थ्य चौकी त कार्यालय सहयोगीकै भरमा चलिरहेका छन् । स्वास्थ्य संस्थाहरूको यो हालतले पनि सर्वसाधारणले यी स्थानमा उपचार पाउनु असम्भवप्राय: नै छ । जिल्ला अस्पताल र स्वास्थ्य चौकीहरूको यस्तो दुरवस्था रहेको स्थितिमा सरकारले मुलुकभरका स्वास्थ्य संस्थाको सुधार गर्नमा ढिलाइ गर्न हुन्न । सरकार र विशेष गरी स्वास्थ्य मन्त्रीले कुनै एक स्थानमा समस्या आएको सार्वजनिक हुनेबित्तिकै त्यहाँको मात्र समस्या समाधान गर्न भनी निर्देशन दिएर पुग्दैन । बरु, त्यस्तो अवस्था किन आएको हो र त्यसको दीर्घकालीन समाधानका लागि के गर्न सकिन्छ भन्ने विषयमा योजना निर्माण गरी त्यसैअनुरूप स्वास्थ्य क्षेत्रको समस्या हल गर्ने तत्परता लिनुपर्छ । फेरि त्यसरी योजना कार्यान्वयनका क्रममा आफूले गरेको प्रतिबद्धता पूरा भएनभएको विषयमा नियमित अनुगमन गर्ने परिपाटी पनि बसाल्नुपर्छ । समस्या आउँदा त्यसमा सुधार गर्न निर्देशन मात्र दिने कार्य सस्तो प्रचारबाजी हो भने त्यसको कार्यान्वयन भएनभएको विषयमा अनुगमन नगर्ने एउटा अनुत्तरदायी व्यवहार हो । तर, हामीकहाँ भने यस्तै प्रवृत्ति मात्रै दोहोरिरहेको छ । समग्र रूपमा स्वास्थ्य क्षेत्र सुधारको कार्य हुन सकिरहेको छैन । त्यसैले सरकारले तत्काल स्वास्थ्य क्षेत्र सुधारका कार्यक्रम लागू गरी आफूले प्रतिबद्धता गरेअनुरूप विकट क्षेत्रहरूमा पनि स्वास्थ्य क्षेत्रका पूर्वाधार, जनशक्ति र औषधि पुर्याउन सक्नुपर्छ"
वार्ताबाटै समाधान खोजौं,"अतिलाई अति नै भन्नुपर्छ । नेपालको वर्तमान राजनीतिमा जेजस्तो भइरहेछ, त्यो ब्लिडिङ प्वाइन्टमा पुगिसक्यो । गतिरोधको यो अवस्था अझ कायम रहनु भनेको न संघीयतावादीका लागि हितकर छ, नत बाध्यतावश (?) संघीयता स्वीकार्नेका लागि । यसका केही ज्ञात कारणहरू छन् ।संघीयतावादीहरूले के बुझ्न जरुरी छ भने यो समय उनीहरू प्रतिरक्षात्मक स्थितिमा छन् । त्यसैले ससाना कुरामा विवाद झिकेर वा खिचलो गरेर केही प्राप्त हुनेवाला छैन, उल्टै प्राप्त उपलब्धि पनि गुम्ने अवस्था आउन सक्छ । संघीयताले देश बर्बाद हुन्छ र यहाँसम्म कि देशकै अस्तित्व खतरामा पुग्छ भन्नेहरू जनताको भयको मनोविज्ञानमा हावी भएका छन् । त्यसैले संघीयतासँग जोडिएका सीमांकनका विषयलाई आयोगको जिम्मा लगाएर अहिले प्राप्त उपलब्धिको रक्षा गर्नु आवश्यक छ । त्यति मात्र होइन, संघीयताको सफल अभ्यास गरेर भयभीत जनमानस र तिनको भयको दोहन गर्ने र त्यसलाई झन् पुल्ठ्याएर राजनीति गर्नेहरूलाई प्रतिफलमार्फत जवाफ दिन जरुरी छ । जहाँसम्म संघीयतालाई बाध्यतावश स्वीकार गरेको भन्नेहरू छन्, तिनले पनि के बुझ्न जरुरी छ भने यतिबेला संविधानमा जे लेखिसकिएको छ, त्यसबाट पछि हट्ने अवस्था छैन । अत: नचाहँदानचाहँदै पनि आधा मनले नै सही, जब काम्लोमा सातु मुछिसकियो भने त्यो खान नाक्निक् गर्नुको कुनै अर्थ छैन ।अब एकपटक प्रस्तावित संविधान संशोधनको विषयमा एमाले र उसका सहयोगी दलहरूले उठाएका प्रमुख आपत्तिलाई हेरौं । पहिलो आपत्ति, संशोधनमा प्रस्ताव गरिएको सीमांकन हेरफेरको प्रस्ताव राष्ट्रघाती छ रे । दोस्रो, यो सीमाङ्कन हेरफेर असंवैधानिक छ, किनकि यो संसद्लाई सीमांकनको विषयमा हात हाल्ने अधिकार छैन । तेस्रो, संशोधनको अन्तर्यमा विदेशीको हात छ र अन्त्यमा यो बेला संविधान संशोधनको होइन, निर्वाचनको हो । एक पटक यी सबै विषयलाई पर्गेलौं र निष्कर्षमा पुगौं ।संघीयतामा प्रदेशको सीमा हेरफेर र राष्ट्रघातको कुनै साइनो हुँदैन । सीमा हेरफेर भनेको चलिरहने प्रक्रिया हो । प्रदेश निर्माणको एउटा आधार भनेको समुदाय विशेषको सघन बसोबासको क्षेत्रलाई एकठाउँ राख्ने पनि हो । त्यसैले त्यही आधारमा सीमांकनको हुबहु त्यही प्रस्ताव आफूले संविधानसभामा पहिले दर्ता गर्दा आफू राष्ट्रवादी हुने र अर्काले दर्ता गर्दा ऊ राष्ट्रघाती हुने भन्ने हुन्छ र ? यदि हुन्छ भने पहिलो प्रस्तावकले पनि आफ्नो राष्ट्रवादमा शंका गरेको भनी हामीले बुझ्नु परेन ? वस्तुत: यो विषय राष्ट्रवाद वा राष्ट्रघातको हुँदै होइन, यो असामयिकताको मात्र हो । यो बेला सीमांकनको सेलाइसकेको मुद्दालाई संशोधन प्रस्तावमार्फत चलाउने विषयको बेला हुँदै होइन ।संशोधनमार्फत प्रदेशको सीमा हेरफेर गर्ने अधिकार संसद््लाई छछैन भन्ने मुद्दामा जाऊँ । पहिलो कुरा त संविधानले प्रतिनिधिसभा गठन नहुन्जेल संघीय संसद्ले सम्पादन गर्ने काम यो संसद्ले गर्ने व्यवस्था गरेको छ (धारा २९६ को उपधारा३) । दोस्रो कुरा, संविधानत: अस्तित्वमा नआइसकेको प्रदेशको हितको रक्षा प्रदेशसभा बनेपछि त्यसले र त्यसो नहुन्जेलसम्म संसद्ले गर्ने हो । तर कुरा त्यहीं सकिँंदैन । संविधानको अनुसूची४ मा कुन जिल्ला कुन प्रदेशमा पर्ने भनी प्रस्ट किटान भइसकेको अवस्थामा प्रदेशको सीमांकन सम्बन्धी विषयमा सुझाव दिन नेपाल सरकारले एक संघीय आयोग गठन गर्ने व्यवस्था संविधानमा किन गरिएको होला (धारा२९५) ? प्रदेश सम्बन्धी सबै विषय छिनोफानो भई संविधानमा लेखिसकेपछि त्यसको के जरुरत थियो ? फेरि एकछिनका लागि मानौं कि यदि संविधान जारी हुनासाथ त्यस्तो आयोग गठन भएको भए र त्यसले सीमांकन हेरफेर सम्बन्धी सुझाव दिएको भए, यतिबेला संविधान संशोधनमार्फत प्रदेशहरूको सीमा हेरफेर हुने थियो कि थिएन ? फेरि पनि यदि यो प्रस्ताव असंवैधानिक नै हो भने पनि त्यसको परीक्षण कुनै दल विशेषले गर्ने कि सर्वोच्च अदालतको संवैधानिक बेन्चले ?अब संविधान संशोधनमा विदेशी हातको कुरा गरौं । नेपालको संविधानका विषयमा कुन विदेशी मुलुकको चासो छैन ? बेलाबेलामा भारतका अतिरिक्त चीन, युरोपेली युनियनका राजदूत, अमेरिकी राजदूत, संयुक्त राष्ट्र संघका प्रतिनिधिले चासो व्यक्त गरेको सञ्चार माध्यमबाट थाहा पाएकै छौं । हो, ती सबैभन्दा अघि बढेर अलिक बढी नै चासो भारतले राखेको छ । तर प्रश्न यो होइन कि भारतले किन बढी चासो राख्यो ? प्रश्न त यो हो कि उसलाई यो हस्तक्षेपको तहसम्म पुगेर चासो राख्ने ठाउँ कसले दियो ? यसमा धेरथोरको कुरामात्र हो, त्यो नेपालका सबै प्रमुख राजनीतिक दल जिम्मेवार छन् । कहिले को कारक भएको होला, कहिले को । फरक त्यति मात्र हो । यथार्थमा यतिबेला हामीले हेर्ने भनेको त हाम्रो हित हो । यदि परिमार्जन सहितको यो संविधान संशोधनले संविधान कार्यान्वयनको मार्ग खोल्छ र मुलुकभित्र संविधानको स्वीकार्यता थप स्थापित हुन्छ भने यो संशोधन गर्न र त्यसको स्वामित्व लिन तयार हुनुपर्छ । यसमा विदेशीको हात देख्नु वा हात खोज्नु भनेको मूल्यवान समयको बर्बादी बाहेक अरू केही होइन । वास्तवमा संविधान संशोधनको मात्र के कुरा नेपालको फास्ट ट्र्याक, बिजुली, पानी सबैमा भारतको निहित स्वार्थ छ । यसो भन्दैमा हात बाँधेर बस्ने त ? हामीले त मित्रहरूका जायज चासोको सम्बोधन गर्दै तिनलाई कमभन्दा कम चिढाइ बुद्धिमत्तापूर्वक आफ्नो राष्ट्रिय हितको प्रबद्र्धन गर्न सक्नुपर्छ । प्रकारान्तरमा भन्ने हो भने शान्त कूटनीति अपाउन सक्नुपर्छ । साँढेलाई रातो तुल देखाउँदा क्षणिक तुष्टि त मिल्ला, तर त्यसले गर्ने नोक्सानीको शोधभर्ना गर्न निकै ठूलो कसरत गर्नुपर्ने हुन्छ । जहाँसम्म यो बेला संविधान संशोधनको होइन, निर्वाचनको हो भन्ने प्रश्न छ, यसमा राय बझाउन जरुरी नै छैन । हो, अब निर्वाचन गरेर मात्र हामी संविधानले परिकल्पना गरेका राजनीतिक संस्थाहरू स्थापित गर्न सक्छौं र संविधानले अवलम्बन गरेका संघीयता, गणतन्त्र, धर्मनिरपेक्षता र समावेशिताका सिद्धान्तहरूको कार्यान्वयन गर्न सक्छौं । वस्तुत: त्यही निर्वाचनको प्रक्रियाबाट निर्वाचनमा विश्वास गर्ने मधेसी, थारु, आदिवासी, जनजाति लगायतका शक्ति र समुदाय बाहिर बस्नु नपरोस् भन्नकै लागि पहिले संविधान संशोधन र त्यसपछि निर्वाचनमा जानुपर्छ । अर्को शब्दमा भन्ने हो भने संविधान संशोधनको बाटोबाट नै निर्वाचन र संविधान कार्यान्वयनको बाटो खोल्ने हो ।यो कुरा संसद् अवरुद्ध गरेर सडकमा शक्ति प्रदर्शनमा उत्रेको एमालेलाई थाहा छैन भन्ने होइन । थाहा नहुँदो हो त आफ्नो नेतृत्वको सरकारका पालामा ओली सरकारले ननपेपर प्रस्ताव भारतसम्म पुर्याउने थिएन । उपप्रधानमन्त्री कमल थापालाई वार्ताको संयोजक तोक्ने थिएन र असन्तुष्ट मधेस केन्द्रित दलहरूसँग ३६ पटकसम्म वार्ता गर्ने थिएन ।यो सदनमा मारमुङ्ग्री गर्ने वा सडकबाट समाधान खोज्ने बेला होइन । वैधानिक बाटो अवरुद्ध हुँदामात्र सडकबाट समाधान खोजिन्छ जसको कि हामीले २०४६ साल र २०६२६३ सालमा खोज्यौं । तर यतिबेला त हामी संसदीय लोकतन्त्रको अभ्यास गर्दैछौं र जगजाहेर छ कि संसदीय लोकतन्त्रमा सबै विवादको छिनोफानो गर्ने थलो संसद् हुन्छ । के नेपाल त्यसको अपवाद हो भन्न मिल्छ ? भर्खरभर्खर संसदीय अभ्यासमा आएका राजनीतिक दलमा लाठीमुङ्ग्रीको पुरानो ह्याङओभर हुनसक्ला, तर एमालेजस्तो संसदीय अभ्यासमा खारिएको राजनीतिक दलले संसद्लाई अवरुद्ध गरेर सडकमा शक्ति प्रदर्शन गर्न उत्रिनु जायज होइन । फेरि शक्ति प्रदर्शन त प्राय: ट्र्याक चेन्ज गरेका नयाँ राजनीतिक दलले आम जनतामा आफ्नो आगमनको अनुभूति दिन र वैधानिक शक्तिका रूपमा स्थापित हुनका लागि गर्छन् । तर एमालेजस्तो स्थापित राजनीतिक दल जो यतिबेला संसद्मा दोस्रो ठूलो दल छ र निर्वाचन भएको खण्डमा पहिलो हुने दाबी पेस गरिसकेको छ ले सदन छाडेर सडकमा उत्रन सुहाउँदैन । अखिर सडकमा जति नै शक्ति प्रदर्शन गरे पनि वर्तमान गतिरोधको समाधान सडकले गर्न सक्दैन भन्ने कुरा सबैलाई थाहा छ । समाधान त टेबलमा बसेर गरिने वार्ता र लेनदेनले हुने हो । यो जान्दाजान्दै पनि उल्टो बाटो हिंँड्ने र मस्सल सो गर्ने भनेको जनताको मनोविज्ञानसँग खेल्ने र तुजुक देखाएर प्रतीकात्मक क्षमता प्रदर्शन गर्नेभन्दा बढी के नै हुनसक्छ र ? तर यसैका लागि पनि यो समय ठिक होइन ।म त हिजोआज के निष्कर्षमा पुगेको छु भने नेपालको समस्या भनेको नेपालका नेताहरू नै हुन् । तिनको चिन्तनशैली, महत्त्वाकांक्षा र सरकारमा टाँस्सिने तिनको छुद्दे नै समाधानको बाधक हो । नेताहरूको उचित व्यवस्थापन नै ठूलो चुनौती हो । तर के गर्नु, शासन व्यवस्था फेर्न सकिन्छ, विकासको मोडल फेर्न सकिन्छ, विभिन्न क्षेत्रका विज्ञहरू हायरफायर गर्न सकिन्छ, तर नेताहरूलाई केही गर्न सकिन्न । नसोचिएको कुनै कोणबाट अवरोध भएन भने अबको एकडेढ दशकसम्म मुलुकले यिनैलाई बेहोर्नुपर्ने निश्चितप्राय: छ । फरक कतिमात्रै होला भने राजनीतिको यो म्युजिकल चेयरको खेलमा कहिले को कुर्सीमा बस्लान्, कहिले को । अत: यतिबेला नेताहरूसँग यतिमात्रै अनुरोध छ मुद्दाहरूलाई अनावश्यक नतन्काऊ, अब वारपार गर । बरु राजनीतिका यी मुद्दाभन्दा अघि बढेर मुलुक विकासको मुद्दामा नयाँ ढंगले विवाद गर । त्यसैमा सबैको कल्याण छ ।"
समस्याका डंगुरबीच उज्यालो संकेत,"अहिले नेपाल लोडसेडिङमुक्त भएको समाचारले सबैको मनमा खुसी छाएको छ । धेरै वर्षदेखि नेपालीले लोडसेडिङको पीडालाई खप्दै आइरहेका थिए । सबैभन्दा बढी पीडा महिला र स्कुल जाने केटाकेटीले खप्दै आइरहेका थिए । उद्योगधन्दाले खप्दै आएको पीडा त भनिसाध्यै छैन । कैयौं उद्योग बन्द हुने अवस्था थिए, कैयौं बन्दै भए । निजी क्षेत्रबाट उत्पादित १३ मेगावाट, भारतबाट ल्याएको ४० मेगावाट बिजुली अहिले राष्ट्रिय प्रसारण लाइनमा थपिएपछि लोडसेडिङबाट मुक्त हुने अवस्था आएको हो । उपत्यकामा अब लोडसेडिङको कार्यतालिका आउने छैन, तर देशभर नै लोडसेडिङ हटाउने कार्यमा नेपाल विद्युत् प्राधिकरण क्रियाशील हुन जरुरी छ । सरकारलाई जनताले यो समस्या समाधानको लागि दबाब दिँदै आएका थिए । लोडसेडिङको कारण फाइदा उठाउनेले देशलाई ब्रह्मलुट गर्दै आएका थिए । इन्भर्टर र सोलार व्यापारीले लोडसेडिङको मौका छोपी प्रशस्त पैसा कमाउने अवसर पाइरहेका थिए । लोडसेडिङ भएका बेला कैयांै घरपरिवारमा दुई छाक खान नपाएको कुरा बारम्बार प्रकाशमा आइरहेको थियो । तर यसपालिको तिहारमा बत्ती ननिभेको र लोडसेडिङ अब नहुुने कुराको संकेत सबै जनताले पाएका थिए । विद्युत् प्राधिकरणका प्रमुख कुलमान घिसिङको चर्चा सबैतिर छ । सबैले उनलाई धन्यवाद दिएका छन् । कैयौं टेलिभिजनले उनको अन्तर्वार्ता लिएका छन् । यो कार्य गर्न उत्प्रेरित हुने सबै धन्यवादका पात्र छन् । आखिर इच्छाशक्ति भएमा सबै कुरा सम्भव हँुदोरहेछ भन्ने यो कार्यले पुष्टि गरेको छ । अब कहिलेसम्म जनताले मेलम्चीको पानी पिउन पाउँछन्, यो पनि अहिले सबैको सरोकारको विषय बनेको छ । पानी आधारभूत आवश्यकता हो । यो परियोजना सुरु भएको पनि डेढ दशक नाघिसक्यो । मेलम्चीको पानीले काठमाडांै सहर पखालिदिने कुरा कैयौं नेता र प्रधानमन्त्रीले घोषणा गरेका थिए, तर अझै कहिलेसम्म यो सपना पुरा होला ? यसमा पनि जति सक्यो चाँडो तत्परता देखाउनु जरुरी छ ।देशभरि मौलाउँदै गएको भ्रष्टाचारको जरो झाँगिँदै गएको छ । कुनै पनि क्षेत्र भ्रष्टाचारमुक्त छैन । अड्डा, अदालत, सरकारी कार्यालय सबैतिर भ्रष्टाचारले जरो गाडेको कुरा प्रस्ट देखिन्छ । पैसा नभई कतै काम नै हुँदैन । सरकारी नियुिक्तदेखि पार्टीहरूले पदको समेत बिभिन्न नियुक्तिमा पैसा दिने गरेको बताउँछन् । कतिसम्म भने सांसदधरि पैसा तिरेर बन्न पाइने भएको छ । नेपाल अहिले भ्रष्टाचार हुने देशहरूको सूचीमा निकै अगाडि छ । ट्रान्सपरेन्सी इन्टरनेसनलको २०१५ को प्रतिवेदनअनुसार बढी भ्रष्टाचार हुने ५० देशमध्ये २७ औं स्थानमा पर्छ । यसको नियन्त्रणको लागि गठन भएको संरचनामा पनि भ्रष्टाचारले जरो गाडेको कुरा सार्वजनिक भएको छ । नेपालको विकासमा भ्रष्टाचार एउटा ठूलो तगारोको रूपमा देखिएको छ । विशेष गरी महिलामाथि हुने हिंसा तीव्र रूपमा बढेको छ । सरकारले हिंसाप्रति शून्य सहिष्णुता अपनाउने नीति अपनाए पनि यसमा कमी आउनसकेको छैन । प्रहरीभित्र सबै जिल्लामा महिला सेलको गठनसमेत भएको छ । तर पनि हिंसाका नयाँनयाँ स्वरुप देखापरेका छन् ।सडक विस्तार अभियानका सबैभन्दा ठूलो अभियानकर्ता पूर्व प्रधानमन्त्री डा बाबुराम भट्टराई हुन् । सायद उनको सक्रिय सहभागिता नभएको भए सडक विस्तार हुने थिएन । राम्रो कामको जश पनि दिनुपर्छ । तर अहिले काठमाडौं सहर एकदमै धुलाम्यै छ, नाकमा पट्टी नबाँधी हिँड्नै सकिँदैन । धुलाम्मे सहरमा हिँड्ने धेरै मानिसमा अहिले श्वासप्रश्वास सम्बन्धी रोग बढेको छ । काठमाडौंलाई कहिलेसम्म व्यवस्थित र धुलोरहित सफा काठमाडौंको रूपमा विकास गर्न सकिएला ?सबैको संयुक्त प्रयासले नेपालको संविधान २०७२ जारी भएको पनि १४ महिना भइसकेको छ । संविधानमा उल्लेख भएका कति कुरालाई कार्यान्वयन गर्ने काममा ढिलासुस्ती भएका देखिन्छन् । संविधानमा कैयौं कुरा संशोधन गर्न आवश्यक छन् । सबैलाई मिलाएर संविधान कार्यान्वयनमा तदारुकता अपनाउनु जरुरी छ । अहिले नेपालमा स्थानीय तहको चुनाव नभएको १८ वर्ष भइसकेको छ । स्थानीय निकायको चुनाव गर्ने प्रतिबद्धता संविधानमा छ, तर ढिलाइ भइरहेको छ । यसमा विलम्ब गर्नु हुँदैन ।"
पानी संकट र चुनौती,"अहिले नेपाल लोडसेडिङमुक्त भएको समाचारले सबैको मनमा खुसी छाएको छ । धेरै वर्षदेखि नेपालीले लोडसेडिङको पीडालाई खप्दै आइरहेका थिए । सबैभन्दा बढी पीडा महिला र स्कुल जाने केटाकेटीले खप्दै आइरहेका थिए । उद्योगधन्दाले खप्दै आएको पीडा त भनिसाध्यै छैन । कैयौं उद्योग बन्द हुने अवस्था थिए, कैयौं बन्दै भए । निजी क्षेत्रबाट उत्पादित १३ मेगावाट, भारतबाट ल्याएको ४० मेगावाट बिजुली अहिले राष्ट्रिय प्रसारण लाइनमा थपिएपछि लोडसेडिङबाट मुक्त हुने अवस्था आएको हो । उपत्यकामा अब लोडसेडिङको कार्यतालिका आउने छैन, तर देशभर नै लोडसेडिङ हटाउने कार्यमा नेपाल विद्युत् प्राधिकरण क्रियाशील हुन जरुरी छ । सरकारलाई जनताले यो समस्या समाधानको लागि दबाब दिँदै आएका थिए । लोडसेडिङको कारण फाइदा उठाउनेले देशलाई ब्रह्मलुट गर्दै आएका थिए । इन्भर्टर र सोलार व्यापारीले लोडसेडिङको मौका छोपी प्रशस्त पैसा कमाउने अवसर पाइरहेका थिए । लोडसेडिङ भएका बेला कैयांै घरपरिवारमा दुई छाक खान नपाएको कुरा बारम्बार प्रकाशमा आइरहेको थियो । तर यसपालिको तिहारमा बत्ती ननिभेको र लोडसेडिङ अब नहुुने कुराको संकेत सबै जनताले पाएका थिए । विद्युत् प्राधिकरणका प्रमुख कुलमान घिसिङको चर्चा सबैतिर छ । सबैले उनलाई धन्यवाद दिएका छन् । कैयौं टेलिभिजनले उनको अन्तर्वार्ता लिएका छन् । यो कार्य गर्न उत्प्रेरित हुने सबै धन्यवादका पात्र छन् । आखिर इच्छाशक्ति भएमा सबै कुरा सम्भव हँुदोरहेछ भन्ने यो कार्यले पुष्टि गरेको छ । अब कहिलेसम्म जनताले मेलम्चीको पानी पिउन पाउँछन्, यो पनि अहिले सबैको सरोकारको विषय बनेको छ । पानी आधारभूत आवश्यकता हो । यो परियोजना सुरु भएको पनि डेढ दशक नाघिसक्यो । मेलम्चीको पानीले काठमाडांै सहर पखालिदिने कुरा कैयौं नेता र प्रधानमन्त्रीले घोषणा गरेका थिए, तर अझै कहिलेसम्म यो सपना पुरा होला ? यसमा पनि जति सक्यो चाँडो तत्परता देखाउनु जरुरी छ ।देशभरि मौलाउँदै गएको भ्रष्टाचारको जरो झाँगिँदै गएको छ । कुनै पनि क्षेत्र भ्रष्टाचारमुक्त छैन । अड्डा, अदालत, सरकारी कार्यालय सबैतिर भ्रष्टाचारले जरो गाडेको कुरा प्रस्ट देखिन्छ । पैसा नभई कतै काम नै हुँदैन । सरकारी नियुिक्तदेखि पार्टीहरूले पदको समेत बिभिन्न नियुक्तिमा पैसा दिने गरेको बताउँछन् । कतिसम्म भने सांसदधरि पैसा तिरेर बन्न पाइने भएको छ । नेपाल अहिले भ्रष्टाचार हुने देशहरूको सूचीमा निकै अगाडि छ । ट्रान्सपरेन्सी इन्टरनेसनलको २०१५ को प्रतिवेदनअनुसार बढी भ्रष्टाचार हुने ५० देशमध्ये २७ औं स्थानमा पर्छ । यसको नियन्त्रणको लागि गठन भएको संरचनामा पनि भ्रष्टाचारले जरो गाडेको कुरा सार्वजनिक भएको छ । नेपालको विकासमा भ्रष्टाचार एउटा ठूलो तगारोको रूपमा देखिएको छ । विशेष गरी महिलामाथि हुने हिंसा तीव्र रूपमा बढेको छ । सरकारले हिंसाप्रति शून्य सहिष्णुता अपनाउने नीति अपनाए पनि यसमा कमी आउनसकेको छैन । प्रहरीभित्र सबै जिल्लामा महिला सेलको गठनसमेत भएको छ । तर पनि हिंसाका नयाँनयाँ स्वरुप देखापरेका छन् ।सडक विस्तार अभियानका सबैभन्दा ठूलो अभियानकर्ता पूर्व प्रधानमन्त्री डा बाबुराम भट्टराई हुन् । सायद उनको सक्रिय सहभागिता नभएको भए सडक विस्तार हुने थिएन । राम्रो कामको जश पनि दिनुपर्छ । तर अहिले काठमाडौं सहर एकदमै धुलाम्यै छ, नाकमा पट्टी नबाँधी हिँड्नै सकिँदैन । धुलाम्मे सहरमा हिँड्ने धेरै मानिसमा अहिले श्वासप्रश्वास सम्बन्धी रोग बढेको छ । काठमाडौंलाई कहिलेसम्म व्यवस्थित र धुलोरहित सफा काठमाडौंको रूपमा विकास गर्न सकिएला ?सबैको संयुक्त प्रयासले नेपालको संविधान २०७२ जारी भएको पनि १४ महिना भइसकेको छ । संविधानमा उल्लेख भएका कति कुरालाई कार्यान्वयन गर्ने काममा ढिलासुस्ती भएका देखिन्छन् । संविधानमा कैयौं कुरा संशोधन गर्न आवश्यक छन् । सबैलाई मिलाएर संविधान कार्यान्वयनमा तदारुकता अपनाउनु जरुरी छ । अहिले नेपालमा स्थानीय तहको चुनाव नभएको १८ वर्ष भइसकेको छ । स्थानीय निकायको चुनाव गर्ने प्रतिबद्धता संविधानमा छ, तर ढिलाइ भइरहेको छ । यसमा विलम्ब गर्नु हुँदैन ।"
माक्र्स र माक्र्सवादमाथि प्रश्न गर्ने कि ?,"कार्लमाक्र्सलाई सबैभन्दा प्रिय लाग्ने सूत्र हो : सबैमाथि सन्देह गर । सूत्रका विरोधीहरूलाई मनपर्ने पनि माक्र्सको त्यही सूत्र हो । थाहा छैन, माक्र्सले बुद्ध पढ्न भ्याए कि भ्याएनन् । भ्याएका भए उनले भन्ने थिए, यस्तो सूत्रको स्रोत बुद्धको ज्ञान हो । बुद्धदेखि माक्र्सले समेत मानेका छन्, सन्देहलाई ज्ञानको जननी हो, ज्ञानमाथि आलोचनात्मक चिन्तनको मुहान पनि सन्देह नै हो, विज्ञानको आधार विश्वास, आस्था वा भक्ति होइनन् । कविकथाकार अभय श्रेष्ठ कवितात्मक भाषामा भन्छन्, सन्देहको कुरा गर्ने बुद्धमाथि पनि सन्देह गर । यसमा अब थप्नुपर्ने भएको छ, सन्देहको कुरा गर्ने माक्र्समाथि पनि सन्देह गर । भ्रान्त चेतनाको भुमरीराजनीतिक विश्लेषक झलक सुवेदीका शब्द सापटी लिएर भन्दा नेपालमा माक्र्सवादी पार्टीहरू बग्रेल्ती छन्, माक्र्सवादीहरूचाहिंँ खोज्न पनि कठिन छ । माक्र्सवादी पार्टीको साइनबोर्ड राखेर राजनीतिक कार्यव्यापार चलाउनेहरूलाई न ज्ञान चाहिएको छ, नत सन्देह नै । हुन त यसो पनि भन्न सकिन्छ, हामी माक्र्सका लागि जन्मिएका होइनौं, नत हामीले माक्र्सवादी भएरै मर्ने कसम खाएका छौं । तर जजसले माक्र्सवादी साइनबोर्ड राखेर राजनीतिक कार्यव्यापार चलाइरहेका छन्, उनीहरूले न माक्र्समाथि सन्देह गरेका छन्, नत आफ्नै ज्ञानमाथि नै प्रश्न गरेका छन् । माक्र्स, माक्र्सवाद र माक्र्सवादी पार्टी एवं नेताकार्यकर्ताबारे सन्देह, प्रश्न र आलोचनात्मक चिन्तनबिना चलाइएको राजनीतिक कार्यव्यापार आफैमा पनि सन्देहको घेरामा छ । आस्था, विश्वास, भक्तिलाई प्रेरित गर्ने हिन्दु धार्मिकसांस्कृतिक शिक्षाबाट औपचारिकअनौपचारिक रूपमा दीक्षित बहुसंख्यक नेताकार्यकर्तामा सन्देह, प्रश्न, तर्कतथ्यसहितको आलोचनात्मक चिन्तनप्रति ठूलो त्रास छ । यतिखेर नेपालका धेरैजसो माक्र्सवादी कम्युनिस्ट पार्टीका दोस्रो तहका बौद्धिक नेताहरूको अगुवाइमा कार्लमाक्र्स द्विसतवार्षिकी समारोह समितिमार्फत माक्र्सवादका विभिन्न आयामबारे बहस गर्न खोजिएको छ । तर यसको प्रस्थान विन्दुबारे नै प्रश्न उठेको छ, विशेषत: जन्मको आधारमा माक्र्सको द्विसतवार्षिकी बनाउने विषयमा । सामन्तवादी समाज र संस्कृतिमा मात्रै जन्मको आधारमा वर्ण, हैसियत, पद, जात पाउने परम्परा हुन्छ, जन्मिएको दिनलाई उत्सव र जयन्तीका रूपमा मनाएर सामन्ती परम्परालाई निरन्तरता दिने र पुन:उत्पादन गर्ने कोसिस गरिन्छ । सन् १८१८ मा जन्मिएका माक्र्सको द्विसतवार्षिकी मनाउनु पनि उनका कर्म, विचार र आचरणका आधारमा सम्मान गरिएको होइन, बरु जन्मकै आधारमा श्रद्धेय, पुजनीय वा आराध्येय ठानिएको अर्थ लाग्छ कि लाग्दैन, यस्तो सांस्कृतिक प्रश्नमा पनि बहस हुनु जरुरी छ । यस्तो बहस थालनी गर्दैमा लन्डनको हाइगेट सिमेट्रीमा गाडिएका माक्र्सले बौरिएर कसैलाई पनि पक्कै गाली गर्नेवाला छैनन् ।पश्चिम केन्द्रित हेराइमाक्र्स माक्र्सवादी भनाउँदाहरूले पुज्ने देवता होइनन्, नत पुँजीवादीहरूले भन्ने गरेझैं दानव नै हुन् । उनलाई पनि कमीकमजोरी सहितका क्रान्तिकारी दार्शनिकका रूपमा हेरियो भने उनको सिद्धान्त र त्यसका व्यवहारबारे सही निष्कर्ष निकाल्न सहज हुने देखिन्छ । समाजमा विद्यमान समस्या र अन्तरविरोधको व्याख्यालाई मात्रै होइन, त्यसमा आमूल परिवर्तनको आचरणलाई नै मार्गनिर्देशित गर्न सफल भएका कारण उनी सहस्राब्दी नायकको घोषणा भएको हो । उनका सिद्धान्त र व्यवहारकै कारण सिंगो सहस्राब्दीलाई माक्र्सअघि र माक्र्सपछिको युगको रूपमा व्याख्या गरिने तथ्यले पनि उनीबाट मानव समाज कति प्रभाव भएको रहेछ, सहजै अनुमान गर्न सकिन्छ । त्यसरी युगको पानीढलो छुट्याउने व्यक्तिका हेराइ पनि युरोपभन्दा बाहिरको सन्दर्भमा एकपाखे भए कि भनी सन्देह गर्ने कि नगर्ने ? आफूलाई माक्र्सवादी ठान्नेहरूले आफैमाथि गम्भीर प्रश्न गर्नु जरुरी छ । धेरैजसो सन्दर्भमा युरोसेन्ट्रिक वा पश्चिम केन्द्रित हेराइको सिकार भएका माक्र्स र उनका मित्र एंगेल्सले सन् १८४८ मा लेखेको कम्युनिस्ट घोषणापत्रमै पूर्वको विश्वलाई केवल अतीतको अवशेषका रूपमा, बर्बर, अर्धबर्बर, गाउँ र गाउँले आवादीका मात्रै त्यत्तिकै दर्ज गरेका होइनन् । उनीहरूमा पनि युरोप वा पश्चिमलाई सभ्य, शिष्ट, विकसित र श्रेष्ठ मान्ने अनि गैरयुरोपीय वा पूर्वलाई असभ्य, कमजोर ठान्ने प्रवृत्ति थियो । यसको अर्थ उन्नाइसौं शताब्दीको माक्र्सवाद कमबेसी रूपमा ओरिएन्टलिजम (पूर्वलाई हेर्ने र चित्रण गर्ने एकांगी पश्चिमेली दृष्टिकोण) का साथ साझा जमिनमाथि उभिएको चिन्तक आदित्य निगमको विश्लेषण छ । समाजवादी क्रान्तिको सन्दर्भमा पनि सर्वहारा वर्गको नेतृत्वमा युरोप वा पश्चिममै पहिले समाजवादी क्रान्ति हुने उनीहरूको दृढ विश्वासमा यही भाव र संकेत पाइन्छ । तर बीसौं र एक्काइसौं शताब्दीमा भएका क्रान्ति र परिवर्तनले देखाएका छन्, क्रान्तिकारी परिवर्तनको प्रक्रिया र माक्र्सवादको अस्तित्व तिनै असभ्य र अविकसित भनिएका तेस्रो विश्वमा कायम छ, पश्चिम वा युरोपको तुलनामा । एसियाको चीन र मध्य अमेरिकाको क्युबाका क्रान्तिले कृषि अर्थतन्त्र थामिरहेका किसानहरूको अगुवाइमा पनि क्रान्ति हुनसक्ने रहेछ भन्ने तथ्य देखाइसकेका छन् । अहिले पनि पूर्वका देशमै माक्र्सवादबारे चिन्तन र समाजवादी क्रान्तिबारे आचरण भइरहेको यथार्थले माक्र्सएंगेल्सका विचारमाथि मात्रै होइन, उनीहरूलाई पूजा गर्नेहरूका विश्वासमाथि पनि सवाल उठाएको छ । वर्गीय अन्तरविरोध बाहेकका उत्पीडनमाक्र्सएंगेल्समा मात्रै होइन, अधिकांश माक्र्सवादीमा सर्वहारा वा मजदुर वर्गको नेतृत्व र संगठनात्मक आधारमा समाजवादी क्रान्ति हुने सपना प्रबल छ । तर समाजमा वर्गीय अन्तरविरोध मात्रै छैन, नत कुनै वर्ग पनि एकमात्र तह र तप्कामा सीमित छ । मानिसहरू वर्गीय अन्तरविरोध बाहेक पनि अनेक पहिचानका आधारमा उत्पीडन र द्वन्द्वका जालमा पँसिरहेका छन् । तसर्थ व्यक्ति, वर्ग, समाजका अनेक पहिचान वा अस्मिता, तिनका भिन्नाभिन्नै अन्तरविरोध तथा ती अन्तरविरोधको सम्बोधनबारे आलोचनात्मक खोज र चिन्तन जरुरी छ । यी सवालमा रहेका माक्र्सवादका अस्पष्टता र माक्र्सवादीहरूमा व्याप्त भ्रान्त चेतनाले वर्गीय उत्पीडन बाहेकका अन्य विभिन्न खालका उत्पीडनलाई वास्ता गर्न दिएको छैन । चिन्तक इमानुयल वालेरस्टाइनका अनुसार विगत पचास वर्षभन्दा बेसी समयदेखि वर्गीय पहिचान बाहेकका अन्य पहिचानको संघर्षलाई माक्र्सवादको साँचोभित्र अट्ने संघर्षका रूपमा मान्ने कि नमान्ने गम्भीर द्विविधा थियो । अहिले पहिचानको आन्दोलनलाई वामपन्थी एजेन्डाका रूपमा स्वीकार्दास्वीकार्दै पनि आइडियोलोजी भर्सेस आइडेन्टिटीका रूपमा बहस गर्ने सवर्ण माक्र्सवादीहरूको कमी छैन, जसले कास्टक्लासप्याट्रियार्कल हेजिमोनीलाई सुरक्षित राख्ने सुविधा दिन्छ । हुन त माक्र्सएंगेल्सले डेढ सय वर्षअघि टाउको टेकिरहेको युरोपेली चिन्तनधारालाई उल्टाएर खुट्टाले टेकाएका थिए, द्वन्द्वात्मक भौतिकवादको सम्मिश्रणमार्फत । नेपालमा पनि ६ दशकदेखि माक्र्सवादलाई टाउकोले टेकाइएको छ, अति न्युन मात्रामा रहेका मजदुर वा सर्वहारा वर्गको मुक्ति र नयाँ जनवादी क्रान्तिको नारा रटाएर । द्वन्द्वात्मक भौतिकवादी हेराइ, देखाइ, बुझाइ र विश्लेषणका आधारमा नेपाली समाजको वर्ग विश्लेषण गर्ने जिम्मेवारी बहनसँगै अन्य पहिचानसँग जोडिएका उत्पीडनको चिरफार गर्ने कुनै लेठो गरिएकै छैन । ठोस परिस्थितिको ठोस विश्लेषण गर्ने माक्र्सवादको सही प्रयोगबिना नै चलाइएको यस्तो राजनीतिक कार्यव्यापारले माक्र्सवादी पार्टीको साइनबोर्डधारीहरूलाई सही माक्र्सवादी बन्न दिएको छैन, अनि उनीहरूका वामपन्थ र क्रान्तिकारितासमेत संदिग्ध अवस्थामा छन् । त्यसैले त उनीहरू उत्पीडनको माध्यम बनिरहेका क्षेत्रीय, लिंगीय, वर्णीय, जातीय पहिचानका मुद्दा उठ्दा वर्गीय मुक्तिको नारा र राष्ट्रवादको झण्डाले सबैलाई दपेट्न थाल्छन्, जो गीतचाहिँं अन्तर्राष्ट्रिय (इन्टरनेसनल) गाउँछन् । नयाँ माक्र्सवादी भाष्यस्वघोषित नेपाली माक्र्सवादीहरूले पहिचानको सवाल उठेपछि वर्गको मुद्दा उचाल्ने क्रममा गरिबको कुरा त गर्न थालेका छन्, तर क्षेत्रीय, लिंगीय, वर्णीय, जातीय पहिचानका गरिब भएकालाई भने उनीहरू बेवास्ता गर्छन्, अनि ती सवाललाई वर्ग, राष्ट्र र माक्र्सवाद विरोधीको आरोपको बलमा डिलिट गर्न खोज्छन् । यसको अर्थ दुई तिहाइ मत पाएका नेपाली माक्र्सवादीहरूले अब सबै खाले उत्पीडनबाट मुक्तिको सपना देख्न छाडेका हुन् त ? कि असमानता, विभेद, अपमानको तन्त्र यथावत राख्दै सामाजिक सद्भाव र सांस्कृतिक समसरताको कार्पेटले ती सबै खाले उत्पीडनलाई छोपछाप गर्दै समाजवादतिर उड्ने तयारी गर्न थालेका हुन् ? कि वर्णीय भेदभाव, जातीय छुवाछूत, लिंगीय असमानता, क्षेत्रीय उत्पीडन, पितृसत्ता र धार्मिक अन्धताको राज सँगसँगै लोकतान्त्रिक मार्गबाटै समाजवादबाट साम्यवादी स्वर्गमा प्रवेश गर्न सकिने मार्गचित्र बनाएका हुन् ?कार्लमाक्र्स द्विसतवार्षिकी समारोह समितिको राष्ट्रिय भेलामा एमाले र माओवादीका दोस्रोतेस्रो तहका नेताहरूसामु बुद्ध र माक्र्सले गरेझैं अब माक्र्स, माक्र्सवाद र माक्र्सवादी पार्टी एवं नेतामाथि पनि सन्देह गर्नुपर्ने मत राखेको थिएँ । र नेपालमा बुद्ध र माक्र्सबारे बोल्ने क्रममा डा अम्बेडकरले भनेझैं कम्युनिस्टहरू भ्रान्त चेतनाबाट मुक्त भई वर्णव्यवस्थाले गाँजेको दक्षिण एसियाको विशेष अवस्थाअनुसार, त्यसमा पनि नेपालको विशिष्ट स्थितिअनुसार नयाँ माक्र्सवादी भाष्य (न्यारेसन) तयार गर्नुपर्ने आवश्यकता औंल्याएको थिएँ । उनीहरूका वामएकता र व्यवहारमा सुधारका चिन्ता र चासोको दायरा हेर्दा यस्तो शंका हुँदैछ : कुनै सन्देह, प्रश्न र आलोचनात्मक चिन्तनबिना नै माक्र्सवादी राजनीतिक पसल थाप्न र सत्ताशक्तिसम्पत्तिको नगदी कारोबार जारी राख्न पाइरहन्छ भने उनीहरूले केको माक्र्सवादी टेन्सन लिन्छन् र ? उनीहरूको आचरण देखे माक्र्सले पनि सायद भन्न सक्छन्, म त माक्र्सवादी हैन है"
उच्च शिक्षाका चुनौती र सुधारका पक्ष,"नेपालमा उच्च शिक्षाको सुरुवात भएको ८७ वर्ष भइसकेको छ । नौवटा विश्वविद्यालय र चारवटा स्वास्थ्य विज्ञान प्रतिष्ठानहरू स्थापना भई कार्यान्वयनमा आइसकेका छन् भने खुला विश्वविद्यालय पनि स्वीकृत भइसकेको छ । एक्काइसौं शताब्दीको उच्चशिक्षा रोजगारमूलक र विश्व बजारमा प्रतिस्पर्धा गर्नसक्ने क्षमतावान विद्यार्थीहरू उत्पादन हुने खालको हुनुपर्छ । २०४६ सालपछि उच्च शिक्षामा नयाँ आयाम थपिए पनि खासै गति लिन भने सकेको छैन । देश विकासको लागि उच्च शिक्षाको ठूलो महत्त्व हुन्छ । गुणस्तरीय शिक्षा दिनसकेमा मात्र दक्ष जनशक्ति उत्पादन हुन्छन् । उच्च शिक्षा प्रदायक संस्थाहरूले समयसापेक्ष पाठ्यांश तयार गरी सरकारी, गैरसरकारी र विजनेस सेक्टरमा आवश्यक पर्ने आधुनिक ज्ञान र सीप सिकाइ जनशक्तिहरू उत्पादन गर्नुपर्छ । विश्वविद्यालयबाट उत्पादन हुने जनशक्तिहरू बहुआयामिक, प्रतिस्पर्धात्मक र वैज्ञानिक ढंगले अनुसन्धान तथा खोजमूलक कार्यमा लाग्ने हुनुपर्छ । सानातिना गुटगत र व्यक्तिगत स्वार्थलाई त्यागी देशको आर्थिक विकास र समृद्धिको लागि प्रयत्न गर्नुपर्छ । उच्च शिक्षा अध्ययन गर्ने कुल विद्यार्थीमध्ये ८५ प्रतिशत साधारण शिक्षा र १५ प्रतिशत मात्र प्राविधिक शिक्षा अध्ययन गर्ने भएकाले उच्च शिक्षा नीति बनाउँदा प्राविधिक र व्यवसायिक शिक्षालाई जोड दिनुपर्छ । नेपालमा ७० भन्दा बढी प्राइभेट कलेजहरू विदेशी विश्वविद्यालयसँंग सम्बन्धन लिई खोलिएकाले यस्ता कलेजको नियमन र नियन्त्रण शिक्षा मन्त्रालयले गर्नुपर्छ । उच्च शिक्षाको अवस्थानेपालका नौवटा विश्वविद्यालयमा ९६ आंगिक कलेजहरू र १२८० सम्बन्धन प्राप्त कलेजहरूमा जम्मा ३,३८,४४५ विद्यार्थीहरू अध्ययनरत छन् । विद्यार्थी संख्याको आधारमा त्रिभुवन विश्वविद्यालय (२,७२,७४६) पछि पूर्वाञ्चल (२५,५००) पोखरा (२५०००), काठमाडौं (१५०००), मध्यपश्चिम (२३१७), सुदूर पश्चिम (१८००), संस्कृत (१६९७), कृषि तथा वनविज्ञान विश्वविद्यालय (१५८५) र लुम्बिनी विश्वविद्यालय (३००) पर्छ । कुल विद्यार्थी संख्याको करिब ३५ प्रतिशत विद्यार्थीहरू महिला छन् । शिक्षा मन्त्रालयको तथ्याङ्कअनुसार करिब ३०,००० विद्यार्थीहरू उच्च शिक्षाको लागि विदेशिने गरेका र करिब ७ अर्ब पैसा बाहिर जाने गरेको छ । देशभित्र उच्चशिक्षा पढ्न आकर्षित नहुनुमा गुणस्तरीय उच्च शिक्षाको अभाव र पढिसकेपछि रोजगारीको ग्यारेन्टी नहुनु हो । आंगिक क्याम्पस ६० र सम्बन्धन प्राप्त १०८४ क्याम्पस भएको त्रिवि दिनदिनै ओरालो लागेको सर्वविदितै छ । नेपाल सरकारकै पूर्ण लगानीमा सञ्चालित विश्वविद्यालयहरूको अवस्था त्रिविकै कारणबाट अस्तव्यस्त छन् । २०६७ सालमा पूर्ण सरकारी लगानीमा स्थापित तीनवटा विश्वविद्यालय (कृषि तथा वनविज्ञान, मध्यपश्चिम र सुदूर पश्चिम) र त्रिविबीचको सम्पत्ति हस्तान्तरणको विवाद यथावत नै छ । कुलपति र सहकुलपतिको निर्देशनलाई समेत त्रिविले पालना नगरी द्वन्द्व बढाउने कार्य जारी नै छ । नयाँ विश्वविद्यालय स्थापना भएको ठाउँमा बखेडा गरी भर्नालाई निरन्तरता दिनु त्रिविका पदाधिकारीको उच्च शिक्षाको विकासप्रतिको नकारात्मक भावना प्रतिविम्बित हुन्छ । त्रिवि र कृषि तथा वनविज्ञान विश्वविद्यालयको विवाद यथासक्य छिटो टुङ्गयाउन नेपाल सरकारले पहल गर्नुपर्छ । त्रिविका कारण सिर्जित स्वामित्व हस्तान्तरण प्रक्रिया सहज बनाउन नेपाल सरकार शिक्षा मन्त्रालयले ऐन संशोधन गर्नेतर्फ ध्यान केन्द्रित गर्नुपर्छ । पूर्वाञ्चल विश्विद्यालयमा २०५७ सालमा एकपटक मात्र सेवा आयोगको विज्ञापन भएको र त्यसपछि एकपटक पनि विज्ञापन नभएकाले शिक्षक र कर्मचारीको स्थायित्व र पदोन्नतिको समस्या टड्कारो रूपमा देखिन्छ । पूर्वाञ्चल, पोखरा र लुम्बिनी विश्वविद्यालयको ऐनमा जनस्तरबाट सञ्चालित विश्वविद्यालयमा परिभाषित भएको हुँदा नेपाल सरकारको अनुदान ज्यादै न्युन रहेको भन्ने गुनासो सरोकार पक्षको छ । नेपालका कुनै पनि विश्वविद्यालय भौतिक पूर्वाधारको दृष्टिकोणले पूर्ण स्रोत र साधन सम्पन्न हुनसकेका छैनन् । अन्य मुलुकमा विश्वविद्यालयहरूले औद्योगिक र व्यावसायिक क्षेत्रलाई पूर्ण उत्पादनमुखी बनाउन के कस्ता कार्यक्रम सम्पन्न गरे, हामीले पनि त्यसलाई अनुकरण गरी सोही मापदण्डमा हाम्रा विश्वविद्यालयहरूलाई पुर्याउनुपर्छ । विसंगतिहरूराजनीतिक अस्थिरता, आर्थिक स्रोतको अभाव, विज्ञ जनशक्तिको कमी र नीति नियमनलाई पालना गराउन नसक्नु उच्च शिक्षाका प्रमुख चुनौतीहरू हुन् । विश्वविद्यालय र उच्चशिक्षा प्रदायक कलेजहरूमा न्युन संख्यामा विद्यार्थी भर्ना हुनु, भौतिक पूर्वाधार र शैक्षिक सामग्रीको अभाव रहनु, प्राध्यापकहरू परम्परागत सोचाइका भएकाले अनुसन्धान, तालिम, सेमिनार र गोष्ठीमा भाग लिने अवसर नहुँदा आधुनिक सूचना प्रविधिको प्रयोग हुन नसकेको यथार्थता छ । विश्वविद्यालयमा प्राध्यापक र विद्यार्थी राजनीति हावी भएको कारणबाट तालाबन्दीको संस्कार बढ्दै गएको, राजनीतिक आस्थाका आधारमा पदाधिकारीहरू नियुक्ति हुँदा विज्ञ र सक्षम व्यक्तिलाई पनि राजनीतिक ट्याग लगाई अवरोध सिर्जना गर्ने परिपाटी बढेको हुँदा विश्वविद्यालय प्रशासन कमजोर बन्दै गएको छ । शिक्षक र विद्यार्थीको अनुपात अन्तर्राष्ट्रिय मापदण्ड अनुसार नहुनु र उच्च अध्ययनमा विदेश गएका शिक्षकहरू विदेशमा नै पलायन हुने समस्या सिर्जना भएको छ । प्राध्यापकहरूको तलब सुविधा अन्तर्राष्ट्रिय स्तरमा न्यादै न्युन र सार्कका मुलुकहरूको दाँजोमा पनि न्युन रहेकाले सक्षम र प्राज्ञिक व्यक्तिहरू विश्वविद्यालय सेवामा कम आकर्षित भई उच्च प्रतिष्ठाको लागि निजामती सेवामा प्रवेश गर्न थालेका छन् । उच्च शिक्षामा पिछडिएको वर्ग र लक्षित समूहले छात्रवृत्ति पाउन नसकेको, शैक्षिक क्यालेन्डर पालना नभएको र विभिन्न विश्वविद्यालयबीच सहकार्य र समन्वयको अभाव रहको अवस्था छ । विश्वविद्यालय बीचका विवादका कारण गुणस्तरीय शिक्षाको सुनिश्चितता हुनसकेको छैन । सरकारी नीति कमजोर र अस्पष्ट हुँदा उच्चशिक्षा खस्कँदो अवस्थामा छ । सुधारका पक्षहरूउच्च शिक्षाको योजना बनाउन, कार्यान्वयन गर्न र संस्था विस्तार नियमन गर्नका लागि राष्ट्रिय उच्चशिक्षा बोर्ड, उच्चशिक्षा अनुुसन्धान केन्द्र र राष्ट्रिय उच्चशिक्षा सेवा आयोग स्वतन्त्र निकायको रूपमा स्थापित हुनुपर्छ । अर्थतन्त्रको स्वरुप बदल्ने खालको उच्चशिक्षा संरचना हुनुपर्छ र विश्वविद्यालयको स्वायत्ततालाई कमजोर बनाउने खालको उच्चशिक्षा नीति हुनु हुँदैन । अन्तर्राष्ट्रिय विश्वविद्यालयसंँग सम्बन्ध बढाउन अन्तर्राष्ट्रिय सम्बन्धन केन्द्रको व्यवस्था हुनुपर्छ र विदेशी विद्यार्थीहरू भर्ना गर्न क्रेडिट ट्रान्सफरको सुविधा हुनुपर्छ । सरकारले आर्थिक रूपले विपन्न, गरिब र दुर्गम क्षेत्रका विद्यार्थीहरूलाई छात्रवृत्ति र सहुलियत ऋण उपलब्ध गराई उच्चशिक्षा सर्वसुलभ बनाउनुपर्छ । गुणस्तरीय शिक्षाको सुनिश्चितताको लागि विश्वविद्यालय अनुदान आयोगबाट तयार गरिएको गुणस्तर सुनिश्चितता एवं प्रत्यायन प्रणालीलाई सबै उच्चशिक्षा प्रदायक संस्थाहरूले लागु गर्नुपर्छ । विश्वविद्यालयहरूबीच सहकार्य र समन्वय गरी सहयोगात्मक सम्बन्धको विकास गर्नुपर्छ । प्राध्यापक र कर्मचारीहरूलाई आधुनिक सूचना प्रविधिको तालिम दिने, सेमिनारगोष्ठीमा सहभागी गराउने र सार्कको मापदण्डमा सुविधा बढाउँदै जानुपर्छ । जनसंख्या वृद्धिको आधारमा उच्चशिक्षा प्रदायक संस्थाहरू खोल्दै जाने, नयाँ विषयहरू थप गर्दै जाने र विद्यार्थीहरूको भर्ना संख्या बढाउँदै जानुपर्छ । परीक्षा प्रणाली लेटर ग्रेडिङमा गरी समयसापेक्ष बनाउनुपर्छ । परीक्षा स्तरीय र मर्यादित बनाउनका लागि कोडिङडिकोडिङ लागु गर्ने र मूल्यांकन बाह्य परीक्षकबाट हुनुपर्छ । प्रत्येक ५ वर्षमा पाठ्यक्रमलाई समयसापेक्ष बनाउँदै राष्ट्रिय र अन्तर्राष्ट्रिय विश्वविद्यालयहरूका विज्ञको सहयोगमा परिमार्जन गर्नुपर्छ ।विश्वविद्यालयका सबैभन्दा बढी अङ्क ल्याउने विद्यार्थीलाई निसर्त विश्वविद्यालय सेवामा प्रवेश गराउने परिपाटी बसाल्नुपर्छ । विद्यावारिधि डिग्री प्राप्त व्यक्तिहरूलाई विश्वविद्यालयमा सेवा प्रवेशको लागि प्राथमिकता दिनुपर्छ । विश्वविद्यालयमा शैक्षिक एवं प्राज्ञिक वातावरणको लागि राजनीतिक प्रतिबद्धताको आवश्यकता पर्छ । प्रत्येक संघीय प्रदेशमा विषयगत विश्वविद्यालय खोल्नका लागि सामुदायिक र निजी क्षेत्रलाई प्रोत्साहन गर्नुपर्छ । उच्च शिक्षाको हालको बजेट ज्यादै न्युन रहेकोले यस बजेटबाट उच्च शिक्षामा आमूल परिवर्तनको आशा गर्न सकिँदैन । ढकाल कृषि तथा वनविज्ञान विश्वविद्यालयका उपकुलपति हुन् ।"
सम्बोधन नभएको अपेक्षा,"परिवर्तनका लागि गरिएका हरेक आन्दोलनमा अभूतपूर्व सहयोग र समर्थनमात्रै होइन, सहभागी नै भएका जनताले परिवर्तन सफलतापश्चात् त्यसको प्रतिफल प्राप्त गर्न नसकेको तितो यथार्थ रहेको छ । जनताको इच्छा, आकांक्षा र आवश्यकता सम्बोधन गर्ने शासन पद्धति धेरै कमजोर हुँदैन । न्युनतम आवश्यकता र सुविधा प्राप्त गरेका जनता आन्दोलनको मानसिकतामा हुँदैनन् । राज्यले असमान व्यवहार गर्दा विद्रोहको आवाज बुलन्द गर्न आम मानिसलाई प्रेरित गर्नु राजनीतिकर्मीहरूको धर्म नै हो ।तर नेपालमा सदैव किन यस्तो परिस्थिति बन्दै गएको छ ? सधैं साथ दिएका जनता किन असहयोग बेवास्तामा परेका छन् ? आफ्ना समर्थक तथा सुभेच्छुकहरू किन असन्तुष्ट भएका छन् भन्नेतर्फ राजनीतिक नेतृत्वको चिन्तन केन्द्रित छैन । नराम्रोसँग जनताको मन कुँढिएको छ । हाम्रो साथ र सहयोगमा सत्तामा पुग्ने अनि हाम्रो चाहना र आवश्यकतासँग बेखबर हुने भन्ने असन्तुष्टि सँंगालेर राखेका छन्, जनताले । रोजगारी छैन । स्थानीय सरकार छैन । भ्रष्टाचार मौलाएको छ । दलका प्रतिनिधिहरू आपसी सहमतिमा राज्यकोष दुरुपयोग गरिरहेका छन् । यस्तो अवस्थामा प्रजातन्त्रको गीत गाउँदै कति समयसम्म जीविकोपार्जन गर्न सकिएला भन्ने जनताको निराशाजनक अभिव्यक्तिले परिवर्तनको नाममा जनतालाई आन्दोलनमा उतार्ने राजनीतिक नेतृत्वलाई जिस्क्याइरहेको देखिन्छ । अहिले राजनीतिक नेतृत्वबाट आस गर्ने ठाउँ ज्यादै न्युन छ । न कुनै दृष्टिकोण छ, न इमानदारिता छ । क्षमता, योग्यता, दृष्टिकोण र प्रयासबाट स्थापित नेतृत्वले मात्र कुनै पनि देशलाई रूपान्तरण गर्न सक्ने हैसियत राख्छ । उसले उद्देश्य र लक्ष्य निर्धारण गरेको हुन्छ । उनीहरू किन र केका लागि सरकारमा जान चाहन्छन् ? कुनै चित्तबुझ्दो जवाफ छैन । किनभने उनीहरू दृष्टिकोणविहीन छन् । अरूले प्रधानमन्त्री वा मन्त्री वा सांसद हुनुहुने, मैले किन नहुने, ममा के कमजोरी छ ? यति पैसा खर्च गरेर चुनाव जितेर आएको छु, के जोगी हुन राजनीति गरेको हुँ र ? भन्नेजस्ता अहंकारले थिचिएका छन्, हाम्रा राजनीतिज्ञहरू । पारिवारिक सुखसुविधा र धनदौलत संग्रह बाहेक यिनको खासै ध्याउन्न छैन । कहाँ छ देशको आवश्यकताको कुरा, जनताको चाहना र भावनाको कुरा ? आम रूपमा त्यस्तै मानिस राजनीतिमा लागेका छन् । दलाल, नाफाखोर प्रवृत्ति राजनीतिक आवरणमा संरक्षित हुन चाहन्छ । दलका मानिसहरू त्यस्तै प्रवृत्तिलाई संरक्षण गर्न लागिपरेका छन् । इमानदार र निष्ठावान मानिस पाखा लाग्दै गएका छन् । दलका मानिसले चुनावी टिकटसमेत बेच्न थालेका छन् । पैसामा किनेको टिकट लिएर निर्वाचनमा गएकालाई जनताले कस्तो व्यवहार गर्लान् वा ऊ निर्वाचित भएमा कोप्रति जिम्मेवार होला ? यस्ता अनेकौं विकृति र विसंगतिले गाँजिएको राजनीतिले नेपाललाई कहाँ जैलान्छ, यसै भन्न सकिँदैन । राष्ट्रवादको नारा लगाएर मात्र न प्रजातन्त्र दिगो र स्थायी हुन्छ, नत संघीयताको नारा घन्काएर जनताका आवश्यकता सम्बोधन गर्न सकिन्छ । न्युनतम सेवा र सुविधामात्र चाहेका छन् जनताले । शासन गर्ने दलले न्युनतम इमानदारी प्रदर्शन गरोस् भन्ने चाहना राखेका छन् । विधिको शासनको प्रत्याभूति होस् भन्ने चाहेका छन् । राज्यले समान व्यवहार गरोस् भन्न खोजेका हुन् । व्यक्तिगत, दलगत, गुटगत स्वार्थ त्यागी नेतृत्व माथि उठोस् भन्ने सोचेका छन् । जटिल विषय, जटिल शब्द, जटिल मुद्दा उठाएर जनताको चाहना र भावनामाथि राजनीतिक तहबाट मजाक गर्ने काम नहोस् भन्ने जनताको दृटिकोणप्रति नजरअन्दाज गर्नेहरूले ठूलै मूल्य चुकाउनु पर्ला । एउटै अनुहारले सदैव स्थान पाइरहने र अन्यले त्यसलाई स्वीकार गरिदिइरहनुपर्ने अवस्था लामो समय चल्न सक्दैन । सुधार आफैबाट भएन भने लक्ष्यमा पुग्न कठिन हुनेछ । समय घड्किसकेपछि पछुताएर केही हुँदैन । जिम्मेवारी पाएको क्षणमा क्षमता प्रदर्शन गरिएन वा जनताको भावना र चाहना बुझिएन भने शब्दको लोकतन्त्रले चित्त बुझाउन सक्दैनन् जनताले ।"
सिंहदरबार भत्काउनैपर्ने नियत,"एक वर्षअघि आएको महाभूकम्पको परकम्प अझै आउने क्रम जारी छ । अहिले भने यो कम्प सामाजिकसांस्कृतिक क्षेत्रमा बढी नै देखिन थालेको छ । पछिल्लो पटक भूकम्पकै नाममा जोडेर सिंहदरबारदेखि बबरमहल, केशरमहल, हरिहर भवन र शीतल निवाससम्मका प्राचीन स्मारक भत्काउनैपर्ने अभिप्रायको रिपोर्ट बाहिर आएपछि यस्तै परकम्पको अनुभव सुरु भएको छ । सिंहदरबारभित्रको पुनर्निर्माण परियोजना र बाहिर अनेक कन्सल्टेन्सी प्राविधिक निकायहरू यो भत्काउनैपर्ने निचोडमा यसरी दत्तचित्त भएर लागेका छन् मानौं, पुरातात्त्विक सम्पदाको मामला हेर्ने पुरातत्त्व विभागसमेत यी सबै होडहरूका बारे बेखबर छ । १ सय वर्षे आयु नाघिसकेर पनि इतिहास, कला, विज्ञान, वास्तुकला, स्थापत्यकलाका दृष्टिले विशेष महत्त्व राख्ने यी राणाकालीन भवनहरू आज भूकम्प क्षतिका कारणभन्दा पनि कथित पुनर्निर्माणका नाममा भत्कने स्थितिमा पुगेका छन् । सहरी विकास र संस्कृति मन्त्रालयको दोहोरो घानमा चेपिएर र त्योभन्दा बढी योजनापरियोजनाको आवरणमा भैरहेको खेलकुदमा अहिले यस्ता ऐतिहासिक सम्पदाहरू भत्काइन लागेका छन्, जसबारे सम्पदा संरक्षणसम्बद्र्धनमा रहिआएको रेट्रोफिटिङ (सबलीकरण) शब्दार्थ पनि अनर्थकारी बनेको देखिन्छ । यो रस्साकस्सीको पहिलो मारमा परेको शीतल निवास (राष्ट्रपति भवन) परिसरमा अर्को भवन बनिसकेको छ, ५० करोड रुपैयाँभन्दा बढी खर्चेर । शीतल निवासको अधिकांश भाग भत्काउनैपर्ने सुझाव अघि बढेपछि परामर्शदाताको बलबुतामा तत्काल राष्ट्रपति कार्यालय र निवास सार्न बनिसकेको भवनमा यो पुस २४ गते घर सर्ने साइत पनि निस्किएको थियो । तर नयाँ बनेको भवनमा झ्यालका दुई खापा समान स्वरुपका नभएको र डिजाइन आकारप्रकारमै अनौठो स्थिति देखिएपछि घर सर्ने अर्को साइत खोज्न भित्री कसरत भैरहेको बारे पुरातत्त्वले भर्खरै मात्रै थाहा पाएको छ । शीतल निवासको चियोचर्चापछि जोडिएको सिंहदरबारको हकमा पनि कसरी बचाउन सकिन्छ भन्ने अध्ययन गर्नुभन्दा यसरी भत्काउन सकिन्छ भन्ने सारमा विज्ञहरूको सुझावप्रस्ताव आइसकेको छ । यो बेला यी ऐतिहासिक सम्पदालाई रेट्रोफिटिङ गरेर जीवन दिन सकिन्छ भन्ने पक्षमा आवाज दह्रिलो बनाउन सक्ने आधिकारिक निकाय पुरातत्त्व विभाग स्वयम् पनि केही बोल्न नसकिरहेको अवस्थामा भेटियो, जुन आफैंमा अनौठो छ ।पुरातत्त्वविद् एवं राष्ट्रिय अभिलेखालयका पूर्व महानिर्देशक भीम नेपालले सिंहदरबार भत्काउनैका लागि तयार पारिएको परामर्शविद्को रिपोर्टका बारेमा आश्चर्य व्यक्त गर्दै विभागमन्त्रालय सबैतिर ध्यानाकर्षण गराइसकेका छन् । प्राचीन स्मारक संरक्षण ऐन (२०१३) ले १ सय वर्ष नाघेको सम्पदालाई प्राचीन स्मारक भन्दै यस्ता सार्वजनिक सम्पदालाई नष्ट गर्नभत्काउन कतै कल्पनै नगरिएको कानुनी व्यवस्थाबारे पनि विज्ञ नेपालले सम्बद्ध निकायमा अवगत गराएका छन् । थापाथलीस्थित राष्ट्र बैंकको दरबार भनेको सिंहदरबारभन्दा पुरानो संरचना हो, अब यो पनि भत्काउने निर्णय भैसकेको रहेछ, नेपाल भन्छन् सरकारले अब के भत्काउनेके रेट्रोफिटिङ गर्ने भनेर पहिलो चरणमा सुझाव प्रतिवेदन तयार गर्नुपर्ने हो, सिधै अब भत्काउनुपर्छ भनेर बनाइएको सुझावप्रतिवेदनलाई कसरी नियतले भरिएको नमान्ने ?नेवारी कला सम्पदा र सभ्यता झल्कने काठमाडौं उपत्यकाको अर्को पाटोको भिन्न पहिचानबाहेक नियोक्लासिकल वास्तुकला (युरोपेली अठारौं शताब्दीको) को झल्को दिने सम्पदासमेत हो सिंहदरबार । यहाँ भित्रको स्टुको आर्ट आर्किटेक्चर (माटाको मिहिन कला), सिल्भर फर्निचर, क्रिष्टललाइटनिङ, शिशमहल, बेल्जियन ऐना, ग्यालरी बैठक आदिको स्वरुपलाई फेरि उस्तै बनाइने भनेर सुरु भएको प्रक्रिया रेप्लिका मात्रै हो । अहिले बनेको रिपोर्टमा सिंहदरबार तत्काल नभत्काएमा थुप्रै मान्छेको ज्यान जान सक्नेछ भन्ने सार हालिएको अवस्था भनेको भत्काउनैपर्छ भन्ने नियत आफैंमा महत्त्वपूर्ण र अर्थपूर्ण हो, पुरातत्त्वविद् नेपाल भन्छन्, यसमा कति राजनीतिक अथवा आर्थिक कारणहरू होलान्, यो खोजीकै विषय हुनसक्छ । दुई दशकयता जीर्णकाय घर, मठमन्दिर र सम्पदा जीर्णोद्धार गर्दै तथा संरक्षणमा नमुना काम देखाउँदै आएका भक्तपुरका सम्पदाविद् रविन्द्र पुरी पनि भत्काउनैपर्ने नियत राखेर आएको अध्ययन प्रतिवेदन आफैंमा अध्ययनको विषय रहेको निक्र्योलमा पुगेका छन् । लोडबेयरिङ घरहरूलाई सम्बद्र्धन गर्न र रेट्रोफिटिङ गर्न सम्भव छ भन्दै उनले जीर्णकाय क्रंक्रिट बिल्डिङमा रेट्रोफिटिङ सधैं सम्भव नभए पनि सिंहदरबार अथवा त्यस्तै लोडबेयरिङ निर्माण संरचनालाई भत्काउनैपर्छ भन्ने तर्क आफैंमा अपुरो रहेको बताए । पुरीले भक्तपुर, दत्तात्रय क्षेत्रमा १ सय ६० वर्ष पुरानो कुखुराको खोरलाई जीर्णोद्धार गरेर नमुना घर बनाएका छन्, जसलाई युनेस्कोले पनि विशिष्ट संरक्षणको काम भनेर पहिचान दिलाएको छ । मठमन्दिरको हकमा साँखुको महादेव मन्दिर (मल्लकालीन) लाई पुरीले रेट्रोफिटिङ गराएका थिए । गत वर्षको महाभूकम्पमा सिंगो वस्तीले क्षति बेहोर्दा पनि महादेव मन्दिर भने सग्लो रूपमा रहेकै छन् । उनले गराएका रेट्रोफिटिङका दर्जनौं कामहरू सिंहदरबार भत्काउने प्रस्ताव अगाडि आइरहेका बेला सान्दर्भिक र उदाहरणीय हुनसक्छ । पुरातत्त्वको विश्व सम्पदा शाखामा १६ वर्ष काम गरेर देशविदेशका सम्पदाअनुभव लिएका पुरातत्त्वविद् नेपालले सिंहदरबार सहितका सम्पदा भत्काउन लागिएको सन्दर्भमा त्यसको बचाउमा कानुनी उपचार खोज्न सकिने उपाय पनि पहिल्याइरहेका छन् । पुरातत्त्व संरक्षण र सम्बद्र्धनका मामलामा यहाँ धेरै कुर्सीप्रेमी छन्, अर्को तहमा सिद्धान्त बुझे पनि व्यवहार पत्तो नहुनेहरू छन् र थोरै भने सिद्धान्तसँगै व्यवहारका कुरा पत्तो भएकाहरू पनि यहाँ छन्, नेपाल भन्छन्, तर हामीकहाँ भने कुर्सीको प्रतापले जानकार हुनेहरूको संख्या बहुमतमा छ । त्यसमा राजनीति पनि हुन्छ, आर्थिक वा लबिङको अनेक खेलकुद पनि रहन्छ ।अभिलेखालयको मातहतमा रहेको पुरातत्त्व विभाग कन्जर्भेसन र प्रिजर्भेसनका मामलामा जेजति निर्णायक हुनुपर्ने हो, पछिल्ला घटनाक्रमहरूमा त्यस्तो निर्णायक बन्न नसकेको हो कि झैं भन्ने स्थिति आएको छ । सिंहदरबार भत्काउने प्रयोजनको प्रस्तावमै अध्ययन गर्नुपर्ने विषय भनेर तत्कालका लागि पन्छाउन सकिने अवस्था भए पनि सिधै भत्काउने पक्षमा निर्णय गर्नगराउन लागिएको खबर आफैंमा सुखद थिएन । यो बेलामा लेखेर वा बोलेर सम्पदा संरक्षण र सम्बद्र्धनमा अब्बल नाम बनाएका सागरशमशेर, अम्बिका श्रेष्ठ, कनक दीक्षितहरूको रायसुझाव पनि पुरातत्त्वले लिनुपर्ने थियो कि ? सम्पदा संरक्षण र सम्बद्र्धनमा अग्रणी नाम भन्दै जापानी विज्ञ (जाइका मार्फत) अथवा युनेस्कोका विज्ञ खोजेरै समय बिताउनुमा पनि कुनै नियत छ कि ? कि हामीसँग भएका सम्पदालाई भत्काएरै छाड्ने अहिलेको नियतका पछि मात्रै पुरातत्त्व विभाग पनि कुदिरहने ?"
नाटक खेल्दाखेल्दै वरिष्ठ रंगकर्मीको निधन,विष्णुभक्त फुँयाल१९९४ मा भक्तपुरको बागेश्वरीमा जन्म२०१९ मा पहिलोपटक नेवार भाषाको डबली नाटकबाट अभिनय सुरु ६ दर्जनभन्दा बढी नाटकमा अभिनय५ दशकभन्दा बढी नेपाली रंगमञ्चलाई१ नाटयकृति प्रकाशित२०५४ को स्थानीय निर्वाचनमा काठमाडौं महानगरपालिका६ बाट वडा सदस्य
आँगन तर एउटै हो,"चितवन बाहिर चिसो सिरेटो मात्रै चलेको थिएन, पानी नै दर्केको थियो । अघिपछि साँझबिहान मात्र जाडोको महसुस हुन्थ्यो । दिउँसो चर्किने घामले जाडो बिर्साउँथ्यो । सोमबार दिउँसै पानी पर्यो । छिमेकी जिल्ला मकवानपुरमा हिउँ नै पर्यो । त्यसको प्रभाव यता पनि पर्न गयो । त्यही भएर होला नारायणगढस्थित नारायणी कला मन्दिरमा न्याना लुगामा ठाँटिएर आउनेको कमी थिएन । साँझ पर्न नपाउँदै कला मन्दिरमा दर्शकको भीड बढिसकेको थियो । बालबालिका, युवायुवती र वृद्धवृद्धासमेत चिसो भुल्न कला मन्दिरमा जम्मा भएका थिए । सबैलाई जाडोमा जम्मा गर्ने काम कला मन्दिरले नै गरेको थियो, ३१ औं जुनेली रातको आयोजना गरेर । गीतसंगीत भनेपछि हुरुक्क हुनेहरूका लागि जुनेली रात सहज बन्यो । गाउने र नाच्नेको कमी थिएन ।सुरुवात कला मन्दिरकै कलाकारले पश्चिम कोही पूर्व घर आँगन तर एउटै हो गीतबाट गरे । नृत्य निर्देशक सुमित लामासहितको टोलीले पूर्वेली भाकामा नृत्य देखायो । उता, छाया पियाले डाँडैमा लाली गुराँस गाइन् । लगत्तै ढाका टोपी ढल्क्यो, दूधभन्दा कुराउनी मीठो गीतको नाचले पनि ताली पायो । अतिना परियार, भुवन प्यासी र सुरज गुरुङले गीत सुनाए ।"
अब धेरै फिल्म खेल्दिनँ,"चितवन नायक निखिल उप्रेती अहिले पनि उत्तिकै व्यस्त छन् । एकपछि अर्को फिल्मको अफर आइरहेकै छ । आफ्नै लगानी रहेको रुद्र को सुटिङ क्रममा उनी यसपटक लामो समय चितवनमा थिए ।अब त्यति धेरै फिल्म खेल्ने चाहना छैन, उनले कान्तिपुरसँग भने, वर्षमा एकदुई फिल्म आफैं बनाउँछु । उनी सानैदेखि मार्सल आर्ट रुचाउँथे । ज्याकी च्याङ र ब्रुस्लीका फयान । फिल्ममा ज्याकी र ब्रुस्ली पनि दुब्लै देखिन्थे । त्यसपछि उनी मार्सल आर्टतिरै तानिए । बिस्तारै राम्रै जिम्न्यास्टिक गर्न थालेँ, उनले भने, मेरो जिम्न्यास्टिक हेरेर साथीहरूले फिल्ममा लाग्न सुझाव दिन्थे ।सुझाव उनलाई ठीक लाग्दै गयो । २०४९ तिर फिल्म सम्बन्धी अध्ययन गर्न उनी मुम्बई हान्निए । प्राइभेट इन्स्टिच्युटबाट ग्रयाजुएसन गरे । उनीसँगै रोहित शेट्टी र रानी मुखर्जी पनि पढ्थे । दुवै उनका साथी थिए ।छुट्टी हुँदा समुद्र किनारमा घुम्न गइन्थ्यो, उनले सम्झिए, त्यो बेला समुद्र किनारमा जिम्न्यास्टिक किक देखाउने गर्थें । साथीहरू मलाई पनि सिकाइदे भन्थे ।आफू पढिरहेकै इन्स्टिच्युटले पनि विद्यार्थीहरूलाई तालिम दिन आग्रह गर्यो । तेक्वान्दो र उसुका यी खेलाडी यसपछि प्रशिक्षक पनि बने । यसले मलाई जीवन धान्न सजिलो भयो, उनले पुराना दिन सम्झे, त्यसपछि असिस्टेन्टको काम सुरु गरें ।निर्देशनमा सहायक भएर उनले महाराणा प्रताप सिरियलमा काम गरे । पछि थुप्रै फिल्ममा फाइट डाइरेक्टरको असिस्टेन्टको अफर आउन थाल्यो । त्यही बेला उनले दक्षिण भारतका तीन फिल्ममा फाइटमा असिस्टेन्टको काम गरे । १७१८ हिन्दी फिल्मको डाइरेक्सनमा असिस्टेन्ट गरे । करिश्मा कपुरको समेत डुब्लिकेट गरें, उनले भने, हम तो मोहब्बत करेगा फिल्मको एउटा सिनमा ।हिन्दी फिल्महरूमा उनी एक्सन सिनमा नायकनायिकाको डुब्लिकेट बन्ने पनि गर्थे । उनका अनुसार, उनले गर्न सक्ने काम अरूले सक्दैननथे । जीवनमा पहिलोपटक मैले देवता फिल्ममा मिथुन दा (मिथुन चक्रवर्ती) लाई एक्सन भनेर अर्डर गरेको थिएँ, उनले भने । मुम्बईको व्यस्ततापछिको खाली समयमा उनी नेपाल आउँथे । त्यही बेला पवन मैनालीसँग उनको भेट भयो । दुवैको गृहजिल्ला सर्लाही, मैनाली निखिलका साथीको घरमा भाडामा बस्थे । एक दिन म छतमा बसेर मार्सल आर्टको प्राक्टिस गरिरहँदा मैनालीले देख्नुभएछ, उनले भने, उहाँले नयाँ फिल्म बनाउँदा अफर गर्छु भन्नुभयो ।नभन्दै मुम्बई फर्किएको एक वर्षपछि मैनालीको फोन आयो । यो फिल्म पिँजडा को कुरा थियो । विसं २०५७ को समय । पिँजडाको एक्सनमा खुब मिहिनेत गरेँ नि, घाउचोट धेरै लाग्यो, उनले भने, पहिलोपटक मैले कान्तिपुर पब्लिकेसन्सको सात तलामाथिबाट हामफालेर फिल्मी क्षेत्रमा नयाँ एक्सनको सुरुवात गराएको थिएँ । त्यो फिल्म दर्शकहरूले अत्यधिक मन पराइदिनुभयो । त्यसपछि नेपाली फिल्ममा अफर आउने क्रम बढ्यो । अहिले पनि त्यही रफ्तारमा अभिनय गरिरहेको छु, उनले भने, अभिनय गरेका फिल्म १ सय ३५ पुगे ।उनले अभिनय गरेका अहिलेसम्मका प्राय: सबै फिल्म द्वन्द्वप्रधान छन् । २०६० तिर मायाको जाल मा मुग्लिनको पुलमाथि हिँड्ने जोखिम मोले । बिनासेफ्टी मुग्लिनको पुल वारपार गर्नु मेरो पागलपन नै थियो, उनले भने, जोखिम छँदै थियो, त्यसमा पनि नौ रिटेक दिएर अभिनय गरेँ ।उनले कर्तव्य मा भोटेकोसीमा बन्जी जम्प हानेको पनि सम्झे । त्यसपछि मेरो ट्रेडमार्क बन्दै गयो, उनले भने, एक्सनको लहरै आयो ।कुनै एक वर्षमा १६ वटासम्म फिल्म खेलेका उनी ४५ वर्षपछि पुन: फिल्मी क्षेत्रमा आउँदा पनि दर्शकको माया उस्तै रहेको मा मक्ख छन् । अहिले पनि उनी एक्सन फिल्ममै अभिनय गरिरहेका छन् ।केही फिल्मको सुटिङ क्रममा भएका घटना उनी कहिल्यै भुल्दैनन् । पिँजडा मा सात तलामाथिबाट हामफाल्नु, मायाको जाल मा मुग्लिनको पुलमा बेतुकले हिँड्नु, धड्कन मा हेलिकप्टरबाट जम्प गर्नु, सन्तान मा २० फिट अग्लो होर्डिङ बोर्ड फोरेर बाइक अर्कोतिर निकाल्नु, भाग्य विधाता मा सुटिङ गर्दा दाहिने खुट्टा भाँचिनुजस्ता घटनाले उनलाई सधंै झस्काउँछन् । हरेक मान्छे मृत्युसँग डराउँछ, तर आफूलाई डर लागेको चिज ऊ हेर्न चाहन्छ, उनको अनुभवले भन्छ, स्टन्टमा पनि त्यही आभास हुन्छ । जति धेरै स्टन्ट, डेथ त्यति नै नजिक हुन्छ । मृत्युलाई नजिकबाट अनुभव गर्न पाउनुको आनन्द नै अलग छ ।अहिले उनले अभिनय गरेका किङ, निर्भय, संरक्षण, राधे फिल्म रिलिजको तयारीमा छन् ।"
पानीरंग जंगली घोडाजस्तै,"पोखरा पानी रंग यस्तो स्वच्छन्दतावादी हो, कलाकारले बाँध्न खोज्यो भने बन्ने चित्र खुल्दैन, वरिष्ठ कलाकार दुर्गा बराल वात्स्यायनले बुझाए, यसमा डुब्नुपर्छ, यसलाई बाटो छाडिदिएर आकारमाथि खेल्नुपर्छ । महेन्द्रपुलको आर्ट ग्यालरीमा जारी विश्वराज पराजुलीको द ब्युटिफुल एन्ड द सबलाइम शीर्षक एकल चित्रकला प्रदर्शनीमा उनले यस्तो बताएका हुन् ।१४ वर्ष अघिभन्दा योपल्ट मैले विश्वराजको पानीरंगमाथिको कलाकारिता परिष्कृत भएको पाएँ, उनले भने, चित्र सबैले बनाउँछन् तर, पानीरंगमाथिको पकड बनाउन सक्नु अरूभन्दा बेग्लै खुबी हो । यो जंगली घोडा चढ्नुजत्तिकै जोखिमको हुन्छ । कलाका रंग मात्रै नभएर मनोविज्ञान पनि उत्रिने उनले बताए ।१४ वर्षअघि पराजुलीले त्रिभुवन विश्वविद्यालयमा भएको प्रदर्शनीमा आफ्ना पनि सिर्जना राखेका थिए । त्यसबेलाका उनका साथी सुरेश रानाभाटका अनुसार तत्कालीन फ्रान्सेली राजूदतले उनका चित्रमाथि पेरिसका कलाकारको जस्तो पानीरंगमा खेल्ने छनक गजबको लागेको प्रतिक्रिया दिएका थिए । अध्ययनपछि पोखरा फिरेर प्राध्यापन पेसामा रहेका पराजुली अरू व्यावसायिक कलाकारले जसरी ग्यालरी राखेर बसेका छैनन् । आफ्नो कामबाट समय निकालेर चित्र कोरिरहेका छन् । आफ्ना ५२ चित्र प्रदर्शनीमा राखेका उनले भने मेरा चित्रमाथि मेरा कुरा भन्दिनँ, हेर्नेले के भन्छन्, त्यही सुन्छु । साताव्यापी प्रदर्शनी उद्घाटन गर्दै पोखरा विश्वविद्यालयका उपकुलपति प्रा चिरञ्जीवी शर्माले प्राध्यापन पेसामा रहेर पराजुलीको प्रखर सिर्जनशीलता उदाहरणीय रहेको बताए । प्रदर्शनी आयोजक सिर्जनशील कलाकार समूहका अध्यक्ष सूर्य बराइलीले पनि पराजुलीको कलाकारिताबारे बोले ।"
रुस र तान्जानियामा सरसर्ती संसार,"काठमाडौं नियात्राकार जीवा लामिछानेको पुस्तक सरसर्ती संसार को रूसको मस्को तथा तान्जानियाको दार ए सलाममा बिमोचन गरिएको छ ।मस्कोस्थित नेपाली राजदूत ऋषिराम घिमिरेले हालै मस्कोमा आयोजित एक संक्षिप्त समारोहमा पुस्तकको विमोचन गरेका थिए । यसैगरी, तान्जानियाको दारएसलाममा हालै गैरआवासीय नेपाली संघ (एनआरएनए) अफ्रिकाको दोस्रो क्षेत्रीय बैठकपछि आयोजित कार्यक्रममा दक्षिण अफ्रिका तथा तान्जानियाका लागि नेपाली राजदूत अमृतबहादुर राईले पुस्तक लोकार्पण गरेका हुन् । नेपालअफ्रिका साहित्य समाजले गरेको कार्यक्रममा पत्रकार सुवास ढकालले राजदूत राई, लेखक लामिछाने र समाजका अध्यक्ष हिक्मत कार्कीसँग पुस्तकबारे छलफल चलाएका थिए । लेखक लामिछानेले स्कुले जीवनमा केही लेखे पनि उच्च शिक्षाका लागि तत्कालीन सोभियत संघ पुगेपछि त्यो क्रम जोडिएको जनाए । पछिल्लो समयमा सामाजिक सञ्जालबाट सुझावहरू पाएपछि लेख्न थालेको हुँ, लामिछानेले भने, सानैदेखि घुम्ने रुचि थियो । रुसी छात्रवृत्तिको पैसा जोगाएर एक्लै धेरैपटक घुमें, यिनै अनुभवलाई पुस्तकमा ल्याएको हुँ । उनले सय पुस्तक पढेभन्दा एक पटकको यात्रा धेरै ज्ञानवद्र्धक लागेको जनाए । अर्को पुस्तक लेखें भने पनि नियात्रा नै हुनेछ, उनको भनाइ थियो । दुई साताअघि काठमाडौंमा यो पुस्तकको लोकार्पण गरिएको थियो । अफ्रिका लोकार्पणमा राजदूत राईले सरसर्ती संसार बाट आफू प्रभावित भएको बताए ।"
गौरवका आयोजनामा सरकारी नीति बाधक,"काठमाडौं आर्थिक वर्ष सुरु हुनुअगावै बजेट आए पनि चालु आर्थिक वर्षको प्रथम चौमासिकमा पहिलो प्राथमिकता तथा राष्ट्रिय गौरवका आयोजनाको प्रगति न्यून देखिएको छ । राष्ट्रिय विकास समस्या समाधान समितिको सोमबारको बैठकमा प्रस्तुत गरिएको प्रतिवदेनअनुसार २१ गौरवका आयोजनामध्ये ५० प्रतिशतभन्दा कम प्रगति भएको आयोजनाको संख्या ११ छ । जुन ५२ प्रतिशत हो । ५० देखि ७९ प्रतिशतसम्म प्रगति भएको आयोजनाहरू २ वटा छन् । त्यसभन्दा माथि प्रगतिको संख्या ७ हो । यो तथ्यांकका आधारमा वर्षौंदेखि सञ्चालित कुनै पनि गौरवका आयोजनाको काम सम्पन्न भएको छैन । प्रगतिको बाधक नै सरकारी निकाय र नीति नियम देखिएका छन् । सरकारी निकायहरूले नै तयार पारेको प्रतिवेदनमा सरकारकै नीति नियम, सरकारी निकायबीचको समन्वय अभावका कारण गौरवका आयोजनाको प्रगति हुन नसकेको औंल्याइएको छ । २१ गौरवका आयोजनामध्ये अधिकांशको समस्या सरकारी नीति नियमसँग अन्तरसम्बन्धित छ । ०६१६२ मा सुरु भई ०७६७७ मा सम्पन्न हुने अपेक्षा गरिएको सिक्टा सिँचाइ आयोजनाको समस्या वन क्षेत्रको ढुंगा, गिट्टी, बालुवा प्रयोग गर्न नपाउनु रहेको छ । झन्डै दुई वर्षदेखि सरकारी मापदण्डकै विषयमा सरकारले क्रसर उद्योगको समस्या समाधान गर्न सकेको छैन । यो कारणले धेरैजसो ठूला आयोजनामा निर्माण सामग्रीको अभाव देखिएको छ ।प्रतिवेदनअनुसार वन क्षेत्र तथा बाँके राष्ट्रिय निकुञ्ज क्षेत्रभित्र नदीजन्य सामग्री गिट्टी, ढुंगा, बालुवाको आपूर्तिमा कठिनाइ रहेको छ । मूल नहरमा प्रयोग हुने नदीजन्य निर्माण सामग्री उत्खनन, संकलन तथा प्रशोधन सम्बन्धमा नेपाल सरकार मन्त्रिपरिषद्को २०७२ चैत ४ गतेको निर्णयबाहेक थप स्थानीय शुल्कबाट माग भएको कार्यान्वयनमा समस्या परिरहेको आयोजनाले जनाएको छ, प्रतिवेदनमा भनिएको छ । यसबाहेक अन्तर सरकारी निकायबीचको समन्वय तथा अन्य नीतिगत समस्याहरू पनि छन् । बाँके जिल्लाका ४१ गाविस, नेपालगन्ज उपमहानगरपालिका र कोहलपुर नगरपालिकासमेत गरी ४२ हेक्टर कृषियोग्य भूमिमा सिँचाइ सुविधा उपलब्ध गराउने यो आयोजनाको लक्ष्य हो । चालु आर्थिक वर्षका लागि सरकारले १ अर्ब ४३ करोड रुपैयाँ बजेट विनियोजन गरेको छ । हालसम्मको प्रगति ९४ दशमलव २ प्रतिशत हो ।०४४ सालबाट सुरु भएको बबई सिँचाइ आयोजनामा पनि सिक्टाकै जस्तै सरकारी नीतिका कारण प्रगति हुन सकिरहेको देखिँदैन । यो आयोजनाका लागि पनि निर्माण सामग्री अभाव, जग्गा अधिग्रहण, जनशक्तिको कमी, वन क्षेत्रभित्रबाट नहरको रेखांकन, अन्तर सरकारी निकायबीचको समन्वय अभाव मुख्य समस्याका रूपमा रहेको प्रतिवेदनमा औंल्याइएको छ । कैलालीको २० हजार हेक्टर कृषियोग्य जमिनमा सिँचाइ गर्ने अभिप्रायले यो आयोजनाको निर्माण सुरु गरिएको हो । यो वर्षका लागि १ अर्ब ४१ करोड रुपैयाँ बजेट विनियोजन गरिएको बबई सिँचाइ आयोजनाको हालसम्मको प्रगति ८१ प्रतिशत मात्रै हो । पछिल्लो समय निकै चर्चामा रहेको र सरकारले समेत उच्च प्राथमिकतामा राखेको भनिएको १२ सय मेगावाट क्षमताको बूढीगण्डकी आयोजनाको त निर्माण मोडालिटी नै निर्धारण नहुनु, निर्माण स्रोत स्पष्ट नहुनु मुख्य समस्या हुन् ।जग्गा अधिग्रहण तथा मुअब्जा वितरण, पुनर्वास तथा पुन:स्थापनाको व्यवस्थापनमा जटिलतालाई पनि समस्याका रूपमा औंल्याइएको छ । यो आयोजनाका लागि सरकारले ५ अर्ब ३३ करोड रुपैयाँ बजेट विनियोजन गरेको छ । त्यस्तै ७ सय ५० मेगावाटको पश्चिम सेती जलविद्युत् आयोजनाको त कुनै प्रगति नै देखिँदैन । काठमाडौंतराईमधेस दु्रतमार्गको प्रगति सबैभन्दा कम देखिएको छ । हालसम्म ० दशमलव १ प्रतिशत मात्रै प्रगति यो आयोजनाको देखिन्छ । जग्गा अधिग्रहणमा समस्या, मुअब्जा विवाद तथा स्थानीयद्वारा रेखांकनमा हुने विवाद एवं निर्माणको मोडालिटी प्रस्ट नहुनु मुख्य समस्याका रूपमा रहेका छन्, प्रतिवेदनमा भनिएको छ । गौरवका आयोजनामध्ये सबैभन्दा बढी रकम सरकारले फास्टट्रयाकका लागि १० अर्ब रुपैयाँ बजेट विनियोजन गरेको छ । तर, यही आयोजनाको वित्तीय र भौतिक प्रगति ० दशमलव १ प्रतिशत मात्रै छ । ०७५ सालमा सम्पन्न हुने भनिएको यो आयोजना ०६४ सालबाट सुरु भएको हो । यो आयोजना सरकार आफैंले निर्माण गर्ने निर्णय गरिसकेको छ । फास्टट्रयाकसँगै जोडिएर हेर्ने गरिएको दोस्रो अन्तर्राष्ट्रिय विमानास्थलको पनि सरकारी नीति स्पष्ट हुन नसक्नुलाई नै प्रमुख समस्याका रूपमा लिइएको छ । ठेक्का तथा निर्माण कार्यका लागि अन्य प्रक्रियाहरू सम्बन्धमा ठोस निर्णय गर्न नसकिएको र बजेट तथा कार्यक्रम व्यवस्थापनमा निकै समय लागेकाले आयोजना निर्माणले अपेक्षित गति लिन नसकेको अवस्था छ, आयोजनाको समस्याबारे प्रतिवेदनमा उल्लेख गरिएको छ । यो आयोजनाका लागि बजेट अभाव भनिए पनि वित्तीय प्रगति भने शून्य छ । सरकारले चालु आर्थिक वर्षका लागि १ अर्ब ५० करोड रुपैयाँ बजेट विनियोजन गरेको छ । गौरवको आयोजनाभित्र पर्ने ५ वटा लोकमार्गका लागि पनि अन्तर सरकारी निकायबीच समन्वय अभाव, रेखांकनमा समस्या, दक्ष जनशक्ति अभावलगायत कारणलाई नै प्रमुख समस्या मानिएको छ ।राष्ट्रिय योजना आयोगका सदस्य स्वर्णिम वाग्लेले गौरवका आयोजनाहरूको आधार र मापदण्ड तयार पारी छुट्टै नीति नियम बनाएर अहिलेका समस्या समाधान गरिने बताए । प्रधानमन्त्रीले आधार र मापदण्ड तयार पार्नुस् भनेर निर्देशन दिनुभएको छ । एक समिति गठन गरी योजना आयोगले आधार र मापदण्ड बनाउनेछ, उनले भने, सायद अबको दुईतीन महिनाभित्र मापदण्डहरू बनाउनेछौं । मापदण्डमा भएको आयोजनालाई के गर्ने, नयाँ आयोजनाहरूलाई के गर्ने भन्ने सोचिनेछ ।कस्ता खालका आयोजना गौरवका हुने भन्ने मापदण्ड तय भएपछि तिनले के के सुविधा पाउने भन्ने विषयसमेत निर्धारण हुने उनले बताए । अहिले केही पनि छैन । राष्ट्रिय गौरव भन्ने नाम मात्रै हो । विशेष ऐन, सुविधा केही पनि छैन, उनले भने, आधार र मापदण्ड तय भएपछि राष्ट्रिय गौरवका योजनाहरूलाई छुट्टै व्यवहार, काम, बजेट, कर्मचारीको हायरिङ एन्ड फायरिङको व्यवस्था हुनेछ । मापदण्ड र आधार तय गर्दा हालको सूचीमा समेत पुनरावलोकन हुने उनले बताए । लुम्बिनी, पशुपति निरन्तरका आयोजना भए । यस्ता आयोजनालाई पनि व्यवस्थापन गर्नुपर्नेछ, उनले भने ।प्रतिवेदनअनुसार ५ वटा लोकमार्गमध्ये पुष्पलाल लोकमार्ग, हुलाकी लोकमार्ग र उत्तरदक्षिण लोकमार्गको प्रगति ५० प्रतिशतभन्दा कम छ । यी आयोजनाको भौतिक प्रगति क्रमश: १९ दशमलव ७, २७ दशमलव ५ र ४१ दशमलव ५ प्रतिशत मात्रै रहेको जनाइएको छ । काठमाडौं उपत्यकाका लागि बहुप्रतीक्षित मेलम्ची खानेपानी आयोजनाको समस्या भने निजी क्षेत्र अर्थात निर्माण व्यवसायीसँग सम्बन्धित रहेको औंल्याइएको छ । उपत्यकामा दैनिक १७ करोड लिटर खानेपानी आपूर्ति गराउने लक्ष्य लिइएको खानेपानी आयोजनाको भौतिक प्रगति ८४ दशमलव ४ र वित्तीय प्रगति ५२ दशमलव १ छ । सुरुङ निर्माण तथा पानी प्रशोधन केन्द्रको निर्माण कार्यमा समग्र व्यवस्थापन क्षमताको कमी देखिनुका साथै सुरुङ निर्माणको क्रममा सिन्धु ग्याल्थुम खण्ड तथा सुन्दरीजल सिन्धु खण्डको विभिन्न भागहरूमा कमजोर चट्टान भेटिएको, निर्माण व्यवसायीले स्रोत परिचालन गर्न नसकेको तथा उपकरणहरू बिग्रनेजस्ता समस्याहरू रहेको भए पनि हाल निरन्तर सञ्चालन भइरहेको छ, प्रतिवेदनमा भनिएको छ ।राष्ट्रपतिको नाममा सञ्चालित राष्ट्रपति चुरे संरक्षण कार्यक्रममा सबैभन्दा बढी सरकारी नीति नियमसँग सम्बन्धित समस्याहरू छन् । स्थानीय स्वायत्त शासन ऐन, वातावरण ऐन र वन ऐनले दिएका अधिकारहरू एक अर्कामा बाझिनु, चुरे क्षेत्रमा एकीकृत बस्ती व्यवस्थापन नहुनु, निजी जमिनअन्तर्गत रहेका ढुंगाखानी उत्खनन नियमन नहुनु र भूउपयोग नीति कडाइका साथ लागू नहुनुजस्ता समस्याहरू रहेका छन्, प्रतिवेदनमा भनिएको छ । भौतिक पूर्वाधार तथा यातायात मन्त्रालयका पूर्वसचिव तुलसी सिटौलाले नीति नियमलाई देखाएर पन्छिने प्रवृत्तिका कारण गौरवका आयोजनाको प्रगति कम देखिएको हो । हाम्रा भएका नीति नियम त्यति धेरै कमजोर छैनन् । तर, यसलाई देखाएर पन्छाउने प्रवृत्ति छ, उनले भने, कर्मचारीले सक्रियता देखाएर काम गरे समाधान हुन्छ । अन्तर मन्त्रालय तथा सकारी निकायबीचको समन्वयन नै प्रमुख समस्या हो ।प्रतिवेदनअनुसार चालु आर्थिक वर्षका लागि पहिलो प्राथमिकताका आयोजनाको संख्या ३ सय ५३ हो । यसमध्ये ८० प्रतिशत प्रगति प्राप्त आयोजनाको संख्या १ सय २ हो । जुन २८ प्रतिशत मात्रै हो । ५० देखि ७९ प्रतिशतसम्म प्रगति भएका आयोजनाको संख्या ८६ अर्थात २४ प्रतिशत छ । ५० प्रतिशतभन्दा कम प्रगति प्राप्त आयोजनाको संख्या भने १ सय २४ हो जुन सबैभन्दा बढी अर्थात ३५ प्रतिशत रहेको प्रतिवेदनमा जनाइएको छ ।"
स्थानीयको अवरोधले सडक विस्तार सुस्त,"काठमाडौं स्थानीयवासीको विरोधले उपत्यकाको सडक विस्तारमा अवरोध पुगेको सडक विस्तार आयोजनाले जनाएको छ । आयोजनाका अनुसार स्थानीयबासीको विरोधले सडक छेउछाउका भौतिक संरचना हटाउन नसकिएको हो । उपत्यका विकास प्राधिकरण र सडक विस्तार आयोजनाले विस्तार भइरहेका र हुन बाँकी सडक चौडा बनाउने काम अघि बढाएको छ । तर, सडक अतिक्रमित संरचना हटाउन नसक्दा विस्तारमा अवरोध आएको आयोजना प्रमुख दीपक केसीले बताए । उनका अनुसार जोरपाटीसुन्दरीजल र सुनाकोठीचापागाउँमा विस्तारमा समस्या उत्पन्न भएको छ । विस्तार रोकिँदैन तर काठमाडौं उपत्यका विकास प्राधिकरणले भौतिक संरचना हटाउनेबित्तिकै कालोपत्रे गर्ने काम अघि बढछ, उनले भने । जोरपाटीसुन्दरीजल क्षेत्रमा अतिक्रमित संरचना हटाउन चिनो लगाउने काम पूरा भइसकेको उनले बताए ।काठमाडौं उपत्यका विकास प्राधिकरणका प्रमुख आयुक्त भाइकाजी तिवारीका अनुसार नगरपालिका र नगरोन्मुख गाविसका सडक चौडा बनाइनेछ । केही सडक विस्तारका लागि चिनो लगाइसकेका छौं, उनले भने, मापदण्डभित्र निर्माण नभएका भौतिक संरचना क्षतिपूर्ति दिएर नियमअनुसार भत्काएर विस्तार गर्छौं तर मापदण्डविपरीत सार्वजनिक जग्गा अतिक्रमण गरी निर्माण गरिएकालाई भने क्षतिपूर्ति दिइन्न ।चाबहिलजोरपाटी साँखु (१२ किमि), जोरपाटी सुन्दरीजल (६ किमि), नयाँबजार पुलदेखि चक्रपथ हुँदै दुवैतर्फ (२ किमि) सडक विस्तार गरिनेछ । त्रिपुरेश्वरकलंकीनागढुंगा (१२ किमि), लगनखेलसातदोबाटो (८ सय मिटर) कर्मनासाहरिसिद्धि (४ किमि) सडक विस्तार गरिनेछ । आयोजनाका अनुसार अधिकांश सडकको चौडाइ २२ मिटर छ । ढिलोचाँडो विस्तार गर्नैपर्छ, उनले भने, विस्तार गरी सडक व्यवस्थित गर्नैपर्छ, त्यसअनुसार आयोजनाले तीव्र रूपमा काम अघि बढाएको छ ।त्यसमध्ये त्रिपुरेश्वरकलंकीनागढुंगा सडक विस्तारलाई आयोजनाले पहिलो प्राथमिकतामा राखेको छ । उपत्यका प्रवेश गर्ने प्रमुख नाकालाई रातदिन काम गरेर पनि चौडा गर्नुपर्छ, उनले भने, त्यसैअनुसार काम पनि भइरहेको छ । विस्तार गर्दा सडककिनारका करिब १५ सय बढी घर हटाउनु पर्नेछ ।चाबहिलसाँखु सडकमा पनि करिब ३ सय बढी र सुन्दरीजल जोरपाटी सडकमा ८ सय बढी संरचना भत्किने स्थानीयको दाबी छ । संरचना भत्काउँदा स्थानीयवासीले उचित क्षतिपूर्तिको माग गरेका छन् । सुन्दरीजलका रमेश सिम्खडाले क्षतिपूर्ति नदिई सडक विस्तार गरे अधिकांश व्यक्ति सुकुम्बासी हुने दाबी गरे ।"
मुद्दा हाल्ने सञ्चालक हटे,"काठमाडौं सर्वोच्च अदालतले नेपाल विद्युत् प्राधिकरणका तीन सञ्चालकलाई हटाउने ऊर्जा मन्त्रालयको निर्णयविरुद्ध परेको रिट खारेज गरिदिएको छ । प्रधानन्यायाधीश सुशीला कार्की र न्यायाधीश जगदीश शर्मा पौडेलको इजलासले बर्खास्तगीमा परेका सञ्चालक सदस्य सुरज लामिछानेद्वारा दायर निवेदनमा अन्तरिम आदेशलाई निरन्तरता दिन नपर्ने आदेश दिँदै मंगलबार रिट खारेज गरेको हो । ऊर्जा मन्त्रालयले विद्युत् प्राधिकरणको कामकारबाहीमा अवरोध पुर्याएको आरोप लगाई तीन सञ्चालक लक्ष्मणप्रसाद अग्रवाल, मनोजकुमार मिश्र र सुरज लामिछानेलाई हटाएको थियो । अग्रवाल, मिश्र र लामिछानेलाई हटाइएपछि रिक्त सञ्चालक सदस्यमा ऊर्जा मन्त्रालयले भक्तबहादुर पुन, चेतराज जोशी र उमेशप्रसाद थानीलाई नियुक्त गरेको थियो । सर्वोच्चको आदेशसँगै नवनियुक्त तीन सञ्चालक सदस्यले काम गर्न पाउने बाटो खुलेको छ ।ऊर्जा मन्त्रालयले प्राधिकरणको काम कारबाहीमा अवरोध गरेको भन्दै सञ्चालकबाट हटाएको थियो । तर, उनीहरू भने प्राधिकरणका सहायक कम्पनीमा विनियमावली विपरीत कार्यकारी निर्देशकले सञ्चालक र प्रमुख नियुक्ति गरेको भन्दै विरोध गरिरहेका थिए । उनीहरूमाथि लोडसेडिङ हटाउने ऊर्जामन्त्री जनार्जन शर्मा र प्राधिकरणका कार्यकारी निर्देशक कुलमान घिसिङको प्रयासमा अवरोध गरेको आरोप पनि अनौपचारिक रूपमा लगाइएको थियो । विवाद बढदै गएपछि ऊर्जा मन्त्रालयले तीनै जनालाई हटाएर नयाँ सञ्चालक नियुक्त गरेको थियो । अदालतले अन्तरकालीन आदेश दिएका कारण उनीहरूको पुनर्बहाली हुने सम्भावना देखिएको थियो । जसले लोडसेडिङ कम गर्दै गइरहेको प्राधिकरणमा किचलो बढ्ने अनुमान गरिएको थियो । अब भने नयाँ सञ्चालकले काम गर्न सक्नेछन् भने ऊर्जा मन्त्रालयको मन्जुरी नभएकाले मुद्दामा गएका सञ्चालकले काम गर्न पाउने सम्भावना छैन । प्राधिकरणमा ऊर्जा सचिव अध्यक्ष रहने प्रावधान छ । अर्थ मन्त्रालयका सचिव भने सदस्य रहन्छन् । आफूभन्दा कनिष्ठ अध्यक्ष भए अर्थ सचिव सामान्यतया जाने प्रचलन छैन । प्राधिकरणका कार्यकारी निर्देशक सदस्य सचिव हुन्छन् । बाँकी ४ जना भने ऊर्जा मन्त्रालय र त्यहाँ नेतृत्व गर्ने पार्टीले नियुक्त गर्ने गरेका छन् । त्यसैले सरकारले नियुक्त गरेका विज्ञ भनिने सञ्चालकको हाली मुहाली रहने गरेको छ । विज्ञ भनिए पनि ऊर्जामन्त्री र प्रधानमन्त्रीले आफ्ना कार्यकर्ता भर्ना गर्ने गरेको यसअघिका नियुक्तिमा पनि देखिएको हो । एउटा पार्टीले नियुक्त गरेकाहरू अर्को पार्टीको मन्त्री वा कार्यकारी निर्देशक आएमा असहयोग गर्ने पुरानै परिपाटी हो । वर्तमान कार्यकारी निर्देशक घिसिङको चुस्त माग व्यवस्थापनले राजधानीमा लोडसेडिङ हटेको छ । यसैगरी घिसिङ अन्यन्त्र पनि लोडसेडिङ हटाउन लागिपरेका छन् । सँगै उनले निर्माणाधीन आयोजना र प्रसारणलाइन निर्माणमा पनि केही महत्त्वपूर्ण निर्णय गरेका छन् । यसअघिको सरकारले नियुक्त गरेका यी ३ सञ्चालकहरू मन्त्री शर्मा र घिसिङलाई असफल पार्न लागिपरेको आरोप लाग्ने गरेको छ । ऊर्जामन्त्री शर्माले यसअघि लोडसेडिङ नहटनुको कारण र उनको कामलाई बाधा पुर्याउने गतिविधिको अध्ययन गरी सार्वजनिक गर्ने बताउँदै आएका छन् । तर, उक्त अध्ययन अझै सार्वजनिक भने भएको छैन ।"
लोड व्यवस्थापनबारे निजी क्षेत्रसँग छलफल,"काठमाडौं ऊर्जा मन्त्रालय र विद्युत् प्राधिकरणले विद्युत् लोड व्यवस्थापनमा निजी क्षेत्रको सहयोग र सुझाव मागेको छ । उद्योग वाणिज्य महासंघमा ऊर्जामन्त्री जनार्दन शर्मा र प्राधिकरणका कार्यकारी निर्देशक कुलमान घिसिङसँग यसबारे मंगलबार छलफल आयोजना गरिएको थियो । माघ र फागुनमा बिजुलीको उत्पादन घट्ने र माग बढ्ने हुँदा व्यवस्थापनमा शर्मा र घिसिङले सहयोग मागेका थिए । विशेषगरी बिहानको समयमा विद्युत् व्यवस्थापन प्राधिकरणका लागि चुनौतीपूर्ण बन्ने देखिएको छ । हाल उद्योगलाई साँझ साढे ४ देखि साढे ८ बजेसम्म मात्रै लोडसेडिङ छ । अन्य समयमा अधिकांश उद्योगमा निरन्तर बिजुली प्रवाह भइरहेको छ । बिहान पनि गार्हस्थ माग बढ्ने भएकाले उद्योगसँग कम विद्युत् खपत गर्ने उपायबारे राय मागिएको छ । अहिले नै लोडसेडिङ गर्ने वा केही कुरा भएन, महासंघ अध्यक्ष पशुपति मुरारकाले भने, लोड व्यवस्थापनका लागि सहयोग र सुझाव माग्नुभएको हो । यससँगै प्राधिकरणले निजी क्षेत्रको आगामी दिनमा हुन सक्ने मागबारे पनि जानकारी लिएको छ । आगामी दिनमा हुन सक्ने माग केकस्तो छ, दिन भन्नुभएको छ, मुरारकाले भने, उहाँहरूको योजना बनाउन सहयोगी होस् भनेर पनि हुन सक्छ । प्राधिकरणको चुस्त माग व्यवस्थापनले सर्वसाधारणसँगै उद्योगीलाई पनि राहत मिलेको छ । आपूर्ति पनि बढदै गएकाले राजधानीमा लोडसेडिङ यस वर्षको सुख्खा याममा पनि नहुने सम्भावना बलियो छ ।"
ग्लोबल आईएमईद्वारा रक्तदान,"काठमाडौ ग्लोबल आईएमई बैंकले आफ्नो दसौं वार्षिकोत्सवमा रक्तदान कार्यक्रमको आयोजना गरेको छ । मुलुकमा देखिएको रगत अभावलाई ध्यानमा राखेर रक्तदान नै जीवन दान भन्ने मूल नाराका साथ सोमबार बैंकको राजधानीस्थित कान्तिपथ शाखामा उक्त कार्यक्रमको आयोजना गरेको बैंकले जनाएको छ । उक्त अवसरमा बैंकले नि:शुल्क मधुमेह परीक्षणसमेत गरेको जनाएको छ । बैंकले ९१ शाखा, १०३ एटीएम, ६ वटा एक्सटेन्सन काउन्टरबाट छ लाखभन्दा बढी ग्राहकलाई सेवा प्रदान गर्दै आएको जारी विज्ञप्तिमा उल्लेख छ ।"
वल्र्डलिंकले ल्यायो नयाँ योजना,काठमाडौं) वल्र्डलिंक कम्युनिकेसन्सले अंग्रेजी नयाँ वर्ष २०१७ को अवसरमा इन्टरनेट जडान गर्ने ग्राहकलाई ६ गुणासम्म थप डाटा उपलब्ध गराउने योजना ल्याएको छ । यो योजनाअन्तर्गत ग्राहकले नि:शुल्क जडान सुविधा पाउनुका साथै नि:शुल्क राउटर उपलब्ध गराउने कम्पनीले जनाएको छ । कम्पनीले टीभी हेर्ने नयाँ प्रविधि इन्टरनेट प्रोटोकल (आईपी) टीभीसमेत ३ महिनासम्म नि:शुल्क उपलब्ध गराउने जारी विज्ञप्तिमा उल्लेख छ । यसैगरी आईपी टीभी जडान गर्न लाग्ने सेटअप बक्स ५० प्रतिशत छुटमा उपलब्ध हुने समेत कम्पनीले जनाएको छ । कम्पनीका अनुसार यो योजना वार्षिक ग्राहकहरूका लागि इन्टरनेट तथा आईपी टीभी सेवा लिँदा उपलब्ध हुनेछ ।
चन्द्रागिरिले बस चलायो,"काठमाडौं चन्द्रागिरि हिल्स लिमिटेडले आइतबारदेखि राजधानीको महाराजगन्ज र भाटभटेनीदेखि थानकोटसम्म नि:शुल्क बस सेवा सुरु गरेको छ । ४२ सिट क्षमताका बस हरेक दिन बिहान साढे ७ बजे थानकोटका लागि छुट्ने छन् । महाराजगन्ज भाटभटेनीबाट छुट्ने बस गोंगबु बसपार्क, बलाजु ,कलंकी हुँदै र कोटेश्वरबाट छुट्ने बस बालकुमारी, ग्वार्को, सातदोबाटो, एकान्तकुना, बल्खु हुँदै थानकोटसम्म तीर्थयात्री तथा पर्यटक ओसार्नेछ । लिमिटेडले त्यही बाटो यात्रुलाई फर्काउने पनि जनाएको छ ।"
टीसीएलको प्रदर्शनी,काठमाडौं राजधानीको जमलस्थित विश्व ज्योति मलमा टीसीएल ब्रान्डका सामग्रीहरूको प्रदर्शनी भइरहेको छ । सातासम्म चल्ने प्रदर्शनमा सर्वसाधारणले टीसीएलका सामग्री अवलोकन गर्नुका साथै छुटसहित खरिद गर्न पाउँने व्यवस्था गरिएको आयोजकले जनाएको छ । ग्राहकहरूलाई टीसीएलका उत्पादनहरूबो थप जानकारी दिने उद्देश्ये यो प्रर्दशनी गरिएको जारी विज्ञप्तिमा छ । नेपालमा चौधरी ग्रुप अन्तर्गत (ईओएल प्रालि) ले टीसीएल ब्रान्डको बिक्री वितरण गर्दै आएको छ ।
भिबोरलाई बेस्ट इन्टरप्राइज अवार्ड,"काठमाडौं भिबोर सोसाइटी डेभलपमेन्ट बैंकलाई अन्तर्राष्ट्रिय वेस्ट इन्टरप्राइज अवार्ड प्राप्त भएको छ । बेलायतको लन्डन अक्सफोटमा आयोजित समिट अफ लिडर्स२०१६, सोक्रेट्स अवार्ड समारोहमा बैंकलाई उक्त सम्पान प्राप्त भएको जारी विज्ञप्तिमा छ । बैंकका अनुसार उक्त पुरस्कार युरोप बिजनेस एसेम्बलीद्वारा प्रदान गरिएको हो ।"
यूएम बाइकमा छुट,काठमाडौं यूएम मोटरबाइकले अंग्रेजी नयाँ वर्षका अवसरमा ग्राहकलाई छुट योजना ल्याएको छ । ग्राहकले कम्पनीका कुनै पनि मोडलको यूएम बाइकको खरिदमा १५ हजार रुपैयाँसम्म नगद छुट पाउने जारी विज्ञप्तिमा छ । यो छुट योजना जनवरी ३१ सम्म नेपालका सबै डिलरबाट प्राप्त हुने कम्पनीले जनाएको छ ।
सिभिलले फ्लेक्जी डिपोजिटमा ८२५ प्रतिशत ब्याज,काठमाडौं सिभिल बैंकले अंग्रेजी वर्ष २०१७ को उपलक्ष्यमा ग्राहकहरूका लागि सिभिल बैंक फ्लेक्जी डिपोजिट नयाँ निक्षेप योजना ल्याएको छ । न्यूनतम १० लाख रुपैयाँ खोल्न सकिने यो खातामा ८ दशमलव २५ प्रतिशत वार्षिक ब्याज प्राप्त गर्न सकिने बैंकले जनाएको छ ।
उपभोग्य वस्तुको मूल्य वृद्धि,"बाँके उपभोक्तालाई जानकारी नै नगराई नेपालगन्जमा दैनिक उपभोग्य वस्तुको मूल्य फेरि बढेको छ । दाल, चामल, चिनीलगायतमा मूल्य बढेको हो । सानो दाना चनाको मूल्य करिब तीन गुणाले बढेको छ भने मासको दालको मूल्यचाहिँ घटेको छ ।साताअघि नेपालगन्जमा खुद्रामा ८० रुपैयाँ किलो पर्ने चिनीमा १० रुपैयाँ बढाइएको छ । यसअघि भारतीय चिनीको मूल्य ७० रुपैयाँ पथ्र्यो । २५ किलोको प्याकेट चामलको मूल्य १ हजार ३ सय रुपैयाँबाट २ सय रुपैयाँ बढाइएको छ । त्यही परिणामको बेलासपुरी चामलको मूल्य १ हजारबाट १ हजार २ सय रुपैयाँ पुगेको छ । दाल, चामल, चिनीलगायतका दैनिक उपभोग्य वस्तुको मूल्य एक सातायता बढेको छ । के कारणले बढेको हो हामी उपभोक्तालाई कुनै जानकारी गराइँदैन, नेपालगन्जका उपभोक्ता चन्द्र थापा भन्छन्, व्यवसायीले मनपरी रूपमा मूल्य बढाउँदा उपभोक्ता मारमा पर्दै आएका छन् ।चनाको मूल्य प्रतिकिलो ९० रुपैयाँबाट २ सय ४० रुपैयाँ पुगेको छ । तर, मासको दाल २ सय ३० बाट २ सय ५ रुपैयाँमा झरेको छ । नेपालगन्ज किराना तथा खाद्य व्यवसायी संघले खुद्रा तथा फुटकर व्यवसायीले थोक मूल्य नबुझेर बिक्री गर्दा केही बढेको जनाएको छ । फुटकर व्यवसायीहरू नेपालगन्जमा थुप्रै छन् । उनीहरूले वास्तविक मूल्यभन्दा महँगोमा खरिद गरेर व्यापार गर्दा बढेको छ, संघका उपाध्यक्ष फनाधर भण्डारीले भने, भारतबाट व्यापारीले सीधै आयात गरेका वस्तुको मोल बढेको छैन । तर, बिक्री गर्दा मूल्यमा केही फरक परेको हुन सक्छ । उनले नेपालमा उत्पादन भएको चिनीको खरिद मूल्य नै बढी पर्ने भएकाले मूल्य बढेको बताए । उपभोग्य वस्तु बिक्री गर्ने व्यवसायीलाई व्यवस्थित गर्न नसक्दा समस्या भएको उनले स्विकारे । नेपालगन्जको व्यवसाय बढाउन सीमामा कडाइ गरिएपछि फेरि मूल्य बढेको उपभोक्ता बताउँछन् । राजस्व गस्तीले व्यक्तिगत प्रयोजनका लागि पनि भारतको रुपैडिहाबाट समान ल्याउँदा भन्सार लिन सुरु गरेको छ । तर, भरिया प्रयोग गरेर तस्करी भने नरोकिएको व्यवसायीको गुनासो छ । स्थानीय प्रशासन कार्यालयले सहायक प्रमुख जिल्ला अधिकारीको संयोजकत्वमा बजार अनुगमन समिति गठन गरेको छ । तर, चाडपर्वबाहेक समितिले बजार अनुगमन नगर्दा व्यवसायीहरूले मूल्य बढाउँदै आएका हुन् । दाल, चामल, चिनीलगायतका उपभोग्य वस्तु भारतबाट आयात हुँदै आएकाले पारिकै भर पर्नुपर्ने बाध्यता छ । खेती गर्ने जग्गा घटदै गएका कारण विगतमा खाद्यान्नको भण्डार मानिने बाँकेमा पनि भारतबाट चामल आयात हुने गरेको हो । बाँकेमा ५६ हजार २ सय ५७ हेक्टर जग्गा खेतीयोग्य छ । तर, ५२ हजार ८ सय ३८ हेक्टरमा मात्रै खेती हुने गरेको जिल्ला कृषि कार्यालयले जनाएको छ । नेपालगन्ज भन्सार कार्यालयका अनुसार भारतबाट एक वर्षमा २ करोड ७२ लाख १५ हजार किलो चामल आयात हुने गरेको छ । जसको मूल्य १ अर्ब १२ करोड ५८ लाख रुपैयाँ बढी पर्छ । त्यस्तै धान १३ लाख साढे २९ हजार किलो भारतबाट आयात हुने गरेको छ । धान खरिदकै लागि ४ करोड ७८ लाख रुपैयाँ भारत जाने गरेको छ । गहुँ ६२ हजार ६ सय किलो भारतबाट आयात हुने गरेको नेपालगन्ज भन्सार कार्यालयले जनाएको छ । तोरी ९५ लाख ८२ हजार किलो, दाल ४३ हजार ५ सय किलो आयात हुने गरेको छ ।"
ठगीमा तीन वर्ष कैद सजाय,गुलरिया जनसेवा केन्द्र बाँकेका अध्यक्ष र जिल्ला संयोजकलाई ठगी मुद्दामा तीन वर्ष कैद र क्षतिपूर्तिको सजाय भएको छ । बर्दिया जिल्ला अदालतका न्यायाधीश लोकजंग शाहको इजलासले अध्यक्ष रेशम नेपाली र जिल्ला संयोजक मनोजसिंह छिनाललाई मंगलबार सजायको फैसला गरेको हो । जिल्ला न्यायाधीश शाहको एकल इजलासले नेपाली र छिनालबाट जनही १२ लाख ९२ हजार ६ सय २५ रुपैयाँ बिगो बराबर क्षतिपूर्ति असुल्ने गरी सजाय गरेको हो । यसैगरी संस्थाका कर्मचारी प्रवेशकुमार लोधलाई १ लाख र कमलकिशोर यादवलाई ४५ हजार रुपैयाँ जरिवाना र २ महिना कैदको फैसला भएको छ । यादव र लोधले कारागारमा सजाय भोगिसकेकाले जरिवाना तिरेर रिहा भएका छन् । संस्थाले गाउँगाउँमा समूह गठन गरी महिलाले संकलन गरेको बचत हिनामिना पारेको आरोप लागेको हो । अध्यक्ष र संयोजकको मिलेमतोमा संस्थाको नामबाट ठगी गरेको ठहर भएको छ । नेपालगन्जमा दर्ता भएको उक्त संस्थाले ग्रामीण क्षेत्रका महिलालाई आकर्षक ब्याज दिने भन्दै रकम संकलन गरेका थिए ।
२१ क्विन्टल जडीबुटी बाहिरियो,"मुगु यहाँका वन क्षेत्रमा संकलन भएको जडीबुटी बिक्रीका लागि धमाधम तराईका जिल्लामा पुर्याउने थालिएको छ । साउनदेखि पुससम्म संकलन भएको कटुकी, जटामसी, अत्तिस, पदमचाल, चिराइतो, तितेलगायत विभिन्न जडीबुटी बिक्रीका लागि तराईका जिल्लामा पुर्याइएको हो । जडीबुटी ब्यापारीले गाउँबाट भरियामार्फत गमगढीमा ल्याउने गरेका छन् । गमगढीबाट गाडीमा नेपालगन्ज पठाउने गरिएको छ । संकलन भएको करिब ४ सय २१ क्विन्टल जडीबुटी बाहिर निकासी भएको जिल्ला वन कार्यालयले जनाएको छ । उक्त जडीबुटीबाट १७ लाख राजस्व संकलन भएको सहायक वन अधिकृत दोर्णविक्रम कार्कीले बताए । मुगुमा करिब ४४ प्रकारको जडीबुटी संकलन हुने उनको भनाइ छ ।जिल्लामा जडीबुटी प्रशोधन केन्द्र नहुँदा व्यापारीहरूले तराईमा निकासी गर्ने गरेका छन् । करिब २५ लाखमा स्थापना गरिएको बालै जडीबुटी प्रशोधन मेसिन लामो समयदेखि उपयोगविहीन छ । पूर्वी करान क्षेत्रमा सबैभन्दा बढि जडीबुटी संकलन हुने गरेको छ । करान क्षेत्रमा यार्सा, पाँचऔले, चिराइतो, भोल्ते, कटुकीलगायत जडिबुटी उत्पादन हुने गरेको छ । मुगु र डोल्फु गाविसको वन क्षेत्रबाट ६ महिनाको अवधिमा ४ ट्रक जडीबुटी जिल्ला बाहिर निर्यात भएको व्यावसायी कार्मानोर्बेल तामाङले बताए । जडीबुटीबाट स्थानीय आत्मनिर्भर बन्दै गएका छन् । घरको खेतीपातीसँगै वन क्षेत्रको गुच्ची च्याउँ, यार्सा, चिराईतो, कटुकी संकलन गरि घर खर्च चलाउने गरेको उनले बताए ।"
धान रोपेर कृषि सुपरजोन उद्घाटन,"बिर्तामोड त्यसै पनि जाडोको महिना हो पुस । अझ तराईमा शीतलहर नै चल्छ । मुटु नै कमाउने गरी चल्ने चिसो हावाको सिरेटोले खेतमा कृषिकर्म गर्न धेरैले सहासै जुटाउन सक्तैनन् । तर, प्रधानमन्त्री पुष्पकमल दाहालले मंगलबार खेतमा धान रोपेका छन् । धान रोपाइँको यो उपयुक्त सिजन नभए पनि प्रधानमन्त्री कृषि आधुनिकीकरण परियोजनाअन्तर्गत झापाको सुपर जोन उद्घाटनका क्रममा धान रोपेका हुन् । झापास्थित बनियानीको धानखेत सुपर जोनमा प्रधानमन्त्री दहालले बोरो धानको बेर्नालाई मेसिनले रोपेर उद्घाटन गरे । परियोजना इकाईका प्रमुख मेघनाथ तिम्सिनाका अनुसार प्रधानमन्त्रीले रोपको धानको बेर्ना १५ दिनमा तयार भएको हो । उनले भने, धान भने १०५ दिनमा पाक्नेछ । सरकारले देशभर विभिन्न बालीका सातवटा सुपर जोन स्थापना गरेको छ । झापा भने परियोजनाअन्तर्गत धानका लागि छनोटमा परेको हो । सरकारले घोषणा गरेको परियोजनाअन्तर्गत बारामा माछा, काभ्रेमा आलु, कास्कीमा तरकारी, दाङमा मकै, जुम्लामा स्याउ र कैलालीमा गहुँ खेतीका लागि सुपरजोन छुट्याएको छ । झापामा स्थापना भएको सुपरजोन इकाई ले धानसँग सम्बन्धित उद्योग, कृषि कलेज, कृषि उपकरण केन्द्र र मलखादलगायतका विषयमा छलफल र कार्यक्रम सञ्चालन गर्नेछ ।त्यस्तै खाद्य अनुसन्धान र प्रविधिबारे पनि इकाईले काम गर्नेछ । इकाईले बनियानी, पथरिया, बालुबाडी, केचना, पाठामारी रघेराबारी गाविसमा १ हजार ५ सय हेक्टर जग्गामा धानको विशेष खेती गर्नेछ । झापामा १० वर्षे यो आयोजनाको वार्षिक बजेट ४ करोड ४७ लाख र कृषि विकास कार्यक्रममार्फत ६ करोड ६८ लाख रुपैयाँ विनियोजन गरिएको तिम्सिनाले बताए । झापालाई धान र माछाका लागि ब्लकसमेत बनाइएको छ । त्यसअन्तर्गत १ सय हेक्टर क्षेत्रफलमा धान खेती र ९५ हेक्टर क्षेत्रमा माछापालन गरिने तिम्सिनाले जनाए । मंगलबार उद्घाटन भएको सुपर जोन मा कृषिमन्त्री, कृषिमन्त्री, राज्यमन्त्री, अर्थ, पशुपक्षी, उद्योग, सिँचाइलगायत १० मन्त्रालयका उच्च सरकारी अधिकारीको उपस्थिति थियो । कार्यक्रममा धान रोप्ने रझार्ने मेसिन पनि किसानलाई हस्तान्तरण गरिएको थियो । परियोजना कार्यक्रम केपी शर्मा ओली सरकारले देशभरका कृषकलाई आत्मनिर्भर बनाउन बजेटमार्फत सार्वजनिक गरेको थियो । कार्यक्रमको लक्ष्य उत्पादक, प्रशोधक र बजार व्यवस्थापकलाई बराबरी फाइदा पुर्याउनेछ ।"
बूढीगण्डकी आयोजनाको मुआब्जा निर्धारण,"किसिम रकम रु (प्रतिरोपनी)बाक्लो बस्ती र मूल मोटरबाटो भएको ८,३५,०००मूल मोटरबाटोसँग जोडिएको ८,०४,०००अन्य घरबस्ती क्षेत्र र सहायक मोटर बाटो ७,७३,०००खेत अब्बल ७,४२,०००खेत दोयम ७,११,०००खेत सिम ६,८०,०००खेत चाहार ६,४९,०००बारी अब्बल ६,१८,०००बारी दोयम ५,८७,०००बारी सिम ५,५६,०००बारी चाहार ५,२५,०००"
किसानको पहुँचबाहिर बैंक,"बुटवल रुपन्देहीमा केन्द्र र शाखा सञ्चालन गरिरहेका करिब २ सय बैंकले ग्रामीण क्षेत्रसम्म सेवा पुर्याएका छैनन् । जिल्लाका ३० गाविस किसानको पहुँच बैंकसम्म अझै पुगेको छैन । वित्तीय संस्था नहुँदा किसानलाई उत्पादन बढाउन लगानीको समस्या छ । कृषिमा व्यावसायिकता र औद्योगीकरण गर्न कठिन छ । किसानहरू महँगो ब्याजमा ऋण लिन बाध्य छन् । पजरकट्टीका अगुवा किसान रामसुवझ यादवले नजिकमा बैंक नहुँदा कर्जा लिएर कृषि व्यवसाय बढाउन समस्या भएको बताए । टाढा भएकाले काम गर्ने किसान नियमित बैंक धाउन र कर्जा लिन सकिन्न, उनले गुनासो गरे । बैंकलाई गाउँसम्म पुर्याउन सरकारले कृषिमा लगानी गर्नुपर्ने नियम बनाएको छ । रुपन्देहीका अधिकांश बैंकहरूले सहर र आसपासका ठूला फर्म र कृषि केन्द्रमा लगानी गरे पनि साना किसानलाई कृषि कर्जा दिन अकमकाउने गरेको किसानको गुनासो छ । अगुवा किसान रामप्रसाद भट्टराईले साना किसान कर्जा लिन आउँदा सबै बैंक हच्किने र लामो तथा झन्झटिलो प्रक्रियामा लैजाने बताए । ५० लाखको गाडी निकाल्नभन्दा ५ लाखको कृषि कर्जा निकाल्न दु:ख बढी छ, उनले भने । कम्हरियाका किसान जयराम चौधरीको पनि उस्तै दु:खेसो छ । उनले भने कृषि फर्मलाई धितो नै नमान्ने माने पनि अति न्यून गर्ने र ढिलाइ गर्ने प्रवृत्ति छ । राष्ट्र बैंक सिद्धार्थनगर शाखाका सहायक निर्देशक शान्तिप्रसाद पाण्डेयले बैंकलाई कृषिमा लगानी बढाउन र ग्रामीण क्षेत्रमा लैजान निरन्तर प्रयास गरेको बताए । यहाँ प्रधान कार्यालय हुने बैंकले केही प्रयास गरेका छन्, उनले भने तर त्यो पर्याप्त छैन । डेभलपमेन्ट बैंकर्स एसोसिएसनका केन्द्रीय उपाध्यक्ष प्रकाश पौडेलले कृषिमा लगानी र सरलीकरण राज्यको नीतिमा भर पर्ने बताए । युवाको बढदो विदेश पलायन र कृषिमा व्यवसायिकताको कमीले बैंकहरूले चाहेर पनि कृषिमा लगानी बढाउन सक्ने अवस्था छैन, उनले भने, रुपन्देहीमा केन्द्रीय कार्यालय रहेका सबै विकास बैंकहरू ग्रामीणमुखी रहेका छन् । साइन रेसुंगा बैंक बुटवलका प्रमुख कार्यकारी अधिकृतसमेत रहेका उनले सबै गाविसमा बैंक पुग्नुको सट्टा एक क्षेत्रबाट ५ देखि ७ गाविससम्म हेरेको बताए ।"
छुटले कर संकलन ७० प्रतिशत बढ्यो,"बाग्लुङ बाग्लुङ नगरपालिका कार्यालयले ५ महिनामै ३६ लाख रुपैया संकलन गरेको छ । नगरपालिकाले मासिक औसत ७ लाख २० हजार रुपैयाँ संकलन गरेको छ । गत वर्ष यसै अवधिमा मासिक ४ लाख २५ हजार रुपैयाँ उठेको थियो । अग्रिम कर भुक्तानी गर्दा १० प्रतिशत छुट दिएपछि यसरी बढी रकम उठेको हो । छुटले गत वर्षको भन्दा मासिक ७० प्रतिशत बढि कर संकलन भएको छ । नगरपालिकाले ६ महिनासम्मलाई अग्रिम करमा छुट दिने व्यवस्था गरेको हो । कर तिर्नलाई प्रोत्साहन गर्न कार्यालयले छुटको प्रावधान राखेपछि करदाताको आकर्षण बढेको छ । एकीकृत सम्पत्ति कर प्रणाली लागू गरेपछि नगरबासीले करलाई दायित्व सम्झेको कार्यालयका कार्यकारी अधिकृत युवराज अधिकारीले बताए । थोरै सम्पत्ति भएकालाई कर छुटको समेत प्रावधान राखिएको उनले बताए । करलाई दायित्वका रूपमा बुझ्ने क्रम बढेको पाएको छु, उनले भने । कर छुट पाउने भएपछि आफूले मंसिर महिनामा नै धुरी र मालपोत करबापत करिब २ हजार रुपैयाँ तिरेको बाग्लुङ बजारका रामप्रसाद सापकोटाले बताए । करबाटै नगर क्षेत्रको विकासमा खर्च गरिने भएकाले यसलाई बोझ नमानी नागरिकको दायित्व भएको उनले बताए । कर तिर्नु हरेक नगरबासीको दायित्व हो, उनले भने, करबाटै विकास निर्माणको काम हुने हो भन्ने ठानेर समयमा नै कर तिरें ।एक रोपनी क्षेत्रफलको ठाउँअनुसार नगर परिषदमार्फत १२ हजार रुपैयाँदेखि ४५ लाख रुपैयाँसम्म करको दायरा तोकिएको छ । चालु आवको मंसिरसम्ममा २ हजार करदाताबाट ३६ लाख रुपैयाँ संकलन भइसकेको छ । आव ०७०७१ बाट एकीकृत सम्पत्ति कर लागू गरिएको कार्यालयले जनाएको छ । सुरुको वर्षमा ४ हजार २ सय ७४ करदाताबाट ३४ लाख ४२ हजार रुपैयाँ, आव ०७१७२ मा ३ जार ९ सय ३९ करदाताबाट ४५ लाख ३३ हजार रुपैयाँ र ०७२७३ मा ४ हजार ६१ करदाताबाट ५१ लाख ३ हजार रुपैयाँ संकलन भएको कार्यालयको तथ्यांकमा उल्लेख छ ।"
सम्झौताको १५ महिनापछि पुल शिलान्यास,"स्याङ्जा पुतलीखेतअर्जुनचौपारी सडक खण्डको पुतलीबजार १ मालेबगर छिपहट्टियास्थित आँधीखोला पुल सम्झौताको १५ महिनापछि मंगलबार शिलान्यास भएको छ । भूकम्प र नाकाबन्दी कारणले उक्त पुलको निर्माणमा ढिलाइ भएको हो । स्याङ्जा सदरमुकामबाट करीब ३० किलोमिटर लम्बाइको सडक खण्डमा पर्ने पुलको शिलान्यास भौतिक, पूर्वाधार तथा यातायात मन्त्री रमेश लेखकले गरेका हुन् । पर्वतलाई छोटो दुरीको सडकले जोड्न पुल बन्न लागेको हो । मन्त्री लेखकले पुलले दुवै जिल्लालाई नजिक बनाएर बिकासमासमेत टेवा पुर्याउने बताए । पुलबाट स्याङ्जा र पर्वतका जनताले प्रत्यक्ष लाभ लिन सक्नेछन्, उनले भने । १६ करोड ५३ लाख रुपैयाँ लागतमा निर्माण हुन लागेको पुलको ०७२ असोज २६ मा सम्झौता भएको थियो । पुल २ वर्ष ६ महिनाभित्र निर्माण सकिनेछ । उक्त पुल निर्माणको जिम्मा गजेन्द्र सेवा निर्माण कम्पनीले लिएको छ । दुईतर्फी सवारी आवतजावत हुन सक्ने गरी पुल निर्माण हुनेछ ।"
गोली हानेर रकम लुटियो,विराटनगर स अज्ञात समूहको गोली प्रहारबाट एक मनीचेन्जर सञ्चालक घाइते भएका छन् । जोगबनीविराटनगर सडक खण्डको पीपलचोकस्थित कृति मनीचेन्जरका सञ्चालक ४० वर्षीय बटेश साहमाथि सोमबार राति गोली प्रहार गरेर ५ लाख लुटिएको छ । उनको दाहिने तिघ्रा र पाखुरामा गोली लागेको छ । उनको धरानस्थित बीपी कोइराला स्वास्थ्य विज्ञान प्रतिष्ठानमा उपचार भइरहेको प्रहरीले जनाएको छ ।
प्रदूषण विरोधमा उत्रिए स्थानीय,"पाल्पा लुम्बिनी मेडिकल कलेजले तिनाउ खोला प्रदूषित गर्न खोजेको भन्दै स्थानीय विरोधमा उत्रिएका छन् । उनीहरूले मंगलबार कलेजको ढल निकास पाइप काट्नुका साथै चेम्बर भत्काइदिएका छन् । तेल्घा, बाँसटारी, वृन्दावन, नयाँपाटीलगायत स्थानका बासिन्दा विरोधमा उत्रिएका हुन् । हामी सरोकारवालासँग सल्लाह नै नगरी ढल तिनाउमा मिसाउन खोजियो, वृन्दावनका भेषराज सापकोटाले भने, ढलको पानी नफाल्न आग्रह गर्दा नमानेपछि पाइप काट्नुपरेको हो । कलेजले यसअघि अस्पतालबाट उत्पादन भएको फोहोर प्रशोधन गरेर बाहिर फ्याँक्ने बताए पनि सोझै निकास गरेपछि स्थानीय असन्तुष्ट थिए । कलेजले अहिले तिनाउमा ढल जोडेर पानी फाल्ने तयारी गरेको छ । औषधिजन्य फोहर खोलामा मिसिँदा त्यस क्षेत्रको हजार रोपनीभन्दा धेरै खेतमा असर पर्छ । खेतलाई मात्र होइन, हामीले पिउने पानीको बोरिङ तिनाउनजिक छन्, स्थानीय मोहन कार्कीले भने, त्यसको असर पर्ने पक्का छ । अहिले पनि तानसेन नगरपालिकाले जथाभावी फालेको फोहोर र ढलले यस क्षेत्रका बासिन्दा आजित छन् । कलेजको फोहोरमा स्वास्थ्यमा असर पुर्याउने विभिन्न रसायन हुने भएकाले उनीहरूले आपत्ति जनाएका छन् । कार्कीले माथिल्लो तटीय क्षेत्रबाट बगेर आउने फोहोरले सास्ती खेप्नुपरेका बेला कलेजको यस्तो कार्यले थप पीडित हुनुपर्ने बताए । हेपाहा प्रवृत्तिले गर्दा हामी विरोधमा उत्रिन बाध्य भएका हौं, उनले भने, सरोकारवाला जनतासँग कुनै सरसल्लाह नगर्दा भोलि निम्तिने असरबारे चिन्तित छौंं । कलेज व्यवस्थापनले आफ्नै कलेजका एक कर्मचारीको खेतमा ढल मिसाउन खोजेको स्थानीयलाई जवाफ दिएको थियो । कार्यकारी अध्यक्ष गोपालबहादुर पोखरेलले पानी प्रशोधनपछि मात्र फाल्ने योजना रहेको बताए । अस्पतालबाट निस्केको फोहोर पानी सोझै फाल्न लागेका होइनौं, उनले भने, प्रशोधन गरेर राति मात्र फाल्ने योजना हो । पाइपलाइन बिच्छ्याउँदासम्म केही नबोलेका स्थानीयले काम सकिन लागेपछि अवरोध गरेको उनले बताए । अब फोहोर पानी प्रशोधन गरी फूलबारीमा हाल्न टयांकी बनाउने योजना अघि सारिएको पनि उनले जानकारी दिए ।"
अग्निपीडितलाई प्याकेज घोषणा,"तेह्रथुम प्रधानमन्त्री पुष्कमल दाहालले संक्रान्ति बजारका अग्निपीडितलाई १ करोड रुपैयाँ सहितको विशेष राहत प्याकेज घोषणा गरेका छन् । आगलागीको १९ दिनपछि मंगलबार उक्त क्षेत्रको स्थलगत निरीक्षणमा पुगेका दाहालले पीडितका घर निर्माण र व्यवसाय पुन:स्थापनामा सहयोग पुर्याउन सरकारले विशेष राहत प्याकेज कार्यक्रम ल्याएको बताए । उनले न्यूनतम ब्याज दरमा बैंकबाट बिनाधितो ऋण उपलब्ध गराउने आश्वासन दिए । दमकल नहँुदा धेरै क्षति भएको देखियो, उनले भने, तत्कालै दमकल पठाउने व्यवस्था मिलाइसकेको छु । प्रधानमन्त्री दाहालले संक्रान्ति बजार र सदरमुकाम म्याङलुङ बजारमा बृहत् खानेपानी आयोजना सञ्चालन हुने बताए । जिल्लाको विकासका लागि तमोर जलासययुक्त आयोजना तत्काल अघि बढाउन ऊर्जा मन्त्रालयलाई निर्देशन दिएको उनको भनाइ थियो । तेह्रथुम जोड््ने पाँचथर हाक्पाराघाटमा मोटेरेबल पुल निर्माण, ९ सुख्खाग्रस्त गाविसमा खानेपानीको व्यवस्था, संक्रान्ति बजारमा विद्युत् सबस्टेसन निर्माण र क्षमता वृद्धि, द्वन्द्वकालमा विस्थापित कृषि र नेपाल बैंक लिमिटेडका शाखाको पुन:स्थापना हुने जानकारी दाहालले दिए । यस्तै मध्यपहाडी लोकमार्गको द्रुततर विकास तथा वसन्तपुर म्याङलुङ सडकको कालोपत्रे यसै वर्षभित्र पूरा हुने गरी सरकारले काम गरिरहेको बताए । पीडितको दु:खमा साथ दिन आएको हँु, उनले भने । प्रधानमन्त्री दाहालसँगै कांग्रेस नेता तथा पूर्वगृहमन्त्री कृष्ण सिटौला, एमाले प्रमुख सचेतक भानुझक्त ढकाल, सभासद भवानी खापुङ, गणेश विमली र सीता गुरुङ पनि संक्रान्ति आएका थिए । उनीहरूले ऐतिहासिक संक्रान्ति बजारको पुनर्निर्माण र व्यवसाय पुन:स्थापनाका लागि थप सहयोग गर्न प्रधानमन्त्री दाहालको ध्यानाकर्षण गराएका थिए । आगलागीमा परेर गत १ गते बजारका ३२ घर जल्दा करिब १४ करोड ८ लाख रुपैयाँभन्दा बढीको क्षति भएको थियो । बजार क्षेत्रका २७ वटा पसल जलेका थिए । ५६ परिवार विस्थापित छन् ।संविधान कार्यान्वयन चरणमायस्तै प्रधानमन्त्री दाहालले सरकार संविधान कार्यान्वयन गर्ने चरणमा लागेको र त्यसका लागि राष्ट्रिय एकताको खाँचो औंल्याए । संविधान कार्यान्वयनका लागि सबै राजनीतिक दललाई सँगै लिएर अघि बढिरहेको छु, उनले भने, सबैलाई सँगै लिएर चुनावमा जान लागिपरेको छु ।आर्थिक गतिविधि ठप्पतीन जिल्लाका २० भन्दा बढी गाविसका बासिन्दाको किनमेल केन्द्र संक्रान्ति बजारमा पुस १ गते आगलागी भएपछि यस भेगका हजारौं बासिन्दा मर्कामा परेका छन् । उनीहरूलाई दैनिक उपभोग्य वस्तु किनमेल गर्न कठिनाइ भएको हो । अग्निपीडितले पुन: पसल सञ्चालन गर्न नसक्दा उपभोक्तालाई बिहानबेलुका भान्सामा चाहिने अत्यावश्यक सामान खरिदमा समस्या भएको उद्योग वाणिज्य संघ संक्रान्ति उपशाखाका अध्यक्ष प्रेम पौडेलले बताए ।यस भेगका हजारौं बासिन्दा खाद्यान्नलगायत दैनिक उपभोग्य वस्तु खरिद गर्न अन्यत्र जानुपरेको छ । पसलसँगै घरसमेत जलेपछि पीडित आफन्तको घर र टहरामा दिन बिताउन बाध्य छन् । झन्डै दुई दर्जन गाविसका बासिन्दाको आर्थिक गतिविधि ठप्प भएको छ । किसानले आफूले उत्पादन गरेको कृषि उपज, बजारमा बिक्री गर्न पाएका छैनन् ।"
विस्फोटक पदार्थ फेला,गोरखा स्वाँरा ९ थला जंगलको ओडारमा ३ हजार ९ सय ४१ थान इलोक्ट्रोनिक डेटोनेटर भेटिएको छ । गोठालो गएका स्थानीयले बोराभित्र तारजडित शंकास्पद वस्तु भेटेपछि प्रहरीलाई खबर गरेका थिए । उक्त सामग्री विस्फोटक पदार्थ पड्काउन काम लाग्ने डेटोनेटर भएको पुष्टि भएको एसपी जनकराज पाण्डेयले बताए ।
आमाछोरीको मृत्यु,सर्लाही पिपरिया ३ मा विष सेवन गरी आमाछोरीको मृत्यु भएको छ । ३० वर्षीया गुन्द्रुदेवीले सोमबार साँझ तीन छोरीलाई सर्वतमा विष मिलाएर खुवाउनुका साथै सोही सर्वत आफूले पनि खाएको प्रहरीले जनाएको छ । विष सेवनबाट गुन्द्रुदेवी र उनकी १० वर्षीया छोरी चन्दाकुमारीको मृत्यु भएको छ । जेठी छोरी १३ वर्षीया पूजा र कान्छी छोरी ३ वर्षीया राधालाई उपचारका लागि वीरगन्ज पठाइएको छ ।
सडक निर्माण तीव्र,"डोल्पा नेपाली सेनाले जाजरकोटडोल्पा सडकको करबगाड खण्ड निर्माणलाई तीव्रता दिएको छ । भेरी नदीको समानान्तर ट्रयाक खोल्न थालिएको हो । त्रिवेणीदेखि हरियापानीसम्मका कठिन र कडा चट्टान फोर्ने काम भइरहेको छ । सेनाको सडक निर्माण कार्यदलले त्रिवेणीदेखि हरियापानीसम्मका साङ्ले खोलाभीर, कुच्चेभीर र दुलेभीरलगायत स्थानमा काम गरिरहेको कार्यदलका प्रमुख कर्णेल विश्वबन्धु पहाडीले बताए ।"
भाडा दर निर्धारण,खोटाङ प्रमुख जिल्ला अधिकारी चन्द्रबहादुर कार्कीको अध्यक्षतामा सोमबार बसेको सर्वपक्षीय बैठकले विभिन्न सडक खण्डको भाडा निर्धारण गरेको छ । खोटाङ यातायात व्यवसायी संघका अध्यक्ष गणेशविक्रम शाहीका अनुसार लामो तथा छोटो दूरी सबैमा भाडा दर तोकिएको छ । जिल्लाको ५ सय ५९ किलोमिटर सडक सञ्जाल रहेको छ । मध्यपहाडी लोकमार्ग अन्तर्गत जयरामघाटस्थित दूधकोसी नदीमा अस्थायी बेलीब्रिज लगाइएपछि सहरसँग सीधा यातायात सम्बन्ध गाँसिएको छ ।
बढ्दै वनकुकुर,पर्सा पछिल्लो वर्ष पर्सा वन्यजन्तु आरक्षमा लोपोन्मुख तथा संकटापन्न अवस्थामा रहेको वनकुकुर (ढोले) को संख्या बढ्दै गएको छ । बाघ गणनाका लागि आरक्षमा पछिल्लो २ वर्ष गरिएको क्यामेरा ट्रयापिङमा कुकुरको चहलपहल पाइएको छ । आरक्षका सहायक संरक्षण अधिकृत वीरेन्द्रप्रसाद कँडेल यसको संख्या यकिन नरहे पनि बढेको सजिलै अनुमान गर्न सकिने बताए । आरक्षमा ३ वटा झुन्डमा वन्यजन्तु देखिएको र प्रत्येक झुन्डमा ५ देखि ७ वटासम्म हुने उनले बताए ।
हरिको गोलमा एपीएफ सफल,"काँकडभिट्टा हरि कार्कीको नायकत्वमा एपीएफ क्लब मेची नेत्रालय काँकडभिट्टा गोल्डकप फुटबलको सेमिफाइनल पुगेको छ । मंगलबार अन्तिम क्वाटरफाइलनमा सीएमजी संकटालाई १० ले रोक्दै एपीएफले अन्तिम चारको यात्रा गरेको हो । हरिले सुरुको १७ औं मिनेटमा गरेको गोल नै एपीएफको विजय आधार बन्यो । सुदीप सिख्राकारको क्रस संकटाका कप्तान रवि सिलवालले क्लियर गर्न खोज्दा बल डिफेन्डरलाई लागेर फर्कियो । त्यही बललाई हरिले चलाखीपूर्ण तबरले गोलमा परिणत गरे । एपीएफ सुरुदेखि नै संकटाविरुद्ध आक्रामक लयमा थियो । नवौं मिनेटमा सुदीपकै क्रस युवराज खड्काले बाइसाइकल किक गर्दा पोस्टबाट बाहिरियो । १६ औं मिनेटमा रूपबहादुर लामाको पासलाई नवीन लामाले हेडबाट गोल गर्ने प्रयत्न गरे । तर, खेर गयो । एपीएफका कप्तान मिलन राईले फाउल खेल्दा प्राप्त फ्रिकिकमा संकटाका रवि सिलवाल गोल गर्न चुके । एपीएफका नवीन लामा, श्याम नेपाली, युवराज खड्का, रामकुमार कुमालले राम्रा अवसर गुमाए । हेटौंडा गोल्डकपमा मनाङविरुद्धको खेल्दा एपीएफका ५ खेलाडी घाइते भएका थिए । यद्यपि उसको प्रदर्शन उत्कृष्ट रह्यो । संकटाविरुद्ध रञ्जन, अञ्जन विष्ट, आदित्य चौधरी, राजेन्द्र रावल र सरोज कोइरालाले खेल्न सकेनन् । दोस्रो हाफपछि संकटा एपीएफविरुद्ध हाबी भयो । संकटाका निराजन खड्का, विश्व अधिकारी, अफ्रिकन खेलाडी सेगुनले पटक पटकको मौका गुमाए । सुनील बलको क्रसमा सौजन राईले गरेको सुन्दर प्रहार गोलरक्षक राजु योगीले निस्तेज पारे । सेगुनको स्थानमा मैदान छिरेका रेजिन सुब्बाले पाएका केही राम्रा मुभ सदुपयोग गर्न सकेनन् । अन्तिम तीन मिनेट बाँकीमा सौजनको फ्रिकिक प्रहार खेर गयो । उनको प्रहार पोस्ट नजिकैबाट बाहिरियो । निर्धारित समयभर संकटाले गोल थपेर खेल बराबरी गर्ने प्रयत्न गऱ्यो तर सकेन । संकटाका प्रशिक्षक सल्यान खड्गीले खेलाडीबीचको तालमेल नमिल्नु नै हारको कारण रहेको बताए । नयाँ मैदान र खेलाडीबीच तालमेल नहुँदा हार भोगेका हौं, उनले भने, टिमले सेटा अभ्यास गर्न नपाउनु हारको कारण हो । एपीएफका प्रशिक्षक रत्नकाजी महर्जनले स्टार खेलाडीको अभावमा पनि संकटाविरुद्ध जित हासिल गर्नु उपलब्धि भएको बताए । मनाङसँगको हारपछि जितको संकट थियो, उनले भने, संकटालाई हराएर संकट टारेका छौं । बुधबार पहिलो सेमिफाइनलमा रमपम झापा ११ र रुपन्देही ११ भिड्दै छन् ।"
लिभरपुलको महँगो बराबरी,"लन्डन लिभरपुलले प्रिमियर लिगको शीर्ष टिम चेल्सीमाथि केही दबाब दिने अवसर गुमाएको छ । सोमबार लिभरपुल लिगमा टिक्न संघर्षरत सन्डरल्यान्डसँग २२ को बराबरीमा रोकिन पुग्यो । सन्डरल्यान्डबाट दुवै गोल जेर्माइन डेफोले पेनाल्टीमा गरेका थिए । साडियो मानेको गोलले लिभरपुललाई जित्ने संकेत मिलेको थियो । सन्डरल्यान्डबाट ३ अंक लिएको खण्डमा लिभरपुलको चेल्सीसँगको अंक दुरी छोटिएर ३ हुन सक्थ्यो । तर साडियोकै ह्यान्डमा पेनाल्टी मिल्दा लयमा रहेका स्ट्राइकर डेफोले बराबरी गोल गरे । दस जनामा सीमित म्यानचेस्टर सिटी तेस्रो स्थानमा उक्लन सफल भएको छ । सिटी लिभरपुलभन्दा २ अंकले पछाडि छ । गेल क्लिसी र सर्जियो अगुइरोको गोलमा सिटीले बनर्लीलाई २१ ले हराएको हो । दुवै गोल दोस्रो हाफमा भए । सिटीका फर्नान्डिन्हो मध्यान्तरअघि रातो कार्ड खाएर बाहिरिन पुगे । भेट्रान स्ट्राइकर जाल्टन इब्रामोभिचको गोलमा म्यानचेस्टर युनाइटेडले वेस्ट ह्याममाथि २० को जित निकाल्ने क्रममा सिजनको १३ औं गोल गरे । युनाइटेडको यो लगातार छैटौं जित हो । घरेलु टोली वेस्ट ह्याम १५ औं मिनेटमा सोफियन फेगौलीले रातो कार्ड पाएपछि दबाबमा परेको थियो । छैंटौं स्थानको युनाइटेडका लागि हुँवा माटाले सुरुवाती गोल गरे । यति बेला जोसे माउरिन्होको टोली चेल्सीभन्दा १० अंकले पछाडि छ । हल सिटीको रेलिगेसन चिन्ता झन् गहिरिएको छ । वेस्ट व्रोमिचले हललाई ३१ को पराजय चखायो । मिडल्सब्रोले रिभरसाइड स्टेडियममा साबिक विजेता लेस्टर सिटीसँग गोलसहित बराबरी खेल्यो । एभर्टनका व्यवस्थापक रोनाल्ड कोम्यान आफ्नो पूर्व क्लब साउथह्याम्पटनविरुद्ध ३० को नतिजा निकाल्न सफल भए । इनर भ्यालेन्सिया, लेटन बेन्स र रोमेलु लुकाकुले उत्तराद्र्धतिर गोल गरी टिमलाई सानदार जित दिलाएका हुन् । लिभरपुल व्यवस्थापक योर्गन क्लोपले २ अंक गुमाउनुका साथै चार खेलदेखिको अविजित यात्रा रोक्नुपरेकामा थक्थकाइरहेका थिए । इमान्दारीपूर्वक भन्नुपर्दा मलाई जाती लागेको छैन । यो अंकका कारणले होइन । खासमा यो दुई पेनाल्टीका कारण हो । यो साँच्चै स्वीकार्न कठीन कुरा हो, उनले भने । लिभरपुललाई डानियल स्टुरिजले फ्लिक हेडबाट १९ औं मिनेटमै अग्रता दिलाए । तर त्यो ६ मिनेट पनि टिकेन । डेफोले पेनाल्टीमा बराबरी गरिहाले । मानेको क्लोज रेन्ज फिनिसले फेरि अग्रता मिल्यो । डेफोले फेरि उस्तै बराबरी गरे । म्यानचेस्टर सिटीका कप्तान फनान्डिोन्होले ३२ औं मिनेटमा बर्नलीका मिडफिल्डर जोहान वर्ग गुडमुन्डसनलाई गरेको ट्याकललाई रेफ्री लि मेसनले गम्भीर फाउल मान्दै रातो कार्ड दिएका थिए । ब्राजिली खेलाडी पछिल्ला ६ खेलमा यसै गरी तीन पटक बाहिरिइसकेका छन् । तर बर्नलीले यो सांख्यिक लाभलाई नतिजाबाट स्थापित गर्न सकेन । सिटीले पनि बेन्चबाट डेभिड सिल्भा र अगुइरोलाई पठाएपछि मात्रै लय समात्यो । क्लिसीले सिटीका लागि सयभन्दा बढी प्रिमियर लिग म्याच खेलिसकेपछि बल्ल एक गोल गर्न सके । उनले ५८ औं मिनेटमा यो सफलता हात पारेका थिए । त्यसको ४ मिनेटपछि अगुइरोले सिजनको ११ औ गोल गरे । बर्नलीका लागि २० मिनेट बाँकीमा वेन मीले एकमात्र गोल गरे । ४२ अंकको सिटीसँग चेल्सी अझै ७ अंक अन्तरमा छ । व्यवस्थापक पेप ग्वार्डिओलाले आफ्नो टोलीको उपाधि दाबीबारे कुरै गर्न चाहेनन् । हिजो थिएनौं भने आज आएर कसरी हुन सक्छौं यो उपाधि दौडमा ? उनले भने । म्यानचेस्टर युनाइटेड चेल्सीलाई अक्टोबर २३ मा ४० ले हराएयता अहिलेसम्म अपराजित छ । उनीहरूले वेस्टह्यामविरुद्ध गतिलो प्रदर्शन गर्न नसके पनि १० जनामा सीमित टोलीसँग ३ अंक लिन भ्याए । म वेस्ट ह्यामप्रति सहानुभूतिशील छैन । त्यो निर्णय के कसरी भयो भनेर मैले हेर्न पनि भ्याइनँ । यदि रेफ्रीका निर्णयबारे कुरा गर्ने हो भने त हामी त त्यसका च्याम्पियन नै हौं, माउरिन्होले भने ।"
लिग र एक्सपोजर चाहियो,"काठमाडौं राष्ट्रिय महिला फुटबल टिमका मुख्य प्रशिक्षक कुमार थापाले सोमबार फेसबुकमा स्ट्याटस लेखेका छन्, माया, आलोचना र सकारात्मक चर्चाका लागि समर्थकलाई धन्यवाद । साफ वुमेन्स च्याम्पियनसिपमा भारतसँग हारको पूर्ण जिम्मेवारी लिँदै माफी चाहन्छु ।पहिलोपल्ट राष्ट्रिय टिम सम्हाल्ने अवसर पाएका थापाले माफी नै माग्नुपर्ने एउटै कारण फाइनल नपुग्नु हुनसक्छ । यसअघि साफका तीनै संस्करणमा नेपाली टिम फाइनल पुगेको थियो । दक्षिण एसियाली खेलकुद (साग) का दुई संस्करणमा स्वर्णपदकका लागि पनि नेपालले प्रतिस्पर्धा गरेको थियो । त्यसर्थ नेपालले उपाधि होडमा फाइनल खेल्ने अवसर सात वर्षयता पहिलोपल्ट गुमाएको हो । नतिजा मात्र हेर्ने हो भने म असफल भएको हुँ, प्रशिक्षक थापाले भने ।नेपालले दक्षिण एसियामा भारतबाहेक अरु टिमसँग शतप्रतिशत जित हात पारेको छ । सिलीगुडीमा सोमबार चौथो साफको सेमिफाइनलमा पनि नेपालका निम्ति उही चिरपरिचित प्रतिद्वन्द्वी भारत तगारो बनिदियो । घरेलु मैदानमा ३१ को जित रचेको भारतले बुधबार फाइनलमा नवप्रवेशी टिम बंगलादेशसँग ट्रफीका लागि खेल्दैछ । त्यही दिन नेपाली टिम स्वदेश फर्कंदैछ ।फरक तरिकाले प्रशिक्षण र खेलाडी छनोट गरिएको थियो । खेलको रणनीति पनि फरक थियो, सोमबार सिलीगुडीबाट प्रशिक्षक थापाले भने, सबै राम्रै भइरहेको थियो । नतिजा पनि नयाँ (च्याम्पियन) सोचेको थिएँ । तर, फाइनल पुग्नै सकिएन । जुन टिमसँग हारे पनि त्यो नराम्रो हो । फाइनल पुग्ने टिम सेमिफाइनलमा हार्नु भनेको खस्किनु हो । मुख्य प्रशिक्षकका रूपमा त्यसको जिम्मेवारी मैले लिनुपर्छ । समर्थकलाई सोचेजस्तो नतिजा दिन सकिएन, दु:ख लागेको छ ।सबै खेलाडीले खेल्ने पाएको उनको टिम भुटानलाई ८०, माल्दिभ्सलाई ९० र श्रीलंकालाई १० ले हराएर समूह ए मा विजेता भएको थियो । समयलाई समात्न सकिएन । अब दुई वर्ष कुर्नैपर्छ । त्यस बेलासम्म अहिलेका खेलाडीहरू परिपक्व हुनेछन्, उनले भने, घरेलु लिग लामो र व्यवस्थित रूपमा सञ्चालत गर्दै खेलाडीलाई अन्तर्राष्ट्रिय फुटबलमा एक्सपोजर दिनसके हामी पाँचौं संस्करणमा च्याम्पियन हुनसक्छौं ।नेपालले कञ्चनजंगा स्टेडियममा भारतलाई राम्रै चुनौती दिएको थियो । थापाले सुरुमा ४३१ को संरचनामा खेलाए । उनले २० ले पछाडि परेपछि रणनीति बदलेर ३५२ को शैली अपनाएलगत्तै सावित्रा भण्डारीले गोल अन्तर छोट्याएकी थिइन् । भारतको रणनीति काउन्टर अट्याकमा अघि बढ्ने थियो, फिफा वरीयतामा ५१ स्थान माथिको टिमसँग रेफ्रीको निर्णयप्रति निराश बनेका थापाले भने, हामीले राम्रै खेल प्रदर्शन गर्यौं तर नतिजा आफ्नो पक्षमा नभएपछि त्यसको मतलब हुन्न ।जति जानियो त्यति गरियोउनले प्रारम्भिक सूचीका ७८ खेलाडीबाट ४२, ३० हुँदै अन्त्यमा २० सदस्यीय टिम छनोट गरेका थिए । छोटो अवधिमा खेलाडीलाई शारीरिक रूपमा फिट बनाएर छनोट गर्नु त्यति सजिलो थिएन, साफको ६ साताअघि मात्र जिम्मेवारी पाएका उनले भने, जति जानियो त्यति गरियो । साफ तयारीमा एन्फा कम्प्लेक्समा भएको मैत्रीपूर्ण खेलमा उनको टिमले मलेसियालाई १० ले हराएको थियो ।सशस्त्र प्रहरी बलका यी इन्स्पेक्टर आफ्नो पुस्ताका उत्कृष्ट प्लेमेकर थिए । विद्रोही खेलाडी भएपछि बल्ल प्रशिक्षक बनेर अखिल नेपाल फुटबल संघ (एन्फा) को जिम्मेवारी पाएका उनी सिलीगुडीमा सबै खेलाडीले मिहिनेत गरेको बताउँछन् । चार खेलमा १२ गोल गरेकी सावित्रा भण्डारी, मिडफिल्डर मञ्जलीकुमारी योन्जन, दीपा राई, कप्तान रेनुका नगरकोटी, डिफेन्स गीता राना, हीराकुमारी भुजेल र पुनम जर्घामगरको प्रदर्शनबाट प्रभावित उनले नमिता दलीले माल्दिभ्ससँग त्यस्तो अवसर नपाए पनि अरु दुई गोलकिपर एन्जिला तुम्बापो र १५ वर्षीया अञ्जना रानामगरले राम्रो खेलेको बताए ।धेरै खेलाडी कम उमेरका छन् । उनीहरू प्रतिभावान भएको देखियो अब एक्सपोजर दिनुपर्छ । विदेशमा खेलाएर र प्रशिक्षण दिएर रोल मोडल बनाउनुपर्छ । खेलाडीको प्रवद्र्धन गर्ने काम एन्फाको हो । उसले चाह्यो भने नसक्ने पनि होइन, फिफा वरीयतामा एक सय पाँचौं स्थानको टिम सम्हालेका थापाले भने, चारपाँच खेलाडीलाई बाहिर एक्सपोजर दियौं भने हाम्रो स्तर पक्कै बढ्नेछ ।एन्फाले नकआउट शैलीको एकहप्ते महिला लिग आयोजना गर्दै आएको छ । महिलाको घरेलु लिग छैन भने पनि हुन्छ । लिगलाई लामो र राम्रो बनाएर अरु प्रतियोगिता पनि वृद्धि गर्नुपर्छ । प्रतिभावान खेलाडीलाई विदेशमा एक्सपोजर दिएर नेपाली महिला फुटबल एसियाली स्तरसम्म पुर्याउन सकिन्छ । त्यसपछि हामी दक्षिण एसियामा च्याम्पियन हुनसक्छौं, प्रशिक्षक थापाले सुझाए, महिला फुटबलका लागि दीर्घकालीन योजना आवश्यक छ ।"
सहारा सेमिफाइनलमा,"हेटौंडा सहारा क्लब पोखरा टुबोर्ग दोस्रो अन्तर्राष्ट्रिय हेटौंडा आमन्त्रण गोल्डकप फुटबल प्रतियोगिताको सेमिफाइनल पुगेको छ । वनविज्ञान खेलमैदानमा सहाराले मंगलबार दिल्ली युनाइटेड भारतलाई टाइब्रेकरमा ३२ ले रोक्दै हेटौंडा यात्रा जारी राखेको हो । सहाराले फाइनल पुग्नका लागि डिफेन्डिङ च्याम्पियन मनाङ मस्र्याङ्दीसँग प्रतिस्पर्धा गर्नेछ ।निर्धारित समय ११ गोलको बराबरीमा टुंगिएपछि निर्णयका लागि सिधै टाइब्रेकर गरिएको थियो । अँध्यारो भएकाले थप समयमा नखेलाइएको आयोजक सुमन भोम्जन स्मृति खेलकुद प्रतिष्ठानले जनाएको छ । टाइब्रेकरमा सहाराका गोलरक्षक सुजित गुरुङ नायक साबित भए । उनले तीन भारतीय खेलाडीको पेनाल्टी रोकेका थिए । उनी खेलको एएफयु म्यान अफ द म्याच घोषित भए । टाइब्रेकरमा सहाराका शिव सुवेदी, विष्णु गुरुङ र प्रदीप गुरुङले गोल गरे । सहाराका सुसन गुरुङको प्रहार भारतीय गोलरक्षक सञ्जुले बचाए । दिल्लीका डन लोप्चा र मारुफ मात्र गोल गर्न सफल भए । ग्याले, रोशन क्षेत्री र लोगोको प्रहार सहाराका गोलरक्षकले बचाए ।दिल्ली पहिलो हाफमै १० खेलाडीमा सीमित भएको थियो । विपक्षी सरोज योञ्जनसँग झगडा गरेकाले दिल्लीका ऋषिले रेफ्री सुदीश पाण्डेबाट ३९ औं मिनेटमा रातो कार्ड पाएका थिए । यद्यपि कम खेलाडी हुनाका बाबजुद दिल्लीले खेलमा पूर्ण नियन्त्रण राखेको थियो । दिल्लीका अग्ला र बलिया खेलाडीसामु सहाराका खेलाडी फिक्का साबित भए । दिल्लीका जोनाथनले ५१ औं मिनेटमा गोल गर्दै अग्रता दिलाए । डन लोप्चाको क्रसमा जोनाथनले हेड गोल गरेका हुन् । अग्रता लिएसँगै डिफेन्सिभ खेल्नु नै दिल्लीका लागि घातक भयो । सहाराका रिचार्ड पुनले ७३ औं मिनेटमा गोल गर्दै खेल बराबरीमा ल्याए । उनले रोशन मल्लको फ्रिकिकमा हेड गोल गरे ।सहाराका प्रशिक्षक किरण श्रेष्ठले खेलाडीको मिहिनेतले जित सम्भव भएको बताए । खेलाडीले अन्तिम समयसम्म शतप्रतिशत खेल्दा जित सम्भव भयो, उनले भने, उनीहरू शारीरिक रूपमा हाम्रा खेलाडीभन्दा निकै बलियो थिए । बुधबार सीएमजी संकटा र त्रिभुवन आर्मीबीच प्रतिस्पर्धा हुँदैछ ।"
लञ्चअघि वार्नरको शतक,"सिड्नी लञ्च अगाडि टेस्ट शतक पूरा गरेर अद्वितीय सफलता पाउने डन ब्रेडम्यान र भिक्टर ट्रम्पर सम्मिलित सूचीमा मंगलबार डेविड वार्नर पनि थपिएका छन् । यस्तै पहिलो टेस्ट खेलिरहेका उनका प्रारम्भिक ब्याट्सम्यान जोडी म्याथ्यु रेनसले पनि पाकिस्तानविरुद्धको तेस्रो टेस्टको पहिलो दिन शतक बनाए । वार्नरले आफ्नो १८ औं शतक बनाउनेक्रममा ७८ बलमात्र उपयोग गरे । यसका लागि उनले १ सय १७ मिनेट खर्चेका थिए । अर्कोतर्फ २० वर्षीय रेनसले आफ्नो शतकका लागि २ सय ८२ मिनेट लगाए । दिनको खेल सकिँदा अस्ट्ेरलिया ३ विकेट गुमाएर ३ सय ६५ रनको स्थितिमा छ । रेनस भने १ सय ६७ रन बनाएर खेलिरहेका छन् । उनले इनिङ्समा १८ चौका प्रहार गरिसके । रेनसलाई अर्का नयाँ खेलाडी पिटर ह्यान्ड्सकम्बले ४० रन बनाएर साथ दिइरहेका छन् । उनीहरूले चौको विकेटमा १ सय २१ रनको साझेदारी गरिसकेका छन् । वार्नर भने ब्रेडम्यानपछि अस्ट्ेरलियाली भूमिमा टेस्टको पहिलो दिन लञ्चअघि शतक बनाउने ब्याट्सम्यान बने । यस्तै उपलब्धि ब्रेडम्यानले ८७ वर्षअघि पाएका थिए । सन् १९३० मा ब्रेडम्यानले लिड्समा लञ्चअघि १ सय ५ रन बनाएका थिए । पछि उनी ३ सय ३४ रन जोड्न सफल भए । अर्का अस्ट्ेरलियाली ब्याट्सम्यान ट्रम्परले भने सन् १९०२ मा म्यानचेस्टरमा १ सय ३ रन बनाएका थिए । सन् १९२६ मा चार्ली म्याकार्टनीले पनि १ सय १२ रन बनाएका थिए । वार्नर भने लञ्चपछिको २० मिनेटमै आउट भए । उनले वाहब रियाजको बलमा सरफराज अहमदलाई क्याच दिन पुगे । अस्ट्ेरलियाले पहिलो दिन ३ विकेट गुमाउँदा रियाजको नाममा २ विकेट थियो ।वार्नरले १७ चौका प्रहार गरे । क्रिकेटमा महान खेलाडीको सूचीमा आफ्नो पनि नाम पाउनु वास्तवमै ठूलो र गर्विलो उपलब्धि हो, वार्नरले भने, मलाई विश्वास छ, यस्तो सकारात्मक प्रदर्शन कायम राख्न सक्नेछुं । गतवर्ष पनि उनले वर्षको पहिलो टेस्टमा वेस्ट इन्डिजविरुद्ध शतक बनाएका थिए । यसपल्ट यस्तै सुरुआत पाएको छुं । लञ्चअघि शतक बनाउने अरु खेलाडीमा पाकिस्तानका माजिद छन् । उनले सन् १९७६ मा कराँचीमा न्युजिल्यान्डविरुद्ध १ सय ८ रन बनाएका थिए ।"
सामना र त्रिवेणी फाइनल भिड्ने,लमजुङ आयोजक त्रिवेणी क्लव रातो र तनहुँको सामना युवा क्लब २५ औं त्रिवेणी कप फुटबलको फाइनल पुगेका छन् । बेसीसहरमा जारी स्पर्धामा आयोजकले बेंसीसहर युथ सोसाइटी कालोलाई पेनाल्टी सुटआउटमा ३२ ले हराएको थियो । अर्को खेलमा सामना क्लबले स्थानीय टिम बेंसीसहर युथ सोसाइटी हरियोमाथि १० को विजय पाएको हो । फाइनल बुधबार हुनेछ । विजेताले ३ लाख र उपविजेताले १ लाख ५० हजार पुरस्कार जित्ने छन् । मंगलबार ११ गोलको बराबरीपछि थप १०१० मिनेट खेलाइएकामा गोल नहुँदा त्रिवेणी रातो र बेसीसहर युथबीचको खेल पेनाल्टी सुटआउटमा पुगेको हो । १५ औं मिनेटमा बेसीसहरका बसन्त तामाङले गोल गरेर टिमलाई अग्रता दिलाए । खेलको अन्त्यतिर त्रिवेणीका जय गुरुङले गोल गर्दै खेल बराबरीमा ल्याए । बेसीसहरका अजित गुरुङ म्यान अफ द म्याच भए । उनले २ हजार ५ सय रुपैयाँ पाए । मंगलबारै भक्त आलेमगरले पहिलो हाफको अन्त्यमा गरेको गोलले २२औं संस्करणको विजेता सामना क्लब फाइनल पुगेको हो । उनी म्यान अफ द म्याच भए । उनले २ हजार ५ सय रुपैयाँ पाए । बेंसीसहर युथ सोसाइटीका खेलाडीले हानेको बल बचाउँदै त्रिवेणीका गोलरक्षक । तस्बिर : आश गुरुङकान्तिपुर
न्युजिल्यान्ड विजयी,नेपियर केन विलियम्सनको उत्कृष्ट ब्याटिङ मद्दतमा न्युजिल्यान्डले पहिलो ट्वान्टी ट्वान्टीमा मंगलबार बंगलादेशलाई ६ विकेटले सजिलै हराएको छ । बंगलादेशले दिएको १ सय ४२ रनको लक्ष्य न्युजिल्यान्डले दुई २ ओभर खेल बाँकी छँदा प्राप्त गरेको थियो । कप्तान विलियम्सन ७३ रन बनाएर नटआउट रहे । अर्का नटआउट ब्याट्सम्यान कोलिन डे ग्रान्डहोमले ४१ रन बनाए । उनीहरूले पाँचांै विकेटमा ८१ रनको साझेदारी गरे । त्यसअघि घरेलु टिम ६२४ को स्थितिमा थियो । ८ विकेट गुमाएको बंगलादेशका लागि महमुदुल्लाह (५२) अर्धशतक बनाएका थिए ।
स्वर्णधारी रविन सम्मानित,"काठमाडौं सातौं राष्ट्रिय खेलकुदमा जुडोबाट स्वर्ण जितेका रविन श्रेष्ठलाई मंगलबार आदर्श जनप्रेमी अंग्रेजी माध्यामिक विद्यालयले नगदसहित सम्मान गरेको छ । विद्यालय, परिवार, टोल, जिल्ला, समग्र खेलजगत तथा राष्ट्रको गरिमा बढाउन सफल भएको भन्दै विद्यालयले ५ हजार रुपैयाँसहित सम्मान गरेको हो । १० वर्षदेखि जुडो खेलमा लागेका श्रेष्ठले १०० केजी समूहको फाइनलमा आर्मीका शिवबहादुरलाई हराउँदै स्वर्ण जितेका थिए । कम्प्युटर शिक्षक श्रेष्ठलाई थप उत्साह दिन सम्मान गरिएको प्रिन्सिपल निलेश आचार्यले बताए । सम्मानित श्रेष्ठले खेल जित्न सधैं धैर्य र मिहिनेत चाहिने बताउँदै आफू अब अन्तर्राष्ट्रिय गेमको तयारीमा लाग्ने बताए"
