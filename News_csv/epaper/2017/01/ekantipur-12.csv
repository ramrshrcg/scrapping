शीर्षक,विवरण
बाफियामा गोप्य चलखेल,"काठमाडौं बैंक तथा वित्तीय संस्थासम्बन्धी ऐन (बाफिया) मा गोप्य रूपमा समावेश गरिएको कार्यकारी अध्यक्ष र सञ्चालकको कार्यकालसम्बन्धी व्यवस्थाले वित्तीय जोखिम बढाउने भएको छ । मंगलबार पारित बाफियामा ऐन कार्यान्वयन भएपछि कार्यकारी अध्यक्ष र प्रबन्ध सञ्चालक लगातार दुई कार्यकालसम्म मात्र रहन सक्ने उल्लेख छ । तर विधेयक पास हुने अन्तिम समयमा आएर अध्यक्षका अगाडि कार्यकारी शब्द राखिएको छ भने बढीमा दुई कार्यकाल हुनुपर्नेमा लगातार दुई कार्यकाल भन्ने व्यवस्था राखिएको छ । अध्यक्षको सट्टा कार्यकारी अध्यक्ष र लगातार दुई कार्यकाल भन्ने शब्द राख्दा लगानीकर्ताको हालीमुहाली बढेर सर्वसाधारणको रकम जोखिम पर्ने सम्भावना बढेको हो ।बैंक तथा वित्तीय संस्थाका अध्यक्ष र सञ्चालकसमेत रहेका सांसद र अन्य लगानीकर्तासमेतको मिलेमतोमा अर्थ समितिमा रहेका प्रभावशाली व्यक्तिहरूलाई प्रभावमा पारेर अन्तिम समयमा आफूअनुकूल हुने गरी बाफिया संशोधन गरिएको एक सांसदले बताए । राष्ट्र बैंक, सरकार र सांसदहरूबीच छलफल भएरै उक्त व्यवस्था गरिएको अर्थ समितिका सभापति प्रकाश ज्वालाले बताए । सबैको सहमतिले नै उक्त व्यवस्था गरिएको हो, उनले भने । जबकि पूर्वअर्थमन्त्री विष्णु पौडेलले यो व्यवस्थालगायत सेयर स्वामित्व परिवर्तन, संवैधानिक पद धारण गरेका वित्तीय संस्थामा बस्न नपाउने लगायतका व्यवस्थामा सुधार गर्नुपर्ने भन्दै पूर्ण सदनबाट विधेयक अर्थ समितिमा फिर्ता ल्याएका थिए । यसरी खुलेयाम विवादित विषय समावेश गरिएकाले अर्थ समिति प्रभावमा परेको जानकारहरूको भनाइ छ ।अर्थ समितिमा पारित भएको भनेर सञ्चार माध्यमलाई समेत बाँडिएको संशोधनमा भने अध्यक्ष र प्रबन्ध सञ्चालक दुई कार्यकालभन्दा बढी बस्न नहुने भन्ने प्रस्ट उल्लेख छ । सभापति ज्वालाले फिर्ता भएपछि अन्य विषय सम्बोधन भइसकेकाले सहमतिमै कार्यकारी अध्यक्ष राखिएको बताए ।यस समितिले सार्वजनिक रूपमा एउटा निर्णय दिएर भित्रभित्रै कार्यान्वयन निकायमा अर्कै निर्देशन तथा काम गर्ने गरेको यो पहिलो घटना होइन । यसअघि पनि अर्थ समितिले एनसेलले पुँजीगत लाभकर नतिरी अन्य सेवा विस्तार गर्न नदिनु भन्ने निर्देशन दिएको प्रेस विज्ञप्ति सार्वजनिक गरेको थियो । तर सरोकारवाला निकाय अर्थ, सञ्चार र उद्योग मन्त्रालयलाई भने कर उठाउनु भन्ने व्यहोराको पत्र पठाएको थियो । अन्य सेवामा रोकसम्बन्धी कुनै विषय थिएन । यस्तो प्रवृत्ति संसदीय अभ्यासकै उपहासको विषय भएको विज्ञहरूको भनाइ छ ।उनीहरूका अनुसार वित्तीय क्षेत्रलाई पारदर्शी र सुशासित बनाउने उद्देश्यले बाफिया ऐन संशोधन गरिए पनि अहिले फरक विषय समेटेर पारित भएकाले समस्या हुनेछ । झनै प्रतिगामी भयो, बैंक तथा वित्तीय संस्थामा संस्थागत सुशासन झनै बिग्रने भयो, राष्ट्र बैंकका पूर्वगभर्नर दीपेन्द्रबहादुर क्षत्रीले भने । विगतमा कार्यकारी अध्यक्ष र प्रबन्ध सञ्चालक रहेकै कारण अधिकार दुरुपयोग गरी वित्तीय संस्था समस्यामा परेका थिए । त्यही समस्या निराकरणका लागि कार्यकारी अध्यक्ष र प्रबन्ध सञ्चालक रहन नपाउने र अध्यक्ष तथा प्रमुख कार्यकारी अधिकृत दुई कार्यकालभन्दा बढी एकै संस्थामा बस्न नपाउने व्यवस्था प्रस्ताव गरिएको थियो, उनले भने, तर ती उद्देश्य पूरा नहुने भयो ।बाफियामा अध्यक्षको कार्यकाल सीमा हटाइनु अनपेक्षित भएको राष्ट्र बैंकका पूर्वकार्यकारी निर्देशक भाष्करमणि ज्ञवालीले बताए । वित्तीय संस्थामा संस्थागत सुशासनको पुरानै समस्या फेरि दोहोरिन्छ, बाफियाको मस्यौदा बनाउने क्रममा समेत संलग्न उनले भने, ती समस्या हटाउन पुन: बाफिया संशोधन गर्नुपर्ने अवस्था आउँछ । तरल व्यापारिक परिवेश भएको मुलुकमा अध्यक्ष र सञ्चालककै मनोमानी दोहोरिने उनको भनाइ छ । विगतमा अध्यक्ष र सञ्चालककै कारण वित्तीय संस्थामा समस्या आएपछि डेढ दर्जन बढी संस्थालाई समस्याग्रस्त घोषणा गरिएको थियो । तीमध्ये केही संस्था खारेज भएका छन् । दसवटा संस्था अझै पनि समस्याग्रस्त अवस्थामै छन् । तिनीहरूमध्ये अधिकांश संस्था सञ्चालककै कारण समस्यामा परेका थिए । केही संस्थाको व्यवस्थापन राष्ट्र बैंकले जिम्मा लिनुपरेको छ ।बैंक वित्तीय संस्था अन्य कम्पनीभन्दा फरक छन् । वित्तीय संस्था सर्वसाधारणको निक्षेप जम्मा गरेर त्यसलाई लगानी गरी नाफा कमाउने संस्था हुन् । यी संस्था कानुन र विधिअनुसार चलेनन् भने त्यसले सर्वसाधारणको निक्षेप जोखिममा पार्छ । सर्वसाधारणले दु:ख गरेको पैसामा मुख्य लगानीकर्ता र सञ्चालकले खेलबाड गरिदिएर समस्या भएको धेरै उदाहरण छन् ।त्यही भएर एकै जना लामो समय अध्यक्ष, सञ्चालक र प्रमुख कार्यकारी अधिकृत रहनु हुँदैन भन्ने व्यवस्था माग भएको हो । राष्ट्र बैंक र अर्थ मन्त्रालयले सुरुमा यही व्यवस्था राखेका थिए । तर अर्थ समितिमा रहेका बैंकर सांसदहरूले त्यसलाई हटाइदिएका थिए । अन्तिममा झन् कार्यकारी अध्यक्ष र प्रबन्ध सञ्चालकले मात्रै नपाउने भनेपछि वित्तीय सुशासनमा थप जटिलता निम्त्याउने विज्ञहरूको धारणा छ ।"
मोर्चा असन्तुष्ट,"काठमाडौं आफ्नो सहमतिबिनै स्थानीय तह पुन:संरचना आयोगको प्रतिवेदन बुझेको भन्दै मधेसी मोर्चा प्रधानमन्त्री पुष्पकमल दाहालसँग असन्तुष्ट भएको छ । आयोगको कार्यविधिबारे मोर्चासँग छलफल नगरेको, समान जनसंख्याको अनुपातमा स्थानीय तहको संख्या र सिमाना किटान नगरेको, संघीय प्रदेशको मातहत स्थानीय तह नराखेकामा असन्तुष्ट मोर्चाले प्रधानमन्त्रीलाई भेटेर छलफल गर्ने निर्णय गरेको छ । मोर्चा स्रोतका अनुसार जिल्लाको भ्रमण सकी बुधबार राजधानी फर्केका तमलोपा अध्यक्ष महन्थ ठाकुरलगायत मोर्चाका उच्च नेताले बिहीबार दाहाललाई भेटी असन्तुष्टि राख्ने तयारी छ ।संशोधन विधेयक टेबल भएपछि एक पटक फेरि हामी बस्ने कुरा भएको थियो, अहिलेसम्म समय मिलिसकेको छैन, तर हामी प्रधानमन्त्री भेट्छौं, तमलोपा उपाध्यक्ष वृषेशचन्द्र लालले भने, स्थानीय तह पुन:संरचना आयोगको प्रतिवेदनबारे हाम्रो असन्तुष्टि छ । त्यो पनि प्रधानमन्त्रीसमक्ष राख्छौं ।यसअघि मोर्चाकै असन्तुष्टिलाई कारण देखाएर आयोगको प्रतिवेदन टार्दै आएका प्रधानमन्त्री दाहालले पुस २२ मा स्थानीय विकासमन्त्रीमार्फत बुझेका थिए । मोर्चा स्रोतका अनुसार त्यस बेला उनले अनौपचारिक कुराकानीका क्रममा भनेका थिए, अहिले प्रतिवेदन बुझिहालौं । बुझ्दैमा केही हँुदैन । त्यसपछि पनि हामी छलफल गरेर एउटा टुंगोमा पुगौंला । त्यसयता दाहालसँग कुराकानी हुन नसकेको भन्दै तमलोपा नेता लालले आगामी बैठकमा कुरा उठाउने बताए । मोर्चाले स्थानीय तहको पुन:संरचनालाई जोडतोडले उठाए पनि मोर्चासमेत आबद्ध संघीय गठबन्धनको बुधबार राजधानीमा बसेको बैठकमा भने उक्त विषयबारे कुरा नउठेको स्रोतले बतायो ।संघीय समाजवादी फोरम वरिष्ठ नेता अशोक राईले बैठकमा केही नियमित विषयवस्तुमा छलफल चलेको बताउँदै स्थानीय तह, संविधान संशोधनलगायत विषयमा फेरि बसेर छलफल गरिने जानकारी दिए । गठबन्धन बैठकले शनिबार राजधानीमा संविधान संशोधनको विषयमा अन्तक्र्रिया गर्ने भएको छ । नयाँ शक्ति पार्टीका नेता बाबुराम भट्टराईलगायत नेता बोलाएर कार्यक्रम गर्ने निर्णय भएको रामसपा महासचिव केशव झाले बताए । स्रोतका अनुसार गठबन्धन संयोजक उपेन्द्र यादवले भट्टराईलाई मुख्य वक्ता बनाउनुपर्ने प्रस्ताव बैठकमा राखेका थिए ।"
"लोकतन्त्रले एकरूपता होइन, ऐक्यबद्धता खोज्छ","सिकागो हलमा खचाखच हजारौं समर्थकको तालीका बीच जब ओबामाले पत्नी मिसेल, छोरीहरू र सिंगो अमेरिकालाई सम्झे, एकाएक भावुक बने । उनका आँखा रसाए । कोटको खल्तीबाट रुमाल झिकेर आँसु पुछे । अनि ह्वाइट हाउसमा दुई कार्यकाल बिताएर बिदाइ हुनुअघिको अन्तिम सम्बोधनलाई निरन्तरता दिए । राष्ट्रपतिका रूपमा ८ वर्ष बिताएर बाहिरिने क्रममा मंगलबार गृहनगर सिकागोमा ओबामाले दिएको बिदाइ सम्बोधनले धेरैलाई भावुक बनायो । सम्बोधनमा उनले अधिकांश समय अमेरिकी प्रजातन्त्रको विशेषता वर्णन गर्नमा खर्चिए । साथै प्रजातन्त्र रक्षाका लागि आम नागरिकलाई आह्वान पनि गरे अबका १० दिनमा विश्वले हाम्रो प्रजातन्त्रको नमुना देख्नेछ, ओबामाले भने, डोनाल्ड ट्रम्पलाई मेरो प्रशासनले त्यसरी नै सहज रूपमा सत्ता हस्तान्तरण गर्नेछ, जसरी राष्ट्रपति बुसले मेरा लागि गर्नुभएको थियो । ओबामाले निर्वाचन र जनसहभागितालाई प्रजातन्त्रको खास विशेषताका रूपमा उल्लेख गरे । संविधान वास्तवमा आफैंमा कागजको खोस्टोबाहेक केही होइन, उनले भने, तर जनसहभागिता र चुनावमार्फत हामीले यसलाई शक्ति प्रदान गरेका छौं । हामी स्वतन्त्रताको पक्षमा उभिन्छौं कि उभिँदैनौं, कानुनी शासनको सम्मान र पालना गर्छौं कि गर्दैनौं भन्ने कुराले नै हाम्रो प्रजातन्त्र कस्तो छ भन्ने निर्धारण गर्छ । आर्थिक प्रगति, इरानसँगको परमाणु सम्झौता, क्युबासँगको सम्बन्ध पुन:स्थापना र समलिंगी विवाहलाई कानुनी मान्यता दिने लगायतका कामलाई आफ्नो कार्यकालको प्रमुख उपलब्धिका रूपमा प्रस्तुत गरेका ओबामाको सम्बोधनका थप मुख्य आशय यस्ता थिएहरेक दिन मैले तपाईंहरूबाट सिकें । तपाईंहरूले मलाई असल राष्ट्रपति बनाउनुभयो । तपाईंहरूले नै मलाई असल मान्छे पनि बनाउनुभयो । वास्तवमा परिवर्तन तबमात्र हुन्छ, जब जनसाधारणको सहभागितामा यसको माग हुन्छ । तपाईंहरूका राष्ट्रपतिका रूपमा ८ वर्ष बिताएपछि मेरो के धारणा छ भने हामी सबै समान छौं, हाम्रो जीवन, स्वतन्त्रता र उन्नति कसैले हनन गर्न नसक्ने अधिकारसम्पन्नछन् । यो हामीलाई हाम्रा अग्रजहरूले दिएको महान् उपहार हो । प्रजातन्त्रका माध्यमबाटै हामी यिनलाई अझ पूर्ण बनाउन सक्छौं । हरेक व्यक्तिका सपना पूरा गर्ने असल र महान् प्राप्तिका लागि हामीले पसिना, मिहिनेत र कल्पनाशीलताका माध्यमबाट एकसाथ मिलेर संघर्ष गर्नुपर्छ । हो, हाम्रो प्रगति सधैं एकनासको रहेन । प्रजातन्त्रको कार्य सधैं कठिन, विवादपूर्ण र कहिलेकाहीं रक्तपातपूर्णसमेत हुन्छ । हरेक दुई पाइलाका लागि एक पाइला पछाडि सर्नुपरेको महसुस हुन्छ । तर अमेरिकाको लामो यात्रा जहिल्यै अग्रगतिकै रूपमा परिभाषित छ । विगतमा पनि हामीले जे चाहेका थियौं त्यही गर्यौं । अन्तत: हामी विश्वमै धनी, शक्तिशाली र सम्मानित राष्ट्रका रूपमा छौं । र, अझै पनि हाम्रा युवा र तिनीहरूको ऊर्जा, हाम्रो विविधता र खुलापन, हाम्रो जोखिम मोल्ने र परिवर्तन गर्ने असीम क्षमताको अर्थ हो भविष्य हाम्रै हुनुपर्छ । तर त्यो सामथ्र्य त्यतिबेलामात्र महसुस हुनेछ, जतिबेला प्रजातन्त्रले काम गर्नेछ, जतिबेला हाम्रो राजनीतिले जनताको मर्यादा प्रतिविम्बित गर्छ र जतिबेला हामी सबैको संलग्नताले सामूहिक उद्देश्य प्राप्तिमा सघाउँछ । यही नै अहिलेको हाम्रो आवश्यकता हो ।प्रजातन्त्रले एकरूपता नै खोज्छ भन्ने छैन । ऐक्यबद्धताको आधारभूत भावना भने आवश्यक हुन्छ । यो कुरालाई हाम्रा अग्रजहरूले बुझेका थिए । प्रजातन्त्रले नै हाम्रा बालबालिको शिक्षा, भावी पुस्ताको असल रोजगारी र राष्ट्र रक्षा गर्ने हाम्रो क्षमता निर्धारण गर्नेछ । शब्दान्तरमा भन्नुपर्दा यसले हाम्रो समग्र भविष्य तय गर्नेछ । हरेक व्यक्तिलाई आर्थिक अवसर हुन्छ भन्ने भावना नभएसम्म हाम्रो प्रजातन्त्रले काम गर्दैन । हाम्रो न्यायप्रणालीमा शिक्षा, अवसर, आवास आदि कुनैमा पनि भेदभाव नहुने कानुनको खाँचो छ । हाम्रो संविधान र उच्च आदर्शमा यसको खाँचो छ । तर कानुनमात्र यथेष्ट हुने छैन । त्यसका लागि हृदय नै परिवर्तन हुनुपर्छ ।"
सुन तस्करी छानबिन गर्न निर्देशन,"काठमाडौं विमानस्थलबाट ३३ किलो अवैध सुन पास भएको विषयमा समिति गठन गरी छानबिन गर्न संसदको अर्थ समितिले बुधबार निर्देशन दिएको छ । अर्थ, गृह र नागरिक उड्डयन तथा पर्यटन मन्त्री उपस्थित बैठकमा समितिले सुन तस्करीमा संलग्न गिरोह एवं व्यक्तिबारे खोजबिन गर्न पनि सम्बन्धित निकायलाई निर्देशन दिएको छ । समितिका सभापति प्रकाश ज्वालाले सुन तस्करी घटनाले विमानस्थल सुरक्षा व्यवस्था कति कमजोर छ भन्ने प्रस्ट भएको बताए । प्रधानमन्त्री एवं मन्त्रिपरिषद् कार्यालयका सचिव टंकमणि शर्माले घटनाबारे अर्थ र गृह मन्त्रालयसँग औपचारिक पत्र नै काटेर विवरण मागिएको बताए । बैठकमा संस्कृति, पर्यटन तथा नागरिक उड्डयन मन्त्रालयका सचिव, नागरिक उड्डयन प्राधिकरणका महानिर्देशक, नेपाल वायुसेवा निगमका महाप्रबन्धक पनि उपस्थित थिए ।"
भारतले दियो तटबन्धको बक्यौता,"काठमाडौं भारतले कमला, वाग्मती र लालबकैया नदीमा तटबन्ध निर्माणको बक्यौता अनुदान ६१ करोड ९६ लाख ३० हजार रुपैयाँ दिएको छ । जल उत्पन्न प्रकोप व्यवस्थापन विभागको वैदेशिक सहायता शाखाका प्रमुख सिनियर इन्जिनियर अरविन्दकुमार सिंहले सम्पन्न भइसकेको कामको भुक्तानीका लागि बाँकी रहेको रकम प्राप्त भएको बताए । सिँचाइ मन्त्रालयमा बुधबार आयोजित कार्यक्रममा मन्त्री दीपकराज गिरीलाई नेपालका लागि भारतीय राजदूत रणजित रायले अनुदान राशीको चेक हस्तान्तरण गरेका हुन् । भारतको सहयोगमा सन् १९९९ मा ती तीनवटै नदीमा तटबन्ध निर्माण थालिएको थियो । १७ वर्षभन्दा बढी भइसक्दा पनि काम सकिएको छैन । डेढ वर्षअघि सम्पन्न भएको कामको भुक्तानीका लागि नेपाल सरकारले भारतलाई पटकपटक ताकेता गर्दै आएको थियो । पछिल्लो समय प्रधानमन्त्री, परराष्ट्रमन्त्रीलगायत अन्य उच्चस्तरीय भ्रमणमा नेपाल पक्षले उक्त रकमबारे कुरा राख्दै आएको थियो । विभाग स्रोतका अनुसार काम सक्दै जाने र त्यसको बिल भर्पाइ बनाएर भारत सरकारलाई पठाएर भुक्तानी माग्ने गरिएको छ । १७ वर्षको अवधिमा यसअघि पटकपटक गरेर ४ अर्ब २३ करोड ७९ लाख रुपैयाँ भारतबाट प्राप्त भएको जानकारी सिंहले दिए । भारतबाट हुने भुक्तानीको ढिलाइले नै निर्माणको अवधि लम्बिँदै गएको छ । पूर्वपश्चिम राजमार्गदेखि दक्षिण भारतीय सीमासम्म दुवै किनारामा लालबकैयामा ६२ किलोमिटर, वाग्मतीमा ४० किलोमिटर र कमलामा ६८ किलोमिटर तटबन्ध निर्माणको लागत अनुमान ६ अर्ब ४३ रहेकामा भारतले ५ अर्ब ५६ करोड रुपैयाँ व्यहोर्ने गरी सम्झौता भएको थियो । विभागका अनुसार ती नदीमा तटबन्ध निर्माणको काम करीब ९५ प्रतिशत सम्पन्न भएको छ । काम एकदमै ढिलो भइरहेकाले बाँकी ५ प्रतिशत काम सक्न पनि कति वर्ष लाग्ने हो विभागका अधिकारीहरू भन्ने सक्ने स्थितिमा छैनन् ।"
लेखा समितिको नेतृत्व लिन रस्साकस्सी,"काठमाडौं प्रमुख तीन राजनीतिक दलबीच लेखा समितिको नेतृत्व कसले लिने भन्ने समझदारी बन्न नसक्दा समितिको सभापति चयन प्रक्रिया लम्बिएको छ । समितिका तत्कालीन सभापति जनार्दन शर्मा मन्त्री बनेसँगै लेखा समिति नेतृत्वविहीन छ । कांग्रेस, माओवादी र एमालेबीच सभापति कसले लिने भन्नेमा समझदारी नजुटेपछि सभामुख ओनसरी घर्तीले बुधबारका लागि निर्वाचन कार्यक्रम निर्धारण गरेकी थिइन् । तर, प्रमुख प्रतिपक्ष एमालेले राजनीतिक सहमतिमै सभापति चयन गर्न प्रयास गर्नुपर्ने माग राखेपछि सभामुख घर्तीले निर्वाचन कार्यक्रम स्थगित गरेकी छन् । सभामुख घर्तीले अर्को सूचना जारी नहुँदासम्म निर्वाचन कार्यक्रम स्थगित भएको जानकारी गराएकी छन् । सरकारका गलत कामकारबाहीविरुद्ध खबरदारी गरिरहनुपर्ने समिति नै लामो समय नेतृत्वविहीन बन्ने अवस्था आउनुलाई समितिकै सदस्यहरूले विडम्बना भनेका छन् । लेखा समितिको सभापति सत्तापक्ष या प्रतिपक्ष कसले लिने भन्ने रस्साकस्सीकै कारण पाँच महिनासम्म सभापति चयन हुन नसकेको हो । शक्ति सन्तुलन र नियन्त्रणको सिद्धान्तअनुसार लेखा समितिको नेतृत्व प्रमुख प्रतिपक्षले पाउनुपर्ने अडान एमालेको छ । अर्को कुनै समितिको नेतृत्व छाड्न तयार भए सत्तापक्ष पनि लेखा समितिको सभापति एमालेलाई दिन तयार छ । दलीय आधारमा समितिका सभापतिहरूको बाँडफाँड गरिएकाले लेखा समितिको नेतृत्व लिँदा सट्टामा अर्को समितिको नेतृत्व छाड्नुपर्ने कांग्रेस र माओवादी केन्द्रको सर्त छ । तर, एमाले त्यस्तो सर्त मान्न तयार भएको छैन । एमालेले अर्को समितिको नेतृत्व छाड्न तयार नभए लेखा समितिमा माओवादी र महाअभियोग सिफारिस समितिमा कांग्रेसले नेतृत्व लिने सत्तारूढ दलबीच समझदारी बनेको छ । तत्कालीन सभापति जनार्दन शर्माले लेखा समितिको सभापतिमा प्रतिपक्ष नै हुनु राम्रो हो भनेर राजीनामा दिनुभएको हो, एमालेका प्रमुख सचेतक भानुभक्त ढकालले भने, लेखा, महाअभियोग सिफारिस र संविधान अनुगमन र कार्यान्वनय समितिको नेतृत्व खाली छ । यसमा समझदारी गरेर अघि बढ्न सकिन्छ । कांग्रेस नेता एवं लेखा समितिका सदस्य ज्ञानेन्द्रबहादुर कार्कीले प्रतिपक्षले अर्को समितिको नेतृत्व छाड्न नमानेकाले लेखा समिति सत्तापक्षले लिने बताए । सहमति भएन भने निर्वाचनबाट सभापति चयन हुन्छ, उनले भने, प्रतिपक्षलाई दिनैपर्छ भन्ने बाध्यता छैन, यसअघि ओली नेतृत्वको सरकारमा पनि प्रमुख प्रतिपक्ष कांग्रेसले लेखा समितिको सभापति पाएको थिएन । १२ संसदीय समितिमध्ये दलीय भागबन्डाका आधारमा कांग्रेसले ४, एमालेले ३, माओवादी केन्द्रले २ र अन्य साना दलले ३ वटा समितिको नेतृत्व पाएका थिए । दलीय भागबन्डाकै आधारमा पनि लेखा समिति एमालेले तथा अरू दुई समिति कांग्रेस र माओवादीले लिने गरी समझदारी गर्न सकिने एमाले प्रमुख सचेतक ढकालको भनाइ थियो । यसैबीच, लेखा समितिको सभापतिका लागि निर्वाचन कार्यतालिका सार्वजनिक गरिसकेपछि समितिमा सदस्य थप भएको भन्दै एमालेले आपत्ति जनाएको छ । निर्वाचन कार्यतालिका आइसकेपछि कांग्रेस सांसद ध्रुव वाग्लेलाई अर्को समितिबाट लेखा समितिमा सरुवा गरिएपछि एमालेले आपत्ति जनाएको हो । समितिमा सभापतिहरू राजनीतिक सहमतिकै आधारमा चयन भएका छन् । त्यसैले अहिले पनि सहमतिकै आधारमा चयन गरौं भन्ने हाम्रो मान्यता हो, ढकालले भने, निर्वाचन कार्यक्रम सार्वजनिक भइसकेपछि सदस्य थप गर्ने कार्यप्रति हाम्रो असहमति हो ।"
राप्रपाद्वारा राजनीतिक मूल्य स्थापित,"काठमाडौं राष्ट्रिय प्रजातन्त्र पार्टीले पृथ्वीनारायण शाहको जन्मजयन्ती मनाएकोमा प्रधानमन्त्री पुष्पकमल दाहालले खुसी प्रकट गरेका छन् । मुलुक एकीकरण गरेका पृथ्वीनारायण शाहको स्मृतिमा राप्रपाद्वारा राजधानीमा आयोजित चियापान कार्यक्रममा दाहालले राप्रपाका नेताहरूलाई बधाईसमेत दिएका हुन् । राप्रपाले राजनीतिक मूल्य स्थापित गरेको छ, प्रधानमन्त्री दाहालले भने ।२९५ औं पृथ्वी जयन्तीको दिन पारेर आयोजित कार्यक्रममा प्रधानमन्त्री दाहाल, कांग्रेस सभापति शेरबहादुर देउवा, एमाले अध्यक्ष केपी ओलीसहित कार्यक्रमस्थल पुगी राप्रपा अध्यक्ष कमल थापा, राष्ट्रिय अध्यक्ष राणालाई बधाई दिएका थिए । त्यसअघि सिंहदरबारको पश्चिम ढोकातर्फ रहेको पृथ्वीनारायण शाहको सालिकमा विभिन्न नागरिक समूहले माल्यार्पण गरेका थिए । वामपन्थी नेताहरू सीपी मैनाली, मोदनाथ प्रश्रित, हिरण्यलाल श्रेष्ठ, बुद्धिनारायण श्रेष्ठलगायतले नेपाल एकीकरणमा अतुलनीय योगदान पुर्याएकाले पृथ्वीनारायण शाहको सधैं स्मरण गरिनुपर्ने बताएका थिए ।"
नक्सा पासबिनै भवन निर्माण,"काठमाडौं त्रिभुवन विश्वविद्यालयका भवनहरू बिनास्वीकृति निर्माण भइरहेको पाइएको छ । ३ हजार रोपनीभन्दा बढीमा फैलिएको विश्वविद्यालयले उक्त क्षेत्रमा भवनसहितका स्थायी संरचना निर्माण गरिरहेको छ । स्थानीय निकायलाई भौतिक संरचना निर्माणबारे जानकारी भने गराइएको छैन ।विश्वविद्यालयले कीर्तिपुर नगरपालिकाबाट नक्सापास नगरी त्रिविको हाताभित्र ३ दर्जनभन्दा बढी भवन निर्माण गरिसकेको छ । स्थानीय स्वायत्त शासन ऐन २०५५ र नियमावली २०५६ विपरीत नक्सापास नगरी, सडकको मापदण्ड मिच्दै स्थायी संरचना निर्माण भइरहेको नगरपालिकाले जनाएको छ । २०१६ सालमा स्थापित विश्वविद्यालयल अहिले ८ भवनलगायत स्थायी संरचना बनाइरहेको छ । २०५३ सालमा कीर्तिपुर नगरपालिका स्थापना भएदेखि नै त्रिविलाई नयाँ भवन बनाउँदा नक्सापास गराउन पत्राचार गरिँदै आएको छ । नक्सापास नगरी मनोमानी भवन निर्माण गरिरहेको भन्दै कीर्तिपुर नगरपालिकाको अनुगमन कार्यदलले प्रतिवेदन बुझाएपछि आवश्यक कागजातसहित उपस्थित हुन र निर्माण कार्य रोक्न पत्राचार गर्दै आएको छ ।नगरपालिकाले यस वर्ष जेठयता पनि त्रिविलाई पटकपटक पत्र काटेर सचेत गराएको छ । त्रिविले नयाँ भवन निर्माण प्रक्रिया थालेको भेटिए पनि नगरपालिकालाई जानकारी नगराएको अनुगमन कार्यदलका सदस्य रामकृष्ण महर्जनले बताए । विश्वविद्यालयलाई २०५४ देखि बिनास्वीकृति भवन निर्माण नगर्न, प्रक्रिया पूरा गर्न ताकेता गरिरहेका छौं, नगरपालिकाका सूचना अधिकारी सुजिन्द्र महर्जनले भने, तर प्रक्रियामा आउन नमान्दा अदालतसम्म यो विषय पुग्यो । शैक्षिक संस्था भएकाले संरचना भत्काउनुभन्दा पनि त्रिविले प्रक्रिया पूरा गरी भवन निर्माण गर्न आदेश दिइएको नगरपालिकाको दाबी छ । अहिले पनि आन्तरिक स्रोतबाटै त्रिविमा नयाँ संरचना निर्माण भइरहेकै छन् । अब नगरपालिकाबाट नक्सापास र अन्य प्रक्रिया चाँडै पूरा गरिने त्रिविका प्रवक्ता भोला दाहालले बताए । उनले भने, हामी सबै प्रक्रिया पूरा गर्ने पक्षमा छौं । भूकम्पबाट क्षतिग्रस्त संरचना पुनर्निर्माणका लागि त्रिविलाई सरकारले यस वर्ष ६४ करोड रुपैयाँ उपलब्ध गराउनेछ । २०७२ को भूकम्पले त्रिविका ल्याबलगायत संरचनामा क्षति पुर्याएको थियो ।"
सरकारी निकायद्वारा नियम उल्लंघन,"ललितपुर जनताले नियम मिच्दा कारबाही र न्याय दिने जिल्लाका दुई ठूला निकायले नियमको उल्लंघन गरेका छन् । मानभवनस्थित जिल्ला प्रशासन कार्यालय र हरिहरभवनस्थित उच्च अदालतले नक्सा पास नगरी धमाधम भवन निर्माण गरिरहेका हुन् । जिल्ला प्रशासन परिसरमा निर्मित साढे दुईतले भवन निर्माणका लागि एमके निर्माण सेवाले २०७३ जेठ ६ मा ७ करोड १८ लाख ५४ हजार र उच्च अदालतको भवन युनाइटेडश्यामसुन्दरघकुछु जेभीले २५ करोड ठेक्का पाएका छन् । स्थानीय स्वायत्त शासन ऐन २०५५ को दफा १५० मा नगरपालिका क्षेत्रमा भवन निर्माण गर्न चाहने व्यक्ति वा सरकारी कार्यालयले नगरपालिकाबाट अनुमति लिनुपर्छ । अनुमतिका लागि भवनको नक्सासहित तोकिएको ढाँचामा नगरपालिकामा दरखास्त दिनुपर्छ । तर, यी दुवै निकायले न दरखास्त दिएका छन् न नक्सा पास गरेका छन् । प्रशासनले भवनको जग राखी पिलरसमेत उठाइसकेको छ भने अदालत भवनको जग खन्ने काम भइरहेको छ ।प्रजिअ दीपक काफ्लेले आफू भर्खर सरुवा भएर आएकाले यसबारे जानकारी नभएको बताए । भवन निर्माण विभागबाट डिजाइन तयार गरिएको बुझिएको छ, उनले भने । उच्च अदालत पाटनका रजिस्ट्रार नारायणप्रसाद पन्थीले भूकम्पअघि निर्माण थालेकाले उपनगरपालिकाबाट स्वीकृति लिनु नपर्ने दाबी गरे । २०७२ मा नयाँ मापदण्ड बनेपछि अहिले नक्सा पास गराउने प्रक्रियामा छौं, उनले भने । ललितपुर उपमहानगरपालिकाका प्रवक्ता रूद्रप्रसाद गौतमले जावलाखेलको गणेशमान बहुउद्देश्यीय भवनबाहेक अन्य कुनै पनि सरकारी कार्यालयले नक्सा पास गर्ने प्रक्रियामा नआएको बताए । भवन निर्माण गर्दा सँधियारलाई मर्का पर्न सक्छ, उनले भने, सजर्मिन नगरीकन त्यसै निर्माण गर्न पाइँदैन । उनले नक्सापासबिना भवन निर्माण थाल्ने सम्बन्धित निकायका प्रमुखलाई कारबाही गर्न सकिने कानुनी व्यवस्था भएको बताए ।"
शृंखलाबद्ध लुटेरा पक्राउ,"काठमाडौं बैंकबाट निकालेको ३ लाख ६० हजार रुपैयाँसहितको झोला काँधमा झुन्डयाएर मनी ट्रान्सफर सञ्चालिका गोंगबुकी यमकला भण्डारी फर्किंर्दै थिइन् । मोटरसाइकलमा आएका दुई युवाले उनको काँधबाट झोला यसरी थुते कि त्यसको फितै चुँडियो । यमकला हेरेको हेरयै भइन् । झोलासहित लुटेरा फरार भइसकेका थिए । १९ मंसिरमा गोगंबुमा भएजस्तै घटना ५ मंसिरमा भक्तपुरको कटुन्जेमा पनि भएको थियो । मनी ट्रान्सफरबाट ७३ हजार ६ सय ६९ रुपैयाँ निकालेर घर हिँडेकी सुस्मिता सुवेदीको हातैबाट मोटरसाइकलमा आएका लुटेराले रकम खोसेर फरार भए । महानगरीय प्रहरी अपराध महाशाखाले ठयाक्कै यस्तै शैलीमा लुटपाटको धन्दा चलाइरहेका रामेछाप दोरम्बाका सागर भन्ने टीका थापामगरलाई पक्राउ गरेको छ । पछिल्ला ३ वर्षमा उनले यस्तै प्रकृतिका १५ लुटपाट गरेको महाशाखाको रेकर्डमा देखिन्छ ।एउटै प्रकृतिका लुटपाटका शृंखलाबद्ध घटनापछि महाशाखाले पाँच प्रहरीलाई लुटेराको पहिचान गर्न खटाएको थियो । ३ महिनाको अनुसन्धानपछि प्रहरीले पत्तो लगायो, फरकफरक स्थानमा भएका उस्तै प्रकृतिको लुटपाटका नाइके हुन्, टीका थापामगर । २६ मंसिरमा महाशाखाका प्रहरीले दक्षिण ढोकामा हिँडिरहेको अवस्थामा टीकालाई फेला पारे । तीनतिरबाट घेरेर समात्न खोज्दा टीकाले यति धेरै बल प्रयोग गरे कि, बीच सडकमै एकछिन गतिलै धक्कामुक्का चल्यो । प्रहरीले टीकाको कोठाबाट ३ लाख नगद र ४ थान मोबाइललगायत सामग्री पनि बरामद गरेको छ । पुस २२ मा यिनै टीकाले कौशलटारमा बैंकबाट ६ लाख रुपैयाँ हालेको झोला बोकी गठ्ठाघर हिँडेकी मन्दिरा अधिकारीको लेडिज ब्याग पनि लुटेका थिए । महाशाखा प्रमुख एसएसपी सर्वेन्द्र खनालले भने, उस्तै प्रकृतिको लुटपाटको घटनाले महाशाखालाई पनि गम्भीर बनाएको थियो । २०७२ जेठ ३२ गते बौद्ध भाटभटेनी डिपार्टमेन्ट स्टोरको पार्किङ एरियामा रहेको बोलेरो गाडी चोरेको आरोपसमेत उनीमाथि छ । प्रहरीका अनुसार टीकाले चोरीको बोलेरो मकवानपुरको पदमपोखरीमा लुकाएका थिए । सुन तस्करीका थप दुई पक्राउनेपाल प्रहरीको केन्द्रीय अनुसन्धान ब्युरोले गत बिहीबार त्रिभुवन अन्तर्राष्ट्रिय विमानस्थलबाट पक्राउ गरेको ३३ केजी सुन तस्करीको घटनामा थप दुईजनालाई पक्राउ गरेको छ । ब्युरोले बुधबार राति १ बजे काभ्रेको पनौतीबाट उनीहरूलाई पक्राउ गरेको हो । स्रोतका अनुसार पक्राउ पर्नेमा चलाल गणेशस्थानका रामहरि कार्कीसमेत छन् । दरबारमार्गमा रोधी क्लब सञ्चालन गर्ने कार्की यसअघि पनि सुन तस्करीकै अभियोगमा पक्राउ परेका थिए । स्रोतका अनुसार विदेशस्थित तस्करले कार्कीलाई नै फोनमार्फत सुन काठमाडौं पुगेको जानकारी दिन्थे र उनले सुन लिएर सम्बन्धित धनीकहाँ पुर्याउँथे ।"
सबै नदीकिनारमा करिडोर बन्दै,"काठमाडौं सरकारले उपत्यकाका प्रत्येक नदीकिनारमा करिडोर विस्तार गर्ने तयारी गरेको छ । काठमाडौं उपत्यका विकास प्राधिकरणले उपत्यकाको बढदो बस्ती र सवारी जाम व्यवस्थित गर्न करिडोर निर्माण विस्तार अघि बढाएको हो । विस्तार भइरहेका र बाँकी करिडोरलाई तीव्र रूपमा अघि बढाउने लक्ष्य रहेको उपत्यका विकास प्राधिकरणका प्रमुख आयुक्त भाइकाजी तिवारीले जानकारी दिए । उनका अनुसार सुन्दरीजलकुपन्डोलसम्म वागमती नदीको दायाँबायाँ करिडोर निर्माणको काम भइसकेको बताए । उक्त करिडोरमा एसियाली विकास बैंकको सहयोगमा सुन्दरीजलगोकर्ण खण्डमा हरियाली बनाउने कामसमेत अघि बढिसकेको छ । नदीको बहाव हालकै अवस्थामा कायम रहने गरी सडक विस्तार तथा हरित उद्यान निर्माण गरिने उनले बताए ।नदीको बहाव छाडी दायाँबायाँ करिडोर विस्तारको काम भइरहेको छ । वागमती, विष्णुमति, मनोहरा, नख्खु, बल्खु, कर्मनासा, कोडकु, साङले र महादेव खोला धोबीलगायतमा करिडोर निर्माणका लागि सरकारले पहिले नै निर्धारण गरिसकेको उनले बताए । वागमती, विष्णुमति र मनोहराका दायाँबायाँ २०२० मिटर कायम गरिएको छ । वागमती नदीको बहाव क्षेत्र र स्थान हेरी फरक निर्धारण गरिएको छ । सुन्दरीजलदेखि गोकर्णसम्म २० मिटर, गोकर्णदेखि जोरपाटी पुलसम्म ३५ मिटर, जोरपाटी पुलदेखि गुहयेश्वरीसम्म ४० मिटर, तिलगंगादेखि शंखमूल खण्डमा न्यूनतम ३० मिटर, शंखमूलदेखि विष्णुमति दोभानसम्म न्यनूतम ६० मिटर बहाव क्षेत्र निर्धारण गरिएको छ । विष्णुमति दोभान र त्यसको तल्लो तटीय क्षेत्रमा न्यूनतम ८० मिटर बहाव क्षेत्र कायम गरिएको छ । नदीको बहाव कायम गरी करिडोर विस्तार अघि बढिरहेको उनले बताए । हाल बालकुमारीदेखि साँखुसम्मको मनोहराकिनारको करिडोर विस्तार अघि बढिरहेको छ । बालकुमारीब्रहमखेल करिब ९ किमि करिडोर निर्माणका लागि सरकारले १८ करोड रुपैयाँ विनियोजन गरेको छ । करिडोर निर्माणमा केही ढिलाइ भएको काठमाडौं १ नम्बर सडक डिभिजनका प्रमुख धर्मेन्द्र झाले बताए । मनोहरा करिडोरमा हरियालीसहित करिब ११ मिटर चौडाइको सडक निर्माण गरिने उनले बताए ।चाँगुनारायण, मूलपानी, गोठाटार, साँखुसम्मका गाडी सिधै जडीबुटीबाट जान्छन्, उनले भने, कोटेश्वरमा ट्राफिक जाम हँुदैन, त्यता जाने गाडीले अब रिङरोड छिर्नु पर्दैन । त्यसैगरी धोबीखोलाको दायाँबायाँ करिडोर विस्तार भइरहेको उनले बताए । काठमाडौं उपत्यका विकास प्राधिकरण प्रमुख भाइकाजी तिवारीले बुद्धनगरदेखि कपनको तल्लो भागसम्म धोबीखोला करिडोर निर्माणका लागि ट्रयाक खोल्ने काम पूरा भएको बताए ।ढल हाल्ने काम भइरहेको छ, झाले भने, अब चाँडै कालोपत्रे गरिन्छ । कालोपत्रेका लागि सरकारले बजेटसमेत विनियोजन गरिसकेको उनले बताए । चाबहिल, कपन जाने गाडीले रिङरोड अथवा पुरानो बानेश्वर पुग्न पर्दैन, उनले भने, धोबीखोलामा करिडोर सञ्चालनमा ल्याउनेबित्तिकै नयाँ बानेश्वर चोक, गौशालालगायत क्षेत्रको ट्राफिक जाम कम हुन्छ । त्यसैगरी सुन्दरीजलथापाथली वागमती करिडोर निर्माण पूरा हुनेबित्तिकै उपत्यकाका मुख्य चोकका ट्राफिक जाम न्यूनीकरण हुने उनले बताए । विष्णुमति करिडोरको निर्माण पनि अघि बढिरहेको उनले बताए । बाहिरी चक्रपथ निर्माण गरी व्यवस्थित सहर विकास गरिने उनले बताए । करिडोर र बाहिरी चक्रपथ निर्माण भएपछि उपत्यका कतैबाट पनि टाढा हुँदैन, उनले भने, मुख्य सडक सुविधा हो, सडक विस्तार भइरहेका छन् त्यसकारण अब उपत्यकामा जहाँ बस्दा पनि टाढा हुँदैन । काठमाडौं उपत्यका ट्राफिक महाशाखाका डीआईजी प्रकाश अर्यालले करिडोर निर्माण गरी वैकल्पिक बाटोका रूपमा प्रयोग गरे ट्राफिक जाम कम हुने बताउँछन् । करिडोरले सवारी जाम घटाउँछ, उनले भने ।"
स्वस्थानी व्रत कथा आजदेखि,ललितपुर स्वस्थानी व्रत कथा बिहीबारदेखि सुरु भएको छ । महिनाभर राजधानी साँखुको शाली नदी र विभिन्न तीर्थस्थलमा मेला लाग्ने गर्छ । बिहान नुहाइधुहाई गरी महादेवको पूजा गरेर एक छाकमात्र खाने चलन छ ।
फरार अभियुक्त पक्राउ,काठमाडौं भ्रष्टाचार मुद्दामा फैसला भई जरिवाना नतिरी फरार अभियुक्त पक्राउ परेका छन् । भ्रष्टाचार मुद्दामा विशेष अदालतले १० करोड ५४ लाख ३ सय ८१ रुपैयाँ जरिवाना तोकिएका झापा गरामनीका लक्ष्मीप्रसाद आचार्य पक्राउ परेका हुन् । उनीमाथि कमसल धितो राखी सरकारी स्वामित्वको नेपाल बैंक लिमिटेडबाट ऋण लिएर डुबाउने अभियोग थियो । महानगरीय प्रहरी अपराध महाशाखाले पक्राउ गरी आचार्यलाई अदालतको फैसला कार्यान्वयन एकाइमा बुझाएको छ । विशेष अदालतले उनलाई २०६२ कात्तिक १३ गते जरिवाना तोकेको थियो ।
आलु जोन परियोजना सुरु,"भक्तपुर प्रधानमन्त्री कृषि आधुनिकीकरण परियोजनाअन्तर्गत कृषि मन्त्रालयले भक्तपुरमा आलु जोन परियोजना थालेको छ । मन्त्रालयले नगरकोट नगरपालिकाको ताथली, सुडाल, बागेश्वरीलाई आलु उत्पादनको प्रमुख क्षेत्र घोषणा गर्दै परियोजनाका लागि २ करोड ९५ लाख रुपैयाँ विनियोजन गरेको छ । सरकारले १० वर्षभित्र नेपाललाई कृषिमा आत्मनिर्भर बनाउने अभियान अन्तर्गत स्वेच्छिक कृषियोग्य जमिनको एकीकरणमार्फत उत्पादन र बजारीकरणको अवधारणा अवलम्बन गरिने परियोजना प्रमुख अच्युतप्रसाद ढकालले बताए ।"
सुवाल घरमा आगलागी,"भक्तपुर भक्तपुर दरबार स्क्वायरस्थित तलेजु भवानी मन्दिरको सुवाल घरमा आगलागी भएको छ । काठले बनेको दुईतले तलेजु भवानीलाई प्रसाद बनाउने सुवाल घर भनिने भान्सा कोठामा बुधबार दिउँसो बिजुली सर्ट भई आगलागी भएको प्रहरीले जनाएको छ । आगलागीबाट आँखीझयाल, ढोका, भर्याङ र दलिनमा क्षति पुगेको छ । आगलागीबाट १२ लाख रुपैयाँबराबरको क्षति भएको छ ।"
चन्द्रागिरिमा ईआईए बेवास्ता गर्दै निर्माण,"काठमाडौं चन्द्रागिरि हिल्स लिमिटेडले वातावरणीय प्रभाव मूल्यांकन (ईआईए) प्रतिवेदनमा उल्लेख भएका सर्तहरू बेवास्ता गर्दै भटाभट भौतिक संरचना निर्माण गरिरहेको पाइएको छ । निर्माणका क्रममा कम्पनीले वातावरणीय विनाश न्यूनीकरण गर्न अपनाउनुपर्ने विधि अवलम्बन नगरेको सम्बद्ध जानकारहरूले बताएका छन् । केबलकार, पाँचतारे रिसोर्ट, भ्यु टावर, मन्दिर, टप स्टेसन भवन, कन्फरेन्स हल र रेस्टुरेन्टलगायत संरचना निर्माणका लागि काठमाडौं फनपार्क परियोजनाको वातावरण, विज्ञान तथा प्रविधि मन्त्रालय ले २०६९ भदौ २० मा ईआईए प्रतिवेदन स्वीकृत गरेको थियो । उसले २०७३ जेठ १५ देखि काठमाडौं फनपार्कलाई चन्द्रागिरि हिल्स लिमिटेड नाम राखेर निर्माण अघि बढाएको हो । भौतिक, जैविक, सामाजिक तथा सांस्कृतिक अवयवमा खलल पर्न नदिई विकास निर्माणका कार्य वातावरणमैत्री ढंगले सञ्चालन गर्नु नै ईआईए हो । विकास र वातावरणलाई एकीकृत गरी विभिन्न प्रकृतिका विकास कार्यमा वातावरणीय अवधारणालाई समावेश गर्ने र वातावरण संरक्षणमा निर्णायक भूमिका खेल्नु ईआईएको मुख्य उद्देश्य हो । निर्माणका क्रममा उक्त क्षेत्रमा वायु प्रदूषण, पानीको स्रोतमा अवरोध, माटोको क्षय गर्न नहुने र तल्लो तटीय क्षेत्रका बस्तीलाई जोखिम हुने कार्य गर्न नहुने भनी ईआईए प्रतिवेदनमा उल्लेख भए पनि भौतिक संरचना निर्माणका क्रममा ती मापदण्ड कार्यान्वयनप्रति कम्पनीले वास्ता नगरेको वातावरण मन्त्रालयका एक अधिकारीले बताए ।निर्माणका क्रममा वरिपरिको प्राकृतिक वातावरणमा खलल पुर्याइने छैन भन्ने स्पष्ट उल्लेख छ, ती अधिकारीले बुधबार कान्तिपुरसित भने, बढी आवाज निकाल्ने उपकरण प्रयोग गर्न नपाइने भनिए पनि त्यहाँ जथाभावी काम भइरहेको देखिन्छ, निर्माणका क्रममा अत्यधिक कोलाहल छ, त्यो ईआईएविपरीत हो ।ईआईए प्रतिवेदनमा निर्माण अवधिका क्रममा अपनाउनुपर्ने नौवटा सर्त उल्लेख छन् । तीमध्ये अधिकांश उल्लंघन गरिएको छ । निर्माणका क्रममा खनिएको माटो तल्लो तटीय क्षेत्रमा बगाउन नपाउने र भूक्षय रोक्न बायो इन्जिनियरिङ गर्ने भनिए पनि यसको कार्यान्वयन भएको देखिन्न, ती अधिकारीले भने, निर्माण सामग्री व्यवस्थित ढंगले भण्डारण गर्ने, माटो व्यवस्थापन गर्ने र खनिएको माथिल्लो भागमा हरियाली कायम गर्न बिरुवा रोप्नेलगायत बुँदा पनि कार्यान्वयन भएको देखिन्न । कम्पनीले भने विभिन्न प्रजातिका बिरुवा रोपेको दाबी गर्दै आएको छ । गत असार र साउनमा कम्पनीले निर्माणका क्रममा डाँडो खनेर निकालेको ढुंगामाटोको व्यवस्थापन नहुँदा सबै माटो तल्लो तटीय क्षेत्रमा बगेर आएको थियो । लेदो माटो बगेर आउँदा कैयौं घरमा क्षति पुग्नुका साथै स्थानीयवासी वर्षायाममा त्रसित बनेको स्थानीय श्रीहरि थापाले बताए । निर्माणका क्रममा निस्किएको माटोको व्यवस्थापन नहुँदा उक्त क्षेत्रका वनका रूख र पोथ्रापोथ्री पुरिएका छन् भने वनक्षेत्रमा पहिरोको जोखिम बढेको छ । जथाभावी खन्ने क्रममा पानीका स्रोतसमेत सुकेको थापाले बताए । स्थानीयले पहिरो नियन्त्रणका लागि कम्पनीलाई पटकपटक दबाब दिए पनि सुनुवाइ नगरेको महांकाल सामुदायिक वनका अध्यक्ष नीराजन महतले बताए । स्थानीय चारवटा सामुदायिक वनसँगको छलफलमा पूरा गर्छौं भनेर जनाएको प्रतिबद्धता अहिलेसम्म पूरा भएका छैनन्, महतले भने । ईआईए प्रतिवेदनमा त्यहाँका वन्यजन्तु र चराचुरुंगीलायत जैविकविविधतामा खलल नपुर्याउने भनिए पनि त्यसको कार्यान्वयन भएको छैन । वन्यजन्तुको बासस्थान, आहार र तिनको ओहोरदोहोर गर्ने जैविक मार्ग व्यवस्थापन गर्ने भनिए पनि जथाभाजी खनजोतले जैविक विविधतामा गम्भीर असर पुगेको देखिन्छ, इलाका वन कार्यालय महादेवस्थानका सहायक वन अधिकृत जगदीश्वर रेग्मीले भने, हामी पनि नक्सासहित अध्ययन गर्दैछौं । जिल्ला वन कार्यालय, काठमाडौंले विस्तृत अध्ययन गर्न पुस १३ मा इलाका कार्यालयलाई निर्देशन दिएको थियो । ईआईए प्रतिवेदनमा पानीको स्रोत खलबलिने गरी खनजोत गर्न नपाइने उल्लेख भए पनि निर्माणका क्रममा जथाभावी माटो निकाल्ने काम भइरहेको र सबै माटो तल्लो तटीय बस्तीमा बगिरहेको रेग्मीले बताए । उनले थपे, कम्पनीले वातावरणीय पक्षमा त्यती वास्ता गरेको देखिन्न । निर्माणका क्रममा अनुगमन गर्ने मुख्य जिम्मेवारी संस्कृति, पर्यटन तथा नागरिक उड्डयन मन्त्रालयको हो । उसले अहिलेसम्म अनुगमन गरेको छैन । पर्यटन मन्त्रालयको अनुगमन महाशाखा प्रमुख सहसचिव डन्डुराज घिमिरेले संस्थागत रूपमा मन्त्रालयबाट अनुगमन नभएको स्वीकार गरे । मन्त्रीज्यू र सचिवज्यूहरू त जानु भएको छ, घिमिरेले भने, हामी गएका छैनौं, हाम्रो ध्यानाकर्षण भएको छ । ईआईए शाखाकी वैज्ञानिक अधिकृत ज्वाला श्रेष्ठले कम्पनीले निर्माण तथा सञ्चालन अवधिमा कम्तीमा वर्षमा एकपटक वातावरणीय अनुगमन गरी वातावरण र वन मन्त्रालयलाई प्रतिवेदन बुझाउनुपर्ने भए पनि त्यो पूरा नगरेको जानकारी दिइन् । अहिलेसम्म कुनै प्रतिवेदन हामीकहाँ आएको छैन, श्रेष्ठले भनिन्, कम्पनी सञ्चालन गरेको पनि हामीलाई जानकारी छैन । ईआईए स्वीकृत भएको तीन वर्षमा कम्पनीले तीनवटा प्रतिवेदन बुझाइसक्नुपथ्र्यो । चन्द्रागिरि हिल्स लिमिटेडका महाप्रबन्धक अभिषेकविक्रम शाहले आफूहरूले सम्बन्धित निकायहरूलाई बुझाएको प्रतिवेदनको प्रतिलिपि आफूहरूसँग सुरक्षित भएको दाबी गरे । कहाँ कहाँ के के बुझाइयो, सबै डकुमेन्ट हामीसँग छ, शाहले भने । ईआईएमा सम्बन्धित कम्पनीले निर्माण सम्पन्न भई केबलकारलगायत सञ्चालनमा आएको जानकारी वातावरण मन्त्रालयलाई गराउनुपर्ने उल्लेख छ । प्रतिवेदन बुझाएको प्रतिलिपि हामीसँग छ कम्पनी महाप्रबन्धक जथाभावी खनेकाले पहिरोको प्रकोप बढ्यो सहायक वन अधिकृतमाटो बस्तीमा बगेर हैरान छौं सामुदायिक वन अध्यक्ष"
केयूको विशेष सभा बोलाउन माग,"काठमाडौं काठमाडौं विश्वविद्यालयमा एक महिनादेखि रिक्त उपकुलपति नियुक्तिका लागि तत्काल विशेष सभा बोलाउन विश्वविद्यालयका कोर पदाधिकारीहरूले कुलपति एवं प्रधानमन्त्रीलाई आग्रह गरेका छन् । विश्वविद्यालयका डिन, निमित्त डिन, परीक्षा नियन्त्रक, निर्देशक, मुख्य प्रशासकीय अधिकृतले मंगलबार बैठक बसेर उपकलपति नियुक्तिको पद्धति किटान गर्न तत्काल विश्वविद्यालयको विशेष सभाको बैठक बोलाउन माग गरेका हुन् । उनीहरूले उपकुलपतिको नियुक्ति गलत ढंगबाट हुन लागेको भन्दै विरोध गरेका छन् । बैठकका सहभागीहरूले सभा बोलाउन माग गर्दै प्रधानमन्त्री दाहाललाई सम्बोधन गरेर पत्रसमेत लेखेका छन् । प्रधानमन्त्री पुष्पकमल दाहाल, शिक्षामन्त्री धनीराम पौडेल र उपकुलपति छनोट समितिका सदस्यहरू सुरेशराज शर्मा, दमननाथ ढुंगानाले योग्य व्यक्तिलाई भन्दा पनि आफूअनुकूल काम गर्ने व्यक्ति छान्न थालेपछि नियुक्ति प्रक्रिया लम्बिएको हो । उपकुलपति रामकण्ठ माकाजुको पदावधि मंसिर २६ मा सकिएको थियो । शिक्षामन्त्री पौडेलसमेत सम्मिलित छनोट समितिले उपकुपतिका लागि ऐनविपरीत शुक्रबार पाँच जनाको नाम सिफारिस गरेको थियो । त्यसमा निवर्तमान उपकुलपति माकाजु, पूर्वरजिस्ट्रार भद्रमान तुलाधर, रजिस्ट्रार भोला थापा, पूर्वडिन मनप्रसाद वाग्ले र विभागीय प्रमुख जनार्दन लामिछाने छन् । थापा र लामिछाने मन्त्रीको कोटाबाट सिफारिसमा परेका हुन् भने अन्य तीन जना शर्मा र ढुंगानाको कोटाका हुन् । विश्वविद्यालयको कोर पदाधिकारीहरूको मंगलबारको बैठकले छनोट समितिले सिफारिसलाई कार्यान्वयन नगर्न पनि माग गरेको छ । प्रधानमन्त्रीलाई लेखिएको पत्रमा भनिएको छ, हामी तपसिलका पदाधिकारीहरू मौजुदा सिफारिसलाई यथास्थितिमा थाती राख्दै उपकुलपति नियुक्तिसम्बन्धी अन्तर्राष्ट्रिय प्रचलन, पद्धति, प्रक्रिया र मापदण्डबारे छलफल गरी सक्षम प्राज्ञिक नेतृत्व प्रदान गर्न सक्ने क्षमता भएको व्यक्ति उपकुलपतिमा नियुक्त गर्ने पद्धति किटान गर्नका लागि तत्काल विश्वविद्यालय सभाको बैठक बोलाउन माग गर्छाैं । पत्रमा स्कुल अफ म्यानेजमेन्टका डिन प्रा सुवास केसी, स्कुल अफ लका डिन विपिन अधिकारी, स्कुल अफ साइन्सका डिन मोहनविक्रम ज्ञवाली, स्कुल अफ एजुकेसनका डिन महेशनाथ पराजुली, स्कुल अफ इन्जिनियरिङका डिन भूपेन्द्रविमल क्षत्री, स्कुल अफ आर्ट्सका कामु डिन सञ्जयनाथ खनाल, परीक्षा नियन्त्रक पन्ना थापा, आरडीसीका निर्देशक सुबोध शर्मा, विद्यार्थी कल्याणका निर्देशक दीपक सुवेदी, मुख्य प्रशासकीय अधिकृत मुकुन्दप्रसाद उपाध्यायको नाम उल्लेख छ । पत्रको बोधार्थ सहकुलपति तथा शिक्षामन्त्री र संरक्षण समितिका अध्यक्षलाई पनि दिइएको छ । उपकुलपति, सहकुलपति र छनोट समितिका सदस्यहरूले गरेको काम विश्वविद्यालयको हितविपरीत भएको ठहर गर्दै कोर पदाधिकारीहरूले विश्वविद्यालयमा योग्य व्यक्ति छनोट गर्ने पद्धति विकास गर्न माग गरेको हो । अहिलेसम्म जुन तरिकाले काम भयो, त्यो राम्रो भएन । संस्थालाई बिगार्ने काम भइरहेको छ, एक डिनले भने, अहिलेसम्मको सबै गतिविधि थाती राखेर नयाँ प्रक्रिया सुरु गरौं । डिनहरू अब चुप लागेर बस्नु हँुदैन भनेका हांै । त्यसैले हाम्रो धारणा बाहिर प्रधानमन्त्री र शिक्षामन्त्रीसम्म पुर्याएका हांै । कसैले मन परेको व्यक्तिलाई टपक्क टिप्ने पद्धति अन्त्य गर्नुपर्ने अर्का डिनले बताए । कोर पदाधिकारीहरूको बैठकमा तोकिएको समयभित्र उपकुलपति नियुक्त हुन नसकेको, ऐनमा पनि नभएको र प्रचलनमा पनि नआएको एक जनाको नियुक्तिका लागि पाँच जनाको नाम सिफारिस भएको, आधार र मापदण्ड नखुलेको विषयमा छलफल भएको स्रोतले जनाएको छ । विश्वविद्यालयमा प्राज्ञिक नेतृत्व क्षमता, विशिष्टता र योग्यताभन्दा पनि राजनीतिक भागबन्डामा नियुक्ति हुन थाल्यो भन्ने सञ्चार माध्यममा समाचार आएपछि संस्थाको छवि गिर्न नदिन कोर पदाधिकारीहरूको बैठक बसेको स्रोतले जनाएको छ । अन्तर्राष्ट्रियस्तरको गुणस्तरीय शिक्षाका लागि ख्याति प्राप्त शिक्षण संस्था भएकाले प्राज्ञिक नेतृत्व छनोट गर्दा अन्तर्राष्ट्रिय प्रचलनअनुसारको पद्धति विकास हुनुपर्नेमा हाम्रो दृढ अभिमत छ, प्रधानमन्त्रीलाई लेखिएको पत्रमा उल्लेख छ । विश्वविद्यालय ऐनको दफा १४ मा एक जनाको मात्रै नाम सिफारिस गर्नुपर्ने व्यवस्था छ । ऐनको दफा १४ मा भनिएको छ, विश्वविद्यालयको उपकुलपति पदमा सभाद्वारा गठित तीन सदस्यीय समितिले सिफारिस गरेको व्यक्तिलाई कुलपतिबाट चार वर्षका लागि नियुक्ति गरिनेछ । प्रधानमन्त्री दाहाल र शिक्षा मन्त्री पौडेलले आफ्नो पार्टीका समर्थितलाई जसरी भए पनि उपकुलपति वा रजिस्ट्रार बनाउन खोजेका छन् भने सिफारिस समितिका सदस्यहरू शर्मा र ढुंगाना पनि आफूअनुकूल व्यक्तिलाई उपकुलपति बनाउन चाहन्छन् । लामिछानेलाई उपकुलपतिको दाबेदार बनाएर सिफारिस गरिएपछि सकेसम्म उपकुलपति, नभए पनि रजिस्ट्रार बनाउने मन्त्री पौडेलले जोड गरेका छन् ।"
कतारका अमिरद्वारा नेपालीको प्रशंसा,"काठमाडौं कतारका अमिर शेख तमिम बिन हमाद अलथानीले आधुनिक कतार निर्माणमा नेपालीको योगदान अतुलनीय रहेको बताएका छन् । कतारको तीनदिने औपचारिक भ्रमणमा रहेका परराष्ट्रमन्त्री प्रकाशशरण महतसँग शिष्टाचार भेट गर्दै उनले नेपाली कामदारको प्रशंसा गरेका हुन् । नेपाली साह्रै मिहिनेती, लगनशील र इमानदार पायौं, अमिरी दिवानमा शिष्टाचार भेट गर्न पुगेका परराष्ट्रमन्त्री महतले अमिरलाई उद्धृत गर्दै भने, कतारको विकासमा नेपालीको ठूलो भूमिका छ । हामी नेपालीको सुरक्षा र हितको पक्षमा अत्यन्त सचेत छौं । कतारको राजकीय सत्ता सम्हाले यता अमिर तमिमले नेपाल सरकारका उच्च अधिकारीसँग पहिलोपटक संवाद गर्दै दुई देशबीचको सम्बन्धलाई थप सुदृढ गर्न कतार सधैं अग्रसर रहेको बताए । नेपालीप्रति कतारका अमिर निकै हर्षित रहेको पाएँ, परराष्ट्रमन्त्री महतले कान्तिपुरलाई टेलिफोनमा भने, नेपालको आर्थिक विकासमा सहयोग गर्न कतार सरकार तयार छ । अमिर तमिम नेपालको पर्यटन, जलविद्युत् र दूरसञ्चारको क्षेत्रमा लगानी गर्न इच्छुक रहेको महतले बताए । कतारका अमिर नेपालमा लगानी गर्नका लागि एउटा अध्ययन टोली पठाउन सहमत हुनुभयो, महतले भने, चैतमा हुने लगानी सम्मेलनमा सहभागी हुन टोली आउनेछ । महतले अमिरसमक्ष कतार र नेपालको सम्बन्ध कामदार लिने र दिनेमा मात्रै सीमित नराखी नेपालमा कतारको लगानी आओस् भन्ने चाहेको बताएका थिए । अमिरलाई भेटनुअघि महतले कतारका समकक्षी शेख मोहममद बिन अब्दुल रहमान विन जसिम अल(थानीसँग भेट गरेका थिए । अब्दुल रहमानले नेपालमा लगानी गर्न आफूहरू इच्छुक रहेको बताए । नेपाल र कतारबीच विविध क्षेत्रमा गरिएका सम्झौतालाई समयसापेक्ष बनाउन र नयाँ सम्बन्धका आधार खोज्न दुई देशका प्रतिनिधिहरू सम्मिलित संयन्त्रलाई सक्रिय बनाउने सहमति भएको महतले जानकारी दिए । नेपालले कतारसँग श्रम सम्झौता, हवाई क्षेत्र, लगानी सुरक्षालगायत ११ वटा विषयमा सम्झौताको तयारी गरेको छ । यी विषयलाई प्राविधिक बैठक बसेर छिट्टै टुंग्याइनेछ, मन्त्री महतले भने, कूटनीतिक रूपमा आवतजावत गर्न भिसा नचाहिने र कूटनीतिक कर्मचारीलाई अरबिक भाषाको तालिम दिने विषयमा सहमति भयो ।महतले नेपाली कामदारको सवालमा विकास, प्रशासन, श्रम तथा सामाजिक मामिलामन्त्री इशाबिन साद अलजफैल अल(नुएमीसँग झन्डै एक घण्टा छलफल गरेका थिए । कामदारसँग जोडिएका सबै विषयमा बुँदागत छलफल भयो, उनले भने । महतका अनुसार कामदारलाई २४ घण्टा बिमा हुनुपर्ने, नियमअनुसार कम्पनीबाट पाउने सुविधा कामदारले पाउनुपर्ने, नेपालीलाई उच्च तहको कोटा उपलब्ध गराउनुपर्ने, अदालतसम्म पुग्नुपर्ने बाध्यकारी व्यवस्था हटाउनुपर्ने विषय नेपालले उठाएको छ । कतारले दक्ष कामदार उत्पादनका लागि नेपालमा पोलिटेक्निकल इन्स्टिच्युट स्थापना गरी आवश्यकताअनुसार तालिम उपलब्ध गराउन तयार रहेको बताएको छ । कतार र नेपालबीच १० वर्षअघि भएका श्रम सम्झौतालाई परिमार्जन गरी संशोधन गर्न तत्काल दुई देशबीचका अधिकारीहरूको बैठक बसेर टुंग्याउन कतार सहमत भएको छ ।"
डा माकाजुलाई मानार्थ विद्यावारिधि,काठमाडौं थाइल्यान्डका राजा मह वजिरालङक्रोनले धुलिखेल अस्पतालका प्रमुख डा रामकण्ठ माकाजुलाई मानार्थ विद्यावारिधि उपाधि प्रदान गरेका छन् । थाइल्यान्डको चियाङ राय राजभाट युनिभर्सिटीको दीक्षान्त समारोहमा उनलाई नेपालको शैक्षिक क्षेत्रको उन्नतिमा विशेष योगदान पुर्याएबापत उपाधि दिइएको हो । काठमाडौं विश्वविद्यालयका पूर्वउपकुलपति डा माकाजुले गरिबका लागि गुणस्तरीय स्वास्थ्य सेवा र नेतृत्वका लागि गुणस्तरीय शिक्षा मार्फत नयाँ पुस्ताका नेतृत्व विकास गरी देशका पिछडिएका वर्गलाई लाभ दिलाएर नमुना कार्य गरेको उक्त विश्वविद्यालयले उल्लेख गरेको छ ।
विद्यालय पुनर्निर्माणका लागि ८० लाख,काठमाडौं हेल्प नेपाल नेटवर्क नामक संस्थाले भूकम्पबाट क्षतिग्रस्त विद्यालय पुनर्निर्माणका लागि ८० लाख रुपैयाँ हस्तान्तरण गरेको छ । उक्त संस्थाले बुधबार राजधानीमा सिन्धुपाल्चोकको ठोकर्पा मावि र दोलखाको राजकुलेश्वर निमाविका प्रतिनिधिलाई रकम हस्तान्तरण गरेको हो । संस्थाले नेपालका लागि एक महिनामा एक डलर कोष नामक विश्वव्यापी स्वयंसेवी अभियानबाट रकम उठाइएको जनाएको छ । परम्परागत वास्तुकला र भूकम्प प्रतिरोधात्मक प्रविधिमा दुई विद्यालय निर्माण गरिने संस्थाका संस्थापक अध्यक्ष रवीन्द्र मिश्रले जानकारी दिए । उनले पुनर्निर्माणका लागि अब विदेशी दातामा भर नपरी राज्यले नै पहल गर्नुपर्ने बताए ।
सार्वजनिक बिदा पुनरावलोकन हुने,"काठमाडौं सरकारले राष्ट्रिय पर्व र सार्वजनिक बिदाको पुनरावलोकन गर्ने भएको छ । बुधवार बसेको मन्त्रिपरिषद बैठकले गृह मन्त्रालयलाई एक महिनाभित्र बिदा पुनरावलोकन गरी प्रस्ताव गर्न निर्देशन दिएको छ । कतिपय राष्ट्रिय पर्व र बिदा विवादमा परेका, कतिपय थपघट गर्नुपर्ने भएकाले पुनरावलोकनका लागि गृह मन्त्रालयलाई निर्देशन दिने निर्णय भएको हो, बैठकपछि सरकारका प्रवक्ता एवं सञ्चारमन्त्री सुरेन्द्र कार्कीले भने ।"
बाफियाको बहुअर्थी प्रावधान,"लामो छलफलपछि जारी भए पनि बैंक तथा वित्तीय संस्थासम्बन्धी ऐन (बाफिया) मा सबैभन्दा विवादित विषयलाई नै बहुअर्थी ढंगले प्रस्तुत गरिएको छ । यसअघि संसद्मा पेस भएको बाफियामा अध्यक्षको कार्यकालको विषय हटाइएको थियो । त्यसपछि बढीमा दुई कार्यकाल मात्रै अध्यक्ष हुन पाउनेसँगै अन्य विवादित विषय सुधार गर्न अर्थ समितिमा विधेयक फिर्ता गरियो । अन्य केही विवादित विषय सुधार गरे पनि अध्यक्षको कार्यकालको विषयमा भने बहुअर्थी लाग्ने शब्द राख्दै पुन: विधेयक पास भएकाले यसले थप जटिलता ल्याउने भएको छ । संसद्बाट मंगलबार पारित बाफियामा ऐन कार्यान्वयन भएपछि कार्यकारी अध्यक्ष र प्रबन्ध सञ्चालक दुई कार्यकाल मात्रै रहने उल्लेख छ । तर, विधेयक पास हुने अन्तिम समयमा आएर अध्यक्षका अगाडि कार्यकारी शब्द राखेपछि अध्यक्ष पदको कार्यकाल सीमा निर्धारण भएको देखिँदैन । अध्यक्षको सट्टा कार्यकारी अध्यक्ष भन्ने शब्द राख्दा यसले वित्तीय सुशासनमा पनि खतरा निम्त्याउने भएको छ । पूर्वअर्थमन्त्री विष्णु पौडेलले यो व्यवस्थालगायत सेयर परिवर्तन, संवैधानिक पद धारण गरेका वित्तीय संस्थामा बस्न नपाउनेलगायतका व्यवस्था गर्नुपर्ने भन्दै संसद्को पूर्ण बैठकबाट विधेयक फिर्ता गरी अर्थ समितिमा ल्याएका थिए । तर, अहिले फेरि विवादित विषय समावेश गरिएकाले यो निर्णयका क्रममा अर्थ समिति प्रभावमा परेको देखिन्छ । यद्यपि अर्थ समितिमा पारित भएको भनेर सञ्चार माध्यमलाई समेत वितरण गरिएको संशोधनमा भने अध्यक्ष र प्रबन्ध सञ्चालक दुई कार्यकालभन्दा बढी बस्न नहुने प्रस्ट उल्लेख छ । यस हिसाबले बैंकका अध्यक्षसमेत रहेका बैंक सञ्चालकहरूको दबाबमा यो व्यवस्था समावेश गरिएको प्रस्टै देखिन्छ । अर्थ समितिले सार्वजनिक रूपमा एउटा निर्णय गर्ने तर कार्यान्वयन निकायमा अर्कै निर्देशन दिने काम यसअघि पनि गरेको हो । यसअघि अर्थ समितिले एनसेलले पुँजीगत लाभकर नतिरी अन्य सेवा विस्तार गर्न नदिनु भन्ने निर्देशन दिएको थियो । तर सरोकारवाला निकाय अर्थ, सञ्चार र उद्योग मन्त्रालयलाई भने कर उठाउनु भन्ने बेहोराको पत्र पठाइएको थियो । अहिले बाफिया विधेयकमा पनि यही प्रवृत्ति दोहोरिएको छ । पहिलो कुरा राष्ट्र बैंकले बैंक तथा वित्तीय संस्थामा कार्यकारी अध्यक्ष रहन नहुने निर्देशिका जारी गरेर सबैतिरबाट उक्त पदमा रहेकाहरूलाई हटाइसकेको छ । अब बाफियामै कार्यकारी अध्यक्ष रहने विषय समावेश भएपछि कार्यकारी अध्यक्ष बन्न खोज्नेलाई मार्गप्रशस्त भएको छ । कार्यकारी अध्यक्ष र प्रबन्ध सञ्चालक रहेका वित्तीय संस्था सबैभन्दा बढी समस्यामा रहेका कारण यी दुवै पदमा बस्न नपाउने व्यवस्था गरिएको थियो । प्रबन्ध सञ्चालकको हालीमुहालीका कारण किस्ट बैंक धराशायी भएको धेरै भएको छैन । अन्य समस्याग्रस्त वित्तीय संस्थामा पनि लामो समय रहने अध्यक्ष, सञ्चालक र लगानीकर्ताले सर्वसाधारणको निक्षेपमाथि खेलबाड गरेका थिए । बैंक तथा वित्तीय संस्था अन्य कम्पनीभन्दा फरक छन् । वित्तीय संस्था सर्वसाधारणको निक्षेप जम्मा गरेर त्यसलाई लगानी गरी नाफा कमाउने संस्था हुन् । यी संस्था कानुन र विधिअनुसार चलेनन् भने त्यसले सर्वसाधारणको निक्षेप जोखिममा पार्छ । सर्वसाधारणले दु:ख गरेको पैसामा मुख्य लगानीकर्ता र सञ्चालकले खेलबाड गरिदिएर समस्या भएको धेरै उदाहरण छन् । १६ वटा संस्थालाई त समस्याग्रस्त घोषणा गरिएको छ ।सर्वसाधारणको लगानी र बचतको भरमा चल्ने संस्थामा लगानीकर्ताले चलखेल गर्दा उनीहरूको दु:खको कमाइ जोखिममा पर्छ । त्यही भएर एकै जना लामो समय अध्यक्ष, सञ्चालक र प्रमुख कार्यकारी अधिकृत रहनु हुँदैन भन्ने व्यवस्थाको माग भएको हो । राष्ट्र बैंक र अर्थ मन्त्रालयले सुरुमा यही व्यवस्था राखेका थिए । अर्थ समितिमा रहेका बैंकर सांसदले त्यसलाई हटाइदिएका थिए । अन्तिममा झन् कार्यकारी अध्यक्ष र प्रबन्ध सञ्चालकले मात्रै नपाउने भनेपछि वित्तीय सुशासनमा थप जटिलता ल्याउने निश्चितप्राय: छ ।"
पहाडमधेस जोड्ने विद्रोह,"म धेस जागेको एक दशक पुरा भयो । २०६३ माघ १ गते अन्तरिम संविधान आएपछि त्यसको विरोधमा मधेसमा जनविस्फोट भयो, जसलाई मधेस विद्रोह, मधेस आन्दोलनजस्ता विभिन्न नामले चिनिनेचिनाइने गरिन्छ । महात्मा गान्धीले भनेका थिए, न्यायोचित मानवीय अधिकार प्राप्तिका लागि हुने कुनै पनि आन्दोलनले सफलता पाउनुअघि उपहास, उपेक्षा, तिरस्कार र दमन गरी चार चरणलाई पार गर्नुपर्ने हुन्छ । यी चरणका आधारमा पनि मधेस आन्दोलनका पछिल्ला अवधिमा राज्य र मधेसी जनता बीचको संघर्षलाई हेर्नुपर्ने हुन्छ । २०६३ माघभन्दा पहिला पनि मधेसले आफ्नो कुरा राज्यलाई सुनाउने प्रयत्न गरेकै हो, यसको लामो पृष्ठभूमि छ । यस आलेखभित्र त्यतातिर छिर्ने प्रयत्न गरिएको छैन । यहाँ त केवल एक दशकभित्र के आर्जन गर्न सकियो ? कहाँनेर अलमल भयो ? आगामी अप्ठेरा के छन् भन्नेबारे केलाउने प्रयत्न गरिएको छ । २०६३ र ०६४ को आन्दोलन तथा ०७२ को आन्दोलनमा के समानता थियो, के भिन्नता बोकेर आयो ? यो पनि अहिलेको निहितार्थ विषय हो । नेपालको दक्षिणी भूगोलमा भएको विद्रोहबारे आग्रही र पूर्वाग्रही मान्यताहरू छन्, जसले गर्दा प्राज्ञिकदेखि जनसामान्यसम्म व्याप्त विरोधाभासहरू प्रस्टिन्छन् । यही कारण हो कि आन्दोलनका एजेन्डाबारे नेपालमा बृहत्तर बुझाइ एकनासको हुनसकेको छैन । मधेस नेपाली राष्ट्रियता र राज्य व्यवस्थासँग गाँसिन खोजिरहेको अवस्थामा राज्य र मुख्य राजनीतिक संगठनहरू मधेसी नेता र अगुवाहरूको अनुहार हेरेर मात्रै दृष्टिकोण खपत गर्दै रहे । हिंसारहित समावेशी समाज बनाउन चाहिने ऊर्जा र सम्भावना हुँदाहुँदै दक्षिणी भूगोलको आकांक्षा र आशा साम्य पार्न सकिएको छैन । मधेसको सवाल के मात्र मधेसी दल भनिनेहरूको हो ? नेपालमा राजनीति गर्ने दलहरूको सरोकार होइन ? यो नेपाल राज्यको स्वार्थको सवाल हुँदै होइन ? आखिर छोटो अवधि भित्रमै किन पटकपटक जनता सडकमा आउँछन् ? यसको जवाफ खोज्नु नेपालको साझा राजनीतिक कार्यभार होइन ? यत्रो लामो अवधि गुज्रिसक्दा पनि मधेस र मधेसीलाई काठमाडौंको एउटा वृत्तले किन पहेलीको रूपमा लिइरहन्छ ? पहाडले मधेसलाई बुझ्न किन नसकेको ? पहाड र मधेसका सम्बन्धलाई परिभाषित गर्दै काठमाडौं केन्द्रित शक्तिलाई बाहिर पुर्याएर राज्यभन्दा नागरिक बलियो बनाउने प्रयासले आखिर के रूप लियो ? मधेसीहरू काठमाडौंसँग जोडिने आन्दोलनलाई कसरी दिल्लीमुखी भनी चिनाइयो ?मूल सवाल संविधानमधेस विद्रोहको मूल मुद्दा हो, कस्तो संविधान निर्माण गर्ने ? पहिलोदेखि तेस्रो आन्दोलनसम्म आइपुग्दा सारमा त्यही प्रश्नको खोजी हो । राज्य एकात्मक हुनुहुँदैन अर्थात संघीयतामा जानुपर्छ, सामाजिक विविधताजस्तै राज्यको बहुपहिचान हुनुपर्छ, राष्ट्रियताका मानकहरू समावेशी हुनुपर्छ, राज्य व्यवस्था समावेशी र नागरिकमुखी हुनुपर्छ, सबै भाषा र संस्कृति राष्ट्रिय हुन्, जनसंख्याको भूमिकालाई गौण बनाउनुहुन्न, समुदायगत सम्बन्ध सम्मानित हुनुपर्छ, मधेसीहरूको पहिचानको स्वीकार्यताजस्ता पक्ष हुन् । मधेसीका लागि संविधान निर्माण राज्यशक्तिको मार्गचित्र मात्र होइन, सम्मानको गोरेटो पनि हो । तिनका आवाजलाई वैधानिकता दिने र राज्यसँगको सम्बन्धलाई समेत परिभाषित गर्ने उपक्रम हो । शान्तिपूर्ण रूपान्तरणको काम संविधानले गर्न सक्यो भने त्यसले लोकतन्त्र र राष्ट्रिय एकतालाई मजबुत बनाउँछन् भन्ने ध्येय हो । अब आएर हामी आफ्नो अन्यायपूर्ण विगतलाई बदल्न सक्दैनौं, तर त्योभन्दा राम्रो भविष्य निर्माणको खोजी त गर्न सक्छौं, आजसम्म मधेसले त्यही खोज्दै आएको हो । यी सवाल एउटा क्षेत्रीय भूगोलमा सघन रूपमा उठे पनि एजेन्डा त राष्ट्रिय नै हो नि ।बांगोटिंगो बाटो२०६३ यता प्रधानमन्त्रीले नै राष्ट्रको नाममा सम्बोधन गरेर मधेस र मधेसी पहिचानको स्वीकार्यता, दुईपटक सरकारसँग सम्झौता, स्वयं मधेसी दलहरूको गठबन्धन निर्माण, तत्कालीन एकीकृत नेकपा माओवादीसँगको सहमति र फेरि नेपाली कांग्रेस र माओवादीसँग संयुक्त सहमतिको यात्रा भयो । यसरी सरकारसँग र विभिन्न सरोकारका राष्ट्रिय राजनीतिक दलहरूसँग राज्यको रूपान्तरणबारे मधेसी शक्तिले केही दस्तावेज पाउन सफल भए । मधेसी राजनीतिमा विभिन्न दल छरिएर रहेको भए तापनि एउटा गठबन्धनको आवश्यकताका लागि जनदबाब देखिएपछि मोर्चा निर्माण भयो । पछि गएर मोर्चामा पनि विभाजन भयो, समानान्तरका मोर्चा बने । अहिले संयुक्त लोकतान्त्रिक मधेसी मोर्चा मुख्य धार बनेर देखापरेको छ । मधेसी राजनीतिमा मोर्चाको राजनीति पनि खुबै फस्टायो । अन्य पक्षसँग पनि गठनबन्धनका प्लेटफर्म बन्दै गरे । पहिलो दुई आन्दोलनले मधेसीहरूलाई राष्ट्रिय जीवनका प्रत्येक क्षेत्रमा सहभागिता दिनुपर्छ भन्ने एक खालको बृहत्तर बोध गरायो । सरकारीदेखि गैरसरकारी क्षेत्रसम्म मधेसीहरूको खोजी बढ्यो । भलै ती प्रतीकात्मक नै थिए । राष्ट्रपतिको लागि भएको पहिलो निर्वाचनमा तीनवटै प्रत्यासी मधेसी हुनु संयोगमात्र थिएन । तत्कालीन समयको बाध्यता थियो । पहाडी चिन्तन हावी रहेको शासकीय प्रवृत्तिले नेपाली सञ्चार जगतलाई समेत गाँजेको उजागर हुँदै गर्दा मधेसलाई स्पेस दिनैपर्छ भन्ने बुझाइ देखियो र मधेस विस्तारै विट बन्यो । पहिलो संविधानसभामा मधेसीहरूको उपस्थिति निर्णायक भयो, जसको लाभ संविधान निर्माणभन्दा बढी सत्ता सहभागितामा देखियो । मधेस राष्ट्रिय राजनीतिको केन्द्रविन्दु बन्यो । काठमाडौं पुग्ने बाटो नेपाली राजनीतिका लागि मधेस नै हुने देखियो । तर दोस्रो संविधानसभाको परिणाम आएपछि विस्तारै स्थिति फेरिन थाल्यो । संविधान घोषणा भएपश्चात मधेसले आफ्नो असन्तुष्टि राख्दा राज्यका प्रत्येक पक्ष प्रतिरक्षात्मक भएर देखिए । पहिलो र दोस्रो आन्दोलनताकाको जस्तो संवेदनशीलता देखिएन । बरु काठमाडौं चनाखो भयो । दिल्ली के हो ?पहिलो आन्दोलनदेखि नै भारतको चर्चा हुने गथ्र्याे, तर २०६४ फागुन १६ गते दोस्रो मधेस आन्दोलनका दौरान संयुक्त लोकतान्त्रिक मधेसी मोर्चा र नेपाल सरकारबीच ८ सूत्रीय सम्झौता हुँदा त्यहाँ प्रत्यक्ष रूपमै भारतीय सहजीकरण देखियो । तेस्रो आन्दोलनको क्रममा सीमाञ्चलमा भारतीय नागरिक तहबाट अभूतपूर्व सहयोग देखापर्यो । सीमावर्ती भारतीय राज्यहरूबाट नेपालका प्रत्येक आन्दोलनमा नागरिकको तहबाट सहयोग प्राप्त हुँदै आएको छ । तर पछिल्लोपटक विशेषगरी विहारमा यो ऐक्यबद्धता संरचनागत रूपमा घनिभूत देखियो । सँगै यसपटक दिल्लीको पनि दिल मधेसतिर पग्लिएको पाइयो । नेपालभित्रको आन्तरिक संघर्षमा दमन बेहोरिरहँदा छरछिमेकको धाप खोज्नु परिबन्दको आवश्यकता भए पनि यसले मधेसमा आधारभूत रूपमा केही अन्तरविरोध निम्त्यायो । मधेसी संघर्ष अभारतीयकरणका लागि हो, यसले नेपालको भावनात्मक एकीकरणलाई वैधानिक र व्यावहारिक बनाउने कोसिस गर्छ भन्नेका निम्ति हात तल पर्यो र जोजो मधेसी राजनीति भारतीय खेलौना भएको आक्षेप लगाउँथे, उनीहरूले थप बल पाए । तर विकसित परिस्थितिले समग्रमा नेपाल र भारत बीचको सम्बन्धका विभिन्न पाटा केलाउन पुग्यो र स्वयं मधेसले पनि काठमाडौंसँगको सम्बन्धको इकाइ खोजी गर्दा दिल्लीको हमदर्दीको मूल्य चुकाउनुपर्यो । नेपालले दिल्ली र सीमावर्ती राज्यका लागि अलगअलग नीति बनाउनुपर्छ । हाम्रो भारत नीति हाम्रै आवश्यकताको सापेक्षतामा बनाउनुपर्छ भन्ने भाव यस पटकको आन्दोलनले उब्जायो । साझा र उपपहिचानबृहत सामुदायिक चिनारी मधेसीको वृत्तमा मधेसभित्र जातजाति, भाषा, धर्म, क्षेत्र आदिको फरकफरक आवाजलाई उक्साउने र एकता बिगारेर यथास्थितिले ठाउँ ओगट्न खोजे पनि २०७२ सालको ऐक्यबद्ध संघर्षले त्यसको जवाफ दियो । मधेस आफैंभित्र एउटा सानो नेपाल बाँचेको छ । त्यहाँको आन्तरिक विविधतालाई व्यवस्थापन गर्नु हाँक हो । जहाँ पहिला मधेसी संघर्षलाई थारु समुदायले आफ्नो पहिचान तथा स्वायत्तता माथिको हमलाको रूपमा लिन्थे, त्यही पछिल्ला समयमा एउटै विन्दुमा उभिए । मधेसले राज्यलाई समावेशी बनाउन जोड दिँदा यसभित्रको विविधतालाई तेस्र्याइन्थ्यो, तर पटकपटकको आन्दोलनमा मारिनेहरूको अनुहारले साझा पहिचानको बृहत्तर स्वीकार्यतालाई भुइँ सतहसम्म स्थापित गर्यो । यसले के देखाउँछ भने मधेसको सवाल र सरोकारको जरो यहींको माटोमा छ । तथ्यगत यथार्थ के हो भने मधेसको राजनीति उपल्लो श्रेणीबाट विस्तारै तल सर्दै गएको छ । उपपहिचानको खोजी जारी नै छ । जसले भोलिको राजनीतिक व्याकरण बदल्नेछ । सिकाएको पाठदेश टुक्रिने आशंका गर्नेहरूलाई मधेसले पटकपटक रगत बगाएर जवाफ दिएको छ । मधेसीहरूले सिंगो नेपाल मागेका छैनन्, ऊ त बराबरी हुनखोजेको मात्रै हो, यिनका जायज आकांक्षा र सपनालाई छोटे राजाहरूले आफ्नो बर्चस्व खस्किन्छ भनी कुल्चने गरेका छन् । सत्ताको नौनीमा झिंगाझैं विगतमा टाँसिएका हुनाले मधेसी नेतृत्वको वजन र छवि खस्किएकै हो, जसलाई देखाएर राज्यले पहाडलाई विच्काउने गरेको छ । मधेसमा न्याय, शान्ति र समृद्धिका निम्ति व्यापक जनमुखी र प्रभावकारी नीतिको खाँचो छ । जसका निम्ति राजनीतिक ऐक्यबद्धता चाहिन्छ । राज्यले मधेसलाई उधारोमा टार्ने षडयन्त्रमात्र होइन, पहाड र मधेस एकले अर्कालाई हेर्ने आँखा पनि बदल्नुपर्छ । मावअधिकार हनन र दण्डहीनता जस्ता कुराको उपचार खोज्नुपर्छ । अहिले मधेसले एकीकृत नेतृत्व सहितको संघर्ष र साथ खोजिरहेको छ । जसरी विगतमा आन्दोलनलाई सम्बोधन गर्दा राज्यले ढिलासुस्ती गर्दा अराजक सशस्त्र गतिविधि देखियो, अहिले पनि परिस्थिति लम्बिँदै जाँदा चरमपन्थीहरू जुर्मुराउँदैछन् । मधेसमा फैलिएको असन्तोषलाई काठमाडौंले दातृत्व भावले नियन्त्रित गर्न सक्दैन । मधेसको भूराजनीतिक महत्त्व बुझेर छिमेकी चीनमात्र होइन, पश्चिमाहरूको पनि रुचि बढेको छ, द्वन्द्वका खेती गर्नेहरू र्याल चुहाउँदैछन् । समयमै आम मधेसीको भावनालाई जोड्न सकिएन र यो राजनीतिक खेलखेलमा सामुदायिक वैमनस्यमा अनुवाद भयो भने हेक्का राख्नुपर्ने हुन्छ, सामुदायिक द्वन्द्वमा कोही जित्दैन, राष्ट्र हार्छ, जनता हार्छन् । पहाडमधेस जोड्ने मधेस आन्दोलनको मर्मलाई देशभरि पिँजाएर नै यसको राष्ट्रिय पहिचान र स्वीकार्यता स्थापित हुनसक्छ । यो काम सबै राजनीतिक शक्ति र राज्यको हो ।"
"घुमन्ते मन्त्री, बेकामे मन्त्रालय","हरेक मन्त्रीका आआफ्नै विशेषता, क्षमता र रुचि हुन्छन् । विशेषगरी बहुदल, गणतन्त्र वा लोकतन्त्रका मन्त्रीले केही न केही नयाँनौलो छाप छोडेका हुन्छन् । पहिला गाडी थोत्रो दियो भनेर सीडीओलाई गालामा थप्पड हान्थे, एयरपोर्टबाट बाहिर कार्यक्रममा जानै मान्थेन, मन्त्री हुँदा लिएका गाडी मन्त्रीबाट हटेपछि फिर्ता माग्यो वा प्रहरीले समात्नलाग्दा सडकमै लम्पसार पर्दिन्थे । हुन पनि किन नहोस्, यो देशका प्रधानमन्त्री भइसकेका कम्युनिष्ट प्रधानमन्त्रीहरूसमेत चिल्लो चढेकै सेता प्राडो पदबाट हटेपछि लान, चढ्न लाज मानेन भने सभामुख, गृहमन्त्री वा राज्यमन्त्री र सहायक मन्त्रीसम्मले रहर गर्नु त सिस्टम नै हो । बहालवाला मन्त्रीले पाँचपाँच थान गाडी हडपेका वा जगेडा राखेकोसम्म पढियो । कमल थापा र विजय गच्छेदारले रहर गरे पनि चित्रबहादुर केसी र सीपी मैनालीले पनि दुईतीन थान जम्मा पारे भन्दा पत्याउनसकेको थिइन । तर समाचारमै नम्बरसहित आएपछि होला भनी चित्त बुझाउनुपर्यो । पछिल्ला मन्त्रीहरूलाई म पर्यटक वा टुरिष्ट मन्त्री भन्न रुचाउँछु । त्यसमाथि पदेनचाहिँ परराष्ट्र हुने रहेछ । भारत भ्रमण एकदुई पटक होइन, कार्यकालभरि पाँचसात पटक गरेपछि भविष्यका लागि गतिलो प्रोफाइल बन्ने रहेछ । बाँकी समयमा आउने निम्तोमा चीन, युरोप, अमेरिका वा राष्ट्र संघका महासभामा दौडिरहनुपर्ने विदेश मन्त्री पो रहेछ । जस्तो अहिले प्रकाशशरण महतलाई मन्त्रालयमा पाइला टेक्न समय छैन । कतारमा हान्निरहँदा अनेक श्रम सम्झौतासँगै कूटनीतिक राहदानी बाहकलाई भिसा शुल्क मिनाहा प्रस्ताव राख्ने पढँे । वाह चार लाख नेपालीको आठ लाख समस्यामा भन्दा आठ जनाभन्दा कमको हाराहारीले कतार टेक्ने डिप्लोम्याट पासपोर्टका लागि सहुलियत माग्नु पनि ठूलै उपलब्धि मानिएला । बेलैमा राजदूत नियुक्त गर्ने कहिले हो ? दूतावासबाटै श्रम स्वीकृति लिने व्यवस्था वा सहज राहदानी नवीकरण कथा कहिलेसम्म नवीकरणीय एजेन्डा बनाइराख्ने ?अब परराष्ट्रको विदेश धपेडी देखेर बाँकी केही मन्त्रीलाई औडाहा हुने रहेछ । त्यही भएर पहिला पनि पन्ध्र हजारको सोलार प्यानल वितरणमा डेढ लाख खर्च गरी मन्त्री हेलिकप्टरमा उडेको पढँे । राजधानी नजिकैको धादिङसम्म हेलिकप्टरमा भाषण ठोक्न हतार गरी जाँदा आयोजकले पहिला पालो नदिएपछि मुख चाउरी पारेर फर्केको पनि पढियो । अहिले हेर्दा खाइलाग्दा ह्यान्डसम वनमन्त्री शंकर भण्डारी पनि अनेक विवादित कामले चर्चामा छन् । एक लाखको राहत बाँड्न डेढ लाखको हेलिकप्टर चढेर चर्चामा छन् । त्यो राहत र नियुक्ति पत्र त एउटा जिल्ला वन अधिकृत डीएफओले गर्न सक्दैन र ? बरु त्यो एक लाख रकममा चार्टर खर्च डेढ लाख र आफ्नो एक महिनाको तलब, भत्ता थपिदिएको भए कति हाइहाइ हुने थियो । श्रीकृष्ण राजवंशीसिन्धुली"
"कृषि नीति, नेता र नियति","राष्ट्रिय अर्थतन्त्र, रोजगारी, आम्दानी, पोषण र जनस्वास्थ्यको एकमात्र आधार क्षेत्र कृषिलाई बलियो नबनाई यो देश फेरिँदैन । यसका लागि दिगो कृषिका आधारभूत सिद्धान्त, नेपाली कृषिको चरित्र र यसको अर्थराजनीति, विश्व र छिमेकी मुलुकको कृषि अर्थतन्त्र र यसले नेपाली कृषिमा पर्ने प्रभावको वस्तुपरक आंँकलन गरी दीर्घकालीन योजना बनाउनुको विकल्प पनि छैन । यो कुरालाई नजरअन्दाज गरेर नेपाली कृषि अगाडि बढाउन सकिँदैन । विगत दुई दशकदेखि हाम्रो कृषिक्षेत्र ओरालो लाग्नुको मुख्य कारण हाम्रो आफ्नै विशेषतामा आधारित कृषि प्रणाली अपनाउने दृष्टिकोण नपुग्नु नै हो । कम बाह्य लगानी र स्थानीय स्रोत र साधनको अधिकतम उपयोगमा आधारित हाम्रो परम्परागत कृषिको अभ्यासलाई उन्नत बनाउनमात्रै सके पनि अहिले विदेशिन बाध्य ४० लाखभन्दा बढी नेपाली किसानका लागि रोजगारी सिर्जना गर्न सकिन्छ । तर भाडा उठाएर गुजारा चलाउने राजनीतिको यो पुस्ताले यही मनस्थितिमा यो कुराको मर्म बुझ्न सक्दैन । अर्को कुरा, हाम्रो कृषि क्षेत्रका चुनौतीहरूको सामना गर्न तथा यसका समस्याहरूलाई व्यावहारिक रूपमा सम्बोधन गर्न स्थानीय तहमै कृषि तथा खाद्य प्रबद्र्धनको दूरदृष्टि र योजनाबिना सम्भव छैन । तर यो कुरा कतै पनि गम्भीरतापूर्वक विचारविमर्श गरिएको देखिँदैन । होस् पनि कसरी ? अहिले एकअर्कालाई दोष लगाएर संघीयता नै मास्न तल्लिन मूलप्रवाहको नेतृत्व, स्थानीय तह बलियो हुँदा आफ्नो राजनीतिक हैसियत नै गुम्ने खतरा देखिएको छ । त्यसैले त पुरानै संरचनामा निर्वाचन गरी घुमाउरो पारामा संघीयता बिसाएको सन्देश दिन एकजुट हुँदैछन् । यस्तो मानसिकताबाट ग्रसित नेतृत्वको प्राथमिकतामा कृषि नपर्नु बुझिने नै कुरा हो । कामकुरो एकातिर कुम्लो बोकी ठिमीतिर भनेझैं संविधानमै किटान गरिएको खाद्य सम्प्रभुताको कानुन बनाउने र यसका आधारमा स्थानीय तहमा कृषि प्रबद्र्धन गर्ने रणनीतिक दिशानिर्देश गर्ने विषयगत एकीकृत दीर्घकालीन नीति तथा योजनाहरू निर्माण गर्ने कुरालाई बेवास्ता गर्दै अहिले खाद्य सुरक्षा नीतिको मस्यौदा, खाद्य सुरक्षा ऐनको मस्यौदा, हरित विकास रणनीति, शून्य भोक अभियानको रणनीतिजस्ता दस्तावेज बनाउने अभियान नै चलेको छ । खाद्य तथा पोषण सुरक्षा सहितको कृषि विकास रणनीति बनाई दराजमा राखेको पनि एक वर्ष भैसकेको छ । यी दस्तावेज दाताका दीर्घकालीन रणनीतिक मनोकांक्षा पुरा गर्ने र कर्मचारीको जागिर पचाउनका लागिमात्र सीमित भएका छन् । भनसुन र चिनजानका भरमा नियुक्त हुने विज्ञ भनिने परामर्शदाताले यथोचित परामर्शबिनै तयार पार्ने यी दस्तावेजको एकआपसमा कुनै गोरु बेचेको साइनोसमेत देखिँदैन । सबैलाई हेक्का रहोस्, धेरैजसो यस्ता दस्तावेजहरू केही हाकिमका दराज सजाउन र केही भुइँफुट्टाहरूलाई कृषि विकासको भाषण गर्न र फेसबुकका भित्ता भर्न बाहेक कसैलाई काम लाग्ने गरेका छैनन् । यसको पछिलो उदाहरण बनेको छ, बीसवर्षे कृषि विकास रणनीति । यो बनाएको दुई वर्ष नहुँदै अलपत्र परेको छ । यो रणनीति बनाए लगत्तै वरिष्ठ कर्मचारीको उक्साहट तथा राजनीतिक भागबन्डा मिलाउन कृषिबाट पशु विकास मन्त्रालय टुक्र्याइयो । किसानका गोठ र बारी छुट्याएर मख्ख परेका नेता तथा कर्मचारीलाई यो रणनीति यतै कृषि मन्त्रालयको दराजमा छ भन्ने हेक्कासमेत रहेन । रणनीति बनाएको एक साल बित्न नपाउँदै फेरि अहिले १० वर्षे प्रधानमन्त्री कृषि आधुनिकीकरण परियोजनाको नयाँ खेल सुरु भएको छ । अरूको नक्कल गर्दै हचुवाका भरमा तयार पारिएको यो परियोजना नाममै भागबन्डाको किचलो गर्दै सुरु भएको थियो । यो महत्त्वाकांक्षी परियोजना महाराजाको हावाको लुगाजस्तो छ । यो देशको कृषि विकासको ठेक्का लिएका केही उच्चपदस्थ कर्मचारी र यिनकै चाकरीमा रमाउने किसानका अगुवाहरूले महाराजको हावाको लुगाजस्तै हावादारी परियोजना बनाएर नेताहरूलाई जिम्मा लगाइदिए । त्यसैले यो परियोजना हावादारी छ भनेर अहिलेसम्म कसैले भन्ने आँट गरेका छैनन् । किनकि महाराजजस्तै आफैं र उनका आसेपासे कसैलाई पनि असक्षम र उल्लु हुनु छैन । समग्रमा, यो कार्यकर्ता तथा केही किसानका नाममा सिन्डिकेटमार्फत आफ्नो पौरख देखाउने हस्तीहरूलाई रिझाउँदै जागिर पचाउने सरकारी रवैयाबाट ग्रसित छ । परियोजना प्रस्ताव र अझै मस्यौदाकै रूपमा रहेको परियोजना सञ्चालन कार्यविधि हेर्दा यो कुरा छर्लंगै हुन्छ । अर्को कुरा, विगत ४० वर्षदेखि कृषि विकास हुन नसक्नुको मुख्य कारण कृषि अनुसन्धान, प्रसार र शिक्षाबीच समन्वयको अभाव भनेर भनिन्छ । समग्र कृषिलाई एकीकृत प्रणालीको रूपमा व्यवस्थित गर्ने सोचबिना यो समन्वयको भूत एकअर्कालाई देखाएर आफू पन्छिने कुटिल चालमात्र हो । जिम्मेवार अधिकारीलाई एकआपसमा समन्वय गरी काम गर्न के कुराले छेकेको हो, आम नेपालीले थाहा पाउन पाए राम्रै हुने थियो । त्यसैगरी गतवर्ष किसान वर्गीकरण र सामाजिक सुरक्षाको नारा लगाउँदैमा दिन बिते । सरकारले आफ्नो वार्षिक कार्यक्रममा यसको अध्ययनसम्म गर्ने कुरा गरेर टार्यो । केही समयपछि यसको अध्ययन गर्ने भन्दै विज्ञापनको फरमानसमेत गरियो । तर अन्त्यमा आफ्नै गोजीका विज्ञ खडा गरी यसको अध्ययन सम्पन्न भयो । अनि यो प्रस्तावको कोठे अन्तरक्रिया गरियो । त्यसैगरी सबै सरेकार समूह सम्मिलित उच्चस्तरीय कृषि आयोग बनाउने र कृषि क्षेत्रमा देखिएका सबै खाले समस्या र चुनौतीहरूको सामना गर्ने सुझबुझ र दृष्टिकोण बनाउने बेलामा आआफ्ना स्वार्थ सोझाउन प्रस्ताव गरिएको किसान आयोग त भागबन्डा नमिलेकै कारण अहिलेसम्म बन्नसकेको छैन भने अरू ठूलो अपेक्षा के नै राख्नु खै ?पौडेल खाद्य तथा दिगो कृषिका अभियानकर्ता हुन् ।"
राजनीतिको मूल गाँठो,"लामो समयदेखि नेपाली राजनीति गाँठो परेर बसेको छ । खासगरी अहिले नेपाली राजनीतिमा जे बहस भइरहेको छ, त्यो अनौठो भने छैन । माओवादी केन्द्र र मधेसवादी दलले विगतको आन्दोलनको जगमा राज्य पुन:संरचना हुनुपर्छ भनिरहेका छन् । एमालेले संविधानसभाको मतादेशको आधारमा राज्य पुन:संरचना हुनुपर्छ भनिरहेको छ । यी दुवै भनाइहरू एक किसिमबाट सही छन् । सही किन छन् भने विगतको जनयुद्ध र मधेसवादी आन्दोलनको लयमा दोस्रो संविधानसभाको मत परिणाम भएन । जब राज्य पुन:संरचनाको कुरा आउँछ, एमालेलाई लाग्छ, युद्ध र आन्दोलन असान्दर्भिक भए, दोस्रो संविधानसभाको मत बडो सान्दर्भिक छ । माओवादी र मधेसवादी दललाई लाग्छ, दोस्रो संविधानसभाको निर्वाचनको परिणामभन्दा ठूलो मधेस आन्दोलन र माओवादी जनयुद्ध हो । माओवादी जनयुद्ध र मधेस आन्दोलनलाई आत्मसात् गरेर हिँडेको बाटोमा दोस्रो संविधानसभाको निर्वाचन भएको हो । दोस्रो संविधानसभाले जनयुद्ध, शान्ति सम्झौता, बाह्रबुँदे समझदारी र मधेस आन्दोलनलाई खारेज गर्न सक्दैन । अहिले अड्किएको मूल गाँठो यो हो । सिद्धान्तत: बाह्र बुँदा र शान्ति सम्झौताकै बाटोबाट दोस्रो संविधानसभाको निर्वाचन भएको हो र निर्वाचनको परिणाम त्यो लयमा नआएपछि स्वभावत: एमालेलाई लाग्छ, अहिलेको संविधानसभाको बहुमतले सबै कुरा गर्न सक्छ यद्यपि उसँग बहुमत नभए पनि । यस्तो परिस्थिति राजनीतिमा निकै जटिल हो । यी दुवै कुराको ख्याल गरेर राजनीतिलाई अगाडि बढाउनुपर्ने हो । तर त्यो ख्याल भने गरिएको छैन । शान्ति सम्झौता वा बाह्रबुँदे समझदारी तत्कालीन विद्रोही नेता प्रचण्ड र गिरिजाप्रसाद कोइरालाबीच भएको थियो । यसका वरिपरि माधव नेपाल थिए, नागरिक आन्दोलन थियो वा शान्ति बहालीको तिर्खा भएका धेरै मानिस वा समूहहरू थिए । तर अहिले सरोकारवालाको स्थान फेरिएको छ । माधव नेपाल आफ्नै राजनीतिक दलभित्र भित्तामा पुगेका छन् । नागरिक आन्दोलन वा नागरिक समाज शून्यप्राय: छ, सडकबाट कुनै हस्तक्षेप हुन सकेकै छैन र बाह्र बुँदा वा शान्ति प्रक्रियाको कुनै भागमा नभएका ओली राजनीतिको केन्द्रमा छन् । हिजोको सरोकारवालाको सम्बन्ध र आजका सरोकारवालाको सम्बन्ध मात्रै फेरिएको छैन, शक्ति पनि फेरिएको छ । पहिलो संविधानसभाको परिणाम आन्दोलनको लयसँग मिल्ने र सरोकारवालाको शक्ति सम्बन्धसँग पनि मिल्ने थियो । जुन विघटनमा पुर्याइयो, दोस्रो संविधानसभाले शक्ति सम्बन्ध र सरोकारवालाको सम्बन्धमा व्यापक परिवर्तन आयो । हिजो यी मुद्दामा सरोकारै नभएकाहरू अहिलेको राजनीतिको केन्द्रभागमा आए । हिजोदेखि आजसम्म निरन्तर यस प्रक्रियाको नेतृत्व गर्ने प्रचण्ड अहिले यस प्रक्रियामा एक्लै छन् । शेरबहादुर र ओली यस प्रक्रियाका हिजो केन्द्रमा थिएनन् । माधव नेपाल थिए, कृष्ण सिटौला थिए, मूलरूपमा प्रचण्ड र गिरिजा थिए । यही प्रक्रियाको वरिपरि नागरिक समाज थियो । आज व्यापक रूपमा फेरिएको शक्ति सम्बन्ध र सरोकार राख्ने व्यक्तिहरूको फेरबदलले राजनीतिको गाँठोलाई अझ कस्न मद्दत पुगेको छ । अगाडि बढाउन होइन, विवाद झिक्न र पछाडि धकेल्न सकिन्छ कि भनेर राजनीतिक प्रक्रिया चलिरहेको छ । सरोकारवाला फेरिएपछि र शक्ति सम्बन्ध फेरिएपछि जुन कुरा अस्वाभाविक होइन, तर अत्यन्तै अप्ठ्यारो भने नेपाली राजनीतिमा यो प्रक्रियाले पारेको छ ।यसरी गाँठो परिरहेको राजनीतिमा राष्ट्रवादलाई सडकमा पिँजाइयो अर्थात् राष्ट्रियता र राष्ट्रवादजस्तो अत्यन्तै संवेदनशील विषयलाई ठूला दलका ठूला नेताहरूले अत्यन्तै सस्तोसँग विस्कुन छरेझैं छरे । संघीयताको सीमांकन सोझै राष्ट्रियता र राष्ट्रवादसँग जोडेर विश्लेषण, बहस र जनपरिचालन गर्न थालियो । संघीयता नै राष्ट्रियता टुक्र्याउने खेल हो भनेर समाजमा विचार लगियो । सामाजिक तहमा डर पैदा गरियो । कतै संघीयताले राष्ट्र टुक्र्याउने त होइन, स्थानीय स्तरमा जबर्जस्त रूपमा यो ज्ञान स्थापित गरियो । मधेसका मुद्दामा मधेसवादी दलहरूले आफ्नो मुद्दालाई आफ्नै नेतृत्वमा अगाडि बढाउन नसकेकै हो । हारगुहार माग्दा केही कमजोरी भएकै हो । तर यसको अर्थ यसरी लगाइनु हुँदैन कि मधेसमा मुद्दा नै छैनन् । पहिलो र दोस्रो संविधानसभाको प्रक्रियामा सबैभन्दा ठूलो कमजोरी पक्ष आम नागरिक र दलका कार्यकर्ताहरू बहसमा सामेल हुनै पाएनन् । नेताहरूका कोठेगफका ताली लगाउने मात्रै बने, कार्यकर्ताहरू । संसदले आफ्नो सार्वभौमिकता खोजेन । कार्यकर्ताहरूले पनि आफ्नो सार्वभौमिकता खोजेनन् । अर्थात् आफूले बहसमा भाग लिन पाउनुपर्ने, समाजमा बहस जमेर गराउन लाग्नुपर्ने कस्तो संघीयता, कसरी संघीयताजस्ता विषयहरूमा दोस्रो तहका नेताहरूको विचार र दृष्टिकोणहरू धेरै खारिनै पाएनन् वा खारिने बाटोमा दलले ठाउँ नै दिएनन्, कार्यकर्ताले खोजेनन् । नेपाली राजनीतिमा एउटा ठूलो विडम्बना छ, कार्यकर्ताको सार्वभौमिकताको प्रश्न । कार्यकर्ताहरूले आफ्ना दृष्टिकोण कहाँ राख्ने हो ? छलफलमा कसरी भाग लिने हो ? जस्ता सर्वाधिक महत्त्वपूर्ण प्रश्नहरू नेता र कार्यकर्ताका लागि गौण भए । खासगरी पाँच वर्षमा अधिवेशन गर्नु र कार्यकर्ताहरू भोट हाल्ने लाइनमा लाग्नुलाई आन्तरिक लोकतन्त्रका रूपमा परिभाषित गरियो र कार्यकर्ताको सार्वभौमिकताको प्रश्नलाई गौण बनाइयो । पार्टीको आन्तरिक लोकतन्त्रमा कार्यकर्ताको सार्वभौमिकताको प्रश्न साहै्र ठूलो महत्त्वको हो । तर यसलाई गौण बनाइयो । यसले कार्यकर्ताहरूको क्षमता वृद्धिमा मात्रै असर गरेन । अहिलेको राजनीतिक गाँठो कस्नमा पनि मद्दत गर्यो । यो परिस्थिति र सन्दर्भमा अब नेपाली राजनीतिको निकास धेरै नहतारिकन गर्न जरुरी छ । किनभने, जति हतार गरेर मुद्दा सम्बोधन गर्न खोजे पनि अहिले सम्बोधन गर्न सकिँदैन । मधेस आन्दोलन वा विद्रोहका बेला उठेका बृहत मागहरू अहिलेको शक्ति सन्तुलनले पुरा गर्न दिदैन । जनजाति आन्दोलनको तिर्खा अहिलेका कोठे छलफल र कोठे निकासबाट मर्दैन । तसर्थ बरु एकछिन मधेसले उठाएका माग, जनजातिले उठाएका मुद्दामा बृहत सार्वजनिक बहसको वातावरण सिर्जना गर्न सक्नुपर्छ । खासगरी मधेसवादी दल, माओवादी केन्द्र र नेपाली कांग्रेसले । बृहत सम्वादको माध्यमबाट मात्रै यो कुराले निकास पाउन सक्छ । अहिले सरकार विधेयक पास हुन्छ कि हुँदैन भनेर आत्तिइहाल्नुपर्ने जरुरी छैन । किनभने विधेयक राजनीतिक हुँदाहुँदै पनि प्राविधिक रूप धारणा गरिसक्यो । बरु दीर्घकालीन राजनीतिलाई संवाद, बहस, छलफलको बाटोबाट स्थानीय, जिल्ला र केन्द्र स्तरसम्म बहस गर्दैै टुंग्याउने दिशा अहिलेको लागि ठीक हुन जान्छ । मधेसवादी दल, जनजाति समुदाय, सबैका मुद्दाहरूलाई एकपटक फेरि जनपरिचालन, ज्ञानमा आधारित छलफलको बाटोले दीर्घकालीन समाधान दिन सक्छ । लामो समयसम्म हामी अलमलिएको हुनाले आत्तिएका छौं । त्यसैले पनि राजनीतिमा कसिएका गाँठाहरूलाई मनन गर्दै आगामी बाटो तय गर्नु नै उचित हुन्छ ।"
लोकमान बर्खास्तीले ब्युँतिएका प्रश्नहरु,"हामीले देखिसक्यौं, सर्वोच्चले ढिला गरेको भए, दलहरू आफ्नै छिनाझप्टीमा लागेर महाअभियोगको मुद्दालाई तुहाउन पनि सक्थे एउटा गल्ती सच्याउने मौकालाई पनि उनीहरूले राजनीतिक सौदाबाजीको गोटीभन्दा फरक ठानेनन् । भन्नैपर्ने हुन्छ, सीमित नेताको विवेक र तिनको अहंकारको सिकारले पद्धति निर्माणको बाटो सधैं अवरुद्ध हुँदै आएको छ । अदालतले दलहरूले उच्च नैतिकवान ठानेको व्यक्तिलाई असक्षम घोषणा त गरिदिएको छ, तर योसँगै दलहरूमाथि तिखा प्रश्नहरूको निर्माण गरिदिएको छ । यस्ता प्रश्नबाट उनीहरू भाग्न वा उम्किन सक्लान् ? आफैं अनुकूलको विधि बनाएर तर्किन पनि सक्लान् । तर प्रश्नहरूलाई जीवितै राखेर भागेको समयले हामीलाई कुनै टुंगोमा पुर्याउँदैन । भन्न त प्रधानमन्त्री प्रचण्डले लोकमानको बर्खास्तीले आफ्नो लाज ढाकिएको बताएका छन् । हुन त एमाले अध्यक्ष खड्गप्रसाद ओलीले लोकमानको नाङ्गोपनालाई सरकारसँग तुलना गरेका छन् । एकले अर्कालाई लाञ्छना लगाउँदालगाउँदै दलहरू आफंै नाङ्गा भएका छन् ।"
विदेशिनेहरूको देशप्रतिको माया,"विदेशमा गएर कामको अवसर पाएकाहरू सुखी र भाग्यमानी हुन्छन् भन्ने आंँकलन त्यसरी जान खोजेर नपाएकाहरूमा हुन्छ होला । तर विदेशी भूमिमा उनीहरूले सँगालेको पीडालाई महसुस गर्ने हो भने विभिन्न कारणले वैदेशिक रोजगारका लागि प्रक्रिया चालेर पनि जोजो असफल भए, ती युवाले चाहिँ आफूलाई भाग्यमानी ठान्नुपर्ने हुन्छ । विदेशिएका युवासंँग आफू पुगेको देश र अवस्थापिच्छे फरकफरक अनुभूतिहरू भेटिन्छन् । अति नै जोखिमपूर्ण कामका कारण आफ्नो जिन्दगी जुनसुकै बेला सकिन सक्छ भन्ने त्रास संँगालेर काममा होमिन बाध्य युवाको मानसिकता कस्तो होला ? त्यो अवस्थाले जीवनप्रतिको उत्साह, लालसा र जोशजाँगरलाई कति उँचो बनाउला ? सुन्ने जोकोहीलाई सोचमग्न स्थितिमा पुर्याउँछ । कतिपयको कामको प्रकृति ठिकठाक नै भए पनि पारिवारिक वियोगले ठूलो समस्या खडा गरिरहेको प्रस्टै थाहा पाउन सकिन्छ । लामो सयमदेखिको पारिवारिक विछोडका कारण देखापरेको नकारात्मक असर तिनीहरूको दिक्दारीबाट स्पष्ट झल्किरहेको हुन्छ । त्यस्तै वैदेशिक रोजगारीकै उपजको रूपमा व्यापक बन्दै गरेको पारिवारिक विचलनले कुनै दिन आफ्नो घरपरिवार पनि सखाप हुने हो कि भन्ने आशंकाले पनि धेरै युवा चिन्तित देखिन्छन् । त्यो स्थिति भोगेका कोही आफ्ना साथी तथा नातेदारप्रति चिन्ता जाहेर त स्वाभाविकै हो । तर त्यही अवस्थाबाट कुनै दिन आफू र आफ्नो परिवारसमेत पीडित हुनसक्ने आशंका मनमा पालेर भयग्रस्त बनेका नेपाली युवाहरू धेरै छन्, विदेशी भूमिमा ।नेपालमा रहँदा बेवास्ता गरिएका कतिपय विषय विदेशमा पुगेपछि त्यसको अधिकतम अवलम्बनमा अधिकांश लागेको भेटिन्छन् । आआफ्नो धर्म, संस्कृतिलाई झन् प्रगाढ बनाउँदै लैजानु र संस्कारगत मान्यतालाई जीवन पद्धतिमा रूपान्तरित गर्न लागिपर्नु तथा राष्ट्रिय झण्डा र पोसाकप्रतिको उत्कट लगाव लगायतले त्यही चाहनालाई प्रतिविम्बित गरेको हुनुपर्छ । नेपाली चाडपर्वहरू देशभित्र भन्दा बढी भव्यतासाथ मनाउने चाहना, नेपाली समुदाय बीचको नियमित सम्पर्क, भेटघाट, सामिप्यता, देशका सानादेखि ठूला सबै विषयलाई आफ्नो जानकारीमा राख्ने तत्परता, त्यसउपर आवश्यक बहस, अन्तरक्रिया लगायत गतिविधि जुन हुने गरेको देखिन्छ, त्यो सबै देशप्रेमकै कारणले भैरहेको छ भन्दा अत्युक्ति नहोला । कुराकानीको क्रममा अधिकांशको चिन्ता यही हुन्छ कि देशले उँभोगतिलाई पछ्याउन सकेन । सशस्त्र द्वन्द्व सकिएको पनि दस वर्ष नाघिसक्यो । यतिबेलासम्म त विकासको रफ्तारले आधा गन्तव्य समाप्त गरिसक्नुपर्ने थियो । तर अहिलेसम्म खाकासमेत कोर्न नसकेपछि कहिले हुन्छ, हाम्रो देश समृद्ध ?२०४६ सालको जनआन्दोलनको सफलतापश्चात राज्यले खुल्ला अर्थतन्त्रलाई अँगाले तापनि स्थिर सरकारको अभावमा देशले काँचुली फेर्न सकेन । राजनीतिक नेतृत्वको मानसिकता हरबखत सत्ताको छिनाझपटीतर्फ मात्र केन्द्रित भएका कारण न आम नागरिकको जीवनस्तर उकास्ने सवालमा काम हुनसक्यो, नत विकासको गतिले नै फड्को मार्न सक्यो । अझ २०५२ सालदेखि सुरु भएको दसवर्षे सशस्त्र द्वन्द्वले त समृद्ध नेपालको सपनालाई २० वर्ष पछि धकेलेकै हो । सबैका सामु खुलेर विगतका आआफ्ना कमजोरीलाई स्वीकार्ने तत्परता अहिलेसम्म न तत्कालीन विद्रोही दल र नेताहरूमा देखिन्छ, नत त्यस इतरका अन्य दल र नेताहरूमा नै । तर यतिबेला प्राय: सबै दलका नेताले देश विकासको आतुरतालाई हरेक दिन अभिव्यक्त गरिरहेको पाइन्छ । यो देख्दाचाहिँ लाग्छ, केही ढिलो पक्कै भएको हो, तर सम्भावना मरेको छैन । यसरी सम्भावनालाई बटुलेर सकारात्मक सोच कायम राख्न खोज्ने नागरिकको दायरा फराकिलो त हुँदै गइरहेको छ । तर राजनीतिक नेतृत्वको चर्को नारा अनि फितलो कार्यान्वयनको पुरातन अवस्थामा अझै सुधार नदेख्दा भने उनीहरूको आशा फेरि निराशामै परिणत नहोला भन्न सकिन्न ।देश हाँक्ने शक्ति सक्षम र दूरदर्शी भयो भने जस्तोसुकै असहज परिस्थितिमा पनि त्यहाँको विकास र प्रगति रोकिएको हुँदैन । श्रीलंकाले हासिल गरेको उपलब्धि हेर्दैमा सबै कुरा स्पष्ट हुन्छ । तीन दशकसम्म त्यति डरलाग्दो सशस्त्र विद्रोह खेपेको मुलुक सबै किसिमले कसरी उन्नत अवस्था कायम गर्न सफल छ ? त्यस्तै हाम्रै युवाहरू समेतको मिहेनत र पसिनाले थोरै समयमा मलेसियाले कसरी आश्चर्यजनक प्रगति गरिरहेको छ । त्यसबाट पनि हाम्रो नेतृत्व वर्गलाई पर्याप्त ऊर्जा मिल्नुपर्ने हो । सिंगापुरको समृद्धिलाई हेरेर लोभिँदै त्यही बमोजिमको आश्वासन बाँड्ने नेताहरू पनि थुप्रै देखिए । तर ली क्वान यु बन्ने साहस, कला र क्षमता कसैमा देखिएन । त्यसैले लगभग तीन दशकसम्म पनि हाम्रा नेताले बाँडेको आश्वासन, आश्वासन मात्र बनिरह्यो, साकार हुन सकेन । क्रमिक र धिमा गतिको विकास त हरेक मुलुकमा भइरहेकै हुन्छ । यो रोक्न खोजेर पनि रोकिन्न । तर आफ्नो देशको लागि कस्तो विकासको आवश्यकता छ भन्ने निक्र्योलसँंगै त्यसको निम्ति प्रभावकारी योजना र कार्यान्वयनको खुबी राजनीतिक नेतृत्वमा हुनुपर्छ । सुरुवाती कौशलको मात्रै खाँचो छ, त्यसपछि नेपालको विकासको लागि सहयोग गर्न तत्पर चोखो मन भएका अन्तर्राष्ट्रिय समुदायहरू, आफ्नै देशको माटोमा पसिना चुहाउने रहर सँंगालेका युवा, भरिभराउ प्राकृतिक स्रोतसाधन यी सबै तत्त्वले सोचेभन्दा धेरै छिटो समृद्ध नेपालले साकार रूप लिन सक्छ । अहिले वैदेशिक रोजगारीमा जाने महिलाको संख्या पनि दिनप्रतिदिन बढ्दो छ । पुरुषको तुलनामा महिला कामदारले खेप्नुपरेको सास्ती झन् अतुलनीय हुने गरेको सार्वजनिक भएका धेरै घटनाले बताइसकेका छन् । कामको प्रकृति तथा प्रतिकूल वातावरण लगायतले मात्र हैन, महिला भएकै कारणले भोग्न बाध्य हुने हिंसा, विभेद, शोषण, उत्पीडन आदि कारणले उनीहरूमा जाग्ने घोर निराशा अनि त्यसैको कारणले हुने गरेका हत्याआत्महत्याका घटनाप्रति पनि हामी बेखबर छैनौं । त्यस्तै कामकै कारण युवा जमात विदेशिने व्यापकताले नेपालका गाउँहरू सुनसान भइरहेका खबर पनि सार्वजनिक भइरहेका छन् । युवाविहीन गाउँहरूमा वृद्धवृद्धा, महिलाहरूमाथि थुप्रिएको अभिभाराले निम्त्याएको कठिनाइ आफ्नो ठाउँमा छँदैछ, तर कमाउन विदेश गएका आफ्ना सन्तानअभिभावकप्रियजन बन्द डिब्बामा लास बनेर फर्केको स्थिति भोग्दा त्यो परिवारले कति मार्मिक वज्रपातको सामना गर्नु परिरहेको छ, त्यसलाई कतिन्जेल बेवास्ता गरिरहने सरकार ? राज्य सञ्चालनको दौरान विरोध, अवरोध र व्यवधान कहिल्यै सकिन्नन् । लोकतान्त्रिक चरित्र भएको मुलुकको सौन्दर्य यसैमा अडेको हुन्छ । त्यसैले शासन सञ्चालनका नियमित आकस्मिकता त आउँछन्, जान्छन् । तर विकासको मियोलाई अब यसरी दर्बिलो बनाउनुपर्यो, जसले देशलाई समृद्धिको उचाइतर्फ निरन्तर अग्रसर गराओस् । अनि श्रमका लागि विदेशिएका सबै युवालाई स्वदेश फर्काएर देशका लागि पसिना बगाउने स्वर्णिम अवसर दिलाओस् ।"
८ सयलाई जनता आवास,"धरान सुनसरीका सीमान्तकृत समुदायलाई सरकारी आवास उपलब्ध गराउने गरी जनता आवास कार्यक्रम कार्यान्वयनको तयारी थालिएको छ । कार्यक्रम यसै आर्थिक वर्षभित्र कार्यान्वयन गर्न मंगलबार सदरमुकाम इनरुवामा जिल्लास्तरीय समन्वय समिति बैठकले पहिलो चरणको लक्ष्य निर्धारण गरेको छ । सांसद मीनबहादुर विश्वकर्माको संयोजकत्वमा गठित १३ सदस्यीय समितिमा सांसद रेवतीरमण भण्डारी, सांसद कल्पना चौधरी, प्रजिअ, स्थानिय विकास अधिकारी तथा जिल्लाका सरकारी कार्यालयका प्रमुख छन् । संयोजक सांसद विश्वकर्माले कान्तिपुरसित भने, जनताको आवास कार्यक्रम कार्यान्वयन चरणमा पुर्याउने पहिलो जिल्ला सुनसरी भएको छ ।बैठकले जिल्लाका ६ वटा निर्वाचन क्षेत्रमा बनाउने ८ सय आवासीय घरको क्षेत्रगत संख्या र नगरपालिका, गाविस तथा वडा, टोलसमेत तोकेको छ । निर्धारित संख्याअनुसार सुनसरी १ को धरान उपमहानगरमा १ सय ८० आवास बन्नेछन् । सुनसरी २ को इटहरी उपमहानगर, रामधुनी भासी नगरपालिका, अमाही बेल्हामा १ सय ५०, सुनसरी ३ को दुहवी भलुवा नगरपालिका, औराबनी, अमडुवा, सिमरिया, मधेली, तनमुना गाविसमा १ सय ६० घर बन्नेछन् ।सुनसरी ४ को कप्तानगन्ज, डुम्राहा, सत्तेरझोरा गाविसमा १ सय ५० घर बन्नेछन् । सुनसरी ५ को हरिपुर, पश्चिम कुशाहा, श्रीपुरमा ९० घर बन्नेछन् । सुनसरी ६ को मधुवन, महेन्द्रनगर (चक्रघट्टी), भरौल, सिंगिया, बक्लौरी, प्रकाशपुर १ सय १० घर बन्ने छन् । सुनसरीमा जनता आवास निर्माणका लागि चालु २०७३०७४ को बजेटमा सरकारले ४ करोड ५६ लाख रुपया विनियोजन गरेको छ ।संयोजक विश्वकर्माका अनुसार बजेट भुक्तान सहरी विकास तथा भवन निर्माण विभाग, डिभिजन कार्यालय मोरङमार्फत हुनेछ ।"
लुम्बिनी सुरक्षामा एउटै निकाय माग,"भैरहवा लुम्बिनी विकास कोषले विश्व सम्पदामा सूचीकृत बुद्ध जन्मस्थलको सुरक्षा प्रभावकारी तुल्याउन एउटै सुरक्षा निकायको नेतृत्व (कमान्ड) मा रहने गरी प्रबन्ध मिलाइदिन माग गरेको छ । कोषको कार्यकारी समितिको निर्णयपछि गृहमन्त्रालयमार्फत् सरकारसँग यस्तो पत्राचार गरेको हो ।करिब ९ महिनाअघि तत्कालीन संस्कृति पर्यटन तथा नागरिक उड्डयन मन्त्री आनन्द पोखरेल र अहिलेका मन्त्री जीवनबहादुर शाहीसँग यही विषयलाई लिएर बैठक भएका छन् । लुम्बिनी विकास कोष संस्कृति पर्यटन तथा नागरिक उड्डयन मन्त्रालय मातहतमा छ । नेपाली सेनाकै नेतृत्वमा सुरक्षा व्यवस्था आवश्यक रहेको प्रस्टसँग किटान गरिएको छैन । तर, सेनालाई खटाइएमा सुरक्षाको सुनिश्चितता अझ बढी हुने आसय कोषले व्यक्त गरेको छ । लुम्बिनीको सुरक्षा संवेदनशीलतालाई ध्यानमा राखेर कुनै एउटा मात्रै सुरक्षा निकाय खटिने गरी सुरक्षा प्रबन्ध मिलाइदिन कोषले सरकारसँग माग गरेको छ, कोषका सदस्य सचिव अजितमान तामाङले भने, हाल लुम्बिनीमा खटिएका विभिन्न सुरक्षा निकायबीच आपसमा समन्वय नहँुदा सुरक्षा व्यवस्था कमजोर भएको महसुस गरेका छौं ।सुरक्षाका लागि नेपाल प्रहरी, सशस्त्र प्रहरी र राष्ट्रिय अनुसन्धान परिचालित छन् । कोषले आपैंले नियुक्त गरेका र निजी कम्पनी ग्रुप फोर का सुरक्षाकर्मी पनि कार्यरत छन् । यति धेरै परिचालित गरिँदा पनि लुम्बिनीको सुरक्षा प्रभावकारी बन्न नसकेको कोषको विश्लेषण छ । एक हजार १ सय ५५ बिघामा विस्तारित कोष परिसरमा लगाइएको सुरक्षा पर्खाल तोडेर गाईबस्तु पस्ने ठूला भ्वाङ बनाइका छन् । आज लगाइएको पर्खाल भोलिपल्टै फोरिएका छन्, तामाङले भने, ठूला ढुंगा र फलाम समेत काटेर लगिएका छन् ।कोष परिसरमा रूख काटिनु र काठ चोरी अर्को समस्या बनेको छ । बसपार्क अगाडिका टहरा, लुम्बिनीमा निर्मित विदेशी विहारमा बस लगायत सवारी साधन सञ्चालन र मगन्तेको बिगबिगी लगायत विषय नियन्त्रणभन्दा बाहिर गइसकेको कोषका पदाधिकारीले बताए । पदाधिकारीका अनुसार सामान्य विषयलाई लिएर कोषको कार्यालय बन्द गर्ने र नाराबाजी हुने गरेको छ । मायादेवी मन्दिर परिसरबाट मोटरसाइकल चोरी र विभिन्न विहार भित्रका सामान चोरीका घटना बढेका छन् । आफूहरूमाथि पनि अपमानित व्यवहार हुने गरेको गुनासो पदाधिकारीको छ । कोष परिसरमा जथाभावी चलाउने गरिएका सवारी साधन नियन्त्रण गर्न खोज्दा उल्टै नाराबाजी हुने गरेको र ज्यान मार्नेसम्मको धम्कीसमेत आउने गरेको तामाङले बताए ।"
चार वर्षपछि भेटिए बालक,रुकुम अभिभावकसँगै भारत गएका खोलागाउँ ८ स्यानाखोलाका एक बालक ४ वर्षपछि परिवारको सम्पर्कमा आएका छन् । भारतको देहरादुनबाट ११ वर्षको हुँदा हराएका गोविन्द नेपाली बुधबार काकाको सम्पर्कमा पुगेका छन् । गोरखपुरको खुला आश्रमगृहले बेवारिसे अवस्थामा उनलाई फेला पारेको थियो । उसले त्यसपछि नेपालको रूपन्देही प्रहरीलाई जिम्मा लगाएको थियो । प्रहरीले उनलाई गत २०७२ चैत १३ गते घर खोजतलासको जिम्मासहित रूपन्देहीको नेपाल अविनाश अनाथाश्रममा बुझाएको थियो । अनाथाश्रमका सञ्चालक कृष्णप्रसाद ज्ञवालीले महिला तथा बालबालिका कार्यालय रूपन्देहीको पत्रसहित बालकलाई जिल्ला प्रहरी कार्यालयमा पुर्याएका थिए ।
घर बनाउन जंगलमा बास,"गुप्सीपाखा (गोरखा) हिउँ पन्छाउँदै लाप्राक, गुप्सीपाखाका मानबहादुर गुरुङ र पत्नी दुमनी जंगलको जग्गामा घडेरी बनाउँदै छन् । भूकम्पको डेढ वर्षपछि पनि घडेरी खोज्नुको उद्देश्य घर निर्माण भने होइन, उनले अझै अस्थायी टहरो नै बनाउनु छ ।लाप्राकवासी ओत लागेको गुप्सीपाखाका अस्थायी टहरा भत्काइएपछि उनीहरू आसपासको जंगल क्षेत्रमा पुन: टहरा उभ्याएर बस्न थालेका छन् । गुप्सीपाखामा उनीहरूका लागि घर बनाइने भएकाले नयाँ ठाउँ खोज्नुपरेको हो । गत साताको हिमपातले वृद्धवृद्धा र बालबालिकाको जनजीवन कष्टकर छ । गैरआवासीय नेपाली संघ (एनआरएन) ले गुप्सीपाखामा भूकम्पपीडितका लागि घर बनाउन भिरालो जग्गामा डोजर लगाएको छ । संघले घडेरी खार्न डोजर लगाएपछि पुराना टहराहरू भत्काएको मानबहादुरले बताए । पहिले बनेको टहरा भत्काएर अर्को ठाउँमा बनाउन लागेका हौं, उनले भने । भूकम्पपछि मानबहादुर तीन ठाउँमा अस्थायी टहरा बनाएर सरिसके । पीडितहरू गुप्सीपाखा आसपास जंगल, ठूलो र सानो रिङजुलङमा बसेका छन् । घर पुनर्निर्माण नभएकाले प्लास्टिक, त्रिपाल र जस्तापाताका टहरामा छन् ।लाप्राकमा गत वर्षभन्दा यस पटक कम हिमपात भए पनि जाडोचाहिँ बढी भएको ७२ वर्षीय कामबहादुर गुरुङले बताए । हिउँ थोरै परे पनि तुषारो बढी परेको छ, उनले भने । छोरीछोरीलाई पहिरोको जोखिममा रहेको पुरानो बस्तीमा छाडेर उनी जंगलकै टहरामा बसेका छन् । उनले भने, धेरै चिसो छ । टहराका सामान कुर्न म एक्लै बसेको छु । अधिकांश गाउँलेले बसोबास गर्न गुप्सीपाखा आसपासकै जंगल क्षेत्रमा टहरा बनाएको स्थानीय गणेश गुरुङले बताए । टहरा गुप्सीपाखातिरै छ, उनले भने, अत्यधिक जाडो भएकाले धेरै मान्छेचाहिँ पहिलेकै तल्लो बस्तीमा बस्छन् । पुरानो बस्ती ठूलो पहिरोको जोखिममा छ । चिसोका कारण स्थानीय विद्यालय पनि बन्द गरिएको छ । नयाँ ठाउँमा अस्थायी टहरो बनाएर विद्यालय सार्ने तयारी भइरहेको छ । बस्ती बसाउने भनिएको ठाउँमा यतिबेला एउटै टहरा छैनन् । गत वर्ष हिमपातले टहरै पुरेपछि यस पटक स्थानीयवासी जाडो सुरु भएलगत्तै पुरानो बस्तीमा सरेको ६७ वर्षीय बासिन्द्रा गुरुङले बताए । टहरा भत्कियो, गुप्सीपाखामा भन्दा लाप्राक गाउँमै न्यानो हुन्छ, उनले भने । वर्षात्मा पहिरोको डर भए पनि खेतीपातीका लागि तल्लो गाउँ नै जानुपर्ने बाध्यता रहेको उनले सुनाए । गुप्सीपाखामा हिमपातले खानेपानी पनि अभाव हुने गरेको छ । हिउँले पानी जमेर घाम नलागी पग्लिँदैन, उनले भने ।गुप्सीपाखामा एनआरएनले ५ सय ७३ परिवारका नयाँ घर निर्माण गर्ने अनुमति पाएको छ । एनआरएनले लाप्राकमा एकीकृत बस्तीसहितका घर निर्माण गर्न सरकार र भूकम्प पुनर्निर्माण प्राधिकरणसँग सम्झौता गरिसकेको छ । गुप्सीपाखाको १८२ हेक्टर क्षेत्रफलमा १० महिना अर्थात् आगामी अक्टोबरसम्म घर निर्माण गरिसक्ने लक्ष्य छ । आउँदो एनआरएन डे अक्टोबर ११ मा घरहरू बनाएर हस्तान्तरण गरिसक्ने लक्ष्य लिएका छौं, बस्ती निर्माणका इन्चार्ज राजेन्द्र भट्टले भने । पाँच सय ७३ घर निर्माण गरिने उनले बताए । एनआरएनले घर पुनर्निर्माण गर्न गुप्सीपाखामा क्याम्प खडा गरिसकेको छ । नमुना बस्ती बसाउन लागेका हौं, भट्टले भने । ३ आना ३ पैसा जग्गामा दुईतले चारकोठे एउटै प्रकृतिका घर निर्माण गरिने उनले बताए । प्रत्येक घरमा होमस्टेका लागि पनि कोठा छुट्याइएको डिजाइन छ, उनले भने । गुप्सीपाखालाई पर्यटकीय थलोका रूपमा विकास गर्न विशेष ध्यान दिएर पुनर्निर्माण गरिने एनआरएनले जनाएको छ । पुनर्निर्माणलाई तीव्रता दिन स्थानीय लघु जलविद्युत्को २६ किलोवाट बिजुली गुप्सीपाखासम्म ल्याएर जडान गरिएको छ । घर निर्माणका लागि आवश्यक इँटा बनाउन मेसिन ल्याइएको छ । चाइनिज प्रविधिको मेसिनले दैनिक ९ हजार इँटा बनाइने जानकारी उनले दिए । बस्तीमा पुग्ने बाटो र घडेरी प्लटिङको काम डोजरले गरिरहेको छ । लाभग्राही सूचीमा नाम छुटेका ३९ घरपरिवारलाई पनि घर निर्माण गरिदिनुपर्ने स्थानीय अगुवा गणेश गुरुङले बताए । स्वास्थ्य चौकी, विद्यालय, सामुदायिक घर र गुरुङ संग्रहालयसहित सोलार, पानी, बत्ती र बाटो एनआरएनले पुनर्निर्माण गर्न लागेको हो ।"
बारपाकमा मापदण्डबिनै पुनर्निर्माण,"बारपाकमा थरीथरी जस्तापाता र रङरोगन गरेका घरहरूले झिलिमिली बढ्दै छ । भूकम्प स्मृति दिवसका दिन राष्ट्रपति विद्यादेवी भण्डारीले शिलान्यास गरेको गोपाल विकको घर पनि पुनर्निर्माण सुरु भएको छ । प्राविधिकहरूका अनुसार ती घर सरकारले तोकेको १७ प्रकारका नक्साअनुसार छैनन् । सबैजसो मापदण्डविपरीत छन् । विकले फलामै फलामको ट्रस प्रकृतिको घर निर्माण थालेका हुन् । सरकारले दिएको पैसाले पक्की घर बनाउन ढुवानी पनि पुग्दैन, उनले भने, टहरामा बस्न गाह्रो भएपछि जस्तो सकिन्छ त्यस्तै बनाउन लागेका हुँ । पहिलो किस्ता लिएका एक हजार तीन सय ३८ मध्ये दुई सय ७१ घरधुरीले मात्रै प्राविधिक सल्लाह लिएका छन् । निर्माण भइरहेको घरको संख्या थोरै छ, बारपाकमा खटिएका इन्जिनियर अधिकार ढकालले भने । एक सय ७० घर निरीक्षण गर्दा थोरै घरले मात्र सरकारले तोकेको मापदण्ड पूरा गरेको भेटिएको उनले बताए । निर्माण भएका घरहरू भूकम्प प्रतिरोधीसमेत नभएको प्राविधिकहरूको भनाइ छ । दुई सयभन्दा बढी घरहरू स्थानीयवासीले आफूखुसी निर्माण गरिसकेका छन् ।अधिकांश घर निर्माणमा केही न केही कमजोरी देखिएको छ, सहरी विकास तथा भवन डिभिजन कार्यालयका प्रमुख रोशन श्रेष्ठले भने । न्यूनतम मापदण्ड पूरा नगरेको घर धेरै रहेको उनले बताए । स्थानीयले पुरानो बस्ती र नयाँ जग्गामा समेत घरहरू निर्माण गरिरहेका छन् । नयाँ र पुरानो बस्तीमा कसरी बस्ती विकास गर्ने भनेर अध्ययन सकिएर प्रतिवेदन आएको छ, उनले भने । तीन प्रकारका प्रतिवेदन तयार गरेर स्थानीयवासीसँग छलफल गरिएको छ । जग्गा अभावले विस्थापित भएका करिब एक सय घरपरिवारले घर निर्माण गर्न जग्गासमेत पाएका छैनन् । सरकारले जग्गा उपलब्ध नगराएको स्थानीय उत्तम विकले गुनासो गरे । विद्यालय, स्वास्थ्य चौकी बनाउने काम भने टेन्डर प्रक्रिया सकिएर सुरु हुन लागेको जगबहादुर गुरुङले बताए । भूकम्प स्मृति पार्क निर्माणका लागि भने सरकारले बजेट विनियोजन नै गरेको छैन । जिल्लाका सरकारी कार्यालयहरूले बारपाकका पीडितका लागि लक्षित गरी एकीकृत घुम्ती शिविर सञ्चालन गरेको प्रमुख जिल्ला अधिकारी जितेन्द्र बस्नेतले बताए । बारपाकलगायत जिल्लाभर पीडितले अनुदानको पहिलो किस्ता लिए पनि घर बनाउने कामले तीव्रता पाउन सकेको छैन, उनले भने ।"
बीपीमा हाहाकार,"धरान बीपी कोइराला स्वास्थ्य विज्ञान प्रतिष्ठानमा पानी आपूर्ति नहुँदा बुधबार हाहाकार मच्चियो । नेपाल खानेपानी संस्थानले १३ घण्टा पानी वितरण नगरेपछि उपचार सेवा प्रभावित हुन पुग्यो ।हजारभन्दा बढी बिरामीको उपचार हुने अस्पतालमा आकस्मिक कक्ष, अप्रेसन थिएटर, सघन उपचार कक्षलगायत ठप्प हुन पुगेपछि प्रतिष्ठानले रिजर्भ ट्याङ्कीको पानीले काम चलाएको थियो । प्रतिष्ठानका रजिस्ट्रार तुलबहादुर श्रेष्ठले भने, संस्थानलाई खानेपानीको महसुल नियमित तिरिरहेको अवस्थामा उसले पानी नै रोकिदिँदा हाहाकार भयो । उनका अनुसार प्रतिष्ठानमा खानेपानी दुईतिरबाट ल्याइने गरिएको छ । चारकोसे जंगलमा जडान गरिएका तीनवटा डिप टयुबवेलबाट भूमिगत पानी र शिवजटाको सतहको पानी प्रतिष्ठानमा वितरण हँुदै आएको छ । रजिस्ट्रार श्रेष्ठले भने, सबै खर्च प्रतिष्ठानको भए पनि चारकोसे जंगलबाट पम्पिङ गर्न र शिवजटाको पानी प्रतिष्ठानको टयांकीसम्म ल्याउन प्रतिष्ठानले संस्थानलाई सर्भिस चार्जस्वरूप वार्षिक ८३ लाख रुपैयाँ तिर्दै आएको छ । तर केही साताअघि संस्थानले उक्त सर्भिस चार्ज बढाएर १ करोड २४ लाख रुपैयाँ पुर्यायो र तत्काल तिर्न दबाब दियो । हामीले पुरानै महसुलका आधारमा रकम दिन्छौं भनेका छौं । यता धरान खानेपानी बोर्डले आफ्नो म्याचिङ फन्डका लागि स्थानीय उपभोक्ताबाट रकम संकलन गरिरहेको अवस्थामा प्रतिष्ठानले वर्षेनी बुझाउने ८३ लाख रुपैयाँ बोर्डमै बुझाउन उपमहानगरपालिकाका कार्यकारी अधिकृत विष्णुप्रसाद कोइरालाले दबाब दिएकाले संस्थानले पानी वितरण रोकेको हो ।संस्थानले दिउँसो १ बजेपछि मात्र प्रतिष्ठानमा पानी वितरण गरेको थियो । प्रतिष्ठानमा दैनिक १० लाख लिटर खानेपानी खपत हुने गर्छ । संस्थान प्रमुख शैलेन्द्र साहले भने सिस्टम बिग्रेकाले केही बेर पानी रोकिएको बताए । महसुलको विषय आन्तरिक कुरा हुन्, उनले भने ।"
४० केजी चरेससहित पक्राउ,धादिङ भूमेस्थान ६ बाट ४० केजी लागूपदार्थ चरेससहित ४ जनालाई प्रहरीले पक्राउ गरेको छ । किनबेच गर्दै गरेको अवस्थामा पक्राउ पर्नेमा एक स्थानीयसहित ३ भारतीय रहेको प्रहरीले जनाएको छ ।
छतबाट लडेर पर्यटक घाइते,पोखरा लेकसाइडको खहरेस्थित होटल इगल जोनको छतबाट लडेर मंगलबार टर्कीका एक पर्यटक घाइते भएका छन् । २६ वर्षीय अहमेत ओक्टी सेरनलाई उपचारार्थ मेट्रोसिटी अस्पताल भर्ना गरिएको प्रहरीले जनाएको छ ।
यातायात अवरोध,खोटाङ महुरेगढी गाउँपालिकालाई पुन:संरचना आयोगले हटाएको विरोधमा पाँच दिनदेखिको यातायात बन्दले जनजीवन कष्टकर बन्दै गएको छ । स्थानीयले मध्यपहाडी लोकमार्ग र सगरमाथा लोकमार्ग शनिबारदेखि अवरुद्ध पारेका छन् ।
महिला मुद्दा छिटो टुंग्याऊँ,"खोटाङ प्रधानन्यायाधीश सुशीला कार्कीले महिलाका मुद्दा तीन महिनाभित्र टुंग्याउनुपर्ने बताएकी छन् । जिल्ला अदालत खोटाङको भवन उद्घाटन गर्दै बुधबार उनले महिलाका अंशलगायत मुद्दा छिटो सक्न निर्देशन दिएकी छन् । दुर्गम पहाडी जिल्लामा छिटोछरितो न्याय सम्पादन होस्, उनले भनिन्, न्यायालयकै कारण नागरिकले पीडा नपाऊन्, जनताको विश्वास नगुमोस् ।"
चिसोले सकस,"भोजपुर चिसो अत्यधिक बढेपछि यहाँको जनजीवन कष्टकर बनेको छ । बालबालिका, वृद्धवृद्धा र असहाय महिला बढी प्रभावित छन् । दैनिक काम र खेतीपातीमा असर पारेको छ । १० दिनदेखि माथिल्लो भेगमा हिउँ परिरहेको छ । सिलिचुङ, साल्पा, मैयुङ, टेम्के, सुन्तले लगायतका अग्ला स्थानमा दैनिकजसो हिउँ परेपछि चिसो बढेको हो ।"
अन्तर्राष्ट्रिय चलचित्र महोत्सव सुरु,"डोरबहादुर विष्टको जीवनीमा आधारित वृत्तचित्र म अलप हुन चाहन्छु पछि पहिलो दिन प्रेम राउत र सागरवीर कार्कीको डोम समाज, रसियाका एइना मेरेडोभाका ब्ल्यांक पेज, सेनाद सामानोभिकको ट्रांक्युलिटी ब्लड, भारतका अमित नरवादेको कलङ, रामकृष्णको एक्स्ट्रा टाइम, नेपालका सुवास गजुरेलको हरेरामकी आमा, जर्मनीका हेन्रिक पेसकेलको सिओसोपोल प्रदर्शनी भए ।पाँच दिनसम्ममा अरुण प्रधानको याक्खा संस्कृतिमा आधारित ओम्ला (सुनाखरी), इरानका वेन्होम बाहादोरीको आइफोन, मीनबहादुर भामको कालो पोथी, मनोज पण्डितको छाया, हिमग्याप टासीको भीमदत्त, दिनेश पाल्पालीको बालकृष्ण सम तथा वृत्तचित्रहरूमा सञ्चारकर्मी अखण्ड भण्डारीको ओडारको मुस्कान, भोजराज भाटको सुनाकली, गणेश पाण्डेको भाग्यले बाँचेकाहरू लगायत छन् । फेस्टिभलमा विभिन्न मुलुकका आमन्त्रित कलाकार, चलचित्र निर्देशकहरूको सहभागिता रहेको छ । विषेश र वास्तविक कथावस्तुमा आधारित चलचित्र प्रदर्शनी भएकाले कमर्सियल चलचित्र महोत्सवको जस्तो कुनै तामझाम नगरिएको फेस्टिभलमा नेपालका १८ र अन्तर्राष्ट्रिय चलचित्रहरू २९ गरी ४७ चलचित्रहरू समावेश गरिएका छन् । अन्तर्राष्ट्रिय चलचित्र महोत्सव धरानमा पहिलोपटक आयोजना गरिएको हो । अखिल नेपाल चलचित्रकर्मी संघद्वारा आयोजित चलचित्र महोत्सवमा धरानमा गर्नुको कारणबारे स्थानीय संयोजक दीपक श्रेष्ठले भने, राजधानीमा धेरै चलचित्र अवार्ड समारोह हुन्छन् ती सबै कमर्सियलका लागि हुन्छन् । राजधानीबाहिर धरानमा हामीले विशेष कथावस्तुमा बनेका यथार्थमा आधारित चलचित्रको महोत्सव गरेका हौं । उनले नयाँ पुस्ताका विद्यार्थीलाई र दर्शकलाई लक्षित गरेर अन्तर्राष्ट्रिय चलचित्र महोत्सव आयोजना गरेको बताए । उनका अनुसार सन् २०१४ यता संसारका विभिन्न मुलुकमा बनेका सार्थक, मौलिक र यथार्थपरक चलचित्रलाई महोत्सवमा समावेश गरिएको छ । चलचित्र महोत्सवको जुरीमा चिनियाँ निर्देशक सी फी, फ्रान्सका प्राध्यापक ड्रागन मिलिकोभिक, नेपालका लक्ष्मीनाथ शर्मा, राजेश हमाल र बंगलादेशकी डकुमेन्ट्री तथ टीभी जर्नालिस्ट तस्मिह अफ्रिन रहेका छन् ।"
द्रौपदीका आँखाबाट महाभारत,"कोलकाता म याज्ञसेनी । पाञ्चालकी राजकन्या, पाञ्चाली । राजा द्रुपदकी छोरी, द्रौपदी । कृष्णमा समर्पित, कृष्णा ।महाभारतमा द्रौपदी उर्फ याज्ञसेनी गौण पात्र हुन् । अथवा, महाभारत उनका आँखाले उनैले बाहेक कसैले हेरेन वा हेर्न चाहेन । पाँच पराक्रमी पाण्डवकी एक्ली पत्नी भएर पनि याज्ञसेनी कति पीडा सहेर बाँचिन् र मरिन्, कमैले विवेचना गरे होलान् । डा प्रतिभा रायले उनैको पक्षबाट महाभारतको क्रूरता पस्केर उहिल्यै कथा लेखेकी थिइन्, जसलाई सुनील पोखरेलले नाट्य रूपान्तरण गरे, याज्ञसेनी का रूपमा । सुनीलको निर्देशनमा उक्त नाटक बुधबार साँझ कोलकाताको कल्याणीमा मञ्चन गरिएको छ ।माथि उल्लिखित संवादसँगै नाटक सुरु हुन्छ । दृश्यमा देखिन्छिन्, याज्ञसेनी । खोकिलाबाट महाभारतका अन्य पुरुष पात्रको संवाद बारम्बार सुनिन्छ । झन्डै एक घण्टा लामो नाटकको दृश्यमा भने पूरा समय याज्ञसेनीले मञ्च पाउँछिन् । केन्द्रीय एकल भूमिकामा निशा शर्माले अभिनय गरेकी छन् ।धर्म स्थापनार्थ यज्ञको आगोबाट जन्मिएकी याज्ञसेनी सानैदेखि कृष्णप्रति आसक्त थिइन् । तर स्वयं कृष्णले नै उनका लागि आफू उपयुक्त पुरुष नभएकाले साहिला पाण्डव अर्जुनसँग स्वयंवर गर्न भन्दै खिन्न पार्छन् । नेपथ्यमा याज्ञसेनीले आवाज सुन्छिन्, अर्जुन पनि म नै हुँ । तिमीले अर्जुनलाई मेरै अर्को रूप मानेर ग्रहण गर ।त्यसपछिको कथामा अर्जुनले पानीमा प्रतिविम्बित माछाको आँखामा तीर हानी याज्ञसेनीलाई जित्छन्, उनलाई लिएर घर पुग्दा आमा कुन्तीले अर्जुनले ल्याएको चीज पाँचै छोराले बाँडेर लिनु भन्छिन् र याज्ञसेनी सुरुमा प्रतिवाद गरे पनि पछि बाँडिन बाध्य हुन्छिन् ।पहिलो प्रेम कृष्णलाई अर्जुनका लागि गुमाएकी याज्ञसेनीले पछि मन पराउन थालेकी अर्जुनलाई पनि उसको वनबास क्रम १२ वर्ष गुमाउनुपर्छ । यता नदीमा नुहाउन गएकी याज्ञसेनीलाई तीर प्रकरणमा हारेका भनिएका कर्णले नै बचाउँछन् । याज्ञसेनी फेरि सोचमग्न बन्छिन्, जलक्रीडामा मेरो प्राण गएको भए मेरा पाँच पतिमध्ये कुनैले पनि रक्षा गर्न सक्ने थिएनन् । कर्णले मलाई गरेको स्नेह र सम्मानका कारण मेरो मन उनीप्रति करुणा, सहानुभूति वा स्नेह खै केले हो प्रविभुत भएको छ । वास्तवमा मनलाई कसले पूर्णरूपमा नियन्त्रण गर्न सकेको छ र ?याज्ञसेनीले जीवनभर गुमाइरहिन् । सम्झौताको जीवन बाँचिरहिन् । जीवनको अन्तिम क्षणमा आएर उनले आफ्नै कर्मको मूल्यांकन गर्छिन् । कृष्णप्रति गुनासिँदै भन्छिन्, हे कृष्ण, तिमीले किन मलाई अर्जुन भनेको म हो भन्यौ ? किन तिमी कर्ण हुन सकेनौ ? कर्णकी पत्नी हुन पाएकी भए पाण्डवकी पत्नी हुँदाकी जस्ती निरीह भएर मैले अनेकपल्ट लाञ्छित हुनुपर्ने थिएन भन्ने लाग्छ ।याज्ञसेनी अर्थात् द्रौपदीको जीवनमा चीरहरणको घटना सधैं अप्रिय बनेर रहयो । युधिष्ठिरले उनलाई जुवामा हारे । युधिष्ठिरले आफ्नै भाउजूको दुस्शासनको हातबाट चीरहरण गर्न लगाउँदा समेत पाँच पाण्डवले केही गर्न सकेनन् । पछि महाप्रस्थानका लागि स्वर्ग जाँदै गर्दा बाटोमा चिप्लिएर लडेकी याज्ञसेनीलाई उनका पाँच पति कसैले उठाउनसमेत चाहेन । सहायताका लागि पुगेका भीमलाई समेत युधिष्ठिरले रोक्छन् र अगाडि बढ्न आदेश दिन्छन् । चिप्लिएर लडेकी याज्ञसेनी हिउँमा पुरिँदै गर्दाको मनोविज्ञानमा रहेर नाटक तयार पारिएको छ ।नाटकको अन्त्यमा याज्ञसेनीले आफूलाई टुक्रयाएर बाँडिनुको पीडा, महाभारत युद्धमा पाँच छोरा गुमाउनुको पीडा र सभामा चीरहरणको अपमान सहनुपर्दाको पीडालाई सम्झँदै कृष्णलाई गुनासो गर्छिन्, हे कृष्ण, मेरो जीवनमा जे भयो भयो । कुनै पनि नारीको जीवनमा कहिल्यै त्यस्तो नहोस् । कुनै नारीले एकैपल्ट एकभन्दा बढी पति कहिल्यै पनि राख्न नपरोस् । नारीलाई रूपवती बनाऊ तर पुरुषलाई त्यतिबिघ्न कामुक नबनाऊ ।कल्याणी कला मण्डलमले मंगलबारदेखि ६ दिनसम्म आयोजना गरेको १२औं रामधनु नाटय मेलामा नेपालका तर्फबाट आरोहण गुरुकुलको यस नाटक दोस्रो दिन मञ्चन गरिएको हो । नाटकको संगीत आदित्य कटुवालको हो । संगीत परिचालन प्रदीपकुमार चौधरीले गरे । आभाष अधिकारीले सहायक निर्देशनको जिम्मा सम्हाले । मञ्च व्यवस्थापन सुनिशा बजगाईंले गरिन् ।महाभारतको ठूलो क्यानभास र धेरै चरित्रको कथामा सोलो नाटक तयार पारिनुको कारणबारे निर्देशक सुनीलले भने, यो द्रौपदीको आँखाले हेरेको महाभारत हो । त्यो हिसाबले द्रौपदी महत्त्वपूर्ण हो । अरू पात्र त उसको आँखाले देखेको हो । हामीले पढेको महाभारत भन्दा द्रौपदीको हेराइ फरक हुन सक्छ । त्यो कारणले पनि एकल गरिएको हो । नेपाली भाषामा प्रस्तुत गरिए पनि कथा परिचित भएकाले स्थानीय दर्शकले याज्ञसेनी लाई रुचाएको बताए ।नेपाली भाषामा प्रस्तुत गरिए पनि कथा परिचित भएकाले स्थानीय दर्शकले याज्ञसेनी लाई रुचाएको बताए ।"
चरा कलामा सिंगो परिवार,"काठमाडौं ग्यालरीभित्र छिर्नेबित्तिकै ससाना चराहरूको मधुर चिरबिर कानमा ठोक्किन्छ । भँगेराका बचेराहरू गीत गाइरहेको जस्तै सुनिन्छ । ठीक अगाडि भने नदी किनारमा ठुल्ठूला जोडी मयूरहरू चरिरहेका देखिन्छन् । केही पर चार जोडी डाँफे र कुखुराको भाले रमाइरहेका छन् । दाहिनेतिर लाटोकोसेरोका ठुल्ठूला आँखा । दृश्य चित्रकार हीरालाल डंगोल र उनको परिवारको बर्डस् अफ नेपाल चित्रकला प्रदर्शनीको हो । ५० वर्षदेखि नेपालमा पाइने चराको खोजी गरी चित्र बनाउन तल्लीन ७७ वर्षीय हीरालाल र उनका दुई छोरा, दुई छोरीले नेपालका झन्डै सय प्रजातिका चराहरूको चित्र प्रदर्शनीमा राखेका छन् ।हामीले भेट्टाएको चराको प्रजाति त संख्या झन्डै ९ सय छन्, उनले भने, काँडेभ्याकुर, डाँफे, छनक बट्टाई, गुलाफी टाउके सुगा, न्याउली र कुमछिर्के कुथुके, लालपुच्छ्रे बुङ्गेचरा, बोक्सी चिल, हिम लाटोकोसेरो, ठेउवालगायत केही चराहरूको मात्रै चित्र राखेका छौं । सानैदेखि चित्रकलामा रुचि भएकाले घरकै दाउरामा बूढापाकाको चित्र बनाउँथे हीरालाल । सामान्य पौभा बनाउन जान्ने उनले दरबार हाई स्कुलबाट मेट्रिक पास गरेपछि त्रिपुरेश्वरको घरेलु तथा साना उद्योगको डिजाइन शाखामा जर्मनीका एलेक्ससँग चार वर्ष टेक्निकल ड्रइङको प्रशिक्षण लिए । पेन्सिल र चारकोल स्केच कलामा सीमित उनले एलेक्सबाट स्केचका थप सेडिङ, पस्र्पेटिभ, एनाटोमी, स्टिललाइफ, लोगो डिजाइन, पोस्चर, क्यालिग्राफीबारे विस्तृत जानकारी लिएका थिए । वरिष्ठ चित्रकार लैनसिंह वाङ्देलसँग पनि उनले थप दुई वर्ष चित्रकला सिके । त्यहीँबाट सुरु भयो मेरो चरा प्रेम, उनले भने, विसं २०२८ देखि थालेर झन्डै ८ सय प्रजातिका चराहरूको चित्र भएको पुस्तक बनाउन पाँच वर्ष लाग्यो । उनले पुस्तकको दोस्रो संस्करणका लागि थप चराको जानकारीका लागि माछापुच्छ्रे हिमालको फेदीमा एक महिना घुमेको सुनाए ।उनले बनाउँदै गरेको चित्रहरू हेर्दाहेर्दै दुई छोरा र दुई छोरीहरूले उनको कला टपक्कै टिपे । आफ्ना बुबा (हीरालाल) ले कृषि विकास बैंकमा काम गर्दाको समय याद आउने उनका जेठा छोरा पुष्पलालले सम्झिए । बुवा अफिस जाँदा घरमा हामीलाई पौभा चित्रमा रङ भर्ने होमवर्क दिएर जानुहुन्थ्यो, उनले भने, हामीले रङ लगाएको चित्र देखेर साह्रै खुसी हुनुहुन्थ्यो ।विस्तारै चित्र कोर्ने शैली सिक्दै गएको उनले सुनाए । कान्छा छोरा ईश्वर, छोरी मीना र प्रतिमाले कोरेका चित्र पनि प्रदर्शनीमा छन् । पाँच वर्षअवधिमा चितवन र डोल्पामा फेला परेका २० सेमीभन्दा साना वेस्ट हिमालयन बुस वार्बलर, रेड फेस लियोचिला, रुफोस टेल्ड रक थ्रस गरी तीन नयाँ चराहरूको चित्रसमेत ईश्वरले बनाएर प्रदर्शनीमा राखेका छन् । चराअनुसारको वास्तविक आकारमै चित्र तयार भएको मीनाले दाबी गरिन् । चराको बासस्थान र जीवनशैली चित्रमा झल्किन्छ, उनले भनिन्, चरा बनाउने थिम फरक भए पनि यिनको वास्तविकता फरक परेको छैन । नेपालमा पाइने चराहरूका बारेमा धेरैलाई थाहै नभएकाले जनचेतना फैलाएर नेपालमा मात्र पाइने काँडेभ्याकुर जस्ता लोप हुन लागेका चरा सम्वद्र्धन गर्न सरकारको ध्यानाकर्षण गराउने प्रदर्शनीको लक्ष्य भएको उनले प्रस्टयाइन् ।राजधानीमा बुधबार हीरालालको परिवार र चरा चित्रकारिताको विषयमा ललितकला पत्रकार समाज (सोफाज) ले छलफल पनि चलायो । चराकै चित्रलाई साक्षी राखेर सोफाजले कलाका कुरा को छलफल शृंखलालाई यसपटक हीरालाल र उनको परिवारका कलामा केन्द्रित गरेको हो ।"
आई लभ स्कार्फ,"काठमाडौं मोडल दिव्या महर्जन सबै खाले फेसन फलो गर्न रुचाउँछिन् । त्यसमा उनको एउटै पहिरनचाहिँ कम्पल्सरी हुन्छ र त्यो हो स्कार्फ । जिन्स पाइन्ट, स्कर्ट, वानपिस या टिप्स । जुनसुकै पहिरनमा स्कार्फ प्रयोग गर्न सकिने उनको ठम्याइ छ ।फेसन फलोअरका लागि स्कार्फको प्रयोग खाने परिकारमा चटनीको स्वाद पाएजस्तै हो । चार वर्षको र्याम्प मोडलिङ अनुभव बटुलेकी दिव्याले फेसन सोमा अनेक तरिकाले स्कार्फ लगाएकी छन् । घाँटी, हातमा र कपालमा समेत हेडबिन शैलीमा स्कार्फ लगाउन सकिने उनी सुनाउँछिन् ।डिफ्रेन्ट लुक्स देखिन स्कार्फ नै काफी छ जस्तो लाग्छ, उनी थप्छिन्, हरेक पहिरनमा यो सुट गर्छ । स्कार्फ जाडो या गर्मी दुवै मौसममा उपयोगी हुन्छ । फेसन स्टाइलिस्ट खुश्बु गौचन स्टाइलिस्ट देखाउन स्कार्फको भेराइटी प्रयोग गर्न सकिने बताउँछिन् । उनका अनुसार, ाडोमा स्वास्थ्यका दृष्टिले पनि स्कार्फ प्रभावकारी हुन्छ ।जाडोमा ऊलनकै स्कार्फ बढी चल्ने गर्छ, उनी भन्छिन्, फेसन स्टाइलिस्टको भाषामा स्कार्फ सरल तर महत्त्वपूर्ण स्टाइल मानिन्छ ।त्यसो त स्कार्फ अर्थात् मफलर फेसन बजारमा नौलो होइन । पुरानै फेसनलाई निरन्तरता दिइएको फेसन डिजाइनरहरू बताउँछन् । तर, प्रयोग गर्ने शैलीमा भने पहिलेभन्दा अहिले फरक पाउन सकिन्छ । स्कार्फको अर्को सकारात्मक पक्षचाहिँ जेन्डर नछुट्टिनु हो । महिला हुन् या पुरुष, सबैका लागि स्कार्फ रोजाइमा पर्छ । धनसन लिम्बू स्कार्फका पारखी हुन् । उनी प्राय: यूकेबाट ल्याइने टाटन मट्रियलको स्कार्फ लगाउने गर्छन् । उनका अभिभावक यूकेमै छन् । त्यहाँ उनीहरूले टाटनकै मफलर लगाएको देखेर उनमा त्यसप्रति आकर्षण बढेको हो । राम्रो देखिनुमा ड्रेस कम्बिनेसन मुख्य हुने उनको भनाइ छ । यसमा स्कार्फ मिलाउन जानियो भने झन् गजब । उनलाई चाहिँ कालो रंगले बढी तान्छ ।किनकि कालो रंग जुनमा पनि फिट हुन्छ, उनी भन्छन् । खासमा मफलर, स्कार्फ या गलबन्दी जे भने पनि एउटै हो । पुरानो संस्कृति र भेषभूषा हेर्दा मफलरको सुरुआत प्राचीन नै देखिन्छ । आधुनिक पुस्ताले यसको प्रयोगमा अलिकता रूपान्तरण मात्रै गरेको हो । मोडल सेलेना श्रेष्ठले स्कार्फ लगाउन चार वटा तरिका सिकेकी छन् । उनी त्यही एउटा स्कार्फलाई अनेक स्टाइलमा ढाल्ने गर्छिन् ।ऐनामा हेर्दै स्टाइल क्रिएसन गरेकी हुँ, उनी भन्छिन्, एउटै स्कार्फलाई थुपै्र तरिकाले लगाउन सकिन्छ ।नीलो रंगकी पारखी उनले स्कार्फ धेरैजसो नीलै किन्ने गरेकी छन् । जाडो गएपछि पनि उनी स्कार्फ भने छोडदिनन् । यसले एकातिर फेसन स्टाइलको काम गर्छ भने अर्कातर्फ काठमाडौंको प्रदूषण छेक्ने काम गर्छ । अझ चर्को गर्मीले छाला डढ्नबाट बचाउन स्कार्फले छपक्कै मुख छोपेर हिँड्ने युवायुवतीको समूह पनि सहरमा प्रशस्तै देख्न सकिन्छ । बजारमा उलनको स्कार्फ ५ सयदेखि २ हजार रुपैयाँसम्म पाइन्छ ।स्कार्फ आफू स्टाइलिस्ट देखिन र प्रदूषणबाट जोगिन दुवै काम लाग्छ, सेलेना भन्छिन्, सो आई लभ स्कार्फ ।"
याक्खा संस्कृतिमा ओम्ला,"धरान याक्खा संस्कृतिमा बनेको पहिलो फिल्म ओम्ला को धरानमा विशेष प्रदर्शनी गरिएको छ । उक्त फिल्म नेपाली भाषामा बनेको भए पनि केही संवाद याक्खा भाषामै पनि छ ।ओम्ला मा याक्खा जातिका सबैजसो परम्परा समेट्ने कोसिस गरिएको छ । फिल्म सवा घण्टाजतिको छ, जसमा डोकेनी लाक (नाच), धान नाच, मृत्यु संस्कार र छोरीको विवाह हेर्न सकिन्छ ।आदिवासी जनजातिममध्ये अल्पसंख्यक मानिने याक्खा जातिले दसमझिया, पाँचमझिया र पाँचखप्पन थुमहरूलाई मान्छ, जुन संखुवासभाको दक्षिण र धनकुटाको उत्तरी क्षेत्रमा पर्छन् र उक्त फिल्ममा ती ठाउँका दृश्य पनि देख्न सकिन्छ । ओम्लामा प्रयोग भएको मझिया शब्द दर्शकहरूका लागि नौलो हुन सक्छ । फिल्मकी नायिका ओम्लाको बाबु गाउँको मझिया हुन्छ । मझिया शब्द किपट प्रथाको प्रचलनताका याक्खा जातिमा प्रचलित थियो । मझिया पगरी पाएकाहरू गाउँका हर्ताकर्ता भई स्थानीय प्रशासकको रूपमा तिरो उठाउने लगायतका काम गर्थे ।कथा सामान्यझैं लागे पनि संवाद र शैलीमा देखिने याक्खा लवज रोचक छ । प्राय: ओझेलमा रहेका याक्खा संस्कारहरू खास गरेर अन्य समुदायका दर्शकका लागि चाखलाग्दा हुन सक्छन् । पाश्र्वगीतले ओम्ला लाई थप सुन्दर बनाएको छ । यही मेसोमा उक्त फिल्मको अर्को रोचक पक्ष याक्सिघुम दर्शकहरूलाई थप मनोरञ्जक लाग्न सक्छ । गुरुङ जातिको रोधीसँग मिल्दोजुल्दो याक्सिघुम याक्खा जातिको लोपोन्मुख प्रथा हो ।अरुण प्रधान निर्देशित ओम्ला मा अजय जिमी, सागर सिंगल, मनोज शाक्य र सिर्जना निङलेखुले मुख्य भूमिका निर्वाह गरेका छन् । जहरसिं जिमी, कमला लिम्बुहिम, मागमान लिंखा, कमला लिंखा, कविता जिमीको अभिनय पनि यसमा देख्न सकिन्छ ।फिल्मका निर्माण नियन्त्रक राजकुमार याक्खाका अनुसार, ओम्ला को अधिकांश छायांकन संखुवासभाको तामाफोकमा गरिएको छ । ओम्ला को कथा याक्खा जातिको संस्कार संस्कृतिका अनुसन्धानकर्ता मागमान लिंखाले लेखेका हुन् । उक्त फिल्ममा चाँडै संखुवासभा र धनकुटामा प्रदर्शन हुने निर्माता अजय जिमीले बताए ।"
प्रज्ञामा पृथ्वी जयन्ती,"काठमाडौं नेपाल प्रज्ञा प्रतिष्ठानले २९५ औं पृथ्वी जयन्ती अवसर पारेर राजधानीमा बुधबार विशेष प्रवचन गरेको छ ।शाहले मुलुकको एकीकरणमा खेलेको भूमिकालाई नजरअन्दाज गर्न नमिल्ने औँल्याउँदै पूर्वप्रधानमन्त्री एवं एमाले वरिष्ठ नेता माधवकुमार नेपालले देशभक्तिको भावनालाई आत्मसात गर्नु नै उनप्रतिको सच्चा सम्मान हुने बताए । शाहले सांस्कृतिक सहिष्णुताको विकास हुनुपर्नेमा जोड दिएको वरिष्ठ साहित्यकार एवं प्रतिष्ठानका पूर्वकुलपति बैरागी काइँलाले बताए । पृथ्वी जयन्ती मनाइरहँदा स्वपहिचानको संरक्षण खोजिनुलाई गलत रूपमा बुझ्न हुँदैन, उनले भने, विभाजित मानसिकताले देशलाई नै नोक्सान पुर्याउँछ । शाहले राज्य मात्र नभई राज्य सञ्चालनका दिव्य उपदेशहरूसमेत दिएको प्रतिष्ठानका कुलपति गंगाप्रसाद उप्रेतीले बताए । उनैको उपदेशलाई आधार बनाएर परराष्ट्र, व्यापार र राष्ट्रिय सुरक्षानीति बनाउन जरुरी भएको उनको विश्लेषण थियो । कार्यक्रममा वरिष्ठ साहित्यकार मोदनाथ प्रश्रितले पनि शाहबारे प्रकाश पारे । त्यस्तै इतिहासविद्द्वय डा शम्भुराम सिम्खडा र प्रेमसिंह बस्न्यातले नेपालको परराष्ट्र नीतिको स्वरूप र राष्ट्रिय सुरक्षाको नीतिबारे बोले । कार्यक्रममा लुम्बिनी बौद्ध विश्वविद्यालयका पूर्वउपकुलपति प्रा त्रिरत्न मानन्धर, प्रतिष्ठानका उपकुलपति विष्णुविभु घिमिरे, प्रा जीवेन्द्रदेव गिरी, प्रा सुरेन्द्र केसी लगायतले दिव्य उपदेशबारे धारणा राखे ।"
कवि युद्धप्रसादको सम्झना,"काठमाडौं कवि युद्धप्रसाद मिश्रको जन्मजयन्ती पारेर एकदिने सिर्जनात्मक प्रशिक्षण कार्यक्रम गरिएको छ । भक्तपुरको बिरुवास्थित कुलमाया भगवती निमाविमा आयोजित सो कार्यक्रममा ६ विद्यालयका ३५ विद्यार्थी र शिक्षक सहभागी थिए । कवि एवं समालोचक डा देवी नेपालले कविता लेखन र बालबालिकाको सिर्जनात्मक कलाको सुधारमाथि प्रशिक्षण दिए । गणतन्त्रवादी कवि मिश्रको १०९आंै जन्मजयन्ती मनाउने क्रममा युद्धप्रसाद मिश्र प्रतिष्ठानले यस्तो कार्यक्रम गरेको हो । बिरुवाका स्रष्टा, समाजसेवीदेखि साहित्यप्रेमीहरूको सहभागिता रहेको कार्यक्रममा स्थलगत कविता लेखन तथा वाचन प्रतियोगितासमेत गरियो । प्रतिष्ठानका अध्यक्ष अनिल पौडेलले मिश्रको कवित्वबारे नयाँ पुस्तालाई जानकारी दिन यस्तो कार्यक्रम गरिएको जनाए । प्रतियोगिताको निर्णायकमा डा नेपालसँगै कवि अभय श्रेष्ठ तथा जयन्ता पोखरेल थिए । कार्यक्रममा वरिष्ठ माक्र्सवादी चिन्तक एवं मिश्रका सहपाठी डा गोपीरमण उपाध्यायले कवि मिश्रबारे बोलेका थिए ।"
कोलम्बियामा विद्रोहीले हतियार बुझाउने,कोलम्बियाकोलम्बियामा करिब ६ दशकदेखि सशस्त्र गुरिल्ला युद्ध सञ्चालन गर्दै केही समय पहिले युद्धविराम गरी शान्ति प्रक्रियामा आएको रिभोलुसनरी आर्मड फोर्सेस अफ कोलम्बिया (फार्क) समूहले आउँदो ६ महिनाभित्र सबै हतियार सरकारलाई बुझाएर नि:शस्त्र बन्ने भएको छ । कोलम्बियाको रणनैतिक संक्रमण दस्ताका जनरल जाभियर फोरेजले मुलुकको सबैभन्दा ठूलो विद्रोही समूहलाई दिइएको समयसीमा राम्रोसँग पालना भइरहेको मंगलबार सञ्चारकर्मीलाई बताए । कोलम्बियाका राष्ट्रपति जुआन म्यानुअल सान्तोसले हालै फार्क समूहसँग शान्तिसम्झौता गरेपछि लामो द्वन्द्वको अन्त्य भएको हो । मंगलबारै पूर्वविद्रोही फार्कका सेना प्रमुख टिमोलिया जिमेनेजले पनि आफ्नो समूहका लडाकु कुनै झडपबिना एकीकृत बन्दै आएको बताए । यसैगरी कोलम्बियास्थित संयुक्त राष्ट्रसंघ मिसनका एक निरीक्षक तथा तीन पर्यवेक्षकले नयाँ वर्षको अवसरमा फार्क समूहका लडाकुसँग नाचिरहेको स्थानीय सञ्चारमाध्यममा समाचार तथा तस्बिरहरू प्रकाशन भएपछि उनीहरूलाई कारबाही गरेको छ । राष्ट्रसंघको यो निर्णय कोलम्बियालाई शान्तिप्रक्रियामा प्रभावित क्षेत्रमा लडाकुको प्रमाणीकरणका सिलसिलामा तटस्थता अपनाउन दिइएको प्रतिक्रियाका रूपमा देखिएको छ ।
हिमपातले युरोपेली जीवन कष्टकर,"शीघ्र यातायात सेवा, मध्यम तथा लामो दूरीका हजारौं बस तथा मिनीबसहरू यातायात सञ्चालन गर्न नसकी सुरुङमार्ग (सबवे) मा आश्रय लिई रोकिरहन बाध्य छन् । सडकभरि तथा यत्रतत्र हिउा जमेकाले हिमक्रीडा (स्की) का अनगिन्ती सोखिनहरू कतैकतै बडो रमाएर खेलिरहेका पनि देखिन्छन् । त्यस्तै, सर्बियामा पनि कठयांग्रिने ठण्डीले ६ जनाको ज्यान लिएको छ । त्यहााका सरकारी अधिकारीहरूले भारी हिमपात भइरहेका क्षेत्रका बस्तीबाट १ सय ३० जनालाई उद्दार गरेका छन् । बाटोघाटोको हिउँमा फसेका यात्रुहरूको उद्दार गर्न विशेष प्रकारका दर्जनौं गाडी परिचालन गरिएका छन् । हिमपातबाट नराम्ररी प्रभावित रोमानिया र सर्बियाका सबै स्थानका विद्यालय अनिश्चित कालका लागि बन्दसमेत गरिएका छन् ।"
सिरिया शान्तिवार्ता अर्को साता,मस्को सिरियाको राजनैतिक भविष्यसँग गाासिएको अस्ताना शान्तिवार्ता अर्को साता हुने रसियाली विदेश मन्त्रालय स्रोतले जनाएको छ । विदेश मन्त्रालयका एक अधिकारीका अनुसार वार्ता जनवरी २३ का लागि तय भएको छ । वार्ता टर्की र रसियाको मध्यस्थतामा सिरियाली सरकार र विद्रोहीबीच हुने र सोही वार्ताबाट सिरियाको राजनैतिक अस्थिरतालाई सम्बोधन विश्वास लिइएको उनले बताए ।
७ महिनादेखि बगरमा पढाइ,"जाजरकोट लहँ ४ पीपलचौरस्थित जनता प्राविका विद्यार्थी ७ महिनायता खोलाको बगरमा बसेर पढ्न बाध्य छन् । गत असारको बाढीपहिरोले विद्यालय भवन बगाएपछि विद्यार्थी खुला अकाशमुनि आइपुगेका हुन् । बाढीले विद्यालयका दुई भवन बगाइदिएको प्रधानाध्यापक बलबहादुर रावलले बताए । खोला किनारमा विद्यार्थी राख्नुको विकल्प नभएकाले चिसो बढदा र पानी पर्दा पठनपाठन बन्द गर्ने गरिएको उनको भनाइ छ । चर्को घाम लाग्दा पनि पढाइ बन्द गर्नुपर्छ, उनले भने, पठनपाठन सञ्चालन गर्न अन्यत्र ठाउँ पनि छैन । गाउँलेले बगरछेउ टहरा बनाइदिएका छन् । तर, त्यसमा सबै विद्यार्थी अटाउँदैनन् । सबै विद्यार्थी एकै ठाउँ राखेर पढाउनुपर्ने भएकाले हल्ला हुन्छ । बाढीले चर्पी तथा खानेपानी ट्यांकीसमेत बगाएपछि विद्यार्थीलाई शौच गर्ने स्थान र पिउने पानीको अभाव रहेको प्रअ रावलले जानकारी दिए । बालबालिकाले जथाभावी दिसापिसाब गर्दा वातावरण दुर्गन्धित बनेको छ, उनले भने, बगरमा वर्षामा बाढीको त्रास रहिरहन्छ । उक्त विद्यालयमा ५ कक्षासम्म पढाइ हुन्छ । बस्ने ठाउँ नभएकाले प्राय: विद्यार्थी पढ्न आउनै छाडेका छन् । भवन अभावमा पीपलचौरका ६ दर्जनभन्दा बढी विद्यार्थी गुणस्तरीय पठनपाठनबाट वञ्चित भएको अभिभावक लक्ष्मी रावलले बताए । बगरको चिसो बालुवामा बस्नुपर्दा बालबालिका बिरामी पर्ने गरेका छन्, उनले भने, निमोनियाँ, आउँ, ज्वरो, रुघाखोकीले ग्रस्त हुन्छन् । अहिले ४ र ५ कक्षाका विद्यार्थी मात्र आउने गरेका छन् । उनीहरू पनि घाम नलागे आउँदैनन् । बाढीले बगाएको विद्यालय भवन निर्माणका लागि जिल्ला शिक्षा कार्यालय, अन्य संघसंस्थामा अनुरोध गर्दा कतैबाट सुनुवाइ नभएको स्थानीय बताउँछन् ।"
चार दिनपछि हत्याको उजुरी,"रौतहट जिल्लाको पिपराभगवानपुर२ फतुवामा चार दिनअघि पासो लगाएर झुन्डिएको अवस्थामा फेला परेकी युवतीको हत्या भएको दाबी गर्दै माइती पक्षले बुधबार प्रहरीमा उजुरी हालेको छ । लालमुनी देवीले झुन्डिएर आत्महत्या गरेको भन्दै केटा पक्ष उम्कन खोजेको परिवारको दाबी छ । दाइजो नदिएकाले छोरीको हत्या गरिएको भन्दै पिता भारत, पूर्वी चम्पारण मोतिहारीका किशोरी साहले जिल्ला प्रहरी कार्यालयमा जाहेरी दर्ता गराएका हुन् । ज्वाइँ सन्तोष साहले क्लिनिक खोल्न ५ लाख मागेको उनीहरूको भनाइ छ ।"
दुर्घटनामा दुईको मृत्यु,"रामेछाप मन्थली १ मा मंगलबार ट्रिपर दुर्घटना हुँदा दुई जनाको मृत्यु भएको छ । प्रहरीका अनुसार ना१अ ५७ नं को ट्रिपर सुकाजोर नजिक भीरबाट खस्दा सहचालक सिन्धुली, भद्रकाली ८ का रमेश बम्जन र सिन्धुलीकै मोहन खड्काको मृत्यु भएको हो ।"
बालिकालाई सहयोग,सिन्धुपाल्चोक परिवार पाल्नुपर्ने बाध्यताले पढाइ छाडेर ढुंगा बोक्दै आएकी गाती सिगार्चेकी १४ वर्षीया रोजिना तामाङ विद्यालय जान थालेकी छन् । कान्तिपुरमा ढुंगा बोक्दै बालिका शीर्षक समाचार छापिएपछि उनको अध्ययनका लागि विभिन्न व्यक्तिबाट आर्थिक सहयोग जुटेको हो ।
पतिको स्मृतिमा एम्बुलेन्स,काभ्रे बिरामी पर्दा आफूले भोगेको जस्तो पीडा अरूले नपाओस् भनेर पनौतीकी लक्ष्मीमाया सोनामले एम्बुलेन्स हस्तान्तरण गरेकी छन् । ४ वर्षअघि बेहोस भएर मृत्युको मुखमा पुगेकी उनले पति तुलसीनारायण सोनामको स्मृतिमा एम्बुलेन्स हस्तान्तरण गरेकी हुन् ।
कैदी अझै फरार,सिन्धुपाल्चोक भूकम्पले कारागार भवन भत्केपछि भागेका १ सय ५ कैदी अझै पक्राउ परेका छैनन् । तीमध्ये सुन र आखेटोपहार ओसारपसारमा संलग्न ११ चिनियाँ नागरिक चीन फर्किसकेका छन् । दुई भारतीय र ९२ जना नेपाली फरार छन् ।
अर्घाखाँचीमा विरोध र्याली,"कास्की ५ नम्बर प्रदेश टुक्रयाउने प्रस्तावविरुद्ध अर्घाखाँचीमा फेरि आन्दोलन सुरु भएको छ । कांग्रेस, माओवादी केन्द्र, राप्रपा, एमाले, राष्ट्रिय जनमोर्चालगायत दलले बुधबार सदरमुकाम सन्धिखर्कमा विरोध र्याली र सभा गरे । सरकारले प्रस्ताव फिर्ता नलिएकाले फेरि आन्दोलनमा उत्रिनुपरेको नेताहरूले बताए ।"
पृथ्वीलाई बिर्सन मिल्दैन,"इटहरी नेपाल एकीकरण गर्ने पृथ्वीनारायण शाहको योगदान बिर्सन नहुने बुधबार आयोजित कार्यक्रमका सहभागीले बताएका छन् । पूर्व भूमिसुधार तथा व्यवस्थामन्त्री रामकुमार सुब्बाले पृथ्वीनारायणले सम्पूर्ण धर्म, संस्कृति र सभ्यताको संरक्षण गरेको धारणा राखे ।"
अक्षयकोष स्थापना,भोजपुर सामूहिक अभियानले सामूहिक अभियान सामाजिक परिचालन उत्कृष्ट पत्रकारिता पुरस्कार कोष स्थापना गरेको छ । क्रियाशील उत्कृष्ट एक पत्रकारलाई सम्मानस्वरूप ५ हजार रुपैयाँको कोष स्थापना गरिएको हो ।
मधेसी सच्चा राष्ट्रवादी,"सिरहा रक्षामन्त्री बालकृष्ण खाँडले मधेसी जनताले दशगजाको रक्षा गरिरहेकाले उनीहरू सच्चा राष्ट्रवादी रहेकामा शंका नगर्न आग्रह गरेका छन् । गोलबजार नगरपालिकाको तेस्रो नगरपरिषद्को बजेट, नीति तथा कार्यक्रम सार्वजनिकीकरण कार्यक्रममा बुधबार उनले भने, मधेसी दाजुभाइ सच्चा राष्ट्रवादी भएकामा शंका गरिनु हुन्न, शंका गर्नु अराष्ट्रवादी चिन्तन भएकाले भविष्यमा उनीहरू आफैं सिद्धिनेछन् । संविधान मधेसवादी दलको स्वामित्व नरहेकाले संशोधनले त्यसलाई पूरा गर्ने उनले बताए ।"
सडक विस्तारले मर्कामा,"नुवाकोट मध्यपहाडी लोकमार्ग विस्तारका क्रममा आफूहरूलाई मर्का परेको स्थानीयले जनाएका छन् । खानीगाउँदेखि विदुर नगरपालिका जोड्ने सडक चौडा, व्यक्तिगत जमिनको अधिग्रहणलगायत विषयमा स्थानीयलाई जानकारी नदिई निर्माण सुरु गरिएको उनीहरूको आरोप छ ।"
त्रिदेशीय साझेदारीबिना आर्थिक उन्नति असम्भव,"काठमाडौं प्रधानमन्त्री पुष्पकमल दाहालले नेपाल, भारत र चीनबीच साझेदारी गरी आर्थिक उन्नति गर्ने सपना पूरा गर्न आफू लागिपरेको बताएका छन् । नेपाल चेम्बर अफ कमर्सको ६३ औ वार्षिक साधारणसभालाई सम्बोधन गर्दै दाहालले नेपाललाई भारत र चीनको पुलका रूपमा विकास गर्न र क्षेत्रीय सञ्जाल विस्तार गर्न पहल गरिरहेको बताएका हुन् । दाहालले त्रिदेशीय सहकार्यबाट मात्र आर्थिक उन्नति सम्भव भएको दाबी गरे । मैले त्रिदेशीय साझेदारी र सञ्जाल बढाउन सम्भव छ भन्ने सपना देखेको छु, उनले भने, त्यसैअनुरूप कार्यक्रम पनि अघि बढाउन सकिन्छ, मैले जहाँ जाँदा पनि यसैलाई महत्त्व दिने गरेको छु । दाहालले भारत भ्रमण र ब्रिक्स तथा बिम्स्टेक सम्मेलनका अवसरमा आफूले यसै विषयलाई प्राथमिकतामा राखेको बताए । पहिलोपटक प्रधानमन्त्री हुँदा पनि भारत र चीन भ्रमणका बेला त्रिदेशीय साझेदारीलाई नै महत्त्व दिएको उनले दाबी गरे । त्रिदेशीय साझेदारी बढाएर मुलुकले चामत्कारिक विकास गर्न सक्ने बताउँदै त्यसका लागि निजी क्षेत्रको भूमिकामा जोड दिए । निजी क्षेत्र र सार्वजनिक क्षेत्र मिलेर नै विकास गर्ने हो, उनले भने, हामीले त्यसैले निजी क्षेत्रको भूमिकालाई आत्मसात् गरेका छौं, अहिलेको युगमा निजी क्षेत्रबिना विकास सम्भव छैन । दाहालले आफूले हिल्साको पुल उद्घाटन गर्न जाँदा होस् वा चाँदनीदोधाराको सुख्खा बन्दरगाह सुरुवात गर्न जाँदा होस् त्रिदेशीय साझेदारीको रणनीति सफल हुने गरी विकास गर्न जोड दिएको बताए । उनले आफू प्रधानमन्त्री बनेदेखि नै मधेस, पहाड र हिमाललाई मिलाएर संविधान कार्यान्वयन गर्ने तथा आर्थिक समृद्धि हासिल गर्ने काम अघि बढाएको बताए । प्रधानमन्त्री दाहालले अहिले आफूले राष्ट्रिय गौरवका आयोजनाको निरन्तर अनुगमन गरिरहेको जानकारी दिए । अनुगमनका क्रममा समयभन्दा अगावै कम लागतमा गुणस्तरीय काम गर्ने आयोजना प्रमुख र कर्मचारीहरूलाई पुरस्कृत गर्ने र राष्ट्रिय संकल्पका लागि अभिप्रेरित गर्ने घोषणा गरिसकेको छु, उनले भने । दाहालले सरकार संसद्मा रहेका निजी क्षेत्रसम्बन्धी विधेयकहरू पारित गर्न पहल गर्ने आश्वासन दिए । लोडसेडिङ अन्त्यले उद्योगी व्यवसायीको आत्मविश्वास जगाउनुका साथै विकास कार्यलाई समेत गति दिएको बताए । कार्यक्रममा बोल्दै चेम्बर अध्यक्ष राजेशकाजी श्रेष्ठले नीति नियम बन्ने तर कार्यान्वयन नहुने समस्या अन्त्य नभई निजी क्षेत्र उत्साहित हुन नसक्ने बताए । उनले निजी क्षेत्र बलियो बनेमा मात्र सरकार पनि बलियो हुने भएकाले संसद्मा अड्किएका निजी क्षेत्रसम्बन्धी विधेयकहरू अघि बढाउन आग्रह गरे । उनले ५ सय र १ हजार दरका भारतीय नोट सटहीको व्यवस्था नहुँदा अफ्ठ्यारो परेको बताए । निकासीजन्य वस्तुमा भारत र चीनले १५ प्रतिशतसम्म अनुदान दिने गरेकामा नेपालमा २ प्रतिशत अनुदान पनि सहज रूपमा पाउन नसकेको बताए ।उत्कृष्टलाई सम्मान कार्यक्रममा नेपाल चेम्बर अफ कमर्सले निर्यातका लागि जारी गरिएको उत्पत्तिको प्रमाणपत्र (सीओओ) का आधारमा उत्कृष्ट निर्यातकर्तालाई सम्मान गरेको छ । चेम्बरले तेसो मुलुकमा निर्यात गर्ने कार्गाेमा मुक्तिनाथ डी कार्गाे, राइजिङ स्टार कार्गाे, ग्लोबल सिपिङ लजिस्टिक, कार्पेटमा हिमालय कार्पेट, काजु आर्टस रग, डेजे कार्पेट, पारामाउन्ट कार्पेट इन्डस्ट्रिज, दि सांग्रिला कार्पेट एन्ड ह्यान्डिक्राफ्ट, गार्मेन्टतर्फ युनाइटेड कलर्स फेसन, नेपाल फेसन, हस्तकलातर्फ अष्टमंगल हस्तकला उद्योग, फेल्टतर्फ एभरेस्ट फेसनलाई सम्मान गरेको छ । यसैगरी भारत निर्यात गर्नेमा किरण सुज म्यानुफ्याक्चर्स र चीनतर्फ न्यु इसा इन्टरप्राइजेजलाई चेम्बरले सम्मान गर्यो ।यसैगरी यस वर्षको नेपाल चेम्बर एक्सेलेन्स अवार्ड बाट नेपाल निर्यात परिषदलाई सम्मान गरेको छ । यस वर्षको चेम्बर बेस्ट म्यानेजमेन्ट अवार्ड बाट भने नेपाल विद्युत् प्राधिकरणका कार्यकारी निर्देशक कुलमान घिसिङ सम्मानित भएका छन् । कार्यक्रममा ईश्वरलाल लाइफ टाइम अचिभमेन्ट अवार्ड लक्ष्मी दास मानन्धर, ईश्वरभक्त मेमोरियल अवार्ड चन्द्रगिरि हिल्स लिमिटेडका सञ्चालक चन्द्रप्रसाद ढकाल र वनवारीलाल ममोरियल अवार्ड इन्फो डेभलपर्स प्रालिलाई दिइएको छ ।चेम्बर अफ कमर्सको ६६ औं स्थापना दिवस एवं वार्षिक साधारणसभामा बुधबार प्रधानमन्त्री पुष्पकमल दाहाललगायत चेम्बर पदाधिकारी तथा उद्यमी व्यवसायी । तस्बिर : कान्तिपुर"
इन्टरनेट कम्पनीले पाउने फ्रिक्वेन्सीको मूल्य बढाउन प्रस्ताव,"काठमाडौं नेपाल दूरसञ्चार प्राधिकरणले इन्टरनेट सेवा प्रदायक (आईएसपी) का लागि छुट्याइएको फ्रिक्वेन्सी बोलकबोलमार्फत बिक्री गर्न पुरानो आधार मूल्य (बेस प्राइस) वृद्धि गर्नुपर्ने प्रस्ताव गरेको छ । आधार मूल्य कम भएको भन्दै लामो समयदेखि आईएसपीका लागि फ्रिक्वेन्सी बोलकबोल नगरेको प्राधिकरणले सूचना तथा सञ्चार मन्त्रालयलाई मूल्य वृद्धिको प्रस्ताव गरेको हो । पुरानै मूल्यमा अहिलेको अवस्थामा फ्रिक्वेन्सी दिन सकिँदैन, प्राधिकरणका अध्यक्ष दिगम्बर झाले भने, त्यसैलाई मध्यनजर गरेर हामीले नयाँ बेस प्राइससहित प्रस्ताव गरेका छौं । प्राधिकरणले आधार मूल्य कम भएको भन्दै प्रक्रिया अघि नबढाउँदा निर्णयको करिब साढे चार वर्ष बितिसक्दा पनि इन्टरनेट कम्पनीका लागि छुट्याइएको फ्रिक्वेन्सी प्रयोग हुन सकेको छैन । दूरसञ्चार सेवाको रेडियो फ्रिक्वेन्सी (बाँडफाँट तथा मूल्य) सम्बन्धी नीति २०६९ ले २ हजार ३ सय ब्यान्डमा ३० मेगाहर्ज फ्रिक्वेन्सी आईएसपीलाई दिने व्यवस्था गरेको छ । आईएसपीका लागि बिक्री गरिने फ्रिक्वेन्सीको मूल्य प्रतिमेगाहर्ज प्रतिवर्ष ४ लाख रुपैयाँ मात्र तोकिएको छ । प्राधिकरणले भने पुरानो बेस प्राइस करिब ११ गुणा बढाउन सिफारिस गरेको हो । नयाँ प्रस्ताव पारित भए अब आईएसपीले कम्तीमा प्रतिमेगाहर्ज प्रतिवर्ष ४५ लाख रुपैयाँ तिर्नुपर्ने हुन्छ । सेवा प्रदायकलाई दिनुभन्दा अगाडि यो ब्यान्डको फ्रिक्वेन्सी बोलकबोल हुने भएकाले ४५ लाखभन्दा बढी तिर्न इच्छुक कम्पनी आएमा तिनले नै फ्रिक्वेन्सी पाउनेछन् । प्राधिकरणले सोही ब्यान्डको फ्रिक्वेन्सी दर ठूला टेलिकम कम्पनीका लागि भने आईएसपीको दाँजोमा दोब्बर राखेर प्रस्ताव मन्त्रालय पठाएको छ । टेलिकम कम्पनीका लागि प्रतिवर्ष प्रतिमेगाहर्ज ९० लाख रुपैयाँ तोकिएको हो । प्राधिकरणले पठाएको प्रस्ताव मन्त्रलयले सीधैं पारित गर्न भने सक्ने छैन । सञ्चारमन्त्री संयोजक रहेको फ्रिक्वेन्सी नीति निर्धारण समितिको बैठकले निर्णय गरी फ्रिक्वेन्सी नीतिमै संशोधन गर्नुपर्ने हुन्छ । नीति गत असारमा मात्र संशोधन भएको थियो । प्राधिकरणको प्रस्ताव स्वीकृत गर्न समितिले नीति संशोधन गरे ६ महिनामै नीति संशोधन हुनेछ । फ्रिक्वेन्सी नीतिअनुसार २ हजार ३ सय ब्यान्डमा उपलब्ध १ सय मेगाहर्ज फ्रिक्वेन्सीमध्ये ३०३० मेगाहर्जका तीन प्याकेज बनाई लिलाम बढाबढमा बिक्री गर्नुपर्छ । तीनवटा प्याकेजमध्ये एउटा नेपाल टेलिकमलाई र अर्को एउटा प्याकेज आईएसपीलाई दिने व्यवस्था गरिएको छ । त्यस्तै तेस्रो प्याकेज भने टेलिकमबाहेकको अर्को टेलिफोन सेवा प्रदायकलाई दिने नीतिमा उल्लेख छ ।टेलिकमले यो ब्यान्डमा ३० मेगाहर्ज फ्रिक्वेन्सी पाइसकेको छ । उसले यो ब्यान्डमा वाइम्याक्स प्रविधिको इन्टरनेट चलाइरहेको छ । एनसेलले पनि पटकपटक २ हजार ३ स्य ब्यान्डमा फ्रिक्वेन्सी माग गरिरहेको छ । प्राधिकरणले इन्टरनेट कम्पनीका लागि छुट्याइएको ३० मेगाहर्जबाट १५१५ मेगाहर्जका दुईवटा प्याकेज बनाई बोलकबोल गर्ने प्रस्ताव गरेको हो । गत असारमा नीति संशोधनका बखत नै प्राधिकरणले यो ब्यान्डको फ्रिक्वेन्सीमा बेस प्राइस बढाउने प्रस्ताव गरेको थियो । त्यसबेला मन्त्रालयले प्राधिकरणको प्रस्ताव समितिमा पेस नगरेकाले पारित हुन सकेन । पहिले तोकेको फ्रिक्वेन्सीको दर एकदमै न्यून छ, यस्तो अवस्थामा हामी बोलपत्र आह्वान गर्न सक्दैनौं, झाले भने, मन्त्रालयले यस विषयमा जे निर्णय दिन्छ त्यसैअनुसार अघि बढ्छौं ।"
"प्राधिकरणमा ज्ञवाली बर्खास्त, पोखरेल नियुक्त","काठमाडौ सरकारले पुनर्निर्माण प्राधिकरणका प्रमुख कार्यकारी अधिकृत (सीईओ) सुशील ज्ञवालीलाई बरखास्त गर्दै रिक्त पदमा गोविन्द पोखरेललाई नियुक्त गरेको छ । बिहीबार बसेको मन्त्रिपरिषद् बैठकले ज्ञवालीको बरखास्तगी र पोखरेलको नियुक्तिको निर्णय एकैपटक गरेको हो । बरखास्त भएका ज्ञवाली र नियुक्त पाएका पोखरेल दुवैलाई बिहीबार नै पत्राचार गरिसकिएको मुख्य सचिव सोमलाल सुवेदीले बताए । दोस्रो स्पष्टीकरणबाट चित्तबुझ्दो जवाफ नआएको भन्दै मन्त्रिपरिषद्ले ज्ञवालीलाई हटाउने निर्णय गरेको हो, मुख्य सचिव सुवेदीले भने, रिक्त पदमा पोखरेल नियुक्तिको पत्र पनि दिइसकिएको छ । ज्ञवालीलाई एमाले अध्यक्ष केपी शर्मा ओली नेतृत्वको सरकारले ०७२ पुस १० गते नियुक्त गरेको थियो । एक वर्ष १३ दिनपछि उनलाई पदबाट हटाएको हो । सरकारले ज्ञवालीलाई पुनर्निर्माणको काम चित्तबुझ्दो नभएको भन्दै दुई साताअघि ५ वटा विषयमा प्रश्न गरी स्पष्टीकरण सोधेको थियो । उक्त जवाफ पेस गरिसकेपछि उनलाई दोस्रोपटक तपाईलाई किन नहटाउने ? भन्दै दोस्रो स्पष्टीकरण सोधेको थियो ।अर्थ मन्त्रालय, समान्य प्रशासन मन्त्रालय र प्रधानमन्त्री तथा मन्त्रिपरिषद्को कार्यालयले सहयोग नगरेका कारण पुनर्निर्माणमा उल्लेख्य उपलब्धि हासिल गर्न नसकेको पहिलो स्पष्टीकरणमा ज्ञवालीले उल्लेख गरेका थिए । दोस्रो स्पष्टीकरण पत्रको व्यहोरा नै तथ्यपरक नभएको भन्दै पुनर्निर्माण हुन नसक्नुका कारणहरू उनले उल्लेख गरेका थिए । दुवै स्पष्टीकरण चिक्तबुझ्दो नभएको भन्दै सरकारले उनलाई बर्खास्त गर्ने निर्णय गरेको हो । भूकम्पबाट प्रभावित संरचनाहरूको पुनर्निर्माणसम्बन्धी ऐन २०७२ अनुसार सीईओलाई हटाउनुपूर्व सफाइको मौका दिनुपर्नेछ । प्रमुख कार्यकारी अधिकृतको काम सन्तोषजनक नभएमा नेपाल सरकारले निजलाई जुनसुकै बेला हटाउन सक्ने तर हटाउनुअघि निजलाई सफाइ पेस गर्ने मौका दिनुपर्ने ऐनले व्यवस्था गरेको छ । उक्त दफा प्रयोग गरी सरकारले ज्ञवालीलाई हटाउने प्रक्रिया सुरु गर्न स्पष्टीकरण सोधेको थियो ।प्रधानमन्त्री पुष्पकमल दाहाल निकट स्रोतका अनुसार ज्ञवालीलाई कांग्रेसको दबाबमा हटाइएको हो । पुनर्निर्माण प्राधिकरणका सीईओलाई हटाउने र उक्त ठाउँमा कांग्रेस निकटका व्यक्तिलाई नियुक्ति दिने समझदारी समीकरणका क्रममा भएअनुसार प्रधानमन्त्रीलाई दबाब परेको स्रोतको भनाइ छ । उक्त सहमति र पुनर्निर्माणमा भइरहेको ढिलाइको आलोचनाका कारण सरकारले ज्ञवालीलाई हटाउने प्रक्रिया सुरु गरेको थियो । बिहीबारको बैठकमा ज्ञवालीलाई हटाउने र पोखरेललाई नियुक्त गर्ने प्रस्ताव प्रधानमन्त्री दाहालले नै गरेर निर्णय गरिएको हो । पोखरेल योजना आयोगका पूर्वउपाध्यक्ष हुन् । उनकै कार्यकालमा राष्ट्रिय योजना आयोगको विपद्पछिको आवश्यकता आकलन (पीडीएनए) तयार भएको थियो । उपाध्यक्ष पदमा रहिरहेका बेला उनलाई तत्कालीन सुशील कोइराला नेतृत्वको सरकारले अध्यादेशमार्फत गठन भएको पुनर्निर्माण प्राधिकरणको सीईओमा समेत नियुक्त गरेको थियो ।प्रधानमन्त्री कार्यालय, व्यवस्थापिका संसद् सचिवालयका कर्मचारी र दलहरूबीचको विवादका कारण व्यवस्थापिका संसद्मा अध्यादेश प्रतिस्थापनका लागि पेस नै हुन सकेन । संविधानले तोकेको अवधि ६० दिनभित्र अध्यादेश व्यवस्थापिका संसद्बाट पास हुन नसकेपछि प्राधिकरण नै निष्क्रिय बन्यो । सीईओमा पोखरेल पनि रहेनन् । पछि पुन: राजनीतिक दलहरूबीच व्यवस्थापिका संसद्मा छुट्टै विधेयक पेस गर्ने र जारी गर्ने समझदारी गरी प्राधिकरण गठन भएको हो । भूकम्प गएको करिब १० महिनापछि सरकारले ज्ञवालीलाई सीईओमा नियुक्त गरेको थियो ।नवनियुक्त सीईओ पोखरेलले बिहीबार पत्र बुझेलगत्तै प्राधिकरण कार्यालयमा उपस्थित भएर पदभार ग्रहण गरेका छन् । पुनर्निर्माणको काम फास्टट्रयाक मा कसरी अघि बढाउने भन्ने अवधारणा आइतबार प्रधानमन्त्री पुष्पकमल दाहाललाई बुझाउने निर्णय गर्दै पदभार ग्रहण गरेको पोखरेलले बताए । हामीले गरेको विपद्पछिको आकलन (पीडीएनए) र अहिले भए गरिरहेका कामबीचको ग्याप हेरेर पुनर्निर्माणको काम अघि बढ्नेछन्, उनले भने, अहिले भइरहेका राम्रा कामहरूले निरन्तरता पाउनेछन् । आउँदो वर्षाअगाडि नै बढीभन्दा बढी घर बनाउने गरी काम अघि बढाउनेछु ।"
ज्ञवाली अदालत जाने,"काठमाडौं सरकारद्वारा बरखास्तमा परेका पुनर्निर्माण प्राधिकरणका प्रमुख कार्यकारी अधिकृत (सीईओ) सुशील ज्ञवाली सरकारको निर्णयविरुद्ध अदालत जाने भएका छन् । सरकारको निर्णय अन्यायपूर्ण भएको बताउँदै बरखास्तको पत्र बुझेपछि ज्ञवालीले एक प्रेस नोट जारी गरी अदालत जाने बताएका हुन् । भूकम्पबाट प्रभावित संरचनाहरूको पुनर्निर्माणसम्बन्धी ऐन, २०७२ बमोजिम प्राधिकरणको कार्यकाल पाँच वर्ष रहेको र प्रमुख कार्यकारी अधिकृतको पदमा मलाई मिति २०७२ साल पुस १० गतेको मन्त्रिपरिषद्को बैठकबाट ऐनको दफा ११ बमोजिम पाँच वर्षका लागि नियुक्ति गरेकामा पुनर्निर्माण र पुन:स्थापनाका कार्यलाई दु्रत गतिमा अघि बढाई भूकम्पपीडित जनतालाई न्याय गर्नका लागि समेत मन्त्रिपरिषद्बाट २०७३ साल पुस २७ गते भएको अन्यायपूर्ण निर्णयउपर कानुनी उपचार खोज्नुपर्ने अवस्था सिर्जना भएको व्यहोरा सम्बन्धित सबैलाई जानकारी गराउन चाहन्छु, ज्ञवालीद्वारा जारी विज्ञप्तिमा भनिएको छ ।स्पष्टीकरणमा छलफल गरी पुनर्निर्माणको काम अघि बढाउनुको सट्टा पदबाट हटाएको उनले जनाएका छन् । पुनर्निर्माणका लागि प्राधिकरणले नेपाल सरकारका निकायहरू, गैरसरकारी संस्थाहरू, अन्तर्राष्ट्रिय समुदाय, राजनीतिक दलहरू, जनप्रतिनिधिहरू, नागरिक समाज, स्थानीय निकाय एवं समुदायसँग समन्वय तथा सहकार्य गर्दै पुनर्निर्माण तथा पुन:स्थापनाका कार्यक्रमहरूलाई प्रभावकारी बनाउँदै अगाडि बढाइरहेको बेला स्पष्टीकरण पेस गर्न भनी २०७३ साल पुस १४ गते प्राप्त पत्र र पुस २२ गते प्राप्त पत्रमा उठाइएका विषयहरूका सम्बन्धमा स्पष्टीकरणबाट सत्यतथ्य जानकारी गराएको थिएँ, उनको विज्ञप्तिमा भनिएको छ, त्यसमा गम्भीर छलफल गरी पुनर्निर्माण तथा पुन:स्थापनासम्बन्धी कार्यहरूलाई अघि बढाउनुपर्नेमा प्रमुख कार्यकारी पदबाट हटाउने गरी आज मिति २०७३ पुस २७ गतेका दिन भएको निर्णयले समग्र पुनर्निर्माण र पुन:स्थापनाका कार्यहरूलाई प्रभावित गर्ने अवस्था सिर्जना हुनु चिन्ताजनक छ ।"
सेयर बजारको आकार साढे १६ खर्ब,"काठमाडौं मुलुकको सेयर बजारको आकार (बजार पुँजीकरण) करिब साढे १६ खर्ब रुपैयाँ छ । यसअघि २२ खर्ब रुपैयाँ बढी पुगेको बजार पुँजीकरण बुधबार १६ खर्ब ५५ अर्ब रुपैयाँ कायम भएको छ । उक्त दिन कारोबारमा आएकामध्ये विकास बैंक, जलविद्युत् र बिमा समूहको परिसचूक घटेपछि नेप्से एक अंकभन्दा थोरैले ऋणात्मक बनेको हो । बाँकी समूहको परिसूचक भने बढे । तर, बढ्नेभन्दा घट्ने समूहको परिसूचक केही बढी रह्यो । उक्त दिन ० दशमलव ३९ अंकको गिरावटसँगै नेप्से १ हजार ४ सय ७६ दशमलव ५१ विन्दुमा छ । २ हजार ६ सय वटा कारोबारबाट १ सय २० कम्पनीका ४५ लाख ६० हजार ९ सय ३१ कित्ता सेयर किनबेच भए । उक्त किनबेचबाट ३६ करोड ५५ लाख रुपैयाँ बराबरको सेयर कारोबार भएको छ । कारोबार रकम अघिल्लो दिनको भन्दा करिब ७७ लाख रुपैयाँले कम हो । वित्त कम्पनी समूहको परिसूचक सबैभन्दा बढी १ दशमलव ६९ प्रतिशत बढ्यो । यस्तै होटलको परिसूचक ० दशमलव ३७ प्रतिशत, अन्यको ० दशमलव ३२ प्रतिशत र बैंकिङको ० दशमलव १७ प्रतिशतले बढे । तर, बिमाको ० दशमलव ७२ प्रतिशत, जलविद्युत्को ० दशमलव ७ प्रतिशत र विकास बैंकको ० दशमलव ५९ प्रतिशतले ऋणात्मक रहे ।"
नदीजन्य पदार्थको चोरी बढ्यो,"नवलपरासी यहाँका खोलाबाट नदीजन्य पदार्थको चोरी बढेको छ । खोलाबाट ट्रिपर र ट्रयाक्टरले बिहानदेखि रातिसम्म ढुंगा गिट्टी ओसार्ने क्रम बढेको हो । विशेष गरी रातको समय र बिहान ३ बजेदेखि ५ बजेसम्म खोलामा ट्रयाक्टर र ट्रिपरको होहल्ला हुने स्थानीय बताउँछन् । केरुंगे खोला कावासोती, सुनवलको तुरिया, परासीको झरही खोलाबाट चोरी बढेको छ । त्यस्तै भुमही, बडेरा, दुम्कीबास, अरुणखोला, चोरमारालगायतका खोलाहरूबाट पनि चोरी हुने गरेको छ । जिविसले धमाधम खोलामा छड्के जाँच गरेर ६५ लाखसम्म जरिवाना तोकेपछि केही दिन बन्द भएको चोरी निकासीले फेरि निरन्तरता पाएको नागरिक समाज जिल्ला सचिव राजेश गुप्ताले बताए । तस्करी रोक्न थप कडा कदम चाल्नुपर्ने सुझाव उनले दिए । चोरी गरेर ल्याइएका नदीजन्य पदार्थहरू विभिन्न स्थानमा संकलन गरेर राख्ने गरेका छन् । त्यसलाई ट्रकमार्फत बुटवल, भैरहवा र पाल्पासम्म पुर्याइने गरेको छ । जिल्लामा अघिल्लो वर्ष करिब १० करोड बराबरको राजस्व आम्दानी भएको थियो । तर यस वर्ष ठेक्का जान नसक्दा राजस्व घाटा लाग्नुको साथै ढुंगा गिट्टीको उत्खननसमेत बढेको छ ।"
चुनढुंगा उत्खनन र ढुवानीमा अवरोध,"दाङ धूलो नियन्त्रणको माग गर्दै घोराही सिमेन्ट उद्योगको चुनढुंगा खानी जाने सडक आसपासका स्थानीयले उत्खनन र ढुवानीमा अवरोध गरेका छन् । घोराही नगरपालिका धाइरेखुटीदेखि लोहारपानीको मुर्कुटीसम्मका सर्वसाधारणले उद्योगले धूलो नियन्त्रणमा चासो नदिएको भन्दै काममा रोक लगाएका हुन् । घोराहीदेखि काभ्रेको तापा सडक खण्डमा चल्ने ट्रिपरले उडाउने धूलोले मानव स्वास्थ्य र वातावरणमा असर परेको घोराहीमुर्कुटी सडक सरोकार समितिका अध्यक्ष भक्तबहादुर वलीले बताए । सडक ग्राभेलको काम सुरु नहुँदासम्म उद्योगका ट्रिपर सञ्चालन हुन दिँदैनौं, उनले भने, हाम्रो स्वास्थ्य बर्बाद भइसक्यो ।स्वर्गद्वारी ट्रिपर व्यवसायी समितिले सडक ग्राभेल गर्न आवश्यक गिट्टी ढुवानी, ग्रेडर र रोलिङको काम नि:शुल्क रूपमा गर्न तयार रहेको बताएको छ । समितिका अध्यक्ष भरतनाथ योगीले गिट्टी ल्याउन पाएमा सडकमा ग्रेडिङ र रोलिङ गर्न तयार रहेको बताए । सडकको अवस्था नाजुक हुँदा चुनढुंगा ढुवानीमा समस्या रहेको उनले बताए । सिमेन्ट उद्योगको चुनढुंगा बोक्न दैनिक एक सयभन्दा बढी ट्रिपरहरू चल्ने गरेका छन् ।"
किसानको मिहिनेत बिचौलियालाई फाइदा,"काभ्रे पनौती १० का प्रयाग केसीले यो वर्ष ७० हजार रुपैयाँको मात्रै सुन्तला बिक्री गरे । गत वर्ष १ लाख ५० हजार रुपैयाँमा बिक्री गरेका थिए । राम्रो सुन्तला फलेको छैन भनेर यो वर्ष आधा मूल्य पनि पाइएन, उनले भने, व्यापारीले बगैंचामा नै आएर मोलतोल गर्छन्, दिएको भाउ लिन बाध्य छौं । व्यापारीले प्रतिकेजी २५ रुपैयाँमा किसानसँग उठाएर सुन्तला ग्रेडिङ गरेर प्रतिकिलो ५० सम्ममा होलसेललाई दिन्छन् । ग्राहकले सोही सुन्तलाको मूल्य ९० देखि १ सय १० रुपैयाँसम्म तिर्नुपर्छ । किसानले फलाएका सुन्तला कालीमाटी, बल्खु, बनेपालगायतका तरकारी बजारमा व्यापारीले दोब्बर मूल्यमा बिक्री गर्ने गरेका हुन् । बनेपामा फलफूल पसल सञ्चालन गर्दै आएका दीपक तिमल्सिना प्रतिकेजी २० रुपैयाँसम्म नाफा गर्ने गरेको स्विकार्छन् । विभिन्न मूल्यका सुन्तला लिएर आउछौं र सोही अनुसार बिक्री गर्छौं, उनले भने, प्रतिकिलो २० रुपैयाँसम्म नाफा त खानैपर्यो । मधेस मूलका व्यापारी सुन्तलाको मोल गर्न दसैंअघि नै बैना गर्न किसानको बगैंचामा पुग्ने गरेका छन् । पछि मूल्यमा उतारचढाव आए पनि पुरानै मूल्य पाउँछन् । शंखुपाटीचौरका किसान माधवप्रसाद बजगाईले सुन्तलाको स्थायी बजार नभएका कारण किसानले भने जति मूल्य पाउन नसकेको गुनासो गरे । सुन्तलाको स्थायी बजार नहुँदा व्यापारीले जति भन्यो त्यतिमा बेच्न बाध्य छौं, उनले भने, हाम्रो मिहेनतमा फाइदा भने अरूले लिन्छन् ।वरिष्ठ कृषि विकास अधिकृत दुर्गाप्रसाद पण्डितले सरकारले मूल्य नतोक्ने भएकाले एकरूपता आउन नसकेको बताए । कृषि विकास कार्यालयले मूल्य तोक्दैन, उनले भने, किसान आफैंले कारोबार गर्ने भएकाले मूल्य फरक पर्ने गरेको छ । उत्पादनमा कमीगत वर्षको तुलनामा यस वर्ष सुन्तलाको उत्पादनमा कमी आएको छ । भूकम्पले सुन्तलाका जराहरू छिनेपछि बोट सुक्दै गएका कारण सोचेजस्तो उत्पादन हुन नसकेको शंखुपाटीचौर कृषक सीताराम भट्टराईले बताए । भूकम्पले सुन्तलाका जराहरू छिन्दो रहेछ, त्यसले बिरुवाहरू सुक्दै गएका छन्, उनले भने, हाँगा सुक्नेलगायतका रोग पनि देखिएका छन् । १५ रोपनी क्षेत्रफलमा व्यवसायी सुन्तला खेती गर्दै आएका भट्टराईले अघिल्लो वर्ष ५ लाख रुपैयाँको बिक्री गरेकामा यो वर्ष कमी हुने बताए । अधिकृत पण्डितले यो वर्ष जिल्लामा १० प्रतिशतले सुन्तला उत्पादनमा कमी आउने अनुमान गरेको बताए । सुन्तलाको फल कुवाउने औंसा (एक प्रकारको किरा) र सिट्रोल बिक्रा (बोटमा ऐंजेरु लाग्ने, हाँगा सुक्ने) जस्ता रोग देखापरेको छ, उनले भने । गत वर्ष १० हजार १ सय ५८ टन सुन्तला उत्पादन भएको थियो ।"
रोजगारी दिँदै होमस्टे,"इलामविराटनगर पूर्वी इलामको अन्तुडाँडा नजिकैका धनकुमार आलेको समय पाहुनाको व्यवस्थापन र सत्कारमै बित्न थालेको छ । झुल्केघाम हेर्न र अन्तुको आकर्षणमा रमाउन देशविदेशबाट पुग्ने पर्यटकले उनको घरमा बास लिन मन पराउँछन् । डाँडा नजिकैको घर, पर्याप्त कोठा, मिठो मसिनो बोलीसहितको सत्कार भएकाले पाहुनाको रोजाइमा उनको घर परेको हो । हराभरा चियाबारीबीचको पोखरीमा रमाउँदै अन्तुडाँडा चढ्नेको बास सहज बनाउने क्रममा एकराज घिमिरेको धपेडी पनि उत्तिकै छ । पुरानै घरलाई भित्र काठको आकर्षक बार बनाएको र घरको फूलबारी सजावटले पनि पाहुना आकर्षित भएका हुन् । एक, दुई गर्दै पर्यटक आउनेमा अहिले थेग्नै मुस्किल पर्न थालेको छ, घिमिरेले भने, पोखरी भएको र वरपरको रमाइलो वातावरणले पनि पाहुनाको आकर्षण बढेको हो । असोजयता अन्तुमा दैनिक सयौं पर्यटकको ताँती लागेको छ । कुनै व्यवस्थित होटल र लज नभएको यो स्थानमा होमस्टेले नै पाहुना थेगेको छ । होमस्टेमा क्षमताभन्दा पनि बढी पर्यटक राख्नुपर्ने बाध्यता छ, अन्तुडाँडा होमस्टे व्यवस्थापन समितिका अध्यक्षसमेत रहेका आलेले भने, दर्ता भएका सबै होमस्टे सञ्चालन गर्दा पनि भरिभराउ हुने गरेका छन् ।उनको घरमा एक वर्षमा ३ हजार ६ सय पर्यटक बसेका छन् । अन्तुडाँडा क्षेत्रमा सञ्चालन भएका २० वटा होमस्टेमध्ये आधाभन्दा बढी होमस्टेमा नियमित पर्यटकको आगमन हुने गरेको छ । सूर्योदय हेर्ने मुख्य यो सिजनमा पर्यटक चाप धेरै हुन्छ । भरसक स्थानीय उत्पादनलाई होमस्टेले प्राथमिकतामा राखेका छन् । कोदो र फापरको रोटी, चिया, इस्कुसको जरालगायत विभिन्न स्थानीय उत्पादनको स्वाद पाहुनाले चाख्छन्, होमस्टे सञ्चालक तारा खडकाले भनिन्, गाउँले शैलीमा नै आगन्तुकलाई सत्कार गर्ने र सस्तो मूल्यमा खाने, बस्ने व्यवस्था गरेकाले आउनेहरूले नै यहाँको धेरै प्रचार गरेका छन् । सुरुमा पाहुनाको सहजताका लागि सञ्चालन गरिएका होमस्टे पछिल्लो दिनमा व्यावसायिक बन्दै गएका छन् । सूर्योदयको सिजनबाहेक पनि पर्यटक आउन थालेका छन् । धेरै पर्यटक राख्ने होमस्टेले राम्रो कमाइ गरेका छन् । आलेका अनुसार हरेक पर्यटकले ५ सय खर्च गर्दा पनि १८ लाख रुपैयाँसम्मको कारोबार भएको छ । अन्तु क्षेत्रमा वार्षिक ४० हजार पर्यटक भित्रने अनुमान छ । पर्यटक आवागमनसँगै अन्यत्र गएर रोजगारी गर्न चाहनेहरू पनि गाउँ फर्कन थालेका छन् । आगन्तुकले भरिभराउपर्यटन प्रवद्र्धनका लागि मोरङको उत्तरवर्ती पर्यटकीयस्थल सिंहदेवीस्थित बिहीबारेमा सञ्चालित होमस्टेमा आन्तरिक पर्यटकको आकर्षण बढेको छ । बिहीबारेस्थित जेफाले क्षेत्रलाई पर्यटकीयस्थल बनाउन दुई वर्षअघि चार घरमा स्थानीय महिलाले होमस्टे सुरु गरेका थिए । त्यसबेला जनही एक लाख रुपैयाँ लगानी गरिएको थियो । सुरुमा खर्च मात्र होला कि भन्ने पीर थियो, होमस्टे सञ्चालन गरेकी घर नम्बर ३ की मायाश्वरी अधिकारीले भनिन् । पहिले आएका पाहुनाले पुन: यस क्षेत्रमा अरू पाहुना लिएर आउन थालेपछि भने जेफाले क्षेत्रमा पाहुना भरिभराउ हुन थालेको उनले सुनाइन् । होमस्टेमा पाहुनाहरूले स्थानीय कला संस्कृतिको झाँकीबाट स्वागतसँगै स्थानीय खानेकुराको स्वाद चाख्न पाउँछन्, होमस्टे सञ्चालिका शर्मिला खड्काले भनिन् । होमस्टेलाई व्यवस्थित गर्न समिति बनाएका छन् । समितिले पाहुनाको सत्कार, खाना र बासको व्यवस्था मिलाउने गर्छ । समितिका अनुसार होमस्टेमा अहिले ४० जना पाहुनासम्मलाई सेवा दिन सकिन्छ ।"
चन्द्रागिरिमा मूर्तिचित्र,काठमाडौं पृथ्वीनारायण शाहको २९५ औं जन्मजयन्तीका अवसरमा चन्द्रागिरि हिल्स लिमिटेडले टप स्टेसनमा भालेश्वर मन्दिर नजिकै पृथ्वीनारायण शाहको मूर्तिचित्र स्थापना गरेको छ । उक्त चित्र नेपाली सेनाका प्रधानसेनापति राजेन्द्र क्षत्रीले अनावरण गरेका हुन् । चन्द्रागिरि पहाड नेपाल एकीकरण अभियानसँग जोडिएकाले त्यहाँ पृथ्वीनारायण शाहको मूर्ति स्थापना गरिएको लिमिटेडले जनाएको छ । यो केबलकार सञ्चालनमा आएयता २ लाख ८२ हजार ४ सय ३० जना आन्तरिक तथा बाह्य पर्यटकहरूले केबलकार अवलोकन गरिसकेका छन् । साउन २४ गतेदेखि व्यावसायिक रूपमा सञ्चालनमा ल्याइएको यो केबलकारको मंसिर ३० गते प्रधानमन्त्री पुष्पकमल दहालले उद्घाटन गरेका थिए ।
पर्यटक ४० प्रतिशतले बढे,"काठमाडौं सन् २०१६ मा ७ लाख २९ हजार ५ सय ५० पर्यटक नेपाल आएका छन् । यो गत वर्षको दाँजोमा ३९७१ प्रतिशत बढी हो । यसले भूकम्प र नाकाबन्दीपछी सुस्ताएको पर्यटन व्यवसाय तंग्रिन थालेको देखाएको छ । गत वर्ष एक मात्रै अन्तर्राष्ट्रिय विमानस्थलबाट नेपालीसहित १७ लाख ९६ हजार २ सय ११ जना भित्रिएका थिए । यीमध्ये हवाईमार्गबाट आउने पर्यटक ७ लाख २९ हजार ५ सय ५० थिए भने रसुवागढीबाट २३ हजार ४ सय ५२ आए । अध्यागमन विभागका महानिर्देशक केदार न्यौपानेका अनुसार भर्खर सकिएको अंग्रेजी वर्षमा करिब ४० प्रतिशत पर्यटक बढ्दा ७ लाख २९ हजार ५ सय ५० पुगेको छ । यीनमा सबैभन्दा धेरै क्रमश: भारत, चीन, श्रीलंका, अमेरिका, बेलायत, थाइल्यान्ड, म्यानमार रहेका छन् । हवाईमार्ग भएर भारतबाट १ लाख १८ हजार २ सय ४९ भारतीय अनि चीनबाट ८० हजार ५ सय ५३ जना चिनियाँ काठमाडौं उत्रिएका थिए । यता रसुवा नाकाबाट पनि २३ हजार ४ सय ५२ जना पर्यटक सडक मार्ग हुँदै काठमाडौं आउँदा चीनबाट मात्रै आउने पर्यटकको संख्या १ लाख ४ हजार ५ पुगेको छ । यो वर्ष सरकारले चिनियाँ पर्यटकलाई लक्षित गर्दै १ सय ५० दिनका लागि अनअराइभल फ्रीभिसा सुविधा ल्याएको छ । महानिर्देशक न्यापानेले भारतबाट सडक मार्ग हुँदै नेपाल आउने भारतीयको तथ्यांक राख्न नसकिए पनि ०१६ मा २ लाख ७० हजार हाराहारी भारतीयहरू सडक मार्ग हुँदै नेपाल आएको अनुमान गरे । भर्खरै सकिएको वर्ष खुला नाकाबाट पनि आउने भारतीयसहित करिब १० लाख पर्यटक नेपाल आएको विभागको अनुमान रहेको छ, महानिर्देशक न्यौपानेले कान्तिपुरसँग भने । भूकम्प र नाकाबन्दी कारण २०१५ मा नेपाल घुम्न आउने पर्यटकको संख्या घटेर ५ लाख ३८ हजार ९ सय ७० मा झरेको थिए । तर, २०१६ मा पर्यटकको संख्या ३९ दशमलव ७१ प्रतिशतले बढेर ७ लाख ५३ हजार २ पुगेको छ । नेपालमा सबैभन्दा धेरै पर्यटक आएको वर्ष सन् २०१२ थियो । त्यस वर्ष ८ लाख ३ हजार ९२ पर्यटक नेपाल आएका थिए । यो वर्ष नेपाल आउने पर्यटक करिब ५० मुलुकका छन् । एक वर्षको तथ्यांकको आँकडा केलाउँदा माषिक कम्तीमा ४० हजारदेखी अधिकतम ८७ हजारसम्म पर्यटक आउने गरेको देखिन्छ ।नेपाल आउने प्रमुख मुलुकहरूमध्ये श्रीलंका, थाइल्यान्ड, म्यानमारका नागरिकहरू लुम्बिनी भम्रणका लागि आउने गरेको देखिन्छ । नेपाल घुम्न आउने प्रमुख पाचँ मुलुकमध्ये अमेरिका चौथो स्थानमा रहेको छ । यो तथ्यांकमा अमेरिकी राहादानी प्रयोग गर्ने नेपालीहरूको संख्या पनि उल्लेख रहेको देखिन्छ । अध्यागमन विभागले पर्यटकको संख्या अझै वृद्धि हुन सक्ने बताउँदै विमानस्थलको साँघुरोपना, ध्वजावाहक विमान नहुनु, विदेशी विमान कम्पनीहरूको टिकटदरमा रहेको सिन्डिकेटका कारण पर्यटकको संख्या वृद्धि हुन कठिन भइरहेको जनाएको छ । हाल नेपालमा २६ वटा विदेशी एयरलाइन्सले सेवा दिइरहेका छन् । २०१५ को तथ्यांकअनुसार यहाँ आउने पर्यटकको औसत बसाइ १४ दिन रहेको छ भने प्रतिदिन खर्च ७० डलर रहेको छ ।"
बचत र कर्जाका दृष्टिले राजधानीपछि रूपन्देही,"भैरहवा बचत तथा कर्जाको दृष्टिले रूपन्देही र आसपासका जिल्लामा काठमाडौं उपत्यकापछि सबैभन्दा बढी कारोबार हुने गरेको राष्ट्र बैंकले औंल्याएको छ । बढ्दो औद्योगिक लगानी, राष्ट्रिय, अन्तर्राष्ट्रियस्तरका निर्माणाधीन आयोजना, वैदेशिक रोजगारीले रेमिट्यान्समा वृद्धि हुँदा जिल्लामा आर्थिक गतिविधि तीव्र रूपले बढेको राष्ट्र बैंकले जनाएको छ । राष्ट बैंकले लुम्बिनी अञ्चलका ६ जिल्ला, रोल्पा र प्यूठान गरी ८ जिल्लालाई सिद्धार्थनगर क्षेत्रको नाममा वर्गीकरण कार्यक्षेत्र निर्धारण गरेको छ । उक्त क्षेत्रमा पछिल्ला वर्षहरूमा कर्जा तथा निक्षेपको वृद्धिदर राम्रो रहेको राष्ट्र बैंक क्षेत्रीय कार्यालयका निर्देशक रेवतीप्रसाद नेपालले बताए । उनले भने, बचत तथा निक्षेपका दृष्टिले यो क्षेत्रको कारोबार काठमाडांै उपत्यकापछि दोस्रो स्थानमा देखिन्छ । यो क्षेत्रमा बैंकको लगानी औद्योगिक र पर्यटन क्षेत्रमा बढ्न थालेको निर्देशक नेपालको तर्क छ । राजधानीपछिको आर्थिक क्रियाकलाप हुने क्षेत्र भएकाले यो जिल्ला बैंकहरूका लागि मुख्य हब बन्न थालेको छ, उनले भने । एकपछि अर्को बैंक तथा वित्तीय संस्थाले शाखा सञ्चालनका लागि अनुमति माग्न थालेका उनले जनाए । यस क्षेत्रमा ठूला स्तरीय पर्यटकीय होटल निर्माण धमाधम हुन थालेका छन्, नेपालले भने । लुम्बिनीको पहिचान विश्वमा बढ्दो छ । तेस्रो मुलुक र भारतीय पर्यटक नेपाल भैरहवा हुँदै भित्रिन थालेका छन् । व्यावसायिक मत्स्यपालन, गाईपालन र अस्ट्रिजपालनमा जिल्ला मुलुककै नमुनाका रूपमा रहेको छ । वैदेशिक रोजगारीका कारण भित्रिने रेमिट्यान्सले हरेक गाउँ सहरोन्मुख अवस्थामा परिणत भएका छन् । आगामी तीन वर्षमा यहाँ होटलको संख्या दोब्बर पुग्ने अनुमान उक्त बैंकको छ । बैंकको तथ्यांकअनुसार हाल बैंक तथा वित्तीय संस्थाको संख्या १ सय ७५ पुगेको छ । यिनीहरूको निक्षेप २२ खर्ब ८३ अर्ब रुपैयाँ छ । बैंक तथा वित्तीय संस्थाको कर्जा १८ खर्ब ०४ अर्ब रुपैयाँ पुगेको छ । रेमिट्यान्स (विप्रेषण) चार महिनामा २ सय ३२ अर्ब रुपैयाँ भित्रिएको छ । पुँजीगत खर्च १२ अर्ब र निक्षेप संकलन र कर्जा प्रवाह ४ र ७४ प्रतिशतले बढेको छ । उद्योग स्थापनको क्रम बढ्दै गइरहेको छ । औद्योगिक कर्जा २८ अर्ब ५२ करोड रुपैयाँ प्रवाह भएको छ । यो रूपन्देहीमा भएको कुल कर्जा प्रवाहको ३५ प्रतिशत हो । ठूला स्तरका पर्यटकीय होटलको संख्या ४४ पुगेको छ । जिल्लामा बैंक तथा वित्तीय संस्थाको संख्या वृद्धि भई कुल शाखा संख्या २ सय ५ पुगेको छ । निक्षेप ८२ अर्ब र कर्जा ९० अर्ब रहेको छ । कर्जा निक्षेप अनुपात करिब १ सय १० प्रतिशत रहेको छ । बैकिरू क्षेत्रका लागि रुपन्देही उर्वर भूमिका रूपमा छ, नेपालले भने, आर्थिक लगानीका लागि सम्भावना देखापर्दै जान थालेका छन् । अर्बौं रुपैयाँ लागतका लुम्बिनी गुरुयोजना, गौतम बुद्ध अन्तर्राष्ट्रिय विमानस्थल, छ लेनको बेलहियाबुटवल व्यापारिक मार्ग आयोजना, बुटवलमा अन्तर्राष्ट्रिय सम्मेलन केन्द्र, बुद्ध सर्किटजस्ता आयोजना सञ्चालनमा भएका छन् । त्यसैगरी चार लेनको तामनगरबेथरी सडक, भैरहवालुम्बिनी सडक निर्माणाधीन अवस्थामा छन् । सेज सञ्चालनको क्रममा छ । भैरहवा हुँदै भारतसँगको आयात पनि बढ्दो छ । कुल कर्जामध्ये कृषि कर्जा ३९९६ प्रतिशतले वृद्धि भई ५ अर्ब ८८ करोड रुपैयाँ पुगेको छ । जसमध्ये अन्न बाली, तरकारी बाली, फलफूल तथा पुष्पखेती, पक्षीपालन र मौरीपालनमा लगानी उल्लेख्य वृद्धि भएको छ । कुल औद्योगिक कर्जा ४२०६ प्रतिशतले वृद्धि भई २८ अर्ब ५३ करोड रुपैयाँ पुगेको छ । जसमध्ये उत्पादनसम्बन्धी, निर्माण र पर्यटन उद्योगसेवामा सबैभन्दा बढी ऋण लगानी भएको छ ।"
माघ दोस्रो साता क्यान इन्फोटेक,"काठमाडौं आगामी माघ दोस्रो सातादेखि राजधानीमा सूचना प्रविधिसम्बन्धी मेला क्यान इन्फोटेक हुने भएको छ । कम्प्युटर एसोसिएसन अफ नेपाल (क्यान) महासंघको आयोजनामा मेला हुन लागेको हो । मेला माघ १३ गतेदेखि १८ गतेसम्म राजधानीको भृकुटीमण्डपमा हुनेछ । यो क्यानको २३ औं संस्करण हो, महासंघका महासचिव विश्वराम बलामीले बुधबार आयोजित पत्रकार सम्मेलनमा भने, मेलामा सूचना प्रविधिसम्बन्धी नवीनतम जानकारी दिइनेछ । यसपटकको मेलामा पनि सुबिसु शीर्ष प्रायोजक रहेको बलामीले जानकारी दिए । गत वर्ष ३ लाख ६३ हजार ४ सय ५६ जनाले अवलोकन गरेकामा यसपालि ४ लाखभन्दा बढीले अवलोकन गर्ने क्यानको दाबी छ । सर्वसाधारणलाई १ सय र विद्यार्थीलाई ५० रुपैयाँ प्रवेश शुल्क तोकिएको मेलामा विभिन्न सूचना प्रविधिसम्बन्धी सामग्री र सेवाको प्रदर्शनी गरिनेछ । नयाँ मोडलका सूचना प्रविधि सामग्रीको बिक्री सुरुवातसमेत गरिने मेलाममा एक दिन भने बिजनेस डे तोकिने क्यानले जनाएको छ । मेलाकै बीच माघ १६ र १७ गते क्यान सूचना प्रविधि कार्यशालामा कार्यशालामा नेपालसहित विदेशका विज्ञहरूले पनि कार्यपत्र प्रस्तुत गर्नेछन् ।"
सखर उद्यमीले उखुको मूल्य बढाए,"सर्लाही सस्तोमा उखु किन्दै आएका सखर उद्यमीले चिनी मिलले क्रसिङ थालेपछि महँगोमा किन्न थालेका छन् । प्रतिक्विन्टल ३ सय ७५ रुपैयाँमा खरिद गर्दैै आएका उद्योगले चिनी मिल चल्ने निश्चित भएपछि ५ सय रुपैयाँ दिने भएका हुन् । सुन्दरपुर चोहर्वामा सखर वनाउन क्रसर सञ्चालन गरेका राजदेव महतोले मिल चल्ने बित्तिकै उखुको मूल्य बढेको वताए । सुरुमा ३ सय ७५ का दरले किनेका थियौं, उनले भने, मिल चलेपछि मूल्य बढाएर ५ सय रुपैयाँ पुर्यायौं । नत्र उखु नै नपाइने अवस्था भयो । माघे संक्रान्तिका बेला सखरको खपत बढी हुने भएकाले सखर उद्योगका क्रसरमा उखु पेल्ने होड छ । जिल्लामा सयभन्दा बढी सखर वनाउने क्रसर सञ्चालनमा छन् । उखुको मूल्य ५ सय ३१ रुपैयाँको प्रस्ताव उद्योग मन्त्रालयले गरेपछि सखरले पनि मोल बढाएका हुन् । आयुष मिठा सखर उद्योगका सञ्चालक वीरेन्द्र साहले पहिले ४ सय रुपैयाँँ क्विन्टलमा खरिद गरेको उखुको भाउ बढेर ५ सय पुगेको बताए । माघे संक्रान्तिले गर्दा सखरको भाउ पनि बढेको छ, उनले भने, ५ सयमा उखु किन्दा घाटा छैन । चिनी मिलले दिने भाउ नै हामीले दिएका छौं । मिलले चिनीमा भ्याट छुटबापत पाउने रकमसमेत जोडेर ५ सय ३१ रुपैयाँ मूल्य दिने गरी उद्योग मन्त्रालयले प्रस्ताव गरेको हो । मन्त्रालयको प्रस्तावलाई उद्यमीले अझै स्विकारेका छैनन् । उद्यमीले बढीमा ५ सय १७ रुपैयाँ मात्र दिने बताएका छन् । उखु उत्पादक महासंघ अध्यक्ष कपिलमुनि मैनालीले सखर र चिनीको भाउ बराबरी भएको उल्लेख गर्दै चिनी मिलले किसानलाई कमी दिएको बताए । भ्याट छुटको रकम घटाउँदा उद्यमीले दिने भनेको ४ सय ६५ रुपैयाँ मात्र हो, उनले भने, सखर उद्योगले भ्याट छुट नपाईकनै ५ सयका दरले उखु किनेका छन् । उखु उत्पादन लागत ३ सय ७२, किसानलाई मुनाफा ९३ र भ्याट छुटबापत ६५ रुपैयाँ जोडेर उद्योग मन्त्रालयले चालु वर्षका लागि ५ सय ३१ रुपैयाँ मूल्य प्रस्ताव गरेको हो ।"
चितवनलाई पोल्ट्रीले चिनायो,"चितवन पोल्ट्रीको राजधानी भनेर चितवनलाई चिनिन्छ । पोल्ट्रीमा लगानी ८० अर्बमध्ये चितवनमा मात्रै ३५ अर्ब रुपैयाँ छ । यसले धेरैलाई रोजगार दिन र जमिलाई उर्वर बनाउन सहयोग पुर्याएको छ । चितवनमा पोल्ट्री क्षेत्रलाई आत्मनिर्भर बनाउन उद्योग वाणिज्य संघले लामो समय प्रवद्र्धन गर्यो । संघले ०५१ देखि ०६३ सालसम्म आयोजना गरिएका महोत्सवमा पोल्ट्रीजन्य वस्तुहरू राखेर त्यसको प्रचारप्रसार गर्यो । महोत्सवमा आउनेलाई पोल्ट्रीबारे जानकारी गराइयो । हाम्रो उद्देश्य यसलाई आत्मनिर्भर बनाउने थियो, संघका पूर्वअध्यक्ष कल्याण जोशी भन्छन् , जुन पूरा भयो, अब केरामा आत्मनिर्भर बनाउने संघको लक्ष्य छ । उनले केरा खेतीको विस्तार राम्रो भएकाले सम्भावना धेरै रहेको बताए ।पहिला सामान्य खोरमा कुखुरा पालिन्थ्यो । लगानी थोरै हुन्थ्यो । अहिले लगानी बढेको छ । व्यवसाय आधुनिकीकरण भएको छ । नयाँ प्रविधिमार्फत व्यवसाय गर्ने किसानको संख्या बढ्दो छ । यसको विस्तार गाउँ क्षेत्रमा पनि बढेको छ । पहाडी गाविस सिद्धिमा विस्तारको तयारी थालिएको छ । त्यस्तै शक्तिखोरमा समेत धमाधम पोल्ट्रीफर्म निर्माण गरी कुखुरापालन गरिएको छ । ०४७ सालमा जिल्लामै पहिलोपटक पोल्ट्रीविज्ञ गुणचन्द्र विष्टले भारतबाट विज्ञ ल्याएर चल्ला उत्पादन गर्ने ह्याचरी उद्योग खोलेका थिए । सुरुमा धेरैले पत्याएका थिएनन् । तर, व्यवसाय सफल देखिएपछि आकर्षण बढ्दै गयो । ४० को दशकदेखि चितवनमा पोल्ट्री व्यवसाय सुरु भयो, नेपाल पोल्ट्री व्यवसायी मञ्चका केन्द्रीय अध्यक्ष शंकर कँडेलले भने, अहिले यसले ठूलो व्यावसायिक रूप लिएको छ । समयसमयमा देखिने बर्डफ्लुले भने किसानले घाटा सहनुपर्ने बाध्यता छ । यस्तो अवस्थामा साना किसान मारमा पर्ने गरेका छन् । पोल्ट्रीविज्ञका अनुसार मुलुकको कुल गार्हस्थ उत्पादनमा चितवनको पोल्ट्रीले करिब १०५ प्रतिशत योगदान पुर्याएको छ ।पोल्ट्रीले देशको कुल गार्हस्थ उत्पादनमा ३५ प्रतिशत योगदान पुर्याएको छ । हाल व्यवसाय यातायात सुविधा र मौसम अनुकूल रहेका जिल्लासम्म फैलिएको छ । पोल्ट्री क्षेत्रको विकासले गर्दा विदेशबाट आयात हुने करोडौं रुपैयाँको मल आयात प्रतिस्थापन हुँदै कुखुराको सुलीबाट जग्गाको उर्वरा शक्तिमा सहयोग पुगेको छ । जिल्लालाई कुखुरापालन राजधानी भन्दा पाल्नका लागि आवश्यक पर्ने सम्पूर्ण कुरा हुनुपर्छ, उद्योग वाणिज्य संघ चितवनका पूर्वअध्यक्ष एवं पोल्ट्रीविज्ञ डा तिलचन्द्र भट्टराईले भने, अन्य जिल्लामा आइपर्ने समस्या समाधान गर्ने केन्द्रका रूपमा विकास गरिनुपर्छ । उनले रोग निदान गरी उपचार गर्ने व्यवस्था भए उत्पादन लागत कम हुने र उत्पादकत्व बढ्ने दाबी गरे । चौबीसै घण्टा सेवा दिने प्रयोगशाला आवश्यक रहेको उनले बताए । च्याउको व्यावसायिक खेती चितवनमा व्यावसायिक खेती सुरु गरिएको छ । च्याउ उत्पादक संघका अध्यक्ष बाबुराम केसीका अनुसार संघमा अहिलेसम्म ४० जना किसान आबद्ध छन् । च्याउको मुख्य बजार टाँडी, नारायणगढ र भरतपुर हो । ०५६ बाट जिल्लामा यसको व्यावसायिक खेती सुरु गरिएको थियो । कन्या र गोब्रे जातको च्याउ लगाउने गरिएको छ । खेती गर्न सजिलो भएकाले किसान यसप्रति आकर्षित हँुदै गएका छन् । माछापालनमा आकर्षण जिल्लामा पोल्ट्री, केराजस्तै माछापालनमा पनि किसानको आकर्षण बर्सेनि बढदो छ । नेपाल मत्स्य व्यवसायी संघका अनुसार चितवनमा माछापालनको सुरुवात ०३८ सालमा माडीको गोपाल नगरबाट भएको हो । अहिले जिल्लाको करिब ५ सय हेक्टर क्षेत्रफलमा माछापालनमा गरिएको छ । माछा न्यून आयस्तर भएका किसानको जीवन धान्ने आधार बनेको छ । किसानले परम्परगात खेती धान छाडेर माछापालनमा आकर्षित हुँदै गएका छन् । बर्सेनि मेहनतअनुसारको आम्दानी गर्दै आएका छन् । माछापालनमा १ हजार २ सय किसान आबद्ध छन् । यसको ५० प्रतिशत बजार आन्तरिक हो, नेपाल मत्स्य व्यवसायी संघका केन्द्रीय अध्यक्ष अम्बिकाप्रसाद अधिकारीले भने, त्यसपछिको बजार भनेको काठमाडौं र पोखरा हो । चितवनमा कमन कार्प, सिल्भर कार्प, बिगहेड कार्प, ग्रास कार्प, रहु, नैनी र पंगास (पोखरीको जल कपुर) जातको माछा पाइन्छ । माछा किसान बढेसँगै बजारका विभिन्न ठाउँमा जिउँदो माछा पसल खुल्ने क्रमसमेत बढेको छ । जहाँबाट उपभोक्ताले जिउँदो माछा आँखैअघि निकालेर घर लान पाउँछन् । तरकारीमा पनि अघिचितवनमा वार्षिक १ अर्ब रुपैयाँभन्दा बढीको तरकारी बिक्री हुने गरेको छ । जिल्लामा मौसमी र बेमौसमी तरकारी खेती गर्ने किसानको संख्या बढ्दो छ । कृषि कार्यालयका अनुसार वार्षिक ९० हजार ४ सय ६१ टन तरकारी उत्पादन हुन्छ । ६ हजार ५ सय ७९ हेक्टर क्षेत्रफलमा तरकारी लगाइन्छ । यहाँ उत्पादन भएको तरकारीको मुख्य बजार काठमाडौं कालिमाटी हो । त्यस्तै नारायणगढ, टाँडी, पर्सा, भरतपुर तरकारीका स्थानीय बजार हुन् । जिल्लाको गीतानगर, गुन्जनगर, शुक्रनगर, पार्वतीपुर, भण्डारा, वीरेन्द्रनगर, पिप्ले तरकारी उत्पादनका पकेट क्षेत्र हुन् । काउली, बन्दा, टमटर, गाजर, मुला, फर्सी, बोडी, तिते करेला, लौका मुख्य रूपमा लगाइने तरकारी हुन् । तरकारी उत्पादक जिल्ला सहकारीका अध्यक्ष हरिबहादुर थापाका अनुसार संघमा २ हजार ५ सय ५० किसान आबद्ध छन् ।"
शीर्षस्थानमा उक्लिए जयराम,"काठमाडौं जयराम श्रेष्ठ उत्कृष्ट प्रदर्शन गर्दै पाँच अन्डर ६३ को कार्ड बनाएर सूर्य नेपाल च्यालेन्जको दोस्रो दिन बुधबार शीर्षस्थानमा उक्लिएका छन् ।रोयल नेपाल गल्फ क्लबमा भइरहेको प्रतियोगितामा उनले पहिलो दिन दुई अन्डर ६६ खेलेका थिए । ३६ होलमा उनले कुल ७ अन्डर १ सय २९ स्कोर गरेका छन् । सन्जय लामाले पनि दोस्रो दिन पाँच अन्डर ६३ स्कोर गरे । उनी समग्रमा ६ अन्डर १ सय ३० स्कोरसहित दोस्रो स्थानमा छन् । शीर्ष वरीयताका प्रो शिवराम श्रेष्ठले दुई अन्डर ६६ खेले भने भुवन नगरकोटीको प्रदर्शन एक ओभर ६९ रह्यो । उनीहरू समग्रमा दुई अन्डर १ सय ३४ सहित संयुक्त तेस्रो स्थानमा छन् ।अघिल्लो दिन भवुनसँगै शीर्षस्थानमा रहेका धनबहादुर थापाले लय कायमै राख्न सकेनन् । उनले चार ओभर ७२ स्कोर गरे । पाँचौं स्थानका उनको कुल स्कोर १ ओभर १ सय ३७ छ । रामे मगर १ ओभर ६९ स्कोर गर्दै छैटौं स्थानमा रहे । उनको कुल स्कोर दुई ओभर १ सय ३८ भएको छ ।रामकृष्ण श्रेष्ठ, रवि खड्का र विकास अधिकारी कुल चार ओभर १ सय ४० स्कोरसहित संयुक्त सातौं स्थानमा छन् । दोस्रो दिन रामकृष्णले ५ ओभर ७३, रविले १ ओभर ६९ र विकासले ३ अन्डर ६५ खेले । चार ओभर ७२ स्कोर गरेका चूडाबहादुर भण्डारी कुल ६ ओभर १ सय ४२ सँगै शीर्ष दसमा छन् । जयरामले चौथो होलमा बर्डी गर्दै सुरुका नौ होलमा १ अन्डर ३३ मा टुंग्याए । पछिल्ला नौ होलमा भने उनको प्रदर्शन उत्कृष्ट रह्यो । उनले १०, १३, १५ र १८ औं होलमा बर्डी गर्दै पछिल्ला नौ होलको स्कोर ४ अन्डर ३० मा राखेका थिए ।सन्जयले सुरुका नौ होलमा ४ अन्डर ३० स्कोर गरे पनि त्यसलाई पछिल्ला नौ होलमा कायम राख्न नसक्दा जयरामलाई उछिन्ने अवसर गुमाए । उनले पछिल्ला नौ होलमा १ अन्डर ३३ खेलेका थिए । उनले होल नं १, २, ४, ९, १०, १३ र १८ औं होलमा बर्डी बनाएका थिए । उनी ११ औं होलमा डबल बोगीमा परेका थिए ।कुल चार लाख रुपैयाँ पुरस्कारको प्रतियोगितामा ३६ होलको खेलपछि कुल १७ ओभर १ सय ५३ सम्म रहेका २२ प्रो र ६ एमेच्योर कट बनाएर फाइनल चरण पुगेका छन् । उनीहरूले बाँकी ३६ होल खेल्नेछन् । मिथुन राई कुल ५ ओभर १ सय ४१ स्कोरसाथ एमेच्योरतर्फ शीर्षमा छन् ।"
म्यानचेस्टरको पाइला फाइनलतिर,"म्यानचेस्टर जुवान माटा र मरोउने फेलानीले गोल गरेपछि म्यानचेस्टर युनाइटेडले मंगलबार लिग कपको सेमिफाइनल पहिलो लेगमा चोटग्रस्त खेलाडीको समस्याबाट गुज्रिरहेको हल सिटीलाई ओल्ड ट्राफोर्डमा २० ले हराएको छ । खेलमा सबैको आँखा कप्तान वायन रोनीमाथि थियो । उनी क्लबका लागि कीर्तिमानी २ सय ५० गोललाई पछ्याइरहेका थिए । तर माटाले ५६ औं मिनेटमा पहिलो गोल गर्दै म्यानचेस्टरलाई अग्रता दिलाए । खेलको अन्त्यतिर सब्टिच्युट फेलानीले दोस्रो गोल गरे । यस जितले जोसे मोउरिन्होको म्यानचेस्टरले जनवरी २६ मा हुने फाइनलमा एक पाइला राखेको छ । फेलानीले ८७ औं मिनेटमा गोल गरेपछि सेमिफाइनल समीकरण हलको हातबाट टाढिएको हो । हामी अझै वेम्बलीमा हुने फाइनलमा पुगेका छैनौं, तर फेलानीको गोलपछि यो सम्भावना भने बढेको छ, मोउरिन्होले खेलपछि प्रतिक्रिया दिए, मैले खेल गाह्रो हुने अपेक्षा गरेको थिएँ, यस्तो खेलमा ४५ गोलको जित सम्भव हुन्न । म्यानचेस्टरले यससँगै लगातार जित पाएको खेलसंख्या ९ पुगेको छ । अब आइतबार इंग्लिस प्रिमियर लिगमा आफ्नो परम्परागत प्रतिद्वन्द्वी लिभरपुलको सामना गर्नेछ । यता हल सिटीले भने आफ्ना नयाँ व्यवस्थापक मार्को सिल्भाको नेतृत्वमा दोस्रो खेल खेलिरहेको थियो । यसमा उनले सब्टिच्युट खेलाडीको सूचीमा छ नाममात्र राख्न सकेका थिए । हारेपछि उनको प्रतिक्रिया थियो, नतिजालाई लिएर म पक्कै खुसी छैन, तर खेलाडीले जसरी खेल्यो, त्यसमा चित्त बुझेको छ । मोउरिन्होले एफए कपमा रिडिङलाई ४० ले हराएयता हलको सामना गर्न सात खेलाडी परिवर्तन गरेका थिए । तर नतिजा भने जित नै रह्यो ।"
केसीटीसी र फाइटर विजयी,"काठमाडौं आयोजक रुस्लान केसीटीसी र रोयल पीसी फाइटरले बुधबार रुस्लान कप टान्टी टान्टी क्रिकेट प्रतियोगितामा जित हात पारेका छन् । कीर्तिपुरस्थित त्रिवि मैदानमा बुधबार पहिलो खेलमा केसीटीसीले क्यानन क्रिकेट क्लबमाथि ७ विकेटको जित निकाल्यो । अर्को खेलमा फाइटरले खहरे क्रिकेट क्लबलाई ६ विकेटले पन्छायो । पहिले ब्याटिङ गरेको क्याननले २० ओभरमा ५ विकेट गुमाएर १ सय ११ रन बनायो । जवाफमा केसीटीसीले १५ ओभरमा ३ विकेट खर्चेर १ सय १४ रन बनायो । क्याननले २६ अतिरिक्त रन खर्चेको थियो । केसीटीसीका सन्जय बस्नेतले सर्वाधिक ४२ रन बनाए । उनी नटआउट रहे । उनले २८ बल सामना गरेका थिए ।सन्जयले ५ चौका पनि प्रहार गरे । आदिल खानले १२ रनको योगदान दिए । क्याननको तर्फबाट दिलीप जयसवालले दुई विकेट लिए । क्याननको इनिङ्स भने सुमन ठाकुरको ब्याटिङमा टिकेको थियो । उनले ३८ बलमा ४६ रन बनाए । भुवन चन्दले १५ रन जोडे । विजेता टिमका सुमित झा र दिलीप यादवले २२ विकेट लिए । दोस्रो खेलमा पहिले ब्याटिङ गरेको खहरे टिम ७ विकेटमा १ सय १५ रनमात्र बनाउन सफल भयो । जवाफमा फाइटरले १२२ ओभरमात्र उपयोग गरेर ४ विकेटमा १ सय १७ रन बनायो । त्यसमा रविन जोशीले अर्धशतक बनाए । उनी दुई उपयोगी साझेदारीमा पनि सहभागी भए । रविनले ७ चौका र तीन छक्का मद्दतमा नटआउट ५६ रन बनाए । यसअघि अमृत थापाले खहरेका लागि २६ बलमा २६ रन नै बनाए । त्यसमा दुई छक्का सामेल थियो । अनिल थापाले २३, रोशन पुलामीले २२ र कृष्ण अधिकारीले २० रन बनाए । जितसँगै दुवै टिम प्रतियोगिताको क्वाटरफाइनल पुगेका छन् ।"
सेपाकताक्रो टोली श्रीलंका प्रस्थान,"काठमाडौं दोस्रो दक्षिण एसियाली सेपाकताक्रो च्याम्पियनसिपमा भाग लिन ८ खेलाडीसहित १७ सदस्यीय नेपाली टोली बुधबार श्रीलंकाको कोलम्बो प्रस्थान गरेको छ । पुरुष खेलाडीमा अनिल गुरुङ (कप्तान), एलन गुरुङ, रूपेश सुनार र रोशन तामाङ छन् । महिलामा सोममाया थापामगर (कप्तान), सुमित्रा डंगोल, चन्द्रा चौधरी र स्वस्तिका श्रेष्ठ छन् । जनवरी १३ देखि १६ तारिखसम्म हुने प्रतियोगितामा नेपाली खेलाडीले रेगु र डबल्स इभेन्टमा प्रतिस्पर्धा गर्नेछन् ।"
कान्तिपुर र एनटीभी सफल,काठमाडौं डिफेन्डिङ च्याम्पियन कान्तिपुर मिडिया ग्रुप र नेपाल टेलिभिजन (एनटीभी) ले आठौं मिडिया कप फुटबलमा बुधबार जित हात पारेका छन् । दशरथ रंगशालामा समूह ए को लिग खेलमा कान्तिपुरले एपी वान टेलिभिजन २० ले पराजित गर्यो । लगातार दोस्रो जितसँगै कान्तिपुर सेमिफाइनल पुग्ने बलियो स्थितिमा पुगेको छ । कान्तिपुरको जितमा सुरज मोक्तान र समिर तामाङले ११ गोल गरे । समिर म्यान अफ द म्याच चुनिए । समूहको अर्को खेलमा एनटीभीले एभिन्यूजलाई २१ ले हरायो । पहिलो जित पाएको एनटीभीका लागि म्यान अफ द म्याच प्रज्ज्वल शाक्य र राजेश थापामगरले गोल गरे । बिहीबार समूह बी मा अन्नपूर्ण पोस्ट र रेडियो नेपालबीच प्रतिस्पर्धा हुँदैछ ।
उपाधि सेनालाई,"दार्चुला विमलसिंह बुढाथोकीको स्मृतिमा जारी भलिबल प्रतियोगितामा नेपाली सेनाको दुर्गा दल गुल्म विजयी भएको छ । दार्चुलाकै ठूलो पुरस्कार राशिको यस प्रतियोगितामा विजेताले ५१ हजार रुपैयाँ पाएको छ । सेनाले भगवती युवा क्लव सर्मोलीलाई २५२०, २५१४, २५१८ को सोझो सेटमा हरायो । भगवती टिमले २५ हजार पायो । प्रतियोगिता विमलसिंह स्मृति समिति राप्लाले आयोजना गरेको हो ।"
कराँते सुरु,काठमाडौं तेस्रो सगरमाथा आमन्त्रण करााते प्रतियोगिता बुधबार लैनचौरमा सुरु भएको छ । पहिलो दिन सिनियर पुरुष ५० केजीमा आयोजक नेपाल सितोरियो करााते डो नक्सालका आकाश पाल र साम्तेनका साजन नेपाली तथा ५५ केजीमा लैनचौरका निराकारमान प्रधान र आयोजकका आशिष पाल सेमिफाइनल पुगेका छन् ।प्रतियोगितामा नेपालसहित बंगलादेश र भुटानका खेलाडीले विभिन्न २८ स्पर्धामा प्रतिस्पर्धा गर्ने छन् ।
सुब्रीलाई भव्य स्वागत,"क्वालालम्पुर फिफा वर्ष गोल पुरस्कारका विजेता मोहमद फैज सुब्रीले मलेसियामा बुधबार नायकीय स्वागत पाएका छन् । उनलाई यहाँ अवतरित हुँदा २ सयभन्दा बढी प्रशंसकले घेरेर हौस्याए । उक्त मौकामा फैजले चाहिँ अब आफू टोलीमा नियमित रूपले पर्न प्रयासरत रहने प्रतिक्रिया दिए । भगवान्को इच्छा भएमा मैले यस्तै घुमाउरो गोल गर्न सकुँ । म गोल गर्ने सीपका लागि झन् मेहनत गर्छु, उनले भने । फैजले मलेसियन सुपर लिगमा गत सिजन पेनाङबाट नियमित खेल्न सकेनन् । गत फेबु्रअरीमा २९ वर्षीय मिडफिल्डरले पेनाङका लागि लामो दूरीको फ्रिकिक प्रहारमा अद्वितीय घुमाउरो गोल गरेका थिए । फिफा पुस्कास अवार्ड (वर्ष गोल पुरस्कार) पाउने उनी पहिलो एसियाली खेलाडी हुन् । जुरिचमा सोमबार आयोजित समारोहमा ब्राजिली विख्यात खेलाडी रोनाल्डोले उनलाई ट्रफी प्रदान गरे । उनले ३५ मिटर दूरीबाट गरेको उक्त गोलको भिडियो गतवर्ष संसारभर चर्चित रह्यो । यसले सन् १९९७ मा ब्राजिली सुपरस्टार रोबर्टो कार्लोसले फ्रान्सविरुद्ध गरेको सनसनीपूर्ण गोलको सम्झना गराएको थियो । फैजले हामीलाई निकै गर्वित बनाएका छन्, विमानस्थलमा उनलाई स्वागत गर्न आएका समर्थक आइद रसिदले भने । मलेसिया सरकार र फुटबल निकायले यो अवार्डनिम्ति उनलाई ३३ हजार ५ सय डलर बराबरको पुरस्कार दिने घोषणा गरेका छन् । एसियाली फुटबल महासंघ (एएफसी) अध्यक्ष शेख सलमान बिन इब्राहिम अल खालिफाले पनि यो सफलताप्रति खुसी व्यक्त गरेका छन् ।"
एसिया मुख्य हकदार,"क्वालालाम्पुर फिफाले विश्वकपमा ४८ टिम पुर्याउने निर्णय गरेपछि एसियाली फुटबल महासंघ (एएफसी) ले एसिया महादेश थप स्थानका लागि मुख्य हकदार भएको प्रतिक्रिया दिएको छ । सन् २०२६ देखि लागू हुने यो व्यवस्थाअनुसार थपिएका स्थानमध्ये बढीभन्दा बढी हात पार्न सबै महासंघहरू लालायित हुने नै छन् । एएफसी अध्यक्ष शेख सलमान बिन इब्राहिम अल खालिफाले एसियामा तीव्रतर बढ्दो जनसंख्यालाई मध्यनजर गरेर हाल कायम ४ देशको कोटामात्र पर्याप्त नहुने बताए । हामी के विश्वास गर्छौं भने सबैभन्दा ठूलो महादेश भएका कारण एसियाले हालको भन्दा धेरै कोटा पाउनु जरुरी छ । खास गरी एसियाको आर्थिक शक्ति, खेलको लोकप्रियता र सबै तहमा भइरहेको फुटबल विकास हेर्दा यो एकदमै गहन कुरा हो, उनले भने । एएफसीअन्तर्गत मध्यपूर्वदेखि पूर्वी एसियाली मुलुकसमेत पर्छ । सन् २००६ को विश्वकपदेखि एएफसीमै समेटिएको अस्ट्ेरलियाले पनि एसियाको दाबीलाई बल पुग्ने गरी अभिव्यक्ति दिएको छ । फुटबल संघ अस्ट्ेरलियाका प्रमुख कार्यकारी डेभिड ग्यालोपले विश्वकप विस्तार गर्ने निर्णयले यो खेल युरोप र दक्षिण अमेरिकाभन्दा बाहिर धेरै विस्तारित भइसकेको प्रमाणित गर्ने बताए । अस्ट्ेरलिया एएफसीको अंग हो, जहाँ एकदमै यो खेलमा उल्लेख्य विकास र लगानी भइरहेको छ, उनले भने, एसियाली फुटबलको गुणस्तर बढिरहेका कारण एएफसी सदस्यहरूले स्वाभाविक रूपले बढी प्रतिनिधित्वको हक राख्छन ।फिफाले विस्तारित विश्वकपबाट ६ सय ४० मिलियन डलरबराबरको थप नाफा आर्जन हुने प्रक्षेपण गरेको छ । फिफामा संलग्न ६ वटा महादेशीय महासंघहरूले अब के कति थप स्थान पाउने हुन भन्ने आउने मे महिनासम्ममा टुंगो लाग्नेछ ।"
कभर्डहल रूपान्तरण योजना अधुरै,"गुलरिया तुलापुरमा रहेको कभर्डहललाई रंगशालामा रूपान्तरण गर्न सरकारी योजना अगाडि बढाइए पनि निर्माणको काम अझैसम्म सुरु भएको छैन । १६ वर्षअघि पूर्व नगरप्रमुख गोविन्द पाण्डेको सक्रियतामा तुलापुरस्थित कभर्डहललाई रंगशालाको रूपमा विकसित गर्न गुरुयोजना तयार गरिएको थियो । गुरुयोजनाअनुसार नापनक्सा तयार पारे पनि द्वन्द्वका कारण कभर्डहल रुपान्तरण गरिने काम रोकिएको थियो ।पहिलो चरणमा कभर्डहल क्षेत्रमा पर्खाल लगाउने र २० हजार दर्शक क्षमताको बस्ने ठाउ निर्माण गर्ने योजना थियो । उक्त योजनालाई पॉच वर्षअघि नगरपरिषद्ले पनि पारित गर्यो । पटक पटक रंगशाला बनाउन माग गरे पनि बेवास्ता भएको खेलाडीको गुनासो छ । २०३९ सालमा कभर्डहल निर्माण भए पनि यसको संरचना सुरक्षित नभएपछि अतिक्रमण हुँदै गएको छ । तारबार नभएका कारण झन्डै एक बिघा जग्गा कारागार र सुकुम्बासीका नाममा अतिक्रमण भएको छ । कार्यालय कोठासमेत रहेको कभर्डहल प्रयोगमा नआएपछि जीर्ण बन्दै गएको छ । पञ्चायतकालमा खेलकुद समितिको कार्यालय, भारोत्तोलन र टेबलटेनिसका लागि हल बनाइएको थियो । सामान्य मर्मत गरेर सञ्चालनमा आउने भए पनि कर्मचारीले महँगो भाडा तिरेर कार्यालय सञ्चालन गरिरहेका छन् ।नगरपालिकाका कार्यकारी अधिकृत रामचन्द्र पौडेलले आफू भर्खर सरुवा भई आएकाले यसबारे सर्वपक्षीय बैठकबाट नगरपरिषद्मा लैजाने बताए । जिल्ला खेलकुद विकास समितिले रंगशाला निर्माणका लागि पहल भइरहेको जनाएको छ । समिति अध्यक्ष खगेन्द्र खनालले यस वर्ष अर्थ मन्त्रालयबाट ५० लाख रुपैयाँ निकासा हुने आश्वासन पाएको बताए । अर्थले बजेट स्वीकृत गर्नासाथ काम अगाडि बढ्ने र तीन वर्षमा सम्पन्न हुने उनले जनाए ।"
खप्तडमा आर्मी पराजित,"धनगढी प्रथम अन्तर्राष्ट्रिय आमन्त्रित सुदूरपश्चिम खप्तड गोल्डकप फुटबलमा बुधबार त्रिभुवन आर्मी क्लबलाई २१ ले हराउँदै संकटा क्लब सेमिफाइनल पुगेको छ । संकटाको विजयमा दुवै गोल अजय मार्टिन्सले गरेका थिए । १६ औं मिनेटमा पहिलो गोल गरेका मार्टिन्सले २५ औं मिनेटमा अर्को गोल थप्दै २० को स्थितिमा पुर्याए । खेलमा उनी म्यान अफ द म्याच घोषित भए ।स्टार खेलाडीको बाहुल्यता रहेको आर्मीले थुप्रै अवसर पाए पनि पहिलो हाफमा कुनै गोल गर्न सकेन । राष्ट्रिय टोलीका स्ट्राइकर नवयुग श्रेष्ठ, जितेन्द्र कार्की, दीपक गुरुङ र भरत खवासको तालमेल नमिल्दा उनीहरू गोल सदुपयोग गर्न चुकेका थिए । आर्मीबाट टेकबहादुर बुढाथोकीले ६१ औं मिनेटमा गोल गरेर टिमलाई खेलमा फर्काउने प्रयास गरे । तर त्यसपछि गोल थपिन सकेन ।सुरुमै गोल गर्ने रणनीतिअनुसार खेलेको बताउँदै संकटाका प्रशिक्षक सल्यान खड्गीले पछि समालिएर खेल्दा जित हासिल भएको बताए । आर्मीका प्रशिक्षक नवीन न्यौपानेले सुरुमा गोल खाएपछि दबाब पर्दा पाएका अवसर पनि गुमेको बताए ।खप्तड गोल्डकपको सेमिफाइनल समीकरण पूरा भएको छ । संकटाले फाइनल पुग्नका लागि सुदूरपश्चिम ११ सँग प्रतिस्पर्धा गर्नेछ । बिहीबार मनाङ मस्र्याङ्दीले दिल्ली युनाइटेडविरुद्ध सेमिफाइनल खेल्नेछ ।"
न्यू डायमन्डको एकल अग्रता,"काठमाडौं ढोरपाटन डबल लिग महिला भलिबलमा न्यू डायमन्ड एकेडेमीले बुधबार एकल अग्रता बनाएको छ । बालाजु नयाँ बसपार्कस्थित नवनिर्मित कोर्टमा डायमन्डले रामेछापको चन्डेश्वरी युवा क्लबलाई २५९, २५११, २५८ को सोझो सेटमा हराउँदै एकल अग्रता बनाएको हो । न्यू डायमन्डको ५ खेलमा १५ अंक छ । बुधबार अन्य खेलमा रिड मोडल कलेज र पुलिसले विजय पाएका छन् । रिड मोडलले नैकापको न्यु डायमन्ड स्पोर्टस क्लबलाई २५१४, २५६, २६१२ को सेटमा हरायो । रिडले पहिलो ३ अंक जोड्न सफल भयो । त्यस्तै पुलिसले पश्चिमाञ्चल क्षेत्रीय भलिबल संघलाई ३१ को सेटमा पराजित गरेको छ । प्रतियोगितामा अहिलेसम्म ४ खेल खेलेको एपीएफ ४ खेलमा अपराजित रहँदै १२ अंकसाथ दोस्रो स्थान ओगट्न सफल भयो । तेस्रो स्थानको आर्मीको ४ खेलबाट १२ अंक छ । पुलिसको भने ६ खेलबाट १२ अंक भएको छ ।"
बाफियामा गोप्य चलखेल,"काठमाडौं बैंक तथा वित्तीय संस्थासम्बन्धी ऐन (बाफिया) मा गोप्य रूपमा समावेश गरिएको कार्यकारी अध्यक्ष र सञ्चालकको कार्यकालसम्बन्धी व्यवस्थाले वित्तीय जोखिम बढाउने भएको छ । मंगलबार पारित बाफियामा ऐन कार्यान्वयन भएपछि कार्यकारी अध्यक्ष र प्रबन्ध सञ्चालक लगातार दुई कार्यकालसम्म मात्र रहन सक्ने उल्लेख छ । तर विधेयक पास हुने अन्तिम समयमा आएर अध्यक्षका अगाडि कार्यकारी शब्द राखिएको छ भने बढीमा दुई कार्यकाल हुनुपर्नेमा लगातार दुई कार्यकाल भन्ने व्यवस्था राखिएको छ । अध्यक्षको सट्टा कार्यकारी अध्यक्ष र लगातार दुई कार्यकाल भन्ने शब्द राख्दा लगानीकर्ताको हालीमुहाली बढेर सर्वसाधारणको रकम जोखिम पर्ने सम्भावना बढेको हो ।बैंक तथा वित्तीय संस्थाका अध्यक्ष र सञ्चालकसमेत रहेका सांसद र अन्य लगानीकर्तासमेतको मिलेमतोमा अर्थ समितिमा रहेका प्रभावशाली व्यक्तिहरूलाई प्रभावमा पारेर अन्तिम समयमा आफूअनुकूल हुने गरी बाफिया संशोधन गरिएको एक सांसदले बताए । राष्ट्र बैंक, सरकार र सांसदहरूबीच छलफल भएरै उक्त व्यवस्था गरिएको अर्थ समितिका सभापति प्रकाश ज्वालाले बताए । सबैको सहमतिले नै उक्त व्यवस्था गरिएको हो, उनले भने । जबकि पूर्वअर्थमन्त्री विष्णु पौडेलले यो व्यवस्थालगायत सेयर स्वामित्व परिवर्तन, संवैधानिक पद धारण गरेका वित्तीय संस्थामा बस्न नपाउने लगायतका व्यवस्थामा सुधार गर्नुपर्ने भन्दै पूर्ण सदनबाट विधेयक अर्थ समितिमा फिर्ता ल्याएका थिए । यसरी खुलेयाम विवादित विषय समावेश गरिएकाले अर्थ समिति प्रभावमा परेको जानकारहरूको भनाइ छ ।अर्थ समितिमा पारित भएको भनेर सञ्चार माध्यमलाई समेत बाँडिएको संशोधनमा भने अध्यक्ष र प्रबन्ध सञ्चालक दुई कार्यकालभन्दा बढी बस्न नहुने भन्ने प्रस्ट उल्लेख छ । सभापति ज्वालाले फिर्ता भएपछि अन्य विषय सम्बोधन भइसकेकाले सहमतिमै कार्यकारी अध्यक्ष राखिएको बताए ।यस समितिले सार्वजनिक रूपमा एउटा निर्णय दिएर भित्रभित्रै कार्यान्वयन निकायमा अर्कै निर्देशन तथा काम गर्ने गरेको यो पहिलो घटना होइन । यसअघि पनि अर्थ समितिले एनसेलले पुँजीगत लाभकर नतिरी अन्य सेवा विस्तार गर्न नदिनु भन्ने निर्देशन दिएको प्रेस विज्ञप्ति सार्वजनिक गरेको थियो । तर सरोकारवाला निकाय अर्थ, सञ्चार र उद्योग मन्त्रालयलाई भने कर उठाउनु भन्ने व्यहोराको पत्र पठाएको थियो । अन्य सेवामा रोकसम्बन्धी कुनै विषय थिएन । यस्तो प्रवृत्ति संसदीय अभ्यासकै उपहासको विषय भएको विज्ञहरूको भनाइ छ ।उनीहरूका अनुसार वित्तीय क्षेत्रलाई पारदर्शी र सुशासित बनाउने उद्देश्यले बाफिया ऐन संशोधन गरिए पनि अहिले फरक विषय समेटेर पारित भएकाले समस्या हुनेछ । झनै प्रतिगामी भयो, बैंक तथा वित्तीय संस्थामा संस्थागत सुशासन झनै बिग्रने भयो, राष्ट्र बैंकका पूर्वगभर्नर दीपेन्द्रबहादुर क्षत्रीले भने । विगतमा कार्यकारी अध्यक्ष र प्रबन्ध सञ्चालक रहेकै कारण अधिकार दुरुपयोग गरी वित्तीय संस्था समस्यामा परेका थिए । त्यही समस्या निराकरणका लागि कार्यकारी अध्यक्ष र प्रबन्ध सञ्चालक रहन नपाउने र अध्यक्ष तथा प्रमुख कार्यकारी अधिकृत दुई कार्यकालभन्दा बढी एकै संस्थामा बस्न नपाउने व्यवस्था प्रस्ताव गरिएको थियो, उनले भने, तर ती उद्देश्य पूरा नहुने भयो ।बाफियामा अध्यक्षको कार्यकाल सीमा हटाइनु अनपेक्षित भएको राष्ट्र बैंकका पूर्वकार्यकारी निर्देशक भाष्करमणि ज्ञवालीले बताए । वित्तीय संस्थामा संस्थागत सुशासनको पुरानै समस्या फेरि दोहोरिन्छ, बाफियाको मस्यौदा बनाउने क्रममा समेत संलग्न उनले भने, ती समस्या हटाउन पुन: बाफिया संशोधन गर्नुपर्ने अवस्था आउँछ । तरल व्यापारिक परिवेश भएको मुलुकमा अध्यक्ष र सञ्चालककै मनोमानी दोहोरिने उनको भनाइ छ । विगतमा अध्यक्ष र सञ्चालककै कारण वित्तीय संस्थामा समस्या आएपछि डेढ दर्जन बढी संस्थालाई समस्याग्रस्त घोषणा गरिएको थियो । तीमध्ये केही संस्था खारेज भएका छन् । दसवटा संस्था अझै पनि समस्याग्रस्त अवस्थामै छन् । तिनीहरूमध्ये अधिकांश संस्था सञ्चालककै कारण समस्यामा परेका थिए । केही संस्थाको व्यवस्थापन राष्ट्र बैंकले जिम्मा लिनुपरेको छ ।बैंक वित्तीय संस्था अन्य कम्पनीभन्दा फरक छन् । वित्तीय संस्था सर्वसाधारणको निक्षेप जम्मा गरेर त्यसलाई लगानी गरी नाफा कमाउने संस्था हुन् । यी संस्था कानुन र विधिअनुसार चलेनन् भने त्यसले सर्वसाधारणको निक्षेप जोखिममा पार्छ । सर्वसाधारणले दु:ख गरेको पैसामा मुख्य लगानीकर्ता र सञ्चालकले खेलबाड गरिदिएर समस्या भएको धेरै उदाहरण छन् ।त्यही भएर एकै जना लामो समय अध्यक्ष, सञ्चालक र प्रमुख कार्यकारी अधिकृत रहनु हुँदैन भन्ने व्यवस्था माग भएको हो । राष्ट्र बैंक र अर्थ मन्त्रालयले सुरुमा यही व्यवस्था राखेका थिए । तर अर्थ समितिमा रहेका बैंकर सांसदहरूले त्यसलाई हटाइदिएका थिए । अन्तिममा झन् कार्यकारी अध्यक्ष र प्रबन्ध सञ्चालकले मात्रै नपाउने भनेपछि वित्तीय सुशासनमा थप जटिलता निम्त्याउने विज्ञहरूको धारणा छ ।"
मोर्चा असन्तुष्ट,"काठमाडौं आफ्नो सहमतिबिनै स्थानीय तह पुन:संरचना आयोगको प्रतिवेदन बुझेको भन्दै मधेसी मोर्चा प्रधानमन्त्री पुष्पकमल दाहालसँग असन्तुष्ट भएको छ । आयोगको कार्यविधिबारे मोर्चासँग छलफल नगरेको, समान जनसंख्याको अनुपातमा स्थानीय तहको संख्या र सिमाना किटान नगरेको, संघीय प्रदेशको मातहत स्थानीय तह नराखेकामा असन्तुष्ट मोर्चाले प्रधानमन्त्रीलाई भेटेर छलफल गर्ने निर्णय गरेको छ । मोर्चा स्रोतका अनुसार जिल्लाको भ्रमण सकी बुधबार राजधानी फर्केका तमलोपा अध्यक्ष महन्थ ठाकुरलगायत मोर्चाका उच्च नेताले बिहीबार दाहाललाई भेटी असन्तुष्टि राख्ने तयारी छ ।संशोधन विधेयक टेबल भएपछि एक पटक फेरि हामी बस्ने कुरा भएको थियो, अहिलेसम्म समय मिलिसकेको छैन, तर हामी प्रधानमन्त्री भेट्छौं, तमलोपा उपाध्यक्ष वृषेशचन्द्र लालले भने, स्थानीय तह पुन:संरचना आयोगको प्रतिवेदनबारे हाम्रो असन्तुष्टि छ । त्यो पनि प्रधानमन्त्रीसमक्ष राख्छौं ।यसअघि मोर्चाकै असन्तुष्टिलाई कारण देखाएर आयोगको प्रतिवेदन टार्दै आएका प्रधानमन्त्री दाहालले पुस २२ मा स्थानीय विकासमन्त्रीमार्फत बुझेका थिए । मोर्चा स्रोतका अनुसार त्यस बेला उनले अनौपचारिक कुराकानीका क्रममा भनेका थिए, अहिले प्रतिवेदन बुझिहालौं । बुझ्दैमा केही हँुदैन । त्यसपछि पनि हामी छलफल गरेर एउटा टुंगोमा पुगौंला । त्यसयता दाहालसँग कुराकानी हुन नसकेको भन्दै तमलोपा नेता लालले आगामी बैठकमा कुरा उठाउने बताए । मोर्चाले स्थानीय तहको पुन:संरचनालाई जोडतोडले उठाए पनि मोर्चासमेत आबद्ध संघीय गठबन्धनको बुधबार राजधानीमा बसेको बैठकमा भने उक्त विषयबारे कुरा नउठेको स्रोतले बतायो ।संघीय समाजवादी फोरम वरिष्ठ नेता अशोक राईले बैठकमा केही नियमित विषयवस्तुमा छलफल चलेको बताउँदै स्थानीय तह, संविधान संशोधनलगायत विषयमा फेरि बसेर छलफल गरिने जानकारी दिए । गठबन्धन बैठकले शनिबार राजधानीमा संविधान संशोधनको विषयमा अन्तक्र्रिया गर्ने भएको छ । नयाँ शक्ति पार्टीका नेता बाबुराम भट्टराईलगायत नेता बोलाएर कार्यक्रम गर्ने निर्णय भएको रामसपा महासचिव केशव झाले बताए । स्रोतका अनुसार गठबन्धन संयोजक उपेन्द्र यादवले भट्टराईलाई मुख्य वक्ता बनाउनुपर्ने प्रस्ताव बैठकमा राखेका थिए ।"
"लोकतन्त्रले एकरूपता होइन, ऐक्यबद्धता खोज्छ","सिकागो हलमा खचाखच हजारौं समर्थकको तालीका बीच जब ओबामाले पत्नी मिसेल, छोरीहरू र सिंगो अमेरिकालाई सम्झे, एकाएक भावुक बने । उनका आँखा रसाए । कोटको खल्तीबाट रुमाल झिकेर आँसु पुछे । अनि ह्वाइट हाउसमा दुई कार्यकाल बिताएर बिदाइ हुनुअघिको अन्तिम सम्बोधनलाई निरन्तरता दिए । राष्ट्रपतिका रूपमा ८ वर्ष बिताएर बाहिरिने क्रममा मंगलबार गृहनगर सिकागोमा ओबामाले दिएको बिदाइ सम्बोधनले धेरैलाई भावुक बनायो । सम्बोधनमा उनले अधिकांश समय अमेरिकी प्रजातन्त्रको विशेषता वर्णन गर्नमा खर्चिए । साथै प्रजातन्त्र रक्षाका लागि आम नागरिकलाई आह्वान पनि गरे अबका १० दिनमा विश्वले हाम्रो प्रजातन्त्रको नमुना देख्नेछ, ओबामाले भने, डोनाल्ड ट्रम्पलाई मेरो प्रशासनले त्यसरी नै सहज रूपमा सत्ता हस्तान्तरण गर्नेछ, जसरी राष्ट्रपति बुसले मेरा लागि गर्नुभएको थियो । ओबामाले निर्वाचन र जनसहभागितालाई प्रजातन्त्रको खास विशेषताका रूपमा उल्लेख गरे । संविधान वास्तवमा आफैंमा कागजको खोस्टोबाहेक केही होइन, उनले भने, तर जनसहभागिता र चुनावमार्फत हामीले यसलाई शक्ति प्रदान गरेका छौं । हामी स्वतन्त्रताको पक्षमा उभिन्छौं कि उभिँदैनौं, कानुनी शासनको सम्मान र पालना गर्छौं कि गर्दैनौं भन्ने कुराले नै हाम्रो प्रजातन्त्र कस्तो छ भन्ने निर्धारण गर्छ । आर्थिक प्रगति, इरानसँगको परमाणु सम्झौता, क्युबासँगको सम्बन्ध पुन:स्थापना र समलिंगी विवाहलाई कानुनी मान्यता दिने लगायतका कामलाई आफ्नो कार्यकालको प्रमुख उपलब्धिका रूपमा प्रस्तुत गरेका ओबामाको सम्बोधनका थप मुख्य आशय यस्ता थिएहरेक दिन मैले तपाईंहरूबाट सिकें । तपाईंहरूले मलाई असल राष्ट्रपति बनाउनुभयो । तपाईंहरूले नै मलाई असल मान्छे पनि बनाउनुभयो । वास्तवमा परिवर्तन तबमात्र हुन्छ, जब जनसाधारणको सहभागितामा यसको माग हुन्छ । तपाईंहरूका राष्ट्रपतिका रूपमा ८ वर्ष बिताएपछि मेरो के धारणा छ भने हामी सबै समान छौं, हाम्रो जीवन, स्वतन्त्रता र उन्नति कसैले हनन गर्न नसक्ने अधिकारसम्पन्नछन् । यो हामीलाई हाम्रा अग्रजहरूले दिएको महान् उपहार हो । प्रजातन्त्रका माध्यमबाटै हामी यिनलाई अझ पूर्ण बनाउन सक्छौं । हरेक व्यक्तिका सपना पूरा गर्ने असल र महान् प्राप्तिका लागि हामीले पसिना, मिहिनेत र कल्पनाशीलताका माध्यमबाट एकसाथ मिलेर संघर्ष गर्नुपर्छ । हो, हाम्रो प्रगति सधैं एकनासको रहेन । प्रजातन्त्रको कार्य सधैं कठिन, विवादपूर्ण र कहिलेकाहीं रक्तपातपूर्णसमेत हुन्छ । हरेक दुई पाइलाका लागि एक पाइला पछाडि सर्नुपरेको महसुस हुन्छ । तर अमेरिकाको लामो यात्रा जहिल्यै अग्रगतिकै रूपमा परिभाषित छ । विगतमा पनि हामीले जे चाहेका थियौं त्यही गर्यौं । अन्तत: हामी विश्वमै धनी, शक्तिशाली र सम्मानित राष्ट्रका रूपमा छौं । र, अझै पनि हाम्रा युवा र तिनीहरूको ऊर्जा, हाम्रो विविधता र खुलापन, हाम्रो जोखिम मोल्ने र परिवर्तन गर्ने असीम क्षमताको अर्थ हो भविष्य हाम्रै हुनुपर्छ । तर त्यो सामथ्र्य त्यतिबेलामात्र महसुस हुनेछ, जतिबेला प्रजातन्त्रले काम गर्नेछ, जतिबेला हाम्रो राजनीतिले जनताको मर्यादा प्रतिविम्बित गर्छ र जतिबेला हामी सबैको संलग्नताले सामूहिक उद्देश्य प्राप्तिमा सघाउँछ । यही नै अहिलेको हाम्रो आवश्यकता हो ।प्रजातन्त्रले एकरूपता नै खोज्छ भन्ने छैन । ऐक्यबद्धताको आधारभूत भावना भने आवश्यक हुन्छ । यो कुरालाई हाम्रा अग्रजहरूले बुझेका थिए । प्रजातन्त्रले नै हाम्रा बालबालिको शिक्षा, भावी पुस्ताको असल रोजगारी र राष्ट्र रक्षा गर्ने हाम्रो क्षमता निर्धारण गर्नेछ । शब्दान्तरमा भन्नुपर्दा यसले हाम्रो समग्र भविष्य तय गर्नेछ । हरेक व्यक्तिलाई आर्थिक अवसर हुन्छ भन्ने भावना नभएसम्म हाम्रो प्रजातन्त्रले काम गर्दैन । हाम्रो न्यायप्रणालीमा शिक्षा, अवसर, आवास आदि कुनैमा पनि भेदभाव नहुने कानुनको खाँचो छ । हाम्रो संविधान र उच्च आदर्शमा यसको खाँचो छ । तर कानुनमात्र यथेष्ट हुने छैन । त्यसका लागि हृदय नै परिवर्तन हुनुपर्छ ।"
सुन तस्करी छानबिन गर्न निर्देशन,"काठमाडौं विमानस्थलबाट ३३ किलो अवैध सुन पास भएको विषयमा समिति गठन गरी छानबिन गर्न संसदको अर्थ समितिले बुधबार निर्देशन दिएको छ । अर्थ, गृह र नागरिक उड्डयन तथा पर्यटन मन्त्री उपस्थित बैठकमा समितिले सुन तस्करीमा संलग्न गिरोह एवं व्यक्तिबारे खोजबिन गर्न पनि सम्बन्धित निकायलाई निर्देशन दिएको छ । समितिका सभापति प्रकाश ज्वालाले सुन तस्करी घटनाले विमानस्थल सुरक्षा व्यवस्था कति कमजोर छ भन्ने प्रस्ट भएको बताए । प्रधानमन्त्री एवं मन्त्रिपरिषद् कार्यालयका सचिव टंकमणि शर्माले घटनाबारे अर्थ र गृह मन्त्रालयसँग औपचारिक पत्र नै काटेर विवरण मागिएको बताए । बैठकमा संस्कृति, पर्यटन तथा नागरिक उड्डयन मन्त्रालयका सचिव, नागरिक उड्डयन प्राधिकरणका महानिर्देशक, नेपाल वायुसेवा निगमका महाप्रबन्धक पनि उपस्थित थिए ।"
भारतले दियो तटबन्धको बक्यौता,"काठमाडौं भारतले कमला, वाग्मती र लालबकैया नदीमा तटबन्ध निर्माणको बक्यौता अनुदान ६१ करोड ९६ लाख ३० हजार रुपैयाँ दिएको छ । जल उत्पन्न प्रकोप व्यवस्थापन विभागको वैदेशिक सहायता शाखाका प्रमुख सिनियर इन्जिनियर अरविन्दकुमार सिंहले सम्पन्न भइसकेको कामको भुक्तानीका लागि बाँकी रहेको रकम प्राप्त भएको बताए । सिँचाइ मन्त्रालयमा बुधबार आयोजित कार्यक्रममा मन्त्री दीपकराज गिरीलाई नेपालका लागि भारतीय राजदूत रणजित रायले अनुदान राशीको चेक हस्तान्तरण गरेका हुन् । भारतको सहयोगमा सन् १९९९ मा ती तीनवटै नदीमा तटबन्ध निर्माण थालिएको थियो । १७ वर्षभन्दा बढी भइसक्दा पनि काम सकिएको छैन । डेढ वर्षअघि सम्पन्न भएको कामको भुक्तानीका लागि नेपाल सरकारले भारतलाई पटकपटक ताकेता गर्दै आएको थियो । पछिल्लो समय प्रधानमन्त्री, परराष्ट्रमन्त्रीलगायत अन्य उच्चस्तरीय भ्रमणमा नेपाल पक्षले उक्त रकमबारे कुरा राख्दै आएको थियो । विभाग स्रोतका अनुसार काम सक्दै जाने र त्यसको बिल भर्पाइ बनाएर भारत सरकारलाई पठाएर भुक्तानी माग्ने गरिएको छ । १७ वर्षको अवधिमा यसअघि पटकपटक गरेर ४ अर्ब २३ करोड ७९ लाख रुपैयाँ भारतबाट प्राप्त भएको जानकारी सिंहले दिए । भारतबाट हुने भुक्तानीको ढिलाइले नै निर्माणको अवधि लम्बिँदै गएको छ । पूर्वपश्चिम राजमार्गदेखि दक्षिण भारतीय सीमासम्म दुवै किनारामा लालबकैयामा ६२ किलोमिटर, वाग्मतीमा ४० किलोमिटर र कमलामा ६८ किलोमिटर तटबन्ध निर्माणको लागत अनुमान ६ अर्ब ४३ रहेकामा भारतले ५ अर्ब ५६ करोड रुपैयाँ व्यहोर्ने गरी सम्झौता भएको थियो । विभागका अनुसार ती नदीमा तटबन्ध निर्माणको काम करीब ९५ प्रतिशत सम्पन्न भएको छ । काम एकदमै ढिलो भइरहेकाले बाँकी ५ प्रतिशत काम सक्न पनि कति वर्ष लाग्ने हो विभागका अधिकारीहरू भन्ने सक्ने स्थितिमा छैनन् ।"
लेखा समितिको नेतृत्व लिन रस्साकस्सी,"काठमाडौं प्रमुख तीन राजनीतिक दलबीच लेखा समितिको नेतृत्व कसले लिने भन्ने समझदारी बन्न नसक्दा समितिको सभापति चयन प्रक्रिया लम्बिएको छ । समितिका तत्कालीन सभापति जनार्दन शर्मा मन्त्री बनेसँगै लेखा समिति नेतृत्वविहीन छ । कांग्रेस, माओवादी र एमालेबीच सभापति कसले लिने भन्नेमा समझदारी नजुटेपछि सभामुख ओनसरी घर्तीले बुधबारका लागि निर्वाचन कार्यक्रम निर्धारण गरेकी थिइन् । तर, प्रमुख प्रतिपक्ष एमालेले राजनीतिक सहमतिमै सभापति चयन गर्न प्रयास गर्नुपर्ने माग राखेपछि सभामुख घर्तीले निर्वाचन कार्यक्रम स्थगित गरेकी छन् । सभामुख घर्तीले अर्को सूचना जारी नहुँदासम्म निर्वाचन कार्यक्रम स्थगित भएको जानकारी गराएकी छन् । सरकारका गलत कामकारबाहीविरुद्ध खबरदारी गरिरहनुपर्ने समिति नै लामो समय नेतृत्वविहीन बन्ने अवस्था आउनुलाई समितिकै सदस्यहरूले विडम्बना भनेका छन् । लेखा समितिको सभापति सत्तापक्ष या प्रतिपक्ष कसले लिने भन्ने रस्साकस्सीकै कारण पाँच महिनासम्म सभापति चयन हुन नसकेको हो । शक्ति सन्तुलन र नियन्त्रणको सिद्धान्तअनुसार लेखा समितिको नेतृत्व प्रमुख प्रतिपक्षले पाउनुपर्ने अडान एमालेको छ । अर्को कुनै समितिको नेतृत्व छाड्न तयार भए सत्तापक्ष पनि लेखा समितिको सभापति एमालेलाई दिन तयार छ । दलीय आधारमा समितिका सभापतिहरूको बाँडफाँड गरिएकाले लेखा समितिको नेतृत्व लिँदा सट्टामा अर्को समितिको नेतृत्व छाड्नुपर्ने कांग्रेस र माओवादी केन्द्रको सर्त छ । तर, एमाले त्यस्तो सर्त मान्न तयार भएको छैन । एमालेले अर्को समितिको नेतृत्व छाड्न तयार नभए लेखा समितिमा माओवादी र महाअभियोग सिफारिस समितिमा कांग्रेसले नेतृत्व लिने सत्तारूढ दलबीच समझदारी बनेको छ । तत्कालीन सभापति जनार्दन शर्माले लेखा समितिको सभापतिमा प्रतिपक्ष नै हुनु राम्रो हो भनेर राजीनामा दिनुभएको हो, एमालेका प्रमुख सचेतक भानुभक्त ढकालले भने, लेखा, महाअभियोग सिफारिस र संविधान अनुगमन र कार्यान्वनय समितिको नेतृत्व खाली छ । यसमा समझदारी गरेर अघि बढ्न सकिन्छ । कांग्रेस नेता एवं लेखा समितिका सदस्य ज्ञानेन्द्रबहादुर कार्कीले प्रतिपक्षले अर्को समितिको नेतृत्व छाड्न नमानेकाले लेखा समिति सत्तापक्षले लिने बताए । सहमति भएन भने निर्वाचनबाट सभापति चयन हुन्छ, उनले भने, प्रतिपक्षलाई दिनैपर्छ भन्ने बाध्यता छैन, यसअघि ओली नेतृत्वको सरकारमा पनि प्रमुख प्रतिपक्ष कांग्रेसले लेखा समितिको सभापति पाएको थिएन । १२ संसदीय समितिमध्ये दलीय भागबन्डाका आधारमा कांग्रेसले ४, एमालेले ३, माओवादी केन्द्रले २ र अन्य साना दलले ३ वटा समितिको नेतृत्व पाएका थिए । दलीय भागबन्डाकै आधारमा पनि लेखा समिति एमालेले तथा अरू दुई समिति कांग्रेस र माओवादीले लिने गरी समझदारी गर्न सकिने एमाले प्रमुख सचेतक ढकालको भनाइ थियो । यसैबीच, लेखा समितिको सभापतिका लागि निर्वाचन कार्यतालिका सार्वजनिक गरिसकेपछि समितिमा सदस्य थप भएको भन्दै एमालेले आपत्ति जनाएको छ । निर्वाचन कार्यतालिका आइसकेपछि कांग्रेस सांसद ध्रुव वाग्लेलाई अर्को समितिबाट लेखा समितिमा सरुवा गरिएपछि एमालेले आपत्ति जनाएको हो । समितिमा सभापतिहरू राजनीतिक सहमतिकै आधारमा चयन भएका छन् । त्यसैले अहिले पनि सहमतिकै आधारमा चयन गरौं भन्ने हाम्रो मान्यता हो, ढकालले भने, निर्वाचन कार्यक्रम सार्वजनिक भइसकेपछि सदस्य थप गर्ने कार्यप्रति हाम्रो असहमति हो ।"
राप्रपाद्वारा राजनीतिक मूल्य स्थापित,"काठमाडौं राष्ट्रिय प्रजातन्त्र पार्टीले पृथ्वीनारायण शाहको जन्मजयन्ती मनाएकोमा प्रधानमन्त्री पुष्पकमल दाहालले खुसी प्रकट गरेका छन् । मुलुक एकीकरण गरेका पृथ्वीनारायण शाहको स्मृतिमा राप्रपाद्वारा राजधानीमा आयोजित चियापान कार्यक्रममा दाहालले राप्रपाका नेताहरूलाई बधाईसमेत दिएका हुन् । राप्रपाले राजनीतिक मूल्य स्थापित गरेको छ, प्रधानमन्त्री दाहालले भने ।२९५ औं पृथ्वी जयन्तीको दिन पारेर आयोजित कार्यक्रममा प्रधानमन्त्री दाहाल, कांग्रेस सभापति शेरबहादुर देउवा, एमाले अध्यक्ष केपी ओलीसहित कार्यक्रमस्थल पुगी राप्रपा अध्यक्ष कमल थापा, राष्ट्रिय अध्यक्ष राणालाई बधाई दिएका थिए । त्यसअघि सिंहदरबारको पश्चिम ढोकातर्फ रहेको पृथ्वीनारायण शाहको सालिकमा विभिन्न नागरिक समूहले माल्यार्पण गरेका थिए । वामपन्थी नेताहरू सीपी मैनाली, मोदनाथ प्रश्रित, हिरण्यलाल श्रेष्ठ, बुद्धिनारायण श्रेष्ठलगायतले नेपाल एकीकरणमा अतुलनीय योगदान पुर्याएकाले पृथ्वीनारायण शाहको सधैं स्मरण गरिनुपर्ने बताएका थिए ।"
नक्सा पासबिनै भवन निर्माण,"काठमाडौं त्रिभुवन विश्वविद्यालयका भवनहरू बिनास्वीकृति निर्माण भइरहेको पाइएको छ । ३ हजार रोपनीभन्दा बढीमा फैलिएको विश्वविद्यालयले उक्त क्षेत्रमा भवनसहितका स्थायी संरचना निर्माण गरिरहेको छ । स्थानीय निकायलाई भौतिक संरचना निर्माणबारे जानकारी भने गराइएको छैन ।विश्वविद्यालयले कीर्तिपुर नगरपालिकाबाट नक्सापास नगरी त्रिविको हाताभित्र ३ दर्जनभन्दा बढी भवन निर्माण गरिसकेको छ । स्थानीय स्वायत्त शासन ऐन २०५५ र नियमावली २०५६ विपरीत नक्सापास नगरी, सडकको मापदण्ड मिच्दै स्थायी संरचना निर्माण भइरहेको नगरपालिकाले जनाएको छ । २०१६ सालमा स्थापित विश्वविद्यालयल अहिले ८ भवनलगायत स्थायी संरचना बनाइरहेको छ । २०५३ सालमा कीर्तिपुर नगरपालिका स्थापना भएदेखि नै त्रिविलाई नयाँ भवन बनाउँदा नक्सापास गराउन पत्राचार गरिँदै आएको छ । नक्सापास नगरी मनोमानी भवन निर्माण गरिरहेको भन्दै कीर्तिपुर नगरपालिकाको अनुगमन कार्यदलले प्रतिवेदन बुझाएपछि आवश्यक कागजातसहित उपस्थित हुन र निर्माण कार्य रोक्न पत्राचार गर्दै आएको छ ।नगरपालिकाले यस वर्ष जेठयता पनि त्रिविलाई पटकपटक पत्र काटेर सचेत गराएको छ । त्रिविले नयाँ भवन निर्माण प्रक्रिया थालेको भेटिए पनि नगरपालिकालाई जानकारी नगराएको अनुगमन कार्यदलका सदस्य रामकृष्ण महर्जनले बताए । विश्वविद्यालयलाई २०५४ देखि बिनास्वीकृति भवन निर्माण नगर्न, प्रक्रिया पूरा गर्न ताकेता गरिरहेका छौं, नगरपालिकाका सूचना अधिकारी सुजिन्द्र महर्जनले भने, तर प्रक्रियामा आउन नमान्दा अदालतसम्म यो विषय पुग्यो । शैक्षिक संस्था भएकाले संरचना भत्काउनुभन्दा पनि त्रिविले प्रक्रिया पूरा गरी भवन निर्माण गर्न आदेश दिइएको नगरपालिकाको दाबी छ । अहिले पनि आन्तरिक स्रोतबाटै त्रिविमा नयाँ संरचना निर्माण भइरहेकै छन् । अब नगरपालिकाबाट नक्सापास र अन्य प्रक्रिया चाँडै पूरा गरिने त्रिविका प्रवक्ता भोला दाहालले बताए । उनले भने, हामी सबै प्रक्रिया पूरा गर्ने पक्षमा छौं । भूकम्पबाट क्षतिग्रस्त संरचना पुनर्निर्माणका लागि त्रिविलाई सरकारले यस वर्ष ६४ करोड रुपैयाँ उपलब्ध गराउनेछ । २०७२ को भूकम्पले त्रिविका ल्याबलगायत संरचनामा क्षति पुर्याएको थियो ।"
सरकारी निकायद्वारा नियम उल्लंघन,"ललितपुर जनताले नियम मिच्दा कारबाही र न्याय दिने जिल्लाका दुई ठूला निकायले नियमको उल्लंघन गरेका छन् । मानभवनस्थित जिल्ला प्रशासन कार्यालय र हरिहरभवनस्थित उच्च अदालतले नक्सा पास नगरी धमाधम भवन निर्माण गरिरहेका हुन् । जिल्ला प्रशासन परिसरमा निर्मित साढे दुईतले भवन निर्माणका लागि एमके निर्माण सेवाले २०७३ जेठ ६ मा ७ करोड १८ लाख ५४ हजार र उच्च अदालतको भवन युनाइटेडश्यामसुन्दरघकुछु जेभीले २५ करोड ठेक्का पाएका छन् । स्थानीय स्वायत्त शासन ऐन २०५५ को दफा १५० मा नगरपालिका क्षेत्रमा भवन निर्माण गर्न चाहने व्यक्ति वा सरकारी कार्यालयले नगरपालिकाबाट अनुमति लिनुपर्छ । अनुमतिका लागि भवनको नक्सासहित तोकिएको ढाँचामा नगरपालिकामा दरखास्त दिनुपर्छ । तर, यी दुवै निकायले न दरखास्त दिएका छन् न नक्सा पास गरेका छन् । प्रशासनले भवनको जग राखी पिलरसमेत उठाइसकेको छ भने अदालत भवनको जग खन्ने काम भइरहेको छ ।प्रजिअ दीपक काफ्लेले आफू भर्खर सरुवा भएर आएकाले यसबारे जानकारी नभएको बताए । भवन निर्माण विभागबाट डिजाइन तयार गरिएको बुझिएको छ, उनले भने । उच्च अदालत पाटनका रजिस्ट्रार नारायणप्रसाद पन्थीले भूकम्पअघि निर्माण थालेकाले उपनगरपालिकाबाट स्वीकृति लिनु नपर्ने दाबी गरे । २०७२ मा नयाँ मापदण्ड बनेपछि अहिले नक्सा पास गराउने प्रक्रियामा छौं, उनले भने । ललितपुर उपमहानगरपालिकाका प्रवक्ता रूद्रप्रसाद गौतमले जावलाखेलको गणेशमान बहुउद्देश्यीय भवनबाहेक अन्य कुनै पनि सरकारी कार्यालयले नक्सा पास गर्ने प्रक्रियामा नआएको बताए । भवन निर्माण गर्दा सँधियारलाई मर्का पर्न सक्छ, उनले भने, सजर्मिन नगरीकन त्यसै निर्माण गर्न पाइँदैन । उनले नक्सापासबिना भवन निर्माण थाल्ने सम्बन्धित निकायका प्रमुखलाई कारबाही गर्न सकिने कानुनी व्यवस्था भएको बताए ।"
शृंखलाबद्ध लुटेरा पक्राउ,"काठमाडौं बैंकबाट निकालेको ३ लाख ६० हजार रुपैयाँसहितको झोला काँधमा झुन्डयाएर मनी ट्रान्सफर सञ्चालिका गोंगबुकी यमकला भण्डारी फर्किंर्दै थिइन् । मोटरसाइकलमा आएका दुई युवाले उनको काँधबाट झोला यसरी थुते कि त्यसको फितै चुँडियो । यमकला हेरेको हेरयै भइन् । झोलासहित लुटेरा फरार भइसकेका थिए । १९ मंसिरमा गोगंबुमा भएजस्तै घटना ५ मंसिरमा भक्तपुरको कटुन्जेमा पनि भएको थियो । मनी ट्रान्सफरबाट ७३ हजार ६ सय ६९ रुपैयाँ निकालेर घर हिँडेकी सुस्मिता सुवेदीको हातैबाट मोटरसाइकलमा आएका लुटेराले रकम खोसेर फरार भए । महानगरीय प्रहरी अपराध महाशाखाले ठयाक्कै यस्तै शैलीमा लुटपाटको धन्दा चलाइरहेका रामेछाप दोरम्बाका सागर भन्ने टीका थापामगरलाई पक्राउ गरेको छ । पछिल्ला ३ वर्षमा उनले यस्तै प्रकृतिका १५ लुटपाट गरेको महाशाखाको रेकर्डमा देखिन्छ ।एउटै प्रकृतिका लुटपाटका शृंखलाबद्ध घटनापछि महाशाखाले पाँच प्रहरीलाई लुटेराको पहिचान गर्न खटाएको थियो । ३ महिनाको अनुसन्धानपछि प्रहरीले पत्तो लगायो, फरकफरक स्थानमा भएका उस्तै प्रकृतिको लुटपाटका नाइके हुन्, टीका थापामगर । २६ मंसिरमा महाशाखाका प्रहरीले दक्षिण ढोकामा हिँडिरहेको अवस्थामा टीकालाई फेला पारे । तीनतिरबाट घेरेर समात्न खोज्दा टीकाले यति धेरै बल प्रयोग गरे कि, बीच सडकमै एकछिन गतिलै धक्कामुक्का चल्यो । प्रहरीले टीकाको कोठाबाट ३ लाख नगद र ४ थान मोबाइललगायत सामग्री पनि बरामद गरेको छ । पुस २२ मा यिनै टीकाले कौशलटारमा बैंकबाट ६ लाख रुपैयाँ हालेको झोला बोकी गठ्ठाघर हिँडेकी मन्दिरा अधिकारीको लेडिज ब्याग पनि लुटेका थिए । महाशाखा प्रमुख एसएसपी सर्वेन्द्र खनालले भने, उस्तै प्रकृतिको लुटपाटको घटनाले महाशाखालाई पनि गम्भीर बनाएको थियो । २०७२ जेठ ३२ गते बौद्ध भाटभटेनी डिपार्टमेन्ट स्टोरको पार्किङ एरियामा रहेको बोलेरो गाडी चोरेको आरोपसमेत उनीमाथि छ । प्रहरीका अनुसार टीकाले चोरीको बोलेरो मकवानपुरको पदमपोखरीमा लुकाएका थिए । सुन तस्करीका थप दुई पक्राउनेपाल प्रहरीको केन्द्रीय अनुसन्धान ब्युरोले गत बिहीबार त्रिभुवन अन्तर्राष्ट्रिय विमानस्थलबाट पक्राउ गरेको ३३ केजी सुन तस्करीको घटनामा थप दुईजनालाई पक्राउ गरेको छ । ब्युरोले बुधबार राति १ बजे काभ्रेको पनौतीबाट उनीहरूलाई पक्राउ गरेको हो । स्रोतका अनुसार पक्राउ पर्नेमा चलाल गणेशस्थानका रामहरि कार्कीसमेत छन् । दरबारमार्गमा रोधी क्लब सञ्चालन गर्ने कार्की यसअघि पनि सुन तस्करीकै अभियोगमा पक्राउ परेका थिए । स्रोतका अनुसार विदेशस्थित तस्करले कार्कीलाई नै फोनमार्फत सुन काठमाडौं पुगेको जानकारी दिन्थे र उनले सुन लिएर सम्बन्धित धनीकहाँ पुर्याउँथे ।"
सबै नदीकिनारमा करिडोर बन्दै,"काठमाडौं सरकारले उपत्यकाका प्रत्येक नदीकिनारमा करिडोर विस्तार गर्ने तयारी गरेको छ । काठमाडौं उपत्यका विकास प्राधिकरणले उपत्यकाको बढदो बस्ती र सवारी जाम व्यवस्थित गर्न करिडोर निर्माण विस्तार अघि बढाएको हो । विस्तार भइरहेका र बाँकी करिडोरलाई तीव्र रूपमा अघि बढाउने लक्ष्य रहेको उपत्यका विकास प्राधिकरणका प्रमुख आयुक्त भाइकाजी तिवारीले जानकारी दिए । उनका अनुसार सुन्दरीजलकुपन्डोलसम्म वागमती नदीको दायाँबायाँ करिडोर निर्माणको काम भइसकेको बताए । उक्त करिडोरमा एसियाली विकास बैंकको सहयोगमा सुन्दरीजलगोकर्ण खण्डमा हरियाली बनाउने कामसमेत अघि बढिसकेको छ । नदीको बहाव हालकै अवस्थामा कायम रहने गरी सडक विस्तार तथा हरित उद्यान निर्माण गरिने उनले बताए ।नदीको बहाव छाडी दायाँबायाँ करिडोर विस्तारको काम भइरहेको छ । वागमती, विष्णुमति, मनोहरा, नख्खु, बल्खु, कर्मनासा, कोडकु, साङले र महादेव खोला धोबीलगायतमा करिडोर निर्माणका लागि सरकारले पहिले नै निर्धारण गरिसकेको उनले बताए । वागमती, विष्णुमति र मनोहराका दायाँबायाँ २०२० मिटर कायम गरिएको छ । वागमती नदीको बहाव क्षेत्र र स्थान हेरी फरक निर्धारण गरिएको छ । सुन्दरीजलदेखि गोकर्णसम्म २० मिटर, गोकर्णदेखि जोरपाटी पुलसम्म ३५ मिटर, जोरपाटी पुलदेखि गुहयेश्वरीसम्म ४० मिटर, तिलगंगादेखि शंखमूल खण्डमा न्यूनतम ३० मिटर, शंखमूलदेखि विष्णुमति दोभानसम्म न्यनूतम ६० मिटर बहाव क्षेत्र निर्धारण गरिएको छ । विष्णुमति दोभान र त्यसको तल्लो तटीय क्षेत्रमा न्यूनतम ८० मिटर बहाव क्षेत्र कायम गरिएको छ । नदीको बहाव कायम गरी करिडोर विस्तार अघि बढिरहेको उनले बताए । हाल बालकुमारीदेखि साँखुसम्मको मनोहराकिनारको करिडोर विस्तार अघि बढिरहेको छ । बालकुमारीब्रहमखेल करिब ९ किमि करिडोर निर्माणका लागि सरकारले १८ करोड रुपैयाँ विनियोजन गरेको छ । करिडोर निर्माणमा केही ढिलाइ भएको काठमाडौं १ नम्बर सडक डिभिजनका प्रमुख धर्मेन्द्र झाले बताए । मनोहरा करिडोरमा हरियालीसहित करिब ११ मिटर चौडाइको सडक निर्माण गरिने उनले बताए ।चाँगुनारायण, मूलपानी, गोठाटार, साँखुसम्मका गाडी सिधै जडीबुटीबाट जान्छन्, उनले भने, कोटेश्वरमा ट्राफिक जाम हँुदैन, त्यता जाने गाडीले अब रिङरोड छिर्नु पर्दैन । त्यसैगरी धोबीखोलाको दायाँबायाँ करिडोर विस्तार भइरहेको उनले बताए । काठमाडौं उपत्यका विकास प्राधिकरण प्रमुख भाइकाजी तिवारीले बुद्धनगरदेखि कपनको तल्लो भागसम्म धोबीखोला करिडोर निर्माणका लागि ट्रयाक खोल्ने काम पूरा भएको बताए ।ढल हाल्ने काम भइरहेको छ, झाले भने, अब चाँडै कालोपत्रे गरिन्छ । कालोपत्रेका लागि सरकारले बजेटसमेत विनियोजन गरिसकेको उनले बताए । चाबहिल, कपन जाने गाडीले रिङरोड अथवा पुरानो बानेश्वर पुग्न पर्दैन, उनले भने, धोबीखोलामा करिडोर सञ्चालनमा ल्याउनेबित्तिकै नयाँ बानेश्वर चोक, गौशालालगायत क्षेत्रको ट्राफिक जाम कम हुन्छ । त्यसैगरी सुन्दरीजलथापाथली वागमती करिडोर निर्माण पूरा हुनेबित्तिकै उपत्यकाका मुख्य चोकका ट्राफिक जाम न्यूनीकरण हुने उनले बताए । विष्णुमति करिडोरको निर्माण पनि अघि बढिरहेको उनले बताए । बाहिरी चक्रपथ निर्माण गरी व्यवस्थित सहर विकास गरिने उनले बताए । करिडोर र बाहिरी चक्रपथ निर्माण भएपछि उपत्यका कतैबाट पनि टाढा हुँदैन, उनले भने, मुख्य सडक सुविधा हो, सडक विस्तार भइरहेका छन् त्यसकारण अब उपत्यकामा जहाँ बस्दा पनि टाढा हुँदैन । काठमाडौं उपत्यका ट्राफिक महाशाखाका डीआईजी प्रकाश अर्यालले करिडोर निर्माण गरी वैकल्पिक बाटोका रूपमा प्रयोग गरे ट्राफिक जाम कम हुने बताउँछन् । करिडोरले सवारी जाम घटाउँछ, उनले भने ।"
स्वस्थानी व्रत कथा आजदेखि,ललितपुर स्वस्थानी व्रत कथा बिहीबारदेखि सुरु भएको छ । महिनाभर राजधानी साँखुको शाली नदी र विभिन्न तीर्थस्थलमा मेला लाग्ने गर्छ । बिहान नुहाइधुहाई गरी महादेवको पूजा गरेर एक छाकमात्र खाने चलन छ ।
फरार अभियुक्त पक्राउ,काठमाडौं भ्रष्टाचार मुद्दामा फैसला भई जरिवाना नतिरी फरार अभियुक्त पक्राउ परेका छन् । भ्रष्टाचार मुद्दामा विशेष अदालतले १० करोड ५४ लाख ३ सय ८१ रुपैयाँ जरिवाना तोकिएका झापा गरामनीका लक्ष्मीप्रसाद आचार्य पक्राउ परेका हुन् । उनीमाथि कमसल धितो राखी सरकारी स्वामित्वको नेपाल बैंक लिमिटेडबाट ऋण लिएर डुबाउने अभियोग थियो । महानगरीय प्रहरी अपराध महाशाखाले पक्राउ गरी आचार्यलाई अदालतको फैसला कार्यान्वयन एकाइमा बुझाएको छ । विशेष अदालतले उनलाई २०६२ कात्तिक १३ गते जरिवाना तोकेको थियो ।
आलु जोन परियोजना सुरु,"भक्तपुर प्रधानमन्त्री कृषि आधुनिकीकरण परियोजनाअन्तर्गत कृषि मन्त्रालयले भक्तपुरमा आलु जोन परियोजना थालेको छ । मन्त्रालयले नगरकोट नगरपालिकाको ताथली, सुडाल, बागेश्वरीलाई आलु उत्पादनको प्रमुख क्षेत्र घोषणा गर्दै परियोजनाका लागि २ करोड ९५ लाख रुपैयाँ विनियोजन गरेको छ । सरकारले १० वर्षभित्र नेपाललाई कृषिमा आत्मनिर्भर बनाउने अभियान अन्तर्गत स्वेच्छिक कृषियोग्य जमिनको एकीकरणमार्फत उत्पादन र बजारीकरणको अवधारणा अवलम्बन गरिने परियोजना प्रमुख अच्युतप्रसाद ढकालले बताए ।"
सुवाल घरमा आगलागी,"भक्तपुर भक्तपुर दरबार स्क्वायरस्थित तलेजु भवानी मन्दिरको सुवाल घरमा आगलागी भएको छ । काठले बनेको दुईतले तलेजु भवानीलाई प्रसाद बनाउने सुवाल घर भनिने भान्सा कोठामा बुधबार दिउँसो बिजुली सर्ट भई आगलागी भएको प्रहरीले जनाएको छ । आगलागीबाट आँखीझयाल, ढोका, भर्याङ र दलिनमा क्षति पुगेको छ । आगलागीबाट १२ लाख रुपैयाँबराबरको क्षति भएको छ ।"
चन्द्रागिरिमा ईआईए बेवास्ता गर्दै निर्माण,"काठमाडौं चन्द्रागिरि हिल्स लिमिटेडले वातावरणीय प्रभाव मूल्यांकन (ईआईए) प्रतिवेदनमा उल्लेख भएका सर्तहरू बेवास्ता गर्दै भटाभट भौतिक संरचना निर्माण गरिरहेको पाइएको छ । निर्माणका क्रममा कम्पनीले वातावरणीय विनाश न्यूनीकरण गर्न अपनाउनुपर्ने विधि अवलम्बन नगरेको सम्बद्ध जानकारहरूले बताएका छन् । केबलकार, पाँचतारे रिसोर्ट, भ्यु टावर, मन्दिर, टप स्टेसन भवन, कन्फरेन्स हल र रेस्टुरेन्टलगायत संरचना निर्माणका लागि काठमाडौं फनपार्क परियोजनाको वातावरण, विज्ञान तथा प्रविधि मन्त्रालय ले २०६९ भदौ २० मा ईआईए प्रतिवेदन स्वीकृत गरेको थियो । उसले २०७३ जेठ १५ देखि काठमाडौं फनपार्कलाई चन्द्रागिरि हिल्स लिमिटेड नाम राखेर निर्माण अघि बढाएको हो । भौतिक, जैविक, सामाजिक तथा सांस्कृतिक अवयवमा खलल पर्न नदिई विकास निर्माणका कार्य वातावरणमैत्री ढंगले सञ्चालन गर्नु नै ईआईए हो । विकास र वातावरणलाई एकीकृत गरी विभिन्न प्रकृतिका विकास कार्यमा वातावरणीय अवधारणालाई समावेश गर्ने र वातावरण संरक्षणमा निर्णायक भूमिका खेल्नु ईआईएको मुख्य उद्देश्य हो । निर्माणका क्रममा उक्त क्षेत्रमा वायु प्रदूषण, पानीको स्रोतमा अवरोध, माटोको क्षय गर्न नहुने र तल्लो तटीय क्षेत्रका बस्तीलाई जोखिम हुने कार्य गर्न नहुने भनी ईआईए प्रतिवेदनमा उल्लेख भए पनि भौतिक संरचना निर्माणका क्रममा ती मापदण्ड कार्यान्वयनप्रति कम्पनीले वास्ता नगरेको वातावरण मन्त्रालयका एक अधिकारीले बताए ।निर्माणका क्रममा वरिपरिको प्राकृतिक वातावरणमा खलल पुर्याइने छैन भन्ने स्पष्ट उल्लेख छ, ती अधिकारीले बुधबार कान्तिपुरसित भने, बढी आवाज निकाल्ने उपकरण प्रयोग गर्न नपाइने भनिए पनि त्यहाँ जथाभावी काम भइरहेको देखिन्छ, निर्माणका क्रममा अत्यधिक कोलाहल छ, त्यो ईआईएविपरीत हो ।ईआईए प्रतिवेदनमा निर्माण अवधिका क्रममा अपनाउनुपर्ने नौवटा सर्त उल्लेख छन् । तीमध्ये अधिकांश उल्लंघन गरिएको छ । निर्माणका क्रममा खनिएको माटो तल्लो तटीय क्षेत्रमा बगाउन नपाउने र भूक्षय रोक्न बायो इन्जिनियरिङ गर्ने भनिए पनि यसको कार्यान्वयन भएको देखिन्न, ती अधिकारीले भने, निर्माण सामग्री व्यवस्थित ढंगले भण्डारण गर्ने, माटो व्यवस्थापन गर्ने र खनिएको माथिल्लो भागमा हरियाली कायम गर्न बिरुवा रोप्नेलगायत बुँदा पनि कार्यान्वयन भएको देखिन्न । कम्पनीले भने विभिन्न प्रजातिका बिरुवा रोपेको दाबी गर्दै आएको छ । गत असार र साउनमा कम्पनीले निर्माणका क्रममा डाँडो खनेर निकालेको ढुंगामाटोको व्यवस्थापन नहुँदा सबै माटो तल्लो तटीय क्षेत्रमा बगेर आएको थियो । लेदो माटो बगेर आउँदा कैयौं घरमा क्षति पुग्नुका साथै स्थानीयवासी वर्षायाममा त्रसित बनेको स्थानीय श्रीहरि थापाले बताए । निर्माणका क्रममा निस्किएको माटोको व्यवस्थापन नहुँदा उक्त क्षेत्रका वनका रूख र पोथ्रापोथ्री पुरिएका छन् भने वनक्षेत्रमा पहिरोको जोखिम बढेको छ । जथाभावी खन्ने क्रममा पानीका स्रोतसमेत सुकेको थापाले बताए । स्थानीयले पहिरो नियन्त्रणका लागि कम्पनीलाई पटकपटक दबाब दिए पनि सुनुवाइ नगरेको महांकाल सामुदायिक वनका अध्यक्ष नीराजन महतले बताए । स्थानीय चारवटा सामुदायिक वनसँगको छलफलमा पूरा गर्छौं भनेर जनाएको प्रतिबद्धता अहिलेसम्म पूरा भएका छैनन्, महतले भने । ईआईए प्रतिवेदनमा त्यहाँका वन्यजन्तु र चराचुरुंगीलायत जैविकविविधतामा खलल नपुर्याउने भनिए पनि त्यसको कार्यान्वयन भएको छैन । वन्यजन्तुको बासस्थान, आहार र तिनको ओहोरदोहोर गर्ने जैविक मार्ग व्यवस्थापन गर्ने भनिए पनि जथाभाजी खनजोतले जैविक विविधतामा गम्भीर असर पुगेको देखिन्छ, इलाका वन कार्यालय महादेवस्थानका सहायक वन अधिकृत जगदीश्वर रेग्मीले भने, हामी पनि नक्सासहित अध्ययन गर्दैछौं । जिल्ला वन कार्यालय, काठमाडौंले विस्तृत अध्ययन गर्न पुस १३ मा इलाका कार्यालयलाई निर्देशन दिएको थियो । ईआईए प्रतिवेदनमा पानीको स्रोत खलबलिने गरी खनजोत गर्न नपाइने उल्लेख भए पनि निर्माणका क्रममा जथाभावी माटो निकाल्ने काम भइरहेको र सबै माटो तल्लो तटीय बस्तीमा बगिरहेको रेग्मीले बताए । उनले थपे, कम्पनीले वातावरणीय पक्षमा त्यती वास्ता गरेको देखिन्न । निर्माणका क्रममा अनुगमन गर्ने मुख्य जिम्मेवारी संस्कृति, पर्यटन तथा नागरिक उड्डयन मन्त्रालयको हो । उसले अहिलेसम्म अनुगमन गरेको छैन । पर्यटन मन्त्रालयको अनुगमन महाशाखा प्रमुख सहसचिव डन्डुराज घिमिरेले संस्थागत रूपमा मन्त्रालयबाट अनुगमन नभएको स्वीकार गरे । मन्त्रीज्यू र सचिवज्यूहरू त जानु भएको छ, घिमिरेले भने, हामी गएका छैनौं, हाम्रो ध्यानाकर्षण भएको छ । ईआईए शाखाकी वैज्ञानिक अधिकृत ज्वाला श्रेष्ठले कम्पनीले निर्माण तथा सञ्चालन अवधिमा कम्तीमा वर्षमा एकपटक वातावरणीय अनुगमन गरी वातावरण र वन मन्त्रालयलाई प्रतिवेदन बुझाउनुपर्ने भए पनि त्यो पूरा नगरेको जानकारी दिइन् । अहिलेसम्म कुनै प्रतिवेदन हामीकहाँ आएको छैन, श्रेष्ठले भनिन्, कम्पनी सञ्चालन गरेको पनि हामीलाई जानकारी छैन । ईआईए स्वीकृत भएको तीन वर्षमा कम्पनीले तीनवटा प्रतिवेदन बुझाइसक्नुपथ्र्यो । चन्द्रागिरि हिल्स लिमिटेडका महाप्रबन्धक अभिषेकविक्रम शाहले आफूहरूले सम्बन्धित निकायहरूलाई बुझाएको प्रतिवेदनको प्रतिलिपि आफूहरूसँग सुरक्षित भएको दाबी गरे । कहाँ कहाँ के के बुझाइयो, सबै डकुमेन्ट हामीसँग छ, शाहले भने । ईआईएमा सम्बन्धित कम्पनीले निर्माण सम्पन्न भई केबलकारलगायत सञ्चालनमा आएको जानकारी वातावरण मन्त्रालयलाई गराउनुपर्ने उल्लेख छ । प्रतिवेदन बुझाएको प्रतिलिपि हामीसँग छ कम्पनी महाप्रबन्धक जथाभावी खनेकाले पहिरोको प्रकोप बढ्यो सहायक वन अधिकृतमाटो बस्तीमा बगेर हैरान छौं सामुदायिक वन अध्यक्ष"
केयूको विशेष सभा बोलाउन माग,"काठमाडौं काठमाडौं विश्वविद्यालयमा एक महिनादेखि रिक्त उपकुलपति नियुक्तिका लागि तत्काल विशेष सभा बोलाउन विश्वविद्यालयका कोर पदाधिकारीहरूले कुलपति एवं प्रधानमन्त्रीलाई आग्रह गरेका छन् । विश्वविद्यालयका डिन, निमित्त डिन, परीक्षा नियन्त्रक, निर्देशक, मुख्य प्रशासकीय अधिकृतले मंगलबार बैठक बसेर उपकलपति नियुक्तिको पद्धति किटान गर्न तत्काल विश्वविद्यालयको विशेष सभाको बैठक बोलाउन माग गरेका हुन् । उनीहरूले उपकुलपतिको नियुक्ति गलत ढंगबाट हुन लागेको भन्दै विरोध गरेका छन् । बैठकका सहभागीहरूले सभा बोलाउन माग गर्दै प्रधानमन्त्री दाहाललाई सम्बोधन गरेर पत्रसमेत लेखेका छन् । प्रधानमन्त्री पुष्पकमल दाहाल, शिक्षामन्त्री धनीराम पौडेल र उपकुलपति छनोट समितिका सदस्यहरू सुरेशराज शर्मा, दमननाथ ढुंगानाले योग्य व्यक्तिलाई भन्दा पनि आफूअनुकूल काम गर्ने व्यक्ति छान्न थालेपछि नियुक्ति प्रक्रिया लम्बिएको हो । उपकुलपति रामकण्ठ माकाजुको पदावधि मंसिर २६ मा सकिएको थियो । शिक्षामन्त्री पौडेलसमेत सम्मिलित छनोट समितिले उपकुपतिका लागि ऐनविपरीत शुक्रबार पाँच जनाको नाम सिफारिस गरेको थियो । त्यसमा निवर्तमान उपकुलपति माकाजु, पूर्वरजिस्ट्रार भद्रमान तुलाधर, रजिस्ट्रार भोला थापा, पूर्वडिन मनप्रसाद वाग्ले र विभागीय प्रमुख जनार्दन लामिछाने छन् । थापा र लामिछाने मन्त्रीको कोटाबाट सिफारिसमा परेका हुन् भने अन्य तीन जना शर्मा र ढुंगानाको कोटाका हुन् । विश्वविद्यालयको कोर पदाधिकारीहरूको मंगलबारको बैठकले छनोट समितिले सिफारिसलाई कार्यान्वयन नगर्न पनि माग गरेको छ । प्रधानमन्त्रीलाई लेखिएको पत्रमा भनिएको छ, हामी तपसिलका पदाधिकारीहरू मौजुदा सिफारिसलाई यथास्थितिमा थाती राख्दै उपकुलपति नियुक्तिसम्बन्धी अन्तर्राष्ट्रिय प्रचलन, पद्धति, प्रक्रिया र मापदण्डबारे छलफल गरी सक्षम प्राज्ञिक नेतृत्व प्रदान गर्न सक्ने क्षमता भएको व्यक्ति उपकुलपतिमा नियुक्त गर्ने पद्धति किटान गर्नका लागि तत्काल विश्वविद्यालय सभाको बैठक बोलाउन माग गर्छाैं । पत्रमा स्कुल अफ म्यानेजमेन्टका डिन प्रा सुवास केसी, स्कुल अफ लका डिन विपिन अधिकारी, स्कुल अफ साइन्सका डिन मोहनविक्रम ज्ञवाली, स्कुल अफ एजुकेसनका डिन महेशनाथ पराजुली, स्कुल अफ इन्जिनियरिङका डिन भूपेन्द्रविमल क्षत्री, स्कुल अफ आर्ट्सका कामु डिन सञ्जयनाथ खनाल, परीक्षा नियन्त्रक पन्ना थापा, आरडीसीका निर्देशक सुबोध शर्मा, विद्यार्थी कल्याणका निर्देशक दीपक सुवेदी, मुख्य प्रशासकीय अधिकृत मुकुन्दप्रसाद उपाध्यायको नाम उल्लेख छ । पत्रको बोधार्थ सहकुलपति तथा शिक्षामन्त्री र संरक्षण समितिका अध्यक्षलाई पनि दिइएको छ । उपकुलपति, सहकुलपति र छनोट समितिका सदस्यहरूले गरेको काम विश्वविद्यालयको हितविपरीत भएको ठहर गर्दै कोर पदाधिकारीहरूले विश्वविद्यालयमा योग्य व्यक्ति छनोट गर्ने पद्धति विकास गर्न माग गरेको हो । अहिलेसम्म जुन तरिकाले काम भयो, त्यो राम्रो भएन । संस्थालाई बिगार्ने काम भइरहेको छ, एक डिनले भने, अहिलेसम्मको सबै गतिविधि थाती राखेर नयाँ प्रक्रिया सुरु गरौं । डिनहरू अब चुप लागेर बस्नु हँुदैन भनेका हांै । त्यसैले हाम्रो धारणा बाहिर प्रधानमन्त्री र शिक्षामन्त्रीसम्म पुर्याएका हांै । कसैले मन परेको व्यक्तिलाई टपक्क टिप्ने पद्धति अन्त्य गर्नुपर्ने अर्का डिनले बताए । कोर पदाधिकारीहरूको बैठकमा तोकिएको समयभित्र उपकुलपति नियुक्त हुन नसकेको, ऐनमा पनि नभएको र प्रचलनमा पनि नआएको एक जनाको नियुक्तिका लागि पाँच जनाको नाम सिफारिस भएको, आधार र मापदण्ड नखुलेको विषयमा छलफल भएको स्रोतले जनाएको छ । विश्वविद्यालयमा प्राज्ञिक नेतृत्व क्षमता, विशिष्टता र योग्यताभन्दा पनि राजनीतिक भागबन्डामा नियुक्ति हुन थाल्यो भन्ने सञ्चार माध्यममा समाचार आएपछि संस्थाको छवि गिर्न नदिन कोर पदाधिकारीहरूको बैठक बसेको स्रोतले जनाएको छ । अन्तर्राष्ट्रियस्तरको गुणस्तरीय शिक्षाका लागि ख्याति प्राप्त शिक्षण संस्था भएकाले प्राज्ञिक नेतृत्व छनोट गर्दा अन्तर्राष्ट्रिय प्रचलनअनुसारको पद्धति विकास हुनुपर्नेमा हाम्रो दृढ अभिमत छ, प्रधानमन्त्रीलाई लेखिएको पत्रमा उल्लेख छ । विश्वविद्यालय ऐनको दफा १४ मा एक जनाको मात्रै नाम सिफारिस गर्नुपर्ने व्यवस्था छ । ऐनको दफा १४ मा भनिएको छ, विश्वविद्यालयको उपकुलपति पदमा सभाद्वारा गठित तीन सदस्यीय समितिले सिफारिस गरेको व्यक्तिलाई कुलपतिबाट चार वर्षका लागि नियुक्ति गरिनेछ । प्रधानमन्त्री दाहाल र शिक्षा मन्त्री पौडेलले आफ्नो पार्टीका समर्थितलाई जसरी भए पनि उपकुलपति वा रजिस्ट्रार बनाउन खोजेका छन् भने सिफारिस समितिका सदस्यहरू शर्मा र ढुंगाना पनि आफूअनुकूल व्यक्तिलाई उपकुलपति बनाउन चाहन्छन् । लामिछानेलाई उपकुलपतिको दाबेदार बनाएर सिफारिस गरिएपछि सकेसम्म उपकुलपति, नभए पनि रजिस्ट्रार बनाउने मन्त्री पौडेलले जोड गरेका छन् ।"
कतारका अमिरद्वारा नेपालीको प्रशंसा,"काठमाडौं कतारका अमिर शेख तमिम बिन हमाद अलथानीले आधुनिक कतार निर्माणमा नेपालीको योगदान अतुलनीय रहेको बताएका छन् । कतारको तीनदिने औपचारिक भ्रमणमा रहेका परराष्ट्रमन्त्री प्रकाशशरण महतसँग शिष्टाचार भेट गर्दै उनले नेपाली कामदारको प्रशंसा गरेका हुन् । नेपाली साह्रै मिहिनेती, लगनशील र इमानदार पायौं, अमिरी दिवानमा शिष्टाचार भेट गर्न पुगेका परराष्ट्रमन्त्री महतले अमिरलाई उद्धृत गर्दै भने, कतारको विकासमा नेपालीको ठूलो भूमिका छ । हामी नेपालीको सुरक्षा र हितको पक्षमा अत्यन्त सचेत छौं । कतारको राजकीय सत्ता सम्हाले यता अमिर तमिमले नेपाल सरकारका उच्च अधिकारीसँग पहिलोपटक संवाद गर्दै दुई देशबीचको सम्बन्धलाई थप सुदृढ गर्न कतार सधैं अग्रसर रहेको बताए । नेपालीप्रति कतारका अमिर निकै हर्षित रहेको पाएँ, परराष्ट्रमन्त्री महतले कान्तिपुरलाई टेलिफोनमा भने, नेपालको आर्थिक विकासमा सहयोग गर्न कतार सरकार तयार छ । अमिर तमिम नेपालको पर्यटन, जलविद्युत् र दूरसञ्चारको क्षेत्रमा लगानी गर्न इच्छुक रहेको महतले बताए । कतारका अमिर नेपालमा लगानी गर्नका लागि एउटा अध्ययन टोली पठाउन सहमत हुनुभयो, महतले भने, चैतमा हुने लगानी सम्मेलनमा सहभागी हुन टोली आउनेछ । महतले अमिरसमक्ष कतार र नेपालको सम्बन्ध कामदार लिने र दिनेमा मात्रै सीमित नराखी नेपालमा कतारको लगानी आओस् भन्ने चाहेको बताएका थिए । अमिरलाई भेटनुअघि महतले कतारका समकक्षी शेख मोहममद बिन अब्दुल रहमान विन जसिम अल(थानीसँग भेट गरेका थिए । अब्दुल रहमानले नेपालमा लगानी गर्न आफूहरू इच्छुक रहेको बताए । नेपाल र कतारबीच विविध क्षेत्रमा गरिएका सम्झौतालाई समयसापेक्ष बनाउन र नयाँ सम्बन्धका आधार खोज्न दुई देशका प्रतिनिधिहरू सम्मिलित संयन्त्रलाई सक्रिय बनाउने सहमति भएको महतले जानकारी दिए । नेपालले कतारसँग श्रम सम्झौता, हवाई क्षेत्र, लगानी सुरक्षालगायत ११ वटा विषयमा सम्झौताको तयारी गरेको छ । यी विषयलाई प्राविधिक बैठक बसेर छिट्टै टुंग्याइनेछ, मन्त्री महतले भने, कूटनीतिक रूपमा आवतजावत गर्न भिसा नचाहिने र कूटनीतिक कर्मचारीलाई अरबिक भाषाको तालिम दिने विषयमा सहमति भयो ।महतले नेपाली कामदारको सवालमा विकास, प्रशासन, श्रम तथा सामाजिक मामिलामन्त्री इशाबिन साद अलजफैल अल(नुएमीसँग झन्डै एक घण्टा छलफल गरेका थिए । कामदारसँग जोडिएका सबै विषयमा बुँदागत छलफल भयो, उनले भने । महतका अनुसार कामदारलाई २४ घण्टा बिमा हुनुपर्ने, नियमअनुसार कम्पनीबाट पाउने सुविधा कामदारले पाउनुपर्ने, नेपालीलाई उच्च तहको कोटा उपलब्ध गराउनुपर्ने, अदालतसम्म पुग्नुपर्ने बाध्यकारी व्यवस्था हटाउनुपर्ने विषय नेपालले उठाएको छ । कतारले दक्ष कामदार उत्पादनका लागि नेपालमा पोलिटेक्निकल इन्स्टिच्युट स्थापना गरी आवश्यकताअनुसार तालिम उपलब्ध गराउन तयार रहेको बताएको छ । कतार र नेपालबीच १० वर्षअघि भएका श्रम सम्झौतालाई परिमार्जन गरी संशोधन गर्न तत्काल दुई देशबीचका अधिकारीहरूको बैठक बसेर टुंग्याउन कतार सहमत भएको छ ।"
डा माकाजुलाई मानार्थ विद्यावारिधि,काठमाडौं थाइल्यान्डका राजा मह वजिरालङक्रोनले धुलिखेल अस्पतालका प्रमुख डा रामकण्ठ माकाजुलाई मानार्थ विद्यावारिधि उपाधि प्रदान गरेका छन् । थाइल्यान्डको चियाङ राय राजभाट युनिभर्सिटीको दीक्षान्त समारोहमा उनलाई नेपालको शैक्षिक क्षेत्रको उन्नतिमा विशेष योगदान पुर्याएबापत उपाधि दिइएको हो । काठमाडौं विश्वविद्यालयका पूर्वउपकुलपति डा माकाजुले गरिबका लागि गुणस्तरीय स्वास्थ्य सेवा र नेतृत्वका लागि गुणस्तरीय शिक्षा मार्फत नयाँ पुस्ताका नेतृत्व विकास गरी देशका पिछडिएका वर्गलाई लाभ दिलाएर नमुना कार्य गरेको उक्त विश्वविद्यालयले उल्लेख गरेको छ ।
विद्यालय पुनर्निर्माणका लागि ८० लाख,काठमाडौं हेल्प नेपाल नेटवर्क नामक संस्थाले भूकम्पबाट क्षतिग्रस्त विद्यालय पुनर्निर्माणका लागि ८० लाख रुपैयाँ हस्तान्तरण गरेको छ । उक्त संस्थाले बुधबार राजधानीमा सिन्धुपाल्चोकको ठोकर्पा मावि र दोलखाको राजकुलेश्वर निमाविका प्रतिनिधिलाई रकम हस्तान्तरण गरेको हो । संस्थाले नेपालका लागि एक महिनामा एक डलर कोष नामक विश्वव्यापी स्वयंसेवी अभियानबाट रकम उठाइएको जनाएको छ । परम्परागत वास्तुकला र भूकम्प प्रतिरोधात्मक प्रविधिमा दुई विद्यालय निर्माण गरिने संस्थाका संस्थापक अध्यक्ष रवीन्द्र मिश्रले जानकारी दिए । उनले पुनर्निर्माणका लागि अब विदेशी दातामा भर नपरी राज्यले नै पहल गर्नुपर्ने बताए ।
सार्वजनिक बिदा पुनरावलोकन हुने,"काठमाडौं सरकारले राष्ट्रिय पर्व र सार्वजनिक बिदाको पुनरावलोकन गर्ने भएको छ । बुधवार बसेको मन्त्रिपरिषद बैठकले गृह मन्त्रालयलाई एक महिनाभित्र बिदा पुनरावलोकन गरी प्रस्ताव गर्न निर्देशन दिएको छ । कतिपय राष्ट्रिय पर्व र बिदा विवादमा परेका, कतिपय थपघट गर्नुपर्ने भएकाले पुनरावलोकनका लागि गृह मन्त्रालयलाई निर्देशन दिने निर्णय भएको हो, बैठकपछि सरकारका प्रवक्ता एवं सञ्चारमन्त्री सुरेन्द्र कार्कीले भने ।"
बाफियाको बहुअर्थी प्रावधान,"लामो छलफलपछि जारी भए पनि बैंक तथा वित्तीय संस्थासम्बन्धी ऐन (बाफिया) मा सबैभन्दा विवादित विषयलाई नै बहुअर्थी ढंगले प्रस्तुत गरिएको छ । यसअघि संसद्मा पेस भएको बाफियामा अध्यक्षको कार्यकालको विषय हटाइएको थियो । त्यसपछि बढीमा दुई कार्यकाल मात्रै अध्यक्ष हुन पाउनेसँगै अन्य विवादित विषय सुधार गर्न अर्थ समितिमा विधेयक फिर्ता गरियो । अन्य केही विवादित विषय सुधार गरे पनि अध्यक्षको कार्यकालको विषयमा भने बहुअर्थी लाग्ने शब्द राख्दै पुन: विधेयक पास भएकाले यसले थप जटिलता ल्याउने भएको छ । संसद्बाट मंगलबार पारित बाफियामा ऐन कार्यान्वयन भएपछि कार्यकारी अध्यक्ष र प्रबन्ध सञ्चालक दुई कार्यकाल मात्रै रहने उल्लेख छ । तर, विधेयक पास हुने अन्तिम समयमा आएर अध्यक्षका अगाडि कार्यकारी शब्द राखेपछि अध्यक्ष पदको कार्यकाल सीमा निर्धारण भएको देखिँदैन । अध्यक्षको सट्टा कार्यकारी अध्यक्ष भन्ने शब्द राख्दा यसले वित्तीय सुशासनमा पनि खतरा निम्त्याउने भएको छ । पूर्वअर्थमन्त्री विष्णु पौडेलले यो व्यवस्थालगायत सेयर परिवर्तन, संवैधानिक पद धारण गरेका वित्तीय संस्थामा बस्न नपाउनेलगायतका व्यवस्था गर्नुपर्ने भन्दै संसद्को पूर्ण बैठकबाट विधेयक फिर्ता गरी अर्थ समितिमा ल्याएका थिए । तर, अहिले फेरि विवादित विषय समावेश गरिएकाले यो निर्णयका क्रममा अर्थ समिति प्रभावमा परेको देखिन्छ । यद्यपि अर्थ समितिमा पारित भएको भनेर सञ्चार माध्यमलाई समेत वितरण गरिएको संशोधनमा भने अध्यक्ष र प्रबन्ध सञ्चालक दुई कार्यकालभन्दा बढी बस्न नहुने प्रस्ट उल्लेख छ । यस हिसाबले बैंकका अध्यक्षसमेत रहेका बैंक सञ्चालकहरूको दबाबमा यो व्यवस्था समावेश गरिएको प्रस्टै देखिन्छ । अर्थ समितिले सार्वजनिक रूपमा एउटा निर्णय गर्ने तर कार्यान्वयन निकायमा अर्कै निर्देशन दिने काम यसअघि पनि गरेको हो । यसअघि अर्थ समितिले एनसेलले पुँजीगत लाभकर नतिरी अन्य सेवा विस्तार गर्न नदिनु भन्ने निर्देशन दिएको थियो । तर सरोकारवाला निकाय अर्थ, सञ्चार र उद्योग मन्त्रालयलाई भने कर उठाउनु भन्ने बेहोराको पत्र पठाइएको थियो । अहिले बाफिया विधेयकमा पनि यही प्रवृत्ति दोहोरिएको छ । पहिलो कुरा राष्ट्र बैंकले बैंक तथा वित्तीय संस्थामा कार्यकारी अध्यक्ष रहन नहुने निर्देशिका जारी गरेर सबैतिरबाट उक्त पदमा रहेकाहरूलाई हटाइसकेको छ । अब बाफियामै कार्यकारी अध्यक्ष रहने विषय समावेश भएपछि कार्यकारी अध्यक्ष बन्न खोज्नेलाई मार्गप्रशस्त भएको छ । कार्यकारी अध्यक्ष र प्रबन्ध सञ्चालक रहेका वित्तीय संस्था सबैभन्दा बढी समस्यामा रहेका कारण यी दुवै पदमा बस्न नपाउने व्यवस्था गरिएको थियो । प्रबन्ध सञ्चालकको हालीमुहालीका कारण किस्ट बैंक धराशायी भएको धेरै भएको छैन । अन्य समस्याग्रस्त वित्तीय संस्थामा पनि लामो समय रहने अध्यक्ष, सञ्चालक र लगानीकर्ताले सर्वसाधारणको निक्षेपमाथि खेलबाड गरेका थिए । बैंक तथा वित्तीय संस्था अन्य कम्पनीभन्दा फरक छन् । वित्तीय संस्था सर्वसाधारणको निक्षेप जम्मा गरेर त्यसलाई लगानी गरी नाफा कमाउने संस्था हुन् । यी संस्था कानुन र विधिअनुसार चलेनन् भने त्यसले सर्वसाधारणको निक्षेप जोखिममा पार्छ । सर्वसाधारणले दु:ख गरेको पैसामा मुख्य लगानीकर्ता र सञ्चालकले खेलबाड गरिदिएर समस्या भएको धेरै उदाहरण छन् । १६ वटा संस्थालाई त समस्याग्रस्त घोषणा गरिएको छ ।सर्वसाधारणको लगानी र बचतको भरमा चल्ने संस्थामा लगानीकर्ताले चलखेल गर्दा उनीहरूको दु:खको कमाइ जोखिममा पर्छ । त्यही भएर एकै जना लामो समय अध्यक्ष, सञ्चालक र प्रमुख कार्यकारी अधिकृत रहनु हुँदैन भन्ने व्यवस्थाको माग भएको हो । राष्ट्र बैंक र अर्थ मन्त्रालयले सुरुमा यही व्यवस्था राखेका थिए । अर्थ समितिमा रहेका बैंकर सांसदले त्यसलाई हटाइदिएका थिए । अन्तिममा झन् कार्यकारी अध्यक्ष र प्रबन्ध सञ्चालकले मात्रै नपाउने भनेपछि वित्तीय सुशासनमा थप जटिलता ल्याउने निश्चितप्राय: छ ।"
पहाडमधेस जोड्ने विद्रोह,"म धेस जागेको एक दशक पुरा भयो । २०६३ माघ १ गते अन्तरिम संविधान आएपछि त्यसको विरोधमा मधेसमा जनविस्फोट भयो, जसलाई मधेस विद्रोह, मधेस आन्दोलनजस्ता विभिन्न नामले चिनिनेचिनाइने गरिन्छ । महात्मा गान्धीले भनेका थिए, न्यायोचित मानवीय अधिकार प्राप्तिका लागि हुने कुनै पनि आन्दोलनले सफलता पाउनुअघि उपहास, उपेक्षा, तिरस्कार र दमन गरी चार चरणलाई पार गर्नुपर्ने हुन्छ । यी चरणका आधारमा पनि मधेस आन्दोलनका पछिल्ला अवधिमा राज्य र मधेसी जनता बीचको संघर्षलाई हेर्नुपर्ने हुन्छ । २०६३ माघभन्दा पहिला पनि मधेसले आफ्नो कुरा राज्यलाई सुनाउने प्रयत्न गरेकै हो, यसको लामो पृष्ठभूमि छ । यस आलेखभित्र त्यतातिर छिर्ने प्रयत्न गरिएको छैन । यहाँ त केवल एक दशकभित्र के आर्जन गर्न सकियो ? कहाँनेर अलमल भयो ? आगामी अप्ठेरा के छन् भन्नेबारे केलाउने प्रयत्न गरिएको छ । २०६३ र ०६४ को आन्दोलन तथा ०७२ को आन्दोलनमा के समानता थियो, के भिन्नता बोकेर आयो ? यो पनि अहिलेको निहितार्थ विषय हो । नेपालको दक्षिणी भूगोलमा भएको विद्रोहबारे आग्रही र पूर्वाग्रही मान्यताहरू छन्, जसले गर्दा प्राज्ञिकदेखि जनसामान्यसम्म व्याप्त विरोधाभासहरू प्रस्टिन्छन् । यही कारण हो कि आन्दोलनका एजेन्डाबारे नेपालमा बृहत्तर बुझाइ एकनासको हुनसकेको छैन । मधेस नेपाली राष्ट्रियता र राज्य व्यवस्थासँग गाँसिन खोजिरहेको अवस्थामा राज्य र मुख्य राजनीतिक संगठनहरू मधेसी नेता र अगुवाहरूको अनुहार हेरेर मात्रै दृष्टिकोण खपत गर्दै रहे । हिंसारहित समावेशी समाज बनाउन चाहिने ऊर्जा र सम्भावना हुँदाहुँदै दक्षिणी भूगोलको आकांक्षा र आशा साम्य पार्न सकिएको छैन । मधेसको सवाल के मात्र मधेसी दल भनिनेहरूको हो ? नेपालमा राजनीति गर्ने दलहरूको सरोकार होइन ? यो नेपाल राज्यको स्वार्थको सवाल हुँदै होइन ? आखिर छोटो अवधि भित्रमै किन पटकपटक जनता सडकमा आउँछन् ? यसको जवाफ खोज्नु नेपालको साझा राजनीतिक कार्यभार होइन ? यत्रो लामो अवधि गुज्रिसक्दा पनि मधेस र मधेसीलाई काठमाडौंको एउटा वृत्तले किन पहेलीको रूपमा लिइरहन्छ ? पहाडले मधेसलाई बुझ्न किन नसकेको ? पहाड र मधेसका सम्बन्धलाई परिभाषित गर्दै काठमाडौं केन्द्रित शक्तिलाई बाहिर पुर्याएर राज्यभन्दा नागरिक बलियो बनाउने प्रयासले आखिर के रूप लियो ? मधेसीहरू काठमाडौंसँग जोडिने आन्दोलनलाई कसरी दिल्लीमुखी भनी चिनाइयो ?मूल सवाल संविधानमधेस विद्रोहको मूल मुद्दा हो, कस्तो संविधान निर्माण गर्ने ? पहिलोदेखि तेस्रो आन्दोलनसम्म आइपुग्दा सारमा त्यही प्रश्नको खोजी हो । राज्य एकात्मक हुनुहुँदैन अर्थात संघीयतामा जानुपर्छ, सामाजिक विविधताजस्तै राज्यको बहुपहिचान हुनुपर्छ, राष्ट्रियताका मानकहरू समावेशी हुनुपर्छ, राज्य व्यवस्था समावेशी र नागरिकमुखी हुनुपर्छ, सबै भाषा र संस्कृति राष्ट्रिय हुन्, जनसंख्याको भूमिकालाई गौण बनाउनुहुन्न, समुदायगत सम्बन्ध सम्मानित हुनुपर्छ, मधेसीहरूको पहिचानको स्वीकार्यताजस्ता पक्ष हुन् । मधेसीका लागि संविधान निर्माण राज्यशक्तिको मार्गचित्र मात्र होइन, सम्मानको गोरेटो पनि हो । तिनका आवाजलाई वैधानिकता दिने र राज्यसँगको सम्बन्धलाई समेत परिभाषित गर्ने उपक्रम हो । शान्तिपूर्ण रूपान्तरणको काम संविधानले गर्न सक्यो भने त्यसले लोकतन्त्र र राष्ट्रिय एकतालाई मजबुत बनाउँछन् भन्ने ध्येय हो । अब आएर हामी आफ्नो अन्यायपूर्ण विगतलाई बदल्न सक्दैनौं, तर त्योभन्दा राम्रो भविष्य निर्माणको खोजी त गर्न सक्छौं, आजसम्म मधेसले त्यही खोज्दै आएको हो । यी सवाल एउटा क्षेत्रीय भूगोलमा सघन रूपमा उठे पनि एजेन्डा त राष्ट्रिय नै हो नि ।बांगोटिंगो बाटो२०६३ यता प्रधानमन्त्रीले नै राष्ट्रको नाममा सम्बोधन गरेर मधेस र मधेसी पहिचानको स्वीकार्यता, दुईपटक सरकारसँग सम्झौता, स्वयं मधेसी दलहरूको गठबन्धन निर्माण, तत्कालीन एकीकृत नेकपा माओवादीसँगको सहमति र फेरि नेपाली कांग्रेस र माओवादीसँग संयुक्त सहमतिको यात्रा भयो । यसरी सरकारसँग र विभिन्न सरोकारका राष्ट्रिय राजनीतिक दलहरूसँग राज्यको रूपान्तरणबारे मधेसी शक्तिले केही दस्तावेज पाउन सफल भए । मधेसी राजनीतिमा विभिन्न दल छरिएर रहेको भए तापनि एउटा गठबन्धनको आवश्यकताका लागि जनदबाब देखिएपछि मोर्चा निर्माण भयो । पछि गएर मोर्चामा पनि विभाजन भयो, समानान्तरका मोर्चा बने । अहिले संयुक्त लोकतान्त्रिक मधेसी मोर्चा मुख्य धार बनेर देखापरेको छ । मधेसी राजनीतिमा मोर्चाको राजनीति पनि खुबै फस्टायो । अन्य पक्षसँग पनि गठनबन्धनका प्लेटफर्म बन्दै गरे । पहिलो दुई आन्दोलनले मधेसीहरूलाई राष्ट्रिय जीवनका प्रत्येक क्षेत्रमा सहभागिता दिनुपर्छ भन्ने एक खालको बृहत्तर बोध गरायो । सरकारीदेखि गैरसरकारी क्षेत्रसम्म मधेसीहरूको खोजी बढ्यो । भलै ती प्रतीकात्मक नै थिए । राष्ट्रपतिको लागि भएको पहिलो निर्वाचनमा तीनवटै प्रत्यासी मधेसी हुनु संयोगमात्र थिएन । तत्कालीन समयको बाध्यता थियो । पहाडी चिन्तन हावी रहेको शासकीय प्रवृत्तिले नेपाली सञ्चार जगतलाई समेत गाँजेको उजागर हुँदै गर्दा मधेसलाई स्पेस दिनैपर्छ भन्ने बुझाइ देखियो र मधेस विस्तारै विट बन्यो । पहिलो संविधानसभामा मधेसीहरूको उपस्थिति निर्णायक भयो, जसको लाभ संविधान निर्माणभन्दा बढी सत्ता सहभागितामा देखियो । मधेस राष्ट्रिय राजनीतिको केन्द्रविन्दु बन्यो । काठमाडौं पुग्ने बाटो नेपाली राजनीतिका लागि मधेस नै हुने देखियो । तर दोस्रो संविधानसभाको परिणाम आएपछि विस्तारै स्थिति फेरिन थाल्यो । संविधान घोषणा भएपश्चात मधेसले आफ्नो असन्तुष्टि राख्दा राज्यका प्रत्येक पक्ष प्रतिरक्षात्मक भएर देखिए । पहिलो र दोस्रो आन्दोलनताकाको जस्तो संवेदनशीलता देखिएन । बरु काठमाडौं चनाखो भयो । दिल्ली के हो ?पहिलो आन्दोलनदेखि नै भारतको चर्चा हुने गथ्र्याे, तर २०६४ फागुन १६ गते दोस्रो मधेस आन्दोलनका दौरान संयुक्त लोकतान्त्रिक मधेसी मोर्चा र नेपाल सरकारबीच ८ सूत्रीय सम्झौता हुँदा त्यहाँ प्रत्यक्ष रूपमै भारतीय सहजीकरण देखियो । तेस्रो आन्दोलनको क्रममा सीमाञ्चलमा भारतीय नागरिक तहबाट अभूतपूर्व सहयोग देखापर्यो । सीमावर्ती भारतीय राज्यहरूबाट नेपालका प्रत्येक आन्दोलनमा नागरिकको तहबाट सहयोग प्राप्त हुँदै आएको छ । तर पछिल्लोपटक विशेषगरी विहारमा यो ऐक्यबद्धता संरचनागत रूपमा घनिभूत देखियो । सँगै यसपटक दिल्लीको पनि दिल मधेसतिर पग्लिएको पाइयो । नेपालभित्रको आन्तरिक संघर्षमा दमन बेहोरिरहँदा छरछिमेकको धाप खोज्नु परिबन्दको आवश्यकता भए पनि यसले मधेसमा आधारभूत रूपमा केही अन्तरविरोध निम्त्यायो । मधेसी संघर्ष अभारतीयकरणका लागि हो, यसले नेपालको भावनात्मक एकीकरणलाई वैधानिक र व्यावहारिक बनाउने कोसिस गर्छ भन्नेका निम्ति हात तल पर्यो र जोजो मधेसी राजनीति भारतीय खेलौना भएको आक्षेप लगाउँथे, उनीहरूले थप बल पाए । तर विकसित परिस्थितिले समग्रमा नेपाल र भारत बीचको सम्बन्धका विभिन्न पाटा केलाउन पुग्यो र स्वयं मधेसले पनि काठमाडौंसँगको सम्बन्धको इकाइ खोजी गर्दा दिल्लीको हमदर्दीको मूल्य चुकाउनुपर्यो । नेपालले दिल्ली र सीमावर्ती राज्यका लागि अलगअलग नीति बनाउनुपर्छ । हाम्रो भारत नीति हाम्रै आवश्यकताको सापेक्षतामा बनाउनुपर्छ भन्ने भाव यस पटकको आन्दोलनले उब्जायो । साझा र उपपहिचानबृहत सामुदायिक चिनारी मधेसीको वृत्तमा मधेसभित्र जातजाति, भाषा, धर्म, क्षेत्र आदिको फरकफरक आवाजलाई उक्साउने र एकता बिगारेर यथास्थितिले ठाउँ ओगट्न खोजे पनि २०७२ सालको ऐक्यबद्ध संघर्षले त्यसको जवाफ दियो । मधेस आफैंभित्र एउटा सानो नेपाल बाँचेको छ । त्यहाँको आन्तरिक विविधतालाई व्यवस्थापन गर्नु हाँक हो । जहाँ पहिला मधेसी संघर्षलाई थारु समुदायले आफ्नो पहिचान तथा स्वायत्तता माथिको हमलाको रूपमा लिन्थे, त्यही पछिल्ला समयमा एउटै विन्दुमा उभिए । मधेसले राज्यलाई समावेशी बनाउन जोड दिँदा यसभित्रको विविधतालाई तेस्र्याइन्थ्यो, तर पटकपटकको आन्दोलनमा मारिनेहरूको अनुहारले साझा पहिचानको बृहत्तर स्वीकार्यतालाई भुइँ सतहसम्म स्थापित गर्यो । यसले के देखाउँछ भने मधेसको सवाल र सरोकारको जरो यहींको माटोमा छ । तथ्यगत यथार्थ के हो भने मधेसको राजनीति उपल्लो श्रेणीबाट विस्तारै तल सर्दै गएको छ । उपपहिचानको खोजी जारी नै छ । जसले भोलिको राजनीतिक व्याकरण बदल्नेछ । सिकाएको पाठदेश टुक्रिने आशंका गर्नेहरूलाई मधेसले पटकपटक रगत बगाएर जवाफ दिएको छ । मधेसीहरूले सिंगो नेपाल मागेका छैनन्, ऊ त बराबरी हुनखोजेको मात्रै हो, यिनका जायज आकांक्षा र सपनालाई छोटे राजाहरूले आफ्नो बर्चस्व खस्किन्छ भनी कुल्चने गरेका छन् । सत्ताको नौनीमा झिंगाझैं विगतमा टाँसिएका हुनाले मधेसी नेतृत्वको वजन र छवि खस्किएकै हो, जसलाई देखाएर राज्यले पहाडलाई विच्काउने गरेको छ । मधेसमा न्याय, शान्ति र समृद्धिका निम्ति व्यापक जनमुखी र प्रभावकारी नीतिको खाँचो छ । जसका निम्ति राजनीतिक ऐक्यबद्धता चाहिन्छ । राज्यले मधेसलाई उधारोमा टार्ने षडयन्त्रमात्र होइन, पहाड र मधेस एकले अर्कालाई हेर्ने आँखा पनि बदल्नुपर्छ । मावअधिकार हनन र दण्डहीनता जस्ता कुराको उपचार खोज्नुपर्छ । अहिले मधेसले एकीकृत नेतृत्व सहितको संघर्ष र साथ खोजिरहेको छ । जसरी विगतमा आन्दोलनलाई सम्बोधन गर्दा राज्यले ढिलासुस्ती गर्दा अराजक सशस्त्र गतिविधि देखियो, अहिले पनि परिस्थिति लम्बिँदै जाँदा चरमपन्थीहरू जुर्मुराउँदैछन् । मधेसमा फैलिएको असन्तोषलाई काठमाडौंले दातृत्व भावले नियन्त्रित गर्न सक्दैन । मधेसको भूराजनीतिक महत्त्व बुझेर छिमेकी चीनमात्र होइन, पश्चिमाहरूको पनि रुचि बढेको छ, द्वन्द्वका खेती गर्नेहरू र्याल चुहाउँदैछन् । समयमै आम मधेसीको भावनालाई जोड्न सकिएन र यो राजनीतिक खेलखेलमा सामुदायिक वैमनस्यमा अनुवाद भयो भने हेक्का राख्नुपर्ने हुन्छ, सामुदायिक द्वन्द्वमा कोही जित्दैन, राष्ट्र हार्छ, जनता हार्छन् । पहाडमधेस जोड्ने मधेस आन्दोलनको मर्मलाई देशभरि पिँजाएर नै यसको राष्ट्रिय पहिचान र स्वीकार्यता स्थापित हुनसक्छ । यो काम सबै राजनीतिक शक्ति र राज्यको हो ।"
"घुमन्ते मन्त्री, बेकामे मन्त्रालय","हरेक मन्त्रीका आआफ्नै विशेषता, क्षमता र रुचि हुन्छन् । विशेषगरी बहुदल, गणतन्त्र वा लोकतन्त्रका मन्त्रीले केही न केही नयाँनौलो छाप छोडेका हुन्छन् । पहिला गाडी थोत्रो दियो भनेर सीडीओलाई गालामा थप्पड हान्थे, एयरपोर्टबाट बाहिर कार्यक्रममा जानै मान्थेन, मन्त्री हुँदा लिएका गाडी मन्त्रीबाट हटेपछि फिर्ता माग्यो वा प्रहरीले समात्नलाग्दा सडकमै लम्पसार पर्दिन्थे । हुन पनि किन नहोस्, यो देशका प्रधानमन्त्री भइसकेका कम्युनिष्ट प्रधानमन्त्रीहरूसमेत चिल्लो चढेकै सेता प्राडो पदबाट हटेपछि लान, चढ्न लाज मानेन भने सभामुख, गृहमन्त्री वा राज्यमन्त्री र सहायक मन्त्रीसम्मले रहर गर्नु त सिस्टम नै हो । बहालवाला मन्त्रीले पाँचपाँच थान गाडी हडपेका वा जगेडा राखेकोसम्म पढियो । कमल थापा र विजय गच्छेदारले रहर गरे पनि चित्रबहादुर केसी र सीपी मैनालीले पनि दुईतीन थान जम्मा पारे भन्दा पत्याउनसकेको थिइन । तर समाचारमै नम्बरसहित आएपछि होला भनी चित्त बुझाउनुपर्यो । पछिल्ला मन्त्रीहरूलाई म पर्यटक वा टुरिष्ट मन्त्री भन्न रुचाउँछु । त्यसमाथि पदेनचाहिँ परराष्ट्र हुने रहेछ । भारत भ्रमण एकदुई पटक होइन, कार्यकालभरि पाँचसात पटक गरेपछि भविष्यका लागि गतिलो प्रोफाइल बन्ने रहेछ । बाँकी समयमा आउने निम्तोमा चीन, युरोप, अमेरिका वा राष्ट्र संघका महासभामा दौडिरहनुपर्ने विदेश मन्त्री पो रहेछ । जस्तो अहिले प्रकाशशरण महतलाई मन्त्रालयमा पाइला टेक्न समय छैन । कतारमा हान्निरहँदा अनेक श्रम सम्झौतासँगै कूटनीतिक राहदानी बाहकलाई भिसा शुल्क मिनाहा प्रस्ताव राख्ने पढँे । वाह चार लाख नेपालीको आठ लाख समस्यामा भन्दा आठ जनाभन्दा कमको हाराहारीले कतार टेक्ने डिप्लोम्याट पासपोर्टका लागि सहुलियत माग्नु पनि ठूलै उपलब्धि मानिएला । बेलैमा राजदूत नियुक्त गर्ने कहिले हो ? दूतावासबाटै श्रम स्वीकृति लिने व्यवस्था वा सहज राहदानी नवीकरण कथा कहिलेसम्म नवीकरणीय एजेन्डा बनाइराख्ने ?अब परराष्ट्रको विदेश धपेडी देखेर बाँकी केही मन्त्रीलाई औडाहा हुने रहेछ । त्यही भएर पहिला पनि पन्ध्र हजारको सोलार प्यानल वितरणमा डेढ लाख खर्च गरी मन्त्री हेलिकप्टरमा उडेको पढँे । राजधानी नजिकैको धादिङसम्म हेलिकप्टरमा भाषण ठोक्न हतार गरी जाँदा आयोजकले पहिला पालो नदिएपछि मुख चाउरी पारेर फर्केको पनि पढियो । अहिले हेर्दा खाइलाग्दा ह्यान्डसम वनमन्त्री शंकर भण्डारी पनि अनेक विवादित कामले चर्चामा छन् । एक लाखको राहत बाँड्न डेढ लाखको हेलिकप्टर चढेर चर्चामा छन् । त्यो राहत र नियुक्ति पत्र त एउटा जिल्ला वन अधिकृत डीएफओले गर्न सक्दैन र ? बरु त्यो एक लाख रकममा चार्टर खर्च डेढ लाख र आफ्नो एक महिनाको तलब, भत्ता थपिदिएको भए कति हाइहाइ हुने थियो । श्रीकृष्ण राजवंशीसिन्धुली"
"कृषि नीति, नेता र नियति","राष्ट्रिय अर्थतन्त्र, रोजगारी, आम्दानी, पोषण र जनस्वास्थ्यको एकमात्र आधार क्षेत्र कृषिलाई बलियो नबनाई यो देश फेरिँदैन । यसका लागि दिगो कृषिका आधारभूत सिद्धान्त, नेपाली कृषिको चरित्र र यसको अर्थराजनीति, विश्व र छिमेकी मुलुकको कृषि अर्थतन्त्र र यसले नेपाली कृषिमा पर्ने प्रभावको वस्तुपरक आंँकलन गरी दीर्घकालीन योजना बनाउनुको विकल्प पनि छैन । यो कुरालाई नजरअन्दाज गरेर नेपाली कृषि अगाडि बढाउन सकिँदैन । विगत दुई दशकदेखि हाम्रो कृषिक्षेत्र ओरालो लाग्नुको मुख्य कारण हाम्रो आफ्नै विशेषतामा आधारित कृषि प्रणाली अपनाउने दृष्टिकोण नपुग्नु नै हो । कम बाह्य लगानी र स्थानीय स्रोत र साधनको अधिकतम उपयोगमा आधारित हाम्रो परम्परागत कृषिको अभ्यासलाई उन्नत बनाउनमात्रै सके पनि अहिले विदेशिन बाध्य ४० लाखभन्दा बढी नेपाली किसानका लागि रोजगारी सिर्जना गर्न सकिन्छ । तर भाडा उठाएर गुजारा चलाउने राजनीतिको यो पुस्ताले यही मनस्थितिमा यो कुराको मर्म बुझ्न सक्दैन । अर्को कुरा, हाम्रो कृषि क्षेत्रका चुनौतीहरूको सामना गर्न तथा यसका समस्याहरूलाई व्यावहारिक रूपमा सम्बोधन गर्न स्थानीय तहमै कृषि तथा खाद्य प्रबद्र्धनको दूरदृष्टि र योजनाबिना सम्भव छैन । तर यो कुरा कतै पनि गम्भीरतापूर्वक विचारविमर्श गरिएको देखिँदैन । होस् पनि कसरी ? अहिले एकअर्कालाई दोष लगाएर संघीयता नै मास्न तल्लिन मूलप्रवाहको नेतृत्व, स्थानीय तह बलियो हुँदा आफ्नो राजनीतिक हैसियत नै गुम्ने खतरा देखिएको छ । त्यसैले त पुरानै संरचनामा निर्वाचन गरी घुमाउरो पारामा संघीयता बिसाएको सन्देश दिन एकजुट हुँदैछन् । यस्तो मानसिकताबाट ग्रसित नेतृत्वको प्राथमिकतामा कृषि नपर्नु बुझिने नै कुरा हो । कामकुरो एकातिर कुम्लो बोकी ठिमीतिर भनेझैं संविधानमै किटान गरिएको खाद्य सम्प्रभुताको कानुन बनाउने र यसका आधारमा स्थानीय तहमा कृषि प्रबद्र्धन गर्ने रणनीतिक दिशानिर्देश गर्ने विषयगत एकीकृत दीर्घकालीन नीति तथा योजनाहरू निर्माण गर्ने कुरालाई बेवास्ता गर्दै अहिले खाद्य सुरक्षा नीतिको मस्यौदा, खाद्य सुरक्षा ऐनको मस्यौदा, हरित विकास रणनीति, शून्य भोक अभियानको रणनीतिजस्ता दस्तावेज बनाउने अभियान नै चलेको छ । खाद्य तथा पोषण सुरक्षा सहितको कृषि विकास रणनीति बनाई दराजमा राखेको पनि एक वर्ष भैसकेको छ । यी दस्तावेज दाताका दीर्घकालीन रणनीतिक मनोकांक्षा पुरा गर्ने र कर्मचारीको जागिर पचाउनका लागिमात्र सीमित भएका छन् । भनसुन र चिनजानका भरमा नियुक्त हुने विज्ञ भनिने परामर्शदाताले यथोचित परामर्शबिनै तयार पार्ने यी दस्तावेजको एकआपसमा कुनै गोरु बेचेको साइनोसमेत देखिँदैन । सबैलाई हेक्का रहोस्, धेरैजसो यस्ता दस्तावेजहरू केही हाकिमका दराज सजाउन र केही भुइँफुट्टाहरूलाई कृषि विकासको भाषण गर्न र फेसबुकका भित्ता भर्न बाहेक कसैलाई काम लाग्ने गरेका छैनन् । यसको पछिलो उदाहरण बनेको छ, बीसवर्षे कृषि विकास रणनीति । यो बनाएको दुई वर्ष नहुँदै अलपत्र परेको छ । यो रणनीति बनाए लगत्तै वरिष्ठ कर्मचारीको उक्साहट तथा राजनीतिक भागबन्डा मिलाउन कृषिबाट पशु विकास मन्त्रालय टुक्र्याइयो । किसानका गोठ र बारी छुट्याएर मख्ख परेका नेता तथा कर्मचारीलाई यो रणनीति यतै कृषि मन्त्रालयको दराजमा छ भन्ने हेक्कासमेत रहेन । रणनीति बनाएको एक साल बित्न नपाउँदै फेरि अहिले १० वर्षे प्रधानमन्त्री कृषि आधुनिकीकरण परियोजनाको नयाँ खेल सुरु भएको छ । अरूको नक्कल गर्दै हचुवाका भरमा तयार पारिएको यो परियोजना नाममै भागबन्डाको किचलो गर्दै सुरु भएको थियो । यो महत्त्वाकांक्षी परियोजना महाराजाको हावाको लुगाजस्तो छ । यो देशको कृषि विकासको ठेक्का लिएका केही उच्चपदस्थ कर्मचारी र यिनकै चाकरीमा रमाउने किसानका अगुवाहरूले महाराजको हावाको लुगाजस्तै हावादारी परियोजना बनाएर नेताहरूलाई जिम्मा लगाइदिए । त्यसैले यो परियोजना हावादारी छ भनेर अहिलेसम्म कसैले भन्ने आँट गरेका छैनन् । किनकि महाराजजस्तै आफैं र उनका आसेपासे कसैलाई पनि असक्षम र उल्लु हुनु छैन । समग्रमा, यो कार्यकर्ता तथा केही किसानका नाममा सिन्डिकेटमार्फत आफ्नो पौरख देखाउने हस्तीहरूलाई रिझाउँदै जागिर पचाउने सरकारी रवैयाबाट ग्रसित छ । परियोजना प्रस्ताव र अझै मस्यौदाकै रूपमा रहेको परियोजना सञ्चालन कार्यविधि हेर्दा यो कुरा छर्लंगै हुन्छ । अर्को कुरा, विगत ४० वर्षदेखि कृषि विकास हुन नसक्नुको मुख्य कारण कृषि अनुसन्धान, प्रसार र शिक्षाबीच समन्वयको अभाव भनेर भनिन्छ । समग्र कृषिलाई एकीकृत प्रणालीको रूपमा व्यवस्थित गर्ने सोचबिना यो समन्वयको भूत एकअर्कालाई देखाएर आफू पन्छिने कुटिल चालमात्र हो । जिम्मेवार अधिकारीलाई एकआपसमा समन्वय गरी काम गर्न के कुराले छेकेको हो, आम नेपालीले थाहा पाउन पाए राम्रै हुने थियो । त्यसैगरी गतवर्ष किसान वर्गीकरण र सामाजिक सुरक्षाको नारा लगाउँदैमा दिन बिते । सरकारले आफ्नो वार्षिक कार्यक्रममा यसको अध्ययनसम्म गर्ने कुरा गरेर टार्यो । केही समयपछि यसको अध्ययन गर्ने भन्दै विज्ञापनको फरमानसमेत गरियो । तर अन्त्यमा आफ्नै गोजीका विज्ञ खडा गरी यसको अध्ययन सम्पन्न भयो । अनि यो प्रस्तावको कोठे अन्तरक्रिया गरियो । त्यसैगरी सबै सरेकार समूह सम्मिलित उच्चस्तरीय कृषि आयोग बनाउने र कृषि क्षेत्रमा देखिएका सबै खाले समस्या र चुनौतीहरूको सामना गर्ने सुझबुझ र दृष्टिकोण बनाउने बेलामा आआफ्ना स्वार्थ सोझाउन प्रस्ताव गरिएको किसान आयोग त भागबन्डा नमिलेकै कारण अहिलेसम्म बन्नसकेको छैन भने अरू ठूलो अपेक्षा के नै राख्नु खै ?पौडेल खाद्य तथा दिगो कृषिका अभियानकर्ता हुन् ।"
राजनीतिको मूल गाँठो,"लामो समयदेखि नेपाली राजनीति गाँठो परेर बसेको छ । खासगरी अहिले नेपाली राजनीतिमा जे बहस भइरहेको छ, त्यो अनौठो भने छैन । माओवादी केन्द्र र मधेसवादी दलले विगतको आन्दोलनको जगमा राज्य पुन:संरचना हुनुपर्छ भनिरहेका छन् । एमालेले संविधानसभाको मतादेशको आधारमा राज्य पुन:संरचना हुनुपर्छ भनिरहेको छ । यी दुवै भनाइहरू एक किसिमबाट सही छन् । सही किन छन् भने विगतको जनयुद्ध र मधेसवादी आन्दोलनको लयमा दोस्रो संविधानसभाको मत परिणाम भएन । जब राज्य पुन:संरचनाको कुरा आउँछ, एमालेलाई लाग्छ, युद्ध र आन्दोलन असान्दर्भिक भए, दोस्रो संविधानसभाको मत बडो सान्दर्भिक छ । माओवादी र मधेसवादी दललाई लाग्छ, दोस्रो संविधानसभाको निर्वाचनको परिणामभन्दा ठूलो मधेस आन्दोलन र माओवादी जनयुद्ध हो । माओवादी जनयुद्ध र मधेस आन्दोलनलाई आत्मसात् गरेर हिँडेको बाटोमा दोस्रो संविधानसभाको निर्वाचन भएको हो । दोस्रो संविधानसभाले जनयुद्ध, शान्ति सम्झौता, बाह्रबुँदे समझदारी र मधेस आन्दोलनलाई खारेज गर्न सक्दैन । अहिले अड्किएको मूल गाँठो यो हो । सिद्धान्तत: बाह्र बुँदा र शान्ति सम्झौताकै बाटोबाट दोस्रो संविधानसभाको निर्वाचन भएको हो र निर्वाचनको परिणाम त्यो लयमा नआएपछि स्वभावत: एमालेलाई लाग्छ, अहिलेको संविधानसभाको बहुमतले सबै कुरा गर्न सक्छ यद्यपि उसँग बहुमत नभए पनि । यस्तो परिस्थिति राजनीतिमा निकै जटिल हो । यी दुवै कुराको ख्याल गरेर राजनीतिलाई अगाडि बढाउनुपर्ने हो । तर त्यो ख्याल भने गरिएको छैन । शान्ति सम्झौता वा बाह्रबुँदे समझदारी तत्कालीन विद्रोही नेता प्रचण्ड र गिरिजाप्रसाद कोइरालाबीच भएको थियो । यसका वरिपरि माधव नेपाल थिए, नागरिक आन्दोलन थियो वा शान्ति बहालीको तिर्खा भएका धेरै मानिस वा समूहहरू थिए । तर अहिले सरोकारवालाको स्थान फेरिएको छ । माधव नेपाल आफ्नै राजनीतिक दलभित्र भित्तामा पुगेका छन् । नागरिक आन्दोलन वा नागरिक समाज शून्यप्राय: छ, सडकबाट कुनै हस्तक्षेप हुन सकेकै छैन र बाह्र बुँदा वा शान्ति प्रक्रियाको कुनै भागमा नभएका ओली राजनीतिको केन्द्रमा छन् । हिजोको सरोकारवालाको सम्बन्ध र आजका सरोकारवालाको सम्बन्ध मात्रै फेरिएको छैन, शक्ति पनि फेरिएको छ । पहिलो संविधानसभाको परिणाम आन्दोलनको लयसँग मिल्ने र सरोकारवालाको शक्ति सम्बन्धसँग पनि मिल्ने थियो । जुन विघटनमा पुर्याइयो, दोस्रो संविधानसभाले शक्ति सम्बन्ध र सरोकारवालाको सम्बन्धमा व्यापक परिवर्तन आयो । हिजो यी मुद्दामा सरोकारै नभएकाहरू अहिलेको राजनीतिको केन्द्रभागमा आए । हिजोदेखि आजसम्म निरन्तर यस प्रक्रियाको नेतृत्व गर्ने प्रचण्ड अहिले यस प्रक्रियामा एक्लै छन् । शेरबहादुर र ओली यस प्रक्रियाका हिजो केन्द्रमा थिएनन् । माधव नेपाल थिए, कृष्ण सिटौला थिए, मूलरूपमा प्रचण्ड र गिरिजा थिए । यही प्रक्रियाको वरिपरि नागरिक समाज थियो । आज व्यापक रूपमा फेरिएको शक्ति सम्बन्ध र सरोकार राख्ने व्यक्तिहरूको फेरबदलले राजनीतिको गाँठोलाई अझ कस्न मद्दत पुगेको छ । अगाडि बढाउन होइन, विवाद झिक्न र पछाडि धकेल्न सकिन्छ कि भनेर राजनीतिक प्रक्रिया चलिरहेको छ । सरोकारवाला फेरिएपछि र शक्ति सम्बन्ध फेरिएपछि जुन कुरा अस्वाभाविक होइन, तर अत्यन्तै अप्ठ्यारो भने नेपाली राजनीतिमा यो प्रक्रियाले पारेको छ ।यसरी गाँठो परिरहेको राजनीतिमा राष्ट्रवादलाई सडकमा पिँजाइयो अर्थात् राष्ट्रियता र राष्ट्रवादजस्तो अत्यन्तै संवेदनशील विषयलाई ठूला दलका ठूला नेताहरूले अत्यन्तै सस्तोसँग विस्कुन छरेझैं छरे । संघीयताको सीमांकन सोझै राष्ट्रियता र राष्ट्रवादसँग जोडेर विश्लेषण, बहस र जनपरिचालन गर्न थालियो । संघीयता नै राष्ट्रियता टुक्र्याउने खेल हो भनेर समाजमा विचार लगियो । सामाजिक तहमा डर पैदा गरियो । कतै संघीयताले राष्ट्र टुक्र्याउने त होइन, स्थानीय स्तरमा जबर्जस्त रूपमा यो ज्ञान स्थापित गरियो । मधेसका मुद्दामा मधेसवादी दलहरूले आफ्नो मुद्दालाई आफ्नै नेतृत्वमा अगाडि बढाउन नसकेकै हो । हारगुहार माग्दा केही कमजोरी भएकै हो । तर यसको अर्थ यसरी लगाइनु हुँदैन कि मधेसमा मुद्दा नै छैनन् । पहिलो र दोस्रो संविधानसभाको प्रक्रियामा सबैभन्दा ठूलो कमजोरी पक्ष आम नागरिक र दलका कार्यकर्ताहरू बहसमा सामेल हुनै पाएनन् । नेताहरूका कोठेगफका ताली लगाउने मात्रै बने, कार्यकर्ताहरू । संसदले आफ्नो सार्वभौमिकता खोजेन । कार्यकर्ताहरूले पनि आफ्नो सार्वभौमिकता खोजेनन् । अर्थात् आफूले बहसमा भाग लिन पाउनुपर्ने, समाजमा बहस जमेर गराउन लाग्नुपर्ने कस्तो संघीयता, कसरी संघीयताजस्ता विषयहरूमा दोस्रो तहका नेताहरूको विचार र दृष्टिकोणहरू धेरै खारिनै पाएनन् वा खारिने बाटोमा दलले ठाउँ नै दिएनन्, कार्यकर्ताले खोजेनन् । नेपाली राजनीतिमा एउटा ठूलो विडम्बना छ, कार्यकर्ताको सार्वभौमिकताको प्रश्न । कार्यकर्ताहरूले आफ्ना दृष्टिकोण कहाँ राख्ने हो ? छलफलमा कसरी भाग लिने हो ? जस्ता सर्वाधिक महत्त्वपूर्ण प्रश्नहरू नेता र कार्यकर्ताका लागि गौण भए । खासगरी पाँच वर्षमा अधिवेशन गर्नु र कार्यकर्ताहरू भोट हाल्ने लाइनमा लाग्नुलाई आन्तरिक लोकतन्त्रका रूपमा परिभाषित गरियो र कार्यकर्ताको सार्वभौमिकताको प्रश्नलाई गौण बनाइयो । पार्टीको आन्तरिक लोकतन्त्रमा कार्यकर्ताको सार्वभौमिकताको प्रश्न साहै्र ठूलो महत्त्वको हो । तर यसलाई गौण बनाइयो । यसले कार्यकर्ताहरूको क्षमता वृद्धिमा मात्रै असर गरेन । अहिलेको राजनीतिक गाँठो कस्नमा पनि मद्दत गर्यो । यो परिस्थिति र सन्दर्भमा अब नेपाली राजनीतिको निकास धेरै नहतारिकन गर्न जरुरी छ । किनभने, जति हतार गरेर मुद्दा सम्बोधन गर्न खोजे पनि अहिले सम्बोधन गर्न सकिँदैन । मधेस आन्दोलन वा विद्रोहका बेला उठेका बृहत मागहरू अहिलेको शक्ति सन्तुलनले पुरा गर्न दिदैन । जनजाति आन्दोलनको तिर्खा अहिलेका कोठे छलफल र कोठे निकासबाट मर्दैन । तसर्थ बरु एकछिन मधेसले उठाएका माग, जनजातिले उठाएका मुद्दामा बृहत सार्वजनिक बहसको वातावरण सिर्जना गर्न सक्नुपर्छ । खासगरी मधेसवादी दल, माओवादी केन्द्र र नेपाली कांग्रेसले । बृहत सम्वादको माध्यमबाट मात्रै यो कुराले निकास पाउन सक्छ । अहिले सरकार विधेयक पास हुन्छ कि हुँदैन भनेर आत्तिइहाल्नुपर्ने जरुरी छैन । किनभने विधेयक राजनीतिक हुँदाहुँदै पनि प्राविधिक रूप धारणा गरिसक्यो । बरु दीर्घकालीन राजनीतिलाई संवाद, बहस, छलफलको बाटोबाट स्थानीय, जिल्ला र केन्द्र स्तरसम्म बहस गर्दैै टुंग्याउने दिशा अहिलेको लागि ठीक हुन जान्छ । मधेसवादी दल, जनजाति समुदाय, सबैका मुद्दाहरूलाई एकपटक फेरि जनपरिचालन, ज्ञानमा आधारित छलफलको बाटोले दीर्घकालीन समाधान दिन सक्छ । लामो समयसम्म हामी अलमलिएको हुनाले आत्तिएका छौं । त्यसैले पनि राजनीतिमा कसिएका गाँठाहरूलाई मनन गर्दै आगामी बाटो तय गर्नु नै उचित हुन्छ ।"
लोकमान बर्खास्तीले ब्युँतिएका प्रश्नहरु,"हामीले देखिसक्यौं, सर्वोच्चले ढिला गरेको भए, दलहरू आफ्नै छिनाझप्टीमा लागेर महाअभियोगको मुद्दालाई तुहाउन पनि सक्थे एउटा गल्ती सच्याउने मौकालाई पनि उनीहरूले राजनीतिक सौदाबाजीको गोटीभन्दा फरक ठानेनन् । भन्नैपर्ने हुन्छ, सीमित नेताको विवेक र तिनको अहंकारको सिकारले पद्धति निर्माणको बाटो सधैं अवरुद्ध हुँदै आएको छ । अदालतले दलहरूले उच्च नैतिकवान ठानेको व्यक्तिलाई असक्षम घोषणा त गरिदिएको छ, तर योसँगै दलहरूमाथि तिखा प्रश्नहरूको निर्माण गरिदिएको छ । यस्ता प्रश्नबाट उनीहरू भाग्न वा उम्किन सक्लान् ? आफैं अनुकूलको विधि बनाएर तर्किन पनि सक्लान् । तर प्रश्नहरूलाई जीवितै राखेर भागेको समयले हामीलाई कुनै टुंगोमा पुर्याउँदैन । भन्न त प्रधानमन्त्री प्रचण्डले लोकमानको बर्खास्तीले आफ्नो लाज ढाकिएको बताएका छन् । हुन त एमाले अध्यक्ष खड्गप्रसाद ओलीले लोकमानको नाङ्गोपनालाई सरकारसँग तुलना गरेका छन् । एकले अर्कालाई लाञ्छना लगाउँदालगाउँदै दलहरू आफंै नाङ्गा भएका छन् ।"
विदेशिनेहरूको देशप्रतिको माया,"विदेशमा गएर कामको अवसर पाएकाहरू सुखी र भाग्यमानी हुन्छन् भन्ने आंँकलन त्यसरी जान खोजेर नपाएकाहरूमा हुन्छ होला । तर विदेशी भूमिमा उनीहरूले सँगालेको पीडालाई महसुस गर्ने हो भने विभिन्न कारणले वैदेशिक रोजगारका लागि प्रक्रिया चालेर पनि जोजो असफल भए, ती युवाले चाहिँ आफूलाई भाग्यमानी ठान्नुपर्ने हुन्छ । विदेशिएका युवासंँग आफू पुगेको देश र अवस्थापिच्छे फरकफरक अनुभूतिहरू भेटिन्छन् । अति नै जोखिमपूर्ण कामका कारण आफ्नो जिन्दगी जुनसुकै बेला सकिन सक्छ भन्ने त्रास संँगालेर काममा होमिन बाध्य युवाको मानसिकता कस्तो होला ? त्यो अवस्थाले जीवनप्रतिको उत्साह, लालसा र जोशजाँगरलाई कति उँचो बनाउला ? सुन्ने जोकोहीलाई सोचमग्न स्थितिमा पुर्याउँछ । कतिपयको कामको प्रकृति ठिकठाक नै भए पनि पारिवारिक वियोगले ठूलो समस्या खडा गरिरहेको प्रस्टै थाहा पाउन सकिन्छ । लामो सयमदेखिको पारिवारिक विछोडका कारण देखापरेको नकारात्मक असर तिनीहरूको दिक्दारीबाट स्पष्ट झल्किरहेको हुन्छ । त्यस्तै वैदेशिक रोजगारीकै उपजको रूपमा व्यापक बन्दै गरेको पारिवारिक विचलनले कुनै दिन आफ्नो घरपरिवार पनि सखाप हुने हो कि भन्ने आशंकाले पनि धेरै युवा चिन्तित देखिन्छन् । त्यो स्थिति भोगेका कोही आफ्ना साथी तथा नातेदारप्रति चिन्ता जाहेर त स्वाभाविकै हो । तर त्यही अवस्थाबाट कुनै दिन आफू र आफ्नो परिवारसमेत पीडित हुनसक्ने आशंका मनमा पालेर भयग्रस्त बनेका नेपाली युवाहरू धेरै छन्, विदेशी भूमिमा ।नेपालमा रहँदा बेवास्ता गरिएका कतिपय विषय विदेशमा पुगेपछि त्यसको अधिकतम अवलम्बनमा अधिकांश लागेको भेटिन्छन् । आआफ्नो धर्म, संस्कृतिलाई झन् प्रगाढ बनाउँदै लैजानु र संस्कारगत मान्यतालाई जीवन पद्धतिमा रूपान्तरित गर्न लागिपर्नु तथा राष्ट्रिय झण्डा र पोसाकप्रतिको उत्कट लगाव लगायतले त्यही चाहनालाई प्रतिविम्बित गरेको हुनुपर्छ । नेपाली चाडपर्वहरू देशभित्र भन्दा बढी भव्यतासाथ मनाउने चाहना, नेपाली समुदाय बीचको नियमित सम्पर्क, भेटघाट, सामिप्यता, देशका सानादेखि ठूला सबै विषयलाई आफ्नो जानकारीमा राख्ने तत्परता, त्यसउपर आवश्यक बहस, अन्तरक्रिया लगायत गतिविधि जुन हुने गरेको देखिन्छ, त्यो सबै देशप्रेमकै कारणले भैरहेको छ भन्दा अत्युक्ति नहोला । कुराकानीको क्रममा अधिकांशको चिन्ता यही हुन्छ कि देशले उँभोगतिलाई पछ्याउन सकेन । सशस्त्र द्वन्द्व सकिएको पनि दस वर्ष नाघिसक्यो । यतिबेलासम्म त विकासको रफ्तारले आधा गन्तव्य समाप्त गरिसक्नुपर्ने थियो । तर अहिलेसम्म खाकासमेत कोर्न नसकेपछि कहिले हुन्छ, हाम्रो देश समृद्ध ?२०४६ सालको जनआन्दोलनको सफलतापश्चात राज्यले खुल्ला अर्थतन्त्रलाई अँगाले तापनि स्थिर सरकारको अभावमा देशले काँचुली फेर्न सकेन । राजनीतिक नेतृत्वको मानसिकता हरबखत सत्ताको छिनाझपटीतर्फ मात्र केन्द्रित भएका कारण न आम नागरिकको जीवनस्तर उकास्ने सवालमा काम हुनसक्यो, नत विकासको गतिले नै फड्को मार्न सक्यो । अझ २०५२ सालदेखि सुरु भएको दसवर्षे सशस्त्र द्वन्द्वले त समृद्ध नेपालको सपनालाई २० वर्ष पछि धकेलेकै हो । सबैका सामु खुलेर विगतका आआफ्ना कमजोरीलाई स्वीकार्ने तत्परता अहिलेसम्म न तत्कालीन विद्रोही दल र नेताहरूमा देखिन्छ, नत त्यस इतरका अन्य दल र नेताहरूमा नै । तर यतिबेला प्राय: सबै दलका नेताले देश विकासको आतुरतालाई हरेक दिन अभिव्यक्त गरिरहेको पाइन्छ । यो देख्दाचाहिँ लाग्छ, केही ढिलो पक्कै भएको हो, तर सम्भावना मरेको छैन । यसरी सम्भावनालाई बटुलेर सकारात्मक सोच कायम राख्न खोज्ने नागरिकको दायरा फराकिलो त हुँदै गइरहेको छ । तर राजनीतिक नेतृत्वको चर्को नारा अनि फितलो कार्यान्वयनको पुरातन अवस्थामा अझै सुधार नदेख्दा भने उनीहरूको आशा फेरि निराशामै परिणत नहोला भन्न सकिन्न ।देश हाँक्ने शक्ति सक्षम र दूरदर्शी भयो भने जस्तोसुकै असहज परिस्थितिमा पनि त्यहाँको विकास र प्रगति रोकिएको हुँदैन । श्रीलंकाले हासिल गरेको उपलब्धि हेर्दैमा सबै कुरा स्पष्ट हुन्छ । तीन दशकसम्म त्यति डरलाग्दो सशस्त्र विद्रोह खेपेको मुलुक सबै किसिमले कसरी उन्नत अवस्था कायम गर्न सफल छ ? त्यस्तै हाम्रै युवाहरू समेतको मिहेनत र पसिनाले थोरै समयमा मलेसियाले कसरी आश्चर्यजनक प्रगति गरिरहेको छ । त्यसबाट पनि हाम्रो नेतृत्व वर्गलाई पर्याप्त ऊर्जा मिल्नुपर्ने हो । सिंगापुरको समृद्धिलाई हेरेर लोभिँदै त्यही बमोजिमको आश्वासन बाँड्ने नेताहरू पनि थुप्रै देखिए । तर ली क्वान यु बन्ने साहस, कला र क्षमता कसैमा देखिएन । त्यसैले लगभग तीन दशकसम्म पनि हाम्रा नेताले बाँडेको आश्वासन, आश्वासन मात्र बनिरह्यो, साकार हुन सकेन । क्रमिक र धिमा गतिको विकास त हरेक मुलुकमा भइरहेकै हुन्छ । यो रोक्न खोजेर पनि रोकिन्न । तर आफ्नो देशको लागि कस्तो विकासको आवश्यकता छ भन्ने निक्र्योलसँंगै त्यसको निम्ति प्रभावकारी योजना र कार्यान्वयनको खुबी राजनीतिक नेतृत्वमा हुनुपर्छ । सुरुवाती कौशलको मात्रै खाँचो छ, त्यसपछि नेपालको विकासको लागि सहयोग गर्न तत्पर चोखो मन भएका अन्तर्राष्ट्रिय समुदायहरू, आफ्नै देशको माटोमा पसिना चुहाउने रहर सँंगालेका युवा, भरिभराउ प्राकृतिक स्रोतसाधन यी सबै तत्त्वले सोचेभन्दा धेरै छिटो समृद्ध नेपालले साकार रूप लिन सक्छ । अहिले वैदेशिक रोजगारीमा जाने महिलाको संख्या पनि दिनप्रतिदिन बढ्दो छ । पुरुषको तुलनामा महिला कामदारले खेप्नुपरेको सास्ती झन् अतुलनीय हुने गरेको सार्वजनिक भएका धेरै घटनाले बताइसकेका छन् । कामको प्रकृति तथा प्रतिकूल वातावरण लगायतले मात्र हैन, महिला भएकै कारणले भोग्न बाध्य हुने हिंसा, विभेद, शोषण, उत्पीडन आदि कारणले उनीहरूमा जाग्ने घोर निराशा अनि त्यसैको कारणले हुने गरेका हत्याआत्महत्याका घटनाप्रति पनि हामी बेखबर छैनौं । त्यस्तै कामकै कारण युवा जमात विदेशिने व्यापकताले नेपालका गाउँहरू सुनसान भइरहेका खबर पनि सार्वजनिक भइरहेका छन् । युवाविहीन गाउँहरूमा वृद्धवृद्धा, महिलाहरूमाथि थुप्रिएको अभिभाराले निम्त्याएको कठिनाइ आफ्नो ठाउँमा छँदैछ, तर कमाउन विदेश गएका आफ्ना सन्तानअभिभावकप्रियजन बन्द डिब्बामा लास बनेर फर्केको स्थिति भोग्दा त्यो परिवारले कति मार्मिक वज्रपातको सामना गर्नु परिरहेको छ, त्यसलाई कतिन्जेल बेवास्ता गरिरहने सरकार ? राज्य सञ्चालनको दौरान विरोध, अवरोध र व्यवधान कहिल्यै सकिन्नन् । लोकतान्त्रिक चरित्र भएको मुलुकको सौन्दर्य यसैमा अडेको हुन्छ । त्यसैले शासन सञ्चालनका नियमित आकस्मिकता त आउँछन्, जान्छन् । तर विकासको मियोलाई अब यसरी दर्बिलो बनाउनुपर्यो, जसले देशलाई समृद्धिको उचाइतर्फ निरन्तर अग्रसर गराओस् । अनि श्रमका लागि विदेशिएका सबै युवालाई स्वदेश फर्काएर देशका लागि पसिना बगाउने स्वर्णिम अवसर दिलाओस् ।"
८ सयलाई जनता आवास,"धरान सुनसरीका सीमान्तकृत समुदायलाई सरकारी आवास उपलब्ध गराउने गरी जनता आवास कार्यक्रम कार्यान्वयनको तयारी थालिएको छ । कार्यक्रम यसै आर्थिक वर्षभित्र कार्यान्वयन गर्न मंगलबार सदरमुकाम इनरुवामा जिल्लास्तरीय समन्वय समिति बैठकले पहिलो चरणको लक्ष्य निर्धारण गरेको छ । सांसद मीनबहादुर विश्वकर्माको संयोजकत्वमा गठित १३ सदस्यीय समितिमा सांसद रेवतीरमण भण्डारी, सांसद कल्पना चौधरी, प्रजिअ, स्थानिय विकास अधिकारी तथा जिल्लाका सरकारी कार्यालयका प्रमुख छन् । संयोजक सांसद विश्वकर्माले कान्तिपुरसित भने, जनताको आवास कार्यक्रम कार्यान्वयन चरणमा पुर्याउने पहिलो जिल्ला सुनसरी भएको छ ।बैठकले जिल्लाका ६ वटा निर्वाचन क्षेत्रमा बनाउने ८ सय आवासीय घरको क्षेत्रगत संख्या र नगरपालिका, गाविस तथा वडा, टोलसमेत तोकेको छ । निर्धारित संख्याअनुसार सुनसरी १ को धरान उपमहानगरमा १ सय ८० आवास बन्नेछन् । सुनसरी २ को इटहरी उपमहानगर, रामधुनी भासी नगरपालिका, अमाही बेल्हामा १ सय ५०, सुनसरी ३ को दुहवी भलुवा नगरपालिका, औराबनी, अमडुवा, सिमरिया, मधेली, तनमुना गाविसमा १ सय ६० घर बन्नेछन् ।सुनसरी ४ को कप्तानगन्ज, डुम्राहा, सत्तेरझोरा गाविसमा १ सय ५० घर बन्नेछन् । सुनसरी ५ को हरिपुर, पश्चिम कुशाहा, श्रीपुरमा ९० घर बन्नेछन् । सुनसरी ६ को मधुवन, महेन्द्रनगर (चक्रघट्टी), भरौल, सिंगिया, बक्लौरी, प्रकाशपुर १ सय १० घर बन्ने छन् । सुनसरीमा जनता आवास निर्माणका लागि चालु २०७३०७४ को बजेटमा सरकारले ४ करोड ५६ लाख रुपया विनियोजन गरेको छ ।संयोजक विश्वकर्माका अनुसार बजेट भुक्तान सहरी विकास तथा भवन निर्माण विभाग, डिभिजन कार्यालय मोरङमार्फत हुनेछ ।"
लुम्बिनी सुरक्षामा एउटै निकाय माग,"भैरहवा लुम्बिनी विकास कोषले विश्व सम्पदामा सूचीकृत बुद्ध जन्मस्थलको सुरक्षा प्रभावकारी तुल्याउन एउटै सुरक्षा निकायको नेतृत्व (कमान्ड) मा रहने गरी प्रबन्ध मिलाइदिन माग गरेको छ । कोषको कार्यकारी समितिको निर्णयपछि गृहमन्त्रालयमार्फत् सरकारसँग यस्तो पत्राचार गरेको हो ।करिब ९ महिनाअघि तत्कालीन संस्कृति पर्यटन तथा नागरिक उड्डयन मन्त्री आनन्द पोखरेल र अहिलेका मन्त्री जीवनबहादुर शाहीसँग यही विषयलाई लिएर बैठक भएका छन् । लुम्बिनी विकास कोष संस्कृति पर्यटन तथा नागरिक उड्डयन मन्त्रालय मातहतमा छ । नेपाली सेनाकै नेतृत्वमा सुरक्षा व्यवस्था आवश्यक रहेको प्रस्टसँग किटान गरिएको छैन । तर, सेनालाई खटाइएमा सुरक्षाको सुनिश्चितता अझ बढी हुने आसय कोषले व्यक्त गरेको छ । लुम्बिनीको सुरक्षा संवेदनशीलतालाई ध्यानमा राखेर कुनै एउटा मात्रै सुरक्षा निकाय खटिने गरी सुरक्षा प्रबन्ध मिलाइदिन कोषले सरकारसँग माग गरेको छ, कोषका सदस्य सचिव अजितमान तामाङले भने, हाल लुम्बिनीमा खटिएका विभिन्न सुरक्षा निकायबीच आपसमा समन्वय नहँुदा सुरक्षा व्यवस्था कमजोर भएको महसुस गरेका छौं ।सुरक्षाका लागि नेपाल प्रहरी, सशस्त्र प्रहरी र राष्ट्रिय अनुसन्धान परिचालित छन् । कोषले आपैंले नियुक्त गरेका र निजी कम्पनी ग्रुप फोर का सुरक्षाकर्मी पनि कार्यरत छन् । यति धेरै परिचालित गरिँदा पनि लुम्बिनीको सुरक्षा प्रभावकारी बन्न नसकेको कोषको विश्लेषण छ । एक हजार १ सय ५५ बिघामा विस्तारित कोष परिसरमा लगाइएको सुरक्षा पर्खाल तोडेर गाईबस्तु पस्ने ठूला भ्वाङ बनाइका छन् । आज लगाइएको पर्खाल भोलिपल्टै फोरिएका छन्, तामाङले भने, ठूला ढुंगा र फलाम समेत काटेर लगिएका छन् ।कोष परिसरमा रूख काटिनु र काठ चोरी अर्को समस्या बनेको छ । बसपार्क अगाडिका टहरा, लुम्बिनीमा निर्मित विदेशी विहारमा बस लगायत सवारी साधन सञ्चालन र मगन्तेको बिगबिगी लगायत विषय नियन्त्रणभन्दा बाहिर गइसकेको कोषका पदाधिकारीले बताए । पदाधिकारीका अनुसार सामान्य विषयलाई लिएर कोषको कार्यालय बन्द गर्ने र नाराबाजी हुने गरेको छ । मायादेवी मन्दिर परिसरबाट मोटरसाइकल चोरी र विभिन्न विहार भित्रका सामान चोरीका घटना बढेका छन् । आफूहरूमाथि पनि अपमानित व्यवहार हुने गरेको गुनासो पदाधिकारीको छ । कोष परिसरमा जथाभावी चलाउने गरिएका सवारी साधन नियन्त्रण गर्न खोज्दा उल्टै नाराबाजी हुने गरेको र ज्यान मार्नेसम्मको धम्कीसमेत आउने गरेको तामाङले बताए ।"
चार वर्षपछि भेटिए बालक,रुकुम अभिभावकसँगै भारत गएका खोलागाउँ ८ स्यानाखोलाका एक बालक ४ वर्षपछि परिवारको सम्पर्कमा आएका छन् । भारतको देहरादुनबाट ११ वर्षको हुँदा हराएका गोविन्द नेपाली बुधबार काकाको सम्पर्कमा पुगेका छन् । गोरखपुरको खुला आश्रमगृहले बेवारिसे अवस्थामा उनलाई फेला पारेको थियो । उसले त्यसपछि नेपालको रूपन्देही प्रहरीलाई जिम्मा लगाएको थियो । प्रहरीले उनलाई गत २०७२ चैत १३ गते घर खोजतलासको जिम्मासहित रूपन्देहीको नेपाल अविनाश अनाथाश्रममा बुझाएको थियो । अनाथाश्रमका सञ्चालक कृष्णप्रसाद ज्ञवालीले महिला तथा बालबालिका कार्यालय रूपन्देहीको पत्रसहित बालकलाई जिल्ला प्रहरी कार्यालयमा पुर्याएका थिए ।
घर बनाउन जंगलमा बास,"गुप्सीपाखा (गोरखा) हिउँ पन्छाउँदै लाप्राक, गुप्सीपाखाका मानबहादुर गुरुङ र पत्नी दुमनी जंगलको जग्गामा घडेरी बनाउँदै छन् । भूकम्पको डेढ वर्षपछि पनि घडेरी खोज्नुको उद्देश्य घर निर्माण भने होइन, उनले अझै अस्थायी टहरो नै बनाउनु छ ।लाप्राकवासी ओत लागेको गुप्सीपाखाका अस्थायी टहरा भत्काइएपछि उनीहरू आसपासको जंगल क्षेत्रमा पुन: टहरा उभ्याएर बस्न थालेका छन् । गुप्सीपाखामा उनीहरूका लागि घर बनाइने भएकाले नयाँ ठाउँ खोज्नुपरेको हो । गत साताको हिमपातले वृद्धवृद्धा र बालबालिकाको जनजीवन कष्टकर छ । गैरआवासीय नेपाली संघ (एनआरएन) ले गुप्सीपाखामा भूकम्पपीडितका लागि घर बनाउन भिरालो जग्गामा डोजर लगाएको छ । संघले घडेरी खार्न डोजर लगाएपछि पुराना टहराहरू भत्काएको मानबहादुरले बताए । पहिले बनेको टहरा भत्काएर अर्को ठाउँमा बनाउन लागेका हौं, उनले भने । भूकम्पपछि मानबहादुर तीन ठाउँमा अस्थायी टहरा बनाएर सरिसके । पीडितहरू गुप्सीपाखा आसपास जंगल, ठूलो र सानो रिङजुलङमा बसेका छन् । घर पुनर्निर्माण नभएकाले प्लास्टिक, त्रिपाल र जस्तापाताका टहरामा छन् ।लाप्राकमा गत वर्षभन्दा यस पटक कम हिमपात भए पनि जाडोचाहिँ बढी भएको ७२ वर्षीय कामबहादुर गुरुङले बताए । हिउँ थोरै परे पनि तुषारो बढी परेको छ, उनले भने । छोरीछोरीलाई पहिरोको जोखिममा रहेको पुरानो बस्तीमा छाडेर उनी जंगलकै टहरामा बसेका छन् । उनले भने, धेरै चिसो छ । टहराका सामान कुर्न म एक्लै बसेको छु । अधिकांश गाउँलेले बसोबास गर्न गुप्सीपाखा आसपासकै जंगल क्षेत्रमा टहरा बनाएको स्थानीय गणेश गुरुङले बताए । टहरा गुप्सीपाखातिरै छ, उनले भने, अत्यधिक जाडो भएकाले धेरै मान्छेचाहिँ पहिलेकै तल्लो बस्तीमा बस्छन् । पुरानो बस्ती ठूलो पहिरोको जोखिममा छ । चिसोका कारण स्थानीय विद्यालय पनि बन्द गरिएको छ । नयाँ ठाउँमा अस्थायी टहरो बनाएर विद्यालय सार्ने तयारी भइरहेको छ । बस्ती बसाउने भनिएको ठाउँमा यतिबेला एउटै टहरा छैनन् । गत वर्ष हिमपातले टहरै पुरेपछि यस पटक स्थानीयवासी जाडो सुरु भएलगत्तै पुरानो बस्तीमा सरेको ६७ वर्षीय बासिन्द्रा गुरुङले बताए । टहरा भत्कियो, गुप्सीपाखामा भन्दा लाप्राक गाउँमै न्यानो हुन्छ, उनले भने । वर्षात्मा पहिरोको डर भए पनि खेतीपातीका लागि तल्लो गाउँ नै जानुपर्ने बाध्यता रहेको उनले सुनाए । गुप्सीपाखामा हिमपातले खानेपानी पनि अभाव हुने गरेको छ । हिउँले पानी जमेर घाम नलागी पग्लिँदैन, उनले भने ।गुप्सीपाखामा एनआरएनले ५ सय ७३ परिवारका नयाँ घर निर्माण गर्ने अनुमति पाएको छ । एनआरएनले लाप्राकमा एकीकृत बस्तीसहितका घर निर्माण गर्न सरकार र भूकम्प पुनर्निर्माण प्राधिकरणसँग सम्झौता गरिसकेको छ । गुप्सीपाखाको १८२ हेक्टर क्षेत्रफलमा १० महिना अर्थात् आगामी अक्टोबरसम्म घर निर्माण गरिसक्ने लक्ष्य छ । आउँदो एनआरएन डे अक्टोबर ११ मा घरहरू बनाएर हस्तान्तरण गरिसक्ने लक्ष्य लिएका छौं, बस्ती निर्माणका इन्चार्ज राजेन्द्र भट्टले भने । पाँच सय ७३ घर निर्माण गरिने उनले बताए । एनआरएनले घर पुनर्निर्माण गर्न गुप्सीपाखामा क्याम्प खडा गरिसकेको छ । नमुना बस्ती बसाउन लागेका हौं, भट्टले भने । ३ आना ३ पैसा जग्गामा दुईतले चारकोठे एउटै प्रकृतिका घर निर्माण गरिने उनले बताए । प्रत्येक घरमा होमस्टेका लागि पनि कोठा छुट्याइएको डिजाइन छ, उनले भने । गुप्सीपाखालाई पर्यटकीय थलोका रूपमा विकास गर्न विशेष ध्यान दिएर पुनर्निर्माण गरिने एनआरएनले जनाएको छ । पुनर्निर्माणलाई तीव्रता दिन स्थानीय लघु जलविद्युत्को २६ किलोवाट बिजुली गुप्सीपाखासम्म ल्याएर जडान गरिएको छ । घर निर्माणका लागि आवश्यक इँटा बनाउन मेसिन ल्याइएको छ । चाइनिज प्रविधिको मेसिनले दैनिक ९ हजार इँटा बनाइने जानकारी उनले दिए । बस्तीमा पुग्ने बाटो र घडेरी प्लटिङको काम डोजरले गरिरहेको छ । लाभग्राही सूचीमा नाम छुटेका ३९ घरपरिवारलाई पनि घर निर्माण गरिदिनुपर्ने स्थानीय अगुवा गणेश गुरुङले बताए । स्वास्थ्य चौकी, विद्यालय, सामुदायिक घर र गुरुङ संग्रहालयसहित सोलार, पानी, बत्ती र बाटो एनआरएनले पुनर्निर्माण गर्न लागेको हो ।"
बारपाकमा मापदण्डबिनै पुनर्निर्माण,"बारपाकमा थरीथरी जस्तापाता र रङरोगन गरेका घरहरूले झिलिमिली बढ्दै छ । भूकम्प स्मृति दिवसका दिन राष्ट्रपति विद्यादेवी भण्डारीले शिलान्यास गरेको गोपाल विकको घर पनि पुनर्निर्माण सुरु भएको छ । प्राविधिकहरूका अनुसार ती घर सरकारले तोकेको १७ प्रकारका नक्साअनुसार छैनन् । सबैजसो मापदण्डविपरीत छन् । विकले फलामै फलामको ट्रस प्रकृतिको घर निर्माण थालेका हुन् । सरकारले दिएको पैसाले पक्की घर बनाउन ढुवानी पनि पुग्दैन, उनले भने, टहरामा बस्न गाह्रो भएपछि जस्तो सकिन्छ त्यस्तै बनाउन लागेका हुँ । पहिलो किस्ता लिएका एक हजार तीन सय ३८ मध्ये दुई सय ७१ घरधुरीले मात्रै प्राविधिक सल्लाह लिएका छन् । निर्माण भइरहेको घरको संख्या थोरै छ, बारपाकमा खटिएका इन्जिनियर अधिकार ढकालले भने । एक सय ७० घर निरीक्षण गर्दा थोरै घरले मात्र सरकारले तोकेको मापदण्ड पूरा गरेको भेटिएको उनले बताए । निर्माण भएका घरहरू भूकम्प प्रतिरोधीसमेत नभएको प्राविधिकहरूको भनाइ छ । दुई सयभन्दा बढी घरहरू स्थानीयवासीले आफूखुसी निर्माण गरिसकेका छन् ।अधिकांश घर निर्माणमा केही न केही कमजोरी देखिएको छ, सहरी विकास तथा भवन डिभिजन कार्यालयका प्रमुख रोशन श्रेष्ठले भने । न्यूनतम मापदण्ड पूरा नगरेको घर धेरै रहेको उनले बताए । स्थानीयले पुरानो बस्ती र नयाँ जग्गामा समेत घरहरू निर्माण गरिरहेका छन् । नयाँ र पुरानो बस्तीमा कसरी बस्ती विकास गर्ने भनेर अध्ययन सकिएर प्रतिवेदन आएको छ, उनले भने । तीन प्रकारका प्रतिवेदन तयार गरेर स्थानीयवासीसँग छलफल गरिएको छ । जग्गा अभावले विस्थापित भएका करिब एक सय घरपरिवारले घर निर्माण गर्न जग्गासमेत पाएका छैनन् । सरकारले जग्गा उपलब्ध नगराएको स्थानीय उत्तम विकले गुनासो गरे । विद्यालय, स्वास्थ्य चौकी बनाउने काम भने टेन्डर प्रक्रिया सकिएर सुरु हुन लागेको जगबहादुर गुरुङले बताए । भूकम्प स्मृति पार्क निर्माणका लागि भने सरकारले बजेट विनियोजन नै गरेको छैन । जिल्लाका सरकारी कार्यालयहरूले बारपाकका पीडितका लागि लक्षित गरी एकीकृत घुम्ती शिविर सञ्चालन गरेको प्रमुख जिल्ला अधिकारी जितेन्द्र बस्नेतले बताए । बारपाकलगायत जिल्लाभर पीडितले अनुदानको पहिलो किस्ता लिए पनि घर बनाउने कामले तीव्रता पाउन सकेको छैन, उनले भने ।"
बीपीमा हाहाकार,"धरान बीपी कोइराला स्वास्थ्य विज्ञान प्रतिष्ठानमा पानी आपूर्ति नहुँदा बुधबार हाहाकार मच्चियो । नेपाल खानेपानी संस्थानले १३ घण्टा पानी वितरण नगरेपछि उपचार सेवा प्रभावित हुन पुग्यो ।हजारभन्दा बढी बिरामीको उपचार हुने अस्पतालमा आकस्मिक कक्ष, अप्रेसन थिएटर, सघन उपचार कक्षलगायत ठप्प हुन पुगेपछि प्रतिष्ठानले रिजर्भ ट्याङ्कीको पानीले काम चलाएको थियो । प्रतिष्ठानका रजिस्ट्रार तुलबहादुर श्रेष्ठले भने, संस्थानलाई खानेपानीको महसुल नियमित तिरिरहेको अवस्थामा उसले पानी नै रोकिदिँदा हाहाकार भयो । उनका अनुसार प्रतिष्ठानमा खानेपानी दुईतिरबाट ल्याइने गरिएको छ । चारकोसे जंगलमा जडान गरिएका तीनवटा डिप टयुबवेलबाट भूमिगत पानी र शिवजटाको सतहको पानी प्रतिष्ठानमा वितरण हँुदै आएको छ । रजिस्ट्रार श्रेष्ठले भने, सबै खर्च प्रतिष्ठानको भए पनि चारकोसे जंगलबाट पम्पिङ गर्न र शिवजटाको पानी प्रतिष्ठानको टयांकीसम्म ल्याउन प्रतिष्ठानले संस्थानलाई सर्भिस चार्जस्वरूप वार्षिक ८३ लाख रुपैयाँ तिर्दै आएको छ । तर केही साताअघि संस्थानले उक्त सर्भिस चार्ज बढाएर १ करोड २४ लाख रुपैयाँ पुर्यायो र तत्काल तिर्न दबाब दियो । हामीले पुरानै महसुलका आधारमा रकम दिन्छौं भनेका छौं । यता धरान खानेपानी बोर्डले आफ्नो म्याचिङ फन्डका लागि स्थानीय उपभोक्ताबाट रकम संकलन गरिरहेको अवस्थामा प्रतिष्ठानले वर्षेनी बुझाउने ८३ लाख रुपैयाँ बोर्डमै बुझाउन उपमहानगरपालिकाका कार्यकारी अधिकृत विष्णुप्रसाद कोइरालाले दबाब दिएकाले संस्थानले पानी वितरण रोकेको हो ।संस्थानले दिउँसो १ बजेपछि मात्र प्रतिष्ठानमा पानी वितरण गरेको थियो । प्रतिष्ठानमा दैनिक १० लाख लिटर खानेपानी खपत हुने गर्छ । संस्थान प्रमुख शैलेन्द्र साहले भने सिस्टम बिग्रेकाले केही बेर पानी रोकिएको बताए । महसुलको विषय आन्तरिक कुरा हुन्, उनले भने ।"
४० केजी चरेससहित पक्राउ,धादिङ भूमेस्थान ६ बाट ४० केजी लागूपदार्थ चरेससहित ४ जनालाई प्रहरीले पक्राउ गरेको छ । किनबेच गर्दै गरेको अवस्थामा पक्राउ पर्नेमा एक स्थानीयसहित ३ भारतीय रहेको प्रहरीले जनाएको छ ।
छतबाट लडेर पर्यटक घाइते,पोखरा लेकसाइडको खहरेस्थित होटल इगल जोनको छतबाट लडेर मंगलबार टर्कीका एक पर्यटक घाइते भएका छन् । २६ वर्षीय अहमेत ओक्टी सेरनलाई उपचारार्थ मेट्रोसिटी अस्पताल भर्ना गरिएको प्रहरीले जनाएको छ ।
यातायात अवरोध,खोटाङ महुरेगढी गाउँपालिकालाई पुन:संरचना आयोगले हटाएको विरोधमा पाँच दिनदेखिको यातायात बन्दले जनजीवन कष्टकर बन्दै गएको छ । स्थानीयले मध्यपहाडी लोकमार्ग र सगरमाथा लोकमार्ग शनिबारदेखि अवरुद्ध पारेका छन् ।
महिला मुद्दा छिटो टुंग्याऊँ,"खोटाङ प्रधानन्यायाधीश सुशीला कार्कीले महिलाका मुद्दा तीन महिनाभित्र टुंग्याउनुपर्ने बताएकी छन् । जिल्ला अदालत खोटाङको भवन उद्घाटन गर्दै बुधबार उनले महिलाका अंशलगायत मुद्दा छिटो सक्न निर्देशन दिएकी छन् । दुर्गम पहाडी जिल्लामा छिटोछरितो न्याय सम्पादन होस्, उनले भनिन्, न्यायालयकै कारण नागरिकले पीडा नपाऊन्, जनताको विश्वास नगुमोस् ।"
चिसोले सकस,"भोजपुर चिसो अत्यधिक बढेपछि यहाँको जनजीवन कष्टकर बनेको छ । बालबालिका, वृद्धवृद्धा र असहाय महिला बढी प्रभावित छन् । दैनिक काम र खेतीपातीमा असर पारेको छ । १० दिनदेखि माथिल्लो भेगमा हिउँ परिरहेको छ । सिलिचुङ, साल्पा, मैयुङ, टेम्के, सुन्तले लगायतका अग्ला स्थानमा दैनिकजसो हिउँ परेपछि चिसो बढेको हो ।"
अन्तर्राष्ट्रिय चलचित्र महोत्सव सुरु,"डोरबहादुर विष्टको जीवनीमा आधारित वृत्तचित्र म अलप हुन चाहन्छु पछि पहिलो दिन प्रेम राउत र सागरवीर कार्कीको डोम समाज, रसियाका एइना मेरेडोभाका ब्ल्यांक पेज, सेनाद सामानोभिकको ट्रांक्युलिटी ब्लड, भारतका अमित नरवादेको कलङ, रामकृष्णको एक्स्ट्रा टाइम, नेपालका सुवास गजुरेलको हरेरामकी आमा, जर्मनीका हेन्रिक पेसकेलको सिओसोपोल प्रदर्शनी भए ।पाँच दिनसम्ममा अरुण प्रधानको याक्खा संस्कृतिमा आधारित ओम्ला (सुनाखरी), इरानका वेन्होम बाहादोरीको आइफोन, मीनबहादुर भामको कालो पोथी, मनोज पण्डितको छाया, हिमग्याप टासीको भीमदत्त, दिनेश पाल्पालीको बालकृष्ण सम तथा वृत्तचित्रहरूमा सञ्चारकर्मी अखण्ड भण्डारीको ओडारको मुस्कान, भोजराज भाटको सुनाकली, गणेश पाण्डेको भाग्यले बाँचेकाहरू लगायत छन् । फेस्टिभलमा विभिन्न मुलुकका आमन्त्रित कलाकार, चलचित्र निर्देशकहरूको सहभागिता रहेको छ । विषेश र वास्तविक कथावस्तुमा आधारित चलचित्र प्रदर्शनी भएकाले कमर्सियल चलचित्र महोत्सवको जस्तो कुनै तामझाम नगरिएको फेस्टिभलमा नेपालका १८ र अन्तर्राष्ट्रिय चलचित्रहरू २९ गरी ४७ चलचित्रहरू समावेश गरिएका छन् । अन्तर्राष्ट्रिय चलचित्र महोत्सव धरानमा पहिलोपटक आयोजना गरिएको हो । अखिल नेपाल चलचित्रकर्मी संघद्वारा आयोजित चलचित्र महोत्सवमा धरानमा गर्नुको कारणबारे स्थानीय संयोजक दीपक श्रेष्ठले भने, राजधानीमा धेरै चलचित्र अवार्ड समारोह हुन्छन् ती सबै कमर्सियलका लागि हुन्छन् । राजधानीबाहिर धरानमा हामीले विशेष कथावस्तुमा बनेका यथार्थमा आधारित चलचित्रको महोत्सव गरेका हौं । उनले नयाँ पुस्ताका विद्यार्थीलाई र दर्शकलाई लक्षित गरेर अन्तर्राष्ट्रिय चलचित्र महोत्सव आयोजना गरेको बताए । उनका अनुसार सन् २०१४ यता संसारका विभिन्न मुलुकमा बनेका सार्थक, मौलिक र यथार्थपरक चलचित्रलाई महोत्सवमा समावेश गरिएको छ । चलचित्र महोत्सवको जुरीमा चिनियाँ निर्देशक सी फी, फ्रान्सका प्राध्यापक ड्रागन मिलिकोभिक, नेपालका लक्ष्मीनाथ शर्मा, राजेश हमाल र बंगलादेशकी डकुमेन्ट्री तथ टीभी जर्नालिस्ट तस्मिह अफ्रिन रहेका छन् ।"
द्रौपदीका आँखाबाट महाभारत,"कोलकाता म याज्ञसेनी । पाञ्चालकी राजकन्या, पाञ्चाली । राजा द्रुपदकी छोरी, द्रौपदी । कृष्णमा समर्पित, कृष्णा ।महाभारतमा द्रौपदी उर्फ याज्ञसेनी गौण पात्र हुन् । अथवा, महाभारत उनका आँखाले उनैले बाहेक कसैले हेरेन वा हेर्न चाहेन । पाँच पराक्रमी पाण्डवकी एक्ली पत्नी भएर पनि याज्ञसेनी कति पीडा सहेर बाँचिन् र मरिन्, कमैले विवेचना गरे होलान् । डा प्रतिभा रायले उनैको पक्षबाट महाभारतको क्रूरता पस्केर उहिल्यै कथा लेखेकी थिइन्, जसलाई सुनील पोखरेलले नाट्य रूपान्तरण गरे, याज्ञसेनी का रूपमा । सुनीलको निर्देशनमा उक्त नाटक बुधबार साँझ कोलकाताको कल्याणीमा मञ्चन गरिएको छ ।माथि उल्लिखित संवादसँगै नाटक सुरु हुन्छ । दृश्यमा देखिन्छिन्, याज्ञसेनी । खोकिलाबाट महाभारतका अन्य पुरुष पात्रको संवाद बारम्बार सुनिन्छ । झन्डै एक घण्टा लामो नाटकको दृश्यमा भने पूरा समय याज्ञसेनीले मञ्च पाउँछिन् । केन्द्रीय एकल भूमिकामा निशा शर्माले अभिनय गरेकी छन् ।धर्म स्थापनार्थ यज्ञको आगोबाट जन्मिएकी याज्ञसेनी सानैदेखि कृष्णप्रति आसक्त थिइन् । तर स्वयं कृष्णले नै उनका लागि आफू उपयुक्त पुरुष नभएकाले साहिला पाण्डव अर्जुनसँग स्वयंवर गर्न भन्दै खिन्न पार्छन् । नेपथ्यमा याज्ञसेनीले आवाज सुन्छिन्, अर्जुन पनि म नै हुँ । तिमीले अर्जुनलाई मेरै अर्को रूप मानेर ग्रहण गर ।त्यसपछिको कथामा अर्जुनले पानीमा प्रतिविम्बित माछाको आँखामा तीर हानी याज्ञसेनीलाई जित्छन्, उनलाई लिएर घर पुग्दा आमा कुन्तीले अर्जुनले ल्याएको चीज पाँचै छोराले बाँडेर लिनु भन्छिन् र याज्ञसेनी सुरुमा प्रतिवाद गरे पनि पछि बाँडिन बाध्य हुन्छिन् ।पहिलो प्रेम कृष्णलाई अर्जुनका लागि गुमाएकी याज्ञसेनीले पछि मन पराउन थालेकी अर्जुनलाई पनि उसको वनबास क्रम १२ वर्ष गुमाउनुपर्छ । यता नदीमा नुहाउन गएकी याज्ञसेनीलाई तीर प्रकरणमा हारेका भनिएका कर्णले नै बचाउँछन् । याज्ञसेनी फेरि सोचमग्न बन्छिन्, जलक्रीडामा मेरो प्राण गएको भए मेरा पाँच पतिमध्ये कुनैले पनि रक्षा गर्न सक्ने थिएनन् । कर्णले मलाई गरेको स्नेह र सम्मानका कारण मेरो मन उनीप्रति करुणा, सहानुभूति वा स्नेह खै केले हो प्रविभुत भएको छ । वास्तवमा मनलाई कसले पूर्णरूपमा नियन्त्रण गर्न सकेको छ र ?याज्ञसेनीले जीवनभर गुमाइरहिन् । सम्झौताको जीवन बाँचिरहिन् । जीवनको अन्तिम क्षणमा आएर उनले आफ्नै कर्मको मूल्यांकन गर्छिन् । कृष्णप्रति गुनासिँदै भन्छिन्, हे कृष्ण, तिमीले किन मलाई अर्जुन भनेको म हो भन्यौ ? किन तिमी कर्ण हुन सकेनौ ? कर्णकी पत्नी हुन पाएकी भए पाण्डवकी पत्नी हुँदाकी जस्ती निरीह भएर मैले अनेकपल्ट लाञ्छित हुनुपर्ने थिएन भन्ने लाग्छ ।याज्ञसेनी अर्थात् द्रौपदीको जीवनमा चीरहरणको घटना सधैं अप्रिय बनेर रहयो । युधिष्ठिरले उनलाई जुवामा हारे । युधिष्ठिरले आफ्नै भाउजूको दुस्शासनको हातबाट चीरहरण गर्न लगाउँदा समेत पाँच पाण्डवले केही गर्न सकेनन् । पछि महाप्रस्थानका लागि स्वर्ग जाँदै गर्दा बाटोमा चिप्लिएर लडेकी याज्ञसेनीलाई उनका पाँच पति कसैले उठाउनसमेत चाहेन । सहायताका लागि पुगेका भीमलाई समेत युधिष्ठिरले रोक्छन् र अगाडि बढ्न आदेश दिन्छन् । चिप्लिएर लडेकी याज्ञसेनी हिउँमा पुरिँदै गर्दाको मनोविज्ञानमा रहेर नाटक तयार पारिएको छ ।नाटकको अन्त्यमा याज्ञसेनीले आफूलाई टुक्रयाएर बाँडिनुको पीडा, महाभारत युद्धमा पाँच छोरा गुमाउनुको पीडा र सभामा चीरहरणको अपमान सहनुपर्दाको पीडालाई सम्झँदै कृष्णलाई गुनासो गर्छिन्, हे कृष्ण, मेरो जीवनमा जे भयो भयो । कुनै पनि नारीको जीवनमा कहिल्यै त्यस्तो नहोस् । कुनै नारीले एकैपल्ट एकभन्दा बढी पति कहिल्यै पनि राख्न नपरोस् । नारीलाई रूपवती बनाऊ तर पुरुषलाई त्यतिबिघ्न कामुक नबनाऊ ।कल्याणी कला मण्डलमले मंगलबारदेखि ६ दिनसम्म आयोजना गरेको १२औं रामधनु नाटय मेलामा नेपालका तर्फबाट आरोहण गुरुकुलको यस नाटक दोस्रो दिन मञ्चन गरिएको हो । नाटकको संगीत आदित्य कटुवालको हो । संगीत परिचालन प्रदीपकुमार चौधरीले गरे । आभाष अधिकारीले सहायक निर्देशनको जिम्मा सम्हाले । मञ्च व्यवस्थापन सुनिशा बजगाईंले गरिन् ।महाभारतको ठूलो क्यानभास र धेरै चरित्रको कथामा सोलो नाटक तयार पारिनुको कारणबारे निर्देशक सुनीलले भने, यो द्रौपदीको आँखाले हेरेको महाभारत हो । त्यो हिसाबले द्रौपदी महत्त्वपूर्ण हो । अरू पात्र त उसको आँखाले देखेको हो । हामीले पढेको महाभारत भन्दा द्रौपदीको हेराइ फरक हुन सक्छ । त्यो कारणले पनि एकल गरिएको हो । नेपाली भाषामा प्रस्तुत गरिए पनि कथा परिचित भएकाले स्थानीय दर्शकले याज्ञसेनी लाई रुचाएको बताए ।नेपाली भाषामा प्रस्तुत गरिए पनि कथा परिचित भएकाले स्थानीय दर्शकले याज्ञसेनी लाई रुचाएको बताए ।"
चरा कलामा सिंगो परिवार,"काठमाडौं ग्यालरीभित्र छिर्नेबित्तिकै ससाना चराहरूको मधुर चिरबिर कानमा ठोक्किन्छ । भँगेराका बचेराहरू गीत गाइरहेको जस्तै सुनिन्छ । ठीक अगाडि भने नदी किनारमा ठुल्ठूला जोडी मयूरहरू चरिरहेका देखिन्छन् । केही पर चार जोडी डाँफे र कुखुराको भाले रमाइरहेका छन् । दाहिनेतिर लाटोकोसेरोका ठुल्ठूला आँखा । दृश्य चित्रकार हीरालाल डंगोल र उनको परिवारको बर्डस् अफ नेपाल चित्रकला प्रदर्शनीको हो । ५० वर्षदेखि नेपालमा पाइने चराको खोजी गरी चित्र बनाउन तल्लीन ७७ वर्षीय हीरालाल र उनका दुई छोरा, दुई छोरीले नेपालका झन्डै सय प्रजातिका चराहरूको चित्र प्रदर्शनीमा राखेका छन् ।हामीले भेट्टाएको चराको प्रजाति त संख्या झन्डै ९ सय छन्, उनले भने, काँडेभ्याकुर, डाँफे, छनक बट्टाई, गुलाफी टाउके सुगा, न्याउली र कुमछिर्के कुथुके, लालपुच्छ्रे बुङ्गेचरा, बोक्सी चिल, हिम लाटोकोसेरो, ठेउवालगायत केही चराहरूको मात्रै चित्र राखेका छौं । सानैदेखि चित्रकलामा रुचि भएकाले घरकै दाउरामा बूढापाकाको चित्र बनाउँथे हीरालाल । सामान्य पौभा बनाउन जान्ने उनले दरबार हाई स्कुलबाट मेट्रिक पास गरेपछि त्रिपुरेश्वरको घरेलु तथा साना उद्योगको डिजाइन शाखामा जर्मनीका एलेक्ससँग चार वर्ष टेक्निकल ड्रइङको प्रशिक्षण लिए । पेन्सिल र चारकोल स्केच कलामा सीमित उनले एलेक्सबाट स्केचका थप सेडिङ, पस्र्पेटिभ, एनाटोमी, स्टिललाइफ, लोगो डिजाइन, पोस्चर, क्यालिग्राफीबारे विस्तृत जानकारी लिएका थिए । वरिष्ठ चित्रकार लैनसिंह वाङ्देलसँग पनि उनले थप दुई वर्ष चित्रकला सिके । त्यहीँबाट सुरु भयो मेरो चरा प्रेम, उनले भने, विसं २०२८ देखि थालेर झन्डै ८ सय प्रजातिका चराहरूको चित्र भएको पुस्तक बनाउन पाँच वर्ष लाग्यो । उनले पुस्तकको दोस्रो संस्करणका लागि थप चराको जानकारीका लागि माछापुच्छ्रे हिमालको फेदीमा एक महिना घुमेको सुनाए ।उनले बनाउँदै गरेको चित्रहरू हेर्दाहेर्दै दुई छोरा र दुई छोरीहरूले उनको कला टपक्कै टिपे । आफ्ना बुबा (हीरालाल) ले कृषि विकास बैंकमा काम गर्दाको समय याद आउने उनका जेठा छोरा पुष्पलालले सम्झिए । बुवा अफिस जाँदा घरमा हामीलाई पौभा चित्रमा रङ भर्ने होमवर्क दिएर जानुहुन्थ्यो, उनले भने, हामीले रङ लगाएको चित्र देखेर साह्रै खुसी हुनुहुन्थ्यो ।विस्तारै चित्र कोर्ने शैली सिक्दै गएको उनले सुनाए । कान्छा छोरा ईश्वर, छोरी मीना र प्रतिमाले कोरेका चित्र पनि प्रदर्शनीमा छन् । पाँच वर्षअवधिमा चितवन र डोल्पामा फेला परेका २० सेमीभन्दा साना वेस्ट हिमालयन बुस वार्बलर, रेड फेस लियोचिला, रुफोस टेल्ड रक थ्रस गरी तीन नयाँ चराहरूको चित्रसमेत ईश्वरले बनाएर प्रदर्शनीमा राखेका छन् । चराअनुसारको वास्तविक आकारमै चित्र तयार भएको मीनाले दाबी गरिन् । चराको बासस्थान र जीवनशैली चित्रमा झल्किन्छ, उनले भनिन्, चरा बनाउने थिम फरक भए पनि यिनको वास्तविकता फरक परेको छैन । नेपालमा पाइने चराहरूका बारेमा धेरैलाई थाहै नभएकाले जनचेतना फैलाएर नेपालमा मात्र पाइने काँडेभ्याकुर जस्ता लोप हुन लागेका चरा सम्वद्र्धन गर्न सरकारको ध्यानाकर्षण गराउने प्रदर्शनीको लक्ष्य भएको उनले प्रस्टयाइन् ।राजधानीमा बुधबार हीरालालको परिवार र चरा चित्रकारिताको विषयमा ललितकला पत्रकार समाज (सोफाज) ले छलफल पनि चलायो । चराकै चित्रलाई साक्षी राखेर सोफाजले कलाका कुरा को छलफल शृंखलालाई यसपटक हीरालाल र उनको परिवारका कलामा केन्द्रित गरेको हो ।"
आई लभ स्कार्फ,"काठमाडौं मोडल दिव्या महर्जन सबै खाले फेसन फलो गर्न रुचाउँछिन् । त्यसमा उनको एउटै पहिरनचाहिँ कम्पल्सरी हुन्छ र त्यो हो स्कार्फ । जिन्स पाइन्ट, स्कर्ट, वानपिस या टिप्स । जुनसुकै पहिरनमा स्कार्फ प्रयोग गर्न सकिने उनको ठम्याइ छ ।फेसन फलोअरका लागि स्कार्फको प्रयोग खाने परिकारमा चटनीको स्वाद पाएजस्तै हो । चार वर्षको र्याम्प मोडलिङ अनुभव बटुलेकी दिव्याले फेसन सोमा अनेक तरिकाले स्कार्फ लगाएकी छन् । घाँटी, हातमा र कपालमा समेत हेडबिन शैलीमा स्कार्फ लगाउन सकिने उनी सुनाउँछिन् ।डिफ्रेन्ट लुक्स देखिन स्कार्फ नै काफी छ जस्तो लाग्छ, उनी थप्छिन्, हरेक पहिरनमा यो सुट गर्छ । स्कार्फ जाडो या गर्मी दुवै मौसममा उपयोगी हुन्छ । फेसन स्टाइलिस्ट खुश्बु गौचन स्टाइलिस्ट देखाउन स्कार्फको भेराइटी प्रयोग गर्न सकिने बताउँछिन् । उनका अनुसार, ाडोमा स्वास्थ्यका दृष्टिले पनि स्कार्फ प्रभावकारी हुन्छ ।जाडोमा ऊलनकै स्कार्फ बढी चल्ने गर्छ, उनी भन्छिन्, फेसन स्टाइलिस्टको भाषामा स्कार्फ सरल तर महत्त्वपूर्ण स्टाइल मानिन्छ ।त्यसो त स्कार्फ अर्थात् मफलर फेसन बजारमा नौलो होइन । पुरानै फेसनलाई निरन्तरता दिइएको फेसन डिजाइनरहरू बताउँछन् । तर, प्रयोग गर्ने शैलीमा भने पहिलेभन्दा अहिले फरक पाउन सकिन्छ । स्कार्फको अर्को सकारात्मक पक्षचाहिँ जेन्डर नछुट्टिनु हो । महिला हुन् या पुरुष, सबैका लागि स्कार्फ रोजाइमा पर्छ । धनसन लिम्बू स्कार्फका पारखी हुन् । उनी प्राय: यूकेबाट ल्याइने टाटन मट्रियलको स्कार्फ लगाउने गर्छन् । उनका अभिभावक यूकेमै छन् । त्यहाँ उनीहरूले टाटनकै मफलर लगाएको देखेर उनमा त्यसप्रति आकर्षण बढेको हो । राम्रो देखिनुमा ड्रेस कम्बिनेसन मुख्य हुने उनको भनाइ छ । यसमा स्कार्फ मिलाउन जानियो भने झन् गजब । उनलाई चाहिँ कालो रंगले बढी तान्छ ।किनकि कालो रंग जुनमा पनि फिट हुन्छ, उनी भन्छन् । खासमा मफलर, स्कार्फ या गलबन्दी जे भने पनि एउटै हो । पुरानो संस्कृति र भेषभूषा हेर्दा मफलरको सुरुआत प्राचीन नै देखिन्छ । आधुनिक पुस्ताले यसको प्रयोगमा अलिकता रूपान्तरण मात्रै गरेको हो । मोडल सेलेना श्रेष्ठले स्कार्फ लगाउन चार वटा तरिका सिकेकी छन् । उनी त्यही एउटा स्कार्फलाई अनेक स्टाइलमा ढाल्ने गर्छिन् ।ऐनामा हेर्दै स्टाइल क्रिएसन गरेकी हुँ, उनी भन्छिन्, एउटै स्कार्फलाई थुपै्र तरिकाले लगाउन सकिन्छ ।नीलो रंगकी पारखी उनले स्कार्फ धेरैजसो नीलै किन्ने गरेकी छन् । जाडो गएपछि पनि उनी स्कार्फ भने छोडदिनन् । यसले एकातिर फेसन स्टाइलको काम गर्छ भने अर्कातर्फ काठमाडौंको प्रदूषण छेक्ने काम गर्छ । अझ चर्को गर्मीले छाला डढ्नबाट बचाउन स्कार्फले छपक्कै मुख छोपेर हिँड्ने युवायुवतीको समूह पनि सहरमा प्रशस्तै देख्न सकिन्छ । बजारमा उलनको स्कार्फ ५ सयदेखि २ हजार रुपैयाँसम्म पाइन्छ ।स्कार्फ आफू स्टाइलिस्ट देखिन र प्रदूषणबाट जोगिन दुवै काम लाग्छ, सेलेना भन्छिन्, सो आई लभ स्कार्फ ।"
याक्खा संस्कृतिमा ओम्ला,"धरान याक्खा संस्कृतिमा बनेको पहिलो फिल्म ओम्ला को धरानमा विशेष प्रदर्शनी गरिएको छ । उक्त फिल्म नेपाली भाषामा बनेको भए पनि केही संवाद याक्खा भाषामै पनि छ ।ओम्ला मा याक्खा जातिका सबैजसो परम्परा समेट्ने कोसिस गरिएको छ । फिल्म सवा घण्टाजतिको छ, जसमा डोकेनी लाक (नाच), धान नाच, मृत्यु संस्कार र छोरीको विवाह हेर्न सकिन्छ ।आदिवासी जनजातिममध्ये अल्पसंख्यक मानिने याक्खा जातिले दसमझिया, पाँचमझिया र पाँचखप्पन थुमहरूलाई मान्छ, जुन संखुवासभाको दक्षिण र धनकुटाको उत्तरी क्षेत्रमा पर्छन् र उक्त फिल्ममा ती ठाउँका दृश्य पनि देख्न सकिन्छ । ओम्लामा प्रयोग भएको मझिया शब्द दर्शकहरूका लागि नौलो हुन सक्छ । फिल्मकी नायिका ओम्लाको बाबु गाउँको मझिया हुन्छ । मझिया शब्द किपट प्रथाको प्रचलनताका याक्खा जातिमा प्रचलित थियो । मझिया पगरी पाएकाहरू गाउँका हर्ताकर्ता भई स्थानीय प्रशासकको रूपमा तिरो उठाउने लगायतका काम गर्थे ।कथा सामान्यझैं लागे पनि संवाद र शैलीमा देखिने याक्खा लवज रोचक छ । प्राय: ओझेलमा रहेका याक्खा संस्कारहरू खास गरेर अन्य समुदायका दर्शकका लागि चाखलाग्दा हुन सक्छन् । पाश्र्वगीतले ओम्ला लाई थप सुन्दर बनाएको छ । यही मेसोमा उक्त फिल्मको अर्को रोचक पक्ष याक्सिघुम दर्शकहरूलाई थप मनोरञ्जक लाग्न सक्छ । गुरुङ जातिको रोधीसँग मिल्दोजुल्दो याक्सिघुम याक्खा जातिको लोपोन्मुख प्रथा हो ।अरुण प्रधान निर्देशित ओम्ला मा अजय जिमी, सागर सिंगल, मनोज शाक्य र सिर्जना निङलेखुले मुख्य भूमिका निर्वाह गरेका छन् । जहरसिं जिमी, कमला लिम्बुहिम, मागमान लिंखा, कमला लिंखा, कविता जिमीको अभिनय पनि यसमा देख्न सकिन्छ ।फिल्मका निर्माण नियन्त्रक राजकुमार याक्खाका अनुसार, ओम्ला को अधिकांश छायांकन संखुवासभाको तामाफोकमा गरिएको छ । ओम्ला को कथा याक्खा जातिको संस्कार संस्कृतिका अनुसन्धानकर्ता मागमान लिंखाले लेखेका हुन् । उक्त फिल्ममा चाँडै संखुवासभा र धनकुटामा प्रदर्शन हुने निर्माता अजय जिमीले बताए ।"
प्रज्ञामा पृथ्वी जयन्ती,"काठमाडौं नेपाल प्रज्ञा प्रतिष्ठानले २९५ औं पृथ्वी जयन्ती अवसर पारेर राजधानीमा बुधबार विशेष प्रवचन गरेको छ ।शाहले मुलुकको एकीकरणमा खेलेको भूमिकालाई नजरअन्दाज गर्न नमिल्ने औँल्याउँदै पूर्वप्रधानमन्त्री एवं एमाले वरिष्ठ नेता माधवकुमार नेपालले देशभक्तिको भावनालाई आत्मसात गर्नु नै उनप्रतिको सच्चा सम्मान हुने बताए । शाहले सांस्कृतिक सहिष्णुताको विकास हुनुपर्नेमा जोड दिएको वरिष्ठ साहित्यकार एवं प्रतिष्ठानका पूर्वकुलपति बैरागी काइँलाले बताए । पृथ्वी जयन्ती मनाइरहँदा स्वपहिचानको संरक्षण खोजिनुलाई गलत रूपमा बुझ्न हुँदैन, उनले भने, विभाजित मानसिकताले देशलाई नै नोक्सान पुर्याउँछ । शाहले राज्य मात्र नभई राज्य सञ्चालनका दिव्य उपदेशहरूसमेत दिएको प्रतिष्ठानका कुलपति गंगाप्रसाद उप्रेतीले बताए । उनैको उपदेशलाई आधार बनाएर परराष्ट्र, व्यापार र राष्ट्रिय सुरक्षानीति बनाउन जरुरी भएको उनको विश्लेषण थियो । कार्यक्रममा वरिष्ठ साहित्यकार मोदनाथ प्रश्रितले पनि शाहबारे प्रकाश पारे । त्यस्तै इतिहासविद्द्वय डा शम्भुराम सिम्खडा र प्रेमसिंह बस्न्यातले नेपालको परराष्ट्र नीतिको स्वरूप र राष्ट्रिय सुरक्षाको नीतिबारे बोले । कार्यक्रममा लुम्बिनी बौद्ध विश्वविद्यालयका पूर्वउपकुलपति प्रा त्रिरत्न मानन्धर, प्रतिष्ठानका उपकुलपति विष्णुविभु घिमिरे, प्रा जीवेन्द्रदेव गिरी, प्रा सुरेन्द्र केसी लगायतले दिव्य उपदेशबारे धारणा राखे ।"
कवि युद्धप्रसादको सम्झना,"काठमाडौं कवि युद्धप्रसाद मिश्रको जन्मजयन्ती पारेर एकदिने सिर्जनात्मक प्रशिक्षण कार्यक्रम गरिएको छ । भक्तपुरको बिरुवास्थित कुलमाया भगवती निमाविमा आयोजित सो कार्यक्रममा ६ विद्यालयका ३५ विद्यार्थी र शिक्षक सहभागी थिए । कवि एवं समालोचक डा देवी नेपालले कविता लेखन र बालबालिकाको सिर्जनात्मक कलाको सुधारमाथि प्रशिक्षण दिए । गणतन्त्रवादी कवि मिश्रको १०९आंै जन्मजयन्ती मनाउने क्रममा युद्धप्रसाद मिश्र प्रतिष्ठानले यस्तो कार्यक्रम गरेको हो । बिरुवाका स्रष्टा, समाजसेवीदेखि साहित्यप्रेमीहरूको सहभागिता रहेको कार्यक्रममा स्थलगत कविता लेखन तथा वाचन प्रतियोगितासमेत गरियो । प्रतिष्ठानका अध्यक्ष अनिल पौडेलले मिश्रको कवित्वबारे नयाँ पुस्तालाई जानकारी दिन यस्तो कार्यक्रम गरिएको जनाए । प्रतियोगिताको निर्णायकमा डा नेपालसँगै कवि अभय श्रेष्ठ तथा जयन्ता पोखरेल थिए । कार्यक्रममा वरिष्ठ माक्र्सवादी चिन्तक एवं मिश्रका सहपाठी डा गोपीरमण उपाध्यायले कवि मिश्रबारे बोलेका थिए ।"
कोलम्बियामा विद्रोहीले हतियार बुझाउने,कोलम्बियाकोलम्बियामा करिब ६ दशकदेखि सशस्त्र गुरिल्ला युद्ध सञ्चालन गर्दै केही समय पहिले युद्धविराम गरी शान्ति प्रक्रियामा आएको रिभोलुसनरी आर्मड फोर्सेस अफ कोलम्बिया (फार्क) समूहले आउँदो ६ महिनाभित्र सबै हतियार सरकारलाई बुझाएर नि:शस्त्र बन्ने भएको छ । कोलम्बियाको रणनैतिक संक्रमण दस्ताका जनरल जाभियर फोरेजले मुलुकको सबैभन्दा ठूलो विद्रोही समूहलाई दिइएको समयसीमा राम्रोसँग पालना भइरहेको मंगलबार सञ्चारकर्मीलाई बताए । कोलम्बियाका राष्ट्रपति जुआन म्यानुअल सान्तोसले हालै फार्क समूहसँग शान्तिसम्झौता गरेपछि लामो द्वन्द्वको अन्त्य भएको हो । मंगलबारै पूर्वविद्रोही फार्कका सेना प्रमुख टिमोलिया जिमेनेजले पनि आफ्नो समूहका लडाकु कुनै झडपबिना एकीकृत बन्दै आएको बताए । यसैगरी कोलम्बियास्थित संयुक्त राष्ट्रसंघ मिसनका एक निरीक्षक तथा तीन पर्यवेक्षकले नयाँ वर्षको अवसरमा फार्क समूहका लडाकुसँग नाचिरहेको स्थानीय सञ्चारमाध्यममा समाचार तथा तस्बिरहरू प्रकाशन भएपछि उनीहरूलाई कारबाही गरेको छ । राष्ट्रसंघको यो निर्णय कोलम्बियालाई शान्तिप्रक्रियामा प्रभावित क्षेत्रमा लडाकुको प्रमाणीकरणका सिलसिलामा तटस्थता अपनाउन दिइएको प्रतिक्रियाका रूपमा देखिएको छ ।
हिमपातले युरोपेली जीवन कष्टकर,"शीघ्र यातायात सेवा, मध्यम तथा लामो दूरीका हजारौं बस तथा मिनीबसहरू यातायात सञ्चालन गर्न नसकी सुरुङमार्ग (सबवे) मा आश्रय लिई रोकिरहन बाध्य छन् । सडकभरि तथा यत्रतत्र हिउा जमेकाले हिमक्रीडा (स्की) का अनगिन्ती सोखिनहरू कतैकतै बडो रमाएर खेलिरहेका पनि देखिन्छन् । त्यस्तै, सर्बियामा पनि कठयांग्रिने ठण्डीले ६ जनाको ज्यान लिएको छ । त्यहााका सरकारी अधिकारीहरूले भारी हिमपात भइरहेका क्षेत्रका बस्तीबाट १ सय ३० जनालाई उद्दार गरेका छन् । बाटोघाटोको हिउँमा फसेका यात्रुहरूको उद्दार गर्न विशेष प्रकारका दर्जनौं गाडी परिचालन गरिएका छन् । हिमपातबाट नराम्ररी प्रभावित रोमानिया र सर्बियाका सबै स्थानका विद्यालय अनिश्चित कालका लागि बन्दसमेत गरिएका छन् ।"
सिरिया शान्तिवार्ता अर्को साता,मस्को सिरियाको राजनैतिक भविष्यसँग गाासिएको अस्ताना शान्तिवार्ता अर्को साता हुने रसियाली विदेश मन्त्रालय स्रोतले जनाएको छ । विदेश मन्त्रालयका एक अधिकारीका अनुसार वार्ता जनवरी २३ का लागि तय भएको छ । वार्ता टर्की र रसियाको मध्यस्थतामा सिरियाली सरकार र विद्रोहीबीच हुने र सोही वार्ताबाट सिरियाको राजनैतिक अस्थिरतालाई सम्बोधन विश्वास लिइएको उनले बताए ।
७ महिनादेखि बगरमा पढाइ,"जाजरकोट लहँ ४ पीपलचौरस्थित जनता प्राविका विद्यार्थी ७ महिनायता खोलाको बगरमा बसेर पढ्न बाध्य छन् । गत असारको बाढीपहिरोले विद्यालय भवन बगाएपछि विद्यार्थी खुला अकाशमुनि आइपुगेका हुन् । बाढीले विद्यालयका दुई भवन बगाइदिएको प्रधानाध्यापक बलबहादुर रावलले बताए । खोला किनारमा विद्यार्थी राख्नुको विकल्प नभएकाले चिसो बढदा र पानी पर्दा पठनपाठन बन्द गर्ने गरिएको उनको भनाइ छ । चर्को घाम लाग्दा पनि पढाइ बन्द गर्नुपर्छ, उनले भने, पठनपाठन सञ्चालन गर्न अन्यत्र ठाउँ पनि छैन । गाउँलेले बगरछेउ टहरा बनाइदिएका छन् । तर, त्यसमा सबै विद्यार्थी अटाउँदैनन् । सबै विद्यार्थी एकै ठाउँ राखेर पढाउनुपर्ने भएकाले हल्ला हुन्छ । बाढीले चर्पी तथा खानेपानी ट्यांकीसमेत बगाएपछि विद्यार्थीलाई शौच गर्ने स्थान र पिउने पानीको अभाव रहेको प्रअ रावलले जानकारी दिए । बालबालिकाले जथाभावी दिसापिसाब गर्दा वातावरण दुर्गन्धित बनेको छ, उनले भने, बगरमा वर्षामा बाढीको त्रास रहिरहन्छ । उक्त विद्यालयमा ५ कक्षासम्म पढाइ हुन्छ । बस्ने ठाउँ नभएकाले प्राय: विद्यार्थी पढ्न आउनै छाडेका छन् । भवन अभावमा पीपलचौरका ६ दर्जनभन्दा बढी विद्यार्थी गुणस्तरीय पठनपाठनबाट वञ्चित भएको अभिभावक लक्ष्मी रावलले बताए । बगरको चिसो बालुवामा बस्नुपर्दा बालबालिका बिरामी पर्ने गरेका छन्, उनले भने, निमोनियाँ, आउँ, ज्वरो, रुघाखोकीले ग्रस्त हुन्छन् । अहिले ४ र ५ कक्षाका विद्यार्थी मात्र आउने गरेका छन् । उनीहरू पनि घाम नलागे आउँदैनन् । बाढीले बगाएको विद्यालय भवन निर्माणका लागि जिल्ला शिक्षा कार्यालय, अन्य संघसंस्थामा अनुरोध गर्दा कतैबाट सुनुवाइ नभएको स्थानीय बताउँछन् ।"
चार दिनपछि हत्याको उजुरी,"रौतहट जिल्लाको पिपराभगवानपुर२ फतुवामा चार दिनअघि पासो लगाएर झुन्डिएको अवस्थामा फेला परेकी युवतीको हत्या भएको दाबी गर्दै माइती पक्षले बुधबार प्रहरीमा उजुरी हालेको छ । लालमुनी देवीले झुन्डिएर आत्महत्या गरेको भन्दै केटा पक्ष उम्कन खोजेको परिवारको दाबी छ । दाइजो नदिएकाले छोरीको हत्या गरिएको भन्दै पिता भारत, पूर्वी चम्पारण मोतिहारीका किशोरी साहले जिल्ला प्रहरी कार्यालयमा जाहेरी दर्ता गराएका हुन् । ज्वाइँ सन्तोष साहले क्लिनिक खोल्न ५ लाख मागेको उनीहरूको भनाइ छ ।"
दुर्घटनामा दुईको मृत्यु,"रामेछाप मन्थली १ मा मंगलबार ट्रिपर दुर्घटना हुँदा दुई जनाको मृत्यु भएको छ । प्रहरीका अनुसार ना१अ ५७ नं को ट्रिपर सुकाजोर नजिक भीरबाट खस्दा सहचालक सिन्धुली, भद्रकाली ८ का रमेश बम्जन र सिन्धुलीकै मोहन खड्काको मृत्यु भएको हो ।"
बालिकालाई सहयोग,सिन्धुपाल्चोक परिवार पाल्नुपर्ने बाध्यताले पढाइ छाडेर ढुंगा बोक्दै आएकी गाती सिगार्चेकी १४ वर्षीया रोजिना तामाङ विद्यालय जान थालेकी छन् । कान्तिपुरमा ढुंगा बोक्दै बालिका शीर्षक समाचार छापिएपछि उनको अध्ययनका लागि विभिन्न व्यक्तिबाट आर्थिक सहयोग जुटेको हो ।
पतिको स्मृतिमा एम्बुलेन्स,काभ्रे बिरामी पर्दा आफूले भोगेको जस्तो पीडा अरूले नपाओस् भनेर पनौतीकी लक्ष्मीमाया सोनामले एम्बुलेन्स हस्तान्तरण गरेकी छन् । ४ वर्षअघि बेहोस भएर मृत्युको मुखमा पुगेकी उनले पति तुलसीनारायण सोनामको स्मृतिमा एम्बुलेन्स हस्तान्तरण गरेकी हुन् ।
कैदी अझै फरार,सिन्धुपाल्चोक भूकम्पले कारागार भवन भत्केपछि भागेका १ सय ५ कैदी अझै पक्राउ परेका छैनन् । तीमध्ये सुन र आखेटोपहार ओसारपसारमा संलग्न ११ चिनियाँ नागरिक चीन फर्किसकेका छन् । दुई भारतीय र ९२ जना नेपाली फरार छन् ।
अर्घाखाँचीमा विरोध र्याली,"कास्की ५ नम्बर प्रदेश टुक्रयाउने प्रस्तावविरुद्ध अर्घाखाँचीमा फेरि आन्दोलन सुरु भएको छ । कांग्रेस, माओवादी केन्द्र, राप्रपा, एमाले, राष्ट्रिय जनमोर्चालगायत दलले बुधबार सदरमुकाम सन्धिखर्कमा विरोध र्याली र सभा गरे । सरकारले प्रस्ताव फिर्ता नलिएकाले फेरि आन्दोलनमा उत्रिनुपरेको नेताहरूले बताए ।"
पृथ्वीलाई बिर्सन मिल्दैन,"इटहरी नेपाल एकीकरण गर्ने पृथ्वीनारायण शाहको योगदान बिर्सन नहुने बुधबार आयोजित कार्यक्रमका सहभागीले बताएका छन् । पूर्व भूमिसुधार तथा व्यवस्थामन्त्री रामकुमार सुब्बाले पृथ्वीनारायणले सम्पूर्ण धर्म, संस्कृति र सभ्यताको संरक्षण गरेको धारणा राखे ।"
अक्षयकोष स्थापना,भोजपुर सामूहिक अभियानले सामूहिक अभियान सामाजिक परिचालन उत्कृष्ट पत्रकारिता पुरस्कार कोष स्थापना गरेको छ । क्रियाशील उत्कृष्ट एक पत्रकारलाई सम्मानस्वरूप ५ हजार रुपैयाँको कोष स्थापना गरिएको हो ।
मधेसी सच्चा राष्ट्रवादी,"सिरहा रक्षामन्त्री बालकृष्ण खाँडले मधेसी जनताले दशगजाको रक्षा गरिरहेकाले उनीहरू सच्चा राष्ट्रवादी रहेकामा शंका नगर्न आग्रह गरेका छन् । गोलबजार नगरपालिकाको तेस्रो नगरपरिषद्को बजेट, नीति तथा कार्यक्रम सार्वजनिकीकरण कार्यक्रममा बुधबार उनले भने, मधेसी दाजुभाइ सच्चा राष्ट्रवादी भएकामा शंका गरिनु हुन्न, शंका गर्नु अराष्ट्रवादी चिन्तन भएकाले भविष्यमा उनीहरू आफैं सिद्धिनेछन् । संविधान मधेसवादी दलको स्वामित्व नरहेकाले संशोधनले त्यसलाई पूरा गर्ने उनले बताए ।"
सडक विस्तारले मर्कामा,"नुवाकोट मध्यपहाडी लोकमार्ग विस्तारका क्रममा आफूहरूलाई मर्का परेको स्थानीयले जनाएका छन् । खानीगाउँदेखि विदुर नगरपालिका जोड्ने सडक चौडा, व्यक्तिगत जमिनको अधिग्रहणलगायत विषयमा स्थानीयलाई जानकारी नदिई निर्माण सुरु गरिएको उनीहरूको आरोप छ ।"
त्रिदेशीय साझेदारीबिना आर्थिक उन्नति असम्भव,"काठमाडौं प्रधानमन्त्री पुष्पकमल दाहालले नेपाल, भारत र चीनबीच साझेदारी गरी आर्थिक उन्नति गर्ने सपना पूरा गर्न आफू लागिपरेको बताएका छन् । नेपाल चेम्बर अफ कमर्सको ६३ औ वार्षिक साधारणसभालाई सम्बोधन गर्दै दाहालले नेपाललाई भारत र चीनको पुलका रूपमा विकास गर्न र क्षेत्रीय सञ्जाल विस्तार गर्न पहल गरिरहेको बताएका हुन् । दाहालले त्रिदेशीय सहकार्यबाट मात्र आर्थिक उन्नति सम्भव भएको दाबी गरे । मैले त्रिदेशीय साझेदारी र सञ्जाल बढाउन सम्भव छ भन्ने सपना देखेको छु, उनले भने, त्यसैअनुरूप कार्यक्रम पनि अघि बढाउन सकिन्छ, मैले जहाँ जाँदा पनि यसैलाई महत्त्व दिने गरेको छु । दाहालले भारत भ्रमण र ब्रिक्स तथा बिम्स्टेक सम्मेलनका अवसरमा आफूले यसै विषयलाई प्राथमिकतामा राखेको बताए । पहिलोपटक प्रधानमन्त्री हुँदा पनि भारत र चीन भ्रमणका बेला त्रिदेशीय साझेदारीलाई नै महत्त्व दिएको उनले दाबी गरे । त्रिदेशीय साझेदारी बढाएर मुलुकले चामत्कारिक विकास गर्न सक्ने बताउँदै त्यसका लागि निजी क्षेत्रको भूमिकामा जोड दिए । निजी क्षेत्र र सार्वजनिक क्षेत्र मिलेर नै विकास गर्ने हो, उनले भने, हामीले त्यसैले निजी क्षेत्रको भूमिकालाई आत्मसात् गरेका छौं, अहिलेको युगमा निजी क्षेत्रबिना विकास सम्भव छैन । दाहालले आफूले हिल्साको पुल उद्घाटन गर्न जाँदा होस् वा चाँदनीदोधाराको सुख्खा बन्दरगाह सुरुवात गर्न जाँदा होस् त्रिदेशीय साझेदारीको रणनीति सफल हुने गरी विकास गर्न जोड दिएको बताए । उनले आफू प्रधानमन्त्री बनेदेखि नै मधेस, पहाड र हिमाललाई मिलाएर संविधान कार्यान्वयन गर्ने तथा आर्थिक समृद्धि हासिल गर्ने काम अघि बढाएको बताए । प्रधानमन्त्री दाहालले अहिले आफूले राष्ट्रिय गौरवका आयोजनाको निरन्तर अनुगमन गरिरहेको जानकारी दिए । अनुगमनका क्रममा समयभन्दा अगावै कम लागतमा गुणस्तरीय काम गर्ने आयोजना प्रमुख र कर्मचारीहरूलाई पुरस्कृत गर्ने र राष्ट्रिय संकल्पका लागि अभिप्रेरित गर्ने घोषणा गरिसकेको छु, उनले भने । दाहालले सरकार संसद्मा रहेका निजी क्षेत्रसम्बन्धी विधेयकहरू पारित गर्न पहल गर्ने आश्वासन दिए । लोडसेडिङ अन्त्यले उद्योगी व्यवसायीको आत्मविश्वास जगाउनुका साथै विकास कार्यलाई समेत गति दिएको बताए । कार्यक्रममा बोल्दै चेम्बर अध्यक्ष राजेशकाजी श्रेष्ठले नीति नियम बन्ने तर कार्यान्वयन नहुने समस्या अन्त्य नभई निजी क्षेत्र उत्साहित हुन नसक्ने बताए । उनले निजी क्षेत्र बलियो बनेमा मात्र सरकार पनि बलियो हुने भएकाले संसद्मा अड्किएका निजी क्षेत्रसम्बन्धी विधेयकहरू अघि बढाउन आग्रह गरे । उनले ५ सय र १ हजार दरका भारतीय नोट सटहीको व्यवस्था नहुँदा अफ्ठ्यारो परेको बताए । निकासीजन्य वस्तुमा भारत र चीनले १५ प्रतिशतसम्म अनुदान दिने गरेकामा नेपालमा २ प्रतिशत अनुदान पनि सहज रूपमा पाउन नसकेको बताए ।उत्कृष्टलाई सम्मान कार्यक्रममा नेपाल चेम्बर अफ कमर्सले निर्यातका लागि जारी गरिएको उत्पत्तिको प्रमाणपत्र (सीओओ) का आधारमा उत्कृष्ट निर्यातकर्तालाई सम्मान गरेको छ । चेम्बरले तेसो मुलुकमा निर्यात गर्ने कार्गाेमा मुक्तिनाथ डी कार्गाे, राइजिङ स्टार कार्गाे, ग्लोबल सिपिङ लजिस्टिक, कार्पेटमा हिमालय कार्पेट, काजु आर्टस रग, डेजे कार्पेट, पारामाउन्ट कार्पेट इन्डस्ट्रिज, दि सांग्रिला कार्पेट एन्ड ह्यान्डिक्राफ्ट, गार्मेन्टतर्फ युनाइटेड कलर्स फेसन, नेपाल फेसन, हस्तकलातर्फ अष्टमंगल हस्तकला उद्योग, फेल्टतर्फ एभरेस्ट फेसनलाई सम्मान गरेको छ । यसैगरी भारत निर्यात गर्नेमा किरण सुज म्यानुफ्याक्चर्स र चीनतर्फ न्यु इसा इन्टरप्राइजेजलाई चेम्बरले सम्मान गर्यो ।यसैगरी यस वर्षको नेपाल चेम्बर एक्सेलेन्स अवार्ड बाट नेपाल निर्यात परिषदलाई सम्मान गरेको छ । यस वर्षको चेम्बर बेस्ट म्यानेजमेन्ट अवार्ड बाट भने नेपाल विद्युत् प्राधिकरणका कार्यकारी निर्देशक कुलमान घिसिङ सम्मानित भएका छन् । कार्यक्रममा ईश्वरलाल लाइफ टाइम अचिभमेन्ट अवार्ड लक्ष्मी दास मानन्धर, ईश्वरभक्त मेमोरियल अवार्ड चन्द्रगिरि हिल्स लिमिटेडका सञ्चालक चन्द्रप्रसाद ढकाल र वनवारीलाल ममोरियल अवार्ड इन्फो डेभलपर्स प्रालिलाई दिइएको छ ।चेम्बर अफ कमर्सको ६६ औं स्थापना दिवस एवं वार्षिक साधारणसभामा बुधबार प्रधानमन्त्री पुष्पकमल दाहाललगायत चेम्बर पदाधिकारी तथा उद्यमी व्यवसायी । तस्बिर : कान्तिपुर"
इन्टरनेट कम्पनीले पाउने फ्रिक्वेन्सीको मूल्य बढाउन प्रस्ताव,"काठमाडौं नेपाल दूरसञ्चार प्राधिकरणले इन्टरनेट सेवा प्रदायक (आईएसपी) का लागि छुट्याइएको फ्रिक्वेन्सी बोलकबोलमार्फत बिक्री गर्न पुरानो आधार मूल्य (बेस प्राइस) वृद्धि गर्नुपर्ने प्रस्ताव गरेको छ । आधार मूल्य कम भएको भन्दै लामो समयदेखि आईएसपीका लागि फ्रिक्वेन्सी बोलकबोल नगरेको प्राधिकरणले सूचना तथा सञ्चार मन्त्रालयलाई मूल्य वृद्धिको प्रस्ताव गरेको हो । पुरानै मूल्यमा अहिलेको अवस्थामा फ्रिक्वेन्सी दिन सकिँदैन, प्राधिकरणका अध्यक्ष दिगम्बर झाले भने, त्यसैलाई मध्यनजर गरेर हामीले नयाँ बेस प्राइससहित प्रस्ताव गरेका छौं । प्राधिकरणले आधार मूल्य कम भएको भन्दै प्रक्रिया अघि नबढाउँदा निर्णयको करिब साढे चार वर्ष बितिसक्दा पनि इन्टरनेट कम्पनीका लागि छुट्याइएको फ्रिक्वेन्सी प्रयोग हुन सकेको छैन । दूरसञ्चार सेवाको रेडियो फ्रिक्वेन्सी (बाँडफाँट तथा मूल्य) सम्बन्धी नीति २०६९ ले २ हजार ३ सय ब्यान्डमा ३० मेगाहर्ज फ्रिक्वेन्सी आईएसपीलाई दिने व्यवस्था गरेको छ । आईएसपीका लागि बिक्री गरिने फ्रिक्वेन्सीको मूल्य प्रतिमेगाहर्ज प्रतिवर्ष ४ लाख रुपैयाँ मात्र तोकिएको छ । प्राधिकरणले भने पुरानो बेस प्राइस करिब ११ गुणा बढाउन सिफारिस गरेको हो । नयाँ प्रस्ताव पारित भए अब आईएसपीले कम्तीमा प्रतिमेगाहर्ज प्रतिवर्ष ४५ लाख रुपैयाँ तिर्नुपर्ने हुन्छ । सेवा प्रदायकलाई दिनुभन्दा अगाडि यो ब्यान्डको फ्रिक्वेन्सी बोलकबोल हुने भएकाले ४५ लाखभन्दा बढी तिर्न इच्छुक कम्पनी आएमा तिनले नै फ्रिक्वेन्सी पाउनेछन् । प्राधिकरणले सोही ब्यान्डको फ्रिक्वेन्सी दर ठूला टेलिकम कम्पनीका लागि भने आईएसपीको दाँजोमा दोब्बर राखेर प्रस्ताव मन्त्रालय पठाएको छ । टेलिकम कम्पनीका लागि प्रतिवर्ष प्रतिमेगाहर्ज ९० लाख रुपैयाँ तोकिएको हो । प्राधिकरणले पठाएको प्रस्ताव मन्त्रलयले सीधैं पारित गर्न भने सक्ने छैन । सञ्चारमन्त्री संयोजक रहेको फ्रिक्वेन्सी नीति निर्धारण समितिको बैठकले निर्णय गरी फ्रिक्वेन्सी नीतिमै संशोधन गर्नुपर्ने हुन्छ । नीति गत असारमा मात्र संशोधन भएको थियो । प्राधिकरणको प्रस्ताव स्वीकृत गर्न समितिले नीति संशोधन गरे ६ महिनामै नीति संशोधन हुनेछ । फ्रिक्वेन्सी नीतिअनुसार २ हजार ३ सय ब्यान्डमा उपलब्ध १ सय मेगाहर्ज फ्रिक्वेन्सीमध्ये ३०३० मेगाहर्जका तीन प्याकेज बनाई लिलाम बढाबढमा बिक्री गर्नुपर्छ । तीनवटा प्याकेजमध्ये एउटा नेपाल टेलिकमलाई र अर्को एउटा प्याकेज आईएसपीलाई दिने व्यवस्था गरिएको छ । त्यस्तै तेस्रो प्याकेज भने टेलिकमबाहेकको अर्को टेलिफोन सेवा प्रदायकलाई दिने नीतिमा उल्लेख छ ।टेलिकमले यो ब्यान्डमा ३० मेगाहर्ज फ्रिक्वेन्सी पाइसकेको छ । उसले यो ब्यान्डमा वाइम्याक्स प्रविधिको इन्टरनेट चलाइरहेको छ । एनसेलले पनि पटकपटक २ हजार ३ स्य ब्यान्डमा फ्रिक्वेन्सी माग गरिरहेको छ । प्राधिकरणले इन्टरनेट कम्पनीका लागि छुट्याइएको ३० मेगाहर्जबाट १५१५ मेगाहर्जका दुईवटा प्याकेज बनाई बोलकबोल गर्ने प्रस्ताव गरेको हो । गत असारमा नीति संशोधनका बखत नै प्राधिकरणले यो ब्यान्डको फ्रिक्वेन्सीमा बेस प्राइस बढाउने प्रस्ताव गरेको थियो । त्यसबेला मन्त्रालयले प्राधिकरणको प्रस्ताव समितिमा पेस नगरेकाले पारित हुन सकेन । पहिले तोकेको फ्रिक्वेन्सीको दर एकदमै न्यून छ, यस्तो अवस्थामा हामी बोलपत्र आह्वान गर्न सक्दैनौं, झाले भने, मन्त्रालयले यस विषयमा जे निर्णय दिन्छ त्यसैअनुसार अघि बढ्छौं ।"
"प्राधिकरणमा ज्ञवाली बर्खास्त, पोखरेल नियुक्त","काठमाडौ सरकारले पुनर्निर्माण प्राधिकरणका प्रमुख कार्यकारी अधिकृत (सीईओ) सुशील ज्ञवालीलाई बरखास्त गर्दै रिक्त पदमा गोविन्द पोखरेललाई नियुक्त गरेको छ । बिहीबार बसेको मन्त्रिपरिषद् बैठकले ज्ञवालीको बरखास्तगी र पोखरेलको नियुक्तिको निर्णय एकैपटक गरेको हो । बरखास्त भएका ज्ञवाली र नियुक्त पाएका पोखरेल दुवैलाई बिहीबार नै पत्राचार गरिसकिएको मुख्य सचिव सोमलाल सुवेदीले बताए । दोस्रो स्पष्टीकरणबाट चित्तबुझ्दो जवाफ नआएको भन्दै मन्त्रिपरिषद्ले ज्ञवालीलाई हटाउने निर्णय गरेको हो, मुख्य सचिव सुवेदीले भने, रिक्त पदमा पोखरेल नियुक्तिको पत्र पनि दिइसकिएको छ । ज्ञवालीलाई एमाले अध्यक्ष केपी शर्मा ओली नेतृत्वको सरकारले ०७२ पुस १० गते नियुक्त गरेको थियो । एक वर्ष १३ दिनपछि उनलाई पदबाट हटाएको हो । सरकारले ज्ञवालीलाई पुनर्निर्माणको काम चित्तबुझ्दो नभएको भन्दै दुई साताअघि ५ वटा विषयमा प्रश्न गरी स्पष्टीकरण सोधेको थियो । उक्त जवाफ पेस गरिसकेपछि उनलाई दोस्रोपटक तपाईलाई किन नहटाउने ? भन्दै दोस्रो स्पष्टीकरण सोधेको थियो ।अर्थ मन्त्रालय, समान्य प्रशासन मन्त्रालय र प्रधानमन्त्री तथा मन्त्रिपरिषद्को कार्यालयले सहयोग नगरेका कारण पुनर्निर्माणमा उल्लेख्य उपलब्धि हासिल गर्न नसकेको पहिलो स्पष्टीकरणमा ज्ञवालीले उल्लेख गरेका थिए । दोस्रो स्पष्टीकरण पत्रको व्यहोरा नै तथ्यपरक नभएको भन्दै पुनर्निर्माण हुन नसक्नुका कारणहरू उनले उल्लेख गरेका थिए । दुवै स्पष्टीकरण चिक्तबुझ्दो नभएको भन्दै सरकारले उनलाई बर्खास्त गर्ने निर्णय गरेको हो । भूकम्पबाट प्रभावित संरचनाहरूको पुनर्निर्माणसम्बन्धी ऐन २०७२ अनुसार सीईओलाई हटाउनुपूर्व सफाइको मौका दिनुपर्नेछ । प्रमुख कार्यकारी अधिकृतको काम सन्तोषजनक नभएमा नेपाल सरकारले निजलाई जुनसुकै बेला हटाउन सक्ने तर हटाउनुअघि निजलाई सफाइ पेस गर्ने मौका दिनुपर्ने ऐनले व्यवस्था गरेको छ । उक्त दफा प्रयोग गरी सरकारले ज्ञवालीलाई हटाउने प्रक्रिया सुरु गर्न स्पष्टीकरण सोधेको थियो ।प्रधानमन्त्री पुष्पकमल दाहाल निकट स्रोतका अनुसार ज्ञवालीलाई कांग्रेसको दबाबमा हटाइएको हो । पुनर्निर्माण प्राधिकरणका सीईओलाई हटाउने र उक्त ठाउँमा कांग्रेस निकटका व्यक्तिलाई नियुक्ति दिने समझदारी समीकरणका क्रममा भएअनुसार प्रधानमन्त्रीलाई दबाब परेको स्रोतको भनाइ छ । उक्त सहमति र पुनर्निर्माणमा भइरहेको ढिलाइको आलोचनाका कारण सरकारले ज्ञवालीलाई हटाउने प्रक्रिया सुरु गरेको थियो । बिहीबारको बैठकमा ज्ञवालीलाई हटाउने र पोखरेललाई नियुक्त गर्ने प्रस्ताव प्रधानमन्त्री दाहालले नै गरेर निर्णय गरिएको हो । पोखरेल योजना आयोगका पूर्वउपाध्यक्ष हुन् । उनकै कार्यकालमा राष्ट्रिय योजना आयोगको विपद्पछिको आवश्यकता आकलन (पीडीएनए) तयार भएको थियो । उपाध्यक्ष पदमा रहिरहेका बेला उनलाई तत्कालीन सुशील कोइराला नेतृत्वको सरकारले अध्यादेशमार्फत गठन भएको पुनर्निर्माण प्राधिकरणको सीईओमा समेत नियुक्त गरेको थियो ।प्रधानमन्त्री कार्यालय, व्यवस्थापिका संसद् सचिवालयका कर्मचारी र दलहरूबीचको विवादका कारण व्यवस्थापिका संसद्मा अध्यादेश प्रतिस्थापनका लागि पेस नै हुन सकेन । संविधानले तोकेको अवधि ६० दिनभित्र अध्यादेश व्यवस्थापिका संसद्बाट पास हुन नसकेपछि प्राधिकरण नै निष्क्रिय बन्यो । सीईओमा पोखरेल पनि रहेनन् । पछि पुन: राजनीतिक दलहरूबीच व्यवस्थापिका संसद्मा छुट्टै विधेयक पेस गर्ने र जारी गर्ने समझदारी गरी प्राधिकरण गठन भएको हो । भूकम्प गएको करिब १० महिनापछि सरकारले ज्ञवालीलाई सीईओमा नियुक्त गरेको थियो ।नवनियुक्त सीईओ पोखरेलले बिहीबार पत्र बुझेलगत्तै प्राधिकरण कार्यालयमा उपस्थित भएर पदभार ग्रहण गरेका छन् । पुनर्निर्माणको काम फास्टट्रयाक मा कसरी अघि बढाउने भन्ने अवधारणा आइतबार प्रधानमन्त्री पुष्पकमल दाहाललाई बुझाउने निर्णय गर्दै पदभार ग्रहण गरेको पोखरेलले बताए । हामीले गरेको विपद्पछिको आकलन (पीडीएनए) र अहिले भए गरिरहेका कामबीचको ग्याप हेरेर पुनर्निर्माणको काम अघि बढ्नेछन्, उनले भने, अहिले भइरहेका राम्रा कामहरूले निरन्तरता पाउनेछन् । आउँदो वर्षाअगाडि नै बढीभन्दा बढी घर बनाउने गरी काम अघि बढाउनेछु ।"
ज्ञवाली अदालत जाने,"काठमाडौं सरकारद्वारा बरखास्तमा परेका पुनर्निर्माण प्राधिकरणका प्रमुख कार्यकारी अधिकृत (सीईओ) सुशील ज्ञवाली सरकारको निर्णयविरुद्ध अदालत जाने भएका छन् । सरकारको निर्णय अन्यायपूर्ण भएको बताउँदै बरखास्तको पत्र बुझेपछि ज्ञवालीले एक प्रेस नोट जारी गरी अदालत जाने बताएका हुन् । भूकम्पबाट प्रभावित संरचनाहरूको पुनर्निर्माणसम्बन्धी ऐन, २०७२ बमोजिम प्राधिकरणको कार्यकाल पाँच वर्ष रहेको र प्रमुख कार्यकारी अधिकृतको पदमा मलाई मिति २०७२ साल पुस १० गतेको मन्त्रिपरिषद्को बैठकबाट ऐनको दफा ११ बमोजिम पाँच वर्षका लागि नियुक्ति गरेकामा पुनर्निर्माण र पुन:स्थापनाका कार्यलाई दु्रत गतिमा अघि बढाई भूकम्पपीडित जनतालाई न्याय गर्नका लागि समेत मन्त्रिपरिषद्बाट २०७३ साल पुस २७ गते भएको अन्यायपूर्ण निर्णयउपर कानुनी उपचार खोज्नुपर्ने अवस्था सिर्जना भएको व्यहोरा सम्बन्धित सबैलाई जानकारी गराउन चाहन्छु, ज्ञवालीद्वारा जारी विज्ञप्तिमा भनिएको छ ।स्पष्टीकरणमा छलफल गरी पुनर्निर्माणको काम अघि बढाउनुको सट्टा पदबाट हटाएको उनले जनाएका छन् । पुनर्निर्माणका लागि प्राधिकरणले नेपाल सरकारका निकायहरू, गैरसरकारी संस्थाहरू, अन्तर्राष्ट्रिय समुदाय, राजनीतिक दलहरू, जनप्रतिनिधिहरू, नागरिक समाज, स्थानीय निकाय एवं समुदायसँग समन्वय तथा सहकार्य गर्दै पुनर्निर्माण तथा पुन:स्थापनाका कार्यक्रमहरूलाई प्रभावकारी बनाउँदै अगाडि बढाइरहेको बेला स्पष्टीकरण पेस गर्न भनी २०७३ साल पुस १४ गते प्राप्त पत्र र पुस २२ गते प्राप्त पत्रमा उठाइएका विषयहरूका सम्बन्धमा स्पष्टीकरणबाट सत्यतथ्य जानकारी गराएको थिएँ, उनको विज्ञप्तिमा भनिएको छ, त्यसमा गम्भीर छलफल गरी पुनर्निर्माण तथा पुन:स्थापनासम्बन्धी कार्यहरूलाई अघि बढाउनुपर्नेमा प्रमुख कार्यकारी पदबाट हटाउने गरी आज मिति २०७३ पुस २७ गतेका दिन भएको निर्णयले समग्र पुनर्निर्माण र पुन:स्थापनाका कार्यहरूलाई प्रभावित गर्ने अवस्था सिर्जना हुनु चिन्ताजनक छ ।"
सेयर बजारको आकार साढे १६ खर्ब,"काठमाडौं मुलुकको सेयर बजारको आकार (बजार पुँजीकरण) करिब साढे १६ खर्ब रुपैयाँ छ । यसअघि २२ खर्ब रुपैयाँ बढी पुगेको बजार पुँजीकरण बुधबार १६ खर्ब ५५ अर्ब रुपैयाँ कायम भएको छ । उक्त दिन कारोबारमा आएकामध्ये विकास बैंक, जलविद्युत् र बिमा समूहको परिसचूक घटेपछि नेप्से एक अंकभन्दा थोरैले ऋणात्मक बनेको हो । बाँकी समूहको परिसूचक भने बढे । तर, बढ्नेभन्दा घट्ने समूहको परिसूचक केही बढी रह्यो । उक्त दिन ० दशमलव ३९ अंकको गिरावटसँगै नेप्से १ हजार ४ सय ७६ दशमलव ५१ विन्दुमा छ । २ हजार ६ सय वटा कारोबारबाट १ सय २० कम्पनीका ४५ लाख ६० हजार ९ सय ३१ कित्ता सेयर किनबेच भए । उक्त किनबेचबाट ३६ करोड ५५ लाख रुपैयाँ बराबरको सेयर कारोबार भएको छ । कारोबार रकम अघिल्लो दिनको भन्दा करिब ७७ लाख रुपैयाँले कम हो । वित्त कम्पनी समूहको परिसूचक सबैभन्दा बढी १ दशमलव ६९ प्रतिशत बढ्यो । यस्तै होटलको परिसूचक ० दशमलव ३७ प्रतिशत, अन्यको ० दशमलव ३२ प्रतिशत र बैंकिङको ० दशमलव १७ प्रतिशतले बढे । तर, बिमाको ० दशमलव ७२ प्रतिशत, जलविद्युत्को ० दशमलव ७ प्रतिशत र विकास बैंकको ० दशमलव ५९ प्रतिशतले ऋणात्मक रहे ।"
नदीजन्य पदार्थको चोरी बढ्यो,"नवलपरासी यहाँका खोलाबाट नदीजन्य पदार्थको चोरी बढेको छ । खोलाबाट ट्रिपर र ट्रयाक्टरले बिहानदेखि रातिसम्म ढुंगा गिट्टी ओसार्ने क्रम बढेको हो । विशेष गरी रातको समय र बिहान ३ बजेदेखि ५ बजेसम्म खोलामा ट्रयाक्टर र ट्रिपरको होहल्ला हुने स्थानीय बताउँछन् । केरुंगे खोला कावासोती, सुनवलको तुरिया, परासीको झरही खोलाबाट चोरी बढेको छ । त्यस्तै भुमही, बडेरा, दुम्कीबास, अरुणखोला, चोरमारालगायतका खोलाहरूबाट पनि चोरी हुने गरेको छ । जिविसले धमाधम खोलामा छड्के जाँच गरेर ६५ लाखसम्म जरिवाना तोकेपछि केही दिन बन्द भएको चोरी निकासीले फेरि निरन्तरता पाएको नागरिक समाज जिल्ला सचिव राजेश गुप्ताले बताए । तस्करी रोक्न थप कडा कदम चाल्नुपर्ने सुझाव उनले दिए । चोरी गरेर ल्याइएका नदीजन्य पदार्थहरू विभिन्न स्थानमा संकलन गरेर राख्ने गरेका छन् । त्यसलाई ट्रकमार्फत बुटवल, भैरहवा र पाल्पासम्म पुर्याइने गरेको छ । जिल्लामा अघिल्लो वर्ष करिब १० करोड बराबरको राजस्व आम्दानी भएको थियो । तर यस वर्ष ठेक्का जान नसक्दा राजस्व घाटा लाग्नुको साथै ढुंगा गिट्टीको उत्खननसमेत बढेको छ ।"
चुनढुंगा उत्खनन र ढुवानीमा अवरोध,"दाङ धूलो नियन्त्रणको माग गर्दै घोराही सिमेन्ट उद्योगको चुनढुंगा खानी जाने सडक आसपासका स्थानीयले उत्खनन र ढुवानीमा अवरोध गरेका छन् । घोराही नगरपालिका धाइरेखुटीदेखि लोहारपानीको मुर्कुटीसम्मका सर्वसाधारणले उद्योगले धूलो नियन्त्रणमा चासो नदिएको भन्दै काममा रोक लगाएका हुन् । घोराहीदेखि काभ्रेको तापा सडक खण्डमा चल्ने ट्रिपरले उडाउने धूलोले मानव स्वास्थ्य र वातावरणमा असर परेको घोराहीमुर्कुटी सडक सरोकार समितिका अध्यक्ष भक्तबहादुर वलीले बताए । सडक ग्राभेलको काम सुरु नहुँदासम्म उद्योगका ट्रिपर सञ्चालन हुन दिँदैनौं, उनले भने, हाम्रो स्वास्थ्य बर्बाद भइसक्यो ।स्वर्गद्वारी ट्रिपर व्यवसायी समितिले सडक ग्राभेल गर्न आवश्यक गिट्टी ढुवानी, ग्रेडर र रोलिङको काम नि:शुल्क रूपमा गर्न तयार रहेको बताएको छ । समितिका अध्यक्ष भरतनाथ योगीले गिट्टी ल्याउन पाएमा सडकमा ग्रेडिङ र रोलिङ गर्न तयार रहेको बताए । सडकको अवस्था नाजुक हुँदा चुनढुंगा ढुवानीमा समस्या रहेको उनले बताए । सिमेन्ट उद्योगको चुनढुंगा बोक्न दैनिक एक सयभन्दा बढी ट्रिपरहरू चल्ने गरेका छन् ।"
किसानको मिहिनेत बिचौलियालाई फाइदा,"काभ्रे पनौती १० का प्रयाग केसीले यो वर्ष ७० हजार रुपैयाँको मात्रै सुन्तला बिक्री गरे । गत वर्ष १ लाख ५० हजार रुपैयाँमा बिक्री गरेका थिए । राम्रो सुन्तला फलेको छैन भनेर यो वर्ष आधा मूल्य पनि पाइएन, उनले भने, व्यापारीले बगैंचामा नै आएर मोलतोल गर्छन्, दिएको भाउ लिन बाध्य छौं । व्यापारीले प्रतिकेजी २५ रुपैयाँमा किसानसँग उठाएर सुन्तला ग्रेडिङ गरेर प्रतिकिलो ५० सम्ममा होलसेललाई दिन्छन् । ग्राहकले सोही सुन्तलाको मूल्य ९० देखि १ सय १० रुपैयाँसम्म तिर्नुपर्छ । किसानले फलाएका सुन्तला कालीमाटी, बल्खु, बनेपालगायतका तरकारी बजारमा व्यापारीले दोब्बर मूल्यमा बिक्री गर्ने गरेका हुन् । बनेपामा फलफूल पसल सञ्चालन गर्दै आएका दीपक तिमल्सिना प्रतिकेजी २० रुपैयाँसम्म नाफा गर्ने गरेको स्विकार्छन् । विभिन्न मूल्यका सुन्तला लिएर आउछौं र सोही अनुसार बिक्री गर्छौं, उनले भने, प्रतिकिलो २० रुपैयाँसम्म नाफा त खानैपर्यो । मधेस मूलका व्यापारी सुन्तलाको मोल गर्न दसैंअघि नै बैना गर्न किसानको बगैंचामा पुग्ने गरेका छन् । पछि मूल्यमा उतारचढाव आए पनि पुरानै मूल्य पाउँछन् । शंखुपाटीचौरका किसान माधवप्रसाद बजगाईले सुन्तलाको स्थायी बजार नभएका कारण किसानले भने जति मूल्य पाउन नसकेको गुनासो गरे । सुन्तलाको स्थायी बजार नहुँदा व्यापारीले जति भन्यो त्यतिमा बेच्न बाध्य छौं, उनले भने, हाम्रो मिहेनतमा फाइदा भने अरूले लिन्छन् ।वरिष्ठ कृषि विकास अधिकृत दुर्गाप्रसाद पण्डितले सरकारले मूल्य नतोक्ने भएकाले एकरूपता आउन नसकेको बताए । कृषि विकास कार्यालयले मूल्य तोक्दैन, उनले भने, किसान आफैंले कारोबार गर्ने भएकाले मूल्य फरक पर्ने गरेको छ । उत्पादनमा कमीगत वर्षको तुलनामा यस वर्ष सुन्तलाको उत्पादनमा कमी आएको छ । भूकम्पले सुन्तलाका जराहरू छिनेपछि बोट सुक्दै गएका कारण सोचेजस्तो उत्पादन हुन नसकेको शंखुपाटीचौर कृषक सीताराम भट्टराईले बताए । भूकम्पले सुन्तलाका जराहरू छिन्दो रहेछ, त्यसले बिरुवाहरू सुक्दै गएका छन्, उनले भने, हाँगा सुक्नेलगायतका रोग पनि देखिएका छन् । १५ रोपनी क्षेत्रफलमा व्यवसायी सुन्तला खेती गर्दै आएका भट्टराईले अघिल्लो वर्ष ५ लाख रुपैयाँको बिक्री गरेकामा यो वर्ष कमी हुने बताए । अधिकृत पण्डितले यो वर्ष जिल्लामा १० प्रतिशतले सुन्तला उत्पादनमा कमी आउने अनुमान गरेको बताए । सुन्तलाको फल कुवाउने औंसा (एक प्रकारको किरा) र सिट्रोल बिक्रा (बोटमा ऐंजेरु लाग्ने, हाँगा सुक्ने) जस्ता रोग देखापरेको छ, उनले भने । गत वर्ष १० हजार १ सय ५८ टन सुन्तला उत्पादन भएको थियो ।"
रोजगारी दिँदै होमस्टे,"इलामविराटनगर पूर्वी इलामको अन्तुडाँडा नजिकैका धनकुमार आलेको समय पाहुनाको व्यवस्थापन र सत्कारमै बित्न थालेको छ । झुल्केघाम हेर्न र अन्तुको आकर्षणमा रमाउन देशविदेशबाट पुग्ने पर्यटकले उनको घरमा बास लिन मन पराउँछन् । डाँडा नजिकैको घर, पर्याप्त कोठा, मिठो मसिनो बोलीसहितको सत्कार भएकाले पाहुनाको रोजाइमा उनको घर परेको हो । हराभरा चियाबारीबीचको पोखरीमा रमाउँदै अन्तुडाँडा चढ्नेको बास सहज बनाउने क्रममा एकराज घिमिरेको धपेडी पनि उत्तिकै छ । पुरानै घरलाई भित्र काठको आकर्षक बार बनाएको र घरको फूलबारी सजावटले पनि पाहुना आकर्षित भएका हुन् । एक, दुई गर्दै पर्यटक आउनेमा अहिले थेग्नै मुस्किल पर्न थालेको छ, घिमिरेले भने, पोखरी भएको र वरपरको रमाइलो वातावरणले पनि पाहुनाको आकर्षण बढेको हो । असोजयता अन्तुमा दैनिक सयौं पर्यटकको ताँती लागेको छ । कुनै व्यवस्थित होटल र लज नभएको यो स्थानमा होमस्टेले नै पाहुना थेगेको छ । होमस्टेमा क्षमताभन्दा पनि बढी पर्यटक राख्नुपर्ने बाध्यता छ, अन्तुडाँडा होमस्टे व्यवस्थापन समितिका अध्यक्षसमेत रहेका आलेले भने, दर्ता भएका सबै होमस्टे सञ्चालन गर्दा पनि भरिभराउ हुने गरेका छन् ।उनको घरमा एक वर्षमा ३ हजार ६ सय पर्यटक बसेका छन् । अन्तुडाँडा क्षेत्रमा सञ्चालन भएका २० वटा होमस्टेमध्ये आधाभन्दा बढी होमस्टेमा नियमित पर्यटकको आगमन हुने गरेको छ । सूर्योदय हेर्ने मुख्य यो सिजनमा पर्यटक चाप धेरै हुन्छ । भरसक स्थानीय उत्पादनलाई होमस्टेले प्राथमिकतामा राखेका छन् । कोदो र फापरको रोटी, चिया, इस्कुसको जरालगायत विभिन्न स्थानीय उत्पादनको स्वाद पाहुनाले चाख्छन्, होमस्टे सञ्चालक तारा खडकाले भनिन्, गाउँले शैलीमा नै आगन्तुकलाई सत्कार गर्ने र सस्तो मूल्यमा खाने, बस्ने व्यवस्था गरेकाले आउनेहरूले नै यहाँको धेरै प्रचार गरेका छन् । सुरुमा पाहुनाको सहजताका लागि सञ्चालन गरिएका होमस्टे पछिल्लो दिनमा व्यावसायिक बन्दै गएका छन् । सूर्योदयको सिजनबाहेक पनि पर्यटक आउन थालेका छन् । धेरै पर्यटक राख्ने होमस्टेले राम्रो कमाइ गरेका छन् । आलेका अनुसार हरेक पर्यटकले ५ सय खर्च गर्दा पनि १८ लाख रुपैयाँसम्मको कारोबार भएको छ । अन्तु क्षेत्रमा वार्षिक ४० हजार पर्यटक भित्रने अनुमान छ । पर्यटक आवागमनसँगै अन्यत्र गएर रोजगारी गर्न चाहनेहरू पनि गाउँ फर्कन थालेका छन् । आगन्तुकले भरिभराउपर्यटन प्रवद्र्धनका लागि मोरङको उत्तरवर्ती पर्यटकीयस्थल सिंहदेवीस्थित बिहीबारेमा सञ्चालित होमस्टेमा आन्तरिक पर्यटकको आकर्षण बढेको छ । बिहीबारेस्थित जेफाले क्षेत्रलाई पर्यटकीयस्थल बनाउन दुई वर्षअघि चार घरमा स्थानीय महिलाले होमस्टे सुरु गरेका थिए । त्यसबेला जनही एक लाख रुपैयाँ लगानी गरिएको थियो । सुरुमा खर्च मात्र होला कि भन्ने पीर थियो, होमस्टे सञ्चालन गरेकी घर नम्बर ३ की मायाश्वरी अधिकारीले भनिन् । पहिले आएका पाहुनाले पुन: यस क्षेत्रमा अरू पाहुना लिएर आउन थालेपछि भने जेफाले क्षेत्रमा पाहुना भरिभराउ हुन थालेको उनले सुनाइन् । होमस्टेमा पाहुनाहरूले स्थानीय कला संस्कृतिको झाँकीबाट स्वागतसँगै स्थानीय खानेकुराको स्वाद चाख्न पाउँछन्, होमस्टे सञ्चालिका शर्मिला खड्काले भनिन् । होमस्टेलाई व्यवस्थित गर्न समिति बनाएका छन् । समितिले पाहुनाको सत्कार, खाना र बासको व्यवस्था मिलाउने गर्छ । समितिका अनुसार होमस्टेमा अहिले ४० जना पाहुनासम्मलाई सेवा दिन सकिन्छ ।"
चन्द्रागिरिमा मूर्तिचित्र,काठमाडौं पृथ्वीनारायण शाहको २९५ औं जन्मजयन्तीका अवसरमा चन्द्रागिरि हिल्स लिमिटेडले टप स्टेसनमा भालेश्वर मन्दिर नजिकै पृथ्वीनारायण शाहको मूर्तिचित्र स्थापना गरेको छ । उक्त चित्र नेपाली सेनाका प्रधानसेनापति राजेन्द्र क्षत्रीले अनावरण गरेका हुन् । चन्द्रागिरि पहाड नेपाल एकीकरण अभियानसँग जोडिएकाले त्यहाँ पृथ्वीनारायण शाहको मूर्ति स्थापना गरिएको लिमिटेडले जनाएको छ । यो केबलकार सञ्चालनमा आएयता २ लाख ८२ हजार ४ सय ३० जना आन्तरिक तथा बाह्य पर्यटकहरूले केबलकार अवलोकन गरिसकेका छन् । साउन २४ गतेदेखि व्यावसायिक रूपमा सञ्चालनमा ल्याइएको यो केबलकारको मंसिर ३० गते प्रधानमन्त्री पुष्पकमल दहालले उद्घाटन गरेका थिए ।
पर्यटक ४० प्रतिशतले बढे,"काठमाडौं सन् २०१६ मा ७ लाख २९ हजार ५ सय ५० पर्यटक नेपाल आएका छन् । यो गत वर्षको दाँजोमा ३९७१ प्रतिशत बढी हो । यसले भूकम्प र नाकाबन्दीपछी सुस्ताएको पर्यटन व्यवसाय तंग्रिन थालेको देखाएको छ । गत वर्ष एक मात्रै अन्तर्राष्ट्रिय विमानस्थलबाट नेपालीसहित १७ लाख ९६ हजार २ सय ११ जना भित्रिएका थिए । यीमध्ये हवाईमार्गबाट आउने पर्यटक ७ लाख २९ हजार ५ सय ५० थिए भने रसुवागढीबाट २३ हजार ४ सय ५२ आए । अध्यागमन विभागका महानिर्देशक केदार न्यौपानेका अनुसार भर्खर सकिएको अंग्रेजी वर्षमा करिब ४० प्रतिशत पर्यटक बढ्दा ७ लाख २९ हजार ५ सय ५० पुगेको छ । यीनमा सबैभन्दा धेरै क्रमश: भारत, चीन, श्रीलंका, अमेरिका, बेलायत, थाइल्यान्ड, म्यानमार रहेका छन् । हवाईमार्ग भएर भारतबाट १ लाख १८ हजार २ सय ४९ भारतीय अनि चीनबाट ८० हजार ५ सय ५३ जना चिनियाँ काठमाडौं उत्रिएका थिए । यता रसुवा नाकाबाट पनि २३ हजार ४ सय ५२ जना पर्यटक सडक मार्ग हुँदै काठमाडौं आउँदा चीनबाट मात्रै आउने पर्यटकको संख्या १ लाख ४ हजार ५ पुगेको छ । यो वर्ष सरकारले चिनियाँ पर्यटकलाई लक्षित गर्दै १ सय ५० दिनका लागि अनअराइभल फ्रीभिसा सुविधा ल्याएको छ । महानिर्देशक न्यापानेले भारतबाट सडक मार्ग हुँदै नेपाल आउने भारतीयको तथ्यांक राख्न नसकिए पनि ०१६ मा २ लाख ७० हजार हाराहारी भारतीयहरू सडक मार्ग हुँदै नेपाल आएको अनुमान गरे । भर्खरै सकिएको वर्ष खुला नाकाबाट पनि आउने भारतीयसहित करिब १० लाख पर्यटक नेपाल आएको विभागको अनुमान रहेको छ, महानिर्देशक न्यौपानेले कान्तिपुरसँग भने । भूकम्प र नाकाबन्दी कारण २०१५ मा नेपाल घुम्न आउने पर्यटकको संख्या घटेर ५ लाख ३८ हजार ९ सय ७० मा झरेको थिए । तर, २०१६ मा पर्यटकको संख्या ३९ दशमलव ७१ प्रतिशतले बढेर ७ लाख ५३ हजार २ पुगेको छ । नेपालमा सबैभन्दा धेरै पर्यटक आएको वर्ष सन् २०१२ थियो । त्यस वर्ष ८ लाख ३ हजार ९२ पर्यटक नेपाल आएका थिए । यो वर्ष नेपाल आउने पर्यटक करिब ५० मुलुकका छन् । एक वर्षको तथ्यांकको आँकडा केलाउँदा माषिक कम्तीमा ४० हजारदेखी अधिकतम ८७ हजारसम्म पर्यटक आउने गरेको देखिन्छ ।नेपाल आउने प्रमुख मुलुकहरूमध्ये श्रीलंका, थाइल्यान्ड, म्यानमारका नागरिकहरू लुम्बिनी भम्रणका लागि आउने गरेको देखिन्छ । नेपाल घुम्न आउने प्रमुख पाचँ मुलुकमध्ये अमेरिका चौथो स्थानमा रहेको छ । यो तथ्यांकमा अमेरिकी राहादानी प्रयोग गर्ने नेपालीहरूको संख्या पनि उल्लेख रहेको देखिन्छ । अध्यागमन विभागले पर्यटकको संख्या अझै वृद्धि हुन सक्ने बताउँदै विमानस्थलको साँघुरोपना, ध्वजावाहक विमान नहुनु, विदेशी विमान कम्पनीहरूको टिकटदरमा रहेको सिन्डिकेटका कारण पर्यटकको संख्या वृद्धि हुन कठिन भइरहेको जनाएको छ । हाल नेपालमा २६ वटा विदेशी एयरलाइन्सले सेवा दिइरहेका छन् । २०१५ को तथ्यांकअनुसार यहाँ आउने पर्यटकको औसत बसाइ १४ दिन रहेको छ भने प्रतिदिन खर्च ७० डलर रहेको छ ।"
बचत र कर्जाका दृष्टिले राजधानीपछि रूपन्देही,"भैरहवा बचत तथा कर्जाको दृष्टिले रूपन्देही र आसपासका जिल्लामा काठमाडौं उपत्यकापछि सबैभन्दा बढी कारोबार हुने गरेको राष्ट्र बैंकले औंल्याएको छ । बढ्दो औद्योगिक लगानी, राष्ट्रिय, अन्तर्राष्ट्रियस्तरका निर्माणाधीन आयोजना, वैदेशिक रोजगारीले रेमिट्यान्समा वृद्धि हुँदा जिल्लामा आर्थिक गतिविधि तीव्र रूपले बढेको राष्ट्र बैंकले जनाएको छ । राष्ट बैंकले लुम्बिनी अञ्चलका ६ जिल्ला, रोल्पा र प्यूठान गरी ८ जिल्लालाई सिद्धार्थनगर क्षेत्रको नाममा वर्गीकरण कार्यक्षेत्र निर्धारण गरेको छ । उक्त क्षेत्रमा पछिल्ला वर्षहरूमा कर्जा तथा निक्षेपको वृद्धिदर राम्रो रहेको राष्ट्र बैंक क्षेत्रीय कार्यालयका निर्देशक रेवतीप्रसाद नेपालले बताए । उनले भने, बचत तथा निक्षेपका दृष्टिले यो क्षेत्रको कारोबार काठमाडांै उपत्यकापछि दोस्रो स्थानमा देखिन्छ । यो क्षेत्रमा बैंकको लगानी औद्योगिक र पर्यटन क्षेत्रमा बढ्न थालेको निर्देशक नेपालको तर्क छ । राजधानीपछिको आर्थिक क्रियाकलाप हुने क्षेत्र भएकाले यो जिल्ला बैंकहरूका लागि मुख्य हब बन्न थालेको छ, उनले भने । एकपछि अर्को बैंक तथा वित्तीय संस्थाले शाखा सञ्चालनका लागि अनुमति माग्न थालेका उनले जनाए । यस क्षेत्रमा ठूला स्तरीय पर्यटकीय होटल निर्माण धमाधम हुन थालेका छन्, नेपालले भने । लुम्बिनीको पहिचान विश्वमा बढ्दो छ । तेस्रो मुलुक र भारतीय पर्यटक नेपाल भैरहवा हुँदै भित्रिन थालेका छन् । व्यावसायिक मत्स्यपालन, गाईपालन र अस्ट्रिजपालनमा जिल्ला मुलुककै नमुनाका रूपमा रहेको छ । वैदेशिक रोजगारीका कारण भित्रिने रेमिट्यान्सले हरेक गाउँ सहरोन्मुख अवस्थामा परिणत भएका छन् । आगामी तीन वर्षमा यहाँ होटलको संख्या दोब्बर पुग्ने अनुमान उक्त बैंकको छ । बैंकको तथ्यांकअनुसार हाल बैंक तथा वित्तीय संस्थाको संख्या १ सय ७५ पुगेको छ । यिनीहरूको निक्षेप २२ खर्ब ८३ अर्ब रुपैयाँ छ । बैंक तथा वित्तीय संस्थाको कर्जा १८ खर्ब ०४ अर्ब रुपैयाँ पुगेको छ । रेमिट्यान्स (विप्रेषण) चार महिनामा २ सय ३२ अर्ब रुपैयाँ भित्रिएको छ । पुँजीगत खर्च १२ अर्ब र निक्षेप संकलन र कर्जा प्रवाह ४ र ७४ प्रतिशतले बढेको छ । उद्योग स्थापनको क्रम बढ्दै गइरहेको छ । औद्योगिक कर्जा २८ अर्ब ५२ करोड रुपैयाँ प्रवाह भएको छ । यो रूपन्देहीमा भएको कुल कर्जा प्रवाहको ३५ प्रतिशत हो । ठूला स्तरका पर्यटकीय होटलको संख्या ४४ पुगेको छ । जिल्लामा बैंक तथा वित्तीय संस्थाको संख्या वृद्धि भई कुल शाखा संख्या २ सय ५ पुगेको छ । निक्षेप ८२ अर्ब र कर्जा ९० अर्ब रहेको छ । कर्जा निक्षेप अनुपात करिब १ सय १० प्रतिशत रहेको छ । बैकिरू क्षेत्रका लागि रुपन्देही उर्वर भूमिका रूपमा छ, नेपालले भने, आर्थिक लगानीका लागि सम्भावना देखापर्दै जान थालेका छन् । अर्बौं रुपैयाँ लागतका लुम्बिनी गुरुयोजना, गौतम बुद्ध अन्तर्राष्ट्रिय विमानस्थल, छ लेनको बेलहियाबुटवल व्यापारिक मार्ग आयोजना, बुटवलमा अन्तर्राष्ट्रिय सम्मेलन केन्द्र, बुद्ध सर्किटजस्ता आयोजना सञ्चालनमा भएका छन् । त्यसैगरी चार लेनको तामनगरबेथरी सडक, भैरहवालुम्बिनी सडक निर्माणाधीन अवस्थामा छन् । सेज सञ्चालनको क्रममा छ । भैरहवा हुँदै भारतसँगको आयात पनि बढ्दो छ । कुल कर्जामध्ये कृषि कर्जा ३९९६ प्रतिशतले वृद्धि भई ५ अर्ब ८८ करोड रुपैयाँ पुगेको छ । जसमध्ये अन्न बाली, तरकारी बाली, फलफूल तथा पुष्पखेती, पक्षीपालन र मौरीपालनमा लगानी उल्लेख्य वृद्धि भएको छ । कुल औद्योगिक कर्जा ४२०६ प्रतिशतले वृद्धि भई २८ अर्ब ५३ करोड रुपैयाँ पुगेको छ । जसमध्ये उत्पादनसम्बन्धी, निर्माण र पर्यटन उद्योगसेवामा सबैभन्दा बढी ऋण लगानी भएको छ ।"
माघ दोस्रो साता क्यान इन्फोटेक,"काठमाडौं आगामी माघ दोस्रो सातादेखि राजधानीमा सूचना प्रविधिसम्बन्धी मेला क्यान इन्फोटेक हुने भएको छ । कम्प्युटर एसोसिएसन अफ नेपाल (क्यान) महासंघको आयोजनामा मेला हुन लागेको हो । मेला माघ १३ गतेदेखि १८ गतेसम्म राजधानीको भृकुटीमण्डपमा हुनेछ । यो क्यानको २३ औं संस्करण हो, महासंघका महासचिव विश्वराम बलामीले बुधबार आयोजित पत्रकार सम्मेलनमा भने, मेलामा सूचना प्रविधिसम्बन्धी नवीनतम जानकारी दिइनेछ । यसपटकको मेलामा पनि सुबिसु शीर्ष प्रायोजक रहेको बलामीले जानकारी दिए । गत वर्ष ३ लाख ६३ हजार ४ सय ५६ जनाले अवलोकन गरेकामा यसपालि ४ लाखभन्दा बढीले अवलोकन गर्ने क्यानको दाबी छ । सर्वसाधारणलाई १ सय र विद्यार्थीलाई ५० रुपैयाँ प्रवेश शुल्क तोकिएको मेलामा विभिन्न सूचना प्रविधिसम्बन्धी सामग्री र सेवाको प्रदर्शनी गरिनेछ । नयाँ मोडलका सूचना प्रविधि सामग्रीको बिक्री सुरुवातसमेत गरिने मेलाममा एक दिन भने बिजनेस डे तोकिने क्यानले जनाएको छ । मेलाकै बीच माघ १६ र १७ गते क्यान सूचना प्रविधि कार्यशालामा कार्यशालामा नेपालसहित विदेशका विज्ञहरूले पनि कार्यपत्र प्रस्तुत गर्नेछन् ।"
सखर उद्यमीले उखुको मूल्य बढाए,"सर्लाही सस्तोमा उखु किन्दै आएका सखर उद्यमीले चिनी मिलले क्रसिङ थालेपछि महँगोमा किन्न थालेका छन् । प्रतिक्विन्टल ३ सय ७५ रुपैयाँमा खरिद गर्दैै आएका उद्योगले चिनी मिल चल्ने निश्चित भएपछि ५ सय रुपैयाँ दिने भएका हुन् । सुन्दरपुर चोहर्वामा सखर वनाउन क्रसर सञ्चालन गरेका राजदेव महतोले मिल चल्ने बित्तिकै उखुको मूल्य बढेको वताए । सुरुमा ३ सय ७५ का दरले किनेका थियौं, उनले भने, मिल चलेपछि मूल्य बढाएर ५ सय रुपैयाँ पुर्यायौं । नत्र उखु नै नपाइने अवस्था भयो । माघे संक्रान्तिका बेला सखरको खपत बढी हुने भएकाले सखर उद्योगका क्रसरमा उखु पेल्ने होड छ । जिल्लामा सयभन्दा बढी सखर वनाउने क्रसर सञ्चालनमा छन् । उखुको मूल्य ५ सय ३१ रुपैयाँको प्रस्ताव उद्योग मन्त्रालयले गरेपछि सखरले पनि मोल बढाएका हुन् । आयुष मिठा सखर उद्योगका सञ्चालक वीरेन्द्र साहले पहिले ४ सय रुपैयाँँ क्विन्टलमा खरिद गरेको उखुको भाउ बढेर ५ सय पुगेको बताए । माघे संक्रान्तिले गर्दा सखरको भाउ पनि बढेको छ, उनले भने, ५ सयमा उखु किन्दा घाटा छैन । चिनी मिलले दिने भाउ नै हामीले दिएका छौं । मिलले चिनीमा भ्याट छुटबापत पाउने रकमसमेत जोडेर ५ सय ३१ रुपैयाँ मूल्य दिने गरी उद्योग मन्त्रालयले प्रस्ताव गरेको हो । मन्त्रालयको प्रस्तावलाई उद्यमीले अझै स्विकारेका छैनन् । उद्यमीले बढीमा ५ सय १७ रुपैयाँ मात्र दिने बताएका छन् । उखु उत्पादक महासंघ अध्यक्ष कपिलमुनि मैनालीले सखर र चिनीको भाउ बराबरी भएको उल्लेख गर्दै चिनी मिलले किसानलाई कमी दिएको बताए । भ्याट छुटको रकम घटाउँदा उद्यमीले दिने भनेको ४ सय ६५ रुपैयाँ मात्र हो, उनले भने, सखर उद्योगले भ्याट छुट नपाईकनै ५ सयका दरले उखु किनेका छन् । उखु उत्पादन लागत ३ सय ७२, किसानलाई मुनाफा ९३ र भ्याट छुटबापत ६५ रुपैयाँ जोडेर उद्योग मन्त्रालयले चालु वर्षका लागि ५ सय ३१ रुपैयाँ मूल्य प्रस्ताव गरेको हो ।"
चितवनलाई पोल्ट्रीले चिनायो,"चितवन पोल्ट्रीको राजधानी भनेर चितवनलाई चिनिन्छ । पोल्ट्रीमा लगानी ८० अर्बमध्ये चितवनमा मात्रै ३५ अर्ब रुपैयाँ छ । यसले धेरैलाई रोजगार दिन र जमिलाई उर्वर बनाउन सहयोग पुर्याएको छ । चितवनमा पोल्ट्री क्षेत्रलाई आत्मनिर्भर बनाउन उद्योग वाणिज्य संघले लामो समय प्रवद्र्धन गर्यो । संघले ०५१ देखि ०६३ सालसम्म आयोजना गरिएका महोत्सवमा पोल्ट्रीजन्य वस्तुहरू राखेर त्यसको प्रचारप्रसार गर्यो । महोत्सवमा आउनेलाई पोल्ट्रीबारे जानकारी गराइयो । हाम्रो उद्देश्य यसलाई आत्मनिर्भर बनाउने थियो, संघका पूर्वअध्यक्ष कल्याण जोशी भन्छन् , जुन पूरा भयो, अब केरामा आत्मनिर्भर बनाउने संघको लक्ष्य छ । उनले केरा खेतीको विस्तार राम्रो भएकाले सम्भावना धेरै रहेको बताए ।पहिला सामान्य खोरमा कुखुरा पालिन्थ्यो । लगानी थोरै हुन्थ्यो । अहिले लगानी बढेको छ । व्यवसाय आधुनिकीकरण भएको छ । नयाँ प्रविधिमार्फत व्यवसाय गर्ने किसानको संख्या बढ्दो छ । यसको विस्तार गाउँ क्षेत्रमा पनि बढेको छ । पहाडी गाविस सिद्धिमा विस्तारको तयारी थालिएको छ । त्यस्तै शक्तिखोरमा समेत धमाधम पोल्ट्रीफर्म निर्माण गरी कुखुरापालन गरिएको छ । ०४७ सालमा जिल्लामै पहिलोपटक पोल्ट्रीविज्ञ गुणचन्द्र विष्टले भारतबाट विज्ञ ल्याएर चल्ला उत्पादन गर्ने ह्याचरी उद्योग खोलेका थिए । सुरुमा धेरैले पत्याएका थिएनन् । तर, व्यवसाय सफल देखिएपछि आकर्षण बढ्दै गयो । ४० को दशकदेखि चितवनमा पोल्ट्री व्यवसाय सुरु भयो, नेपाल पोल्ट्री व्यवसायी मञ्चका केन्द्रीय अध्यक्ष शंकर कँडेलले भने, अहिले यसले ठूलो व्यावसायिक रूप लिएको छ । समयसमयमा देखिने बर्डफ्लुले भने किसानले घाटा सहनुपर्ने बाध्यता छ । यस्तो अवस्थामा साना किसान मारमा पर्ने गरेका छन् । पोल्ट्रीविज्ञका अनुसार मुलुकको कुल गार्हस्थ उत्पादनमा चितवनको पोल्ट्रीले करिब १०५ प्रतिशत योगदान पुर्याएको छ ।पोल्ट्रीले देशको कुल गार्हस्थ उत्पादनमा ३५ प्रतिशत योगदान पुर्याएको छ । हाल व्यवसाय यातायात सुविधा र मौसम अनुकूल रहेका जिल्लासम्म फैलिएको छ । पोल्ट्री क्षेत्रको विकासले गर्दा विदेशबाट आयात हुने करोडौं रुपैयाँको मल आयात प्रतिस्थापन हुँदै कुखुराको सुलीबाट जग्गाको उर्वरा शक्तिमा सहयोग पुगेको छ । जिल्लालाई कुखुरापालन राजधानी भन्दा पाल्नका लागि आवश्यक पर्ने सम्पूर्ण कुरा हुनुपर्छ, उद्योग वाणिज्य संघ चितवनका पूर्वअध्यक्ष एवं पोल्ट्रीविज्ञ डा तिलचन्द्र भट्टराईले भने, अन्य जिल्लामा आइपर्ने समस्या समाधान गर्ने केन्द्रका रूपमा विकास गरिनुपर्छ । उनले रोग निदान गरी उपचार गर्ने व्यवस्था भए उत्पादन लागत कम हुने र उत्पादकत्व बढ्ने दाबी गरे । चौबीसै घण्टा सेवा दिने प्रयोगशाला आवश्यक रहेको उनले बताए । च्याउको व्यावसायिक खेती चितवनमा व्यावसायिक खेती सुरु गरिएको छ । च्याउ उत्पादक संघका अध्यक्ष बाबुराम केसीका अनुसार संघमा अहिलेसम्म ४० जना किसान आबद्ध छन् । च्याउको मुख्य बजार टाँडी, नारायणगढ र भरतपुर हो । ०५६ बाट जिल्लामा यसको व्यावसायिक खेती सुरु गरिएको थियो । कन्या र गोब्रे जातको च्याउ लगाउने गरिएको छ । खेती गर्न सजिलो भएकाले किसान यसप्रति आकर्षित हँुदै गएका छन् । माछापालनमा आकर्षण जिल्लामा पोल्ट्री, केराजस्तै माछापालनमा पनि किसानको आकर्षण बर्सेनि बढदो छ । नेपाल मत्स्य व्यवसायी संघका अनुसार चितवनमा माछापालनको सुरुवात ०३८ सालमा माडीको गोपाल नगरबाट भएको हो । अहिले जिल्लाको करिब ५ सय हेक्टर क्षेत्रफलमा माछापालनमा गरिएको छ । माछा न्यून आयस्तर भएका किसानको जीवन धान्ने आधार बनेको छ । किसानले परम्परगात खेती धान छाडेर माछापालनमा आकर्षित हुँदै गएका छन् । बर्सेनि मेहनतअनुसारको आम्दानी गर्दै आएका छन् । माछापालनमा १ हजार २ सय किसान आबद्ध छन् । यसको ५० प्रतिशत बजार आन्तरिक हो, नेपाल मत्स्य व्यवसायी संघका केन्द्रीय अध्यक्ष अम्बिकाप्रसाद अधिकारीले भने, त्यसपछिको बजार भनेको काठमाडौं र पोखरा हो । चितवनमा कमन कार्प, सिल्भर कार्प, बिगहेड कार्प, ग्रास कार्प, रहु, नैनी र पंगास (पोखरीको जल कपुर) जातको माछा पाइन्छ । माछा किसान बढेसँगै बजारका विभिन्न ठाउँमा जिउँदो माछा पसल खुल्ने क्रमसमेत बढेको छ । जहाँबाट उपभोक्ताले जिउँदो माछा आँखैअघि निकालेर घर लान पाउँछन् । तरकारीमा पनि अघिचितवनमा वार्षिक १ अर्ब रुपैयाँभन्दा बढीको तरकारी बिक्री हुने गरेको छ । जिल्लामा मौसमी र बेमौसमी तरकारी खेती गर्ने किसानको संख्या बढ्दो छ । कृषि कार्यालयका अनुसार वार्षिक ९० हजार ४ सय ६१ टन तरकारी उत्पादन हुन्छ । ६ हजार ५ सय ७९ हेक्टर क्षेत्रफलमा तरकारी लगाइन्छ । यहाँ उत्पादन भएको तरकारीको मुख्य बजार काठमाडौं कालिमाटी हो । त्यस्तै नारायणगढ, टाँडी, पर्सा, भरतपुर तरकारीका स्थानीय बजार हुन् । जिल्लाको गीतानगर, गुन्जनगर, शुक्रनगर, पार्वतीपुर, भण्डारा, वीरेन्द्रनगर, पिप्ले तरकारी उत्पादनका पकेट क्षेत्र हुन् । काउली, बन्दा, टमटर, गाजर, मुला, फर्सी, बोडी, तिते करेला, लौका मुख्य रूपमा लगाइने तरकारी हुन् । तरकारी उत्पादक जिल्ला सहकारीका अध्यक्ष हरिबहादुर थापाका अनुसार संघमा २ हजार ५ सय ५० किसान आबद्ध छन् ।"
शीर्षस्थानमा उक्लिए जयराम,"काठमाडौं जयराम श्रेष्ठ उत्कृष्ट प्रदर्शन गर्दै पाँच अन्डर ६३ को कार्ड बनाएर सूर्य नेपाल च्यालेन्जको दोस्रो दिन बुधबार शीर्षस्थानमा उक्लिएका छन् ।रोयल नेपाल गल्फ क्लबमा भइरहेको प्रतियोगितामा उनले पहिलो दिन दुई अन्डर ६६ खेलेका थिए । ३६ होलमा उनले कुल ७ अन्डर १ सय २९ स्कोर गरेका छन् । सन्जय लामाले पनि दोस्रो दिन पाँच अन्डर ६३ स्कोर गरे । उनी समग्रमा ६ अन्डर १ सय ३० स्कोरसहित दोस्रो स्थानमा छन् । शीर्ष वरीयताका प्रो शिवराम श्रेष्ठले दुई अन्डर ६६ खेले भने भुवन नगरकोटीको प्रदर्शन एक ओभर ६९ रह्यो । उनीहरू समग्रमा दुई अन्डर १ सय ३४ सहित संयुक्त तेस्रो स्थानमा छन् ।अघिल्लो दिन भवुनसँगै शीर्षस्थानमा रहेका धनबहादुर थापाले लय कायमै राख्न सकेनन् । उनले चार ओभर ७२ स्कोर गरे । पाँचौं स्थानका उनको कुल स्कोर १ ओभर १ सय ३७ छ । रामे मगर १ ओभर ६९ स्कोर गर्दै छैटौं स्थानमा रहे । उनको कुल स्कोर दुई ओभर १ सय ३८ भएको छ ।रामकृष्ण श्रेष्ठ, रवि खड्का र विकास अधिकारी कुल चार ओभर १ सय ४० स्कोरसहित संयुक्त सातौं स्थानमा छन् । दोस्रो दिन रामकृष्णले ५ ओभर ७३, रविले १ ओभर ६९ र विकासले ३ अन्डर ६५ खेले । चार ओभर ७२ स्कोर गरेका चूडाबहादुर भण्डारी कुल ६ ओभर १ सय ४२ सँगै शीर्ष दसमा छन् । जयरामले चौथो होलमा बर्डी गर्दै सुरुका नौ होलमा १ अन्डर ३३ मा टुंग्याए । पछिल्ला नौ होलमा भने उनको प्रदर्शन उत्कृष्ट रह्यो । उनले १०, १३, १५ र १८ औं होलमा बर्डी गर्दै पछिल्ला नौ होलको स्कोर ४ अन्डर ३० मा राखेका थिए ।सन्जयले सुरुका नौ होलमा ४ अन्डर ३० स्कोर गरे पनि त्यसलाई पछिल्ला नौ होलमा कायम राख्न नसक्दा जयरामलाई उछिन्ने अवसर गुमाए । उनले पछिल्ला नौ होलमा १ अन्डर ३३ खेलेका थिए । उनले होल नं १, २, ४, ९, १०, १३ र १८ औं होलमा बर्डी बनाएका थिए । उनी ११ औं होलमा डबल बोगीमा परेका थिए ।कुल चार लाख रुपैयाँ पुरस्कारको प्रतियोगितामा ३६ होलको खेलपछि कुल १७ ओभर १ सय ५३ सम्म रहेका २२ प्रो र ६ एमेच्योर कट बनाएर फाइनल चरण पुगेका छन् । उनीहरूले बाँकी ३६ होल खेल्नेछन् । मिथुन राई कुल ५ ओभर १ सय ४१ स्कोरसाथ एमेच्योरतर्फ शीर्षमा छन् ।"
म्यानचेस्टरको पाइला फाइनलतिर,"म्यानचेस्टर जुवान माटा र मरोउने फेलानीले गोल गरेपछि म्यानचेस्टर युनाइटेडले मंगलबार लिग कपको सेमिफाइनल पहिलो लेगमा चोटग्रस्त खेलाडीको समस्याबाट गुज्रिरहेको हल सिटीलाई ओल्ड ट्राफोर्डमा २० ले हराएको छ । खेलमा सबैको आँखा कप्तान वायन रोनीमाथि थियो । उनी क्लबका लागि कीर्तिमानी २ सय ५० गोललाई पछ्याइरहेका थिए । तर माटाले ५६ औं मिनेटमा पहिलो गोल गर्दै म्यानचेस्टरलाई अग्रता दिलाए । खेलको अन्त्यतिर सब्टिच्युट फेलानीले दोस्रो गोल गरे । यस जितले जोसे मोउरिन्होको म्यानचेस्टरले जनवरी २६ मा हुने फाइनलमा एक पाइला राखेको छ । फेलानीले ८७ औं मिनेटमा गोल गरेपछि सेमिफाइनल समीकरण हलको हातबाट टाढिएको हो । हामी अझै वेम्बलीमा हुने फाइनलमा पुगेका छैनौं, तर फेलानीको गोलपछि यो सम्भावना भने बढेको छ, मोउरिन्होले खेलपछि प्रतिक्रिया दिए, मैले खेल गाह्रो हुने अपेक्षा गरेको थिएँ, यस्तो खेलमा ४५ गोलको जित सम्भव हुन्न । म्यानचेस्टरले यससँगै लगातार जित पाएको खेलसंख्या ९ पुगेको छ । अब आइतबार इंग्लिस प्रिमियर लिगमा आफ्नो परम्परागत प्रतिद्वन्द्वी लिभरपुलको सामना गर्नेछ । यता हल सिटीले भने आफ्ना नयाँ व्यवस्थापक मार्को सिल्भाको नेतृत्वमा दोस्रो खेल खेलिरहेको थियो । यसमा उनले सब्टिच्युट खेलाडीको सूचीमा छ नाममात्र राख्न सकेका थिए । हारेपछि उनको प्रतिक्रिया थियो, नतिजालाई लिएर म पक्कै खुसी छैन, तर खेलाडीले जसरी खेल्यो, त्यसमा चित्त बुझेको छ । मोउरिन्होले एफए कपमा रिडिङलाई ४० ले हराएयता हलको सामना गर्न सात खेलाडी परिवर्तन गरेका थिए । तर नतिजा भने जित नै रह्यो ।"
केसीटीसी र फाइटर विजयी,"काठमाडौं आयोजक रुस्लान केसीटीसी र रोयल पीसी फाइटरले बुधबार रुस्लान कप टान्टी टान्टी क्रिकेट प्रतियोगितामा जित हात पारेका छन् । कीर्तिपुरस्थित त्रिवि मैदानमा बुधबार पहिलो खेलमा केसीटीसीले क्यानन क्रिकेट क्लबमाथि ७ विकेटको जित निकाल्यो । अर्को खेलमा फाइटरले खहरे क्रिकेट क्लबलाई ६ विकेटले पन्छायो । पहिले ब्याटिङ गरेको क्याननले २० ओभरमा ५ विकेट गुमाएर १ सय ११ रन बनायो । जवाफमा केसीटीसीले १५ ओभरमा ३ विकेट खर्चेर १ सय १४ रन बनायो । क्याननले २६ अतिरिक्त रन खर्चेको थियो । केसीटीसीका सन्जय बस्नेतले सर्वाधिक ४२ रन बनाए । उनी नटआउट रहे । उनले २८ बल सामना गरेका थिए ।सन्जयले ५ चौका पनि प्रहार गरे । आदिल खानले १२ रनको योगदान दिए । क्याननको तर्फबाट दिलीप जयसवालले दुई विकेट लिए । क्याननको इनिङ्स भने सुमन ठाकुरको ब्याटिङमा टिकेको थियो । उनले ३८ बलमा ४६ रन बनाए । भुवन चन्दले १५ रन जोडे । विजेता टिमका सुमित झा र दिलीप यादवले २२ विकेट लिए । दोस्रो खेलमा पहिले ब्याटिङ गरेको खहरे टिम ७ विकेटमा १ सय १५ रनमात्र बनाउन सफल भयो । जवाफमा फाइटरले १२२ ओभरमात्र उपयोग गरेर ४ विकेटमा १ सय १७ रन बनायो । त्यसमा रविन जोशीले अर्धशतक बनाए । उनी दुई उपयोगी साझेदारीमा पनि सहभागी भए । रविनले ७ चौका र तीन छक्का मद्दतमा नटआउट ५६ रन बनाए । यसअघि अमृत थापाले खहरेका लागि २६ बलमा २६ रन नै बनाए । त्यसमा दुई छक्का सामेल थियो । अनिल थापाले २३, रोशन पुलामीले २२ र कृष्ण अधिकारीले २० रन बनाए । जितसँगै दुवै टिम प्रतियोगिताको क्वाटरफाइनल पुगेका छन् ।"
सेपाकताक्रो टोली श्रीलंका प्रस्थान,"काठमाडौं दोस्रो दक्षिण एसियाली सेपाकताक्रो च्याम्पियनसिपमा भाग लिन ८ खेलाडीसहित १७ सदस्यीय नेपाली टोली बुधबार श्रीलंकाको कोलम्बो प्रस्थान गरेको छ । पुरुष खेलाडीमा अनिल गुरुङ (कप्तान), एलन गुरुङ, रूपेश सुनार र रोशन तामाङ छन् । महिलामा सोममाया थापामगर (कप्तान), सुमित्रा डंगोल, चन्द्रा चौधरी र स्वस्तिका श्रेष्ठ छन् । जनवरी १३ देखि १६ तारिखसम्म हुने प्रतियोगितामा नेपाली खेलाडीले रेगु र डबल्स इभेन्टमा प्रतिस्पर्धा गर्नेछन् ।"
कान्तिपुर र एनटीभी सफल,काठमाडौं डिफेन्डिङ च्याम्पियन कान्तिपुर मिडिया ग्रुप र नेपाल टेलिभिजन (एनटीभी) ले आठौं मिडिया कप फुटबलमा बुधबार जित हात पारेका छन् । दशरथ रंगशालामा समूह ए को लिग खेलमा कान्तिपुरले एपी वान टेलिभिजन २० ले पराजित गर्यो । लगातार दोस्रो जितसँगै कान्तिपुर सेमिफाइनल पुग्ने बलियो स्थितिमा पुगेको छ । कान्तिपुरको जितमा सुरज मोक्तान र समिर तामाङले ११ गोल गरे । समिर म्यान अफ द म्याच चुनिए । समूहको अर्को खेलमा एनटीभीले एभिन्यूजलाई २१ ले हरायो । पहिलो जित पाएको एनटीभीका लागि म्यान अफ द म्याच प्रज्ज्वल शाक्य र राजेश थापामगरले गोल गरे । बिहीबार समूह बी मा अन्नपूर्ण पोस्ट र रेडियो नेपालबीच प्रतिस्पर्धा हुँदैछ ।
उपाधि सेनालाई,"दार्चुला विमलसिंह बुढाथोकीको स्मृतिमा जारी भलिबल प्रतियोगितामा नेपाली सेनाको दुर्गा दल गुल्म विजयी भएको छ । दार्चुलाकै ठूलो पुरस्कार राशिको यस प्रतियोगितामा विजेताले ५१ हजार रुपैयाँ पाएको छ । सेनाले भगवती युवा क्लव सर्मोलीलाई २५२०, २५१४, २५१८ को सोझो सेटमा हरायो । भगवती टिमले २५ हजार पायो । प्रतियोगिता विमलसिंह स्मृति समिति राप्लाले आयोजना गरेको हो ।"
कराँते सुरु,काठमाडौं तेस्रो सगरमाथा आमन्त्रण करााते प्रतियोगिता बुधबार लैनचौरमा सुरु भएको छ । पहिलो दिन सिनियर पुरुष ५० केजीमा आयोजक नेपाल सितोरियो करााते डो नक्सालका आकाश पाल र साम्तेनका साजन नेपाली तथा ५५ केजीमा लैनचौरका निराकारमान प्रधान र आयोजकका आशिष पाल सेमिफाइनल पुगेका छन् ।प्रतियोगितामा नेपालसहित बंगलादेश र भुटानका खेलाडीले विभिन्न २८ स्पर्धामा प्रतिस्पर्धा गर्ने छन् ।
सुब्रीलाई भव्य स्वागत,"क्वालालम्पुर फिफा वर्ष गोल पुरस्कारका विजेता मोहमद फैज सुब्रीले मलेसियामा बुधबार नायकीय स्वागत पाएका छन् । उनलाई यहाँ अवतरित हुँदा २ सयभन्दा बढी प्रशंसकले घेरेर हौस्याए । उक्त मौकामा फैजले चाहिँ अब आफू टोलीमा नियमित रूपले पर्न प्रयासरत रहने प्रतिक्रिया दिए । भगवान्को इच्छा भएमा मैले यस्तै घुमाउरो गोल गर्न सकुँ । म गोल गर्ने सीपका लागि झन् मेहनत गर्छु, उनले भने । फैजले मलेसियन सुपर लिगमा गत सिजन पेनाङबाट नियमित खेल्न सकेनन् । गत फेबु्रअरीमा २९ वर्षीय मिडफिल्डरले पेनाङका लागि लामो दूरीको फ्रिकिक प्रहारमा अद्वितीय घुमाउरो गोल गरेका थिए । फिफा पुस्कास अवार्ड (वर्ष गोल पुरस्कार) पाउने उनी पहिलो एसियाली खेलाडी हुन् । जुरिचमा सोमबार आयोजित समारोहमा ब्राजिली विख्यात खेलाडी रोनाल्डोले उनलाई ट्रफी प्रदान गरे । उनले ३५ मिटर दूरीबाट गरेको उक्त गोलको भिडियो गतवर्ष संसारभर चर्चित रह्यो । यसले सन् १९९७ मा ब्राजिली सुपरस्टार रोबर्टो कार्लोसले फ्रान्सविरुद्ध गरेको सनसनीपूर्ण गोलको सम्झना गराएको थियो । फैजले हामीलाई निकै गर्वित बनाएका छन्, विमानस्थलमा उनलाई स्वागत गर्न आएका समर्थक आइद रसिदले भने । मलेसिया सरकार र फुटबल निकायले यो अवार्डनिम्ति उनलाई ३३ हजार ५ सय डलर बराबरको पुरस्कार दिने घोषणा गरेका छन् । एसियाली फुटबल महासंघ (एएफसी) अध्यक्ष शेख सलमान बिन इब्राहिम अल खालिफाले पनि यो सफलताप्रति खुसी व्यक्त गरेका छन् ।"
एसिया मुख्य हकदार,"क्वालालाम्पुर फिफाले विश्वकपमा ४८ टिम पुर्याउने निर्णय गरेपछि एसियाली फुटबल महासंघ (एएफसी) ले एसिया महादेश थप स्थानका लागि मुख्य हकदार भएको प्रतिक्रिया दिएको छ । सन् २०२६ देखि लागू हुने यो व्यवस्थाअनुसार थपिएका स्थानमध्ये बढीभन्दा बढी हात पार्न सबै महासंघहरू लालायित हुने नै छन् । एएफसी अध्यक्ष शेख सलमान बिन इब्राहिम अल खालिफाले एसियामा तीव्रतर बढ्दो जनसंख्यालाई मध्यनजर गरेर हाल कायम ४ देशको कोटामात्र पर्याप्त नहुने बताए । हामी के विश्वास गर्छौं भने सबैभन्दा ठूलो महादेश भएका कारण एसियाले हालको भन्दा धेरै कोटा पाउनु जरुरी छ । खास गरी एसियाको आर्थिक शक्ति, खेलको लोकप्रियता र सबै तहमा भइरहेको फुटबल विकास हेर्दा यो एकदमै गहन कुरा हो, उनले भने । एएफसीअन्तर्गत मध्यपूर्वदेखि पूर्वी एसियाली मुलुकसमेत पर्छ । सन् २००६ को विश्वकपदेखि एएफसीमै समेटिएको अस्ट्ेरलियाले पनि एसियाको दाबीलाई बल पुग्ने गरी अभिव्यक्ति दिएको छ । फुटबल संघ अस्ट्ेरलियाका प्रमुख कार्यकारी डेभिड ग्यालोपले विश्वकप विस्तार गर्ने निर्णयले यो खेल युरोप र दक्षिण अमेरिकाभन्दा बाहिर धेरै विस्तारित भइसकेको प्रमाणित गर्ने बताए । अस्ट्ेरलिया एएफसीको अंग हो, जहाँ एकदमै यो खेलमा उल्लेख्य विकास र लगानी भइरहेको छ, उनले भने, एसियाली फुटबलको गुणस्तर बढिरहेका कारण एएफसी सदस्यहरूले स्वाभाविक रूपले बढी प्रतिनिधित्वको हक राख्छन ।फिफाले विस्तारित विश्वकपबाट ६ सय ४० मिलियन डलरबराबरको थप नाफा आर्जन हुने प्रक्षेपण गरेको छ । फिफामा संलग्न ६ वटा महादेशीय महासंघहरूले अब के कति थप स्थान पाउने हुन भन्ने आउने मे महिनासम्ममा टुंगो लाग्नेछ ।"
कभर्डहल रूपान्तरण योजना अधुरै,"गुलरिया तुलापुरमा रहेको कभर्डहललाई रंगशालामा रूपान्तरण गर्न सरकारी योजना अगाडि बढाइए पनि निर्माणको काम अझैसम्म सुरु भएको छैन । १६ वर्षअघि पूर्व नगरप्रमुख गोविन्द पाण्डेको सक्रियतामा तुलापुरस्थित कभर्डहललाई रंगशालाको रूपमा विकसित गर्न गुरुयोजना तयार गरिएको थियो । गुरुयोजनाअनुसार नापनक्सा तयार पारे पनि द्वन्द्वका कारण कभर्डहल रुपान्तरण गरिने काम रोकिएको थियो ।पहिलो चरणमा कभर्डहल क्षेत्रमा पर्खाल लगाउने र २० हजार दर्शक क्षमताको बस्ने ठाउ निर्माण गर्ने योजना थियो । उक्त योजनालाई पॉच वर्षअघि नगरपरिषद्ले पनि पारित गर्यो । पटक पटक रंगशाला बनाउन माग गरे पनि बेवास्ता भएको खेलाडीको गुनासो छ । २०३९ सालमा कभर्डहल निर्माण भए पनि यसको संरचना सुरक्षित नभएपछि अतिक्रमण हुँदै गएको छ । तारबार नभएका कारण झन्डै एक बिघा जग्गा कारागार र सुकुम्बासीका नाममा अतिक्रमण भएको छ । कार्यालय कोठासमेत रहेको कभर्डहल प्रयोगमा नआएपछि जीर्ण बन्दै गएको छ । पञ्चायतकालमा खेलकुद समितिको कार्यालय, भारोत्तोलन र टेबलटेनिसका लागि हल बनाइएको थियो । सामान्य मर्मत गरेर सञ्चालनमा आउने भए पनि कर्मचारीले महँगो भाडा तिरेर कार्यालय सञ्चालन गरिरहेका छन् ।नगरपालिकाका कार्यकारी अधिकृत रामचन्द्र पौडेलले आफू भर्खर सरुवा भई आएकाले यसबारे सर्वपक्षीय बैठकबाट नगरपरिषद्मा लैजाने बताए । जिल्ला खेलकुद विकास समितिले रंगशाला निर्माणका लागि पहल भइरहेको जनाएको छ । समिति अध्यक्ष खगेन्द्र खनालले यस वर्ष अर्थ मन्त्रालयबाट ५० लाख रुपैयाँ निकासा हुने आश्वासन पाएको बताए । अर्थले बजेट स्वीकृत गर्नासाथ काम अगाडि बढ्ने र तीन वर्षमा सम्पन्न हुने उनले जनाए ।"
खप्तडमा आर्मी पराजित,"धनगढी प्रथम अन्तर्राष्ट्रिय आमन्त्रित सुदूरपश्चिम खप्तड गोल्डकप फुटबलमा बुधबार त्रिभुवन आर्मी क्लबलाई २१ ले हराउँदै संकटा क्लब सेमिफाइनल पुगेको छ । संकटाको विजयमा दुवै गोल अजय मार्टिन्सले गरेका थिए । १६ औं मिनेटमा पहिलो गोल गरेका मार्टिन्सले २५ औं मिनेटमा अर्को गोल थप्दै २० को स्थितिमा पुर्याए । खेलमा उनी म्यान अफ द म्याच घोषित भए ।स्टार खेलाडीको बाहुल्यता रहेको आर्मीले थुप्रै अवसर पाए पनि पहिलो हाफमा कुनै गोल गर्न सकेन । राष्ट्रिय टोलीका स्ट्राइकर नवयुग श्रेष्ठ, जितेन्द्र कार्की, दीपक गुरुङ र भरत खवासको तालमेल नमिल्दा उनीहरू गोल सदुपयोग गर्न चुकेका थिए । आर्मीबाट टेकबहादुर बुढाथोकीले ६१ औं मिनेटमा गोल गरेर टिमलाई खेलमा फर्काउने प्रयास गरे । तर त्यसपछि गोल थपिन सकेन ।सुरुमै गोल गर्ने रणनीतिअनुसार खेलेको बताउँदै संकटाका प्रशिक्षक सल्यान खड्गीले पछि समालिएर खेल्दा जित हासिल भएको बताए । आर्मीका प्रशिक्षक नवीन न्यौपानेले सुरुमा गोल खाएपछि दबाब पर्दा पाएका अवसर पनि गुमेको बताए ।खप्तड गोल्डकपको सेमिफाइनल समीकरण पूरा भएको छ । संकटाले फाइनल पुग्नका लागि सुदूरपश्चिम ११ सँग प्रतिस्पर्धा गर्नेछ । बिहीबार मनाङ मस्र्याङ्दीले दिल्ली युनाइटेडविरुद्ध सेमिफाइनल खेल्नेछ ।"
न्यू डायमन्डको एकल अग्रता,"काठमाडौं ढोरपाटन डबल लिग महिला भलिबलमा न्यू डायमन्ड एकेडेमीले बुधबार एकल अग्रता बनाएको छ । बालाजु नयाँ बसपार्कस्थित नवनिर्मित कोर्टमा डायमन्डले रामेछापको चन्डेश्वरी युवा क्लबलाई २५९, २५११, २५८ को सोझो सेटमा हराउँदै एकल अग्रता बनाएको हो । न्यू डायमन्डको ५ खेलमा १५ अंक छ । बुधबार अन्य खेलमा रिड मोडल कलेज र पुलिसले विजय पाएका छन् । रिड मोडलले नैकापको न्यु डायमन्ड स्पोर्टस क्लबलाई २५१४, २५६, २६१२ को सेटमा हरायो । रिडले पहिलो ३ अंक जोड्न सफल भयो । त्यस्तै पुलिसले पश्चिमाञ्चल क्षेत्रीय भलिबल संघलाई ३१ को सेटमा पराजित गरेको छ । प्रतियोगितामा अहिलेसम्म ४ खेल खेलेको एपीएफ ४ खेलमा अपराजित रहँदै १२ अंकसाथ दोस्रो स्थान ओगट्न सफल भयो । तेस्रो स्थानको आर्मीको ४ खेलबाट १२ अंक छ । पुलिसको भने ६ खेलबाट १२ अंक भएको छ ।"
