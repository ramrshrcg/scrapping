शीर्षक,विवरण
टर्दै स्थानीय चुनाव,"काठमाडौं राजनीतिक समझदारी र प्राविधिक तयारी हुन नसक्दा स्थानीय तहको निर्वाचनको सम्भावना टर्दै गएको छ । प्रमुख दलका नेताहरूले सार्वजनिक रूपमा स्थानीय निर्वाचनको कुरा गरे पनि भित्रभित्रै संघीय संसद्कै चुनावमा जानुपर्ने मनस्थिति बनाउन थालेका छन भने सम्बन्धित विधेयकहरू पारित हुन नसक्दा प्राविधिक काम पनि अगाडि बढ्न सकेका छैनन् । केही दिनअघि एमाले अध्यक्ष केपी ओलीजीले अब एकैचोटि संघीय संसद्को निर्वाचनतिर लागे हुन्न भनेर सोध्नुभयो, मधेसी मोर्चा पनि स्थानीय तहको भन्दा एकैचोटि संघीय संसद्कै निर्वाचनतिर जान चाहेको छ, प्रमुख सत्ता साझेदार कांग्रेसका एक नेताले भने, कांग्रेस सभापति शेरबहादुर देउवाजीलाई स्थानीय निर्वाचन भए सत्ताको बागडोर आफ्नो हातमा आउला भन्ने होला । तर, अरू सबैले स्थानीयभन्दा संघीय संसद्कै निर्वाचनतिर ध्यान मोड्न खोजेको देखिन्छ । चुनावका लागि राजनीतिक तत्परता मात्र नभई प्राविधिक तयारी पनि शून्यकै अवस्थामा छ । प्रमुख निर्वाचन आयुक्त अयोधिप्रसाद यादवका अनुसार माघ १५ भित्र आवश्यक कानुन दिए जेठ १५ सम्म निर्वाचन सम्भव छ । सरकार भने द्रुत मार्गबाट कानुन पारित गरेर तत्काल निर्वाचन मिति घोषणा गर्नेतिर लागेको देखिन्न । निर्वाचनसँग जोडिएका राजनीतिक दल, मतदाता नामावली, निर्वाचन आयोग, निर्वाचन कसुर र स्थानीय निर्वाचनसँग सम्बन्धित पाँच वटा विधेयक राज्य व्यवस्था समितिमा छलफलमा छन् । तीमध्ये तीनवटा कानुन अघिल्लो सरकारकै पालामा समितिमा गएका हुन् । दुइटा कानुन भर्खरै समितिमा पठाइएको हो । स्थानीय निर्वाचन गराई छाड्ने लक्ष्य हुँदो हो भने सरकार फास्ट ट्रयाक बाट निर्वाचनसँग जोडिएका कानुन पारित गर्ने दिशामा लाग्थ्यो । निर्वाचन मिति घोषणापछि न्यूनतम चार महिनाको समय आयोगको तयारीका लागि आवश्यक रहने प्रमुख निर्वाचन आयुक्त यादवले बताए । उनका अनुसार स्थानीय निकायबाट स्थानीय तहको निर्वाचन गर्नुपर्ने हुँदा मतदाता नामावली व्यवस्थापन गरी वितरण गर्ने र मतपत्र छाप्ने कामका लागि कठिन प्रक्रिया छ । आवश्यक जनशक्ति व्यवस्थापन गर्न र मतदाता परिचयपत्र बनाउन उत्तिकै समय लाग्छ । अर्कोतर्फ द्रुत गतिमा काम गर्न आयोगले पूर्णता पाएको छैन । निर्वाचनका लागि दिनरात खटिनुपर्ने बेला आयोग प्रमुख आयुक्त र एक आयुक्तका भरमा चल्दै आएको छ । तीन आयुक्त पदपूर्तिका लागि सरकारले तदारुकता देखाएको छैन । माघ १५ भित्र कानुन दिने र निर्वाचनको मिति घोषणा गर्ने हो भने दिनरात खटेर जेठ १५ सम्म निर्वाचन गर्न सम्भव छ, यादवले भने, होइन भने त्यसपछि निर्वाचन सम्भव छैन । वर्षा लागेपछि निर्वाचन गराउन कठिनाइ पर्छ । स्थानीय निकाय पुन:संरचना आयोगको प्रतिवेदन कार्यान्वयनमा ल्याउनसमेत सरकारले ढिलाइ गरेको छ । प्रधानमन्त्रीको उपस्थितिमा आयोगको प्रतिवेदन स्थानीय विकासमन्त्री हितराज पाण्डेले डेढ साताअघि नै बुझेका हुन् । तर मधेसी मोर्चाको असन्तुष्टिका कारण प्रधानमन्त्री पुष्पकमल दाहालले स्थानीय तह पुन:संरचना सम्बन्धी प्रतिवेदन मन्त्रिपरिषद् स्तरमा नबुझेको भन्दै पन्छाउँदै आएका छन् । मोर्चाले स्थानीय तह पुन:संरचनाप्रति विरोध जनाएपछि प्रधानमन्त्री दाहाल त्यसलाई हुबहु सार्वजनिक नगरी मोर्चाको समेत समर्थन जुटाउन कार्यदल बनाउने सुरमा छन् । खासगरी प्रदेश नम्बर २ को पुन:संरचनाप्रति मोर्चाको कडा आपत्ति छ । त्यसलाई मिलाउने भन्दै प्रधानमन्त्रीले कार्यदल बनाउनतिर लागे भने यसले थप समय लिनेछ । प्राविधिक रूपमा तयारी अघि नबढेको र राजनीतिक समझदारी पनि नजुटेको अवस्थामा जेठ १५ भित्र स्थानीय तहको निर्वाचन हुने सम्भावना अब टर्दै छ । प्रमुख प्रतिपक्ष एमालेको संसदीय दलका उपनेता सुवास नेम्वाङ भने आफ्नो पार्टी एकैचोटि संघीय संसदको निर्वाचनका पक्षमा नरहेको बताउँछन् । सत्ताधारी दलका नेताहरूले धेरै कुराहरू गर्नुहुन्छ । हामीले त्यस्तो चाहेको र भनेको छैन । एमाले संविधान कार्यान्वनयको पक्षमा छ, नेम्वाङले भने, संविधानको कार्यान्वयन स्थानीय तहको निर्वाचनबाट सुरु हुन्छ । त्यसपछि मात्रै प्रदेश र केन्द्रीय तहको निर्वाचन गर्नुपर्छ । उनले सत्तापक्षको तत्परता भए स्थानीय निकायको निर्वाचन अझै सम्भव रहेको बताए । कांग्रेस नेता एवं भौतिक पूर्वाधार तथा यातायातमन्त्री रमेश लेखक पनि स्थानीय तहको निर्वाचन हुन सक्दैन भन्ने निष्कर्षमा सरकार नपुगेको बताउँछन् । उनका अनुसार निर्वाचनका लागि मुख्य चुनौती मिति घोषणा या कानुन पारित गर्ने विषय प्रमुख होइन । प्रमुख विषय त राजनीतिक मुद्दाको समाधान हो । एमाले संविधान संशोधनमा भाँजो हालेर अहिलेको स्थितिलाई गिजोल्दै सत्ताका लागि बार्गेनिङ गर्ने बाटोमा अघि बढेको छ, लेखकको आरोप छ, मधेसी मोर्चाले अहिलेकै स्थितिमा निर्वाचन हुन दिँदैनौं भनेका छन् । प्राविधिक र कानुनी रूपमा भन्दा राजनीतिक कारणले नै ढिलाइ भएको हो । लेखककै भनाइले पनि तत्काल राजनीतिक मुद्दाको समाधान देखिन्न । मोर्चाले संविधान संशोधन नभईकन स्थानीय निर्वाचन हुन नदिने बताउँदै आएको छ । सरकार मोर्चाको समझदारीबाटै मिति घोषणा गर्ने भन्दै अलमलमा छ । राजनीतिक विषय मिले जुनसुकै बेला पनि सरकारले चुनावको मिति घोषणा गर्न सक्छ, मन्त्री लेखकले भने, राजनीतिक मुद्दा नमिले पनि संशोधन प्रक्रियालाई अघि बढाउने र निर्वाचन मिति पनि घोषणा गरेर अघि बढ्नेबारे छलफल चल्दै छ । संविधान संशोधन प्रक्रियाले लामो समय लिने भएकाले सत्तारूढ कांग्रेस र माओवादी त्यसअघि नै निर्वाचन मिति घोषणा गर्ने पक्षमा छन् । तर मोर्चाका नेताहरूलाई चिढयाउने पक्षमा पनि नभएकाले के गर्ने भन्ने अन्योल कांग्रेस र माओवादीमा छ ।"
चाँडै मिति घोषणा,"काठमाडौं प्रधानमन्त्री पुष्पकमल दाहालले राजनीतिक दलहरूको सहमतिमा निर्वाचनको मिति चाँडै घोषणा हुने बताएका छन् । युनाइटेड अरब इमिरेट्स (यूएई) को भ्रमण सकेर मंगलबार स्वदेश फर्केका प्रधानमन्त्री दाहालले निर्वाचन घोषणाका लागि आफूले राजनीतिक सहमति पर्खेको बताए । निर्वाचन सबैको आवश्यकता भएकाले सरकारले गम्भीर रूपमा लिएको पनि उनले बताए । चुनावको वातावरण बनाउनेतर्फ पहल गर्न छोडेर ऊर्जामन्त्री सहभागी भए पनि हुने कार्यक्रममा आफैं ४ दिन बिताएर फर्केका दाहालले त्रिभुवन विमानस्थलमा पत्रकारहरूसँग भने, सरकार सहमतिमा निर्वाचनको मिति घोषणा गर्ने तयारीमा लागेको छ । भ्रमणमा जानुअगाडि नै मैले निर्वाचन आयोगका पदाधिकारीसँग छलफल गरेको थिएँ । सरकारले माघ दोस्रो साताभित्र आवश्यक ऐन, नियमकानुन उपलब्ध गराउँछ । यूएईको राजधानी आबुधाबीमा आयोजना गरिएको विश्व भविष्य ऊर्जा शिखर सम्मेलन नेपालका लागि लगानी भित्र्याउन महत्त्वपूर्ण भएकै कारण आफू सहभागी भएको उनले बताए । प्रधानमन्त्री दाहालले यूएईमा समकक्षी शेख मोहम्मद विन रसिद अल मोक्तुमसँग आपसी हित, दुईपक्षीय सहयोग एवं नेपाली कामदारको सुरक्षा र दिगो र सुरक्षित रोजगारीबारे छलफल भएको बताए । यो भ्रमणले राजनीतिक तहमा सम्पर्क स्थापना मात्र होइन, उचाइमा पुगेको छ, उनले भने । सम्मेलनमा पाँच विशेष वक्तामध्ये एकका रूपमा सोमबार सम्बोधन गर्दै दाहालले नेपालमा अपार ऊर्जा उत्पादनको सम्भावना रहेको बताएका थिए । ३० मुलुकका ६ सय कम्पनी सहभागी उक्त सम्मेलनमा उनले नेपालमा लगानी गर्न सबैलाई आग्रह पनि गरेका थिए । मन्टेनेग्रो, काजकिस्तान, कोस्टारिका, पराग्वेका राष्ट्रप्रमुखले कार्यक्रममा विशेष सम्बोधन गरेका थिए । अन्य मुलुकका मन्त्री तथा प्रतिनिधि र व्यवसायीको उपस्थिति थियो । नेपाली युवालाई लामो समयदेखि रोजगारी प्रदान गर्दै आएको यूएईको विकासमा नेपालीको ठूलो योगदान रहेको उल्लेख गर्दै उनले भने, यूएईमा नेपालीलाई प्राप्त रोजगारीले जीवनस्तर सुधार ल्याउनुका साथै विप्रेषण (रेमिट्यान्स) ले मुलुकको अर्थतन्त्रमा समेत ठूलो योगदान गरेको छ ।रिहाइका लागि आग्रह प्रधानमन्त्रीले मृत्युदण्डको सजाय पाई दुबईको केन्द्रीय कारागारमा सन् २००३ देखि बन्दी जीवन बिताइरहेका अम्बरबहादुर बमलाई रिहाइका लागि यूएई समकक्षी शेख मोहम्मद विन रसिद अल मोक्तुम र युवराज शेख मोहम्मदसमक्ष आग्रह गरेको बताए । दुईपक्षीय छलफलका क्रममा युवराज र समकक्षीले तत्कालै सम्बन्धित पदाधिकारीलाई बमको रिहाइका लागि निर्देशन दिएको जानकारी पत्रकार सम्मेलनमा दिए । भ्रमणको क्रममा नेपाली कामदारले भोग्नुपरेको समस्या सुल्झाउन र भ्रमण प्रवेशाज्ञामा नेपालीलाई पठाई अलपत्र पार्नेलाई कारबाहीको दायरामा ल्याउन समेत पहल भएको प्रधानमन्त्रीले दाबी गरेका छन् ।"
किताब छाप्नै बाँकी,"काठमाडौं सत्तरी जिल्लामा नयाँ शैक्षिक सत्र सुरु हुन ८७ दिन (चैत अन्तिमसम्म) बाँकी छ । आउँदो शैक्षिक सत्रमा पढ्ने कक्षा १ देखि १० सम्मका ५७ लाख ५७ हजार ७ सय ४४ जना विद्यार्थीका लागि ३ करोड ७२ लाख ५१ हजार ९ सय ५५ थान पाठ्यपुस्तक चाहिन्छ । यीमध्ये १ करोड २१ लाख थान पाठ्यपुस्तक अझै छाप्न बाँकी छ । मनाङ, मुस्ताङ, हुम्ला, जुम्ला र डोल्पामा भने नयाँ शैक्षिक सत्र सुरु हुन २६ दिन मात्रै बाँकी छ । यी पाँच जिल्लामा फागुन १ देखि नयाँ शैक्षिक सत्र सुरु हुन्छ । कक्षा सुरु हुनुभन्दा १५ दिनअघि माघ १५ सम्म पाँचै जिल्लामा पाठ्यपुस्तक पुर्याउनुपर्ने हो । पुस्तक पुर्याउन त टाढाको कुरा, छाप्नसमेत सुरु भएको छैन । यस वर्ष कक्षा १० को पाठ्यपुस्तक परिवर्तन भएको छ । जनक शिक्षा सामग्री केन्द्रका अनुसार कक्षा १० को एक लाख पुस्तक छपाइ कार्य सकाउन अझै एक साता लाग्छ । कक्षा १० को तीनवटा विषयको पाठ्यपुस्तकको कभर छापिसक्यौं । तीनवटाको कभर छापिरहेका छौं, केन्द्रका निर्देशक कपिल पोखरेलले भने, एक साताभित्र सकाएर वितरण गर्न पठाउँछौं । कक्षा १ देखि ५ सम्मका ३४ लाख ५० हजार २३ विद्यार्थीलाई आवश्यक १ करोड ७२ लाख थान पुस्तक छाप्ने जिम्मेवारी निजीलाई दिइएको छ । कक्षा ६ देखि १० को २३ लाख ७ हजार विद्यार्थीका लागि आवश्यक २ करोड १ हजार ८ सय ४० थान पाठ्यपुस्तक छाप्ने जिम्मेवारी केन्द्रले पाएको छ । केन्द्रले विभागलाई दिएको जानकारीअनुसार मंगलबारसम्म ७९ लाख थान मात्रै छापिएको छ । यसमध्ये ६६ लाखको मात्रै फिनिसिङ भएको छ । शैक्षिक सत्र सुरु हुनुअघि बाँकी पुस्तक तयार गर्न दैनिक १ लाख ३९ हजारका दरले छाप्नुपर्छ । केन्द्रले सोमबार विभागलाई बुझाएको कार्ययोजनाअनुसार दैनिक छपाइ क्षमता ८२ हजार मात्रै छ । विभागका महानिर्देशक बाबुराम पौडेलका अनुसार केन्द्रले शैक्षिक सत्रअघि ५० लाख थान पुस्तक छपाइ गर्न नसक्ने जानकारी गराएको छ । बेलैमा वैकल्पिक व्यवस्था गर्नुपर्ने देखिन्छ, उनले भने । केन्द्रले विभागमा बुझाएको कार्ययोजनामा भनिएको छ, लक्ष्यअनुसार २ करोड २ लाख थान पाठ्यपुस्तक तयार गर्न नपुग हुने ५० लाख थान उत्पादनको वैकिल्पक व्यवस्था गर्नुपर्छ । उसले चारवटा विकल्प पनि सुझाएको छ । युसेप र साझाबाट ३ लाख, केन्द्रको प्रेस २४ सै घण्टा सञ्चालन गरेर २७ लाख, गत वर्ष विशेष व्यवस्था गरेर सञ्चालन गरेको प्रेसबाट २० लाख छाप्न सकिने विकल्प पेस गरेको छ । यस वर्षदेखि कक्षा १ र २ को पुस्तक रंगीन हुँदै छ । यसको छपाइ जिम्मेवारी निजी प्रेसलाई दिइएको छ । विभागका महानिर्देशक पौडेलका अनुसार निजीले छपाइ सुरु गरेकै छैन । पुस १५ पछि प्रिन्ट रेडी कपी पाएकाले छपाइ बल्ल सुरु गरेका छौं, निजी प्रेसका प्रतिनिधि दीपक भण्डारीले भने । केन्द्रले जिल्लामा पुस्तक लगिसक्नुपर्ने बेला बल्ल हुम्ला, जुम्ला र डोल्पाका लागि नेपालगन्ज र मनाङ, मुस्ताङका लागि पोखरामा पुर्याउने भएको छ । त्यस्तै निजीले कहिले छपाइ गरेर पुर्याउने निश्चित छैन । नेपालगन्ज र पोखरामा पुर्याएपछि कतिपय जिल्लामा ढुवानी गर्नै हप्तांै लाग्छ । जिल्लाबाट विद्यालयसम्म पुग्दा शैक्षिक सत्र सुरु भएको एक महिनापछि पनि पुग्ने निश्चित छैन ।पाठ्यपुस्तक खरिद गर्न शिक्षा विभागले भदौ अन्तिम साता १ अर्ब ८३ करोड ३ लाख ३१ हजार रकम जिल्लामा पठाइसकेको छ । जिल्ला शिक्षा कार्यालयले पनि विद्यालयको खातामा पठाइसकेको छ । पैसा विद्यालय पुगे पनि विद्यार्थीले शैक्षिक सत्रको सुरुमा पाठ्यपुस्तक पाउने निश्चित छैन । चैत १५ भित्र पाठ्यपुस्तक पुर्याइसक्नुपर्ने थियो, पौडेलले भने, केन्द्रको विकल्प बेलैमा खोजिएन भने ५० लाख थान पुस्तक पुग्ने देखिएन । निजीले पनि छाप्न सुरु गरेकै छैन । सांसदहरूको चासोसंसदको महिला बालबालिका, ज्येष्ठ नागरिक र समाज कल्याण समितिले शैक्षिक सत्रको सुरुमै पाठ्यपुस्तक पुर्याउन सरोकारवालालाई बोलाएर मंगलबार छलफल गराएको थियो । सांसदहरूले बेलैमा पुस्तक पुर्याउन शिक्षामन्त्री र अन्य सरोकारवाला निकायको ध्यानाकर्षण गराएका छन् । सांसद रामहरि सुवेदीले बालबालिकालाई बेलैमा पुस्तक पुर्याउन नसके सरोकारवाला निकाय र सांसदहरूसमेत अपराधीको सूचीमा दर्ज हुने बताए । अर्का सांसद गणेशमान गुरुङले पुस्तक नपुगेको समाचार सुन्न नपरोस् भन्दै शिक्षामन्त्री र सरोकारवालालाई सचेत गराए । निजी प्रकाशनले पुस्तक छाप्ने काम सुरु नगरे काम खोसेर अर्को व्यवस्था गर्नुपर्ने बताए । सांसद डिल्ली चौधरीले अहिले जतिसुकै छापे पनि नयाँ शैक्षिक सत्रअघि नै पुस्तक पुर्याउन आग्रह गरे । टीएल चौधरीले जनक शिक्षाले कर्मचारीको तलब खुवाउनेभन्दा केही काम गर्न नसकेको बताए । अनुराधा थापाले निजीलाई छाप्न दिएकै कारण बेलैमा पुस्तक पुग्न नसकेको बताइन् । बैठकमा शिक्षामन्त्री पौडेलले जनकले छाप्न नसकेको पुस्तक गत वर्षकै जस्तो विशेष व्यवस्था गरेर निजीलाई छाप्न दिने सांसदहरूलाई जानकारी गराए । निजीसँग सहकार्य गरेर फास्ट ट्रयाकबाट जाने विशेष व्यवस्था गर्छौं, उनले भने, जसरी भए पनि विद्यार्थीको हातमा पुस्तक पुग्ने गरी योजना बनाइनेछ । सांसदहरूले निजीलाई दिने व्यवस्थाको विरोध गरे । जनकले छाप्न सकेन भने निजीलाई दिन्छु भन्ने विचार दिमागबाट हटाइदिनुस्, समितिकी सभापति रञ्जु झाले भनिन्, विगतमा कक्षा ५ सम्म निजीलाई दिनु गलत भयो । जनकले छाप्न सक्दैन भने साझालाई दिनुस् ।"
अस्ताए अन्तिम चन्द्रयात्री,"टेक्सास चन्द्रमामा पुग्ने अन्तिम अन्तरिक्ष यात्री युजिन सर्ननको ८२ वर्षको उमेरमा निधन भएको छ । सर्नन त्यस्ता तीन अन्तरिक्ष यात्रीमध्येका एक हुन्, जो दुईपल्ट चन्द्रमामा पुगेका थिए । एपोलो१७ का मिसन कमान्डर समेत रहेका सर्नन १९७२ को यात्रामा चन्द्रमाको जमिन छाड्ने अन्तिम व्यक्ति थिए ।अमेरिकाद्वारा प्रक्षेपित अन्तरिक्ष यान एपोलो१७ लाई कमान्ड गर्दै उनी ११ डिसेम्बर १९७२ मा चन्द्रमामा उत्रिएका थिए । फर्कने क्रममा सर्ननले अन्तिम पाइला उचालेयता चन्द्रमामा अर्को व्यक्तिले अहिलेसम्म पाइला टेकेको छैन । अमेरिकाले चन्द्रमामा रकेट प्रक्षेपण योजना १९७२ यता स्थगित गरेपछि चन्द्रयात्रामा पनि विराम लागेको हो । पछि अमेरिका र रुसले चन्द्रमा तथा अन्य ग्रहहरूको संयक्त अनुसन्धान भने गर्दै आएका छन् । सर्ननपछि कसैलाई चन्द्रमामा पाइला टेक्ने अवसर नमिलेकाले उनी अन्तिम चन्द्रयात्रीका रूपमा मानिएका हुन् ।तीन पटक अन्तरिक्ष यात्राका क्रममा दुई पटक चन्द्रयात्री बनेका सर्ननले ५ सय ६६ घण्टा १५ मिनेट अन्तरिक्षमा बिताएका छन्, जसमध्ये ७३ घण्टाभन्दा बढी समय चन्द्रमामा रहेको रेकर्ड छ । उनी चन्द्रमाबाट फर्कने बेला चन्द्रमाको एक ठाउँमा आफ्नी ९ वर्षीया छोरी टेरेसा डाउन सर्ननको छोटकरी रूप टीडीसी लेखेको बताएका थिए । १९३४ मा अमेरिकाको सिकागोमा जन्मेका सर्ननले इलेक्ट्रिकल इन्जिनियरिङमा स्नातक गरेका थिए । चन्द्रमामा पहिलो पाइला राख्ने अन्तरिक्ष यात्री निल आम्स्ट्रङ पनि इलेक्ट्रिकल इन्जिनियर नै हुन् । चन्द्रमामा १९६९ मा पहिलो पाइला टेक्ने आम्स्ट्रङको २०१२ मा मृत्यु भइसकेको छ । हालसम्म चन्द्रमामा पाइला टेक्ने १२ यात्रीमध्ये ६ जना जीवित छन् ।१९७२ को एपोलो मिसन१७ अघि नै सन् १९६६ र १९६९ मा गरेर दुईपल्ट अन्तरिक्षमा पुगिसकेका सर्नन नासाद्वारा १९६३ मा अन्तरिक्ष यात्रीका लागि छानिएका थिए । १९७६ मा अवकाश लिएयता उनी अन्तरिक्षसम्बन्धी विषय, मुद्दा र बहसहरूमा विशेषज्ञका रूपमा टीभी च्यानलहरूमा छाउने गरेका थिए । सर्नन जीवनको अन्तिम अवस्थामा पनि सक्रिय रूपमा अन्तरिक्षसम्बन्धी अध्ययनअनुसन्धानमै लागेका थिए । पछिल्ला घटनाहरू के भएका छन्, उपलब्धि के भए, उनी निरन्तर अभिरुचि लिइरहन्थे । आफू चन्द्रमामा पाइला टेक्ने अन्तिम व्यक्ति नभई यो उपाधि कसैले लिइदेओस् भन्ने उनको अभिलाषा थियो, पारिवारिक प्रवक्ताले बताएका छन् । उनले चन्द्रयात्रामा भोगेका दु:खकष्ट र आर्जित अनुभवसहित धेरै रोमाञ्चक घटनालाई समेटेर बनाइएको डकुमेन्ट्री दि लास्ट म्यान अन दि मुन २०१६ मा रिलिज भएको थियो । उनले १९९९ मा आत्मवृत्तान्त दि लास्ट म्यान अन दि मुन लेखेका थिए ।"
संसदीय समितिले सल्लाह पाएन,"काठमाडौं सर्वोच्च अदालतबाट अख्तियार प्रमुखको नियुक्ति खारेजीमा परेका लोकमानसिंह कार्कीविरुद्धको महाअभियोग प्रस्तावबारे छलफल गर्न तम्सिएको संसद्को महाअभियोग प्रस्ताव समिति कानुनी सुझाव लिन समेत असफल भएको छ । अदालतले उत्प्रेषणको आदेशद्वारा कार्कीको नियुक्ति सिफारिस र शपथग्रहण समेत बदर गरेको अवस्थामा समितिमा विचाराधीन महाअभियोग प्रस्तावको कानुनी हैसियतबारे सुझाव लिन डाकिएका तीन कानुन विज्ञमध्ये दुई जना समितिलाई सुझाव दिन नमिल्ने ओहोदाका परेका छन् । अदालतबाटै अयोग्य घोषित भई नियुक्ति मितिबाटै पदमुक्त भएका कार्कीमाथि समितिले अनुसन्धान गर्न सक्छसक्दैन भन्नेमा सदस्यहरूबीच एकमत नभएपछि समितिले कानुनी परामर्शका लागि कानुन सचिवको हैसियतमा टेकप्रसाद ढुंगाना, कानुन आयोगका अध्यक्ष माधवप्रसाद पौडेल र महान्याधिवक्ता रमण श्रेष्ठलाई डाकेको थियो । राज्यका सबै अंगलाई कानुनी परामर्श दिने र ती निकायका तर्फबाट कानुनी प्रतिरक्षा गर्ने दायित्व महान्यायाधिवक्ताको मात्रै हुने तर्क गरिरहेका सरकारका कानुनी सल्लाहकार श्रेष्ठ समितिको बैठकमै उपस्थित भएनन् । स्रोतका अनुसार कानुनी परामर्शका लागि अरूलाई पनि डाकिएको बैठकमा नआउने सन्देश पठाएर अनुपस्थित रहेका श्रेष्ठको सल्लाह प्राप्तिका लागि उनको अनुकूल समयमा बुधबार अर्को बैठक राखिएको छ । संसदीय समितिको मर्यादा र सम्मानका लागि उपस्थित भएका कानुन आयोगका अध्यक्ष पौडेल र सचिव ढुंगानाले आफूहरू समितिलाई सुझाव दिने हैसियतमा नरहेको विनम्र जानकारी गराएपछि सांसदहरू जिल्लिए । तत्कालीन प्रधानन्यायाधीश खिलराज रेग्मी नेतृत्वको सरकारका बेला कार्कीलाई नियुक्ति सिफारिस गर्ने संवैधानिक परिषदको सदस्य रहेको स्मरण गराउँदै पूर्वमन्त्री पौडेलले त्यसै विषयमा आफूले समितिलाई कानुनी राय दिन नमिल्ने बताए । नियुक्ति प्रक्रियामा सहभागी भएकाले मैले दिएको सुझाव निष्पक्ष नहुन सक्छ, पौडेलको भनाइ उद्धृत गर्दै समितिका एक सदस्यले भने, मैले दिएको सुझाव निष्पक्ष नै रहेछ भने पनि समितिले त्यसलाई ग्रहण गर्न मिल्दैन । समितिले ग्रहण गर्न नमिल्ने सुझाव मैले किन दिनु ? समितिमा आमन्त्रित अर्का विज्ञ ढुंगानाले भने उच्च अदालतको न्यायाधीश पदमा सिफारिस भइसकेको अवस्थामा आफूले समितिलाई कानुनी राय र सुझाव दिन उपयुक्त नहुने धारणा राखेका थिए । पत्रकारलाई बाहिर निकालियोसंसदीय समितिका कामकारबाही र बैठकहरू खुला र पारदर्शी हुने अभ्यासविपरीत मंगलबार समितिको बैठक कक्षबाट पत्रकारहरूलाई बाहिर निकालिएको थियो । बिहान ११ बजे डाकिएको बैठक कोरम नपुगेर सुरु नहुँदासम्म बैठक कक्षमा झन्डै एक दर्जन पत्रकार र क्यामेरापर्सन उपस्थित थिए । समितिका केही सदस्यले सोमबारको बैठकमा महाअभियोग प्रक्रियाबारे सदस्यहरूबीच मत बाझिएको विषयलाई आमसञ्चार माध्यमले महत्त्वका साथ समाचार बनाएकोमा असन्तुष्टि व्यक्त गरेका थिए । लगत्तै समितिका सचिव अर्जुनबहादुर खड्कासमेतको कानेखुसीपछि समितिकी ज्येष्ठ सदस्य कुमारी लक्ष्मी राईले पत्रकारलाई बाहिर पठाउने फर्मान जारी गरेकी थिइन् । गैरकानुनी कार्यमा सजाय दिनुपर्छकानुन विज्ञहरूको एक टोलीले अदालतबाट पदमुक्त भएका व्यक्तिलाई महाअभियोग लगाउन नसक्ने भए पनि पदमा रहँदा उनले गरेका गैरकानुनी कार्यमा सजायको भागीदार बनाउन सम्बन्धित निकायको ध्यानाकर्षण हुने गरी समितिले सदनमा प्रतिवेदन लैजान सुझाव दिएका छन् । एमाले संसदीय दलमा छलफलमा गोविन्द बन्दी, विजयकान्त मैनालीलगायतका कानुनविद्हरूले यस्तो सुझाव दिएका हुन् ।"
सम्झौता किन कार्यान्वयन भएन ?,"काठमाडौं सरकारले डा गोविन्द केसीसँग गरेका सम्झौता कार्यान्वयन नगरेको भन्दै सांसदहरूले आलोचना गरेका छन् । आलोचना गर्नेमा सम्झौता हुँदाका बखत त्यसको विरोध गर्ने सांसदहरू पनि छन् । संसद्को महिला बालबालिका, ज्येष्ठ नागरिक तथा समाजकल्याण समितिको मंगलबारको बैठकमा एमाले सांसद श्रीमाया थकालीले केसीसँगको सम्झौता कार्यान्वयन नगरेकै कारण एमबीबीएस अध्ययन गर्न लागेका विद्यार्थीसँग कलेजले चर्को शुल्क असुलिरहेको बताइन् । कलेजले एक विद्यार्थीसँग ६५ लाख रुपैयाँ असुलिरहेको छ, उनले भनिन्, सम्झौता किन कार्यान्वयन भएन ? कलेज सञ्चालकले यतिका पैसा लिँदा पनि किन निगरानी भएन ? डा केसी र सरकारबीच मंसिर दोस्रो साता भएको सम्झौताअनुसार एमबीबीएस अध्ययनका लागि बढीमा उपत्यकाभित्र ३८ लाख र उपत्यका बाहिर ४२ लाख रुपैयाँ शुल्क लिने सहमति भएको छ । सर्वोच्च अदालतले पनि केसीसँग भएको सम्झौता कार्यान्वयन गर्न सरकारलाई बाटो खुला गरिदिएको छ । झापाको बीएन्डसी अस्पताल सञ्चाकले केसीसँग भएको सम्झौता खारेजीे माग गर्दै दायर गरेको रिटमा सर्वोच्चले अन्तरिम आदेश जारी गर्न नपर्ने ठहर गरिसकेको छ । समितिको बैठकमा सांसद टीएल चौधरीले पनि मेडिकल कलेज सञ्चालकले सरकारले तोकेको शुल्कभन्दा बढी असुलेको र मेरिट आधारमा भर्ना नगरेको बताए । सरकारी कर्मचारीकै छोराछोरीसँग ६० लाखभन्दा बढी लिएको गुनासो आफूलाई आएको उनले बैठकमा सुनाए । सांसद रत्नदेवी गुरुङले एमबीबीएसमा विकृति बढेको बताइन् । समितिकै सक्रिय सदस्य शिक्षामन्त्री भए पनि यसलाई व्यवस्थापन गर्न नसकेको भन्दै उनले आलोचना गरिन् । सांसद अनुराधा थापाले संसद्को स्वास्थ्य उपसमिति मेडिकल कलेजको स्थलगत अनुगमनमा जाँदा पैसा लिन आएको जस्तो व्यवहार गरिएको बताइन् । शिक्षा मन्त्री धनीराम पौडेलले केसीसँग भएको सम्झौता कार्यान्वयनको चरणमा रहेको बताए ।"
नेपाल एक चीनबाट विचलित हुँदैन,"नेपालको राजनीतिक परिवर्तनले नेपालचीन सम्बन्धलाई असर गरेको छैन चिनियाँ प्राध्यापककाठमाडौं प्रमुख प्रतिपक्षी एमालेका अध्यक्ष तथा पूर्वप्रधानमन्त्री केपी ओलीले नेपालको भूमि छिमेकी मुलुकविरुद्ध कहिल्यै उपयोग हुन नसक्ने बताएका छन् । नेपाल र चीनका थिंकट्यांक हरूको पहिलो संयुक्त सम्मेलनका प्रमुख वक्ता ओलीले नेपाल एक चीन नीतिबाट विचलन हुन नसक्ने पनि बताए । एक चीन नीति कुनै पार्टी विशेषको नीति होइन, यो नेपालका सबै दल र मुलुकको नीति हो । यसमा दायाँबायाँ हुनै सक्दैन, चिनियाँ सरकारी समाचार एजेन्सी सिन्हाको काठमाडौं कार्यालय र चीनको हेवेई विश्वविद्यालयको संयुक्त आयोजनामा भएको उक्त सम्मेलनमा ओलीले भने । चीनसँग होस् या भारतसँग, कहिलेकाहीँ नेपालका कतिपय नेताले जानेर वा नजानेर गल्ती गर्ने गरेकोप्रति संकेत गर्दै ओलीले भने, नेपालप्रति चीनको सदभाव निश्चल छ । चीन हाम्रो संकटको साथी प्रमाणित भइसकेको छ । जनताले चीनलाई विश्वस्त छिमेकीका रूपमा लिएका छन् । नेपालको परराष्ट्र नीतिमा एक चीन नीति आधारभूत विषय नै भइसकेको छ । यसमा कसैले बाटो बिराए पनि त्यो दीर्घकालीन हँुदैन र हुन दिँदैनौं । प्रधानमन्त्रीका हैसियतमा आफूले चीन भ्रमण गर्दा भएका सम्झौतालाई पछिल्लो सरकारले गम्भीरतापूर्वक नलिएकोमा भने उनले गुनासो गरे । चीन नेपालको विकासमा सहयोग गर्न सधैं तत्पर छ तर आन्तरिक मामिला टाढा बस्छ, नेता ओलीले भने, वान बेल्ट वान रोड चिनियाँ राष्ट्रपतिको नेतृत्वमा सञ्चालित अभूतपूर्व योजना हो । हामीले यसबाट फाइदा लिन सक्नुपर्छ । यो नेपाल जस्तो मुलुकका लागि अवसर हो । यो वा त्यो भनेर अबेर गर्ने अवस्था छैन । ओलीले आफू प्रधानमन्त्री भएका बेला नेपाल र चीनबीच रणनीतिक महत्त्वको व्यापार तथा पारवहन सम्झौता गरेका थिए । पूर्व परराष्ट्रमन्त्री कमल थापाले नेपालचीन सम्बन्धले ओली नेतृत्व सरकारको समयमा नयाँ उचाइ लिएको र नेपाललाई भारतआश्रित अवस्थाबाट मुक्त गर्ने थालनी आरम्भ भएको भन्दै उनको प्रशंसा गरे । नेपालचीनबीच व्यापार, पारवहन लगायतका विषयमा भएका सम्झौता कार्यान्वयनमा वर्तमान सरकार गम्भीर नभएको उनले टिप्पणी गरे । ओली मन्त्रिपरिषदका परराष्ट्रमन्त्री थापाले चीनसँग भएका ती सम्झौता पहिलाकै अवस्थामा रहेको भन्दै सरकारको आलोचना गरेका थिए । ओली सरकारले नेपाललाई भारतवेष्टित अवस्थाबाट मुक्त गरेर साँच्चिकै भूपरिवेष्टित मुलुकका रूपमा चिनाएको उनको भनाइ थियो । दुवै छिमेकीको समुद्रसम्म पहुँचका लागि ओली प्रधानमन्त्रीत्वका पालामा रणनीतिक महत्त्वको आधार तय भएको छ । चीनसँग पारवहन सम्झौता गर्नुको अर्थ भारतसँग दूरी बढाउन खोजेको होइन, थापाले भने, नेपालको भूमि चीन र भारतको लिंक बन्नुपर्छ । चहार इन्स्टिच्युटको सल्लाहकार समितिका महासचिव हुयङ युयीले नेपालमा चीनको अन्तक्र्रिया बढिरहेको र जनस्तरको सम्बन्ध थप विस्तार हँुदै गएकोमा खुसी व्यक्त गरे । अबको विदेश मामिला जनस्तरको सन्बन्धबाट बढी निर्देशित हुन्छ, उनले भने, नेपालचीन सम्बन्ध परम्परागत हो । नेपालमा परिवर्तन आउँदा पनि चीन र नेपाल सम्बन्ध तलमाथि भएको छैन । र, चीन नेपाललाई महत्त्व दिँदै सहकार्य एवं लगानीमा अघि बढ्न थालेको छ । चिनियाँ नेतृत्वसँग निकट रहेर काम गर्ने थिंक ट्यांकका रूपमा चिनिएका उनले नेपाल र चीनको सम्बन्ध उचाइमा पुग्न थिंक ट्यांकले दिने सल्लाह र अध्ययनको पनि महत्त्व रहने बताए । उच्चस्तरको राजनीतिक भ्रमण र यस्ता कायक्रम दुईपक्षीय सम्बन्धका आधारशिला हुन्, उनले कान्तिपुरसँग भने, नेपालको राजनीतिक दल, सेना, जनस्तर सबैसँग चीनको सम्बन्ध सुमधुर छ । यसलाई थप हार्दिक र क्रियाशील बनाउन आवश्यक छ ।कार्यक्रममा चिनियाँ प्राध्यापक वाङ डोङ हङले ओली नेतृत्वको सरकारले लामो समयपछि नेपाल र चीनबीच दीर्घकालीन रूपमा अर्थ राख्ने रणनीतिक महत्त्वका सम्झौता भएको स्मरण गरे । ती सम्झौताहरूको कार्यान्वयनको अवस्थाबारे दुवै देशबीच गृहकार्य हुन जरुरी रहेको पनि उनले बताए । कार्यक्रममा निम्त्याइएका नेपाली कांग्रेसका महामन्त्री डा शशांक कोइराला र पूर्व उपप्रधान तथा परराष्ट्रमन्त्री नारायणकाजी श्रेष्ठ भने उपस्थित भएनन् । उनीहरूले कार्यक्रम हुनुभन्दा केही घण्टा अघिमात्र उपस्थित हुन नसक्ने बताएको आयोजकले जानकारी दिए । कार्यक्रममा शशांकको प्रतिनिधिका रूपमा सहभागी कांग्रेस केन्द्रीय सदस्य गुरुराज घिमिरेले ओलीलाई भूतपूर्व होइन अभूतपूर्व प्रधानमन्त्रीको संज्ञा दिँदै गफमा सीमित नभई काम गर्ने माहोल बनाउन आग्रह गरेका थिए । नयाँ शक्तिकी हिसिला यमी र संघीय समाजवादी दलका नेता डा शिवजी यादवले पनि धारणा राखेका थिए । कार्यक्रम बुधबार पनि चल्नेछ ।"
"म्याद बित्यो, छानबिन सकिएन","काठमाडौं विमानस्थलबाट बाहिरिएको अवैध सुनबारे दस दिनभित्र प्रतिवेदन बुझाउने जिम्मेवारी पाएको छानबिन समितिले १२ दिन बित्दा पनि बुझाएको छैन । त्रिभुवन अन्तर्राष्ट्रिय विमानस्थलको भन्सार पास भएर पुस २१ मा बाहिरिएको ३३ किलो पाँच सय ७७ ग्राम ४० मिलिग्राम सुनबारे छानबिन गर्न भन्सार विभागले भोलिपल्टै समिति गठन गरेको थियो ।भन्सार अधिकारीको मिलेमतोमा सुन बाहिरिएको चर्चा सुरु भएपछि विभागले उपमहानिर्देशक सुमन दाहालको संयोजकत्वमा समिति गठन गरेको थियो । संयोजक दाहालले प्रतिवेदन तोकिएको समयमा तयार पार्न नसकिएको बताए । एयर अरेबियाको विमान हुँदै काठमाडौं आएका गोपालबहादुर शाहीबारे विमान कम्पनीसँग विस्तृत जानकारी मागेका थियौं तर सूचना नपाएकाले प्रतिवेदन तयार पार्न ढिलाइ भयो, उनले कान्तिपुरसित भने, तोकिएको दस दिन विमानस्थलमा कार्यरत भन्सार कर्मचारीसँग सोधखोज गर्दैमा बित्यो । दाहालका अनुसार समितिले विमान कम्पनीसँग लिखित जवाफ नै माग गरेको छ । सुन लिएर आएका भनिएका शाहीको लगेजको तौल कति थियो, लगेज लिएरै उनी भन्सार पास भए कि एक्लै पास भए भन्ने लगायतका सूचना खोजी भइरहेको दाहालले बताए । उनले भने, थप अध्ययनका लागि १५ दिन समय मागेका छौं । आज (मंगलबार) साँझसम्म अनुमति पाइनेछ । विमानस्थल भन्सार पास भएर बाहिरिएको अवैध सुन नेपाल प्रहरीको केन्द्रीय अनुसन्धान ब्युरोले बरामद गरेको हो । सुन बरामद भएकै दिन तीनजना पक्राउ परेका थिए । यसबीचमा प्रहरीले विमानस्थल भन्सारका दुई अधिकृतलाई पनि पक्राउ गरेको छ । पुस २८ मा पक्राउ परेका भन्सार अधिकृत श्रीनारायण यादव र राजकुमार ढकालबारे विभागले अहिलेसम्म कुनै औपचारिक धारणा सार्वजनिक गरिसकेको छैन । स्थायी कर्मचारी यादव विमानस्थलमा आठ वर्षदेखि तथ्यांक अधिकृतका रूपमा कार्यरत थिए भने एक्सरे शाखामा कार्यरत ढकाल करारका कर्मचारी हुन् । पक्राउ परेकाहरूको बयानका आधारमा ब्युरोले उनीहरूलाई पक्राउ गरेको हो । विभागले विमानस्थल भन्सारमा कार्यरत २९ कर्मचारीलाई पुस २९ मा र भोलिपल्ट थप ९ कर्मचारीलाई जिम्मेवारीविहीन बनाएको थियो । त्यस्तै विभागले घटनाको दिन एक्सरे विभागमा काम गर्ने स्थायी प्राविधिक कर्मचारी प्रद्युम्नहरि श्रेष्ठ र श्याम श्रेष्ठसहित चार अस्थायी कर्मचारीलाई निलम्बन गरिसकेको छ । विमानस्थलमा भन्सार विभागका अस्थायी र स्थायी गरी करिब १ सय ५० कर्मचारी कार्यरत छन् ।"
वित्तीय अनुशासनहीन देखियो,"काठमाडौं ऋण प्रवाह र असुलीका नाममा वित्तीय अनुशासनहीन देखिएको भन्दै अख्तियार दुरुपयोग अनुसन्धान आयोगले नियन्त्रणका लागि सरोकारवाला निकायहरूको ध्यानाकर्षण गराएको छ । बैंक तथा वित्तीय संस्थाका पदाधिकारीलाई बोलाई अख्तियारका पदाधिकारीहरूले राष्ट्रिय अर्थतन्त्र नै प्रभावित हुने गरीका अनुशासनहीन गतिविधि रोक्न निर्देशन दिए । ऋण दिँदा आफूखुसी सर्त निर्धारण गर्ने, ग्राहकमाथि अनावश्यक नियम लाद्ने प्रवृत्ति देखिएको भन्दै अख्तियारका पदाधिकारीहरूले बैंक तथा वित्तीय संस्थाहरूको कार्यविधिमा एकरूपता हुनुपर्ने सुझाव दिए । अख्तियारका कार्यवाहक प्रमुख आयुक्त दीप बस्न्यातले ऋण असुली न्यायाधिकरणले फैसला गरेपछि पनि बैंक र ग्राहकबीच मिलापत्र भइरहेको बताए ।"
शिक्षा नियमावलीमा अर्थको सहमति,"काठमाडौ सामुदायिक विद्यालय सुधार गर्न तयार गरिएको शिक्षा नियमावलीको मस्यौदामा अर्थ मन्त्रालयले संशोधनसहित मंगलबार सहमति दिएको छ । शिक्षा मन्त्रालयले सहमतिका लागि पठाएको दुई महिनापछि नियमावलीमा राखिएका प्रधानाध्यापकको सुविधा, विद्यालय कर्मचारी र प्रारम्भिक बाल विकास कक्षा (ईसीडी) मा जनशक्ति व्यवस्थापनको प्रावधानमा संशोधन गर्ने रायसहित अर्थले सहमति दिएको हो । अर्थ मन्त्रालय बजेट महाशाखाका सहसचिव मधु मरासिनीले ईसीडीको सहयोगी कार्यकर्ता व्यवस्थापन स्थानीय निकाय र सरकारबीच सहकार्य गरेर व्यवस्थापन गर्ने गरी सहमति दिएको बताए । स्थानीय तहमा जाने स्रोतबाट व्यवस्थापन गर्ने गरी राय दिएका छौं, उनले भने । त्यस्तै विद्यालयमा उपलब्ध शिक्षकहरूबीच प्रतिस्पर्धा गराएर छानिएका प्रधानाध्यापकलाई सुविधा दिन अर्थले सहमति जनाएको छ । विद्यालय कर्मचारीको व्यवस्थापन भने विद्यालय र सरकारको स्रोतबाट हुने गरी सहमति दिएको मरासिनीले बताए । एकैपटकमा सबैलाई व्यवस्थापन गर्न सकिँदैन । क्रमिक रूपमा व्यवस्थापन गर्न सकिन्छ, उनले भने । शिक्षा ऐन आठौं संशोधनमै व्यवस्था भएको ईसीडीका सहयोगी कार्यकर्ता र विद्यालय कर्मचारीको व्यवस्थापन गर्न सरकारलाई बाध्यकारी थियो ।शिक्षामन्त्री धनीराम पौडेलले कानुनले दिएको रायअनुसार नियमावली सुधार गरेर एक साताभित्र कानुन मन्त्रालयमा पठाइने बताए ।"
नेपालअमेरिकाबीच संयुक्त सैन्य तालिम,"काठमाडौं नेपाली सेना र अमेरिकी सेनाबीचको ब्यालेन्स नेल १७३०११ सैन्य तालिम सुरु भएको छ । महावीर गण (रेन्जर) र अमेरिकी सेनाबीच मंगलबार सुरु अभ्यास माघ १८ मा सकिनेछ । अभ्यासमा विभिन्न सैनिक युद्धकलालगायत अन्तर्राष्ट्रिय मानवीय कानुन, मानव अधिकारजस्ता विषयमा आधारित रहेको सैनिक जनसम्पर्क निर्देशनालयद्वारा जारी विज्ञप्तिमा उल्लेख छ । अमेरिकी टोली पुस २८ मा आइपुगेको थियो । संयुक्त अभ्यासबाट सैद्धान्तिक, व्यावहारिक र विशेष अनुभव आदानप्रदानमा सहयोग पुग्ने सेनाले जनाएको छ ।"
कामदारको स्वास्थ्य परीक्षण सुरु,"काठमाडौं साउदी अरब, बहराइन र ओमनमा जान छनोट भएका नयाँ कामदारको स्वास्थ्य परीक्षण १६ दिनपछि सोमबार गाम्का नेपालले सुरु गरेको छ । गल्फ कोअपरेसन काउन्सिल (जीसीसी) लाई प्रतिकामदार १० अमेरिकी डलर बुझाउनुपर्ने नयाँ नियम विवादमा परेपछि कामदारको स्वास्थ्य परीक्षण जनवरी १ देखि रोकिएको थियो । श्रम मन्त्रालयले कामदारसँग स्वास्थ्य परीक्षणबापत थप रकम लिन नदिएपछि गाम्काले एकतर्फी रूपमा स्थगित गरेको स्वास्थ्य परीक्षणलाई पूर्ववत् सञ्चालन गरेको हो । हामीले दुवै देशका कानुन मान्नुपर्छ । जीसीसीले पठाएको पत्रको विषयमा यहाँको परराष्ट्र मन्त्रालयलाई कूटनीतिक तवरबाट उठाउन हामीले भन्यौं, गाम्काका मोहन चौलागाईंले भने, व्यवसायीसँगको छलफलपछि अहिलेलाई कामदारको स्वास्थ्य परीक्षण गर्न सहमत भयौं ।"
ईलाइब्रेरीलाई सहयोग,काठमाडौं ईलाइब्रेरी बनाउन सामाजिक अभियन्ता महावीर पुनलाई नेपाल आदिवासी जनजाति महासंघ जापान शाखाले २ लाख रुपैयाँ सहयोग गरेको छ । महासंघ जापान शाखाका पूर्वअध्यक्ष ओम गुरुङले मंगलबार राजधानीमा पुनलाई रकम हस्तान्तरण गरेका हुन् । नेपाल आदिवासी जनजाति महासंघ केन्द्रलाई जापान शाखाले १ लाख रुपैयाँ सहयोग गरेको छ ।
भारतको बिजुली सिधै काठमाडौं,"काठमाडौं विद्युत् प्राधिकरणले ढल्केबरमुजफ्फरपुर अन्तरदेशीय प्रसारण लाइन हुँदै भारतबाट आयातित १ सय २० मेगावाट बिजुलीमध्ये २० मेगावाट मंगलबार बिहानदेखि सिधै काठमाडौं ल्याउन थालेको छ ।२०५९६० मा सुरु भएको खिम्तीढल्केबर २२० केभीको प्रसारण लाइनको निर्माण कार्य विभिन्न अवरोध पार गर्दै १४ वर्षपछि सम्पन्न भएकाले भारतबाट ढल्केबर ल्याइएको बिजुली मंगलबारदेखि सिधै काठमाडौं ल्याउन सम्भव भएको हो । ढल्केबरखिम्ती हुँदै ल्याइएको बिजुली १३२ केभीको खिम्तीलामोसाँघुकाठमाडौं प्रसारण लाइनबाट राजधानी ल्याइएको हो ।ढल्केबरखिम्ती प्रसारण लाइनको बाँकी एउटा मात्र टावरको निर्माण कार्य हालै सम्पन्न भएर सोमबार साँझ साढे ५ बजे सफल टेस्ट (परीक्षण) गर्यौं । त्यही प्रसारण लाइन हुँदै भारतबाट आयातित बिजुलीमध्ये मंगलबार बिहान ६:०२ बजेदेखि २० मेगावाट राजधानीमा ल्याउन थालिएको छ, विद्युत् प्राधिकरणका प्रवक्ता प्रबल अधिकारीले कान्तिपुरसित भने । उनका अनुसार खिम्तीढल्केबर डबल सर्किटको प्रसारण लाइन हो । हाल उक्त प्रसारण लाइन सिंगल सर्किटमा मात्र सञ्चालन गरिएको छ । छिट्टै डबल सर्किटमा सञ्चालन गरिनेछ ।उनले राजधानीमा लोड व्यवस्थापन गर्न अहिले २० मेगावाट बिजुली मात्र आवश्यक भएको बताए । उनले उक्त रुट हुँदै भारतबाट आयातित बिजुली ७० देखि ९० मेगावाटसम्म ल्याउन सकिने जानकारी दिए । यसअघि प्राधिकरणले भारतबाट थप आयात गरिएको बिजुली हेटौंडा र वरपर पठाई मस्र्याङ्दी करिडोरबाट उक्त क्षेत्रमा पठाउनुपर्ने विद्युत् राजधानी ल्याई लोड व्यवस्थापन गर्दै आएको थियो । आज (मंगलबार) देखि भारतीय बिजुली हेटौंडा नपठाई सोझै काठमाडौं ल्याउन थालिएको हो, अधिकारीले भने ।अधिकारीका अनुसार खिम्तीलामोसाँघुराजधानी प्रसारण लाइनमा पर्ने आयोजनाहरूको उत्पादन न्यूनतम विन्दुमा पुगेका बेला ढल्केबरखिम्ती प्रसारण लाइन हुँदै भारतबाट आयातित बिजुली ९० मेगावाटसम्म काठमाडौं ल्याउन सकिनेछ । हाल ६० मेगावाटको खिम्ती आयोजनाबाट ३६ मेगावाट उत्पादन भइरहेको र अरू साना आयोजनाको समेत उत्पादन खासै घटिनसकेकाले उक्त रुटबाट हाल ७० मेगावाटसम्म मात्र बिजुली ल्याउन सकिनेछ ।बढ्दो सुख्खायामसँगै नदीमा पानीको सतह घट्दै गएकाले बिजुली उत्पादनसमेत घटिरहेको छ । राजधानीको माग व्यवस्थापन गर्न प्राधिकरणले भारतबाट आयातित बिजुलीमध्ये माघ १९ देखि ढल्केबरखिम्ती प्रसारण लाइन हुँदै ९० मेगावाट बिजुली ल्याउने भएको छ । प्राधिकरणले माघ १९ अर्थात् फेब्रुअरी १ देखि ढल्केबरमुजफ्फरपुर प्रसारण लाइनबाट थप ४० मेगावाट बिजुली आयात गर्दै छ । प्राधिकरणले भारतीय कम्पनी एनभीभीएनसित सम्झौता गरिसकेको छ । ढल्केबरमुजफ्फरपुर प्रसारण लाइनबाट प्राधिकरणले हाल १ सय २० मेगावाट आयात गरिरहेको छ, माघ १९ देखि उक्त प्रसारण लाइनबाट प्राधिकरणले १ सय ६० मेगावाट बिजुली आयात गर्न थाल्नेछ ।विश्व बैंकको सहयोगमा खिम्तीढल्केबर प्रसारण लाइन निर्माण गरिएको हो । निर्माण सुरु गर्दाको लक्ष्यअनुसार प्रसारण लाइनको निर्माण कार्य सन् २००९ मा सम्पन्न हुनुपथ्र्यो । तर जग्गाको मुआब्जा विवाद र स्थानीय अवरोधका कारण प्रसारण लाइनका टावर बनाउन समस्या अएका कारण निर्माण कार्य लक्षित समयभन्दा ८ वर्ष ढिलो सम्पन्न भएको हो । खिम्तीढल्केबर प्रसारण लाइन निर्माण भएका कारण दोलखाको १० मेगावाट क्षमताको सिप्रिङ आयोजनाबाट उत्पादित बिजुलीसमेत राष्ट्रिय प्रसारणमा जोडिएको छ ।"
एन्टिडम्पिङ शुल्क हटाउन भारतलाई आग्रह,"नयाँदिल्ली परराष्ट्रमन्त्री प्रकाशशरण महतले नेपाली उत्पादनमाथि लगाइएको एन्टिडम्पिङ शुल्क हटाउनका लागि माथिल्लो निकायबाटै हस्तक्षेप गर्न भारत सरकारलाई आग्रह गरेका छन् । भारतीय विदेश मन्त्रालयले आयोजना गरेको भूराजनीतिसम्बन्धी सम्मेलनमा भाग लिन दिल्ली आएका महतले भारतीय अर्थमन्त्री अरुण जेट्ली र विदेश राज्यमन्त्री भीके सिंहसँगको छुट्टाछुट्टै भेटमा नेपालले व्यापार र वाणिज्यको क्षेत्रमा भोगेका समस्या उठाउँदै त्यस्तो आग्रह गरेका हुन् । महतले भारत सरकारलाई माथिल्लो तहबाटै हस्तक्षेप भए मात्र समस्या समाधान हुने जानकारी गराए । भारतले समयसमयमा विभिन्न नेपाली उत्पादनमा एन्टिडम्पिङ शुल्क लगाउँदै व्यवसायीलाई हतोत्साही पार्ने गरेको छ । जोगबनीस्थित भारतीय भन्सार कार्यालयले नेपाली जुट निकासीमा एन्टिडम्पिङ शुल्क लगाएको छ । भारतीय एन्टिडम्पिङ विभागले नेपाली र बंगलादेशी उत्पादनमा यस्तो थप कर लगाएको हो । भारतले एन्टिडम्पिङ शुल्कसमेत थप गरेको छ । नेपालले दुई देशबीचमा भएको सम्झौताअनुसार नेपाली उत्पादनहरूले निर्वाध रूपमा भारतमा प्रवेश पाउनुपर्ने अडान लिइरहेका बेला एन्टिडम्पिङ शुल्कका नाममा अवरोध सिर्जना हुने गरेको छ । भारतीय पक्षले भने दुई देशको सिमानामा एन्टिडम्पिङ अन्त:शुल्क लगाएका कारण जुटलगायतका उत्पादन भारत निकासीमा समस्या उत्पन्न भइरहेको छ ।नेपालले भोगेका समस्याहरूको समाधानका लागि माथिल्लो तहबाटै हस्तक्षेप हुनुपर्नेमा हामीले विदेश राज्यमन्त्री र अर्थमन्त्रीको ध्यानाकर्षण गराएका छौं, भेटवार्तामा सहभागी भारतका लागि नेपाली राजदूत दीपकुमार उपाध्यायले कान्तिपुरसँग भने । उपाध्यायका अनुसार भारतीय पक्षले समस्या समाधान गर्ने सकारात्मक जवाफ दिएको छ ।महतले भारतीय अर्थमन्त्री जेटलीलाई आगामी मार्चमा काठमाडौंमा हुने लगानीसम्बन्धी सम्मेलनमा सहभागिताका लागि निम्तो दिएका छन् । जेट्लीले भारतको डेलिगेसनको नेतृत्व गरी सम्मेलनमा आउन आफू तयार रहेको बताएका छन् । नेपालले छिट्टै सो सम्मेलनमा सहभागिताका लागि औपचारिक निम्तो पठाउने अधिकारीले बताए । भेटघाटका क्रममा मन्त्री महतले भारतमा गरिएको नोटबन्दीका कारण नेपालका परेको असरका सम्बन्धमा जेट्लीको ध्यानाकर्षण गराएका थिए । जेट्लीले नेपालमा रहेका भारु साट्ने विषयमा आफूहरू सकारात्मक रहेको बताएका थिए । हामीले नेपाललाई परेको समस्या उठाएका छौं, दुवै मन्त्रीले समस्या समाधान गर्छौं भनेका छन्, उपाध्यायले भने ।महतले मंगलबारै राइसना डाइलगलाई सम्बोधन गरेका छन् । भारतीय प्रधानमन्त्री नरेन्द्र मोदीले कार्यक्रम उद्घाटन गरेका थिए । राइसेना डाइलगको यो दोस्रो संस्करणमा पाँच दर्जन मुलुकका करिब २ सय ५० को सहभागिता रहेको छ ।"
आयात र बिक्रीमा प्रतिबन्ध,"काठमाडौं सरकारले बालबालिकाले प्रयोग गर्ने खेलौनामा गह्रौं धातुलगायत अन्य रासायनिक पदार्थ प्रयोगको मापदण्ड तोकेको छ । सरकारले मापदण्ड नपुगेका खेलौना मुलुकभित्र भण्डारण, आयात, बिक्री वितरण, उत्पादन मात्र नभई प्रयोगमा समेत प्रतिबन्ध लगाएको छ । सरकारले लगाएको उक्त प्रतिबन्ध एक सय ८१ दिनपछि प्रभावकारी हुनेछ । राजपत्रमा सोमबार प्रकाशित यी मापदण्ड जनसंख्या तथा वातावरण मन्त्रालयले वातावरण संरक्षण ऐन, २०५३ को दफा ७ को उपदफा (३) ले दिएको अधिकार प्रयोग गरी निर्धारण गरेको हो ।सरकारले १० तत्त्व र दुई यौगिक गरी बालबालिकाले उपयोग गर्ने खेलौनामा १२ भन्दा धेरै घातक रसायन र तत्त्वको अधिकतम मात्रा निर्धारण गरेको हो । यसअनुसार क्याडमियम, क्रोमियम, लेड (सिसा), मर्करी (पारो), जिंक, एन्टिमनी, आर्सेनिक, बेरियम, सेलिनियम, ब्रोमाइन, विस फेनोल ए र फथालेटस खेलौना प्रयोग गर्न पाइने छैन । यी रसायनको सम्पर्कमा आउनाले बालबालिकाको शारीरिक, मानसिक र बौद्धिक विकासमा असर पुग्ने सरकारको ठहर छ ।सरकारले १६ वर्ष उमेरसम्मकाले प्रयोग गर्ने सामग्रीलाई खेलौनाका रूपमा परिभाषित गरेको छ । खेलौनामा आफैंले निर्माण गरिने पुतलीजस्ता खेलौनाका साथै गुड्नेचल्नेउड्ने खेलौना, रहस्य समाधान गर्ने, संकलन गरी तथा बाँडेर खेलिने, विज्ञापन तथा प्रचारप्रसारका लागि बनाइने, विद्युतीय तथा यान्त्रिक उपकरण प्रयोग भई बनेको र लेखेर तथा मेटेर खेल्ने सामग्रीलाई मानिएको छ ।हाल मुलुकमा प्रयोग भइरहेका र बजारमा रहेका अधिकांश खेलौना बालबालिकाका लागि सुरक्षित नरहेको अध्ययनहरूले देखाएको छ । ३ वर्षअघि गरिएको एक अध्ययनमा मुलुकमा उपयोग गरिने करिब ५४ प्रतिशत खेलौनामा स्वास्थ्यको दृष्टिकोणले अत्यन्त हानिकारक गह्रौं धातु लिड, मर्करी, क्रोमियम, क्याडमियम र ब्रोमिन पाइएको थियो । जनस्वास्थ्य तथा वातावरण प्रवद्र्धन केन्द्रले दक्षिण कोरियाको संस्थाको सहयोगमा उक्त अध्ययन गरेको थियो । काठमाडौं, ललितपुर, भक्तपुर तथा काभ्रेका विभिन्न बजारबाट सय प्रकारका प्लास्टिक, धातु, काठ, रबर, माटो, कपास वा कपडा, फोम तथा कागजबाट बनेका खेलौनाको अनुसन्धान गरिएको थियो ।केन्द्रका कार्यकारी निर्देशक एवं वातावरण वैज्ञानिक रामचरित्र साहका अनुसार उक्त अध्ययनमा उपयोग भएको खेलौनाको नमुनामध्ये २८ वटामा सिसा, एउटामा पारो, ९ वटामा क्याडमियम, १४ वटामा क्रोमियम र ४० वटामा ब्रोमिन भेटिएको थियो । अध्ययनमा पाइएको रसायनमध्ये ४६ दशमलव ४२ प्रतिशत खेलौनामा अमेरिकी र युरोपियन समुदायको मापदण्ड (९० पीपीएम) भन्दा बढी सिसा, ३३ दशमलव ३३ प्रतिशतमा ७५ पीपीएमको मापदण्डभन्दा बढी क्याडमियम र ४२ दशमलव ८५ प्रतिशतमा ६० पीपीएमको मापदण्डभन्दा बढी क्रोमियम पाइएको थियो । साहका अनुसार अध्ययनअन्तर्गत सयवटै नमुनामा ब्रोमिन बढी पाइएको थियो ।उनका अनुसार खेलौनामा रहेको सिसाले बालबालिको स्मरण र बौद्धिक क्षमता कम गर्नुको साथै शारीरिक र मानसिक विकासमा समेत अवरोध पुर्याउँछ । क्याडमियमले गर्दा बालबालिकाको मानसिक विकास ढिलो हुनुका साथै हाड कमजोर हुने, हाड दुख्ने, मिर्गौलामा असरसमेत गर्छ । खेलौनामा भएको पारोले मस्तिष्क र मिर्गौलामा नकारात्मक प्रभाव पार्नुको साथै सुन्ने, बोल्ने र हेर्ने क्षमतामा समेत कमी ल्याउँछ ।क्रोमियमले एलर्जी उत्पन्न गर्नुका साथै रोगसँग लडने क्षमतामा कमी ल्याउने, कलेजोमिर्गौला बिगार्ने, फोक्सोको क्यान्सर उत्पन्न हुने सम्भावना सँगै मृत्युसमेत हुनसक्ने साह बताउँछन् । खेलौनामा निर्धारित मात्राभन्दा बढी रहेको ब्रोमिनले घाँटी र आँखा चिलाउने, स्नायु प्रणालीले राम्रो काम नगर्ने, जिनसमेत प्रभावित हुन सक्छ । यस्तै पैथेलेटसले स्नायु प्रणालीको विकासमा असर पुर्याउनुका साथै बानी व्यहोरा परिवर्तन गर्न सक्ने, प्रजनन तन्त्रमा असर पार्नेसमेत सम्भावना हुन्छ ।"
बालविवाहको जोखिम बढ्दो,"काठमाडौं नयाँ बजारकी सकिला बानुले १३ वर्षको उमेरमा विवाह गरेकी थिइन् । मुस्लिम परिवारमा जन्मिएकी उनी अहिले ३० वर्ष पुगिन् । विवाह गरेको वर्षदिनमै उनले पहिलो सन्तान जन्माइन् । त्यति मात्रै होइन उनले ५ सन्तान छोटो समयमै जन्माइन् । हाम्रो संस्कृतिमा परिवार नियोजनका साधन प्रयोग गर्न दिइँदैन, त्यसैले धेरै बच्चा जन्मिए, उनले भनिन् ।सानो उमेरमै धेरै सन्तानकी आमा बनेकी सकिलालाई अहिले अनेक रोगले समातेको छ । उनी भन्छिन्, पाठेघरको अप्रेसन भयो, चिसोले चाँडै समात्छ, भारी काम गर्न सक्दिनँ, बिरामी भइरहन्छु । जीवन आफ्ना लागि बाँचेको जस्तै नलाग्ने, बोझ लाग्ने उनले बताइन् ।उनीजस्तै पाटनकी सरस्वती केसीले पनि १६ वर्षमै विवाह गरेकी हुन् । बिहे गरेकै वर्ष सन्तान जन्माइन् । छोराको आसमा ६ सन्तानकी आमा बनेकी सरस्वती जीवनदेखि थकित भएकी छिन् । दुईपटक त गर्भपतन गराएको उनले सुनाइन् । उनी भन्छिन्, आङ खसेपछि अप्रेसन भयो, छोरा जन्मिएन । छोरा जन्माउन नसकेकोमा परिवारले हेला गरेको उनले बताइन् । सानैमा विवाह गरेकाले उनले पढ्न पाइनन्, आर्थिक रूपमा सबल हुन पनि पाइनन् । ६ छोरी र उनको लालनपालन परिवारले बोझ मान्ने गरेको उनको अनुभव छ । उनी भन्छिन्, कमसेकम आफूले काम गर्न सकेको भए परिवारको वचन खानु पर्थेन ।संसदको महिला, बालबालिका तथा समाज कल्याण समिति सभापति रन्जुकुमारी झाका अनुसार बालविवाहले महिलाको समग्र विकासमा बाधा पुर्याउँछ । यसले महिलालाई शिक्षा, रोजगारजस्ता अवसरबाट वञ्चित गर्छ । महिला सशक्तीकरण हुँदैन । बालविवाह गराउनेलाई ३ देखि ५ वर्षसम्मको सजाय हुने कानुनी प्रावधान रहेको उनले बताइन् । उनी भन्छिन्, कानुन छ, कार्यान्वयन छैन, त्यसैले समस्या ज्युँ का त्युँ छ । अहिले पनि बर्सेनि १३ हजार बालिका बालविवाहको जोखिममा रहेको उनले बताइन् ।महिला कानुन तथा विकास मञ्चकी अध्यक्ष अधिवक्ता मीरा ढुंगानाका अनुसार नेपालमा अहिले पनि ४१ प्रतिशत बालविवाह भइरहेको छ । यसमा ४५ प्रतिशतले परिवारकै मन्जुरीमा बालविवाह गर्छन् । उनी भन्छिन्, बालकको भन्दा बालिकाको ४ गुणा बढी बालविवाह भइरहेको छ । बालविवाह गर्नेमा नेपाल विश्वमै तेस्रो स्थानमा रहेको उनले बताइन् । बालविवाहविरुद्धको उजुरी लिन नमान्नु, पीडकलाई कारबाही नहुनु र दोषीलाई निश्चित जरिवाना नतोकिनुजस्ता अभ्यासले नेपालमा बालविवाहको दर बढदै गइरहेको उनले बताइन् ।स्त्रीरोग विशेषज्ञ डा किरण रेग्मीका अनुसार बालविवाहका कारण प्रजनन स्वास्थ्यमा पर्ने असरले बर्सेनि ८ सय महिलाको मृत्यु हुन्छ । यसमा २५ प्रतिशत किशोरी पर्ने गरेको उनले बताइन् । बालविवाहले महिलाको प्रजनन स्वास्थ्यमा प्रत्यक्ष असर पार्ने उनले बताइन् । बालविवाह गर्नेले धेरैपटक गर्भपतन गर्ने गरेको र जसका कारण असमान्य रक्तश्रावले महिलाको मृत्यु हुन सक्ने, सानो उमेरमै आङ खस्ने, पाठेघरसम्बन्धी रोग लाग्ने, पाठेघरको क्यान्सर हुनसक्ने उनले बताइन् ।मानवअधिकार आयोगकी प्रवक्ता मोहना अन्सारीले बालविवाह आफैंमा मानवअधिकार हनन भएकाले दोषीमाथि कारबाही हुनुपर्ने बताइन् । बालविवाह गर्ने र गराउनेलाई सजाय दिनुपर्ने उनको भनाइ छ । बालविवाह व्यावहारिक रूपमै निषेध गर्नुपर्छ, उनले भनिन् ।"
मन्दिर पुनर्निर्माण पुरातत्त्वले गर्ने,"काठमाडौं पुरातत्त्व विभाग आफैंले रानीपोखरीबीचको बालगोपालेश्वर (जमलेश्वर) मन्दिर पुनर्निर्माण गर्ने भएको छ । काठमाडौं महानगरपालिकाले पुरानै स्वरूपमा नभई रोडा, कंक्रिट र सिमेन्ट प्रयोग गरी पुनर्निर्माण गर्न थालेपछि पुरातत्त्वले निर्माण कार्य रोकेको थियो ।पुरातत्त्वले प्राचीन महत्त्व बोकेको उक्त सम्पदालाई पुरानो स्वरूप कायम हुने गरी आफैं पुनर्निर्माण गर्ने जनाएको छ । विभागका अनुसार मन्दिर भूकम्प प्रतिरोधी बनाइनेछ ।विभागले मन्दिर पुनर्निर्माणका लागि चाँडै ठेक्कापट्टा गरी दुई महिनाभित्र काम सुरु गर्ने जनाएको छ । करिब १ करोड ४० लाख रुपैयाँको लागतमा मन्दिरको पुनर्निर्माण गरिनेछ । यो मन्दिर राजा प्रताप मल्लका पालामा निर्माण भएको हो । रानीपोखरी तथा त्यसवरपरका क्षेत्रका अरू जीर्णोद्धार तथा मर्मतको काम महानगरपालिकाले नै गर्नेछ ।"
सुरक्षित र किफायती पुनर्निर्माण आवश्यक,"भक्तपुर कलात्मक आकृतिले भरिएको काठको बाहिरी मोहडा, पिँढी, कलात्मक झयाल, माथि बार्दली हेर्दा लाग्छ यो कुनै परम्परागत मौलिक घर हो । बाहिर काठको बरन्डा निकालेर बनाएको यो घर पिलर सिस्टमको दुईतले छ । जुन घर परम्परागत मौलिक शैलीको आधुनिक भूकम्प प्रतिरोधी घरको नमुना मात्र हो । ख्वप कलेज अफ इन्जिनियरिङ र ख्वप इन्जिनियरिङ कलेजका विद्यार्थीहरूले दत्तात्रय मन्दिर परिसर र लिवालीस्थित कलेज प्रांगणमा प्रदर्शनीमा राखेको घरको नमुना हेर्दा भूकम्पका कारण क्षतिग्रस्त बस्ती पुन: मौलिक शैलीमा यसैगरी ठडिन्छन् । मौलिकतासँगै सुरक्षित आवास निर्माणमा लाग्न जरुरी छ, ख्वप कलेज अफ इन्जिनियरिङमा स्नातक गर्दै गरेका सुर्खेतका खेमराज पोखरेलले भने, भूकम्पले ध्वस्त पारेका संरचना किफायती र सुरक्षित तरिकाबाट उसैगरी उभ्याउन माटो परीक्षणलाई ध्यान दिनुपर्ने हुन्छ । घर तथा कुनै पनि संरचना निर्माणका लागि ठाउँको समेत अध्ययन हुन जरुरी छ ।भूकम्पले भक्तपुर नगरभित्रका अधिकांश पुराना परम्परागत शैलीका मौलिक घर, सम्पदा ध्वस्त बनाएको छ । सांस्कृतिक सम्पदाले भरिपूर्ण भक्तपुरलाई भूकम्पले ध्वस्त, लथालिंग बनाएको भन्दै विद्यार्थीहरूले भूकम्प सुरक्षा दिवस को अवसरमा सुरक्षित पुनर्निर्माणका लागि सर्वसाधारणलाई सुरक्षित संरचनामा केन्द्रित गर्दै विभिन्न संरचना तथा चेतनामूलक प्रदर्शनी गरेका हुन् । त्यही ध्वस्त सांस्कृतिक सम्पदा उस्तै मौलिकता दिन विद्यार्थीहरूले अब बन्ने संरचना आधुनिक साधनस्रोतको प्रयोगमा मौलिक बनाउनुपर्नेमा जोड दिएका छन् । बलियो र सुरक्षित बनाउन पिलर स्टिमै अपनाउनु पर्छ भन्ने छैन, विद्यार्थी विमल छुस्याबागले भने, कस्तो ठाउँमा घर बनाउँदै छौं, मौलिकता के हो भन्ने जानकारी प्राप्त गरी पुनर्निर्माण गर्दा सुरक्षित भइन्छ ।घरको आयु बढाउन, सुरक्षित राख्न पिलर सिस्टमकै घर आवश्यकता नभएको पनि विद्यार्थीहरूले जनाएका छन् । भूकम्प आउँदा कच्ची र पुराना घर मात्र ध्वस्त भएका छैनन्, पिलर सिस्टममा बनेका घरहरू पनि ध्वस्त भएका छन्, चिराग प्रधानांगले भने, साधन स्रोतको मात्र दोष नभएर बनाउने तरिकाले पनि फरक पार्छ । घरको जगैदेखि बाँधिएर, डन्डी, झयाल, ढोकालाई काठले बाँधेर सुरक्षित बनाउन सकिने विद्यार्थीहरूले बताएका छन् ।सय वर्ष सुरक्षित किसिमले बस्न मिल्ने परिकल्पनासहितको स्टिमेट तयार गरी मौलिक किसिमको आधुनिक भूकम्प प्रतिरोधी भवनको नमुना देखाइको थियो । विद्यार्थीहरूले ३४ मोडलका संरचनाको नमुना प्रदर्शनमा राखेको ख्वप इञ्जिनियरिङ कलेजका भूकम्पीय इन्जिनियरिङ विभाग प्रमुख मञ्जिप शाक्यले बताए । प्रदर्शनमा सम्पदा, स्मारक क्षेत्रभित्र बनाइने घरहरूको नक्सा, सांस्कृतिक मापदण्ड सुहाउँदो भवन संरचनाका लागि नक्साको नमुना राखिएको छ । भूकम्प प्रतिरोधी र सहरी विकासको संरक्षणलाई जोगाउनु हाम्रो कर्तव्य हो, विद्यार्थी अमृत प्रजापतिले भने, अबको आवास खुला क्षेत्र, अत्यावश्यक साधन आवातजावत गर्न सक्ने, विपतमा तत्काल उद्धार गर्ने किसिमको बन्नुपर्छ । तीनदिने कार्यक्रममा विद्यार्थीहरूले भूकम्पले आंशिक क्षति पुगेका घरहरूलाई मर्मत र सुधारको तरिकासमेत देखाएका छन् ।"
जुनियरलाई जिम्मेवारी,"नेपालगन्ज स्वास्थ्य मन्त्रालयले भेरी अञ्चल अस्पतालका प्रमुख मेडिकल सुपरिन्टेन्डेन्ट डा श्यामसुन्दर यादव हटाएर जुनियरलाई निमित्त प्रमुख बनाएको छ । स्वास्थ्यमन्त्री गगन थापाले कात्तिक १ गते यादवलाई हटाएर नारायणी उपक्षेत्रीय अस्पतालका प्रमुख डा रामपरीक्षण यादवलाई भेरी अस्पतालमा सरुवा गरेका थिए । ३५ दिन बित्दा समेत उनी अस्पतालमा हाजिर भएनन् । बरु सरुवा रोकाए । उनी नआएपछि मन्त्री थापाले आफ्नै प्रतिबद्धताविपरीत सिनियरलाई हटाएर जुनियर डा वीरेन्द्रबहादुर चन्दलाई निमित्त प्रमुख नियुक्त गरेका छन् । उनी अस्पतालका रेडियोलोजिस्ट हुन् । यादवलाई भने उनले गर्दैआएको जिम्मेवारी अनुसार काम गर्न भन्दै सर्जरी विभागमा सीमित गरिएको छ । स्वास्थ्य नियमावली अनुसार जनरल हेल्थ समूहबाट मात्र प्रमुख मेडिकल सुपरिटेन्डेन्ट नियुक्ति गर्न पाउने व्यवस्था छ । मन्त्री नहुँदा थापाले सधैं चिकित्सा क्षेत्र सुधारका अभियन्ता डा गोविन्द केसीको आन्दोलनमा ऐक्यबद्धता जनाउने गरेका थिए । मन्त्रीको कुर्सीबाट भने त्यो अभियानको मर्मविपरीत काम गरेको भन्दै आलोचना गरिएको छ । डा केसीले जुनियरको अधिनमा सिनियर चिकित्सक बस्नुपर्ने बाध्यताले चिकित्सा क्षेत्रमा काम गर्ने वातावरण बिग्रेको दाबी गर्दै आएका छन् । राजनीतिक हस्तक्षेपले सरकार परिवर्तनसँगै अस्पतालमा प्रमुख फेरिने गरेका छन् । बितेको आठ वर्षमा भेरी अञ्चल अस्पतालमा आठ पटक प्रमुख फेरिएका छन् । तीमध्ये ६ जना निमित्त छन् । प्रमुख मेसु डा यादवलाई हटाई डा चन्दलाई नियुक्ति गर्न दबाब दिन कांग्रेस बाँकेबाट दुई पटक डेलिगेसन टोली स्वास्थ्य मन्त्रालय पुगेको थियो । पार्टी सभापति किरण कोइराला नेतृत्वको टोलीले डा चन्दलाई निमित्त प्रमुख नियुक्त गर्न मन्त्री थापालाई सिफारिस गरेको स्रोतले बतायो । बरिष्ठ सर्जन डा यादव मध्य तथा सुदूरपश्चिम क्षेत्रकै सबैभन्दा सिनियर चिकित्सक हुन् । डेढ वर्षमा मैले अस्पतालमा धेरै सुधार ल्याएँ । स्वास्थ्य सेवालाई स्तरीय बनाउन कोसिस गरे, उनले भने, सिनियर नै प्रमुख नियुक्त भएको भए काम गर्न सजिलो हुन्थ्यो । तर, म निराश छैन । उनीभन्दा अघि पनि सिनियर हुँदाहुँदै जुनियर डा पीताम्बर सुवेदीलाई निमित्त प्रमुख बनाइएको थियो । उसो त २०६५ मा डा यादवलाई पनि निमित्त मेसु बनाइएको थियो । तर, त्यतिबेला सिनियर डा उषा शाहलाई सुर्खेत सरुवा गरिएकाले अन्य चिकित्सकले काम गर्न अप्ठेरो मानेनन् । लगत्तै डा विमल ढकाल प्रमुख मेसु नियुक्त भए । उनले अस्पताललाई व्यवस्थित बनाए । उनको सरुवापछि डा नरेन्द्रकुमार राय ७ महिनाका लागि प्रमुख भए । उनीपछि डा विनोद खेतान ६ महिना निमित्त प्रमुख बनाइए । डा खेतान आमाको किरियामा रहेका बेला रातारात हटाएर जुनियर डा पीताम्बर सुवेदी निमित्त प्रमुख भए । दुई वर्ष प्रमुख रहँदा उनी भ्रष्टाचारमा मुछिए । अख्तियार दुरुपयोग अनुसन्धान आयोगले सुवेदी, लेखापाल मनिराम बर्मा र लेखा अधिकृत पदमबहादुर जिसीविरुद्ध १ करोड ६ लाख बिगोसहित मुद्दा दर्ता गरेपछि उनीहरू अहिले निलम्बित छन् । गत बर्ष असार ६ गते प्रमुख मेसु नियुक्त डा यादवले अस्पतालमा सुधार ल्याएका थिए । आईसीयु सञ्चालनमा ल्याए । अस्पताललाई २४ सै घण्टा विद्युत् सेवा मिलाए । कार्डियोलोजी केन्द्रका लागि पेसमेकर लगायतका उपकरणहरू भित्र्याए । सिटिस्क्यान मर्मत, डिजिटल एक्स रे,प्रयोगशालामा नयाँ प्रविधि, सिकलसेल इलेक्ट्रोफोरासिस मेसिन जडान गरेका छन् । त्यस्तै, अस्पतालको आन्तरिक स्रोतबाट इमरजेन्सी ल्याब सञ्चालनमा ल्याए । यो डेढ वर्षमा अस्पतालमा महसुस हुने गरी सुधार आएको छ । त्यसैमा मलाई सन्तोष छ, उनले भने ।"
६ लाखका लागि ४ चिकित्सक,"सिरहा दरबन्दी अनुसार अस्पतालमा चिकित्सक नहुँदा सर्वसाधारण सामान्य स्वास्थ्य सेवाबाट वञ्चित भएका छन् । सरकारले सहज स्वास्थ्य सेवा उपलब्ध गराउने भने पनि यहाँ चिकित्सक अभावकै कारण समस्या जटिल बन्दै छ ।जनगणना २०६८ अनुसार सिरहामा ६ लाख ३७ हजार २ सय ३८ जनसंख्या छ । ती जनसंख्याका लागि ७ सय ३६ स्वास्थ्यकर्मी परिचालित छन् । जिल्ला जनस्वास्थ्य प्रमुख डा दयाशंकरलाल कर्णका अनुसार एक जना चिकित्सकलाई डेढ लाखभन्दा बढी सर्वसाधारण पर्छन् । यसबाट सेवा प्रभावित स्वत: हुने नै भयो । दुई अस्पताल, चार प्राथमिक स्वास्थ्य केन्द्रमा स्थायी चिकित्सक १० जनाको दरबन्दी भए पनि जिल्लामै चार चिकित्सकले सर्वसाधारणलाई नियमित उपचार सेवा दिनुपरेको छ । जिल्ला अस्पताल सिरहामा तीन, लहान अस्पतालमा तीनसहित प्राथमिक स्वास्थ्य केन्द्रहरू मिर्चैया, भगवानपुर, नवराजपुर र औरहीमा एकएक जना चिकित्सकको दरबन्दी छ ।जिल्ला जनस्वास्थ्य कार्यालय सिरहाका अनुसार जिल्ला अस्पतालमा एक, लहान अस्पतालमा दुई तथा भगवानपुर, नवराजपुर र औरहीमा एकएक गरी ६ स्थायी चिकित्सकको दरबन्दी खाली छ । कार्यालयका अनुसार पूर्वपश्चिम राजमार्गसँग जोडिएको लहान अस्पतालमा गत वैशाखदेखि नै मेडिकल सुपरिन्टेन्डेन्टको दरबन्दीमा चिकित्सक नपठाइँदा अस्पतालको सेवा सञ्चालनमा कठिनाइ भएपछि रिक्त दरबन्दीको साटो अस्पताल तथा प्राथमिक स्वास्थ्य केन्द्रमा करारमा केही चिकित्सकलाई भर्ना गरी सेवा पुर्याइँदै छ ।उनले विश्व स्वास्थ्य संगठनको मापदण्ड अनुसार प्रत्येक १० हजार जनसंख्यामा २३ जना स्वास्थ्यकर्मी हुनुपर्ने भए पनि यहाँ हाल १२ जनाको हाराहारीमा स्वास्थ्यकर्मी खटिरहेको जानकारी दिए । रिक्त रहेका दरबन्दी पूर्तिका लागि विभाग र केन्द्रमा पटकपटक धाउँदा पनि कुनै सुनुवाइ नभएको कर्णले गुनासो गरे ।सर्वसाधारणलाई स्वास्थ्य सेवासम्म पहुँच पुर्याउन सिरहामा दुईवटा अस्पताल, चारवटा प्राथमिक स्वास्थ्य केन्द्र, ९२ वटा स्वास्थ्य चौकी तथा एउटा उपस्वास्थ्य चौकी छन् । सन १९९१ मा त्यतिखेरको जनसंख्यालाई दृष्टिगत गरेर हालको दरबन्दी कायम गरिएको थियो, झन् त्यसमाथि कायम गरिएको धेरै दरबन्दी पनि पूरा हुन सकेको छैन, उनले भने, त्यसैले अहिले २०१६ मा वृद्धि भएको जनसंख्याको चापलाई हेरेर दरबन्दी कायम गर्नु आवश्यक छ ।"
अञ्चल अस्पतालमै सुत्केरीको मृत्यु,"बुटवल सामान्य सुत्केरी व्यथा सुरु भएपछि एक महिनाअघि स्याङजा वालिङकी राधिका पाण्डे लुम्बिनी अञ्चल अस्पतालमा भर्ना भइन् । एकतिर प्रसव पीडा । अर्को तर्फ निरन्तर कम्पन र रक्तश्राव भयो । व्यथा खप्न नसकेकी उनको गत मंसिर २८ गते बिहान ज्यान गयो । अस्पतालका नर्सले नियमित रेखदेख र चिकित्सकले समयमा उपचार नगर्दा मृत्यु भएको आफन्तले आरोप लगाएका थिए । चिकित्सकले भने गर्भवतीको रगत र पानी सकिएर एक्कासि फोक्सो र मुटुले काम नगर्दा मृत्यु भएको दाबी गरेका थिए । बुटवलकै बेलबास बसोबास भएकी २८ वर्षीया राधिकाले त्यसअघि अस्पतालका प्रसुति तथा स्त्री रोग विशेषज्ञ विवि राउतसँग नियमित चेकजाँच गराएकी थिइन् । आफन्तका अनुसार उनकै सल्लाहमा राधिका अस्पताल आएकी थिइन् । चिकित्सकले पाठेघर नखुलेकाले शल्यक्रिया गर्नुपर्ने बताएका थिए । नर्सले पालो नपाएको भन्दै बेथा लाग्ने औषधि सुईमार्फत चढाएर राखेका थिए । रातभर बेथाले अत्तालिएकी उनको बिहान ५ बजे पाठेघरबाट ठूलो आवाज निस्के लगत्तै मृत्यु भएको थियो ।यस्तै सुत्केरी बेथा लागेपछि अस्पताल भर्ना भएकी कपिलवस्तु चन्द्रौटाकी रामदुलारी कुर्मीको पनि गत भदौ २९ मा उपचार क्रममा मृत्यु भयो । आफन्तले समयमा दक्ष चिकित्सकले उपचार नगरेकाले मृत्यु भएको आरोप लगाए । अस्पतालले उही बनावटी उत्तर दिएको थियो । चिकित्सकको रिपोर्टमा इक्लाम्सियम भएको उल्लेख छ । पश्चिम क्षेत्रबाट अधिकांश यही अस्पतालमा प्रसूति हुन आउने गर्छन् । यहाँ दैनिक ३० भन्दा बढी प्रसूतिका बिरामी आउँछन् । अञ्चल अस्पतालमा डेढ वर्ष अवधिमा १० सुत्केरीको मृत्यु भएको छ । सूचना अधिकृत लक्ष्मीराज रेग्मीका अनुसार गत आर्थिक वर्षमा ८ महिलाले ज्यान गुमाए । चालु आवमा २ जनाको मृत्यु भयो । यसरी हुने मृत्युको कारण पत्ता लागेको छैन । अधिकांश घटनामा एक्कासि मुटु र फोक्सोले काम नगर्दा मृत्यु भएको प्रतिक्रिया अस्पतालले दिएको छ । आफन्त यसमा सहमत छैनन् । उनीहरू उपचार अभावले बिरामीको मृत्यु भएको दाबी गर्छन् । चिकित्सक समयमा नआएर वा नर्सले बेवास्ता गरेर ज्यान गएको बताउँछन् । अस्पतालको बेडमा सुताए पनि नर्सले हेर्दै नहेर्ने र डक्टर आउँदै नआउनाले धेरैको ज्यान गएको छ, सुत्केरी हुन नसकेर बहिनीको मृत्यु भएको देखेकी विष्णु तामाङले गुनासो गरिन्, अन्तिम अवस्थासम्म पनि उपचार नपाएपछि बहिनीको ज्यान गयो । उनकी बहिनी सुनवलकी रामकुमारी तामाङको गत फागुनमा मृत्यु भएको थियो । मृत्युपछि धेरैजसोमा आफन्त र चिकित्सकसहितको अध्ययन समिति बन्ने गरेको छ । समितिले पीडतको चित्त बुझाउने जवाफ दिन सकेको छैन ।अस्पतालका मेडिकल सुपरिटेन्डेन्ट (मेसु) विकास देवकोटा सामान्य अवस्थामा सुत्केरी हुन नसकेर मृत्यु हुनु दु:खद भएको बताउँछन् । विशेषज्ञ सेवा भएको अस्पतालमै यस्तो हुुनु विडम्बना भएको उनी ठान्छन् । सबै घटनाको २४ घण्टाभित्रै अध्ययन रिपोर्ट मागेको छु, उनले भने, खास कारण छैन, अकस्मात देखिने समस्या छ । मेडिकल भाषामा यसलाई अनेकन उपमा दिए पनि सामान्य नागरिकलाई बुझाउन नसकिएको उनले बताए । धमाधम सुत्केरीको मृत्यु भएपछि गत वर्ष अस्पतालले सुत्केरीलाई दिइएको औषधि र स्लाइनबारे अध्ययन गरेको थियो । अस्पताल स्रोतका अनुसार त्यतिबेला स्लाइनमा गडबडी भेटिएको थियो । यसपछि अस्पताल र औषधि विक्रेताबीच छलफल भए पनि त्यसलाई सार्वजनिक गरिएन । अस्पतालका सूचना अधिकृत लक्ष्मीराज रेग्मीले भने यसबारे आफूलाई औपचारिक जानाकारी नभएको बताए ।"
जन्मजात अपांगता बढ्दै,"दोलखा बच्चा जन्माउन खुसी हुँदै अस्पताल छिरेकी १८ वर्षीया रीता विश्वकर्मा त्यहाँबाट निस्कँदा भने रुँदै थिइन् । जफे गाविस ८ की उनले छोरी जन्माइन् तर टाउकोबिनाकी । यस्तो देख्नुपरेपछि सीताको मन चिरियो । त्यही छोरी पनि करिब छ घण्टामै बितिहालिन् । गर्भावस्थामा बारम्बार स्वास्थ्य जाँच गराएकी, अनुशासन पालना गरेकी उनले किन यस्तो बच्चा जन्मियो भनेर अस्पताललाई आपत्ति जनाइन् । टाउको नभएको बच्चा जन्मनुमा अस्पतालको दोष नरहेको सुत्केरी गराउन खटिएका चरिकोट अस्पतालका मुख्य चिकित्सक डा विनोद दंगालले बताए । रीताले गर्भावस्थामा फोलिक एसिड नखाएको र भिडियो एक्सरे नगरेका कारण त्यस्तो प्रकृतिको बच्चा जन्मिएको अस्पतालको निष्कर्ष छ । गर्भावस्थामा अत्यधिक मदिरा, अन्य औषधि सेवन गर्दा पनि त्यस्तो बच्चा जन्मन सक्ने डा दंगाल बताउँछन् । आठ महिनायता चरिकोट अस्पतालमा जन्मिएका मध्ये १२ शिशु अपांग रहेको तथ्यांक छ । तिनीहरू सबैको गर्भभित्रै वा जन्मिएको केही समयपछि मृत्यु भएको छ । गर्भवती भएपछि दुईवटा सरकारी स्वास्थ्य केन्द्रमा चार पटक जँचाएकोमा आइरन चक्की र भिडियो एक्सरे गर्नुपर्ने सल्लाह कसैले नदिएको रीताको गुनासो छ । गर्भ बसेको डेढ महिनामा उनी काठमाडौं थापाथलीस्थित प्रस्तूतिगृह गएकी थिइन् । त्यहाँ दुईपटक जँचाउँदा पनि उक्त औषधि दिइएन, बच्चाको खराब अवस्थाबारे पनि जनाउ गरिएन, उनले भनिन् । जिल्ला स्वास्थ्य कार्यालयका निमित्त प्रमुख डम्बर थोकर हरेक स्वास्थ्य केन्द्रमा फोलिक एसिड उपलब्ध रहेको दाबी गर्छन् । भिडियो एक्सरेका लागि भने गाउँमा सुविधा नरहेको उनले बताए । गर्भावस्थाको पाँच महिनामा भिडियो एक्सरे गर्नैपर्ने हुन्छ । तर, चरिकोट अस्पताल र जिरी अस्पतालमा मात्र यो सुविधा उपलब्ध छ । अन्यत्रका स्वास्थ्य केन्द्रमा यसका दक्ष जनशक्ति नै छैनन् । सरकार र न्याय हेल्थ मिलेर सम्पूर्ण सेवा नि:शुल्क गर्ने गरी सञ्चालित चरिकोट अस्पतालमा करिब आठ सय जना सामान्य प्रक्रियाबाट सुत्केरी भएका छन् । ८६ जनाले सीएस गराएका छन् ।"
जिपभित्रै आगो लगाएर हत्या गर्ने पक्राउ,"रामेछाप प्रहरीले डेढ महिना लामो अनुसन्धानपछि जिपभित्रै आगो लगाएर चालकको हत्यामा संलग्न दुई जनालाई पक्राउ गरेको छ । एक अन्य अझै फरार छन् ।तेह्रथुम, पैठाक ४ का २६ वर्षीय पूर्वमाओवादी जनसेना मनकुमार लिम्बू र रसुवा, सरनथली ३ की १७ वर्षीया विन्दु तामाङ पक्राउ परेका हुन । रामेछापका प्रहरी प्रमुख डीएसपी कुमोध ढुंगेलका अनुसार उनीहरूलाई झापा, लखनपुर १ का विशाल खड्का हत्या आरोपमा पक्राउ गरिएको हो । पक्राउ परेका लिम्बूले मंसिर ७ गते खड्काको बा१ज २१८७ नम्बरको सुमो जिप भाडामा लिएर रामेछापकै एक व्यक्तिलाई बोकेर रसुवा हिंडेका थिए । त्यहाँ फेसबुकबाट साथी बनेकी विन्दु प्रतीक्षारत थिइन् । उनलाई पनि जिपमा हालेर धादिङ हुँदै जिप हेटांैडा पुग्यो । त्यसपछि जिप महोत्तरीको बर्दिबास, सिन्धुली हँुदै रामेछापको सित्खाबजारबाट ९ गते बिहान मझुवातिर उकालियो । मंसिर ९ गते मझुवा गाविसमा पर्ने निगलपानीमा जिप चालक खड्काको हत्या गरी सोही जिपमा राखेर आगो लगाएको प्रहरीले जनाएको छ ।प्रहरीका अनुसार लिम्बूले विन्दुलाई केही पर बस्न लगाएर फरार भनिएका अभियुक्तसँग मिलेर ३ राउन्ड गोली चलाएका थिए । त्यसपछि खड्कालाई भित्रै राखेर जिपमा आगो सल्काएको खुलेको छ, प्रहरी प्रमुख ढुंगेलले भने, जिपमा आगो दन्किएपछि पूर्वजनसेनाका नाममा पर्चा फालेर गए । ढुंगेलका अुनसार लिम्बू र विन्दुलाई झापाको दमकबाट पक्राउ गरिएको हो । मारिएका खड्कासँग अभियुक्तहरूको कुनै रिसइबी नभएकोसमेत खुलेको छ । पहिलोपटक भेट भएको थियो । कसैले उनलाई हत्या गराउन लगाएको पनि होइन, ढुंगेलले भने, नितान्त राज्य प्रशासनलाई चुनौती दिन घटना गराएको अनुसन्धानबाट खुलेको छ ।बैंक लुट्न खोज्ने पक्राउकाभ्रे काठमाडौंस्थित महानगरीय प्रहरी अपराध महाशाखाको टोलीले बनेपाको कन्ट्री डेभेलप्मेन्ट बैंकमा लैजाँदै गरेको रकम लुट्ने प्रयास गर्नेमध्येका १ जनालाई पक्राउ गरेको छ । ४ महिनापछि रामेछाप, दोरम्बा ८ घर भई काठमाडौं बस्दै आएका सागर भनिने टीकाबहादुर थापामगर पक्राउ परेका हुन् । असोज ५ गते बा७५प ८२५ नम्बरको नीलो पल्सरमा आएका व्यक्तिले ३७ लाख रकम लुट्ने प्रयास गरे पनि सुरक्षागार्डले जोगाएका थिए । नजिकै रहेको राजेश हार्डवयेरमा रहेको सीसीटीभी क्यामेरा फुटेजमार्फत बाइकको नम्बर पत्ता लागेपछि पक्राउमा सजिलो भएको प्रहरीले जनायो ।"
परियोजना छानबिन,"पर्वत स्वास्थ्य क्षेत्रमा कार्यरत यहाँका विभिन्न आईएनजीओ अन्तर्गत सञ्चालित परियोजनाका गतिविधि शंकास्पद देखिएपछि सम्बन्धित निकायले छानबिनको तयारी गरेका छन् । केही दिनअघि यससम्बन्धी समाचार प्रकाशित भएपछि केही परियोजनाले सम्बन्धित निकायमा कार्यक्रम पेस गरेर स्पष्टीकरणको प्रयासमा जुटेका छन् ।विगत १७ महिनादेखि युवा साझेदारी तथा प्रवासी कामदारका परिवारहरूका लागि परिवार नियोजनका कार्यक्रम सञ्चालन गरेको एचसी३ (स्वास्थ्य सञ्चार क्षमता सहयोगी) परियोजनाले समाचार सार्वजनिक भएपछि जिल्ला प्रशासनमा आफ्नो वार्षिक कार्यक्रम तालिका पेस गरेको छ । सहायक प्रमुख जिल्ला अधिकारी प्रवीण ढकालका अनुसार परियोजनाले पेस गरेको कार्यक्रम र फिल्डमा गरेका गतिविधिबारे अनुसन्धान हुन बाँकी छ । प्रमुख जिल्ला अधिकारी सम्भुप्रसाद मरासिनीले परियोजनाका साझेदार कार्यालयहरूसँगको समन्वयमा शंकास्पद गतिविधिबारे छानबिन गरिने बताए । जिल्लामा दर्ता एनजीओ हामीले सीधै हेर्न सकिन्छ, उनले भने, आईएनजीओले स्थानीय साझेदार निकायमा समन्वय गर्नुपर्ने हो ।"
विद्यालय भवन उद्घाटन,कञ्चनपुर भारतीय राजदूत रञ्जित रायले मंगलबार महेन्द्रनगर उच्च माविको नवनिर्मित भवनको उद्घाटन गरेका छन् भारतीय सरकारको सहयोगमा भवन बनेको हो । राजदूत रायले शिक्षा र स्वास्थ्यको विकासले मात्रै मुलुकले तीव्र विकास गर्न सक्ने र नेपाल र भारतले सँगसँगै विकास गर्न सकेमा दुवै देशलाई फाइदा पुग्ने बताए । विद्यालयको नवनिर्मित भवन ४ करोड ७७ लाख लागतमा सम्पन्न भएको हो । ३ वटा ब्लकको ३ तले भवनमा ३२ कोठा छन् ।यस्तै नेपालगन्जमा राजदूत रायले नेपाल र भारतबीचको सम्बन्ध युनिक रहेको बताए । दुई देशबीचको खुला सिमानाले कहिलेकाहीं समस्या सिर्जना गरे पनि यसले आपसी सम्बन्धलाई मजबुत बनाएको उनको भनाइ थियो ।
सडक विस्तार गरिँदै,हेटौंडा पूर्वपश्चिम राजमार्ग अन्तर्गत हेटौंडाको मुख्य बजारमा सडक मिचेर २५ मिटर दायाँबायाँ निर्मित भवन र अन्य संरचना भत्काउन थालिएको छ । डिभिजन सडक कार्यालयले मंगलबारबाट त्यस्ता भौतिक संरचना डोजर लगाएर भत्काउन सुरु गरेको हो । यसअघि १५ दिने सूचना प्रकाशित गरेको थियो । सोमबारसम्म घर र संरचना नहटाएको भन्दै राप्ती पुल तर्फबाट डोजर लगाएर अतिक्रमण हटाउन सुरु गरेको हो । मकवानपुर उद्योग वाणिज्य संघलगायत संघसंस्थाले क्षतिपूर्ति र मुआब्जा माग्दै सोमबारदेखि हेटौंडा बजार बन्द गरेका छन् ।
दुर्घटनामा २ को मृत्यु,धादिङ बस दुर्घटनामा घाइते २ जनाको उपचार क्रममा मृत्यु भएको छ । सोमबार साँझ सदरमुकामबाट २५ जना यात्रु बोकेर नुवाकोट सिमाना खाल्टेस्थित फ्याक्से गाउँ जाँदै गरेको बस दुर्घटनामा घाइते शिक्षक माधव अधिकारी र सुरक्षित आप्रवासन परियोजनामा कार्यरत सन्तोष जमरकटेलको मृत्यु भएको हो । धादिङ यातायातको बा३ख ८२६३ नम्बरको बस खाल्टे ५ पतेनीमा दुर्घटना भएको थियो । दुर्घटनामा ५ जना सख्त घाइते र १० जना सामान्य घाइते भएका थिए । तीमध्ये उपचारार्थ काठमाडौंस्थित ट्रमा सेन्टरमा उपचार भइरहेका दुईको मृत्यु भएको प्रहरीले जनाएको छ ।
अग्निपीडितलाई सहयोग,तेह्रथुम संक्रान्ति बजारका अग्निपीडितलाई अमेरिका र डेनमार्कबाट सहयोग रकम उपलब्ध भएको छ । वाइट हेड इन्जिनियरिङ कम्पनीमा कार्यरत संक्रान्तिकै स्थानीय सफ्टवेयर इन्जिनियर मदन इङनामले पीडितको कोषमा रकम जम्मा गरेका हुन् । विभिन्न क्षेत्रबाट संकलित जिन्सी सामग्री पीडित परिवारलाई वितरण गरिएको छ । राहत रकम र सामग्री लिएर संक्रान्ति आएका इन्जिनियर इङनामले आगलागी क्षेत्रको अवलोकनपछि इलाका प्रहरीमा आयोजित कार्यक्रममा १२ लाख ११ हजार रुपैयाँको चेक उद्योग वाणिज्य संघ अध्यक्ष प्रेम पौडेललाई हस्तान्तरण गरे ।
चितुवाको छाला बरामद,बझाङ प्रहरीले जिल्लाको भामचौर गाविसस्थित भैंसीबाँझ जंगलमा लुकाइराखेको अवस्थामा आइतबार चितुवाको छाला बरामद गरेको छ । दुई मिटर ७० सेन्टिमिटर लामो र ७५ सेन्टिमिटर चौडाइको छाला बरामद गरेको डीएसपी नरेन्द्र चन्दले बताए । त्यो छाला बाँझ गाविसको बागथलाका ४० वर्षीय कल्याण गुर्धामीको भएको र उनलाई बैतडीको सीमा नाका जुलाघाटबाट पक्राउ गरिएको छ । झोलामा चितुवाको दाँतजस्तो वस्तु फेला पारेपछि केरकार गर्दा उनले बझाङमा समातिएको छाला पनि आफ्नो भएको बयान दिएको बैतडीका डीएसपी हेरम्ब शर्माले जानकारी दिए ।
भूमिपुत्रको अधिकार खोसिन्न,"इटहरी एमाले महासचिव ईश्वर पोखरेलले संविधानमा भूमिपुत्रहरूलाई उपल्लो पदमा पुग्न कुनै रोकटोक नरहेको प्रष्ट्याउँदै विदेशी भूमिमा जन्मिएकाहरूले भने त्यो अवसर नपाउने बताए । उनले भने, सार्वभौममाथि खतरा ल्याउने तथा यहाँका भूमिपुत्रको अधिकार खोसेर राज्यको महत्त्वपूर्ण पदमा पुग्न पाउने गरी नेपाली नागरिकता प्राप्ति गर्ने कुरा एमालेका लागि किमार्थ स्वीकार्य हुन्न । सुनसरीको दुहवीमा आयोजना गरिएको संविधानको सहज कार्यान्वयनको गतिशीलताका लागि जनचेतना अभियान समारोहलाई उनले सम्बोधन गरेका थिए ।"
दुर्घटनामा मृत्यु,"विराटनगर पूर्वपश्चिम राजमार्ग अन्तर्गत झापाको दमकमा बा६१प ५९३१ नम्बरको मोटरसाइकलले ठक्कर दिँदा दमक १६ का ५५ वर्षीय प्रेम पुरीको सोमबार राति मृत्यु भएको छ । मोटरसाकइकल चालक मकवानपुरका रोहित मोक्तान र उनकी दिदी मोरङ, बयरवनकी बबिता मोक्तान घाइते भएका छन् ।"
सिंहदरबारसँगको सरोकार,"एक वर्षअघि आएको महाभूकम्पका कारण धराशायी बनेका काठमाडौं उपत्यकाभित्रका प्राचीन स्मारक र भवनहरूलाई जीर्णोद्धार गर्ने कि भत्काउने भन्ने विवादको सुरुवात देशकै मुख्य प्रशासनिक भवन सिंहदरबारबाट सुरुवात भएकाले यो बहसले यतिखेर चर्कै रूप लिएको छ । धेरै सरोकारवालाको सार्वजनिक जानकारीमा समेत नआउँदै एक निजी परामर्शदाता कम्पनीले सिंहदरबारको मुख्य प्रशासनिक कक्ष (अग्रभाग) मा गरेको अध्ययनले यसलाई सबलीकरण (रेट्रोफिटिङ) गर्न असम्भव रहेको सुझाव दिएपछि यो बहस अझ चर्किएर गएको छ । सहरी विकास मन्त्रालय मातहतमा रहेर गरिएको अध्ययन निष्कर्ष आफैंमा अपूरो र नियोजित रहेको सन्दर्भमा नयाँ तहतप्काबाट सिंहदरबारसहितका सम्पदाजन्य धरोहरहरूको सही अध्ययन गर्नुपर्ने स्थिति सामुमा देखिएको छ ।प्राचीन स्मारक संरक्षण ऐन तथा नियमावलीकै आधारमा पनि भत्काउन सम्भव नहुने भनेर स्पष्ट तोकिएका यी सम्पदालाई सबलीकरण (रेट्रोफिटिङ) गर्न सकिन्छ कि सकिँदैन भनेर अहिलेसम्म अध्ययन हुन सकेकै छैन । एक शताब्दीअघि नियोक्लासिकल पद्धतिमा बनेको सिंहदरबारलाई विश्वमानचित्रमा नेपाल राज्यको उपस्थिति जनाउने सिग्नेचर का रूपमा लिने गरिएको छ । यो प्रतीकात्मक भवनलाई कुनै कारण नखुलाई तत्काल भत्काउनुपर्ने भनेर एकाएक आएको प्रतिवेदन स्वभवत: आलोचना र विरोधको तारोमा पर्यो । यसमा अन्यथा कारण छैन सम्बद्ध विज्ञ र सरोकारवालाको रायसुझाव नलिईकन लिइएको हचुवा निर्णय । सिंहदरबारसहित संसद् भवन (ग्यालरी भवन), श्रीमहल (पुलचोक), बबरमहल, केशरमहल, केन्द्रीय कानुन पुस्तकालय (रानीपोखरी), बाल मन्दिर, जुद्ध वारुण यन्त्र (वसन्तपुर) आदिको संरचनाबारे दिइएको सुझावमा जगेर्ना गर्नेभन्दा भत्काउने नियत स्पष्ट देखिएकाले पनि विज्ञहरू आक्रोशित बनेका हुन् । यी धरोहरहरूको संरचनाबारे बहस अहिले सुरु भए पनि जीर्णोद्धार वा सबलीकरणका सम्भावनामा अरू अवसरमै पनि समीक्षा गर्ने पद्धति अहिलेसम्मै बसाल्न सकिएन । भर्खरै अस्तित्वमा देखिएको सहरी विकास मन्त्रालय अथवा यस्ता सम्पदाजन्य निकायबारे सरोकारमा रहनुपर्ने पुरातत्त्व विभाग स्वयम् पनि आइपरेका बेला मात्रै सतहमा देखापर्ने चलनकै वरपर घुम्दै आएका छन् । सरोकारको मन्त्रालय वा विभागमै समेत एउटा स्ट्रक्चरल इन्जिनियर को व्यवस्था तय गर्न नसक्ने पद्धतिमा बाहिरबाट नियोजित अर्थमा लिइएका प्राविधिक र विज्ञले दिने सुझाव न स्वतन्त्र हुन सक्छ, न पत्यारिलो । पुनर्निर्माणका क्षेत्रमा सरकारले गठन गरेको राष्ट्रिय प्राधिकरणले काम गर्न नसकेको भनेर सरकारले नै आरोप लगाइरहेका बेला नियमित पद्धतिमा रहेका पुरातत्त्व विभाग वा सरोकारका मन्त्रालयहरूले केके काम गर्न सकेका छन्, यो पनि सोधीखोजीको विषय हुन सक्छ । काठमाडौं उपत्यका स्वयम्मा सम्पदा संग्रहालय भनेर विश्व मानचित्रमा चिनिएको इतिहास र गौरवलाग्दो चिनारीका पछाडि सिंहदरबार वा यस्तै कलात्मक महत्त्वका ऐतिहासिक भवनहरूले पनि निकै ठाउँ ओगटेका छन् । यसबेला विशिष्ट तहको सोधअनुसन्धान र यी सम्पदाबारेको यथार्थपरक अध्ययन नभईकन सतही बनेर कुनै निर्णयमा पुगिहाल्नु हतारो मात्रै हुनेछ ।सिंहदरबार भवनको अस्तित्वकाबारे छलफल गर्न राष्ट्रिय पुनर्निर्माण प्राधिकरणले थालेको पहल आफैंमा सकारात्मक छ । तर, यो पहलसँगै राष्ट्रिय सम्पदाबारेका जानकार, प्राविधिक र विज्ञको समूह बनाएर पहिलो चरणमा विस्तृत अध्ययन गराएर मात्रै अबको चरणमा सम्पदा जोगाउने दिशामा के कदम अघि सार्न सकिन्छ, कुन उपायबाट अघि बढ्नु उपयुक्त हुन्छ भनेर निर्णय लिनु बुद्धिमानी हुनेछ । यसरी इतिहास, सभ्यता र संस्कृतिसँग गाँसिएको सम्पदालाई एउटा चरणमा भत्काएर हुबहु उतार्छु भनेर रिप्लिका सम्भव नहुने यथार्थलाई मनन गर्नु जरुरी छ । सम्भव भएसम्म रेट्रोफिटिङ गर्ने र सम्भव नभएकै अवस्थामा मात्रै पुनर्निर्माणमा जाने भन्ने दोहोरो विश्वासको गहकिलो अध्ययन पहिलो चरणमा हुनु जरुरी छ, यो दिशामा सरकारको ध्यान आकृष्ट होस् ।"
राष्ट्रको स्वनिर्णय र संविधान कार्यान्वयन,"एमाले राष्ट्रिय एकता, स्वाधीनता, स्वतन्त्रता, अखण्डता, सामाजिक सद्भाव, दिगो शान्ति र समृद्धिको पक्षमा संसद् र जनतामाझ उभिएपछि मधेसी मोर्चा, माओवादी केन्द्र र नेपाली कांग्रेस संसदीय राजनीतिको मूल्य र प्रक्रियाका कुरा उठाउन थालेका छन् । संविधानसभाको दोस्रो निर्वाचनपूर्व तीन ठूला दल र मधेसी मोर्चासम्बद्ध नेताहरूबीच संविधानसभाको गठनपछि ६ महिनाभित्र सहमति नभए विवादित विषयहरूलाई प्रक्रियामा टुंग्याउने भनी गरिएको सहमति एमाओवादी र मधेसी मोर्चाका नेताहरूले उल्लंघन गरेका थिए । एमालेको नेतृत्वमा रहेको सरकारका अर्थमन्त्रीले व्यवस्थापिकासंसद्मा बजेट पेस गर्नलाग्दा अर्थमन्त्रीमाथि आक्रमण गरी बजेट राखिएको बाकस तोडफोड गरिएको थियो । एमाओवादीका नेता सभापति रहनुभएको संवैधानिक र राजनीतिक सहमति तथा संवाद समितिको बैठक कैयौं दिनसम्म बस्न नदिएर नयाँ संविधान अविलम्ब आउनुपर्छ भन्ने जनभावनामा कुठाराघात गरिएको थियो । निहित स्वार्थका लागि संविधानसभा र व्यवस्थापिकासंसद्का बैठकहरू अहिलेका सत्ताधारी दलहरूबाट विभिन्न समयमा अवरुद्ध गरिएको इतिहास पनि मेटिएको छैन ।संविधानसभा निर्णयको अवहेलनामधेसी मोर्चा र संघीय समाजवादी पार्टीसंँग सम्बद्ध नेताहरूले संविधानसभाका ९० प्रतिशत सदस्यहरूले समर्थन गरेको संविधानका प्रति जलाउने र संविधान जारी गरिएको दिनलाई कालो दिन भन्ने काम गरे । अर्कोतर्फ त्यही संविधान अन्तर्गत प्रधानमन्त्रीको चुनावमा मतदान गर्ने र विभिन्न समितिका सभापति लगायतका जिम्मेवारीमा रहने, देशले विनाशकारी भूकम्पको पीडा भोगिरहेको समयमा बाह्य शक्तिसंँग मिलेर देशमाथि नाकाबन्दी गर्ने जस्ता कार्य पनि उनीहरूले गरे । यस्ता कार्य कुन संसदीय लोकतान्त्रिक प्रणालीमा पर्छन् त ? लोकतान्त्रिक र संवैधानिक व्यवस्थाको अवमूल्यन, हिंसा र विध्वंस, प्रधानमन्त्री पदमा रहेरै विद्रोहको धम्की दिने जस्ता कार्य गर्नेले संसदीय प्रक्रिया र लोकतन्त्रको पाठ पढाउन सुहाउँछ र ? यसो भनिरहँदा कांग्रेस, माओवादी केन्द्र र मधेसी मोर्चा तथा संघीय समाजवादी पार्टीले लोकतन्त्रका मर्यादा र प्रक्रियाको अवहेलना गरेकोले एमालेले त्यसो गर्न पाउनुपर्छ भन्न खोजेको होइन । एमालेले कुनै निहित स्वार्थका लागि नभई राष्ट्रिय अस्तित्व, हित, एकता, स्वाधीनता, सामाजिक सद्भाव र दिगो शान्तिका लागि व्यवस्थापिकासंसद्को बैठक र सडकमा आवाज उठाएको हो ।संविधान निर्माणका लागि तीन ठूला दल र मधेसी जनअधिकार फोरम (गणतान्त्रिक) समेतका दलहरूबीच १६बुँदे सहमति भएको थियो । त्यो सहमति र संविधान जारी गर्ने कार्यविरुद्ध एउटा भारतीय प्रतिनिधिमण्डलले नेताहरूका घरघर गएर दिएको दबाबसामु नझुकेर संविधान जारी भएको थियो । त्यस बापत नेपालले भारतीय नाकाबन्दीको सामना गर्नुपरेको थियो । एमालेसँंग भएको सातबुँदे र १६बुँदे सहमति नेपाली कांग्रेसले भंग गरेपछि एमाले र एमाओवादीबीच सबै निर्वाचन सम्पन्न नहुँदासम्म सहकार्य गर्नेगरी १४बुँदे सहमति भएको थियो । त्यसको माओवादी केन्द्रले उल्लंघन गर्यो । यसरी भएका लिखित सहमति उल्लंघन गर्नेहरूले दलहरूको नयाँ सहमति तथा संविधानसभाले निर्णय गरी टुंगिएको विषयमा एमालेका अध्यक्षले पाल्पा, गुल्मी र अर्घाखाँचीलाई तराईबाट अलग राख्ने प्रस्तावमा हस्ताक्षर गरेका थिए, अहिले किन नमानेको भनी प्रश्न गर्नु हास्यास्पद छ । अझ नेपाली कांग्रेसका सभापतिले नै एमालेका अध्यक्षले त्यसबेला भाङ, धतुरो र रक्सी खाएर सही गरेको थियो भन्ने अशोभनीय प्रश्न सार्वजनिक रूपमा गरेको देख्दा माथिका १६बुँदे सहमति र संविधान जारी गर्दा उहाँहरूले के खानुभएको थियो भनी कसैले प्रश्न गरेमा उत्तर के हुन्छ ?लोकतान्त्रिक प्रणाली तथा जनाधिकार संस्थागत गर्न, जनअभिमत प्रकट हुनदिन र राजनीतिक सुनिश्चितता कायम गर्न निर्वाचन आवश्यक छ । एमालेको नेतृत्वमा रहेको सरकारले निर्वाचन र संविधान कार्यान्वयनको कार्यतालिका संसद्मा समेत पेस गरेको थियो । अहिलेको सरकारमा रहेका ठूला दुई दल र प्रधानमन्त्री हिच्किचाइरहेका छन् । संविधान संशोधनको विवाद सिर्जना गरी वातावरण बिथोलिएको छ । नेपाली कांग्रेस कहिले स्थानीय तह र कहिले निकायको निर्वाचन हालैमात्र स्थानीय तहको निर्वाचन भए पनि ठिकै छ भन्ने स्थितिमा पुगको छ । मधेसी मोर्चा र संघीय समाजवादी मोर्चाका नेताहरू परिमार्जनसहित संविधान संशोधन नभई कुनै पनि निर्वाचन हुन नदिने कुरा गरिरहेका छन् । यस्तो हठ र जनतालाई निर्वाचनमा जान नदिने कुरा कुन संसदीय र लोकतान्त्रिक परिपाटीमा पर्छ ? झूटा लाञ्छनाराजनीतिक रूपमा प्रहार हुने ठाउँ नदेखेपछि कतिपयले एमालेमाथि मधेसी, आदिवासी जनजाति विरोधीको लाञ्छना लगाएका छन् । सबैभन्दा उदेकलाग्दो कुरा, जजसलाई एमालेले तराईबाट र आदिवासी जनजाति समुदायबाट नेता र मन्त्री लगायतका महत्त्वपूर्ण पदमा पुर्यायो, उनीहरू नै सबैभन्दा अघि सरेर एमाले मधेसी र आदिवासी जनजाति विरोधी भनेर कुप्रचार गरिरहेका छन् । सबैभन्दा पहिले सबै जातिसमुदायका हकअधिकारको पक्षपोषण गर्ने, ती समुदायका हकहित बारेमा सरकारमा रहँदा सरकारबाट तथा नरहँदा पार्टी स्तरमा अध्ययन गर्ने तथा अभियान चलाउने पार्टी नै एमाले हो । एमालेको अल्पमत सरकारका पालामा ल्याइएका आफ्नो गाउँ आफैं बनाऔं, नौ सका कार्यक्रम, पछि एमालेले सरकारको नेतृत्व गर्न पाएका समयमा ल्याएका तराई, पहाड र हिमालको विकासका योजनाहरू, पछि परेकापारिएका समुदायको उत्थान तथा हितका लागि लागु गरिएका कार्यक्रमहरूले एमाले तराई मधेस, पहाड र हिमाल सबै ठाउँका जनताको उन्नति र हितका लागि प्रतिबद्ध रहेको स्पष्ट पार्छन् । तराईमा डुबान हुँदा, सीमावर्ती क्षेत्रका जनताको जग्गा पराईले मिच्दा र सीमा क्षेत्रमा हुने चोरी, डकैती र अपराधबाट पीडित जनताको पक्षमा आवाज उठाउने एमाले मधेस विरोधी हुने र माथि भनिएका समस्याहरूबारे चुँ नबोल्नेहरू मधेसी जनताका हितकारी हुने भन्ने कुतर्क मात्र हो । सप्तरीको तिलाठीमा नेपाली सीमारक्षाका लागि आवाज उठाउने देशभक्त तराईवासीहरूको पक्षमा एमालेले आवाज उठाएको थियो । के मधेसी मोर्चा र संघीय समाजवादी पार्टीका नेताहरूले समर्थन गरेका थिए ? एमालेले तराईमा बसोबास गर्ने जनतालाई भारतीय भनेको भन्नेजस्तो झुटा र उत्तेजनापूर्ण प्रचारले जनतालाई लामो समयसम्म भड्काउन सकिन्न ।तराई मधेसका अत्यधिक जनता देशभक्त छन् र उनीहरूलाई नेपाली भएकोमा गर्व छ । विदेशी राजधानी र दूतावासमा साउती गरेर नेपाली राजनीति चलाउन खोज्ने केही सीमित व्यक्तिहरू झुटा प्रचारको सहारामा देशभक्त तराई मधेसवासीहरूको भावना भड्काएर निहित स्वार्थ पुरा गर्ने दुस्प्रयास गरिरहेका छन् । नागरिकताको हल्ला मच्चाएर पहिलेदेखि नै तराई मधेसमा बसोबास गर्दै आएका नेपालीहरूलाई अल्पमतमा पार्ने षडयन्त्र विरुद्ध तराई मधेसवासीहरूले नै आवाज उठाइरहेका छन् । एमालेको देशभक्ति, तराई, पहाड र हिमालको एकता, विकास र समृद्धिको नीति, चाहना र उद्देश्य बुझेर नै तराईवासी जनताले विगतका निर्वाचनहरूमा उल्लेखनीय समर्थन र मत दिएका थिए । यस्तो जनसमर्थनदेखि तर्सेकाहरू तराई मधेसमा एमालेलाई छिर्न नदिने धम्की दिइरहेका छन् । यस्तो धम्की कमजोर जनाधार, अलोकतान्त्रिक मानसिकता, सैद्धान्तिक र नीतिगत कमजोरी तथा हतासाको परिचायक हो । आफ्ना नीति, विचार र कार्यक्रमहरू लोकप्रिय ठान्नेहरूले शान्तिपूर्ण प्रतिस्पर्धाको प्रक्रियामा जनताबीच गएर तिनको औचित्य पुष्टि गर्न सक्नुपर्छ । अरूका कुरा जनताबीच लैजान दिन्नौं भन्ने अलोकतान्त्रिक तथा दम्भपूर्ण अभिव्यक्ति दिने होइन । नेपालको संविधानमा कहीं कमीकमजोरी भए नेपाली जनताबाट निर्वाचित जनप्रतिनिधिहरूले त्यस्ता कमीकमजोरी हटाउने हो ।बहुराष्ट्रियता र त्यसमा आधारित अन्धराष्ट्रवादी विचार, हठ र पराश्रित मान्यताको पुष्टि गर्न केहीले संविधान संशोधनको प्रस्ताव नमान्ने हो भने तराईमा विभाजनकारी अतिवादीको हात माथि पर्नसक्ने त्रास देखाइरहेका छन् । कोहीकोहीले त देशलाई टुक्र्याइदिने जस्ता राष्ट्रघाती अभिव्यक्ति दिने दुस्साहस पनि गरेको पाइन्छ । त्यस्तो अतिवादको साँच्चै चिन्ता भएको भए नेपाली जनताबाट निर्वाचित संविधानसभाद्वारा संविधान जारी हुनै नदिने र संविधान जारी भइसकेपछि त्यसको कार्यान्वयन हुन नदिने अलोकतान्त्रिक र देशहित विरोधी कार्य किन गरिँदैछ त ? देशभित्रका राजनीतिक दलहरू मिलेर समस्या समाधान गर्नुको साटो कहिले विदेशी दूतावासमा पुग्ने र कहिले नाकाबन्दी जस्ता व्यवहार किन प्रदर्शन गरिँदैछ ? देश र जनताप्रति जिम्मेवारी बोध गर्ने र यही देशको धर्तीमा राजनीति गर्ने हो भने यो धर्ती सुरक्षित गर्न तथा यहाँका जनताको सर्वोपरी स्वतन्त्रता, हक, हित र स्वाभिमानको रक्षा गर्न अग्रसर हुनुपर्छ । यसका लागि नेपालको संविधानको कार्यान्वयनका लागि निर्वाचन लगायतका कामहरू अगाडि बढाउनुपर्छ । संसारका कुनै पनि संविधान कहिल्यै संशोधन र परिमार्जन गर्नु नपर्नेगरी एकैपटक सर्वगुण सम्पन्न वा पूर्ण रहेका छैनन् । नेपालले छोटो समयमा अनेकौं राजनीतिक अभ्यास गर्दै शान्ति र लोकतन्त्रका लागि ठूलो मूल्य चुकाइसकेको छ । संघीयता, लोकतन्त्र र गणतन्त्रको दिशामा अघि बढिसकेपछि सबै नेपालीहरूले एकताबद्ध भएर राष्ट्र निर्माण एवं समृद्धिको अभियानमा लाग्नुपर्ने खाँचो छ । यो काम गर्न नेपालको संविधान जनताको हातमा छ । नेपाली जनताको स्वनिर्णयको रक्षाका लागि संविधानसभाबाट निर्मित संविधानको कार्यान्वयन अपरिहार्य छ । अभ्यास वा प्रयोगबाट नेपालको संविधानको परीक्षण नै नगरी सबल र दुर्बल पक्षको निक्र्योल हुनसक्दैन । संघीयता नै नेपालको लागि नयाँ प्रयोग हो । यस्तो अवस्थामा दीर्घकालीन रूपमा विग्रह, विद्वेष, विभाजन र अस्थिरताको बिउ रोप्न संविधान संशोधनको हतियार उचालिएको छ । यो हतियारमा नेपाली कांग्रेस, माओवादी केन्द्रको शीर्ष नेतृत्व र मधेसी मोर्चाका नेताहरू साँध लगाइरहेका छन् । यस्तो घातक कार्यविरुद्ध संसद् र सडकमा सशक्त आवाज उठाउनु देश र जनताको हितमा छ । त्यसैले यो कर्तव्यप्रति एमाले सचेत र सक्रिय छ ।"
यथार्थ मनन गरौं,"पृथ्वीनारायण शाहमाथि प्रश्न गर्न पाइन्छ ? भन्ने शीर्षकमा राजेन्द्र महर्जनको लेख पढेपछि केही लेख्न मन लाग्यो । नेपाल प्रज्ञा प्रतिष्ठानमा गरेको कार्यक्रममा एक पूर्व सैनिकले बोलेको कुरालाई लिएर राज्यले अंँगालेको अभिव्यक्ति स्वतन्त्रताप्रति चिन्ता जाहेर गर्नुभएको छ । पूर्व बिग्रेडियर जर्नेलले त्यसो भनेका, गरेका हुन् भने उनको स्थानमा नसुहाउने विषय हो । मुख्य कुरा त अहिले पृथ्वीनारायण शाहलाई बुझ्ने दुई प्रकारको जमात छ । एउटा पूर्वजर्नेल प्रेमसिंह बस्नेतजस्ता जो पृथ्वीनारायण शाहको अति गुनगान गाउने, अर्को लेखक राजेन्द्र महर्जनजस्ता जो पृथ्वीनारायण शाहको जिन्दगीभर आलोचना मात्र गरिरहने । महर्जनजीले यसभन्दा पहिला पनि पृथ्वीनारायण शाहका बारेमा धेरै लेखहरू लेख्नुभएको थियो । उहाँको सबै लेखको एउटै आशय पृथ्वीनारायण शाहले नेपाल एकीकरण गरेका होइनन्, गोर्खा राज्यको राज्य विस्तारमात्र गरेका हुन् । हुन त महर्जनजीलाई विश्वको इतिहास थाहा नभएको त पक्कै होइन । विश्वका हरेक देश निर्माणको कथाव्यथा आआफ्ना छन् । जुन देश विस्तार, निर्माण तथा एकीकरण जसले गरेको छ, त्यो व्यक्तिको रहनसहन सबैभन्दा बढी पर्छ । त्यसैको प्रभावले होला, खस भाषा अहिले आधुनिक नेपालको माध्यम भाषा बनेको । पृथ्वीनारायण शाहको ठाउँमा जयप्रकाश मल्लले राज्य विस्तार, एकीकरण गरेको भए नेवारी भाषा अहिले आधुनिक नेपालको माध्यम भाषा बन्थ्यो होला । बेलायतको प्रभावले विश्वमा अंग्रेजी भाषा माध्यम भाषा बन्यो । यसमा धेरै टिप्पणी गर्नु आवश्यक देखिँदैन । पृथ्वीनारायण शाहको ठाउँमा जयप्रकाश मल्ल अथवा अरू कुनै साना राज्यरजौटाका प्रमुखले एकीकरण गरेका भए, उनीहरू पनि सबै नेपालीबाट सम्मानित हुनपुग्थ्ये र सम्मान दिनुपथ्र्यो । इतिहासलाई सबैले आफ्नो अनुकूलको व्याख्या गर्नुभन्दा पनि यथार्थलाई अँगाल्नु उत्तम हुन्छ । बिर्सनु नहुने कुरा पृथ्वीनारायण शाहले गर्दा अहिले हामी यहाँ आपसमा मिलेर बस्न, बहस गर्न, झगडा गर्न पाएका छौं । त्यसले उनलाई बढी देवत्वकरण तथा दानवत्वकरण नगरिकन उनको स्थानमा रहन दिऔं । शिवराज बराल पोखरा२५, कास्की"
राष्ट्रवादको र्याली र आशंकाहरू,"केही अघि राजधानीमा एमालेले शक्ति प्रदर्शन गर्यो । भनियो, त्यो राष्ट्रवादको अभिमत हो । राष्ट्रवादको पक्षमा देखिएको एमाले लहरले खुसी बनाउनुपर्ने तर त्यस्तो भएन । बरु यसले आशंका सिर्जना भयो । आशंकाको मुख्य कारण थियो, आफ्नै नागरिकहरूबीच राष्ट्रवादी र अराष्ट्रवादी विभाजन । मनमा संशयहरू पैदा भए, आफ्नै देशका एकथरी नागरिकलाई अराष्ट्रवादी देख्नु कस्तो राष्ट्रवाद हो ? के यस्तो विभाजनले शुभसंकेत गर्छ ? नेपाली पहिचानको नाममा सडकमा नाराबाजी हुँदा घर बस्नेहरूलाई सायद आफ्नै आस्थामाथि भ्रम पैदा भयो होला । त्यो एमालेले सिर्जना गरेको भ्रम हो । मेरो देश, मेरो सार्वभौमिकता र मेरो राष्ट्रियता कुन विन्दुबाट यति धेरै संकटमा पुग्यो कि र्याली नै गर्नुपर्यो ? तथ्यहरूको हिसाबकिताबतथ्यहरूले भन्छन्, हामीसंँग आफ्नै भूगोल छ । हामीसंँग संविधान छ । हाम्रो झण्डा, शान र मानलाई कसैले इन्कार गरेको छैन । हामी संयुक्त राष्ट्र संघको सदस्य छौं । हामी स्वतन्त्र छांै । हामी अभिभाज्य छौं । हामीसँंग विभिन्न जाति, जनजातिहरू छन् । सबैमाथि हाम्रो गर्व छ । ती हाम्रा सम्पदाहरू हुन् । हामी सबैले मिलेर यो देशमा लोकतन्त्र ल्यायौं । त्यो ७० वर्षको संघर्षमा अनेकौं रंग, वर्ग र आकारका मान्छेहरूले बलिदान गरे । आन्दोलनमा पोखिने रगतमा पहाडको मात्र गन्ध थिएन । मधेसको पनि थियो । तमाम आन्दोलनहरूको परिणाम यो देशमा दर्जनांै पार्टीहरू खुलेका छन् । यहाँ एमाले पनि छ, माओवादी पनि छ, कांग्रेस पनि छ, मधेसवादीहरू पनि छन् र नयाँ शक्तिजस्ता वैकल्पिक पार्टीहरू पनि छन् । सबैको योगदानले हामी यहाँसम्म आइपुगेका छौं । हामीसंँग जेजस्तो राज्यव्यवस्था, सार्वभौमसत्ता र राष्ट्रियता छ, त्यो हामी सबैले आर्जन गरेको सम्पत्ति हो । २०४६ सालयता पटकपटक एमाले सरकारमा गयो । ऊ पछिल्ला सबै घटनाहरूको साक्षी र निर्णयकर्ता हो । महाकाली सन्धिमा पनि उही थियो, संविधान लेखनमा पनि । एमालेको गणतन्त्र, लोकतन्त्र र राष्ट्रवादको रंग, रूप र प्रवृत्ति के हो, सायदै वामदेव र सीपी मैनालीका कथनहरू ताजै छन् । अस्तिसम्म एमालेकै नेताहरू सरकारमा थिए । यो बीचको ६ महिनामा त्यस्तो के भयो कि हाम्रो राष्ट्रियता एक्कासी संकटमा पर्यो ? के एमाले सत्ताबाट हट्दा राष्ट्रियता कमजोर हुन्छ र सत्तारोहण गर्दा बलियो ? राष्ट्रवाद एक दिन वा एक महिनामा बन्ने र भत्किने चिज होइन । यदि हाम्रो राष्ट्रियता कमजोर छ भने त्यसको एक पात्र एमाले पनि हो । अन्यथा इतिहासदेखि संँगै लडेकाहरू एकथरी राष्ट्रवादी र अर्कोथरी राष्ट्रघाती कसरी भए ? कुन तथ्यले पुष्टि गर्छ कि संविधान संशोधन विधेयककै कारण हाम्रो राष्ट्रियता विखण्डित हुँदैछ ? ख्याल गरौं, व्यक्तिको आशंकाले मन जलाउँछ । राजनीतिको आशंकाले देश जल्न सक्छ । यो कुरा सडकमा उफ्रिनेहरूले बुझुन् । केही मान्छेहरू ठान्छन् कि कमरेड केपी ओली असाध्यै हठी मान्छे हुन् । त्यही हठकै कारण एमालेमा २५ वर्षदेखि लगातार ओली गुट सक्रिय रह्यो । त्यही हठले उनलाई एमाले अध्यक्ष बनायो । उनी प्रधानमन्त्री पनि भए । त्यही हठकै कारण उनले आफ्नै पार्टीका महत्त्वपूर्ण नेता प्रधानमन्त्री भएका बखत उनलाई सत्ताच्युत गरे । तिनै ओली केही महिना अगाडि सत्ताबाट झरे । सायद त्यहींबाट प्रचण्ड र देउवासँंग उनको इख चुलियो । अत: उनी देउवालाई आफ्नो पाइन देखाउन चाहन्छन् । उनी प्रचण्डलाई सत्ताको संकट चखाउन चाहन्छन् । एमालेले संविधान संशोधनमा गरेको किचलो त्यही हठकै अन्तिम उदाहरण हो । विश्लेषकहरू भन्छन्, यो किचलोमा न राष्ट्रवाद छ, नत देशको चिन्ता । तथ्यहरू जीवित छन् कि ओली शक्तिको तीव्र मोहमा छन् । त्यसो हो भने शक्ति बाँडफाँडको खुल्ला आह्वान गर्दा भयो नि । राष्ट्रवादको सम्वेदनामा किन खेल्दैछन्, ओलीहरू ? संसारभरि नै संविधान संशोधनलाई एक नियमित प्रक्रियाको रूपमा लिइन्छ । हामीले उदाहरण लिने गरेका भारत, अमेरिका, स्विजरल्यान्ड जस्ता देशहरूमा अनेकौंपटक संविधान संशोधन भएका छन् । हाम्रो संविधानले पनि आफूलाई गतिशील दस्तावेजको रूपमा स्वीकार गरेको छ । नेपालको सार्वभौमिकता, भौगोलिक अखण्डता, स्वाधीनता र जनतामा निहित सार्वभौमसत्ता बाहेक अन्य कुरा संशोधन गर्न सकिने व्यवस्था यही संविधानमा नै निहित छ । सर्वोच्च अदालतले भनेझैं यसो गर्न हाम्रो व्यवस्थापिका अधिकार सम्पन्न पनि छ । आखिर संविधान संशोधन विधेयकलाई प्रक्रियामा लैजानासाथ त्यही नै पक्ष वा विपक्षमा बसेर छिनोफानो हुनसक्छ । त्यसैले संविधान संशोधन विधेयकले हाम्रो राष्ट्रियतालाई कसैगरी संकटमा पार्दैन । त्यसो त प्रदेशहरूको विभाजन हाम्रो राष्ट्रियताकै अभिभाज्य रूप हो । प्रदेशहरू बनाउनु देश टुक्र्याउनु होइन । यो संकीर्णता र भ्रमलाई एमालेजस्तो पार्टीले प्रचार नगरेकै राम्रो ।राष्ट्रवादको संकथनहाम्रो राष्ट्रियता एमालेले भनेझैं न एकलकाँटे छ, नत संकुचित छ, न कमजोर छ । नेपाल अमेरिकाभन्दा पुरानो देश हो । यसलाई न शाहहरूले मात्र आर्जेका हुन्, यसलाई नत देउवा, दाहाल र ओलीहरूले मात्र बनाएका हुन् । यो देश करिब ७००० वर्षदेखि अस्तित्वमा छ । निश्चय नै इतिहासमा यो अनेकौंपटक एकीकृत भयो र विभाजित पनि । कहिले यो टिष्टा र कांगडासम्म फैलियो त कहिले ससाना राज्यहरूमा बाँडियो । आज नेपाल जे छ, त्यो गोपाल, महिषपाल, किरात, लिच्छवि, सेन, मल्ल, शाहजस्ता थुप्रै राजवंशहरूले निर्माण गरे । नेपालको इतिहास, सभ्यता, संस्कृति र सम्पदाहरू बनाउन हामी सबै जातजातिको योगदान छ । हामी सबैको क्षमता, असक्षमताकै कारण अहिले हामीसँंग संसारकै गरिब देश र कमजोर लोकतन्त्र छ । जे छ, त्यो हामीले नै रचना गरेको हो । अब जे बन्ने हो, त्यो पनि हामीले नै बनाउने हो । हामी विभिन्न जाति, भाषा, धर्म, सम्प्रदाय र क्षेत्रमा विभाजित छौं । हामी जुनसुकै समुदायको भए पनि इतिहासमा कसैले यो देशप्रति गद्दारी गरेनौं । यसको अर्थ हामी सबै यो देशका मालिक हौं । कोही पनि यो देशमा अति धेरै राष्ट्रवादी र केही अराष्ट्रवादी छैनौं । कोही पनि यो देशका विजेता र हरूवाहरू होइनौं । हामी सबै पुरापुर यो देशका स्वामी हौं । यो हामी सबैका पुर्खाहरूको साझा रगत, आँसु र पसिनाले आर्जेको मुलुक हो । यो नै हाम्रो राष्ट्रियता हो । एमालेले आशंका गर्दैमा कसैको निष्ठा कमजोर हुने र एमालेले भनिदिँदैमा कोही प्रखर राष्ट्रवादी हुने होइन ।सबैलाई थाहा छ, हाम्रो भौगोलिक पुर्नएकीकरणले जनताबीच भावनात्मक एकीकरण गरेन । किनभने विगतमा हाम्रो विविधतालाई समेट्ने शासन प्रणाली थिएन । तर आज लोकतन्त्र छ । लोकतन्त्रमा कसैलाई लाग्यो, हामी हेपियौं । लाग्यो त लाग्यो, लोकतन्त्रले यस्तो मनोविज्ञानमा विष छर्नु हँुदैन । बरु उनीहरूको मनोबल उठाउनुपर्छ । किनभने यो कुनै जातजातिप्रति पूर्वाग्रह राख्ने समय होइन । बरु यो हिजोको निरंकुश व्यवस्थाले गरेका गल्तीहरू सुधार्ने अवसर हो । एमाले जस्तो पार्टीले यस्ता अवसरहरूको नेतृत्व गरेको पो राम्रो, भड्काएको के राम्रो । संविधानमाथि असन्तुष्टि राखेर मधेसका नेपालीहरूले काठमाडौसँंग स्वामित्व खोजे त के भयो ? मधेसका नेपालीहरूले भाषा, धर्म, संस्कृति र सम्पदामाथि समानभाव खोजे त के अनर्थ भयो ? मधेसका नेपालीहरूले संविधानमा आफ्ना असन्तुष्टि राखे त के बिग्रियो ? २०४६ को संविधानमा एमालेको असन्तुष्टि थियो । त्यही संविधानलाई माओवादीहरूले एक दशकसम्म जलाए । अबको लोकतान्त्रिक राज्यले यस्ता मागहरू सुन्नुपर्छ । अन्यथा उत्तरका नेपालीहरू बोल्दा चीन बोलेको ठान्ने र दक्षिणको स्वरमा भारत देख्ने दृष्टिदोष कहिलेसम्म ? जगजाहेर छ कि हाम्रो भूगोलको रक्षा गर्न हामीसंँग मधेसमा मधेसीहरू छन् । हिमालमा सेर्पाहरू छन् । बीचमा हामी अनेकांै जातजातिहरू छौं । हामी सबै सिमानामा दरोसंँग उभिएका छौं । त्यसैले हाम्रो भूगोल बलियो छ । तर जनताको भावनामाथि आघात गरिरहने हो भने त्यही विन्दुबाट मन फाट्छ । अनि हाम्रो भूगोल पनि बलियो हुँदैन । हाम्रो राष्ट्रियता पनि भत्किन्छ । जब जनताले अझ धेरै स्वामित्वको माग गर्छन्, स्वभावत: जिम्मेवार राजनीति चाहनेहरूले त्यसलाई सम्बोधन गर्नुपर्छ । जब जनताबीच एकताका जुइनाहरू कमजोर हुन्छन्, तब कस्नुपर्छ । कस्नु भनेको अझ नजिक जानु हो । हात मिलाउनु हो । मन मिलाउनु हो । के एमालेको पछिल्लो अहंकारले जनताको भावनालाई जोड्छ ? नेपाली राष्ट्रियताको पहिलो आधार नेपालभित्रका विविधताहरूको एकता नै हो । यो एकतालाई बलियो बनाउन सबैको स्वामित्व हुने राज्य निर्माण गर्नुपर्छ । संविधान संशोधनको मूल आशय पनि यही नै हुनसक्छ । यसका साथै हाम्रो राष्ट्रियताको अर्को आधार समृद्धि हो । गरिब जनता र निम्छरा नेताहरू भएको मुलुकको राष्ट्रवाद सधैं कमजोर हुन्छ । यो सडकमा कराउँछ र सत्तामा पुगेपछि प्रभुहरूका अगाडि लम्पसार पर्छ । अत: र्याली गरेर हैन, स्थिरता, शान्ति र समृद्धिको बाटोबाट हामीले आफ्नो राष्ट्रियतालाई बलियो बनाउन सक्छौं । सत्ता स्वार्थका लागि जे पनि बोल्ने र जे गर्न पनि तयार हुने प्रवृत्तिले राष्ट्र र राष्ट्रियता बलियो हुँदैन । चुनावमा विकासे फोस्रो भाषण गर्नु र राष्ट्रवादको सम्वेदनालाई सडकमा छर्नु अलग कुरा हुन् ।आशंका छ, यो मुलुक जातीय तथा क्षेत्रीय टकराव र बाह्य स्वार्थहरूको खेलमैदान भयो भने के होला ? के हाम्रा उन्मादी नेताहरूले परिस्थिति सम्हाल्न सक्लान् ? कतै हामी युद्धरत विश्वको कान्छो भग्नावशेष त हुने छैनौं ? त्यो बेला न हाम्रा र्यालीहरू काम लाग्लान्, नत भाषणहरू नै । त्यसैले भूराजनीतिक जटिलताहरूसँंग खेलवाड नगरौं । बरु हाम्रो एकता, सहकार्य र सद्भावलाई कसिलो बनाऔं । अन्यथा आज भाषणहरू सुनेर रमाउनेहरूलाई भोलि त्यो छुट पनि हुने छैन ।"
सरकार ! दुर्गममा सिटामोल कहिले पुग्छ ?,"नेपालको कुनै यस्तो ठाउँ छैन, जहाँ चुरोट र रक्सी पाउँदैन । पूर्व होस् वा पश्चिम, उत्तर होस् या दक्षिण गाडी नै नपुग्ने विकट ठाउँ किन नहोस्, गाउँको भट्टीमा पनि सहजै महँंगो र विभिन्न ब्रान्डका रक्सी र चुरोट उपलब्ध हुन्छ । तर विडम्बना स्वास्थ्य उपचारमा भन्दा रोग जन्माउन यी वस्तु कामयाब हुने गरेको छ । नेपालको दूरदराजको गाउँमा चुरोट र रक्सी जति सहजै उपलब्ध हुन्छ, ठिक त्यसको विपरीत एउटा सिटामोलको चक्की पाउन निकै कठिनाइ भोग्नुपर्छ । सरकारले नि:शुल्क दिने भनेको शरीरको ज्वरो र दुखाइ कम गर्ने सबैभन्दा सस्तो र सुरक्षित दबाइको खोजीमा कठिनाइ भोग्दाको पीडाले ग्रामीण इलाकाका जनतालाई जुन टाउको दुख्छ, त्यो सिटामोल खोज्न सुरु गर्ने बेलाभन्दा बढी पीडादायी हुन्छ । सिटामोलको उपलब्धता त समग्र स्वास्थ्यसेवा वितरण प्रणालीको प्रतिविम्ब हो । यसबाट हामी सहजै अनुमान लगाउन सक्छौं कि जीवनको अत्यावश्यक स्वास्थ्यसेवाको वितरण हाम्रो देशमा कस्तो छ । जनताले त अत्यावश्यक मानिएको आधारभूत स्वास्थ्यसेवा पनि पाएका छैनन् । सामान्य उपचार गराउनुपरे पनि घन्टौं हिँड्नुपर्ने, लामो दूरीसम्म बिरामीलाई बोकेर लानुपर्ने, अनावश्यक रूपमा लाखौंको खर्च गरेर एयर एम्बुलेन्सको व्यवस्था गर्नुपर्ने, यो कस्तो विडम्बना हो ? आफ्नै देशमा सम्भव हुने उपचारका लागि विशिष्टहरू सरकारी ढुकुटीबाट लाखांै अनुदान लिएर विदेश जाने अनि हामी गरिब जनता आधारभूत स्वास्थ्यसेवाको लागि तडपिनुपर्ने ? सरकारकै रवैयाको प्रतिफल हो, यो । नभए कम्तीमा आधारभूत स्वास्थ्यसेवा दिन सकिन्छ र सरकारको प्रयास यसमा नै हुनुपर्ने हो । जनतालाई सहज र सुलभ स्वास्थ्यसेवा चाहिएको छ अहिले, ठूला परियोजना होइन । नत जनतालाई राज्य अनुसारको एउटा मेडिकल कलेज चाहिएको छ, न अहिले आरक्षणले खिल्ली उडाएको गुणस्तरीय स्वास्थ्य शिक्षा चाहिएको छ । आरक्षणमा गुणस्तर कायम हुनसक्दैन र गुणस्तरको लागि कुनै प्रकारको आरक्षण हुनुहुन्न । तर कम्तीमा आधारभूत स्वास्थ्यसेवा प्रदान गर्न सरकार सफल हुनुपर्छ । आम जनतासम्म आधारभूत स्वास्थ्यसेवा पुर्याउन नसक्ने सरकारले ठूला परियोजनाको कुरो गर्नु उचित होइन । जनतालाई ठूलो परियोजनाभन्दा पनि सहज र सुलभ स्वास्थ्यसेवा प्राप्त गर्ने आशा छ ।यो अवस्थामा स्वास्थ्यमन्त्री गगन थापाले सरकारी आँकडाको आधारमा हैन, वस्तुगत अनुभवको आधारमा कार्य गर्नु हुनेछ र ठूलो परियोजनाको लागिभन्दा पनि आधारभूत स्वास्थ्यसेवाको वितरण प्रणालीको लागि अग्रसर हुनुहुनेछ । ठूला परियोजनाको कार्यान्वयन र उपलब्धिले समग्र स्वास्थ्यसेवालाई प्रभावकारी बनाउन कम्तीमा दुईतीन दशक लाग्छ । यो आम जनताको प्रमुखतामा पर्दैन र हाम्रोजस्तो देशमा यस्तो अभ्यास प्रभावकारी रूपमा अगाडि आउन लामो समय लाग्छ । किनकि देशको स्थिरताको विषय पनि आफैंमा चुनौतीपूर्ण छ । तर पनि सिलसिला जारी नै राख्नुपर्छ । विश्व स्वास्थ्य संगठनको वल्र्ड हेल्थ थिममा उल्लेख भएको विभिन्न ६ आधारमध्ये हालका लागि एक आधार सहज र सुलभ स्वास्थ्यसेवाको उपलब्धता मात्र पनि गराइदिए पुग्छ, जनतालाई । जनता अहिले यसैको पर्खाइमा छन् । गुणस्तर, पारदर्शिता, सन्तुष्टि जस्ता अन्य विषयहरूमा पछि बहस गर्दै गरौंला ।जनताको सुस्वास्थ्य जीवनको रक्षाको जिम्मेवारी पाएको सरकारले विगतमा जति नै प्रयास गरे पनि भौगोलिक विकटताका कारण सुविधा अभाव भएको दूरदराज गाउँमा बसेका जनताले आधारभूत स्वास्थ्यसेवा पनि पाउनसकेका छैनन् । हुन त जनता पनि चुरोट र रक्सीको सहज उपलब्धतामा जसरी आफैं सक्रिय भएको पाइन्छ, स्वास्थ्यसेवाको विकासमा त्यति चासो दिइएको पाइँदैन । तर स्वास्थ्यसेवा जस्तो संवेदनशील विषय तालिमप्राप्त व्यक्तिहरू वा स्वास्थ्यकर्मी वा चिकित्सकबाट मात्र सम्भव भएकोले आम जनताभन्दा पनि सरकारले नै स्वास्थ्य क्षेत्रको विकासमा सक्रिय हुनुपर्छ ।सरकार समक्ष मेरो प्रश्न, पर्याप्त रूपमा चुरोट र रक्सी पाउने ठाउँमा सिटामोल लागायत अन्य औषधी कहिले पुग्छ ? आधारभूत स्वास्थ्यसेवा कहिले पाइन्छ ? आधारभूत उपचारका लागि आवश्यक भौतिक पूर्वाधार कहिले तयार हुन्छ ? आवश्यक उपकरण कहिले पुग्छ ? रोग परीक्षणको उचित प्रयोगशालाको व्यवस्था कहिले हुन्छ ? स्वास्थ्यकर्मी वा चिकित्सक नबस्ने वातावरणको अन्त्य कहिले हुन्छ ? गैरजिम्मेवार स्वास्थ्यकर्मी वा चिकित्सकलाई कहिले कारबाही हुन्छ ? स्वास्थ्य क्षेत्रमा न्यायको मूल्यमान्यता कहिले स्थापित हुन्छ ? र आम जनताले सहज र सुलभ स्वास्थ्यसेवा कसरी र कहिले पाउँछन् ? साह निम्स नेसनल अस्पताल, दमकमा कार्यरत छन् ।"
सन्चो ले धानेको इज्जत,"सन्चोका भर परेर बसिरहेको जडिबुटी अहिले यसैका लागि आवश्यक पर्ने कच्चापदार्थ धसिङ्ग्रे, टिम्मुर, तेजपातको संकलनमै सबै साधनस्रोत जुटाइरहेको स्थिति आश्चर्यलाग्दो छ । यतिका वर्षपछि बल्ल आफ्नै खेती, उत्पादन र संकलन चाहिने भनेर तनहुँमा तेजपात र राप्तीमा टिम्मुरधसिङ्ग्रे खेती गर्न लागिएको महाप्रबन्धक ओझाले जानकारी दिए । हामी हाते प्रविधिबाट अघि बढ्न चाहन्छौं, ओझा भन्छन्, यही अनुरोध गरेर सरकारलाई पछिल्लोपटक हारगुहार गरेका छौं, परिणाम देखिन बाँकी छ । यसरी नै अघि बढ्ने हो भने जडिबुटी उत्पादन तथा प्रसोधन कम्पनी लिमिटेड नाम रहन्छ अथवा उत्पादन प्रसोधन हटाएर अरू नै केही रहने हो यस बारेमा स्वयम् कम्पनीका कर्मचारी पनि नाजवाफ भेटिए । अहिले बाहिरी बजारका पतञ्जलीदेखि डाबरसम्मका नाममा बहुपक्षीय प्रचारप्रसार उर्लिरहेका बेला स्वदेशी ब्रान्डका सिंहदरबार वैद्यखाना र जडिबुटी उत्पादन तथा प्रसोधनको हालचाल सोधपुछ गरिदिनेसम्म पनि कोही नभेटिनु अनौठो थियो । हाते प्रविधिबाटै वर्षको १५ लाख सिसी सन्चो उत्पादन गरेकै भरमा अबका वर्षहरूमा कोटेश्वरजडिबुटी चोकको यो सरकारी स्वामित्वको अड्डा यसैगरी बाँचिरहने हो अथवा नामेट हुने हो परिणाम देख्न धेरै कुरिरहनुपर्ने छैन ।"
बदलौँ विद्यार्थी आन्दोलनको एजेन्डा,"राजनीतिले नै समाजलाई डोर्याउँछ । त्यसैले राजनीतिलाई सामाज सुहाउँदो परिवर्तन गर्ने, रूपान्तरण गर्ने र नेपाली समाजअनुसार विकास गर्ने अभिभारा नेपाली युवा विद्यार्थीको काँधमा छ । यो बुझेर युवा विद्यार्थीले त्यही अनुरूप काम गर्नुपर्छ । २०६८ को जनगणना अनुसार कुल युवा जनसंख्याको १४ प्रतिशत अर्थात १४ लाख ७६ हजार नेपाली युवा अध्ययन वा श्रमको नाममा वैदेशिक भूमिमा छन् ।समाजलाई अर्धऔपनिवेशिक तथा सामन्तवादी शैलीको नेतृत्वबाट मुक्त गराई जनपक्षीय नेतृत्व स्थापित गराउन ००७ सालदेखि विभिन्न समयका राजनीतिक क्रान्ति हुँदै २०६२६३ को जनआन्दोलनसम्म ल्याउन विद्यार्थीको भूमिका अतुलनीय रहेको छ । अखिल भारतीय विद्यार्थी मञ्चको गठनदेखि नेपाली राजनीतिक परिवर्तनका लागि भएका विद्यार्थी आन्दोलनलाई एकपल्ट समीक्षा गर्नुपर्ने अवस्था आइपुगेको छ । २०२२ सालमा स्थापना भएको अनेरास्ववियुले अहिलेसम्मका विद्यार्थी आन्दोलन र सत्ता परिवर्तनका लागि भएका आन्दोलनमा अग्रणी भूमिका निर्वाह गर्यो । अब विद्यार्थी राजनीति परिवर्तन हुन आवश्यक छ । विद्यार्थी राजनीतिको लक्ष्य फरक हुनुपर्छ । पहिले माउ पार्टीले लिने नीतिलाई नै अंँगाल्दै आएका विद्यार्थी संगठनहरूले अब आफ्नो भूमिकालाई फरक ढंगले प्रस्तुत गर्न नसके विद्यार्थी राजनीति नै संकटमा पर्ने अवस्था छ । व्यवस्था परिवर्तनका लागि विद्यार्थीले राजनीति गर्ने अवस्था छैन । किनकि नेपाली समाज लोकतन्त्रमा प्रवेश गरिसकेको छ । अनेरास्ववियु र वैचारिक माउ पार्टी नेकपा एमालेको राजनीतिक सिद्धान्त र विचारअनुसार पनि मौलिक पुँजीवादी क्रान्ति सम्पन्न भइसकेको छ । क्रान्तिपछिको राजनीतिक परिवर्तनलाई संस्थागत गर्दै समृद्धिको बाटोबाट द्रुतगतिमा समाजवाद हँुदै साम्यवाद उन्मुख लक्ष्यतर्फ अघि बढ्न जरुरी छ । क्रान्ति सम्पन्न गर्नासाथ त्यही अनुसार कार्यक्रम ल्याउन नसक्दा सोभियत संघ विघटन भएजस्तै हाम्रो मुलुकमा पनि जनताले अनुभूत गर्नेगरी दैनिक जीविकासंँग जोडिने अभियानमा राजनीतिक आबद्धता नहुने हो भने यो परिवर्तनलाई पनि जोगाउन सकिन्छ भन्ने अवस्था छैन । यसैले संविधान अनुरूप समृद्धिको बाटोमा जान राजनीतिक दल र भ्रातृभगिनी संगठनहरू लाग्न जरुरी छ । आम नागरिकले हेर्दा राजनीतिक अभियानमा लागेकाहरूप्रतिको आक्रोश र वितृष्णालाई मेटाउन राजनीति गर्ने व्यक्तिले समाजमा उदाहरणीय, आत्मनिर्भर र जनताप्रति उत्तरदायी तथा जिम्मेवार व्यवहार गर्नुपर्छ । त्यो कामको अगुवाइ हाम्रो पुस्ता, हाम्रो संगठनले गर्नुपर्छ । नयाँ पुस्तालाई दिने शिक्षा कस्तो हुनुपर्छ त ? हाम्रो माग अनुसारको प्राविधिक शिक्षा कस्तो हो ? हामीले अहिलेसम्म उत्पादन गरिरहेको प्राविधिक जनशक्ति घरेलु उपयोगमा छ कि छैन ? घरेलु उपभोगका लागि चाहिने श्रमशक्तिको निर्माण गर्ने शिक्षाको योजना कसरी बनाउने ? हाम्रो संगठनको ध्यान यस्ता विषयमा केन्द्रित हुनुपर्छ । हिजो राजनीतिक अभियानमा जसरी रोडम्याप अघि सारेर त्यसलाई टुंगो लगाइएको थियो, अब रोडम्याप बनाएर प्रस्तुत गर्ने र त्यही अनुरूपको कार्यान्वयन योजना बनाउन सक्नुपर्छ ।खर्बौंको व्यापार घाटा न्युनीकरण गराउन हाम्रो शिक्षा पद्धतिले योगदान गर्न सकेन भने कुनै पनि प्राविधिक शिक्षा युग सुहाउँदो हुने छैन । हाम्रो लागि तत्काल अर्थतन्त्रलाई आत्मनिर्भर बनाउने शिक्षा नै सबैभन्दा उत्तम प्राविधिक शिक्षा हो । दैनिक उपभोग्य वस्तुमा भएको परनिर्भरतालाई हटाउन कमसेकम अन्तरनिर्भरताको सम्बन्धमात्रै विकास गर्नु पनि हाम्रो तात्कालिक कार्यनीति बन्नुपर्छ । अर्थतन्त्रको परनिर्भरताले गएको वर्ष नाकाबन्दीका कारण भएको अस्तव्यस्तताबाट पाठ सिक्नुपर्छ । परनिर्भरताबाट अन्तरनिर्भरता हुँदै स्वाधीन अर्थतन्त्र बनाउन विद्यार्थीहरूको नेतृत्वमा राष्ट्रिय अभियान सञ्चालन हुनुपर्छ । प्राविधिक शिक्षा प्रदान गर्न स्थापना भएका विश्वविद्यालयहरूले सही ढंगले शिक्षा दिन नसक्दा विद्यार्थीको आशा निराशामा बदलिन लागिसकेको छ । प्राविधिक शिक्षा प्राप्त गरेका विद्यार्थीले काम पाउन नसक्दा पलायन हुनुपर्ने अवस्था छ । प्राविधिक शिक्षाको सर्वसुलभ पहुँच र कम शुल्कको अपेक्षासमेत पर पुगेको छ ।अध्ययन गर्दै काम गर्दै गर्नसक्ने सम्भावना पनि टाढिएको छ । जुन यी सबै सम्भावना विदेशमा देख्न थालिसकेका विद्यार्थीलाई नेपालमा रोक्न नसकिने अवस्था छ । त्यसैले विश्वविद्यालयहरूले विद्यार्थीलाई नेपालमै अड्याउन सक्नेगरी कार्यक्रमको परिमार्जन गराउन जरुरी छ । राज्यले बजेटमार्फत विश्वविद्यालयलाई समयानुकूल बलियो र सबल बनाउन कमी हुनु पनि समस्याको विषय बनेको छ । प्राविधिक शिक्षा भन्नासाथ विद्यार्थीले स्वास्थ्य र इन्जिनियरिङलाई सबैभन्दा बढी चयन गर्ने गरेको देखिएको छ र समाजको मनोविज्ञान पनि यी क्षेत्रका कम प्राविधिक ज्ञान हासिल गरेकालाई बढी सम्मान गर्ने र अरू क्षेत्रको बढी प्राविधिक ज्ञान हासिल गरेकालाई कम सम्मान गर्ने परिपाटी छ । अझ कृषिमा आधारित प्राविधिक जनशक्ति, पर्यटन लगायत क्षेत्रका प्राविधिक जनशक्तिलाई सामाजिक उत्प्रेरणाकै अवस्था पनि छैन ।आवश्यक जनशक्तिहरू नेपालमै उत्पादन गर्नसक्ने हो भने बेरोजगार हुनुपर्दैन । पछिल्ला दिन क्याम्पसहरूले टुरिजम र होटल म्यानेजमेन्टलाई आकर्षणको रूपमा अगाडि सारेका छन् र विद्यार्थीहरू पनि यो पढाइप्रति आकर्षित छन् । यो सकारात्मक हो । यस बाहेक पर्यटनसँंग सम्बन्धित विभिन्न पढाइलाई व्यवस्थित गर्न राज्यले नै पर्यटन विश्वविद्यालयको स्थापनाको अवधारणा ल्याउन जरुरी छ । जबकि नेपालको समृद्धिको लागि पर्यटन धेरै सम्भावना भएको क्षेत्र हो । यस्तै आयुर्वेदमा आधारित स्वास्थ्य प्रणालीको अन्तर्राष्ट्रिय बजारीकरण गरेर पतञ्जलीले विश्व हल्लाइसकेको अवस्था छ । यस्तो अवस्थामा हामी नेपालीले बिहान ध्यान योग सिकेका छौं, ग्लोबल ब्रान्डिङमा उभिएको पतञ्जलीका उत्पादन सेवन गरिरहेका छौं । तर हाम्रोमा खेर गइरहेका जडिबुटीलाई कौडीको मूल्यमा बेचेका छौं अथवा सित्तैमा उठाउन दिइरहेका छौं । जडिबुटीको खेती र प्रशोधनमा आधारित शिक्षा दिने हो भने यो क्षेत्रबाट अर्बौंको कच्चा जडिबुटी निर्यात गर्न सक्छौं । प्रशोधन गरेर औषधिको रूपमा खर्बौंको औषधि निर्यात गर्न सक्छौं । हामीकहाँ भएको वन विश्वविद्यालयको ध्यान यसमा छैन । नेतृत्वको कार्यकुशलताको अभाव वा प्राथमिकता निर्धारणमा परेको भागबन्डाको कारण वनक्षेत्रमा भएका यी सम्भावनामा हाम्रो प्राविधिक शिक्षा जानसकेको छैन । बहुमूल्य जडिबुटी यार्सागुम्बादेखि, रक्तचन्दन, श्रीखण्ड लगायत हजारौं प्रजातिका जडिबुटी जो नेपालमा मात्रै छन्, तिनको विकासमा हाम्रो ध्यान जाने हो भने मुलुक सम्पन्न नबन्ने कुरै छैन । हामीले राजनीतिक सांगठनिक अभियान छोडेर अन्यत्र लाग्दा राजनीतिक परिवर्तन जोगिन्न होला । तर हामीले राजनीतिक अभियानमात्रै भन्यौं भने समाजले आर्थिक सशक्तीकरणको बाटो नदेखेर राजनीतिक नेतृत्वप्रतिको आशंका र प्रतिगामीहरूको अगुवाइमा भएको भड्कावमा विश्वास गर्दै प्रतिक्रान्तिलाई साथ दिने खतरा हुन्छ । बराल अनेरास्ववियु उपाध्यक्ष हुन् ।"
बढ्दो चोरीसिकारप्रति चिन्ता,"काठमाडौं विश्वमै दुर्लभ हिउँचितुवाको बढदो चोरी सिकार र तिनका अंगको बढदो अवैध व्यापारप्रति विशेषज्ञ, सरोकारवाला निकाय र जानकारले चिन्ता व्यक्त गरेका छन् । काठमाडौंमा मंगलबार सुरु भएको हिउँचितुवासम्बन्धी उच्चस्तरीय बैठकमा हिउँचितुवा पाइने १२ देशका सरोकारवालाले हिउँचितुवा संरक्षणनिम्ति जुट्नुपर्नेमा जोड दिए । विश्व बैंकको ग्लोबल टाइगर इनिसियटिभ का केशव बर्माले हिउँचितुवाको चोरी सिकार सबभन्दा ठूलो समस्याका रूपमा देखा परेको बताए । संरक्षणका लागि भूपरिधिस्तरमा पहलकदमी गरिरहेका छौं । हिउँचितुवा तस्करको निसानामा परिरहे पनि नियन्त्रणमा हामी चुकिरहेका छौं, वर्माले भने, त्यसैले चोरी सिकार नियन्त्रण गर्नु सबैको साझा मुद्दा बनेको छ । चोरी सिकार नियमन र तिनको बासस्थानलाई सुरक्षित बनाउने विषयमा चिन्तित बन्न उनले सरोकारवाला निकायको ध्यानाकर्षण गराए । उनले थपे, हिउँचितुवा संरक्षणका लागि आवश्यक पर्ने बजेटलगायत अन्य स्रोतको एकीकृत खोजी गर्न ढिलाइ गर्नु हुन्न ।किर्गिस्तानमा मुख्यालय रहेको ग्लोबल स्नो लियोपार्ड एन्ड इकोसिस्टम प्रोटेक्सन प्रोग्राम (जीएसएलईपी) सचिवालयका खुस्तुब शर्माले भूपरिधिस्तरमा हिउँचितुवाको संरक्षणका लागि सबै लाग्नुपर्ने भएकाले संरक्षणका रणनीति र कार्यक्रमका खाका तय गर्न बैठक उपयोगी हुने विश्वास व्यक्त गरे । डब्लूडब्लूएफ नेपालका घनश्याम गुरुङले संरक्षणका लागि हिउँचितुवा पाइने सबै मुलुक जुट्नुपर्नेमा जोड दिए । १२ वटै देशले संयुक्त अभियान सञ्चालन गर्न सके यसको संरक्षणमा टेवा पुग्छ, उनले भने, यसका साझा समस्या पहिचान गरौं र तिनको नियमनमा लाग्न ढिलाइ नगरौं ।डब्लूडब्लूएफ यूएसका र्यान बार्टलेटले जलवायु परिवर्तनका कारण हिउँ पग्लिँदा यी वन्यजन्तुको बासस्थान खलबलिएको बताए । जलावायुमैत्री संरक्षण योजनाको परिकल्पना आवश्यक छ, उनले भने, समस्या पहिचान गर्न सकिए मात्र तिनको संरक्षण सम्भव छ ।उच्चस्तरीय बैठक उद्घाटन गर्दै वनमन्त्री शंकर भण्डारीले हिउँचितुवा संरक्षणका लागि योजना तर्जुमा गर्न र साझा मुद्दा तय गर्न बैठक कोसेढुंगा हुने विश्वास व्यक्त गरे । हिउँचितुवा संरक्षणका लागि अहिले देखिएका चुनौती सामना गर्न यो बैठक प्रभावकारी होस्, उनले भने । सरकारको आयोजनामा भएको यो बैठकमा नेपालसहित भारत, भुटान, चीन, काजकस्तान, किर्गिस्तान, मंगोलिया, पाकिस्तान, रूस, ताजिकिस्तान, अफगानिस्तान र उज्वेकिस्तानबाट सरकारी अधिकारी, विशेषज्ञ, सरोकारवाला निकाय, संरक्षण सहयोगी संस्थाहरूलगायत सहभागी छन् । आयोजक वन मन्त्रालयका सहसचिव महेश्वर ढकालका अनुसार यो बैठक हिउँचितुवा संरक्षणबारे आयोजना गरिएको दोस्रो संस्करण हो । यसअघि सन् २०१५ मा किर्गिस्तानमा पहिलो बैठक भएको थियो । शुक्रबार हिउँचितुवा पाइने १२ देशको मन्त्रीस्तरीय सम्मेलन हुनेछ । त्यसको उद्घाटन प्रधानमन्त्री पुष्पकमल दाहालले गर्नेछन् । बैठकमा हिउँचितुवाको संरक्षणमा समुदायलाई सहभागी बनाउने, समुदायको जीविकोपार्जनमा सघाउने, बासस्थान र आहार व्यवस्थापन, वैज्ञानिक अध्ययनअनुसन्धान, अवैध सिकार र व्यापार नियन्त्रण लगायतका विषयमा चरणबद्ध छलफल हुनेछ । हिउँचितुवा संरक्षणमा सहयोग आदानप्रदान, सीमा बैठक, बासस्थान विस्तारका लागि आवश्यक भूपरिधिस्तरीय योजना, आर्थिक स्रोतको खोज र पहिचानलगायतका मुद्दामा पनि सम्मेलनमा छलफल हुनेछ । हिउँचितुवाको अन्तर्राष्ट्रिय व्यापार नियन्त्रणमा अपनाउनुपर्ने साझा रणनीति, तालिम प्राप्त जनशक्ति उत्पादन, वैज्ञानिक अनुगमन पद्धति, अनुगमनका लागि भरपर्दो प्रविधिको विकासलगायतका विषयमा पनि छलफल हुनेछ । हिउँचितुवा छालाका लागि अवैध सिकार हुने गरेको छ । हिउँचितुवा संरक्षणका लागि विभिन्न देशले बनाएका संरक्षण कार्ययोजना, अहिलेसम्म संरक्षणका सिकाइ, अनुभव आदानप्रदान गर्नुका साथै भोग्नुपरेका चुनौती, सम्भावना र भावी रणनीतिबारे पनि बहस हुनेछ । छलफलपछि काठमाडौं घोषणापत्र जारी हुनेछ ।"
विद्यालय व्यवस्थापन समिति माघभित्रै,"काठमाडौं देशभरका सामुदायिक विद्यालयहरूले शिक्षा ऐन २०२८ को आठौं संशोधनअनुसार यही माघ मसान्तभित्र नयाँ व्यवस्थापन समिति गठन गर्नुपर्ने भएको छ । समिति गठन नगर्ने विद्यालयको सबै सेवा रोकिने शिक्षा विभागले जनाएको छ । शिक्षा कार्यालयबाट सबै विद्यालयमा नयाँ व्यवस्थापन समिति गठन गर्न परिपत्र भइसकेको छ, शिक्षा विभागका महानिर्देशक बाबुराम पौडेलले भने, यही माघ मसान्तभित्र सबै विद्यालयले व्यवस्थापन समिति गठन गरिसक्नुपर्ने छ । नत्र सरकारले दिने सबैखाले सेवा सविधा, खातापाता रोकिन्छ ।देशभर २९ हजार सामुदायिक विद्यालय छन् । यसअघिको व्यवस्थापन समितिमा प्रत्यक्ष राजनीतिक हस्तक्षेप हुँदा व्यवस्थापन समितिको निर्वाचनका क्रममा केही स्थानमा गोलीसमेत चलेको थियो । नयाँ व्यवस्थाले प्रत्यक्ष राजनीतिक हस्तक्षेप नियन्त्रण गरेको शिक्षा अधिकारीले बताएका छन् । ऐनले विद्यालय व्यवस्थापन समिति ९ सदस्यीय रहने प्रावधान राखेको छ । पहिलो चरणमा आफ्ना छोराछोरी पढाइरहेका अभिभावक मध्येबाट चारजना छनोट गरिन्छ । त्यसमा दलहरूले आफ्नो प्रतिनिधि पठाउन जोड गर्ने गरेका छन् । समितिको सदस्य सचिवमा सम्बन्धित विद्यालयका प्रधानाध्यापक रहने व्यवस्था छ । पहिलो चरणमा छानिएका यी पाँचजनाको समितिले शिक्षाप्रेमीमध्येबाट एक र चन्दादातामध्येबाट एक जना छनोट गर्छन् । यसरी छनोट भएका सातजनाले कार्यरत शिक्षकमध्येबाट एकजनालाई सदस्यमा मनोनयन गर्छन् । सम्बन्धित गाउँपालिका वा नगरपालिकाका वडाध्यक्ष सदस्यका रूपमा रहने व्यवस्था छ । समितिका नौ सदस्यमध्येबाट एकजना अध्यक्ष चुनिन पाउने व्यवस्था छ । तर, वडाध्यक्ष, प्रधानाध्यापक र शिक्षक प्रतिनिधिले अध्यक्ष दाबी गर्न पाउने छैनन् । ऐनले प्रारम्भिक बालशिक्षादेखि कक्षा ८ सम्म दिइने शिक्षालाई आधारभूत शिक्षा र कक्षा ९ देखि कक्षा १२ सम्मलाई माध्यमिक शिक्षा भनेको छ । सामुदायिक विद्यालयको सञ्चालन, रेखदेख र व्यवस्थापन गर्न प्रत्येक विद्यालयमा एक विद्यालय व्यवस्थापन समिति रहने व्यवस्था छ । व्यवस्थापन समिति अध्यक्षको हस्ताक्षरमा मात्र शिक्षक नियुक्ति, शिक्षकको कार्य सम्पादन, मूल्यांकन (बढुवा) हुने गर्दछ । त्यसैगरी सामाजिक लेखा परीक्षण, विद्यालयको आन्तरिक लेखा परीक्षणलगायत कार्य हुने गर्छ । केही जिल्ला शिक्षा कार्यालयले ऐनअनुसार समिति गठन नगर्ने विद्यालयको सुविधा रोक्का गर्नसमेत थालेका छन् । खोटाङका जिल्ला शिक्षा अधिकारी ज्ञानमणि नेपालले नयाँ व्यवस्थापन समिति गठन नगर्ने, लेखा परीक्षण नगर्ने र बेरुजु फछ्र्योट नगर्ने विद्यालयको तलबसमेत रोक्का गरिएको बताए । डोल्पाका जिशिअ रामराजा खकुरेलले पनि व्यवस्थापन समिति गठन नगर्नेलाई चौमासिक निकासा रोक्ने चेतावनीसमेत दिएको बताए ।"
सिँचाइ कार्यक्रम विस्तार,"काठमाडौं सरकारले समृद्ध तराई मधेस सिँचाइ विशेष कार्यक्रमलाई तराईका सबै जिल्लामा विस्तार गर्ने भएको छ । बजेट वक्तव्यमा सुरुवाती चरणमा ११ जिल्लामा कार्यक्रम गरिने भनिएको थियो । सिँचाइ मन्त्रालयका प्रवक्ता सहसचिव सागरकुमार राईले कार्यक्रमलाई २२ जिल्लामा विस्तार गर्ने निर्णय भएर स्वीकृतिका लागि योजना आयोगमा पठाइएको जानकारी दिए । बजेट वक्तव्यमा ११ जिल्लामा यसै आर्थिक वर्ष सुरु गर्ने भनिएको थियो । क्रमश: तराईका सबै जिल्लामा त्यसलाई लाने प्रस्ताव थियो, उनले भने, छुट्याइएको बजेटलाई २२ वटै जिल्लामा वितरण गरेर यसै वर्षबाट तराईका सबै जिल्लामा सिँचाइको विशेष कार्यक्रमलाई सञ्चालन गर्न लागिएको हो ।२ अर्ब ३० करोड बजेट रहेको उक्त कार्यक्रम सप्तरी, सिरहा, धनुषा, महोत्तरी, सर्लाही, रौतहट, बारा, पर्सा, नवलपरासी, रूपन्देही र कपिलवस्तुमा सञ्चालन गर्ने भनिएको थियो । तर, मन्त्रालयले बजेट वृद्धि नगरिकन थप ११ जिल्लामा कार्यक्रम विस्तार गर्न लागेको हो । बरु मन्त्रालयले पछिल्लो समय गरेको संशोधनमा उक्त कार्यक्रमको बजेट ३ करोडले घटेको छ । प्रवक्ता राईका अनुसार संशोधनपछि निश्चित भएको २ अर्ब २७ करोड बजेटको सीमाभित्र रहेर उक्त कार्यक्रममा भित्री मधेस भनिएको उदयपुर र मकवानपुर तथा झापादेखि कञ्चनपुरसम्मका तराईका २० जिल्ला समेटिएको छ । मन्त्रालयले अर्थ मन्त्रालय र योजना आयोगको सहमतिमा कार्यक्रम विस्तार गर्न लागेको उनले बताए । सिँचाइ विभागका कार्यक्रम महाशाखा प्रमुख उपनिर्देशक कृष्ण बेल्वासेले तराईका खेतीयोग्य सम्पूर्ण जमिनमा जसरी पनि सिँचाइ सुविधा पुर्याउने लक्ष्य लिएर थप कार्यक्रम ल्याइएको बताए । विभागअन्तर्गतको नयाँ कार्यक्रम भएकाले त्यसका लागि छुट्टै कार्यालय स्थापना गरिएको छ । मन्त्रिपरिषद्ले आवश्यक दरबन्दी स्वीकृत गरेको छ । विभागका प्रथम श्रेणीका वरिष्ठ प्राविधिकलाई कार्यक्रम संयोजनको जिम्मेवारी दिइएको छ । कार्यक्रम संयोजक राकेशप्रसाद कल्वारले सिँचाइसँग जोडिएका पाँचवटा क्षेत्रमा काम केन्द्रित हुने बताए । उनका अनुसार भूमिगत, नयाँ प्रविधिमा आधारित वा मझौला सिँचाइ आयोजना सञ्चालन गरेर यस कार्यक्रममार्फत जमिन सिञ्चित गरिनेछ ।"
रकम अभावले काम ठप्प,"गोरखा सरकारले आवास अनुदानको दोस्रो किस्ता उपलब्ध नगराउँदा घरको जग उठाएर रकम पर्खेर बसेका भूकम्पपीडित अन्योलमा छन् । जिविसमा दोस्रो किस्ता रकमका लागि निवेदनको चाङ रहे पनि सरकारले अहिलेसम्म निर्देशिका नै बनाउन सकेको छैन । जिल्लाको मसेलका ५८ घरधुरी भूकम्पपीडितले दोस्रो किस्ताको प्रक्रिया पूरा गरेर गाविसमा निवेदन दिएका छन् । पहिलो किस्ताको ५० हजार मापदण्डअनुसार खर्च गरिसकेका उनीहरूको कागजात गाविस, इन्जिनियर हुँदै जिविस पुगेको छ । जिविसले भूकम्प पुनर्निर्माण प्राधिकरणले दोस्रो किस्ताबारे निर्देशिका जारी नगरेका कारण पीडितको खातामा रकम जम्मा गर्न नसकिएको जनाएको छ । गोरखा, पालुङटार नगरपालिका, पन्द्रुङ, धावा र जौवारीसहित अन्य गाविसका पीडितले पनि दोस्रो किस्ताको रकम माग गरिरहेका छन् ।कार्यविधि नभएकाले रकम दिन नसकिएको जिविसका योजना अधिकृत सतिशकुमार भट्टराईले बताए । आठ हजारभन्दा बढी पीडितलाई दोस्रो किस्ता दिन पुग्ने पैसा खातामा छ, उनले भने, निर्देशन नआएर वितरण गर्न नसकिएको हो । पहिलो किस्ताबाट खर्च हुन नसकेको रकम दोस्रो किस्ताका लागि वितरण गर्न सकिने भट्टराईले बताए । सरकारले पहिले निर्णय गरेको दुई लाख दिने कि पछि निर्णय भएको तीन लाख अनुसार भन्ने अन्योल छ, उनले भने । दोस्रो किस्ता सिफारिस गर्न गाउँगाउँमा इन्जिनियर खटाइएको सहरी विकास तथा भवन डिभिजन कार्यालयले जनाएको छ । कार्यालय प्रमुख रोशन श्रेष्ठले प्राविधिक निरिक्षणका क्रममा मापदण्ड पुरा नगरि बनेका घर धेरै भेटिएको बताए । धेरै घर पिल्लरका साइज, लम्बाइ चौडाइ नमिलाई बनाइएको छ, उनले भने, मापदण्ड पुरा नगरेका घरलाई दोस्रो किस्ता सिफारिस गर्न सकिँदैन । निजी आवास पुनर्निर्माण प्राविधिक निरीक्षण कार्यविधि २०७३ ले समेटेअनुसारका घर असाध्यै थोरै रहेको इन्जिनियरको भनाइ छ । कार्यालयको तथ्यांकअनुसार जिल्लामा २ हजार २ सय घर मात्रै प्राविधिक निरीक्षणमा बन्दै छन् । जिल्लामा ४६ हजार ५ सय २९ पीडितले अनुदान पाएका छन् । तीमध्ये थोरैले मात्र घर बनाउन थालेका छन् । निजी घर पुनर्निर्माणमा ढिलासुस्ती भएका कारण सरकारको लक्ष्यअनुसार काम नसकिने प्रमुख जिल्ला अधिकारी जितेन्द्र बस्नेतले बताए । पहिलो किस्ताको काम सकेर दोस्रो किस्ता माग्ने पीडितको संख्या अत्यन्तै न्यून छ, उनले भने । सरकारी पुनर्निर्माण पनि सुस्तसरकारी तबरबाट पुनर्निर्माण हुने भवनको कामले पनि तीव्रता पाउन सकेको छैन । भवन डिभिजन कार्यालयमार्फत सरकारले जिल्लाका ७ भवन निर्माण गर्न योजना अघि सारेको छ । तर, अहिलेसम्म टेन्डर आह्वानै भएको छैन । मर्मत गर्नुपर्ने जिल्ला शिक्षा, वन, खानेपानी, महिला विकास, कोष तथा लेखा नियन्त्रण कार्यालयको काम पनि ठप्प छ । जिल्लास्तरीय कार्यालयको भवन चालु आर्थिक वर्षमा र इलाका स्तरका कार्यालय आगामी आवमा पुनर्निर्माण गर्ने योजना थियो । कार्यालयप्रमुख सरुवा भएपछि टेन्डरको काम सुरु हुन नसकेको हो, अब अघि बढ्छ, श्रेष्ठले भने ।"
जोखिमपूर्ण बस्ती अध्ययन,"लमजुङ जिल्ला दैवीप्रकोप उद्धार समिति (डीडीआरसी) ले भूकम्पका कारण जोखिममा परेका १६ गाउँ तत्काल स्थानान्तरण गर्न गृहमन्त्रालयमा सिफारिस पठाएको डेढ वर्षपछि विस्तृत अध्ययन थालिएको छ । पटकपटक आग्रहपछि बल्ल विज्ञ टोली आएको हो ।प्रमुख जिल्ला अधिकारी मोहनबहादुर जिसीका अनुसार राष्ट्रिय पुनर्निर्माण प्राधिकरणबाट भूसंरक्षण तथा जलाधार व्यवस्थापन विज्ञ, भूगर्भविद्, जलउत्पन्न प्रकोप व्यवस्थापन विज्ञको टोली प्रभावित क्षेत्रमा खटिएको छ । भूकम्पको दुई महिनापछि समितिले स्थानान्तरणका लागि सिफारिस गरेको थियो । जिल्लामा उपलब्ध इन्जिनियर, प्राविधिकसहितको तथ्यांकअनुसार ३ सय ६७ घरधुरी तत्काल सार्नुपर्ने देखिएको थियो । सिफारिसका आधारमा त्यतिबेला असारमै गृहमन्त्रालयबाट विशेषज्ञ टोली आए पनि सडक पुगेका केही ठाउँ मात्र पुगेर फर्किएको थियो । अहिले विज्ञ टोलीले साबिक १३ गाविसका जोखिम गाउँबस्तीको अध्ययन गरिरहेको छ । भूसंरक्षण तथा जलाधार व्यवस्थापन विज्ञ रमेश सिलवालका अनुसार १२ गाविसमा भूकम्पले जोखिममा पारेका बस्ती तथा त्यस वरपरको पहिरो, चिरिएका, धाँजा फाटेका ठाउँको अध्ययन अनुसन्धान गरिएको छ । फलेनी ४ तल्लो माझखर्कको १२ घरपरिवार स्थानान्तरण गर्नुपर्ने देखिएको प्रजिअ जिसीले बताए । घेर्मुको चिप्लामा २१ घर स्थानान्तरण गर्नुपर्ने देखिएको टोली स्रोतले जनाएको छ ।"
बाइपास सडक अलपत्र,"पाल्पा पाँच वर्षअघि निर्माण सुरु भएको तानसेनहोलाङदीढुंगाखानी बाइपास सडक अझै बनिसकेको छैन । २०६९७० साउनमा भएको सम्झौताअनुसार १५ महिनाभित्र निर्माण सम्पन्न भइसक्नुपर्नर्े सडकमा २० प्रतिशत काम पनि सकिएको छैन । नाम कालोसूचीमा पर्ने भएपछि निर्माण कम्पनीले बल्ल काम थालेको छ । प्रशासन, सडक डिभिजन र स्थानीय बासिन्दाबीच छलफलपछि निर्माण व्यवसायीले बाकी ८० प्रतिशत काम दुई महिनामा सक्ने कागज गरेको स्थानीय विष्णुबहादुर कार्कीले बताए । तानसेन बजार क्षेत्रका घर भत्काउन नपर्ने, नयाँ मार्गमा विकास हुने भएकाले बाइपास सुरु भएको हो । काम रोकिएपछि प्रजिअ बाबुराम गौतमले डिभिजन सडक कार्यालय, निर्माण व्यवसायी र स्थानिय सरोकारवालालाई राखेर छलफल चलाएका थिए । व्यवसायीले अहिले नाली बनाउन सुरु गरेको छ । सडक चौडा गराउने, ग्रोभेल, ग्याभियन, टेवा पर्खाललगायत काम माघसम्ममा सकिने कम्पनीले जनाएको छ । व्यवसायीले बाटो खनेर छाडेपछि त्यस क्षेत्रमा धुलोले सास्ती छ । डिभिजनका ्इन्जिनियर पवित्रमणि आचार्यले व्यवसायीले बाँकी काम दुई महिनामा सक्ने गरी सुरु गरेको बताए । ठेकेदारले गर्ने कमीकमजोरी तत्काल सुधार्न निगरानीका लागि सुपरभाइजर राखेका छौं, उनले भने । डिभिजनले ढुंगाखानीसम्म मोटरबाटो बनाउन आव २०६९७० मा टेन्डर आह्वान गरेको हो । पहिलो चरणको काम गर्न शून्यदेखि ३ किलोमिटरसम्म काठमाडौंको अरनिकोबाम्ती भण्डारादाप्चा जेभीले लिएको हो । उसले एक वर्षभित्रै सक्ने गरी आव २०६९७० को असार १३ गते सम्झौता गरे पनि १५ प्रतिशत मात्र गरेर छाडेको थियो । भ्याटबाहेक १ करोड ६३ लाख ६४ हजार १ सय ४० रुपैयाँमा ठेक्का लिएको कम्पनीले २०७१ असारयता म्याद थप्दै आइरहेको छ ।"
ग्यास बिक्रेता पक्राउ,बुटवल कमिसन बढाउन माग गर्दै आन्दोलनमा उत्रेका १३ जना ग्यास बिक्रेतालाई प्रहरीले मंगलबार पक्राउ गरेको छ ।सिलिन्डर ढुवानीका लागि हिँडेको बुटवल ग्यासको गाडीलाई नियन्त्रणमा लिने प्रयास गरेको भन्दै इलाका प्रहरी कार्यालयले उनीहरूलाई पक्राउ गरेको जनाएको छ । नियन्त्रणमा लिएका ग्यास बिक्रेता साँझसम्म प्रहरी हिरासतमै रहेको डीएसपी मुकुन्द मरासिनीले बताए ।
पुन:संरचनामा आपत्ति,राजविराज सत्तारुढ माओवादी केन्द्रका दुई जना सांसद र स्थानीय नेताले स्थानीय निकाय पुन:संरचना भेदभापवूर्ण र अवैज्ञानिक रहेको भन्दै नसच्चायाए आन्दोलन गर्ने चेतावनी दिएका छन् । मंगलबार पत्रकार सम्मेलन गर्दै सांसद अशोककुमार मण्डलले आयोगद्वारा गरिएको पुन:संरचना मान्य नहुने बताए ।
रेखा रुद्र प्रिया बनाउँदै,काठमाडौं पछिल्लो समय राजनीतिक सक्रियता बढाएर चर्चामा रहेकी नायिका रेखा थापाले फिल्म निर्माणलाई पनि समानान्तर रूपमा अघि बढाउने संकेत दिएकी छन् । उनले आफ्नो होम प्रोडक्सनबाट फिल्म रुद्र प्रिया निर्माण घोषणासँगै लिड रोलमा खेल्ने जनाएकी हुन् । त्यसो त केही समयअघि कसले चोर्यो मेरो मन फेरि पनि निर्माण गर्ने बताएकी थिइन् । तर रेखाले यतिबेला उक्त फिल्मको काम स्थगित गर्दै नयाँ फिल्मको घोषणा गरेकी हुन् ।रुद्र प्रिया मा रेखाको अपोजिटमा अर्पण थापा र सुदर्शन थापाद्वय नायकका रूपमा रहने जनाइएको छ । सुदर्शन फिल्म अझै पनि र चंखे शंखे पंखे मा अभिनय गरेका थिए भने अर्पण पछिल्लोपटक वीरविक्रम मा देखिएका थिए । सुदर्शन खासगरी निर्देशकका रूपमा चिनिएका छन् भने अर्पणले पनि मुखौटा निर्देशन गरेका थिए । नायिका रेखा आफ्नो होम प्रोडक्सन फिल्ममा नोटिस नभएका कलाकारलाई नायकका रूपमा लिन रुचाउने गरेको बताइन्छ । कोएक्टरसँग दोहोर्याएर खासै काम नगर्ने रेखाले पछिल्लो फिल्म रामप्यारी मा आभास अधिकारीलाई नायकका रूपमा ब्रेक दिएकी थिइन् ।रुद्र प्रिया लाई माला फिल्मका निर्देशक सुदीप भूपाल सिंहले निर्देशन गर्नेछन् । चैतदेखि छायांकन सुरु हुने भनिएको रुद्र प्रिया दसैंमा रिलिज गर्ने लक्ष्य राखिएको छ । सुरेश अधिकारीको संगीत रहने फिल्मलाई सञ्जय लामाले खिच्नेछन् । आमा सरस्वती थापा निर्माता रहने फिल्म रुद्र प्रिया मा रमेश पौडेलले लगानीमा रेखालाई सघाउनेछन् । रुद्र प्रिया पनि नारीप्रधान फिल्म हुने रेखाले जनाएकी छन् । यसअघि लगातार उनी नारी पात्र प्रधान रहेका फिल्ममा अभिनय गर्दै आएकी छन् ।
मेकअप सिकाउन लन्डनबाट,"काठमाडौं उमेर काँचै हुँदासम्म बिना राईको सपना स्टाफ नर्स बन्ने थियो । खोटाङमा जन्मेकी उनी काठमाडौंमा हुर्किन् । अनि नर्स बन्ने चाहना पूरा गर्न लन्डनतर्फ लागिन् । समय, परिवेश र रुचिले उनलाई नर्स हैन, मेकअप आर्टिस्ट बनायो । कलेजमा पैसा तिरेर फर्मसमेत भरिसकेकी बिनाले स्टाफ नर्सको सट्टा मेकअप आर्टिस्टको पढाइ गर्ने सोच बनाइन् । डिप्लोमासम्मको अध्ययनपछि यसै क्षेत्रमा दत्तचित्त भई लागिन् । कहिलेकाहीं झुक्किएरै भए पनि क्रिएटिभ बाटो अंगालिँदो रहेछ, बिना भन्छिन्, मेकअप आर्टमा निकै ठूलो भविष्य पाए । करिब डेढ दशकदेखि मेकअप आर्टिस्टको करिअर थालेकी उनले लन्डनमै तीनवटा मेकअप प्रदर्शनी गरिसकेकी छन् भने गएको नोभेम्बरमा लन्डनमै सम्पन्न फेसन सोमा उनले गरेको कोरियोग्राफीले प्रशंसा बटुल्यो । आफ्नै क्रिस्टल हेयर एन्ड ब्युटी स्टुडियो सञ्चालन गर्दै आएकी उनी यतिबेला मेकअप कार्यशाला चलाउन नेपाल फिरेकी छन् । केही अघिमात्रै राजधानीमा मेकअप आर्टको कार्यशाला चलाएकी उनी शुक्रबार इटहरीमा मेकअप आर्टकैबारे प्रस्तुति दिँदै छिन् भने २४ तारिख फेरि राजधानीको होटल सांग्रिलामा कार्यशाला चलाउँदै छिन् । कार्यशालामा मेकअप आर्ट, यसको महत्त्व, सम्भावना र तरिकामा उनको प्रस्तुति केन्द्रित रहनेछ । मेकअप आर्टको जिज्ञासा राख्ने र करिअर बनाउन चाहनेहरू थुप्रै भेटें, बुधबारको भेटघाटमा उनले भनिन्, मैले लन्डनमा सिकेको ज्ञान आफ्नो मुलुकमा बाँड्न पाउँदा निकै खुसी छु । उनको विचारमा मेकअप आर्ट सोचेजस्तो सजिलो छैन । अनुहारको आकार र बनावट हेरेर त्यसअनुकूल सिंगार गर्न सक्नुमै मेकअप आर्टिस्टको विशेषता झल्किन्छ । दैनिक नयाँ अनुहारको फेस सिँगार्नुपर्दा चुनौती बेग्लै हुन्छ, उनको अनुभव छ । तर, अनुहारमा सिँगार्नु मात्र नभई स्किन हेल्थको महत्त्वपूर्ण पाटोमा पनि आर्टिस्टमा उत्तिकै ज्ञान हुनुपर्छ । उनी सकेसम्म बजारिया सौन्दर्य प्रसाधन गुणस्तर मूल्यांकन गरेर लगाउने सल्लाह दिन्छिन् । कुराकानीका क्रममा उनले यूकेमा भन्दा नेपालमै मेकअप करिअरको सम्भावना बढी रहेको बताइन् । विदेशमा व्यस्त जीवनशैलीले गर्दा पार्लर धाउने फुर्सद कहाँ हुनु ?, उनले भनिन्, नेपालको जीवनशैली वेस्टर्न कन्ट्रीको जस्तो छैन । उनी बिस्तारै आफ्नो कार्यथलो नेपाल बनाउनेबारे पनि सोच्दै छिन् । अनुहार सिँगार्नचाहिँ उनलाई सबैभन्दा राम्रो आँखाको लाग्छ । मुहारको सुन्दर अंग नै आँखा हो, उनले भनिन्, यसलाई सजाउँदा विशेष ध्यान दिने गर्छु । उनका अनुसार सामान्य आँखाको मेकअप गर्न १० देखि १५ मिनेट समय लाग्छ । उनले मेकअप गर्नुभन्दा अघि मनोवैज्ञानिक परामर्श जरुरी रहेको पनि बताउँछिन् । धेरैको अपेक्षा राम्रो बन्ने हुन्छ । मेकअप आर्टले अकल्पनीय सुन्दरता थपिदिनेचाहिँ हैन, भइरहेकै अवस्थामा सिर्जनशीलता थप्ने हो । बिना अनुहार सुन्दर बनाउनुको साथै हेल्दी स्किन बनाउन पनि विशेष जोड दिने गर्छिन् । हालै लन्डनमा उदितनारायण झाको गीत झरीसरी मा अभिनय गरेकी बिना म्युजिक भिडियोतिर पनि छाउँदै छिन् ।"
आफ्नै बलमा उठेँ,"अस्ट्रेलिया नवलपरासीमा जन्मिएका उनले ८ वर्षको उमेरदेखि नै विभिन्न कार्यक्रममा नृत्य देखाउँदै आएका थिए । अभिनय नै जीवनको लक्ष्य बुझेका उनले १५ वर्षको उमेरमा मात्र आफ्नो अभिनयको सोखलाई नाटकमार्फत प्रत्यक्ष मञ्चमा उतार्न पाए । त्यसपछि सुरु भएको उनको अभिनय यात्रा आफ्नै संघर्ष र बलबुतामा अहिलेसम्म चलिरहेको छ ।हाकु कालेको उपनामले फिल्म लुट बाट चर्चित बनेका सौगात मल्लको यहाँसम्मको यात्रा सहज भने अवश्य रहेन् । आफ्नो परिवार र नातागोतामा कोही पनि यस क्षेत्रमा नभएका कारण उनले शून्यबाट सुरु गर्नुपर्यो । सायद मैले धेरै संघर्ष र लगनशील भएर यही क्षेत्रमा डटेर लागेकाले पनि होला यहाँसम्म आइपुगेको । पछिल्लो फिल्म शब्द को प्रदर्शनका लागि नायिका कमली वाइबा र निर्माता विष्णु थेबेसँग मेलबर्नबाट ब्रिसबन जान लागेका मल्लले सुनाए । आफ्नो परिवारका कोही मान्छे यस क्षेत्रमा भएको भए सायद सहज हुन्थ्यो कि जस्तो उनलाई लाग्छ पनि तर आफूले संघर्ष र मेहनत गरेर बनाएको नाम जति प्यारो कहाँ हुन्छ र ? आकाश अधिकारी, वीरेन्द्र हमाल हँुदै सुनील पोखरेलको साथ पाएपछि मात्र उनको अभिनयले गति लिएको हो । करिअरको खोजीमा टिनएजमै काठमाडौं छिरेका सौगातले धेरै संघर्षपछि जात नसोध्नु जोगीको नामक नाटकमा मुख्य भूमिकामा अभिनय गर्ने अवसर पाएपछि पछाडि फर्केर हेर्नुपरेन । त्यो पनि मुख्य भूमिका गर्ने वीरेन्द्र हमालले कारणबस अभिनय गर्न नपाएपछि । अभिनय नै मेरो लक्ष्य भएकाले होला जति संघर्ष गरे पनि त्यसअनुसारको फल पाएको छु जस्तो लाग्छ, उनी भन्छन् । तर, सुरुवाती क्षणमा अभिनयका लागि सिक्न र अवसर पाउन वर्षांैसम्म गरेको संघर्षले भने उनलाई अहिले पनि ऊर्जा दिन्छ ।हिरोको छेउमा नाच्ने नर्तकको रूपमा फिल्ममा छिरेका सौगातलाई लुट मा हाकु कालेको भूमिकामा अभिनय गरेपछि अलग परिचय स्थापित गराइदियो । अहिलेका चल्तीका नायकमा गनिने उनी आफू चकलेटी हिरोभन्दा गम्भीर भूमिकामा बढी रमाउने बताउँछन् । तर पनि म सबै किसिमका भूमिका गर्न रुचाउँछु, उनी सुनाउँछन् । स्मार्ट एक्सेस, असनेप इभेन्ट, एबिसी माइग्रेसनले अस्ट्ेरलियामा भित्र्याएको शब्द लाई मन पराइदिएकोमा उनी उत्साहित मात्र छैनन् कि यस्तै संस्थाहरू विदेशमा अझ सक्रिय भएर लाग्नुपर्ने सुझावसमेत दिन्छन् उनी । कलाकारको रूपमा करिब एक दर्जनबढी मुलुक पुगिसकेका छन् । दर्शकहरूको माया त पाएका छन नै सँगसँगै नेपालीहरूको गुटबन्दी र एकले अर्काले मनैदेखि सहयोग नगर्ने बानी देखेर भने हैरान छन् । नेपालमा मात्र हैन विदेशमा समेत मैले यस्तै देखें जुन अन्त्य हुन आवश्यक छ । नेपाली फिल्म निर्माण गर्दा पूर्णतयारी र गृहकार्यको आवश्यकतासमेत औल्याउँछन् उनी । हतारमा भन्दा समय लिएर फिल्म निर्माण गर्न सक्यौं भने विदेशका नेपाली दर्शक मात्र नभएर विदेशी दर्शक पनि पाउन सकिने उनको अनुभव छ । अहिले आइरहेका नयाँ कलाकारहरूलाई टाइमपासको रूपमा भन्दा केही सिकेर आउन पनि सुझाव दिन्छन् उनी किनभने आफैं संघर्ष र परिश्रम गरेर बनाएको नाम र परिचय जति प्यारो संसारमा अरू केही हुन्न ।"
प्रज्ञाको बजेट १५ करोड,"काठमाडौं नेपाल प्रज्ञा प्रतिष्ठानको मंगलबार राजधानीमा सम्पन्न ३१औं प्राज्ञ सभाले चालू आर्थिक वर्षका लागि १५ करोड रुपैयाँ बजेट पारित गरेको छ । प्राज्ञ सभाको उद्घाटन गर्दै संस्कृति, पर्यटन तथा नागरिक उडड्यन मन्त्री जीवनबहादुर शाहीले संस्कृति जर्गेना गर्न प्राज्ञिक वर्गको भूमिका अहम् हुने बताए । यसलाई राजनीति गर्ने थलोको रूपमा विकास गर्नुहुन्न, प्रतिष्ठानको संरक्षकसमेत रहेका मन्त्री शाहीले भने । सरकारले सम्भाव्यता अध्ययन नगरी ललितकला, संगीत तथा नाटय, विज्ञान प्रविधि र नेपाल प्रज्ञा गरी चार संरचना बनाएकाले आर्थिक संकट बेहोर्नुपरेको नेपाल प्रज्ञा प्रतिष्ठानका कुलपति गंगाप्रसाद उप्रेतीले बताए । सरकारको मात्र भर परेर हुन्न, उनले भने, संगठनात्मक समझदारीमा अन्तर्राष्ट्रिय सहकार्यमा पनि जोड दिनुपर्छ । प्रतिष्ठानले भारत, चीन र बंगलादेशका प्राज्ञिक निकायसँग समझदारी गरिसकेको र पाकिस्तान र श्रीलंकासँग छलफल भइरहेको पनि उनले सुनाए । साथै, प्रतिष्ठानको हिरक जयन्तीका अवसरमा राष्ट्रियस्तरको वाङ्मय सम्मेलन र पूर्वको विराटनगर र पश्चिमको नेपालगञ्जमा क्षेत्रीय सम्मेलन गर्ने तयारी गरिरहेको पनि उनले खुलाए । नेपालमा जैविक र भौगोलिक विविधता मात्र नभई संस्कृतिमा पनि विविधता भएको मुलुकको रूपमा प्रतिष्ठानका पूर्वकुलपति एवं वरिष्ठ साहित्यकार बैरागी काइँलाले व्याख्या गरे । सार्क क्षेत्रमा नेपाली संस्कृतिको विस्तारका लागि अभियान चलाउने सांस्कृतिक र प्राज्ञिक संस्थालाई सरकारले टेवा दिनुपर्नेमा उनले जोड दिए । संगीत तथा नाटय प्रतिष्ठानका कुलपति सरुभक्तले संस्कृतिको क्षेत्रमा सरकारले विशेष रूपमा महत्त्व दिनुपर्नेमा जोड दिए । कार्यक्रममा प्रतिष्ठानका उपकुलपति डा विष्णुविभु घिमिरेलगायतले धारणा राखे । सभाले आर्थिक वर्ष २०७२०७३ को बजेट अनुमोदन गर्नुका साथै चालू आर्थिक वर्ष २०७३०७४ का लागि १५ करोड बजेट तथा कार्यक्रम पारित गरेको छ । त्यस्तै, प्रतिष्ठानको कर्मचारी तथा कलाकार नियमावली, आर्थिक प्रशासनसम्बन्धी नियमावलीमा पनि आवश्यक संशोधन गरेको छ । प्रतिष्ठानले प्राज्ञ सभा सदस्यमा साहित्यकार झमककुमारी घिमिरे र गोपाल पोखरेल नियुक्त गरेको छ । लामो समयदेखि रिक्त स्थानमा यी दुई स्रष्टा आएका हुन् । प्राज्ञ सभा सदस्य लोकबहादुर थापाले राजीनामा दिएर र पुष्कर थाम्सुङको निधन भएर दुई स्थान रिक्त हुन आएका थिए ।"
ललितकला प्राज्ञ सभा सम्पन्न,"काठमाडौं विभिन्न निर्णय लिँदै नेपाल ललितकला प्रज्ञा प्रतिष्ठानको प्राज्ञ सभा सम्पन्न भएको छ । प्रतिष्ठानका सदस्य सचिव नवराज भट्टद्वारा हस्ताक्षरित विज्ञप्तिअनुसार सभा पुस २४ देखि ६ दिन चलेको थियो । सभाले विभिन्न नियमावली संशोधन गर्नुका साथै २०७१२०७२ को महालेखा परीक्षकको प्रतिवेदन, वार्षिक प्रगति प्रतिवेदन र चालू आर्थिक वर्षको बजेट एवं कार्यक्रमलगायतका विषयमा छलफल भई विभिन्न निर्णय गरिएको विज्ञप्तिमा उल्लेख छ । सभाले लोकतान्त्रिक जनआन्दोलनका क्रममा सहादत प्राप्त प्रथम सहिद कलाकार अनिल लामाको स्मृतिमा अक्षय कोष स्थापना गर्ने, ललिकला शिरोमणि सम्मान, आदि सम्मान, युवा सम्मान पुरस्कार स्थापना गर्नुका साथै ललितकलामा उच्च शिक्षा अध्ययन गर्ने ८ विद्यार्थीलाई जनही २५ हजार रुपैयाँका दरले छात्रवृत्ति प्रदान गर्ने निर्णयसमेत गरेको विज्ञप्तिमा जनाइएको छ । त्यस्तै, प्रादेशिक स्तरमा ललितकला प्रदर्शनी गर्ने, विभिन्न ४ वटा स्थानमा सम्पर्क कार्यालय खोल्ने, अन्तर्राष्ट्रिय कला प्रदर्शनी नेपालमा गर्न पहल गर्ने, भूकम्पले क्षति पुर्याएको भवन विकल्पमा नयाँ भवन निर्माण गर्नेजस्ता निर्णय गरेको पनि विज्ञप्तिमा जनाइएको छ । सभामा प्रस्तुत प्रस्तावहरू आवश्यक सुझावसहित पारित गरिएको विज्ञप्तिमा उल्लेख छ ।"
विनमको प्रयास,"काठमाडौं गायक विनम राई आफ्नो पहिलो एल्बम प्रयास सँगैे आएका छन् । एल्बमसँगै उनले थोरै रिस धेरै माया बोल गीतको म्युजिक भिडियोमा पनि सार्वजनिक गरेका हुन् । यो गीतमा टंक बुढाथोकीले संगीत भरेका छन् । एल्बममा पाँच गीत रहेका छन् । उनी आफ्नो एल्बमबाट आशावादी छन् । गीतसंगीत क्षेत्रमा केही गरौं भनेरै आएको हुँ, उनले भने ।"
शाहरुखको प्यारमा करण ?,"बलिउडमा करण जोहर जति फिल्म निर्माणलाई लिएर चर्चित छन्, उति नै उनको सम्बन्धलाई लिएर । चर्चित टीभी टक सो कफी विथ करण का होस्ट करण पुरुष सेलिब्रिटीसँग पनि प्रेमिल झुकाव राख्छन् । जसले गर्दा उनी बेला बखत चर्चाको केन्द्रमा आइपुग्छन् ।यतिबेला उनको एउटा भनाइले फेरि एकपटक गसिपमा छाएका छन् । करण जोहरले वर्षको सुरुवातमा ल्याएको पुस्तक एन अनसुटेबल ब्वाई ले यतिबेला धेरै निजी कहानी र रोचक घटनाहरूको पर्दाफास गरिदिएको छ । जसले गर्दा पुस्तक र लेखक दुवै हिट भइरहेका छन् । सोमबार साँझ पुस्तक सार्वजनिक समारोहमा उपस्थित करणले शाहरुखसँगको निकट सम्बन्धबारे खुलासा मात्रै गरेनन्, अब उप्रान्त पिता बन्न चाहेको पनि बताए । जब म आफ्नो पिता यश जोहरको फिल्म कारोबारलाई भर्खरभर्खर बुझ्न थालेको थिएँ, त्यो बेला पितासँगै म डुप्लिकेट फिल्मको स्क्रिप्ट बोकेर शाहरुखको घर पुगेको थिएँ । शाहरूखको मेरो पिताप्रतिको आदर र सम्मान देखेर नै म पग्लिएको थिएँ । त्यो अनुभूति मेरोलाई अद्भुत खालको थियो । त्यसै बेलादेखि नै शाहरुखसँग मेरो माया बसेको हो, करण जोहरले भने ।तर करण र शाहरुखको प्रेममा समयसमयमा अवरोध पनि नआएको हैन । बीचमा केही समय त दुवैबीच बोलचालसम्म पनि भएन । पछि नायिका दिपीका पादुकोणले राखेको एक पार्टीमा दुवैबीच सौहार्दपूर्ण भेट भयो र सम्बन्धले पुन: निरन्तरता पाएको थियो । सबै सम्बन्धमा उतारचढाव भन्ने हुन्छ । हामी पनि डिप लभमा थियौं । म उनलाई आदर गर्छु । यो सम्बन्ध, यो नाता सधैंका लागि कायम रहनेछ, करणले शाहरुखप्रति माया दर्साउँदै थपे । शाहरुखले पनि आफूलाई करणले राम्रोसँग बुझेको जिकिर गरे । करण यस्ता मान्छे हुन् जो मलाई राम्रोसँग बुझेका छन् । उनीसँग म घन्टौं कुरा गर्न सक्छु, पुस्तक विमोचनमा उपस्थित शाहरुखले भने । करणले पुस्तकको एउटा च्याप्टर नै शाहरुखका लागि खर्चेका छन् ।"
बेलायतले सार्वजनिक गर्यो ब्रेक्जिट रणनीति,"लन्डन बेलायती प्रधानमन्त्री टेरेजा मेले मंगलबार बेलायत ईयू बहिर्गमन (ब्रेक्जिट) सम्बन्धी सरकारको रणनीति सार्वजनिक गरेकी छन् । प्रधानमन्त्री मेले गत जुनको जनमतसंग्रहले दिएको म्यान्डेटअनुसार ईयूबाट कडा रूपमा बाहिरिने संकेत गरेकी छन् । वार्ताका लागि बहुप्रतीक्षित १२ बुँदे सर्त अगाडि सार्दै उनले ब्रेक्जिट सम्झौताले बेलायत अरू बलियो, न्यायपूर्ण तथा वास्तवमा नै विश्वव्यापी हुने दाबी गरिन् । ईयू बहिर्गमन सम्झौता गर्दा ईयूको फ्री मुभमेन्ट अन्त्य गरी संसारभर व्यापार सन्धि गर्ने बेलायती सरकारको नीति रहेको पनि प्रधानमन्त्री मेले स्पष्ट पारेकी छन् । करिब ५० करोड जनसंख्या रहेको ईयू कमन मार्केटबाट बाहिरिए बेलायती व्यापारमा असर गर्ने व्यवसायीहरूले बताउँदै आएका छन् ।आगामी मार्चदेखि सुरु हुने ब्रेक्जिट वार्ताका लागि युरोपियन युनियनको न्यायिक, कृषि, वातावरणलगायत कस्टम युनियन, ईयू कानुन तथा कमन मार्केटबाट निस्कने भन्ने उनको मार्गचित्रले बेलायती व्यवसायीमाझ सन्त्रास छाएको छ । बेलायती मुद्रा स्टर्लिङ पाउन्डको भारी गिरावटले आर्थिक बजारमा अस्थिरता छाउनुका साथै ब्रेक्जिटले बेलायती अर्थतन्त्रलाई केही समयका लागि असर गर्ने संकेत देखिएको छ । ईयूले कमन मार्केटमा रहन फ्री मुभमेन्ट स्वीकार गर्नु अपरिहार्य भएको बताउँदै आएको छ । फ्री मुभमेन्टका कारण २००४ पछि ईयूका करिब १५ लाख आप्रवासी बेलायतमा आएर बेलायती जनमानसमा यसको आक्रोश बढेकाले ईयूविरोधी जनमतसंग्रह जित्न सफल भएको विश्वास गरिन्छ । तर, प्रधानमन्त्री मेले ईयूसँग नयाँ सन्धि गरी कस्टम फ्री व्यापार गर्न इच्छुक भएको पनि जनाएकी छन् ।दुई वर्षभन्दा बढी समय लाग्ने ब्रेक्जिट वार्तामा बेलायतले चाहेको मात्र सबै पूरा नहुने र ईयूको आफ्नो लक्ष्यअनुरूप लेनदेनमा कुरा मिलेपछि अरू २७ सदस्यीय युरोपेली देश तथा बेलायती संसदले स्वीकार गर्नुपर्ने हुन्छ । आप्रवासीहरूको मुद्दामा अनुदार ठानिएकी मेले व्यवसायीहरूको कुराभन्दा जनमानसमा रहेको इमिग्रेसनविरोधी आक्रोशलाई बढी ध्यान दिएको भन्ने विश्लेषकहरूको भनाइ छ । बेलायती अध्यागमन इतिहास हेर्दा वर्तमान सत्तारूढ कन्जरभेटिभ पार्टीको नीति सधंै कडा रहँदै आएको छ । सन् १९९७ मा लेबर पार्टीका नेता टोनी ब्लेयरको जितपछि आप्रवासी नियममा निकै सुधार गरेका थिए । उदाहरणका रूपमा बेलायतमा रहेका ९० प्रतिशतभन्दा बढी नेपाली सन् १९९७ पछि नै आएकाले यसबाट लेबर पार्टीको उदारवादी इमिग्रेसन नीतिको आंकलन गर्न सकिन्छ । अमेरिकी राष्ट्रपति चुनिएका डोनाल्ड ट्रम्पले ब्रेक्जिटको समर्थन गर्दै बेलायतसँग व्यापार सम्झौता चाँडै नै गर्न सकिने भन्दै ब्रेक्जिट समर्थकको मनोबल बढाएका छन् । उनले ईयू खाली जर्मनीका लागि साधनमात्र भएको भनी आलोचनासमेत गरेका छन् । गत जुनमा भएको जनमतसंग्रहपश्चात सोचेभन्दा राम्रो आर्थिक गतिविधिले पनि कडा ईयू बहिर्गमनका लागि बेलायती सरकारलाई हिम्मत बढेको कतिपयको विश्लेषण छ ।तर ईयू समर्थकहरूले ब्रेक्जिट नरम हिसाबले हुनुपर्ने तथा कमन मार्केट छोडदा बेलायतले भारी मूल्य चुकाउनुपर्ने धारणा राख्दै आएका छन् । दोस्रो विश्वयुद्धपछि सबभन्दा विभाजित बेलायती समाजमा सबैलाई मान्य हुने ब्रेक्जिट नीति बनाउन सरकारलाई ठूलो चुनौती छ । प्रधानमन्त्री मेको उद्घोषले बेलायतको युरोपमा समान तथा सेवाको खुला आवतजावतको बदलामा अध्यागमन नियन्त्रण साट्ने भन्ने अर्थ हुन्छ । उनको नीतिको गहिराइले ब्रेक्जिटसँग सम्बन्धित हजारौं कुरालाई कसरी प्रभाव पर्छ भन्ने निक्र्यौल गर्न भने कठिन छ । बेलायती सरकारको कडा ब्रेक्जिट नीतिको समाचारले विदेशी विनिमय बजार भयभित भएकोले पाउन्डको भाउमा धेरै हलचल भइरहेको लन्डनस्थित अर्थ व्यवस्थापनका जानकार विकलचन्द्र आचार्य बताउँछन् ।"
हिमपातले वन्यजन्तु जोखिममा,"बझाङ चार जिल्लाको संगम खप्तड राष्ट्रिय निकुञ्जमा बाक्लो हिउँ जमेको छ । हिमपातसंगै चिसो बढेपछि वन्यजन्तु न्यानोको खोजीमा तल्लो भेगमा बसाई सरेका छन् । शिकारी तिनकै पर्खाइमा पासो थापेर बस्ने भएकाले चोरी शिकारको जोखिम बढेको छ । खप्तडमा ३४ फिट बाक्लो हिउँ जमेको छ । शनिबारदेखि निरन्तर हिमपात भइरहेको हो । संरक्षित वन्यजन्तु रेखदेखका लागि बनाइएका सबै मार्ग अवरुद्ध छन् । अवरुद्ध बाटो खोलेर बन्यजन्तु निगरानीका लागि खप्तड स्थित नेपाली सेनाको टोली सक्रिय रहेको राष्ट्रिय निकुञ्जका प्रमुख संरक्षण अधिकृत रामचन्द्र खतिवडाले बताए । बाक्लो हिउँ परेको र अत्याधिक चिसोले बाटो खोल्न सकस भइरहेको छ, उनले भने, तर, सेनाले बाटो खोल्ने प्रयासलाई निरन्तरता दिइरहेको छ ।खप्तडमा अहिले दिउँसोको तापक्रम २३ डिगी्र सेल्सीयस सम्म हुन्छ । राती तापक्रम घटेर माईनस १० डिग्री सेल्सियससम्म पुग्न थालेको खतिवडाले बताए । बाक्लो हिमपात र निरन्तर घटिरहेको तापक्रमका कारण वन्यजन्तु बेसीका घमाइलो ठांउ तिर जाने र मानव वस्ती नजीक पुग्दा उनिहरू माथि खतरा हुने खतिवडाको भनाई छ । मानिस र वन्यजन्तु नजिक हुदा दुबैलाई खतरा हुन्छ, उनले भने, चोरी सिकारका कारण बन्यजन्तुलाई झनै जोखिममा पर्छन ।हिमपातको समय संरक्षणका दृष्टिकोणले जोखिमपुर्ण मानिने खप्तड राष्ट्रिय निकुञ्ज मध्यबर्ती ब्यबस्थापन समितिका अध्यक्ष रामप्रसाद उपाध्यायले बताए । उनले भने, चोरीसिकार गर्नेहरूका लागि पनि यो समय सबैभन्दा उत्तम मानिन्छ । मध्यवर्ती क्षेत्रमा शिकारी बन्यजन्तु ढुकेर बसिरहेका हुन्छन । पासो लगायत परम्मरागत प्रबिधिले यो क्षेत्रमा बन्यजन्तुको अबैद्य शिकार हुने गरेको छ ।यो जोखिमको समय भएकाले संरक्षण्का गतिबिधि चुस्त भएर संचालन गर्नुपर्ने सरोकारवाला बताउछन् । राष्ट्रिय निकुञ्ज कार्यालयमा हाल ७२ जनाको दरबन्दी छ । जसमा प्रमुख संरक्षण अधिकृत (उपसचिब) एकजना, दुई जना सहायक संरक्षण अधिकृत सहितको ब्यबस्था छ । तर, अधिकांश पदहरू रिक्त रहेको निकुञ्जले जनाएको छ । मूख्य रुपमा संरक्षणमा खटिने गेम स्काउट (बन संरक्षक सरह) मा ३९ जनाको दरबन्दी मध्ये ३४ दरबन्दी रिक्त छन् । सेनानी सहितको नेपाली सेनाको करिब २ सय ५० दरबन्दी सहितको गुल्म संरक्षणमा तैनाथ रहने भएकाले खासै समस्या भने नरहेको प्रमुख संरक्षण अधिकृत खतिवडाले बताए । संरक्षणमा मध्यबर्ती क्षेत्रका स्थानीय पनि जिम्मेबार भएर लाग्नु पर्छ, उनले भने, निकुञ्जले चाहेर मात्र संरक्षण सम्भव हुदैन् ।"
सरकारले अदालतमा हस्तक्षेप गर्यो,"विराटनगर एमाले अध्यक्ष केपी ओलीले सरकारले अदालतमा राजनीतिक हस्तक्षेप गरेको आरोप लगाएका छन् । मंगलबार सञ्चारकर्मीसँग उनले भने, चरम राजनीतिक हस्तक्षेपका कारण सम्मानित अदालत राजनीतिक भर्ती केन्द्र भएको छ ।उच्च अदालतमा न्यायाधीश नियुक्ति प्रकरणले सम्मानित अदालतको छवीमा आँच ल्याउने काम भएको उनले बताए । सरकार गठन भएको ६ महिना बित्यो एता र उता हल्लिने कामभन्दा केही गर्न सकेको छैन, उनले भने, सरकारको नियत निर्वाचन गराउने नै छैन । अध्यक्ष ओलीले कुनै हालतमा संशोधन प्रस्ताव पारित नहुने भन्दै त्यसमा ढुक्क हुन आग्रह गरे । सांसदको संख्याले पुग्दैन । घरबाट मान्छे ल्याएर हुँदैन होला, उनले भने, अब फेरि झुक्याउँछौं भनेर नसोचे हुन्छ, कहाँ झुक्किने कहाँ नझुक्किने त्यो एमालेलाई राम्रोसँग थाहा छ । एमाले फेरि संसदको म्याद कुनै पनि हालतमा थप्ने पक्षमा नरहेको उनले बताए । जनतालाई झुक्यार एमालेलाई दोष नदिन सरकारमा रहेका दलहरूलाई चेतावनी दिए ।"
गाउँमै सरकारी सेवा,"सिन्धुपाल्चोक चार वर्षको उमेरमा पोलियोबाट ग्रसित ठोकर्पाकी लज्जावती न्यौपानेले घुम्ती शिविरमा अपांग परिचयपत्र बनाइन् ।परिचयपत्र नहुँदा भत्ताबाट वञ्चित थिइन् । घरदैलोमै शिविर आएपछि वरदानजस्तै भयो, उनले भनिन् । ठोकर्पा माथ्लोभेगका कृष्णबहादुर कार्कीले ५९ वर्ष लागेपछि बल्ल नागरिकता पाएँ । उमेर पाको भए पनि नागरिकता पाएपछि उनको खुसीको सीमा छैन । घुम्ती शिविरमा सजिलैसित नागरिकता पाउँदा अत्यन्त खुसी लागेको बताए । ठोकर्पा गाविस भवनमा गरिएको घुम्ती शिविरमा झन्डै २ हजारभन्दा बढीले सेवासुविधा लिएका छन् । प्रमुख जिल्ला अधिकारी अन्तरबहादुर सिलवालले घुम्ती शिविरमार्फत भ्याएसम्म सबै किसिमका सरकारी सेवा दिएको बताए ।"
प्रत्यक्ष राष्ट्रपति र लोकपाल चाहिन्छ,"नुवाकोट नयाँ शक्ति पार्टीका संयोजक तथा पूर्वप्रधानमन्त्री डा बाबुराम भट्टराईले अहिलेको अवस्थामा संविधान संशोधन, प्रत्यक्ष निर्वाचित राष्ट्रपतिको आवश्यकता औंल्याएका छन् । भ्रष्टाचार रोक्न अधिकारसम्पन्न लोकपाल चाहिनेमा जोड दिए । यो संविधान संशोधन गरौं, उनले भने । संविधान संशोधन गर्न देशव्यापी हस्ताक्षर अभियान चलाएकाले सबैलाई साथ दिन उनले आग्रह गरे ।"
उपचारमा ३५ लाख जुट्यो,म्याग्दी भगवती ३ की बोनम्यारो र रक्तक्यान्सरबाट पीडित सीता (कृष्णकुमारी) कटुवालको उपचार गर्न ३५ लाख रुपैयाँ संकलन भएको छ । सीता बचाउ अभियानका सदस्य कमल खत्रीका अनुसार उनको उपचारमा ७० लाख लाग्ने अस्पतालले जनाएको छ।
अव्यावहारिक कार्यविधिले बल्ल १२१ लाई ऋण,"काठमाडांै राष्ट्र बैंकले तयार पारेको भूकम्प प्रभावित परिवारलाई आवासीय घर पुनर्निर्माणका लागि प्रदान गरिने पुनरकर्जा कार्यविधि व्यावहारिक नहँुदा करिब २० महिनामा बल्ल १ सय २१ जना पीडितले मात्रै ऋण पाएका छन् ।राष्ट्र बैंकका अनुसार मंसिर मसान्तसम्म तिनीहरूले मात्र २ प्रतिशत ब्याजदरको आवास कर्जा पाएका हुन् । गत मंसिरसम्म उक्त कर्जा बापत बैंक तथा वित्तीय संस्थाले २५ करोड ४९ लाख रूपैयाँ प्रवाह भएको राष्ट्र बैंक तथ्यांकमा उल्लेख छ । यो अपेक्षाभन्दा निकै कम हो । भूकम्पले करिब ८ लाख घर पूर्ण रूपले क्षति भएका छन् । कार्यविधि व्यावहारिक नभएकै कारण यो सुविधा धेरै पीडितले पाउन नसकेको महसुस भएको छ, पुनर्निर्माण प्राधिकरणका प्रमुख कार्यकारी अधिकृत (सीईओ) गोविन्दराज पोखरेलले भने, धितो अनिवार्य राख्नुपर्ने व्यवस्था छ । घरै भत्किएपछि के धितो राख्नु ? जग्गाले मात्रै धितो नपुग्ने । यो लगायत केही अफ्ठेराहरू देखिए । कर्जा परिचालनमा देखिएको समस्या सामधान गर्न राष्ट्र बैंकसँग छलफल भइरहेको उनले बताए ।सामान्य सेवाग्राहीले घर निर्माण गर्न लिँदा अपनाइने सबै प्रक्रिया पूरा गरेपछि मात्रै यो कर्जा पाउने व्यवस्था कार्यविधिले गरेको छ । तर व्याजदर भने निकै फरक छ । बंैक तथा वित्तीय संस्थामा पेस गर्नुपर्ने कागजात, झन्झटिलो प्रक्रिया र धितो राख्नैपर्ने लगायत कारणले यो कर्जा परिचालनमा समस्या देखिएको सरोकारवाला निकायको स्वीकारोक्ति छ ।यो कर्जा पाउनेले समेत निकै सास्ती भोग्नुपरेको जनाउँदै आएका छन् । आवश्यक कागजातसहित बैंक तथा वित्तीय संस्थामा गएर कर्जा लिन र नपाइएमा सिधै राष्ट्र बैंकमा उजुरी गर्न पीडितलाई गभर्नर चिरञ्जीवी नेपालले पटकपटक आग्रह गर्दै आएका छन् । तर, भूकम्प गएको २२ महिना पूरा भइसक्दा पनि न त कुनै बैंक तथा वित्तीय संस्था कारबाहीमा परेका छैन, न त ऋण पाउँदा पीडितले भोग्नुपर्ने सास्ती नै घटेको छ ? परिणाम सुपथ दरको ऋण पाउँला र घर बनाउँला भन्ने पीडितहरूको आश मरेको छ ।सुपथ दरको आवास कर्जा अपेक्षाभन्दा निकै कम मात्र प्रवाह भएको राष्ट्र बैंकले पनि जनाएको छ । सुपथ दरको आवास कर्जा कार्यक्रम ल्याउँदा धेरै पीडितले ऋण पाउँछन् भन्ने अपेक्षा थियो । तर, व्यावहारिक रूपमा त्यस्तो देखिएन, राष्ट्र बैंकका सहप्रवक्ता राजेन्द्र पण्डितले भने, अहिले प्रवाह भएको कर्जा राष्ट्र बैंकको अपेक्षाभन्दा धेरै कम हो । कार्यविधिअनुसार बैंक तथा वित्तीय संस्थाले ऋण दिँदा निश्चित मापदण्ड पूरा गर्नुपर्ने र ती मापदण्ड पूरा गर्न नसकेका पीडितले उक्त कर्जा नपाएको पण्डितले बताए । यो भूकम्प पीडितलाई प्रदान गरिने आवास कर्जा हो, कर्जा अनुदानजस्तो हँुदैन । त्यसैले तोकिएको मापदण्ड पुगेका पीडितले मात्र पाउँछन्, उनले भने, ती शर्त पालना नभएका ऋणीहरूले नपाएका हुन् । मापदण्ड पुर्याएर आएका पीडितलाई सरल प्रक्रिया र छिटो कर्जा दिन बैंकहरूलाई आग्रह गरिरहेको उनले बताए ।नेपाल बैंकर्स संघका उपाध्यक्ष किशोर महर्जनले सुपथ दरको कर्जासम्बन्धी नीतिमा व्यावहारिक कठिनाइ भएकाले अपेक्षित रूपमा विस्तार हुन नसकेको बताए । कार्यविधिले होम लोन पोलिसी अनुसार नै कर्जा विस्तार गर्नुपर्ने निर्देशन गरेको छ । उक्त नीतिअनुसार कर्जा दिनका लागि अधिकांश पीडितको मापदण्ड पुग्दैन, उनले भने, अधिकांश पीडितको जग्गामा मोटर बाटो पुगेको छैन भने पीडितको आम्दानी स्रोतले पनि थेग्दैन । यो कर्जा परिचालनका विषयमा बैंकहरूले पनि त्यति रुचि देखिँदैन । यो कारणले पनि कर्जा कममात्र प्रवाह भएको एक वाणिज्य बैंकका प्रमुख कार्यकारी अधिकृतले बताए । भित्री रूपमा यो कर्जा विस्तारमा बैंकको रुचि छैन, गाउँका पीडितलाई धितो र आम्दानीको स्रोतले पुग्दैन, उनले भने, सहरमा एकढेड करोडभन्दा कमले घर बन्दैन । यसकारण बैंकहरूले यो कर्जाको दायर फराकिलो पार्न राष्ट्र बैंकलाई सुझाव दिएको उनले बताए । भूकम्पबाट धेरैको घर भत्किएपछि उनीहरूको घर बनाउन सहयोग पुर्याउने उद्देश्यले सरकारले भूकम्पलगत्तै २ प्रतिशत ब्याज दरमा उपत्यकाभित्र २५ लाख र उपत्यकाबाहिर १५ लाख रूपैयाँ कर्जा प्रदान गर्ने नीति ल्याएको थियो । यस्तो कर्जा प्रवाह गरे बापत बैंक तथा वित्तीय संस्थाले शून्य प्रतिशत ब्याज दरमा पुनर्कर्जा सुविधा पाउँछन् ।भूकम्प गएको एक महिनापछि नै जेठ १३ गते राष्ट्र बैंकले उक्त निर्णय गरेको थियो । १५ बुँदे मापदण्ड बनाई राष्ट्र बैंकले क, ख र ग वर्गका बैंक तथा वित्तीय संस्थाहरूबाट उक्त कर्जा पीडितलाई उपलब्ध गराउन निर्देशन दिएको छ । उक्त निर्देशनअनुसार भूकम्प पीडितले नजिकको बैंक तथा वित्तीय संस्थाबाट तोकिएको मापदण्ड पूरा गरी २ प्रतिशत व्याज दरमा ऋण पाउनुपर्ने हो । दुई वटा घर हुनेले यो ऋण पाउने छैनन् । एउटा आवासीय घर पुनर्निर्माणका लागि मात्रै यो सुविधाको व्यवस्था राष्ट्र बैंकले गरेको हो । उक्त ऋण लिनेलाई सावा व्याज भुक्तानी गर्ने अवधि ५ देखि अधिकतम १० वर्षसम्म कार्यविधिले तोकेको छ । अवधिभन्दा अगाडि नै भुक्तानी गर्न चाहनेलाई कुनै प्रकारको शुल्क नलिने व्यवस्था गरिएको छ । ऋण रकम भने घर निर्माण प्रगतिका आधारमा ४ पटकमा बैंकले उपलब्ध गराउने हो । यो सुविधा प्राप्त गर्नेहरूले राष्ट्रिय भवन संहिता र भूकम्प प्रतिरोधात्मक मापदण्डका आधारमा घर निर्माण गर्नुपर्ने छ । बैंकले कर्जा वितरण गर्दा बैंक तथा वित्तीय संस्थाले विद्यमान कर्जासम्बन्धी नीतिगत व्यवस्थाको अधिनमा रही वितरण गर्नुपर्ने व्यवस्था नै पीडितका लागि व्यावहारिक नभएको हो ।"
दोस्रो किस्ता वितरण गर्न २८ अर्ब माग,"काठमाडांै पुनर्निर्माण प्राधिकरणले भूकम्पपीडितलाई दोस्रो किस्ता अनुदान रकम वितरण गर्न अर्थ मन्त्रालयसँग २८ अर्ब रुपैयाँ बजेट माग गरेको छ ।प्राधिकरणका प्रमुख कार्यकारी अधिकृत (सीईओ) गोबिन्द पोखरेलका अनुसार मंगलबारको निर्णयले अर्थ मन्त्रालयसँग २८ अर्ब रुपैयाँ माग गरिएको हो । यो रकम आएपछि सबै जिल्लामा निकासा जाने छ । अनुदानको दोस्रो किस्ता वितरणमा ढिलाइ नहोस् भनेर यो रकम माग गरी सबै जिल्लामा पठाउन लागेका हांै, उनले भने, अर्थ मन्त्रालयले केही दिनमा निकासा दिने आश्वासन पाएको छु । उक्त रकम ३१ वटै जिल्लामा पठाउनका लागि माग गरिएको उनले बताए । १७ वटा जिल्लामा बल्ल भूकम्पपछिको विस्तृत सर्वेक्षणको काम भइरहेको छ । उक्त जिल्लामा सर्वेक्षण सकिएलगत्तै पहिलो किस्ता वितरण गर्न रकम निकासा दिने तयारी भएको प्राधिकरणले जनाएको छ । अर्थ मन्त्रालयका बजेट महाशाखाका प्रमुख मधु मरासिनीले पुनर्निर्माण कोष परिचालन हुने गरी उक्त रकम निकासाको प्रक्रिया अघि बढिसकेको बताए । अख्तियारी गइसकेको छ । महालेखा नियन्त्रकको कार्यालयले केही प्राविधिक विषय सम्बोधन गर्ने क्रममा ढिलाइ भएको हो, उनले भने, अब प्राधिकरणले कोषमा यो रकम राखेर आवास अनुदान वितरण गर्न पाउने छ ।यसअघि अर्थ मन्त्रालयले पुनर्निर्माण प्राधिकरणलाई ३३ अर्ब रुपैयाँ निकासादिएको छ । भूकम्पपीडितलाई दोस्रो किस्ताको अनुदान रकम वितरण बुधबारबाट सुरु हुने प्राधिकरणका प्रवक्ता भीष्मकुमार भुसालले बताए । गोरखा, सिन्धुली र मकवानपुरमा दोस्रो किस्ता वितरण गर्ने तयारी भइरहेको छ, उनले भने, बुधबारबाट दोस्रो किस्ताको रकम वितरण सुरु हुने छ । अहिलेसम्म पहिलो किस्ता ४ लाख ७६ हजार परिवारले पाइसकेका छन् । यसमध्ये करिब १९ हजारले घर पुनर्निर्माणको जग निर्माण गरी दोस्रो किस्ता माग गरेका छन्, उनले भने, अब यो रकम वितरण सुरु हुने छ । केही दिनपछि तीव्रता पाउने छ । सरकारले पहिलो किस्तामा ५० हजार रुपैयाँ वितरण गरेको छ । दोस्रो किस्तामा अब डेढ लाख रुपैयाँ पाउने छन् ।"
कर तिरेपछि मात्र एनसेललाई फोरजी देऊ,"काठमाडौं व्यवस्थापिका संसदको सार्वजनिक लेखा समितिका सांसदहरूले सरकारले लिनुपर्ने सम्पूर्ण कर असुल गरेपछि मात्र एनसेललाई चौथो पुस्ताको मोबाइल सेवा (फोरजी) दिनुपर्ने माग गरेका छन् ।मंगलबार सिंहदरबारमा बसेको सार्वजनिक लेखा समितिको बैठकमा बोल्दै सांसदहरूले यस्तो माग गरेका हुन् । राज्यलाई ठूलो घाटा लगाउने गरी आफ्नो सेयर बिक्री बापतको पुँजीगत लाभ कर नतिरिरहेको एनसेललाई फोरजी चलाउन दिएर पुरस्कृत गर्न नहुने उनीहरूले बताएका हुन् । बैठकमा बोल्दै नेपाली कांग्रेसका सांसद मोहन बस्नेतले पुँजीगत लाभकर नतिर्ने एनसेल कम्पनी र डाँका मा कुनै फरक नभएको भन्दै अहिलेकै अवस्थामा फोरजीको लाइसेन्स दिन नहुने बताए । एनसेललाई अहिले फोरजीको लाइसेन्स दिनु भनेको डाँकालाई पुरस्कार दिएको जस्तो हो, उनले भने, फोरजी दिने प्रक्रिया तत्काल रोकेर सबै कर असुल गरेपछि मात्र दिनुपर्छ । नेपाली कांग्रेसकै अर्का सांसद रामहरि खतिवडाले कर चुक्ता नभईकन एनसेललाई फोरजीको अनुमति दिन नहुने बताए ।नेपालबाट लिएको पैसा विदेश लिएर जाने कम्पनीले करसमेत नतिरेर ठगिरहेकाले पुरस्कृत गर्न नहुने उनले बताए । माओवादी केन्द्रकी सांसद रूपा महर्जनले ग्रामीण तथा विपन्न वर्गले प्रयोग गर्ने एनसेलले आफ्नो कमाइबाट राजस्व भने राज्यलाई नतिर्दा समेत पुरस्कृत गर्न लागिएको बताइन् । एनसेलले राजस्वसमेत नतिरेर ब्रम्हलुट गरिरहेको छ, उनले भनिन् । कर चुक्ता नगरी एनसेललाई नयाँ सेवाको अनुमति दिन नहुने उनले बताइन् । सूचना तथा सञ्चार मन्त्रालयका सचिव महेन्द्रमान गुरुङ र नेपाल दूरसञ्चार प्राधिकरणका अध्यक्ष दिगम्बर झालाई समेत बोलाएर भएको बैठकमा अधिकांश सांसदहरूले कर चुक्ता नगरी एनसेललाई फोरजी सेवाको अनुमति दिन नहुने बताएका थिए । केही सांसदहरूले अर्थ मन्त्रालयका अधिकारीहरूले तीन महिनाभित्र कर उठाइसक्ने प्रतिबद्धता जनाएकाले फोरजी रोक्न नहुने धारणा राखेका थिए । कांग्रेसका सांसद ध्रुव वाग्लेले प्रविधिलाई रोक्न नहुने बताए । उनले अर्थ मन्त्रालयले तीन महिनामा कर उठाउने बताएकाले एनसेललाई फोरजी दिँदा फरक नपर्ने धारणा राखेका थिए । माओवादी केन्द्रका सांसद टेकबहादुर बस्नेतले अर्थलाई निर्देशन दिइसकेकाले अहिले फोरजी रोक्ने विषयमा निर्णय गर्नुनपर्ने बताएका थिए । उनले छलफल अपुग भएकाले थप छलफल गर्नुपर्ने बताए । बैठकमा बोल्ने सांसदहरूले फोरजी सेवा सञ्चालनको अनुमति दिँदा बोलकबोल प्रक्रिया अपनाउनुपर्ने मागसमेत गरेका थिए । अधिकांश सांसदहरूले कर असुलेपछि मात्र फोरजी सेवाको अनुमति दिनुपर्ने धारणा राखे पनि बैठकले यससम्बन्धी ठोस निर्णय भने भएन । एनसेलको कर र फोरजीका विषयमा थप अध्ययन र छलफल गर्नुपर्ने भन्दै बैठक अर्को मिति तय नभएसम्मका लागि स्थगित भएको छ । यस विषयमा थप छलफल गर्नुपर्ने भएकाले अर्को बैठकमा यस विषयमा तथ छलफल हुनेछ, बैठकको अध्यक्षता गरेका ज्येष्ठ सदस्य सर्वेन्द्रनाथ शुक्लाले भने । बैठकले २०६८ साल पुस २५ गते लेखा समितिले गरेको निर्णय र निर्देशनको कार्यान्वयनका अवस्थाबारे भने सूचना तथा सञ्चार मन्त्रालयसँग प्रगति माग गर्ने निर्णय गरेको छ । त्यसबेला लेखा समितिले नेपालमा दूरसञ्चार सेवाको फ्रिक्वेन्सी वितरणमा अराजकता भएको भन्दै बोलकबोलबाट वितरण गर्नुपर्ने निर्णय गरेको थियो । समितिले उपसमिति गठन गरी फ्रिक्वेन्सीबारे अध्ययनसमेत गराएको थियो । गत आइतबार लेखा समितिले अर्थ मन्त्रालय र त्यस सम्बद्ध अधिकारीलाई बोलाएर तीन महिनाभित्र एनसेलबाट असुल्नुपर्ने पुँजिगत लाभकर उठाउन निर्देशन दिएको थियो । सो बैठकमा सांसदहरूले कर असुल नभई सरकारले एनसेललाई फोरजी सेवा दिन लागेको बताएपछि मंगलबार त्यससम्बन्धी छलफल गर्न बैठक डाकिएको थियो ।एनसेलले बिक्रीमा करिब ३३ अर्ब रूपैयाँ लाभकर बुझाउनुपर्ने देखिएको कर निर्धारणमा संलग्न सरकारी अधिकारीहरूले बताउँदै आएका छन् । अग्रिम कर बापत टेलियाका तर्फबाट भन्दै एनसेलले करिब १० अर्ब रूपैयाँ बुझाए पनि बाँकी रकम भने हालसम्म बुझाएको छैन । कर बाँकी रहेको जानकारी छैनमंगलबार बैठकमा बोलाइएका सरकारी अधिकारीहरूले आफूहरूलाई आधिकारिक रूपमा कर तिर्न बाँकी रहेको जानकारी नभएको बताएका छन् । हामीलाई कुनै पनि निकायले कर तिर्न बाँकी रहेकाले यो सेवा रोकिदिनु भनेर पत्राचार गरेको छैन, प्राधिकरणका अध्यक्ष दीगम्बर झाले भने, आधिकारिक रूपमा नआइकन हामी कसरी सेवा रोक्न सक्छौं ? उनले एनसेलले कर चुक्ता गर्न बाँकी रहेको विषयमा प्राधिकरणलाई आधिकारिक जानकारी नआएको बताए । हामीले उठाउनुपर्ने रोयल्टी, फ्रिक्वेन्सी दस्तुर र ग्रामीण दूरसञ्चार विकास कोषको रकममा समस्या छैन, उनले भने, अरू करका विषयमा हामीलाई जानकारी छैन, जानकारी भएर अनुरोध गरिए हामी सबै सेवा विस्तार रोकिदिन्छौं ।"
मलेसियाले गैरकानुनी कामदारलाई अस्थायी श्रम स्वीकृति दिने,"मलेसिया मलेसियाले गैरकानुनी हैसियतमा रहेका विदेशी कामदारहरूलाई अस्थायी श्रम स्वीकृति दिने भएको छ । गैरकानुनी कामदारलाई वैधता हुन दिइएको समयावधि सकिएको तीन सातापछि मलेसियाको यो निर्णय आएको हो । विदेशी एवं गैरकानुनी कामदारबारे संसदीय समितिको बैठकपछि मंगलबार मलेसियाली उपप्रधान तथा गृहमन्त्री अहमद जहिद हमिदीले उक्त जानकारी दिएको स्थानीय सञ्चार माध्यमले जनाएका छन् । मलेसियाले गत वर्ष जनवरीमा संशोधित बजेट भाषणसँगै गैरकानुनी आप्रवासी कामदारलाई वैधता दिने घोषणा गरेको थियो । त्यसपछि गत वर्ष फेब्रुवरी १५ देखि पुन: भर्ना एवं स्थानान्तरण कार्यक्रम मार्फत दर्ता भई योग्य हुने कामदारलाई निर्माण, उत्पादनलगायत क्षेत्रमा रोजगारीमा लगाइएको थियो । त्यति बेला रोजगारीका विभिन्न थप १७ सहायक क्षेत्र खुला गरिएको थियो । औद्योगिक क्षेत्रहरूमा भएको माग पूर्ति गर्न र गैरकानुनी कामदारको संख्या घटाउन यस्तो अवसर दिन लागिएको हो । यो निर्णय लागू भएमा यहाँ गैरकानुनी अवस्थामा रहेका हजारौं नेपालीले वैधानिकता पाएर रोजगारी गर्न पाउनेछन् । यद्यपि यो निर्णय मलेसियाली महान्याधिवक्ताको कार्यालयबाट कानुनी प्रक्रियाबारे टुंगो लागिसकेपछि मात्र लागू हुनेछ । गैरकानुनी कामदारले वैद्य हुन पूरा गर्नुपर्ने प्रक्रिया एवं शुल्क र समयावधिबारे पनि अहिलेसम्म केही पनि खुलाइएको छैन । स्थानीय सञ्चार माध्यमका अनुसार रोजगारदाताले यसअघि विदेशी कामदारलाई रोजगारी दिन अवलम्बन गरेको सामान्य प्रक्रियाअनुसार नै यसपालि पनि गैरकानुनी कामदार राख्न पाउनेछन् । रोजगारदाताले कामदारको लेभी रकम र आवश्यक प्रक्रिया पूरा गरी कामदारका लागि अस्थायी श्रम स्वीकृतिका लागि आवेदन दिनुपर्नेछ । थप चार क्षेत्र खुला यसैबीच मलेसियाले विदेशी कामदारका लागि रोजगारीका विभिन्न चार क्षेत्र खुला गरेको छ । मलेसियाले गैरकानुनी हैसियतमा रहेका कामदारका लागि अस्थायी श्रम स्वीकृति लिई सेवा, निर्माणलगायत अन्य क्षेत्रका साथै पोल्ट्री फार्म, खानी तथा उत्खनन, कार्गो ह्यान्डिलिङ र ट्राभल एन्ड टुरिजमलगायत चार क्षेत्रसमेत खुला गरिएको उल्लेख गरेको छ । समाचारअनुसार यीमध्ये उत्खनन र टुरिज्म क्षेत्र आगामी सन् २०२० सम्मका लागि खुला हुनेछ । नेपाली कामदारहरू बढी जसो सेवा, सुरक्षा र उत्पादन क्षेत्रमा कार्यरत छन् । त्यसका अलावा यहाँका थिम पार्क, गल्फ क्लब, होलसेल एन्ड रिटेल सप, टेक्सटाइल, ज्वेलरी, कार वास, वेयलफेयर एसिस्टेन्ट, मार्केट्स, पेट्रोल स्टेसन, हाइपर मार्केट, खानी, फर्निचर, वायर हाउस, पोर्ट कार्गोलगायत विभिन्न क्षेत्रमा पनि विदेशी कामदार कार्यरत छन् । प्रमुख समस्यागैरकानुनी कामदारसम्बन्धी समस्या मलेसियालाई ठूलै पिरलो हुँदै आएको छ । आगामी सन् २०२० सम्ममा आफूलाई विकसित राष्ट्रका रूपमा उभ्याउने लक्ष्य बोकेको मलेसियाले गैरकानुनी कामदारका लागि दिएको झन्डै ७ वर्षयताको यो चौथो ठूलो अवसर हो । यसअघि पनि यस्तै अवसर दिइएको थियो र हजारौं नेपाली वैध भई कार्यरत छन् भने अन्य हजारौं नेपाली आममाफी प्रक्रियाअनुरूप स्वदेश फिरिसकेका छन् । करिब २२ लाखभन्दा बढी वैधानिक अवस्थामा कार्यरत आप्रवासी कामदार रहेको मलेसियामा अझै पनि लाखौंको संख्यामा गैरकानुनी अवस्थामा रहेको अनुमान छ ।"
खिम्तीढल्केबर प्रसारण लाइन पहिलो सर्किट पूरा,"आयोजना कार्यालयका सहायक प्रबन्धक सुनिलकुमार महतोका अनुसार पहिलो सर्किटको काम पूरा भएको हो । निर्माण सकिएर परीक्षणका रूपमा विद्युत् सुचारु गर्न थालिएको छ, उनले भने, दोस्रो सर्किटको काम पनि चाँडै पूरा हुन्छ । १३२ केभी राष्ट्रिय प्रसारण लाइन प्रणालीमा जडान गर्न धनुषाको ढल्केबरदेखि दोलखाको खिम्तीमा रहेको सबस्टेसनसम्म विद्युत् प्रसारण परीक्षण सुरु भएको हो । ढल्केबरमा २२० केभीको सबस्टेसन तयार नभएकाले हाल १३२ केभी मात्र सुचारु गरिएको छ । दोस्रो सर्किटको काम पनि यसै आर्थिक वर्षमा पूरा गर्ने आयोजनाको लक्ष्य छ ।मुआब्जाको विषयलाई लिएर सिन्धुली र रामेछापका स्थानीयले अवरुद्ध गर्दै आएको आयोजना निर्माणमा ७ महिनादेखि नेपाल प्रहरी र सशस्त्र प्रहरीले सुरक्षा दिएको आयोजनाले जनाएको छ । सन् २००९ मा सक्नुपर्ने आयोजनाको काम रामेछापमा सेयरको माग र सिन्धुलीमा मुआब्जाको विषयमा अवरोध भएर ढिला भएको हो । सहायक प्रबन्धक महतोले भने, सिन्धुलीका विभिन्न क्षेत्रमा कडा सुरक्षा दिएर आयोजनाको कामलाई अगाडि बढाइयो । जिल्ला सदरमुकाम आसपास र खुर्कोटदेखि खनियाखर्कसम्म ८ वटा टावर निर्माणका लागि स्थानीय प्रशासनले सुरक्षा दिएर काम गराएको थियो । विश्व बैंकको झन्डै २ अर्ब २० करोड रुपैयाँको लागतमा आयोजना निर्माण थालिएको हो । प्रसारण लाइन दोलखा जिल्लाको सहरे किर्नेटारबाट सुरुवात भई रामेछाप, सिन्धुली, महोत्तरी जिल्ला हुँदै ढल्केबर सबस्टेसन जोडिएको छ । प्रसारण लाइनको तारपोल बिस्तारमा अवरोध उत्पन्न भएपछि पीडितको माग सम्बोधन गर्ने भन्दै सरकारले तारमुनि पर्ने दायाँबायाँ १५ १५ मिटर जग्गा अधिग्रहण गरी मुआब्जासमेत वितरण गरेको थियो ।"
एन्फोकस ६८० मोबाइल बजारमा,काठमाडौं अमेरिकी स्मार्टफोन एन्फोकस ६८० नेपाली बजारमा भित्र्याइएको छ । कम्पनीका अनुसार १३ मेगापिक्सलको सेल्फी क्यामेरासहितको यो स्मार्टफोनमा ५५ इन्चको फुल एचडी डिस्पले र १३ गिगाहर्जको क्वाडकोर प्रोसेसर प्रयोग गरिएको जारी विज्ञप्तिमा उल्लेख छ । २ जीबी र्याम प्रयोग गरिएको यसमा १६ जीबी आन्तरिक मेमोरी रहेको र ६४ जीबीसम्म माइक्रो एसडी कार्डको प्रयोग गरी थप्न सकिने कम्पनीले जनाएको छ । यस मोबाइलको नेपाली बजार मूल्य १९ हजार ९ सय ९० तोकिएको विज्ञप्तिमा छ ।
विस्थापित ७० शाखा सञ्चालनमा,"काठमाडौं कृषि विकास बैंकको द्वन्द्वकालमा विस्थापित ७५ शाखामध्ये हालसम्म ७० वटा पुन:स्थापना गरी सञ्चालनमा आएका छन् । बाँकी ५ शाखा पनि छिट्टै सञ्चालनमा ल्याइने बैंकले जनाएको छ । विगतको असामान्य परिस्थितिमा विस्थापित भएका बैंकका अधिकांश कार्यालयहरू साविकका स्थानमा पुन:स्थापना गरी सञ्चालनमा ल्याउने कार्य जारी छ, बैंकका प्रमुख कार्यकारी अधिकृत लिलाप्रकाश सिटौलाले भने । स्वर्ण जयन्तीका अवसरमा मंगलबार राजधानीमा आयोजित पत्रकार सम्मेलनमा उनले यस्तो बताएका हुन् । बैंकमा आधुनिकीकरणको प्रक्रिया सुरु भएको पनि बैंकले जनाएको छ । हाल १ सय ९५ कार्यालयबाट बैंकिङ सेवा प्रदान गरिएका छन् । तीमध्ये १ सय ७३ कार्यालय अत्याधुनिक (सीबीएस) प्रणाली लागू गरिसकिएको छ । यस वर्षको अन्तसम्ममा २ सय शाखामा सीबीएस प्रणालीमा आवद्ध गरिने बैंकले बताएको छ ।"
जुत्ताको बिगसेल मेलामा भारी छुट,काठमाडौं नेपाली जुत्ता घरले राजधानीको भृकुटी मण्डपमा आयोजना गरेको बिग सेल मेला मा अवलोकनकर्ता र जुत्ताचप्पलको बिक्री बढेको छ । आयोजकहरूका अनुसार माघ ९ सम्म चल्ने मेलामा १५ देखि ७५ प्रतिशतसम्म छुट उपलब्ध छ । मेलामा डेढ सयदेखि १० हजार रुपैयाँसम्मका जुत्ता तथा चप्पल बिक्रीका लागि राखिएको जारी विज्ञप्तिमा उल्लेख छ ।
राजधानीमा बंगलादेशी मेला,"काठमाडौं राजधानीको भृकुटी मण्डपमा तेस्रो बंगालादेश मेला सुरु भएको छ । मंगलबारदेखि सुरु भएको मेला आगामी शनिबारसम्म चल्नेछ । आपूर्ति मन्त्री दीपक बोहोरा र नेपालका लागि बंगलादेशकी राजदूत मास्फी विन्ते साम्सले संयुक्तरूपमा मेलाको उद्घाटन गरे । मेलामा बंगलादेशबाट आएका विभिन्न व्यावसायिक घरानाले सहभागिता जनाएका छन् । मेलामा निर्माण सामग्री, तयारी पोसाक, प्लास्टिक सामान, जुट उत्पादन, छालाका सामान, जुत्ता चप्पल, हस्तकला, तयारी खानेकुरा, सूचना प्रविधि सामान, शैक्षिक संस्थालगायतको सहभागिता रहेको छ । नेपाली र बंगलादेशी व्यवसायीबीच साझेदारी विकास गर्ने उद्देश्यले मेला आयोजना गरिएको हो ।"
माछापुच्छ्रेलाई अस्बा सदस्यता,काठमाडौं माछापुच्छ्रे बैंकलाई नेपाल धितोपत्र बोर्डले आस्बा सदस्यता प्रदान गरेको छ । बैंकका अनुसार यो पद्धतिमा सेयर कारोबार गर्दा लगानी गरेको रकम लगानीकर्ताको खातामै रोक्का हुन्छ भने सेयर बाँडफाँडपश्चात खाताबाट आवश्यक रकम कट्टा गरी बाँकी रकम खातामा फुकुवा गरिनेछ । उक्त सेवा बैंकको सम्पूर्ण ५६ शाखा तथा १ एक्स्टेन्सन काउन्टरमार्फत प्रदान गर्ने बैंकले जनाएको छ ।
सफ्टवेयर प्रणालीबाट इन्धनमा ठगी,"काठमाडांै पम्प सञ्चालकले सफ्टवेयर प्रणालीबाट इन्धनमा उपभोक्ता ठग्दै आएको फेला परेको छ । गुणस्तर तथा नापतौल विभागले भैरहवा र विराटनगर क्षेत्रमा अनुगमन गर्दा यस्तो भेट्टाएको हो । विभागका महानिर्देशक विश्ववाबु पुडासैनीका अनुसार १० लिटर इन्धनमा ४ सय २० एमएल कम बिक्री गरेको फेला परेको छ । भैरहवास्थित विशाल आयलमा निरीक्षण गर्दा सफ्टवेयर प्रणालीबाट नियन्त्रण गर्दै आएको फेला पर्यो । बत्ती बलेकै अवस्थामा इन्धनको नाप लिँदा १० लिटरमा ४ सय २० एमएल कम भेटियो । तर, बत्ती बन्द गरी परीक्षण गर्दा सही नाप आयो, उनले भने, यसबाट पम्प सञ्चालकले कम्प्युटर सफ्टवेयर प्रणालीबाट उपभोक्ता ठगी गरेको पुष्टि हुन्छ । विभागका अनुसार विशालले पेट्रोल र डिजेल दुबै बिक्री गर्छ । यस्तै, विराटनगरमा रहेको झोराट आयलले पनि सर्वसाधारणलाई कम परिमाण दिँदै आएको फेला परेको छ । अनुगमनका क्रममा झोराटलेले ४ प्रतिशत कम इन्धन वितरण गरेको महानिर्देशक पुडासैनीले बताए । स्टान्डर्ड नाप र तौल ऐन २०२५ अनुसार पम्प सञ्चालकले बिक्री गरेको इन्धनमा ०२५ प्रतिशतसम्म घटीबढी मान्यता हुन्छ । अनुगमनका क्रममा ४ प्रतिशतसम्म कम बिक्री गरेको फेला परेको छ, महानिर्देशक पुडासैनीले भने, यो ठगी हो । ठगी गर्नेलाई कानुनअनुसार कारबाही हुन्छ । व्यवसायीका अनुसार त्यस्तो प्रणालीलाई चिप्स भनिन्छ । बत्ती नबाल्दा सही परिमाण र बत्ती बाल्दा कम परिमाण हुनु भनेकै चिप्स प्रणाली हो, पेट्रोलियम डिलर्स एसोसिएसनका एक अधिकारीले भने । एसोसिएसनका अध्यक्ष लिलेन्द्र प्रधानले विभागको अनुगमन र सफ्टवेयर प्रणालीबाट ठगीबारे आफूलाई जानकारी नभएको बताए । उपभोक्ता ठगी गर्ने पम्प सञ्चालकलाई कानुनी प्रक्रिया अघि बढाइएको छ । ती पम्पको कारोबार रोक्का गरी अनुसन्धान सुरु गरिएको छ । आयल निगमलाई पनि कारबाही टुंगोमा नलागुन्जेल इन्धन उपलब्ध नगराउन पत्रचार गरिएको पुडासैनीले बताए । अनुसन्धान पूरा नहुन्जेल एक महिनाका लागि बन्द गरेका छांै । निगमलाई पनि इन्धन उपलब्ध नगराउन पत्र पठाएका छांै, उनले भने । यस्तै, ठगीको आरोपमा कारबाही गर्न जिल्ला प्रशासन कार्यालय रुपन्देहीलाई पत्राचार गरेको जनाइएको छ । विभागले उपत्यकाबाहिर सञ्चालित करिब २५ प्रतिशत पम्पमा चिप्स रहेको अनुमान गरेको छ । काभ्रेको बनेपा क्षेत्रमा सञ्चालित ३ पम्प पनि शंकाको घेरामा रहेका महानिर्देशक पुडासैनीले सुनाए । हाल मुलुकभरि करिब १२ सय पेट्रोलडिजेल पम्प सञ्चालनमा छन् । तीमध्ये बागमतीमा १ सय ७२ र उपत्यकामा १ सय १७ पेट्रोलडिजेल पम्प छन् । हाल सेना, प्रहरी, सशस्त्र, साझा र नेसनल ट्ेरडिङ गरी सरकारी स्वामित्वमा ८ पम्प सञ्चालनमा छन् । उपत्यकाबाहिर चितवन, पतलहिया, पोखरा र दाङमा पनि सरकारले सञ्चालन गर्दै आएको छ । ती अधिकांश पम्प मापदण्ड पूरा नगरी सञ्चालन हुँदै आएका छन् । ऐनअनुसार नाप वा तौलको निश्चित गरेको परिमाणभन्दा घटी वा बढी गरी लिएलिन लगाए वा दिएदिलाएमा निरीक्षकले बढीमा १ हजार रुपैयाँसम्म जरिवाना गर्न सक्ने उल्लेख छ । जानकारहरूका अनुसार ठगी गर्नेलाई कडा कारबाही हुन नसक्दा ठगीका घटना दोहोरिँदै आएको हो । कमजोर कारबाहीको फाइदा उठाउँदै व्यवसायीले नयाँ प्रविधिको माध्यमबाट ठगी गर्दै आएका छन् । विगतको कमजोरीमा कारबाही नहँुदा यस्ता घटनाहरू दोहोरिँदै आएका छन्, उपभोक्ता अधिकार अनुसन्धान मञ्चका अध्यक्ष माधव तिमिल्सिनाले भने, ठगी गर्ने व्यक्ति फर्मलाई कडाभन्दा कडा कारबाही आवश्यक छ । सदाका लागि व्यवसाय बन्द गर्न आवश्यक छ । यसअघि महानगरीय प्रहरी अपराध अनुसन्धान महाशाखा हनुमानढोकाले १९ पम्प बन्द गरेको थियो । पम्प सञ्चालकले चिप्स जोडेर उपभोक्ता ठगी गरेको भन्दै महाशाखाले काभ्रे, धुलिखेल, पाटन, भक्तपुर र काठमाडांैका केही पम्प बन्द गरी कारबाही प्रक्रिया अघि बढाएको थियो । पक्राउ परेका पम्प सञ्चालकहरूलाई म्याद थप गरी हिरासतमा लिएर अनुसन्धान प्रक्रिया अघि बढाइएको थियो । पेट्रोलियम डिलर्स एसोसिएसन स्रोतका अनुसार तीमध्ये ४ व्यवसायी फरारको सूचीमा छन् । केहीको फैसला भएको छ । कोहीलाई धरौटी र तारिखमा छोडिएको एसोसिएनले जनाएको छ ।"
हिमालयले अझै पाएन भारत उड्ने अनुमति,"काठमाडौं हिमालय एयरलाइन्सको दोस्रो जेट विमान (एयरबस) यसै महिनाभित्र आउने पक्कापक्की भइसक्दा पनि भारतले दिल्लीका लागि व्यावसायिक उडानको अनुमति दिएको छैन । भारतले डिप्लोम्याटिक क्लियरेन्स लाई कारण देखाउँदै एयरलाइन्सलाई उक्त अनुमति नदिएको हो । गत फागुनमा पहिलो एयरबस ए३२० ल्याएको हिमालयले यसै महिनाको १८ मा दोस्रो एयरबस ए३२० जर्मनबाट काठमाडौं ल्याउँदै छ । जहाज ल्याउनुअघि नै काठमाडौंबाट दैनिक नयाँदिल्ली उडानका लागि अनुमति प्रक्रिया थालेका थियौं, हिमालयका एक वरिष्ठ अधिकारीले भने, दिल्ली विमानस्थलले उडान स्लट पनि उपलब्ध गराइसक्यो तर कूटनीतिक कारण देखाउँदै अझै झुलाइरहेकै छ । ती अधिकारीका अनुसार काठमाडौंमा रहेको दूतावासले क्लियरेन्स नदिएकै कारण दिल्लीका लागि व्यावसायिक उडान गर्न पाएको छैन । हिमालयले गत चैत १७ मा काठमाडांैदिल्लीकाठमाडौं प्रुभिङ उडान गरिसकेको छ । व्यावसायिक उडान गर्नुअघि विमान कम्पनीले नियमनकारी निकायलाई जहाजमा राखेर व्यवस्थापकीय पक्ष देखाउन पु्रभिङ उडान गर्नुपर्छ । यो उडानपछि व्यावसायिक उडान सुरु हुन्छ । तर, ११ महिना बितिसक्दा समेत हिमालयले भारत प्रवेश गर्ने अनुमति पाउन सकेको छैन । हाल भारतका तीनवटा एयरलाइन्स र नेपाल वायुसेवा निगम गरी चारवटा एयरलाइन्सले दैनिक काठमाडौंदिल्ली उडान भर्दै आएका छन् । नेपाल र भारत सरकारबीच सातामा ३० हजार सिट यात्रु उडान सम्झौता छ । हिमालयले मंगलबार विज्ञप्ति जारी गर्दै थपिन लागेको विमानपछि काठमाडौंबाट मलेसियाको क्वाललमपुर र म्यान्मारको याङगुनमा सेवा सञ्चालन गर्ने जनाएको छ । यी दुई रुटका लागि यस एयरलाइन्सले अनुमति पाइसकेको जनाएको छ । यसले मलेसिया सातामा ५ दिन र म्यान्मारमा दुई दिन उडान गर्ने भएको छ । लेभर रुट भनिने मलेसिया र काठमाडौंमा अब हिमालयसहित ५ वटा एयरलाइन्स पुगेका छन् । यो रुटमा नेपाल एयरलाइन्सले पनि सातामा २८ वटासम्म उडान भर्ने अनुमति पाएको छ । नेपाल र मलेसियाबीच पनि यो रुटका लागि सातामा ३० हजार यात्रु सिट सम्झौता छ । यसैबीच, हिमालयले ०४६ अघि ध्वजावाहक नेपाल एयरलाइन्सले उडान भर्दै आएको म्यान्मारको याङगुनमा उडान भर्ने भएको छ । यो मुलुकमा २ लाख नेपाली रहेकाले उडान सुरु गर्न लागेका हौं, हिमालयका महाप्रबन्धक राजुबहादुर केसीले भने, नेपालमा पनि ठूलो संख्यामा बर्मेली समुदाय रहेको र लुम्बिनी भम्रण गर्नेहरू पनि भएकाले यो मुलुक रोजेका हौं । नेपाली र चिनियाँ व्यवसायीहरूको संयुक्त लगानीमा सञ्चालित हिमालयले ल्याउन लागेको दोस्रो विमान पनि ड्राइ लिजमै ल्याइन लागिएको हो । यसअघिको १ सय ५८ सिट क्षमताकै पहिलो विमान पनि यसले १२ वर्षका लागि लिजमा ल्याएको थियो । यसले २०१७ भित्रै थप दुइटा एयरबस ल्याउँदै यो वर्ष कुल विमान संख्या चार पुर्याउने भनेको छ । हाल यसले एउटा मात्रै एयरबसबाट कतारको राजधानी दोहो र श्रीलंकको राजधानी कोलम्बोमा उडान भर्दै आएको छ । ०५४ मा नेपालमा दर्ता भएको यस एयरलाइन्समा यती एयरलाइन्सको ५१ दशमलव ०१ प्रतिशत सेयर रहेको छ भने बाँकी ४८ दशमलव ९९ तिब्बत एयरलाइन्सको रहेको छ ।"
नेप्से र कारोबार दुवै घट्यो,"काठमाडौं अघिल्लो दिनको तुलनामा मंगलबार सेयर बजार परिसूचक नेप्से र कारोबार रकम दुबै घटेको छ । अघिल्लो दिनको तुलनामा कारोबार रकम २४ करोड ६२ लाखले घटेर ३४ करोड २५ लाख रुपैयाँ बराबरको कारोबार भएको छ । यो सँगै नेप्से परिसूचक ३०५ अंकले घटेर १ हजार ४ सय ६३०४ विन्दुमा झरेको छ । होटल, विकास बंैक र उत्पादन तथा प्रशोधन समूहबाहेक कारोबारमा आएका बाँकी समूहहरूको परिसूचक घटेपछि समग्र नेप्से ओरालो लाग्न दबाब परेको हो । ३ हजार ३ सय ५१ वटा कारोबारबाट १ सय ३० कम्पनीका ८ लाख ५० हजार ६ सय ६५ कित्ता सेयर किनबेच भए । उक्त किनबेचबाट सवा ३४ करोड रुपैयाँ परिचालन भयो भने, बजार पुँजीकरण १६ खर्ब ४६ अर्ब कायम भयो । कारोबारमा आएकामध्ये ५० कम्पनीको सेयर मूल्य बढ्यो, ६७ कम्पनीको सेयर मूल्य घट्यो र १३ कम्पनीको सेयर मूल्य स्थिर रहयो ।क वर्गका कम्पनीको सेयर कारोबार मापक सेन्सेटिभ परिसूचक ०२ प्रतिशत विन्दुले घट्यो । कारोबारमा रहेका सबै कम्पनीको सेयर कारोबार मापक सेन्सेटिभ फ्लोट परिसूचक ०१५ प्रतिशत विन्दुले ऋणात्मक रहयो । होटल समूहको परिसूचक १८९ प्रतिशतले बढ्यो । यस्तै, विकास बैंक समूहको परिसूचक ०१९ प्रतिशत र उत्पादन तथा प्रशोधन समूहको ००२ प्रतिशतले उकालो लाग्यो ।"
अरनिको राजमार्ग आसपासका होटल सुनसान,"सिन्धुपाल्चोक भूकम्प गएको २१ महिनापछि पनि अरनिको राजमार्ग आसपासका होटलको व्यापार चलेको छैन । चीनसँगको तातोपानी नाका बन्दले राजमार्ग सुनसान भएपछि व्यापार नभएको हो । भूकम्पअघि दैनिक लाख रुपैयाँको व्यापार हुने होटल हिजोआज ठप्प छ । अरनिको राजमार्गअन्र्तगत साँगाचोक सुकुटेको सुकुटे होटलकी सविता कार्कीको व्यापार पहिलेको तुलनामा १० प्रतिशत पनि नहुने बताउँछिन् । भुइँचालोअघि लाख हाराहारीमा व्यापार हुन्थ्यो, उनले भनिन्, अहिले ठप्पजस्तै भएको छ । तातोपानी नाका सञ्चालन नहुँदा यो बाटो सुनसान भएको उनले बताइन् । उनको होटलमा दर्जनको हाराहारीमा कामदार हुन्थे तर हाल कोही छैनन् । व्यापार भए पो राख्न सकिन्थ्यो ? उनले भनिन्, पहिले सामानले भरिभराउ हुन्थ्यो, अहिले त व्यापार नफस्टाउँदा सामान राख्न पनि जाँगर चलेको छैन । बैंकबाट लिएको लाखौं ऋण अहिलेसम्म तिर्न नसकेकाले होटल व्यवसाय नै छोड्ने मनस्थितिमा रहेको खाडीचौरका होटल व्यवसायी समीर श्रेष्ठ बताउँछन् । पहिलेको चहलपहल कथाजस्तै हुने भो, श्रेष्ठले भने, नाका नखुल्दा बजार नै रित्तिँदै गएको छ ।बाह्रबिसे बजारमा ५ वर्षदेखि होटल व्यवसाय गरिरहेका शम्भु थापाको पीडा समीरको जस्तै छ । स्थानीय बैंकबाट ऋण लिएर व्यवसाय सुरु गरेका उनी ब्याजसमेत बुझाउन गाह्रो भएको बताउँछन् । तातोपानीमा आवतजावत गर्ने नहुँदा व्यवसाय मारमा परेको छ, उनले भने, यात्रु अभावमा ससाना गाडीसमेत चल्दैनन् । भोटेकोसी बाढीबाट जोगिएका बजारका होटल व्यवसायीहरू ग्राहक नहुँदा मारमा परेका छन् । भूकम्प र बाढीपछि सीमा क्षेत्र तातोपानी, लिपिङ बजारका होटलहरू प्राय: सबै बन्द रहेको होटल व्यवसायी संघका अध्यक्ष कामी शेर्पाले बताए । करोडौं लगानीका होटलहरू बन्द छन्, अध्यक्ष शेर्पाले भने, तातोपानी नाका नखुल्दा आवतजावतै बन्द भएपछि यो अवस्था आएको हो । सीमा क्षेत्रमा मात्रै भूकम्पअघि ५० देखि ६० होटल सञ्चालनमा थिए । काभ्रेको दोलालघाट बजारदेखि तातोपानीसम्मको ६५ किलोमिटरमा रहेका सयौं होटल घाटामा रहेका अध्यक्ष शेर्पाको भनाइ छ । बाह्रबिसेमा वेभ थकाली भान्सा घरका सञ्चालक छिरिङ लामा होटल चलाउन मुस्किल परिरहेको बताउँछन् । भूकम्पअगाडि राम्रै थियो, अहिले लगानी उठाउन नसक्ने अवस्था भइसक्यो, उनले भने ।"
ताप्लेजुङ गलैंचाको निकासी तिब्बत,"ताप्लेजुङ ओलाङचुङगोलाकी डोङगा शेर्पाको दिन गलैंचाको तानमा बित्छ । घरायसी कामबाहेक उनी गलैंचा बुन्न नै तल्लीन हुन्छिन् । मिङमा दिकीको दैनिकी पनि डोङगाको जस्तै छ । उनी पनि घरको तलामा टाँगिएको थुम्बीमा दिनभरि जसो झुलिरहेकी हुन्छिन् । घरको कामबाहेकको उनको नित्यकर्म भनेको गलैंचा बुन्नु नै हो । डोङगा र मिङमा दिकीको जस्तो दैनिकी यहाँका अधिकांश महिलाको छ । उनीहरूको मुख्य आम्दानीको स्रोत पनि यही नै हो । उनीहरूले बुनेका गलैंचाको बजार भनेको छिमेकी देस चीनको तिब्बत हो । गलैंचा बुन्न प्रयोग हुने कच्चा पदार्थ सबै उतैबाट ल्याइन्छ । एउटा गलैंचाको मूल्य १४ हजार बिक्री हुन्छ, त्यसमा ७ हजार रुपैयाँ जतिको खर्च लाग्छ,ओलाङचुङगोलाका व्यापारी छेतेन शेर्पाले भने, यहाँ तयार भएका ८० प्रतिशत गलैंचा तिब्बतमै जान्छन् । अरू काम नभएकाले यहाँका सबैजसो महिला गलैंचा बुन्नमा लाग्ने उनले बताए ।धेरैले गलैंचाको मूल्य गरेर त्यो बराबरको खाद्यान्न ल्याउने पनि गरेका छन् । राम्रो र बलियो भएकाले यहाँको गलैंचा लोकप्रिय छ । यहाँका गलैंचामा ठाउँको, व्यक्तिको नाम लेखाउने प्रचलन छ । नाम लेखाउँदा थप रकम लाग्छ, छेतेनले भने, ओलाङचुङगोला ठाउँको पहिचान झल्कने भएकाले यो लेख्दा थप रकम लाग्दैन । सदरमुकाम फुङलिङका मुक्ति पौडेलले बुट्टादार, बाक्लो र धेरै खपत हुने भएकाले यहाँका गलैंचाको माग राम्रो भएको बताए । अहिले चाहे जति गलैंचा पाउनै मुस्किल छ, उनले भने, उपहार दिने, कोसेली लाने र जिल्लामा बसेर सरुवा जाने कर्मचारीले धेरै खोज्ने गरेका छन् । हरेक कर्मचारीले फर्कंदा गोलाको गलैंचा लाने इच्छा राख्ने गरेको उनले सुनाए ।"
भारतमा एटीएमबाट १० हजार झिक्न पाउने,काठमाडौं भारतीय रिजर्भ बैंक (आरबीआई) ले ग्राहकहरूका लागि एटीएमबाट रकम झिक्ने सीमा बढाएको छ । अब ग्राहकले एक दिनमा अधिकतम १० हजार भारु झिक्न पाउने भएका छन् । यसअघि त्यहाँ ४५ सय मात्र झिक्न पाउने सीमा तोकिएको थियो । बचत खाताबाट भने सातामा २४ हजार झिक्ने व्यवस्था कायमै रहेको भारतीय सञ्चार माध्यमहरूले जनाएका छन् । आरबीआईले चल्ती खाताबाट प्रतिसाता ५० हजारको सीमा बढाएर एक लाखसम्म झिक्न पाउने निर्णय समेत गरेको प्रेस ट्रस्ट अफ इन्डिया (पीटीआई) ले जनाएको छ । भारतीय प्रधानमन्त्री नरेन्द्र मोदीले नोभेम्बर ८ मा नोटबन्दी घोषणा गरेपछि सुरुमा एटीएमबाट दैनिक दुई हजार झिक्न पाउने सीमा तोकिएको थियो । पछि त्यो सीमा बढाएर २५ सय रुपैयाँ पुर्याइएको थियो । नोटबन्दीको ५० दिनपछि भने यो सीमा ३१ डिसेम्बर २०१६ मा सम्बोधन गरिएको थियो । २०१७ जनवरी १ बाट लागू गरिएको नियमअनुसार रकम झिक्ने सीमा प्रतिदिन ४५ सय बनाइएको थियो । भारतका अधिकांश बैंकले ३ देखि ५ पटकसम्म एटीएमबाट रकम झिक्नेहरूका लागि नि:शुल्क सेवा प्रदान गर्दै आएको छ ।
पुलिस उही शैलीमा च्याम्पियन,"काठमाडौं त्यही प्रतियोगिता, उही प्रतिद्वन्द्वी । क्रिजमा पनि उनै सिद्धान्त लोहनी थिए । तर स्थिति गत वर्षको जस्तो कठिन थिएन । सिद्धान्तले त्यही सट दोहोर्याए, जसले नेपाल पुलिस क्लबलाई लगातार दोस्रोपल्ट रुस्लान कप क्रिकेट प्रतियोगिताको उपाधि दिलायो । पोहोर पहिलो संस्करणको उपाधि जित्दा पनि पुलिसले फाइनलमा त्रिभुवन आर्मी क्लबलाई नै पराजित गरेको थियो । आर्मी विजयको नजिक पुग्दा विजयी इनिङ्स खेलेका सिद्धान्तले छक्का प्रहार गर्दै पुलिसलाई जिताएका थिए । मंगलबार पनि सिद्धान्तले विजयी सटमा छक्का नै प्रहार गरेपछि पुलिस क्लब ४ विकेटको विजय हात पार्दै उपाधि रक्षा गर्न सफल भयो । त्रिवि क्रिकेट मैदान कीर्तिपुरमा सिद्धान्त मैदान पुग्नुअघि नै पुलिस जित नजिक पुगिसकेको थियो । कुशल भुर्तेल सानदार इनिङ्स खेलेर आउट हुँदा पुलिसलाई मात्र १३ रन आवश्यक थियो । स्कोर बराबरको अवस्थामा आर्मीका कप्तान विनोद भण्डारीले सबै फिल्डरलाई ३० यार्ड सर्कलभित्र राखे । त्यही मौकामा सिद्धान्तले अविनाश कर्णको बलमा छक्का प्रहार गरेका थिए । पुलिसले राम्रो सुरुवात गरेको थियो । छिटो गतिमा खेल्दै सुनील धमला र दिलीप नाथले ३२ रन जोडेका थिए । यही स्कोरमा यी दुईसहित आरिफ शेख रनआउट भएपछि पुलिस दबाबमा आयो । विक्रम सोबले सुनील र दिलीपलाई आउट गरे भने आरिफ भने विकेटकिपर राजु रिजालबाट रनआउट भए । कप्तान मन्जित श्रेष्ठ १३ बलमा ३ चौका मद्दतमा १५ र योगेन्द्रसिंह कार्की ११ रन बनाई आउट भएपछि पुलिसमाथि थप दबाब पर्यो । दीपेन्द्रसिंह ऐरीले कुशलसँग ५८ रन जोडै पुलिसलाई विजय नजिक पुर्याए । कुशलले २० बलमा ३४ रन बनाए । उनले इनिङ्सका क्रममा प्रहार गरेको तीन छक्काले आर्मीको आशा समाप्त बनायो । म्यान अफ द फाइनल दीपेन्द्रले नटआउट ४२ रन बनाएपछि पुलिसले १ ओभरअघि नै खेल आफ्नो पक्षमा पार्यो । ३५ बलको इनिङ्समा उनले ४ चौका र १ छक्का प्रहार गरे । आर्मीका विक्रम र जितेन्द्र मुखियाले २२ तथा अविनाशले १ विकेट लिए ।यसअघि टस हारेको आर्मीले निर्धारित २० ओभरमा ६ विकेट गुमाई १ सय ४२ रनमात्र बनाएको थियो । ललितसिंह भण्डारीको बलमा ओपनर सागर पुनलाई विकेटकिपर दिलीपले उत्कृष्ट क्याच लिई पवेलियन पठाए । नरेश बुढाएरले २५ बलमा २८ र ओपनर अनिल मण्डलले २८ बलमा १५ रन बनाए । राजु रिजाल ३ रनमै आउट भए । राजेश पुलामीले विनोदसँग ५५ रनको साझेदारी गरेर आर्मीको स्कोर बढाएका थिए । राजेशले २१ बलमा ४ चौका र १ छक्कामा ३८ तथा विनोदले ३० बल खेल्दा ३ चौका र २ छक्का मद्दतले ४० रन बनाए । इनिङ्सको अन्तिम बलमा छक्का प्रहार गरेका सोमपाल कामीले ६ बलमा १३ र विक्रम २ रनमा नटआउट रहे । पुलिसका ललितसिंह र ललित राजवंशीले २२ तथा मन्जित र रामनरेश गिरीले ११ विकेट लिए । पुलिसले उपाधिसहित ३ लाख र आर्मीले १ लाख नगद पुरस्कार पाए । ९ विकेट लिएका आर्मीका जितेन्द्र मुखिया उत्कृष्ट बलर र १ सय ५१ रन बनाएका सागर पुन उत्कृष्ट ब्याट्सम्यानमा चुनिए । पुलिसका सुनील धमला म्यान अफ द सिरिज घोषित भए । उनले १ सय ५८ रन बनाउनुका साथै २ विकेट लिएका थिए । उत्कृष्ट क्याचको पुरस्कार पुलिसका आरिफलाई दिइएको थियो । सबै विधाका उत्कृष्टले मोबाइलका साथै अन्य गिफ्ट ह्याम्पर पाएका थिए ।"
राष्ट्रिय टोलीको बन्द प्रशिक्षण,काठमाडौं नेपाली राष्ट्रिय क्रिकेट टोलीको बन्द प्रशिक्षण बिहीबार सुरु हुँदै छ । मार्च ११ र १३ मा काठमाडौंमा केन्याविरुद्ध हुने विश्व क्रिकेट लिग च्याम्पियनसिपका लागि पहिलो चरणको बन्द प्रशिक्षणमा ५२ खेलाडी डाकिएको छ । बन्द प्रशिक्षणदौरान ४ टिम बनाएर खेलाडीलाई अभ्यास म्याच खेलाइने नेपाली क्रिकेटका प्राविधिक विश्लेषक रमन सिवाकोटीद्वारा मंगलबार जारी विज्ञप्तिमा जनाइएको छ । सोही क्रममा बिहीबारदेखि एक साता खेलाडीबीच छनोट खेल हुनेछ ।
कान्तिपुरलाई मिडिया कप,"काठमाडौं कान्तिपुर मिडिया ग्रुपले इमेज च्यानललाई टाइब्रेकरमा ५४ ले हराउँदै मंगलबार आठौं मिडिया कप फुटबल प्रतियोगिताको ट्रफी जितेको छ ।त्रिपुरेश्वरस्थित दशरथ रंगशालामा डिफेन्डिङ च्याम्पियन कान्तिपुरले पूर्व विजेता इमेजमाथि सफलता पाउँदै उपाधि रक्षा गरेको हो । पेनाल्टी सुटआउटमा कान्तिपुरका सन्तकुमार श्रेष्ठ, सुरज मोक्तान, समिर तामाङ, निराजन कार्की र नवीन खड्काले गोल गरे । इमेजबाट योद्धा थापाको पहिलो प्रहार बाहिरिनुका बाबजुद सम्बन्धन प्रधान, जनक गुरुङ, सुनील ताम्राकार र विजय कार्कीले गोल गरे । त्यसअघि निर्धारित ६० र थप १५ मिनेटको खेल ११ हुँदा इमेजका सुनीलले पाँचौं र कान्तिपुरका सन्तकुमारले ५५ औं मिनेटमा गोल गरेका थिए । विजेताले ५० हजार र उपविजेताले २५ हजार नगद पुरस्कार जिते । नेपाल ओलम्पिक संग्रहालयको आयोजनामा भएको प्रतियोगितामा इमेजका देवेन्द्र महर्जन उत्कृष्ट खेलाडी तथा एपी वान टेलिभिजनका विवेक श्रेष्ठ उत्कृष्ट गोलरक्षक भए । रेडियो नेपालले फेयर प्ले ट्रफी जित्यो । ४ गोल गरेका कान्तिपुरका सुरज मोक्तान सर्वाधिक गोलकर्ता बने ।"
आयोजक सहारा विजयी,"पोखरा आयोजक सहारा क्लबले मंगलबार १५ औं आहारारा गोल्डकप फुटबलको उद्घाटन खेलमा सुदूरपश्चिम११ धनगढीमाथि ४० को विजय नतिजा निकालेको छ । घरेलु मैदान पोखरा रंगशालामा सहाराले पहिलोपल्ट प्रतिद्वन्द्वी पाएको सुदूरपश्चिमविरुद्ध छैटौं मिनेटमै गोल गरेर दबाबमा राखेको थियो । सुरुवाती गोल सहाराका विदेशी खेलाडी मार्टिनले गरे । पहिलो हाफकै २२ औं मिनेटमा कप्तान मनिराम चौधरीको गतिलो प्रहार सहाराका रमेश मगरले रोकेपछि सुदूरपश्चिमले खेल बराबरीमा ल्याउने मौका गुमाएको थियो । २७ औं मिनेटमा सुदूरका गोलरक्षक टेकेन्द्र थापालाई छलाउँदै रिचर्ड पुनले सहाराका लागि दोस्रो गोल गरे । पिटर सेगुनले ३८ औं मिनेटमा तेस्रो गोल गरेपछि पहिलोपल्ट पोखरेली मैदानमा उत्रिएको सुदूरको खेल रक्षात्मक हुन थाल्यो । मध्यान्तरपछि सुदूरका प्रयासहरू विपक्षी रक्षापंक्तिले विफल तुल्याइदिएको थियो । मार्टिनले ८२ औं मिनेटमा व्यक्तिगत दोस्रो र टिमका लागि चौथो गोल गरे । सहाराका चार खेलाडी एकैसाथ अघि बढ्दा गोलरक्षक टेकेन्द्र अल्मलिए । त्यही मौकामा लडेरै मार्टिनले गरेको प्रहार गोलमा परिणत भयो । खेलमा दुई गोल गरेका मार्टिन म्यान अफ द म्याच घोषित भए । पहिलो दिनको खेलमा रेफ्री सुदीश पाण्डेले सुदूरका दिपेश योञ्जनलाई मात्र पहेँलो कार्ड देखाए । सुदूरपश्चिमका कप्तान मनिरामले खप्तडकपका क्रममा आफ्ना खेलाडीहरूले चोट बोकेकाले अपेक्षित प्रदर्शन गर्न नसकेको बताए । उनले भने, हाम्रा मुख्य खेलाडीहरू घाइते भएकाले त्यति तालमेल मिलेन । प्रशिक्षक सुसन जोशीले सहारासँगको नतिजा आफ्नो टिमका लागि अप्रत्यासित भएको प्रतिक्रिया दिए । उनले भने, यति फराकिलो अन्तरले हारेका थिएनौं । खेलमा प्रदर्शन राम्रो भए पनि हेटौंडा र खप्तडकप खेलेको सहारा टिम तुलनात्मक रूपमा बलियो देखिएको बताए । यता सहाराका प्रशिक्षक किरण श्रेष्ठले पहिलो गोलसँगै विपक्षीलाई दबाबमा राख्न सकेको बताए । सुदूरपश्चिम नराम्रो टिम होइन, उनले भने, तर, पहिलो गोल हामीले गरेकाले उनीहरू दबाबमा परे । यसैको फाइदा उठाएर अरु गोल गर्न सजिलो भयो । अब सहाराले शनिबार भारतको युनाइटेड सिक्किमसँग प्रतिस्पर्धा गर्नेछ । बुधबार धरान फुटबल क्लब र एपीएफबीच खेल हुनेछ ।"
जोकोभिच र सेरेनाको दाबी सुरु,"मेलबर्न नोभाक जोकोभिच र सेरेना विलियम्सले प्रभावशाली जितसँगै मंगलबार अस्ट्ेरलियन ओपन टेनिसमा आफ्नो उपाधि दाबी सुरु गरेका छन् । इभो कार्लोभिचले पनि ७५ एसको खेल खेलेका छन् । भर्खरै मात्र शीर्ष वरीयता गुमाएका जोकोभिच र सेरेना दुवैले कठिन प्रतिद्वन्द्वी पाए पनि जित भने सहजै निकाले । दुवैको जित क्रमश: स्पेनका फर्नान्डो भरडास्को र स्विट्जरल्यान्डकी बेलिन्डा बेनचीमाथि सोझो सेटमा थियो । स्पेनी राफेल नाडाल पनि दोस्रो चरण पुग्ने खेलाडीमा रहे । क्रोएसियाका कार्लोभिचले भने ५ घन्टा १५ मिनेट चलेको म्याराथन खेलमा अर्जेन्टिनी होरासिओ जाबेलोसलाई ६७, ३६, ७५, ६२, २२२० ले हराए । यस क्रममा कार्लोभिचले सन् २००५ मा थोमस जोहान्सनले अस्ट्ेरलियन ओपनमा बनाएको ५१ एसको कीर्तिमान तोडे । टाइब्रेकको नियम सुरु भएयता ८४ गेम चलेको कीर्तिमान पनि बन्यो । यसअघि सन् २००३ मा एन्डी रोडिकले युनेस उल अयनोईलाई ८३ गेम चलेको खेलमा हराएका थिए । यो टेनिसको इतिहासमै समयका आधारमा सबैभन्दा लामो खेल रह्यो । तर यसले सन् २०१२ मा जोकोभिच र नाडालबीचको खेलको समय कीर्तिमान भने तोड्न सकेन । त्यति बेला उनीहरूले ५ घन्टा ५३ मिनेट खेलेका थिए । यता सर्वियाली जोकोभिचले भने आफू फेरि लयमा फर्केको प्रमाण पेस गर्दै भरडास्कोलाई ६१, ७६, ६२ ले पराजित गरे । दिनको खेलमा भने प्रचण्ड गर्मी छल्दै अमेरिकी सेरेनाले बेनेचीलाई ६४, ६३ ले पन्छाए । यस्तै नाडालले भने जर्मनीका फ्लोरिन मेयरलाई ६३, ६४, ६४ ले पराजित गरे । मेरो खेलजीवनमा अब मैले गुमाउनु केही पनि छैन । म प्रत्येक खेल र प्रतियोगिता आफ्नो खुसीका लागि खेलिरहेको छुं, सेरेनाले खेलपछि भनिन् । सेरेनासामु आधुनिक टेनिसमा स्टेफी ग्राफले जितेको २२ ग्रान्ड स्लाम उपाधिको कीर्तिमान तोड्ने अवसर हुनेछ । अब उनले लुसी साफारोभाको सामना गर्नेछिन् । पुरुषतर्फ विश्व नम्बर ३ क्यानडाका मिलोस राओनिच जर्मनीका डस्टिन ब्रोनलाई ६३, ६४, ६२ ले पराजित गर्न सफल रहे ।"
एपीएफको जित,"काठमाडौं विभागीय टिम सशस्त्र प्रहरीको एपीएफ क्लबले १२ औं ढोरपाटन डबल लिग महिला भलिबलको दोस्रो चरण सुरुवात हुँदा लगातार दोहोरो जित निकालेको छ । नयाँ बसपार्कस्थित कोर्टमा मंगलबार पश्चिमाञ्चललाई २५१५, २५१५, २५१४ को सेटमा हराएको एपीएफले अर्को खेलमा नेपाल पुलिसमाथि पनि सोझो सेटमा विजय पायो । एपीएफले २५१७, २५१७, २५१२ को नतिजा निकाल्यो । यो जितले एपीएफले रिड मोडल कलेजसँग अंक (३०) बराबरी गरेको छ । एक खेल कम खेलेको रिड मोडल लिगको शीर्ष स्थानमा छ । मंगलबारै रिड मोडलले आर्मीलाई २५९, २५९, २५८ को सेटमा हरायो ।"
भान गालको संन्यास,"आम्सटर्डम नेदरल्यान्ड्स र म्यानचेस्टर युनाइटेडका पूर्वम्यानेजर लुइस भान गालले प्रशिक्षक करियर अन्त्य गरेको मंगलबार बताएका छन् । गत मे महिनामा युनाइटेडबाट बर्खास्त भएयता जिम्मेवारी वहन नगरेका ६५ वर्षीय उनले चीनबाट आएको आकर्षक प्रस्ताव पनि अस्वीकार गरेका थिए । युनाइटेड छाडेपछि अब यात्रा रोकिएको बताएको थिएँ तर त्यसलाई परिवर्तन गरेँ । अब प्रशिक्षणमा नफर्कने विश्वास छ, उनले भने, जीवनमा सबथोक पाएँ । सबै बताउन रमाइलो लाग्दैन तर मैले जुन देशमा काम गरेँ र म जुन स्तरको क्लबमा प्रशिक्षक थिएँ, त्यहाँ केही (जित्नलाई) बाँकी थिएन । विश्वकप २०१४ पछि नै म संन्यास लिन चाहन्थें तर इंग्ल्यान्ड जाने अवसर मिल्यो । उनले गतवर्ष बर्खास्त हुने बेला एफए कप जित्नुलाई करियरकै ठूलो उपलब्धि भएको बताए ।"
तेक्वान्दो खेलाडी पुरस्कृत,काठमाडौं भिसाका कारण अमेरिकाको पोर्टल्यान्डमा भएको ११ औं अन्तर्राष्ट्रिय ओपन फ्रेन्डसिप तेक्वान्दो च्याम्पियनसिप खेल्न जान नपाएका ५ खेलाडीलाई मंगलबार आयोजक आईओएफटीसीले पूर्व घोषणा गरेअनुसार जनही एक लाख नगद प्रदान गरेको छ ।
मिलानको कठिन बराबरी,मिलान भ्रमणकारी एसी मिलानले सोमबार टोरिनोसँगको खेलमा दुई गोलले पछि परेको अवस्थाबाट उम्केर २२ को बराबरी गरेको छ । टोरिनोका लागि २६ औं मिनेटभित्र आन्द्रे बेलोटी र मार्को वेनासीले गोल गरे । पहिलो हाफमै पेनाल्टीसमेत गुमायो । मिलानले दोस्रो हाफमा आन्द्रे वर्टोलाकी र कार्लोस बाक्काको गोलमा खेल बराबरी गर्यो ।
टर्दै स्थानीय चुनाव,"काठमाडौं राजनीतिक समझदारी र प्राविधिक तयारी हुन नसक्दा स्थानीय तहको निर्वाचनको सम्भावना टर्दै गएको छ । प्रमुख दलका नेताहरूले सार्वजनिक रूपमा स्थानीय निर्वाचनको कुरा गरे पनि भित्रभित्रै संघीय संसद्कै चुनावमा जानुपर्ने मनस्थिति बनाउन थालेका छन भने सम्बन्धित विधेयकहरू पारित हुन नसक्दा प्राविधिक काम पनि अगाडि बढ्न सकेका छैनन् । केही दिनअघि एमाले अध्यक्ष केपी ओलीजीले अब एकैचोटि संघीय संसद्को निर्वाचनतिर लागे हुन्न भनेर सोध्नुभयो, मधेसी मोर्चा पनि स्थानीय तहको भन्दा एकैचोटि संघीय संसद्कै निर्वाचनतिर जान चाहेको छ, प्रमुख सत्ता साझेदार कांग्रेसका एक नेताले भने, कांग्रेस सभापति शेरबहादुर देउवाजीलाई स्थानीय निर्वाचन भए सत्ताको बागडोर आफ्नो हातमा आउला भन्ने होला । तर, अरू सबैले स्थानीयभन्दा संघीय संसद्कै निर्वाचनतिर ध्यान मोड्न खोजेको देखिन्छ । चुनावका लागि राजनीतिक तत्परता मात्र नभई प्राविधिक तयारी पनि शून्यकै अवस्थामा छ । प्रमुख निर्वाचन आयुक्त अयोधिप्रसाद यादवका अनुसार माघ १५ भित्र आवश्यक कानुन दिए जेठ १५ सम्म निर्वाचन सम्भव छ । सरकार भने द्रुत मार्गबाट कानुन पारित गरेर तत्काल निर्वाचन मिति घोषणा गर्नेतिर लागेको देखिन्न । निर्वाचनसँग जोडिएका राजनीतिक दल, मतदाता नामावली, निर्वाचन आयोग, निर्वाचन कसुर र स्थानीय निर्वाचनसँग सम्बन्धित पाँच वटा विधेयक राज्य व्यवस्था समितिमा छलफलमा छन् । तीमध्ये तीनवटा कानुन अघिल्लो सरकारकै पालामा समितिमा गएका हुन् । दुइटा कानुन भर्खरै समितिमा पठाइएको हो । स्थानीय निर्वाचन गराई छाड्ने लक्ष्य हुँदो हो भने सरकार फास्ट ट्रयाक बाट निर्वाचनसँग जोडिएका कानुन पारित गर्ने दिशामा लाग्थ्यो । निर्वाचन मिति घोषणापछि न्यूनतम चार महिनाको समय आयोगको तयारीका लागि आवश्यक रहने प्रमुख निर्वाचन आयुक्त यादवले बताए । उनका अनुसार स्थानीय निकायबाट स्थानीय तहको निर्वाचन गर्नुपर्ने हुँदा मतदाता नामावली व्यवस्थापन गरी वितरण गर्ने र मतपत्र छाप्ने कामका लागि कठिन प्रक्रिया छ । आवश्यक जनशक्ति व्यवस्थापन गर्न र मतदाता परिचयपत्र बनाउन उत्तिकै समय लाग्छ । अर्कोतर्फ द्रुत गतिमा काम गर्न आयोगले पूर्णता पाएको छैन । निर्वाचनका लागि दिनरात खटिनुपर्ने बेला आयोग प्रमुख आयुक्त र एक आयुक्तका भरमा चल्दै आएको छ । तीन आयुक्त पदपूर्तिका लागि सरकारले तदारुकता देखाएको छैन । माघ १५ भित्र कानुन दिने र निर्वाचनको मिति घोषणा गर्ने हो भने दिनरात खटेर जेठ १५ सम्म निर्वाचन गर्न सम्भव छ, यादवले भने, होइन भने त्यसपछि निर्वाचन सम्भव छैन । वर्षा लागेपछि निर्वाचन गराउन कठिनाइ पर्छ । स्थानीय निकाय पुन:संरचना आयोगको प्रतिवेदन कार्यान्वयनमा ल्याउनसमेत सरकारले ढिलाइ गरेको छ । प्रधानमन्त्रीको उपस्थितिमा आयोगको प्रतिवेदन स्थानीय विकासमन्त्री हितराज पाण्डेले डेढ साताअघि नै बुझेका हुन् । तर मधेसी मोर्चाको असन्तुष्टिका कारण प्रधानमन्त्री पुष्पकमल दाहालले स्थानीय तह पुन:संरचना सम्बन्धी प्रतिवेदन मन्त्रिपरिषद् स्तरमा नबुझेको भन्दै पन्छाउँदै आएका छन् । मोर्चाले स्थानीय तह पुन:संरचनाप्रति विरोध जनाएपछि प्रधानमन्त्री दाहाल त्यसलाई हुबहु सार्वजनिक नगरी मोर्चाको समेत समर्थन जुटाउन कार्यदल बनाउने सुरमा छन् । खासगरी प्रदेश नम्बर २ को पुन:संरचनाप्रति मोर्चाको कडा आपत्ति छ । त्यसलाई मिलाउने भन्दै प्रधानमन्त्रीले कार्यदल बनाउनतिर लागे भने यसले थप समय लिनेछ । प्राविधिक रूपमा तयारी अघि नबढेको र राजनीतिक समझदारी पनि नजुटेको अवस्थामा जेठ १५ भित्र स्थानीय तहको निर्वाचन हुने सम्भावना अब टर्दै छ । प्रमुख प्रतिपक्ष एमालेको संसदीय दलका उपनेता सुवास नेम्वाङ भने आफ्नो पार्टी एकैचोटि संघीय संसदको निर्वाचनका पक्षमा नरहेको बताउँछन् । सत्ताधारी दलका नेताहरूले धेरै कुराहरू गर्नुहुन्छ । हामीले त्यस्तो चाहेको र भनेको छैन । एमाले संविधान कार्यान्वनयको पक्षमा छ, नेम्वाङले भने, संविधानको कार्यान्वयन स्थानीय तहको निर्वाचनबाट सुरु हुन्छ । त्यसपछि मात्रै प्रदेश र केन्द्रीय तहको निर्वाचन गर्नुपर्छ । उनले सत्तापक्षको तत्परता भए स्थानीय निकायको निर्वाचन अझै सम्भव रहेको बताए । कांग्रेस नेता एवं भौतिक पूर्वाधार तथा यातायातमन्त्री रमेश लेखक पनि स्थानीय तहको निर्वाचन हुन सक्दैन भन्ने निष्कर्षमा सरकार नपुगेको बताउँछन् । उनका अनुसार निर्वाचनका लागि मुख्य चुनौती मिति घोषणा या कानुन पारित गर्ने विषय प्रमुख होइन । प्रमुख विषय त राजनीतिक मुद्दाको समाधान हो । एमाले संविधान संशोधनमा भाँजो हालेर अहिलेको स्थितिलाई गिजोल्दै सत्ताका लागि बार्गेनिङ गर्ने बाटोमा अघि बढेको छ, लेखकको आरोप छ, मधेसी मोर्चाले अहिलेकै स्थितिमा निर्वाचन हुन दिँदैनौं भनेका छन् । प्राविधिक र कानुनी रूपमा भन्दा राजनीतिक कारणले नै ढिलाइ भएको हो । लेखककै भनाइले पनि तत्काल राजनीतिक मुद्दाको समाधान देखिन्न । मोर्चाले संविधान संशोधन नभईकन स्थानीय निर्वाचन हुन नदिने बताउँदै आएको छ । सरकार मोर्चाको समझदारीबाटै मिति घोषणा गर्ने भन्दै अलमलमा छ । राजनीतिक विषय मिले जुनसुकै बेला पनि सरकारले चुनावको मिति घोषणा गर्न सक्छ, मन्त्री लेखकले भने, राजनीतिक मुद्दा नमिले पनि संशोधन प्रक्रियालाई अघि बढाउने र निर्वाचन मिति पनि घोषणा गरेर अघि बढ्नेबारे छलफल चल्दै छ । संविधान संशोधन प्रक्रियाले लामो समय लिने भएकाले सत्तारूढ कांग्रेस र माओवादी त्यसअघि नै निर्वाचन मिति घोषणा गर्ने पक्षमा छन् । तर मोर्चाका नेताहरूलाई चिढयाउने पक्षमा पनि नभएकाले के गर्ने भन्ने अन्योल कांग्रेस र माओवादीमा छ ।"
चाँडै मिति घोषणा,"काठमाडौं प्रधानमन्त्री पुष्पकमल दाहालले राजनीतिक दलहरूको सहमतिमा निर्वाचनको मिति चाँडै घोषणा हुने बताएका छन् । युनाइटेड अरब इमिरेट्स (यूएई) को भ्रमण सकेर मंगलबार स्वदेश फर्केका प्रधानमन्त्री दाहालले निर्वाचन घोषणाका लागि आफूले राजनीतिक सहमति पर्खेको बताए । निर्वाचन सबैको आवश्यकता भएकाले सरकारले गम्भीर रूपमा लिएको पनि उनले बताए । चुनावको वातावरण बनाउनेतर्फ पहल गर्न छोडेर ऊर्जामन्त्री सहभागी भए पनि हुने कार्यक्रममा आफैं ४ दिन बिताएर फर्केका दाहालले त्रिभुवन विमानस्थलमा पत्रकारहरूसँग भने, सरकार सहमतिमा निर्वाचनको मिति घोषणा गर्ने तयारीमा लागेको छ । भ्रमणमा जानुअगाडि नै मैले निर्वाचन आयोगका पदाधिकारीसँग छलफल गरेको थिएँ । सरकारले माघ दोस्रो साताभित्र आवश्यक ऐन, नियमकानुन उपलब्ध गराउँछ । यूएईको राजधानी आबुधाबीमा आयोजना गरिएको विश्व भविष्य ऊर्जा शिखर सम्मेलन नेपालका लागि लगानी भित्र्याउन महत्त्वपूर्ण भएकै कारण आफू सहभागी भएको उनले बताए । प्रधानमन्त्री दाहालले यूएईमा समकक्षी शेख मोहम्मद विन रसिद अल मोक्तुमसँग आपसी हित, दुईपक्षीय सहयोग एवं नेपाली कामदारको सुरक्षा र दिगो र सुरक्षित रोजगारीबारे छलफल भएको बताए । यो भ्रमणले राजनीतिक तहमा सम्पर्क स्थापना मात्र होइन, उचाइमा पुगेको छ, उनले भने । सम्मेलनमा पाँच विशेष वक्तामध्ये एकका रूपमा सोमबार सम्बोधन गर्दै दाहालले नेपालमा अपार ऊर्जा उत्पादनको सम्भावना रहेको बताएका थिए । ३० मुलुकका ६ सय कम्पनी सहभागी उक्त सम्मेलनमा उनले नेपालमा लगानी गर्न सबैलाई आग्रह पनि गरेका थिए । मन्टेनेग्रो, काजकिस्तान, कोस्टारिका, पराग्वेका राष्ट्रप्रमुखले कार्यक्रममा विशेष सम्बोधन गरेका थिए । अन्य मुलुकका मन्त्री तथा प्रतिनिधि र व्यवसायीको उपस्थिति थियो । नेपाली युवालाई लामो समयदेखि रोजगारी प्रदान गर्दै आएको यूएईको विकासमा नेपालीको ठूलो योगदान रहेको उल्लेख गर्दै उनले भने, यूएईमा नेपालीलाई प्राप्त रोजगारीले जीवनस्तर सुधार ल्याउनुका साथै विप्रेषण (रेमिट्यान्स) ले मुलुकको अर्थतन्त्रमा समेत ठूलो योगदान गरेको छ ।रिहाइका लागि आग्रह प्रधानमन्त्रीले मृत्युदण्डको सजाय पाई दुबईको केन्द्रीय कारागारमा सन् २००३ देखि बन्दी जीवन बिताइरहेका अम्बरबहादुर बमलाई रिहाइका लागि यूएई समकक्षी शेख मोहम्मद विन रसिद अल मोक्तुम र युवराज शेख मोहम्मदसमक्ष आग्रह गरेको बताए । दुईपक्षीय छलफलका क्रममा युवराज र समकक्षीले तत्कालै सम्बन्धित पदाधिकारीलाई बमको रिहाइका लागि निर्देशन दिएको जानकारी पत्रकार सम्मेलनमा दिए । भ्रमणको क्रममा नेपाली कामदारले भोग्नुपरेको समस्या सुल्झाउन र भ्रमण प्रवेशाज्ञामा नेपालीलाई पठाई अलपत्र पार्नेलाई कारबाहीको दायरामा ल्याउन समेत पहल भएको प्रधानमन्त्रीले दाबी गरेका छन् ।"
किताब छाप्नै बाँकी,"काठमाडौं सत्तरी जिल्लामा नयाँ शैक्षिक सत्र सुरु हुन ८७ दिन (चैत अन्तिमसम्म) बाँकी छ । आउँदो शैक्षिक सत्रमा पढ्ने कक्षा १ देखि १० सम्मका ५७ लाख ५७ हजार ७ सय ४४ जना विद्यार्थीका लागि ३ करोड ७२ लाख ५१ हजार ९ सय ५५ थान पाठ्यपुस्तक चाहिन्छ । यीमध्ये १ करोड २१ लाख थान पाठ्यपुस्तक अझै छाप्न बाँकी छ । मनाङ, मुस्ताङ, हुम्ला, जुम्ला र डोल्पामा भने नयाँ शैक्षिक सत्र सुरु हुन २६ दिन मात्रै बाँकी छ । यी पाँच जिल्लामा फागुन १ देखि नयाँ शैक्षिक सत्र सुरु हुन्छ । कक्षा सुरु हुनुभन्दा १५ दिनअघि माघ १५ सम्म पाँचै जिल्लामा पाठ्यपुस्तक पुर्याउनुपर्ने हो । पुस्तक पुर्याउन त टाढाको कुरा, छाप्नसमेत सुरु भएको छैन । यस वर्ष कक्षा १० को पाठ्यपुस्तक परिवर्तन भएको छ । जनक शिक्षा सामग्री केन्द्रका अनुसार कक्षा १० को एक लाख पुस्तक छपाइ कार्य सकाउन अझै एक साता लाग्छ । कक्षा १० को तीनवटा विषयको पाठ्यपुस्तकको कभर छापिसक्यौं । तीनवटाको कभर छापिरहेका छौं, केन्द्रका निर्देशक कपिल पोखरेलले भने, एक साताभित्र सकाएर वितरण गर्न पठाउँछौं । कक्षा १ देखि ५ सम्मका ३४ लाख ५० हजार २३ विद्यार्थीलाई आवश्यक १ करोड ७२ लाख थान पुस्तक छाप्ने जिम्मेवारी निजीलाई दिइएको छ । कक्षा ६ देखि १० को २३ लाख ७ हजार विद्यार्थीका लागि आवश्यक २ करोड १ हजार ८ सय ४० थान पाठ्यपुस्तक छाप्ने जिम्मेवारी केन्द्रले पाएको छ । केन्द्रले विभागलाई दिएको जानकारीअनुसार मंगलबारसम्म ७९ लाख थान मात्रै छापिएको छ । यसमध्ये ६६ लाखको मात्रै फिनिसिङ भएको छ । शैक्षिक सत्र सुरु हुनुअघि बाँकी पुस्तक तयार गर्न दैनिक १ लाख ३९ हजारका दरले छाप्नुपर्छ । केन्द्रले सोमबार विभागलाई बुझाएको कार्ययोजनाअनुसार दैनिक छपाइ क्षमता ८२ हजार मात्रै छ । विभागका महानिर्देशक बाबुराम पौडेलका अनुसार केन्द्रले शैक्षिक सत्रअघि ५० लाख थान पुस्तक छपाइ गर्न नसक्ने जानकारी गराएको छ । बेलैमा वैकल्पिक व्यवस्था गर्नुपर्ने देखिन्छ, उनले भने । केन्द्रले विभागमा बुझाएको कार्ययोजनामा भनिएको छ, लक्ष्यअनुसार २ करोड २ लाख थान पाठ्यपुस्तक तयार गर्न नपुग हुने ५० लाख थान उत्पादनको वैकिल्पक व्यवस्था गर्नुपर्छ । उसले चारवटा विकल्प पनि सुझाएको छ । युसेप र साझाबाट ३ लाख, केन्द्रको प्रेस २४ सै घण्टा सञ्चालन गरेर २७ लाख, गत वर्ष विशेष व्यवस्था गरेर सञ्चालन गरेको प्रेसबाट २० लाख छाप्न सकिने विकल्प पेस गरेको छ । यस वर्षदेखि कक्षा १ र २ को पुस्तक रंगीन हुँदै छ । यसको छपाइ जिम्मेवारी निजी प्रेसलाई दिइएको छ । विभागका महानिर्देशक पौडेलका अनुसार निजीले छपाइ सुरु गरेकै छैन । पुस १५ पछि प्रिन्ट रेडी कपी पाएकाले छपाइ बल्ल सुरु गरेका छौं, निजी प्रेसका प्रतिनिधि दीपक भण्डारीले भने । केन्द्रले जिल्लामा पुस्तक लगिसक्नुपर्ने बेला बल्ल हुम्ला, जुम्ला र डोल्पाका लागि नेपालगन्ज र मनाङ, मुस्ताङका लागि पोखरामा पुर्याउने भएको छ । त्यस्तै निजीले कहिले छपाइ गरेर पुर्याउने निश्चित छैन । नेपालगन्ज र पोखरामा पुर्याएपछि कतिपय जिल्लामा ढुवानी गर्नै हप्तांै लाग्छ । जिल्लाबाट विद्यालयसम्म पुग्दा शैक्षिक सत्र सुरु भएको एक महिनापछि पनि पुग्ने निश्चित छैन ।पाठ्यपुस्तक खरिद गर्न शिक्षा विभागले भदौ अन्तिम साता १ अर्ब ८३ करोड ३ लाख ३१ हजार रकम जिल्लामा पठाइसकेको छ । जिल्ला शिक्षा कार्यालयले पनि विद्यालयको खातामा पठाइसकेको छ । पैसा विद्यालय पुगे पनि विद्यार्थीले शैक्षिक सत्रको सुरुमा पाठ्यपुस्तक पाउने निश्चित छैन । चैत १५ भित्र पाठ्यपुस्तक पुर्याइसक्नुपर्ने थियो, पौडेलले भने, केन्द्रको विकल्प बेलैमा खोजिएन भने ५० लाख थान पुस्तक पुग्ने देखिएन । निजीले पनि छाप्न सुरु गरेकै छैन । सांसदहरूको चासोसंसदको महिला बालबालिका, ज्येष्ठ नागरिक र समाज कल्याण समितिले शैक्षिक सत्रको सुरुमै पाठ्यपुस्तक पुर्याउन सरोकारवालालाई बोलाएर मंगलबार छलफल गराएको थियो । सांसदहरूले बेलैमा पुस्तक पुर्याउन शिक्षामन्त्री र अन्य सरोकारवाला निकायको ध्यानाकर्षण गराएका छन् । सांसद रामहरि सुवेदीले बालबालिकालाई बेलैमा पुस्तक पुर्याउन नसके सरोकारवाला निकाय र सांसदहरूसमेत अपराधीको सूचीमा दर्ज हुने बताए । अर्का सांसद गणेशमान गुरुङले पुस्तक नपुगेको समाचार सुन्न नपरोस् भन्दै शिक्षामन्त्री र सरोकारवालालाई सचेत गराए । निजी प्रकाशनले पुस्तक छाप्ने काम सुरु नगरे काम खोसेर अर्को व्यवस्था गर्नुपर्ने बताए । सांसद डिल्ली चौधरीले अहिले जतिसुकै छापे पनि नयाँ शैक्षिक सत्रअघि नै पुस्तक पुर्याउन आग्रह गरे । टीएल चौधरीले जनक शिक्षाले कर्मचारीको तलब खुवाउनेभन्दा केही काम गर्न नसकेको बताए । अनुराधा थापाले निजीलाई छाप्न दिएकै कारण बेलैमा पुस्तक पुग्न नसकेको बताइन् । बैठकमा शिक्षामन्त्री पौडेलले जनकले छाप्न नसकेको पुस्तक गत वर्षकै जस्तो विशेष व्यवस्था गरेर निजीलाई छाप्न दिने सांसदहरूलाई जानकारी गराए । निजीसँग सहकार्य गरेर फास्ट ट्रयाकबाट जाने विशेष व्यवस्था गर्छौं, उनले भने, जसरी भए पनि विद्यार्थीको हातमा पुस्तक पुग्ने गरी योजना बनाइनेछ । सांसदहरूले निजीलाई दिने व्यवस्थाको विरोध गरे । जनकले छाप्न सकेन भने निजीलाई दिन्छु भन्ने विचार दिमागबाट हटाइदिनुस्, समितिकी सभापति रञ्जु झाले भनिन्, विगतमा कक्षा ५ सम्म निजीलाई दिनु गलत भयो । जनकले छाप्न सक्दैन भने साझालाई दिनुस् ।"
अस्ताए अन्तिम चन्द्रयात्री,"टेक्सास चन्द्रमामा पुग्ने अन्तिम अन्तरिक्ष यात्री युजिन सर्ननको ८२ वर्षको उमेरमा निधन भएको छ । सर्नन त्यस्ता तीन अन्तरिक्ष यात्रीमध्येका एक हुन्, जो दुईपल्ट चन्द्रमामा पुगेका थिए । एपोलो१७ का मिसन कमान्डर समेत रहेका सर्नन १९७२ को यात्रामा चन्द्रमाको जमिन छाड्ने अन्तिम व्यक्ति थिए ।अमेरिकाद्वारा प्रक्षेपित अन्तरिक्ष यान एपोलो१७ लाई कमान्ड गर्दै उनी ११ डिसेम्बर १९७२ मा चन्द्रमामा उत्रिएका थिए । फर्कने क्रममा सर्ननले अन्तिम पाइला उचालेयता चन्द्रमामा अर्को व्यक्तिले अहिलेसम्म पाइला टेकेको छैन । अमेरिकाले चन्द्रमामा रकेट प्रक्षेपण योजना १९७२ यता स्थगित गरेपछि चन्द्रयात्रामा पनि विराम लागेको हो । पछि अमेरिका र रुसले चन्द्रमा तथा अन्य ग्रहहरूको संयक्त अनुसन्धान भने गर्दै आएका छन् । सर्ननपछि कसैलाई चन्द्रमामा पाइला टेक्ने अवसर नमिलेकाले उनी अन्तिम चन्द्रयात्रीका रूपमा मानिएका हुन् ।तीन पटक अन्तरिक्ष यात्राका क्रममा दुई पटक चन्द्रयात्री बनेका सर्ननले ५ सय ६६ घण्टा १५ मिनेट अन्तरिक्षमा बिताएका छन्, जसमध्ये ७३ घण्टाभन्दा बढी समय चन्द्रमामा रहेको रेकर्ड छ । उनी चन्द्रमाबाट फर्कने बेला चन्द्रमाको एक ठाउँमा आफ्नी ९ वर्षीया छोरी टेरेसा डाउन सर्ननको छोटकरी रूप टीडीसी लेखेको बताएका थिए । १९३४ मा अमेरिकाको सिकागोमा जन्मेका सर्ननले इलेक्ट्रिकल इन्जिनियरिङमा स्नातक गरेका थिए । चन्द्रमामा पहिलो पाइला राख्ने अन्तरिक्ष यात्री निल आम्स्ट्रङ पनि इलेक्ट्रिकल इन्जिनियर नै हुन् । चन्द्रमामा १९६९ मा पहिलो पाइला टेक्ने आम्स्ट्रङको २०१२ मा मृत्यु भइसकेको छ । हालसम्म चन्द्रमामा पाइला टेक्ने १२ यात्रीमध्ये ६ जना जीवित छन् ।१९७२ को एपोलो मिसन१७ अघि नै सन् १९६६ र १९६९ मा गरेर दुईपल्ट अन्तरिक्षमा पुगिसकेका सर्नन नासाद्वारा १९६३ मा अन्तरिक्ष यात्रीका लागि छानिएका थिए । १९७६ मा अवकाश लिएयता उनी अन्तरिक्षसम्बन्धी विषय, मुद्दा र बहसहरूमा विशेषज्ञका रूपमा टीभी च्यानलहरूमा छाउने गरेका थिए । सर्नन जीवनको अन्तिम अवस्थामा पनि सक्रिय रूपमा अन्तरिक्षसम्बन्धी अध्ययनअनुसन्धानमै लागेका थिए । पछिल्ला घटनाहरू के भएका छन्, उपलब्धि के भए, उनी निरन्तर अभिरुचि लिइरहन्थे । आफू चन्द्रमामा पाइला टेक्ने अन्तिम व्यक्ति नभई यो उपाधि कसैले लिइदेओस् भन्ने उनको अभिलाषा थियो, पारिवारिक प्रवक्ताले बताएका छन् । उनले चन्द्रयात्रामा भोगेका दु:खकष्ट र आर्जित अनुभवसहित धेरै रोमाञ्चक घटनालाई समेटेर बनाइएको डकुमेन्ट्री दि लास्ट म्यान अन दि मुन २०१६ मा रिलिज भएको थियो । उनले १९९९ मा आत्मवृत्तान्त दि लास्ट म्यान अन दि मुन लेखेका थिए ।"
संसदीय समितिले सल्लाह पाएन,"काठमाडौं सर्वोच्च अदालतबाट अख्तियार प्रमुखको नियुक्ति खारेजीमा परेका लोकमानसिंह कार्कीविरुद्धको महाअभियोग प्रस्तावबारे छलफल गर्न तम्सिएको संसद्को महाअभियोग प्रस्ताव समिति कानुनी सुझाव लिन समेत असफल भएको छ । अदालतले उत्प्रेषणको आदेशद्वारा कार्कीको नियुक्ति सिफारिस र शपथग्रहण समेत बदर गरेको अवस्थामा समितिमा विचाराधीन महाअभियोग प्रस्तावको कानुनी हैसियतबारे सुझाव लिन डाकिएका तीन कानुन विज्ञमध्ये दुई जना समितिलाई सुझाव दिन नमिल्ने ओहोदाका परेका छन् । अदालतबाटै अयोग्य घोषित भई नियुक्ति मितिबाटै पदमुक्त भएका कार्कीमाथि समितिले अनुसन्धान गर्न सक्छसक्दैन भन्नेमा सदस्यहरूबीच एकमत नभएपछि समितिले कानुनी परामर्शका लागि कानुन सचिवको हैसियतमा टेकप्रसाद ढुंगाना, कानुन आयोगका अध्यक्ष माधवप्रसाद पौडेल र महान्याधिवक्ता रमण श्रेष्ठलाई डाकेको थियो । राज्यका सबै अंगलाई कानुनी परामर्श दिने र ती निकायका तर्फबाट कानुनी प्रतिरक्षा गर्ने दायित्व महान्यायाधिवक्ताको मात्रै हुने तर्क गरिरहेका सरकारका कानुनी सल्लाहकार श्रेष्ठ समितिको बैठकमै उपस्थित भएनन् । स्रोतका अनुसार कानुनी परामर्शका लागि अरूलाई पनि डाकिएको बैठकमा नआउने सन्देश पठाएर अनुपस्थित रहेका श्रेष्ठको सल्लाह प्राप्तिका लागि उनको अनुकूल समयमा बुधबार अर्को बैठक राखिएको छ । संसदीय समितिको मर्यादा र सम्मानका लागि उपस्थित भएका कानुन आयोगका अध्यक्ष पौडेल र सचिव ढुंगानाले आफूहरू समितिलाई सुझाव दिने हैसियतमा नरहेको विनम्र जानकारी गराएपछि सांसदहरू जिल्लिए । तत्कालीन प्रधानन्यायाधीश खिलराज रेग्मी नेतृत्वको सरकारका बेला कार्कीलाई नियुक्ति सिफारिस गर्ने संवैधानिक परिषदको सदस्य रहेको स्मरण गराउँदै पूर्वमन्त्री पौडेलले त्यसै विषयमा आफूले समितिलाई कानुनी राय दिन नमिल्ने बताए । नियुक्ति प्रक्रियामा सहभागी भएकाले मैले दिएको सुझाव निष्पक्ष नहुन सक्छ, पौडेलको भनाइ उद्धृत गर्दै समितिका एक सदस्यले भने, मैले दिएको सुझाव निष्पक्ष नै रहेछ भने पनि समितिले त्यसलाई ग्रहण गर्न मिल्दैन । समितिले ग्रहण गर्न नमिल्ने सुझाव मैले किन दिनु ? समितिमा आमन्त्रित अर्का विज्ञ ढुंगानाले भने उच्च अदालतको न्यायाधीश पदमा सिफारिस भइसकेको अवस्थामा आफूले समितिलाई कानुनी राय र सुझाव दिन उपयुक्त नहुने धारणा राखेका थिए । पत्रकारलाई बाहिर निकालियोसंसदीय समितिका कामकारबाही र बैठकहरू खुला र पारदर्शी हुने अभ्यासविपरीत मंगलबार समितिको बैठक कक्षबाट पत्रकारहरूलाई बाहिर निकालिएको थियो । बिहान ११ बजे डाकिएको बैठक कोरम नपुगेर सुरु नहुँदासम्म बैठक कक्षमा झन्डै एक दर्जन पत्रकार र क्यामेरापर्सन उपस्थित थिए । समितिका केही सदस्यले सोमबारको बैठकमा महाअभियोग प्रक्रियाबारे सदस्यहरूबीच मत बाझिएको विषयलाई आमसञ्चार माध्यमले महत्त्वका साथ समाचार बनाएकोमा असन्तुष्टि व्यक्त गरेका थिए । लगत्तै समितिका सचिव अर्जुनबहादुर खड्कासमेतको कानेखुसीपछि समितिकी ज्येष्ठ सदस्य कुमारी लक्ष्मी राईले पत्रकारलाई बाहिर पठाउने फर्मान जारी गरेकी थिइन् । गैरकानुनी कार्यमा सजाय दिनुपर्छकानुन विज्ञहरूको एक टोलीले अदालतबाट पदमुक्त भएका व्यक्तिलाई महाअभियोग लगाउन नसक्ने भए पनि पदमा रहँदा उनले गरेका गैरकानुनी कार्यमा सजायको भागीदार बनाउन सम्बन्धित निकायको ध्यानाकर्षण हुने गरी समितिले सदनमा प्रतिवेदन लैजान सुझाव दिएका छन् । एमाले संसदीय दलमा छलफलमा गोविन्द बन्दी, विजयकान्त मैनालीलगायतका कानुनविद्हरूले यस्तो सुझाव दिएका हुन् ।"
सम्झौता किन कार्यान्वयन भएन ?,"काठमाडौं सरकारले डा गोविन्द केसीसँग गरेका सम्झौता कार्यान्वयन नगरेको भन्दै सांसदहरूले आलोचना गरेका छन् । आलोचना गर्नेमा सम्झौता हुँदाका बखत त्यसको विरोध गर्ने सांसदहरू पनि छन् । संसद्को महिला बालबालिका, ज्येष्ठ नागरिक तथा समाजकल्याण समितिको मंगलबारको बैठकमा एमाले सांसद श्रीमाया थकालीले केसीसँगको सम्झौता कार्यान्वयन नगरेकै कारण एमबीबीएस अध्ययन गर्न लागेका विद्यार्थीसँग कलेजले चर्को शुल्क असुलिरहेको बताइन् । कलेजले एक विद्यार्थीसँग ६५ लाख रुपैयाँ असुलिरहेको छ, उनले भनिन्, सम्झौता किन कार्यान्वयन भएन ? कलेज सञ्चालकले यतिका पैसा लिँदा पनि किन निगरानी भएन ? डा केसी र सरकारबीच मंसिर दोस्रो साता भएको सम्झौताअनुसार एमबीबीएस अध्ययनका लागि बढीमा उपत्यकाभित्र ३८ लाख र उपत्यका बाहिर ४२ लाख रुपैयाँ शुल्क लिने सहमति भएको छ । सर्वोच्च अदालतले पनि केसीसँग भएको सम्झौता कार्यान्वयन गर्न सरकारलाई बाटो खुला गरिदिएको छ । झापाको बीएन्डसी अस्पताल सञ्चाकले केसीसँग भएको सम्झौता खारेजीे माग गर्दै दायर गरेको रिटमा सर्वोच्चले अन्तरिम आदेश जारी गर्न नपर्ने ठहर गरिसकेको छ । समितिको बैठकमा सांसद टीएल चौधरीले पनि मेडिकल कलेज सञ्चालकले सरकारले तोकेको शुल्कभन्दा बढी असुलेको र मेरिट आधारमा भर्ना नगरेको बताए । सरकारी कर्मचारीकै छोराछोरीसँग ६० लाखभन्दा बढी लिएको गुनासो आफूलाई आएको उनले बैठकमा सुनाए । सांसद रत्नदेवी गुरुङले एमबीबीएसमा विकृति बढेको बताइन् । समितिकै सक्रिय सदस्य शिक्षामन्त्री भए पनि यसलाई व्यवस्थापन गर्न नसकेको भन्दै उनले आलोचना गरिन् । सांसद अनुराधा थापाले संसद्को स्वास्थ्य उपसमिति मेडिकल कलेजको स्थलगत अनुगमनमा जाँदा पैसा लिन आएको जस्तो व्यवहार गरिएको बताइन् । शिक्षा मन्त्री धनीराम पौडेलले केसीसँग भएको सम्झौता कार्यान्वयनको चरणमा रहेको बताए ।"
नेपाल एक चीनबाट विचलित हुँदैन,"नेपालको राजनीतिक परिवर्तनले नेपालचीन सम्बन्धलाई असर गरेको छैन चिनियाँ प्राध्यापककाठमाडौं प्रमुख प्रतिपक्षी एमालेका अध्यक्ष तथा पूर्वप्रधानमन्त्री केपी ओलीले नेपालको भूमि छिमेकी मुलुकविरुद्ध कहिल्यै उपयोग हुन नसक्ने बताएका छन् । नेपाल र चीनका थिंकट्यांक हरूको पहिलो संयुक्त सम्मेलनका प्रमुख वक्ता ओलीले नेपाल एक चीन नीतिबाट विचलन हुन नसक्ने पनि बताए । एक चीन नीति कुनै पार्टी विशेषको नीति होइन, यो नेपालका सबै दल र मुलुकको नीति हो । यसमा दायाँबायाँ हुनै सक्दैन, चिनियाँ सरकारी समाचार एजेन्सी सिन्हाको काठमाडौं कार्यालय र चीनको हेवेई विश्वविद्यालयको संयुक्त आयोजनामा भएको उक्त सम्मेलनमा ओलीले भने । चीनसँग होस् या भारतसँग, कहिलेकाहीँ नेपालका कतिपय नेताले जानेर वा नजानेर गल्ती गर्ने गरेकोप्रति संकेत गर्दै ओलीले भने, नेपालप्रति चीनको सदभाव निश्चल छ । चीन हाम्रो संकटको साथी प्रमाणित भइसकेको छ । जनताले चीनलाई विश्वस्त छिमेकीका रूपमा लिएका छन् । नेपालको परराष्ट्र नीतिमा एक चीन नीति आधारभूत विषय नै भइसकेको छ । यसमा कसैले बाटो बिराए पनि त्यो दीर्घकालीन हँुदैन र हुन दिँदैनौं । प्रधानमन्त्रीका हैसियतमा आफूले चीन भ्रमण गर्दा भएका सम्झौतालाई पछिल्लो सरकारले गम्भीरतापूर्वक नलिएकोमा भने उनले गुनासो गरे । चीन नेपालको विकासमा सहयोग गर्न सधैं तत्पर छ तर आन्तरिक मामिला टाढा बस्छ, नेता ओलीले भने, वान बेल्ट वान रोड चिनियाँ राष्ट्रपतिको नेतृत्वमा सञ्चालित अभूतपूर्व योजना हो । हामीले यसबाट फाइदा लिन सक्नुपर्छ । यो नेपाल जस्तो मुलुकका लागि अवसर हो । यो वा त्यो भनेर अबेर गर्ने अवस्था छैन । ओलीले आफू प्रधानमन्त्री भएका बेला नेपाल र चीनबीच रणनीतिक महत्त्वको व्यापार तथा पारवहन सम्झौता गरेका थिए । पूर्व परराष्ट्रमन्त्री कमल थापाले नेपालचीन सम्बन्धले ओली नेतृत्व सरकारको समयमा नयाँ उचाइ लिएको र नेपाललाई भारतआश्रित अवस्थाबाट मुक्त गर्ने थालनी आरम्भ भएको भन्दै उनको प्रशंसा गरे । नेपालचीनबीच व्यापार, पारवहन लगायतका विषयमा भएका सम्झौता कार्यान्वयनमा वर्तमान सरकार गम्भीर नभएको उनले टिप्पणी गरे । ओली मन्त्रिपरिषदका परराष्ट्रमन्त्री थापाले चीनसँग भएका ती सम्झौता पहिलाकै अवस्थामा रहेको भन्दै सरकारको आलोचना गरेका थिए । ओली सरकारले नेपाललाई भारतवेष्टित अवस्थाबाट मुक्त गरेर साँच्चिकै भूपरिवेष्टित मुलुकका रूपमा चिनाएको उनको भनाइ थियो । दुवै छिमेकीको समुद्रसम्म पहुँचका लागि ओली प्रधानमन्त्रीत्वका पालामा रणनीतिक महत्त्वको आधार तय भएको छ । चीनसँग पारवहन सम्झौता गर्नुको अर्थ भारतसँग दूरी बढाउन खोजेको होइन, थापाले भने, नेपालको भूमि चीन र भारतको लिंक बन्नुपर्छ । चहार इन्स्टिच्युटको सल्लाहकार समितिका महासचिव हुयङ युयीले नेपालमा चीनको अन्तक्र्रिया बढिरहेको र जनस्तरको सम्बन्ध थप विस्तार हँुदै गएकोमा खुसी व्यक्त गरे । अबको विदेश मामिला जनस्तरको सन्बन्धबाट बढी निर्देशित हुन्छ, उनले भने, नेपालचीन सम्बन्ध परम्परागत हो । नेपालमा परिवर्तन आउँदा पनि चीन र नेपाल सम्बन्ध तलमाथि भएको छैन । र, चीन नेपाललाई महत्त्व दिँदै सहकार्य एवं लगानीमा अघि बढ्न थालेको छ । चिनियाँ नेतृत्वसँग निकट रहेर काम गर्ने थिंक ट्यांकका रूपमा चिनिएका उनले नेपाल र चीनको सम्बन्ध उचाइमा पुग्न थिंक ट्यांकले दिने सल्लाह र अध्ययनको पनि महत्त्व रहने बताए । उच्चस्तरको राजनीतिक भ्रमण र यस्ता कायक्रम दुईपक्षीय सम्बन्धका आधारशिला हुन्, उनले कान्तिपुरसँग भने, नेपालको राजनीतिक दल, सेना, जनस्तर सबैसँग चीनको सम्बन्ध सुमधुर छ । यसलाई थप हार्दिक र क्रियाशील बनाउन आवश्यक छ ।कार्यक्रममा चिनियाँ प्राध्यापक वाङ डोङ हङले ओली नेतृत्वको सरकारले लामो समयपछि नेपाल र चीनबीच दीर्घकालीन रूपमा अर्थ राख्ने रणनीतिक महत्त्वका सम्झौता भएको स्मरण गरे । ती सम्झौताहरूको कार्यान्वयनको अवस्थाबारे दुवै देशबीच गृहकार्य हुन जरुरी रहेको पनि उनले बताए । कार्यक्रममा निम्त्याइएका नेपाली कांग्रेसका महामन्त्री डा शशांक कोइराला र पूर्व उपप्रधान तथा परराष्ट्रमन्त्री नारायणकाजी श्रेष्ठ भने उपस्थित भएनन् । उनीहरूले कार्यक्रम हुनुभन्दा केही घण्टा अघिमात्र उपस्थित हुन नसक्ने बताएको आयोजकले जानकारी दिए । कार्यक्रममा शशांकको प्रतिनिधिका रूपमा सहभागी कांग्रेस केन्द्रीय सदस्य गुरुराज घिमिरेले ओलीलाई भूतपूर्व होइन अभूतपूर्व प्रधानमन्त्रीको संज्ञा दिँदै गफमा सीमित नभई काम गर्ने माहोल बनाउन आग्रह गरेका थिए । नयाँ शक्तिकी हिसिला यमी र संघीय समाजवादी दलका नेता डा शिवजी यादवले पनि धारणा राखेका थिए । कार्यक्रम बुधबार पनि चल्नेछ ।"
"म्याद बित्यो, छानबिन सकिएन","काठमाडौं विमानस्थलबाट बाहिरिएको अवैध सुनबारे दस दिनभित्र प्रतिवेदन बुझाउने जिम्मेवारी पाएको छानबिन समितिले १२ दिन बित्दा पनि बुझाएको छैन । त्रिभुवन अन्तर्राष्ट्रिय विमानस्थलको भन्सार पास भएर पुस २१ मा बाहिरिएको ३३ किलो पाँच सय ७७ ग्राम ४० मिलिग्राम सुनबारे छानबिन गर्न भन्सार विभागले भोलिपल्टै समिति गठन गरेको थियो ।भन्सार अधिकारीको मिलेमतोमा सुन बाहिरिएको चर्चा सुरु भएपछि विभागले उपमहानिर्देशक सुमन दाहालको संयोजकत्वमा समिति गठन गरेको थियो । संयोजक दाहालले प्रतिवेदन तोकिएको समयमा तयार पार्न नसकिएको बताए । एयर अरेबियाको विमान हुँदै काठमाडौं आएका गोपालबहादुर शाहीबारे विमान कम्पनीसँग विस्तृत जानकारी मागेका थियौं तर सूचना नपाएकाले प्रतिवेदन तयार पार्न ढिलाइ भयो, उनले कान्तिपुरसित भने, तोकिएको दस दिन विमानस्थलमा कार्यरत भन्सार कर्मचारीसँग सोधखोज गर्दैमा बित्यो । दाहालका अनुसार समितिले विमान कम्पनीसँग लिखित जवाफ नै माग गरेको छ । सुन लिएर आएका भनिएका शाहीको लगेजको तौल कति थियो, लगेज लिएरै उनी भन्सार पास भए कि एक्लै पास भए भन्ने लगायतका सूचना खोजी भइरहेको दाहालले बताए । उनले भने, थप अध्ययनका लागि १५ दिन समय मागेका छौं । आज (मंगलबार) साँझसम्म अनुमति पाइनेछ । विमानस्थल भन्सार पास भएर बाहिरिएको अवैध सुन नेपाल प्रहरीको केन्द्रीय अनुसन्धान ब्युरोले बरामद गरेको हो । सुन बरामद भएकै दिन तीनजना पक्राउ परेका थिए । यसबीचमा प्रहरीले विमानस्थल भन्सारका दुई अधिकृतलाई पनि पक्राउ गरेको छ । पुस २८ मा पक्राउ परेका भन्सार अधिकृत श्रीनारायण यादव र राजकुमार ढकालबारे विभागले अहिलेसम्म कुनै औपचारिक धारणा सार्वजनिक गरिसकेको छैन । स्थायी कर्मचारी यादव विमानस्थलमा आठ वर्षदेखि तथ्यांक अधिकृतका रूपमा कार्यरत थिए भने एक्सरे शाखामा कार्यरत ढकाल करारका कर्मचारी हुन् । पक्राउ परेकाहरूको बयानका आधारमा ब्युरोले उनीहरूलाई पक्राउ गरेको हो । विभागले विमानस्थल भन्सारमा कार्यरत २९ कर्मचारीलाई पुस २९ मा र भोलिपल्ट थप ९ कर्मचारीलाई जिम्मेवारीविहीन बनाएको थियो । त्यस्तै विभागले घटनाको दिन एक्सरे विभागमा काम गर्ने स्थायी प्राविधिक कर्मचारी प्रद्युम्नहरि श्रेष्ठ र श्याम श्रेष्ठसहित चार अस्थायी कर्मचारीलाई निलम्बन गरिसकेको छ । विमानस्थलमा भन्सार विभागका अस्थायी र स्थायी गरी करिब १ सय ५० कर्मचारी कार्यरत छन् ।"
वित्तीय अनुशासनहीन देखियो,"काठमाडौं ऋण प्रवाह र असुलीका नाममा वित्तीय अनुशासनहीन देखिएको भन्दै अख्तियार दुरुपयोग अनुसन्धान आयोगले नियन्त्रणका लागि सरोकारवाला निकायहरूको ध्यानाकर्षण गराएको छ । बैंक तथा वित्तीय संस्थाका पदाधिकारीलाई बोलाई अख्तियारका पदाधिकारीहरूले राष्ट्रिय अर्थतन्त्र नै प्रभावित हुने गरीका अनुशासनहीन गतिविधि रोक्न निर्देशन दिए । ऋण दिँदा आफूखुसी सर्त निर्धारण गर्ने, ग्राहकमाथि अनावश्यक नियम लाद्ने प्रवृत्ति देखिएको भन्दै अख्तियारका पदाधिकारीहरूले बैंक तथा वित्तीय संस्थाहरूको कार्यविधिमा एकरूपता हुनुपर्ने सुझाव दिए । अख्तियारका कार्यवाहक प्रमुख आयुक्त दीप बस्न्यातले ऋण असुली न्यायाधिकरणले फैसला गरेपछि पनि बैंक र ग्राहकबीच मिलापत्र भइरहेको बताए ।"
शिक्षा नियमावलीमा अर्थको सहमति,"काठमाडौ सामुदायिक विद्यालय सुधार गर्न तयार गरिएको शिक्षा नियमावलीको मस्यौदामा अर्थ मन्त्रालयले संशोधनसहित मंगलबार सहमति दिएको छ । शिक्षा मन्त्रालयले सहमतिका लागि पठाएको दुई महिनापछि नियमावलीमा राखिएका प्रधानाध्यापकको सुविधा, विद्यालय कर्मचारी र प्रारम्भिक बाल विकास कक्षा (ईसीडी) मा जनशक्ति व्यवस्थापनको प्रावधानमा संशोधन गर्ने रायसहित अर्थले सहमति दिएको हो । अर्थ मन्त्रालय बजेट महाशाखाका सहसचिव मधु मरासिनीले ईसीडीको सहयोगी कार्यकर्ता व्यवस्थापन स्थानीय निकाय र सरकारबीच सहकार्य गरेर व्यवस्थापन गर्ने गरी सहमति दिएको बताए । स्थानीय तहमा जाने स्रोतबाट व्यवस्थापन गर्ने गरी राय दिएका छौं, उनले भने । त्यस्तै विद्यालयमा उपलब्ध शिक्षकहरूबीच प्रतिस्पर्धा गराएर छानिएका प्रधानाध्यापकलाई सुविधा दिन अर्थले सहमति जनाएको छ । विद्यालय कर्मचारीको व्यवस्थापन भने विद्यालय र सरकारको स्रोतबाट हुने गरी सहमति दिएको मरासिनीले बताए । एकैपटकमा सबैलाई व्यवस्थापन गर्न सकिँदैन । क्रमिक रूपमा व्यवस्थापन गर्न सकिन्छ, उनले भने । शिक्षा ऐन आठौं संशोधनमै व्यवस्था भएको ईसीडीका सहयोगी कार्यकर्ता र विद्यालय कर्मचारीको व्यवस्थापन गर्न सरकारलाई बाध्यकारी थियो ।शिक्षामन्त्री धनीराम पौडेलले कानुनले दिएको रायअनुसार नियमावली सुधार गरेर एक साताभित्र कानुन मन्त्रालयमा पठाइने बताए ।"
नेपालअमेरिकाबीच संयुक्त सैन्य तालिम,"काठमाडौं नेपाली सेना र अमेरिकी सेनाबीचको ब्यालेन्स नेल १७३०११ सैन्य तालिम सुरु भएको छ । महावीर गण (रेन्जर) र अमेरिकी सेनाबीच मंगलबार सुरु अभ्यास माघ १८ मा सकिनेछ । अभ्यासमा विभिन्न सैनिक युद्धकलालगायत अन्तर्राष्ट्रिय मानवीय कानुन, मानव अधिकारजस्ता विषयमा आधारित रहेको सैनिक जनसम्पर्क निर्देशनालयद्वारा जारी विज्ञप्तिमा उल्लेख छ । अमेरिकी टोली पुस २८ मा आइपुगेको थियो । संयुक्त अभ्यासबाट सैद्धान्तिक, व्यावहारिक र विशेष अनुभव आदानप्रदानमा सहयोग पुग्ने सेनाले जनाएको छ ।"
कामदारको स्वास्थ्य परीक्षण सुरु,"काठमाडौं साउदी अरब, बहराइन र ओमनमा जान छनोट भएका नयाँ कामदारको स्वास्थ्य परीक्षण १६ दिनपछि सोमबार गाम्का नेपालले सुरु गरेको छ । गल्फ कोअपरेसन काउन्सिल (जीसीसी) लाई प्रतिकामदार १० अमेरिकी डलर बुझाउनुपर्ने नयाँ नियम विवादमा परेपछि कामदारको स्वास्थ्य परीक्षण जनवरी १ देखि रोकिएको थियो । श्रम मन्त्रालयले कामदारसँग स्वास्थ्य परीक्षणबापत थप रकम लिन नदिएपछि गाम्काले एकतर्फी रूपमा स्थगित गरेको स्वास्थ्य परीक्षणलाई पूर्ववत् सञ्चालन गरेको हो । हामीले दुवै देशका कानुन मान्नुपर्छ । जीसीसीले पठाएको पत्रको विषयमा यहाँको परराष्ट्र मन्त्रालयलाई कूटनीतिक तवरबाट उठाउन हामीले भन्यौं, गाम्काका मोहन चौलागाईंले भने, व्यवसायीसँगको छलफलपछि अहिलेलाई कामदारको स्वास्थ्य परीक्षण गर्न सहमत भयौं ।"
ईलाइब्रेरीलाई सहयोग,काठमाडौं ईलाइब्रेरी बनाउन सामाजिक अभियन्ता महावीर पुनलाई नेपाल आदिवासी जनजाति महासंघ जापान शाखाले २ लाख रुपैयाँ सहयोग गरेको छ । महासंघ जापान शाखाका पूर्वअध्यक्ष ओम गुरुङले मंगलबार राजधानीमा पुनलाई रकम हस्तान्तरण गरेका हुन् । नेपाल आदिवासी जनजाति महासंघ केन्द्रलाई जापान शाखाले १ लाख रुपैयाँ सहयोग गरेको छ ।
भारतको बिजुली सिधै काठमाडौं,"काठमाडौं विद्युत् प्राधिकरणले ढल्केबरमुजफ्फरपुर अन्तरदेशीय प्रसारण लाइन हुँदै भारतबाट आयातित १ सय २० मेगावाट बिजुलीमध्ये २० मेगावाट मंगलबार बिहानदेखि सिधै काठमाडौं ल्याउन थालेको छ ।२०५९६० मा सुरु भएको खिम्तीढल्केबर २२० केभीको प्रसारण लाइनको निर्माण कार्य विभिन्न अवरोध पार गर्दै १४ वर्षपछि सम्पन्न भएकाले भारतबाट ढल्केबर ल्याइएको बिजुली मंगलबारदेखि सिधै काठमाडौं ल्याउन सम्भव भएको हो । ढल्केबरखिम्ती हुँदै ल्याइएको बिजुली १३२ केभीको खिम्तीलामोसाँघुकाठमाडौं प्रसारण लाइनबाट राजधानी ल्याइएको हो ।ढल्केबरखिम्ती प्रसारण लाइनको बाँकी एउटा मात्र टावरको निर्माण कार्य हालै सम्पन्न भएर सोमबार साँझ साढे ५ बजे सफल टेस्ट (परीक्षण) गर्यौं । त्यही प्रसारण लाइन हुँदै भारतबाट आयातित बिजुलीमध्ये मंगलबार बिहान ६:०२ बजेदेखि २० मेगावाट राजधानीमा ल्याउन थालिएको छ, विद्युत् प्राधिकरणका प्रवक्ता प्रबल अधिकारीले कान्तिपुरसित भने । उनका अनुसार खिम्तीढल्केबर डबल सर्किटको प्रसारण लाइन हो । हाल उक्त प्रसारण लाइन सिंगल सर्किटमा मात्र सञ्चालन गरिएको छ । छिट्टै डबल सर्किटमा सञ्चालन गरिनेछ ।उनले राजधानीमा लोड व्यवस्थापन गर्न अहिले २० मेगावाट बिजुली मात्र आवश्यक भएको बताए । उनले उक्त रुट हुँदै भारतबाट आयातित बिजुली ७० देखि ९० मेगावाटसम्म ल्याउन सकिने जानकारी दिए । यसअघि प्राधिकरणले भारतबाट थप आयात गरिएको बिजुली हेटौंडा र वरपर पठाई मस्र्याङ्दी करिडोरबाट उक्त क्षेत्रमा पठाउनुपर्ने विद्युत् राजधानी ल्याई लोड व्यवस्थापन गर्दै आएको थियो । आज (मंगलबार) देखि भारतीय बिजुली हेटौंडा नपठाई सोझै काठमाडौं ल्याउन थालिएको हो, अधिकारीले भने ।अधिकारीका अनुसार खिम्तीलामोसाँघुराजधानी प्रसारण लाइनमा पर्ने आयोजनाहरूको उत्पादन न्यूनतम विन्दुमा पुगेका बेला ढल्केबरखिम्ती प्रसारण लाइन हुँदै भारतबाट आयातित बिजुली ९० मेगावाटसम्म काठमाडौं ल्याउन सकिनेछ । हाल ६० मेगावाटको खिम्ती आयोजनाबाट ३६ मेगावाट उत्पादन भइरहेको र अरू साना आयोजनाको समेत उत्पादन खासै घटिनसकेकाले उक्त रुटबाट हाल ७० मेगावाटसम्म मात्र बिजुली ल्याउन सकिनेछ ।बढ्दो सुख्खायामसँगै नदीमा पानीको सतह घट्दै गएकाले बिजुली उत्पादनसमेत घटिरहेको छ । राजधानीको माग व्यवस्थापन गर्न प्राधिकरणले भारतबाट आयातित बिजुलीमध्ये माघ १९ देखि ढल्केबरखिम्ती प्रसारण लाइन हुँदै ९० मेगावाट बिजुली ल्याउने भएको छ । प्राधिकरणले माघ १९ अर्थात् फेब्रुअरी १ देखि ढल्केबरमुजफ्फरपुर प्रसारण लाइनबाट थप ४० मेगावाट बिजुली आयात गर्दै छ । प्राधिकरणले भारतीय कम्पनी एनभीभीएनसित सम्झौता गरिसकेको छ । ढल्केबरमुजफ्फरपुर प्रसारण लाइनबाट प्राधिकरणले हाल १ सय २० मेगावाट आयात गरिरहेको छ, माघ १९ देखि उक्त प्रसारण लाइनबाट प्राधिकरणले १ सय ६० मेगावाट बिजुली आयात गर्न थाल्नेछ ।विश्व बैंकको सहयोगमा खिम्तीढल्केबर प्रसारण लाइन निर्माण गरिएको हो । निर्माण सुरु गर्दाको लक्ष्यअनुसार प्रसारण लाइनको निर्माण कार्य सन् २००९ मा सम्पन्न हुनुपथ्र्यो । तर जग्गाको मुआब्जा विवाद र स्थानीय अवरोधका कारण प्रसारण लाइनका टावर बनाउन समस्या अएका कारण निर्माण कार्य लक्षित समयभन्दा ८ वर्ष ढिलो सम्पन्न भएको हो । खिम्तीढल्केबर प्रसारण लाइन निर्माण भएका कारण दोलखाको १० मेगावाट क्षमताको सिप्रिङ आयोजनाबाट उत्पादित बिजुलीसमेत राष्ट्रिय प्रसारणमा जोडिएको छ ।"
एन्टिडम्पिङ शुल्क हटाउन भारतलाई आग्रह,"नयाँदिल्ली परराष्ट्रमन्त्री प्रकाशशरण महतले नेपाली उत्पादनमाथि लगाइएको एन्टिडम्पिङ शुल्क हटाउनका लागि माथिल्लो निकायबाटै हस्तक्षेप गर्न भारत सरकारलाई आग्रह गरेका छन् । भारतीय विदेश मन्त्रालयले आयोजना गरेको भूराजनीतिसम्बन्धी सम्मेलनमा भाग लिन दिल्ली आएका महतले भारतीय अर्थमन्त्री अरुण जेट्ली र विदेश राज्यमन्त्री भीके सिंहसँगको छुट्टाछुट्टै भेटमा नेपालले व्यापार र वाणिज्यको क्षेत्रमा भोगेका समस्या उठाउँदै त्यस्तो आग्रह गरेका हुन् । महतले भारत सरकारलाई माथिल्लो तहबाटै हस्तक्षेप भए मात्र समस्या समाधान हुने जानकारी गराए । भारतले समयसमयमा विभिन्न नेपाली उत्पादनमा एन्टिडम्पिङ शुल्क लगाउँदै व्यवसायीलाई हतोत्साही पार्ने गरेको छ । जोगबनीस्थित भारतीय भन्सार कार्यालयले नेपाली जुट निकासीमा एन्टिडम्पिङ शुल्क लगाएको छ । भारतीय एन्टिडम्पिङ विभागले नेपाली र बंगलादेशी उत्पादनमा यस्तो थप कर लगाएको हो । भारतले एन्टिडम्पिङ शुल्कसमेत थप गरेको छ । नेपालले दुई देशबीचमा भएको सम्झौताअनुसार नेपाली उत्पादनहरूले निर्वाध रूपमा भारतमा प्रवेश पाउनुपर्ने अडान लिइरहेका बेला एन्टिडम्पिङ शुल्कका नाममा अवरोध सिर्जना हुने गरेको छ । भारतीय पक्षले भने दुई देशको सिमानामा एन्टिडम्पिङ अन्त:शुल्क लगाएका कारण जुटलगायतका उत्पादन भारत निकासीमा समस्या उत्पन्न भइरहेको छ ।नेपालले भोगेका समस्याहरूको समाधानका लागि माथिल्लो तहबाटै हस्तक्षेप हुनुपर्नेमा हामीले विदेश राज्यमन्त्री र अर्थमन्त्रीको ध्यानाकर्षण गराएका छौं, भेटवार्तामा सहभागी भारतका लागि नेपाली राजदूत दीपकुमार उपाध्यायले कान्तिपुरसँग भने । उपाध्यायका अनुसार भारतीय पक्षले समस्या समाधान गर्ने सकारात्मक जवाफ दिएको छ ।महतले भारतीय अर्थमन्त्री जेटलीलाई आगामी मार्चमा काठमाडौंमा हुने लगानीसम्बन्धी सम्मेलनमा सहभागिताका लागि निम्तो दिएका छन् । जेट्लीले भारतको डेलिगेसनको नेतृत्व गरी सम्मेलनमा आउन आफू तयार रहेको बताएका छन् । नेपालले छिट्टै सो सम्मेलनमा सहभागिताका लागि औपचारिक निम्तो पठाउने अधिकारीले बताए । भेटघाटका क्रममा मन्त्री महतले भारतमा गरिएको नोटबन्दीका कारण नेपालका परेको असरका सम्बन्धमा जेट्लीको ध्यानाकर्षण गराएका थिए । जेट्लीले नेपालमा रहेका भारु साट्ने विषयमा आफूहरू सकारात्मक रहेको बताएका थिए । हामीले नेपाललाई परेको समस्या उठाएका छौं, दुवै मन्त्रीले समस्या समाधान गर्छौं भनेका छन्, उपाध्यायले भने ।महतले मंगलबारै राइसना डाइलगलाई सम्बोधन गरेका छन् । भारतीय प्रधानमन्त्री नरेन्द्र मोदीले कार्यक्रम उद्घाटन गरेका थिए । राइसेना डाइलगको यो दोस्रो संस्करणमा पाँच दर्जन मुलुकका करिब २ सय ५० को सहभागिता रहेको छ ।"
आयात र बिक्रीमा प्रतिबन्ध,"काठमाडौं सरकारले बालबालिकाले प्रयोग गर्ने खेलौनामा गह्रौं धातुलगायत अन्य रासायनिक पदार्थ प्रयोगको मापदण्ड तोकेको छ । सरकारले मापदण्ड नपुगेका खेलौना मुलुकभित्र भण्डारण, आयात, बिक्री वितरण, उत्पादन मात्र नभई प्रयोगमा समेत प्रतिबन्ध लगाएको छ । सरकारले लगाएको उक्त प्रतिबन्ध एक सय ८१ दिनपछि प्रभावकारी हुनेछ । राजपत्रमा सोमबार प्रकाशित यी मापदण्ड जनसंख्या तथा वातावरण मन्त्रालयले वातावरण संरक्षण ऐन, २०५३ को दफा ७ को उपदफा (३) ले दिएको अधिकार प्रयोग गरी निर्धारण गरेको हो ।सरकारले १० तत्त्व र दुई यौगिक गरी बालबालिकाले उपयोग गर्ने खेलौनामा १२ भन्दा धेरै घातक रसायन र तत्त्वको अधिकतम मात्रा निर्धारण गरेको हो । यसअनुसार क्याडमियम, क्रोमियम, लेड (सिसा), मर्करी (पारो), जिंक, एन्टिमनी, आर्सेनिक, बेरियम, सेलिनियम, ब्रोमाइन, विस फेनोल ए र फथालेटस खेलौना प्रयोग गर्न पाइने छैन । यी रसायनको सम्पर्कमा आउनाले बालबालिकाको शारीरिक, मानसिक र बौद्धिक विकासमा असर पुग्ने सरकारको ठहर छ ।सरकारले १६ वर्ष उमेरसम्मकाले प्रयोग गर्ने सामग्रीलाई खेलौनाका रूपमा परिभाषित गरेको छ । खेलौनामा आफैंले निर्माण गरिने पुतलीजस्ता खेलौनाका साथै गुड्नेचल्नेउड्ने खेलौना, रहस्य समाधान गर्ने, संकलन गरी तथा बाँडेर खेलिने, विज्ञापन तथा प्रचारप्रसारका लागि बनाइने, विद्युतीय तथा यान्त्रिक उपकरण प्रयोग भई बनेको र लेखेर तथा मेटेर खेल्ने सामग्रीलाई मानिएको छ ।हाल मुलुकमा प्रयोग भइरहेका र बजारमा रहेका अधिकांश खेलौना बालबालिकाका लागि सुरक्षित नरहेको अध्ययनहरूले देखाएको छ । ३ वर्षअघि गरिएको एक अध्ययनमा मुलुकमा उपयोग गरिने करिब ५४ प्रतिशत खेलौनामा स्वास्थ्यको दृष्टिकोणले अत्यन्त हानिकारक गह्रौं धातु लिड, मर्करी, क्रोमियम, क्याडमियम र ब्रोमिन पाइएको थियो । जनस्वास्थ्य तथा वातावरण प्रवद्र्धन केन्द्रले दक्षिण कोरियाको संस्थाको सहयोगमा उक्त अध्ययन गरेको थियो । काठमाडौं, ललितपुर, भक्तपुर तथा काभ्रेका विभिन्न बजारबाट सय प्रकारका प्लास्टिक, धातु, काठ, रबर, माटो, कपास वा कपडा, फोम तथा कागजबाट बनेका खेलौनाको अनुसन्धान गरिएको थियो ।केन्द्रका कार्यकारी निर्देशक एवं वातावरण वैज्ञानिक रामचरित्र साहका अनुसार उक्त अध्ययनमा उपयोग भएको खेलौनाको नमुनामध्ये २८ वटामा सिसा, एउटामा पारो, ९ वटामा क्याडमियम, १४ वटामा क्रोमियम र ४० वटामा ब्रोमिन भेटिएको थियो । अध्ययनमा पाइएको रसायनमध्ये ४६ दशमलव ४२ प्रतिशत खेलौनामा अमेरिकी र युरोपियन समुदायको मापदण्ड (९० पीपीएम) भन्दा बढी सिसा, ३३ दशमलव ३३ प्रतिशतमा ७५ पीपीएमको मापदण्डभन्दा बढी क्याडमियम र ४२ दशमलव ८५ प्रतिशतमा ६० पीपीएमको मापदण्डभन्दा बढी क्रोमियम पाइएको थियो । साहका अनुसार अध्ययनअन्तर्गत सयवटै नमुनामा ब्रोमिन बढी पाइएको थियो ।उनका अनुसार खेलौनामा रहेको सिसाले बालबालिको स्मरण र बौद्धिक क्षमता कम गर्नुको साथै शारीरिक र मानसिक विकासमा समेत अवरोध पुर्याउँछ । क्याडमियमले गर्दा बालबालिकाको मानसिक विकास ढिलो हुनुका साथै हाड कमजोर हुने, हाड दुख्ने, मिर्गौलामा असरसमेत गर्छ । खेलौनामा भएको पारोले मस्तिष्क र मिर्गौलामा नकारात्मक प्रभाव पार्नुको साथै सुन्ने, बोल्ने र हेर्ने क्षमतामा समेत कमी ल्याउँछ ।क्रोमियमले एलर्जी उत्पन्न गर्नुका साथै रोगसँग लडने क्षमतामा कमी ल्याउने, कलेजोमिर्गौला बिगार्ने, फोक्सोको क्यान्सर उत्पन्न हुने सम्भावना सँगै मृत्युसमेत हुनसक्ने साह बताउँछन् । खेलौनामा निर्धारित मात्राभन्दा बढी रहेको ब्रोमिनले घाँटी र आँखा चिलाउने, स्नायु प्रणालीले राम्रो काम नगर्ने, जिनसमेत प्रभावित हुन सक्छ । यस्तै पैथेलेटसले स्नायु प्रणालीको विकासमा असर पुर्याउनुका साथै बानी व्यहोरा परिवर्तन गर्न सक्ने, प्रजनन तन्त्रमा असर पार्नेसमेत सम्भावना हुन्छ ।"
बालविवाहको जोखिम बढ्दो,"काठमाडौं नयाँ बजारकी सकिला बानुले १३ वर्षको उमेरमा विवाह गरेकी थिइन् । मुस्लिम परिवारमा जन्मिएकी उनी अहिले ३० वर्ष पुगिन् । विवाह गरेको वर्षदिनमै उनले पहिलो सन्तान जन्माइन् । त्यति मात्रै होइन उनले ५ सन्तान छोटो समयमै जन्माइन् । हाम्रो संस्कृतिमा परिवार नियोजनका साधन प्रयोग गर्न दिइँदैन, त्यसैले धेरै बच्चा जन्मिए, उनले भनिन् ।सानो उमेरमै धेरै सन्तानकी आमा बनेकी सकिलालाई अहिले अनेक रोगले समातेको छ । उनी भन्छिन्, पाठेघरको अप्रेसन भयो, चिसोले चाँडै समात्छ, भारी काम गर्न सक्दिनँ, बिरामी भइरहन्छु । जीवन आफ्ना लागि बाँचेको जस्तै नलाग्ने, बोझ लाग्ने उनले बताइन् ।उनीजस्तै पाटनकी सरस्वती केसीले पनि १६ वर्षमै विवाह गरेकी हुन् । बिहे गरेकै वर्ष सन्तान जन्माइन् । छोराको आसमा ६ सन्तानकी आमा बनेकी सरस्वती जीवनदेखि थकित भएकी छिन् । दुईपटक त गर्भपतन गराएको उनले सुनाइन् । उनी भन्छिन्, आङ खसेपछि अप्रेसन भयो, छोरा जन्मिएन । छोरा जन्माउन नसकेकोमा परिवारले हेला गरेको उनले बताइन् । सानैमा विवाह गरेकाले उनले पढ्न पाइनन्, आर्थिक रूपमा सबल हुन पनि पाइनन् । ६ छोरी र उनको लालनपालन परिवारले बोझ मान्ने गरेको उनको अनुभव छ । उनी भन्छिन्, कमसेकम आफूले काम गर्न सकेको भए परिवारको वचन खानु पर्थेन ।संसदको महिला, बालबालिका तथा समाज कल्याण समिति सभापति रन्जुकुमारी झाका अनुसार बालविवाहले महिलाको समग्र विकासमा बाधा पुर्याउँछ । यसले महिलालाई शिक्षा, रोजगारजस्ता अवसरबाट वञ्चित गर्छ । महिला सशक्तीकरण हुँदैन । बालविवाह गराउनेलाई ३ देखि ५ वर्षसम्मको सजाय हुने कानुनी प्रावधान रहेको उनले बताइन् । उनी भन्छिन्, कानुन छ, कार्यान्वयन छैन, त्यसैले समस्या ज्युँ का त्युँ छ । अहिले पनि बर्सेनि १३ हजार बालिका बालविवाहको जोखिममा रहेको उनले बताइन् ।महिला कानुन तथा विकास मञ्चकी अध्यक्ष अधिवक्ता मीरा ढुंगानाका अनुसार नेपालमा अहिले पनि ४१ प्रतिशत बालविवाह भइरहेको छ । यसमा ४५ प्रतिशतले परिवारकै मन्जुरीमा बालविवाह गर्छन् । उनी भन्छिन्, बालकको भन्दा बालिकाको ४ गुणा बढी बालविवाह भइरहेको छ । बालविवाह गर्नेमा नेपाल विश्वमै तेस्रो स्थानमा रहेको उनले बताइन् । बालविवाहविरुद्धको उजुरी लिन नमान्नु, पीडकलाई कारबाही नहुनु र दोषीलाई निश्चित जरिवाना नतोकिनुजस्ता अभ्यासले नेपालमा बालविवाहको दर बढदै गइरहेको उनले बताइन् ।स्त्रीरोग विशेषज्ञ डा किरण रेग्मीका अनुसार बालविवाहका कारण प्रजनन स्वास्थ्यमा पर्ने असरले बर्सेनि ८ सय महिलाको मृत्यु हुन्छ । यसमा २५ प्रतिशत किशोरी पर्ने गरेको उनले बताइन् । बालविवाहले महिलाको प्रजनन स्वास्थ्यमा प्रत्यक्ष असर पार्ने उनले बताइन् । बालविवाह गर्नेले धेरैपटक गर्भपतन गर्ने गरेको र जसका कारण असमान्य रक्तश्रावले महिलाको मृत्यु हुन सक्ने, सानो उमेरमै आङ खस्ने, पाठेघरसम्बन्धी रोग लाग्ने, पाठेघरको क्यान्सर हुनसक्ने उनले बताइन् ।मानवअधिकार आयोगकी प्रवक्ता मोहना अन्सारीले बालविवाह आफैंमा मानवअधिकार हनन भएकाले दोषीमाथि कारबाही हुनुपर्ने बताइन् । बालविवाह गर्ने र गराउनेलाई सजाय दिनुपर्ने उनको भनाइ छ । बालविवाह व्यावहारिक रूपमै निषेध गर्नुपर्छ, उनले भनिन् ।"
मन्दिर पुनर्निर्माण पुरातत्त्वले गर्ने,"काठमाडौं पुरातत्त्व विभाग आफैंले रानीपोखरीबीचको बालगोपालेश्वर (जमलेश्वर) मन्दिर पुनर्निर्माण गर्ने भएको छ । काठमाडौं महानगरपालिकाले पुरानै स्वरूपमा नभई रोडा, कंक्रिट र सिमेन्ट प्रयोग गरी पुनर्निर्माण गर्न थालेपछि पुरातत्त्वले निर्माण कार्य रोकेको थियो ।पुरातत्त्वले प्राचीन महत्त्व बोकेको उक्त सम्पदालाई पुरानो स्वरूप कायम हुने गरी आफैं पुनर्निर्माण गर्ने जनाएको छ । विभागका अनुसार मन्दिर भूकम्प प्रतिरोधी बनाइनेछ ।विभागले मन्दिर पुनर्निर्माणका लागि चाँडै ठेक्कापट्टा गरी दुई महिनाभित्र काम सुरु गर्ने जनाएको छ । करिब १ करोड ४० लाख रुपैयाँको लागतमा मन्दिरको पुनर्निर्माण गरिनेछ । यो मन्दिर राजा प्रताप मल्लका पालामा निर्माण भएको हो । रानीपोखरी तथा त्यसवरपरका क्षेत्रका अरू जीर्णोद्धार तथा मर्मतको काम महानगरपालिकाले नै गर्नेछ ।"
सुरक्षित र किफायती पुनर्निर्माण आवश्यक,"भक्तपुर कलात्मक आकृतिले भरिएको काठको बाहिरी मोहडा, पिँढी, कलात्मक झयाल, माथि बार्दली हेर्दा लाग्छ यो कुनै परम्परागत मौलिक घर हो । बाहिर काठको बरन्डा निकालेर बनाएको यो घर पिलर सिस्टमको दुईतले छ । जुन घर परम्परागत मौलिक शैलीको आधुनिक भूकम्प प्रतिरोधी घरको नमुना मात्र हो । ख्वप कलेज अफ इन्जिनियरिङ र ख्वप इन्जिनियरिङ कलेजका विद्यार्थीहरूले दत्तात्रय मन्दिर परिसर र लिवालीस्थित कलेज प्रांगणमा प्रदर्शनीमा राखेको घरको नमुना हेर्दा भूकम्पका कारण क्षतिग्रस्त बस्ती पुन: मौलिक शैलीमा यसैगरी ठडिन्छन् । मौलिकतासँगै सुरक्षित आवास निर्माणमा लाग्न जरुरी छ, ख्वप कलेज अफ इन्जिनियरिङमा स्नातक गर्दै गरेका सुर्खेतका खेमराज पोखरेलले भने, भूकम्पले ध्वस्त पारेका संरचना किफायती र सुरक्षित तरिकाबाट उसैगरी उभ्याउन माटो परीक्षणलाई ध्यान दिनुपर्ने हुन्छ । घर तथा कुनै पनि संरचना निर्माणका लागि ठाउँको समेत अध्ययन हुन जरुरी छ ।भूकम्पले भक्तपुर नगरभित्रका अधिकांश पुराना परम्परागत शैलीका मौलिक घर, सम्पदा ध्वस्त बनाएको छ । सांस्कृतिक सम्पदाले भरिपूर्ण भक्तपुरलाई भूकम्पले ध्वस्त, लथालिंग बनाएको भन्दै विद्यार्थीहरूले भूकम्प सुरक्षा दिवस को अवसरमा सुरक्षित पुनर्निर्माणका लागि सर्वसाधारणलाई सुरक्षित संरचनामा केन्द्रित गर्दै विभिन्न संरचना तथा चेतनामूलक प्रदर्शनी गरेका हुन् । त्यही ध्वस्त सांस्कृतिक सम्पदा उस्तै मौलिकता दिन विद्यार्थीहरूले अब बन्ने संरचना आधुनिक साधनस्रोतको प्रयोगमा मौलिक बनाउनुपर्नेमा जोड दिएका छन् । बलियो र सुरक्षित बनाउन पिलर स्टिमै अपनाउनु पर्छ भन्ने छैन, विद्यार्थी विमल छुस्याबागले भने, कस्तो ठाउँमा घर बनाउँदै छौं, मौलिकता के हो भन्ने जानकारी प्राप्त गरी पुनर्निर्माण गर्दा सुरक्षित भइन्छ ।घरको आयु बढाउन, सुरक्षित राख्न पिलर सिस्टमकै घर आवश्यकता नभएको पनि विद्यार्थीहरूले जनाएका छन् । भूकम्प आउँदा कच्ची र पुराना घर मात्र ध्वस्त भएका छैनन्, पिलर सिस्टममा बनेका घरहरू पनि ध्वस्त भएका छन्, चिराग प्रधानांगले भने, साधन स्रोतको मात्र दोष नभएर बनाउने तरिकाले पनि फरक पार्छ । घरको जगैदेखि बाँधिएर, डन्डी, झयाल, ढोकालाई काठले बाँधेर सुरक्षित बनाउन सकिने विद्यार्थीहरूले बताएका छन् ।सय वर्ष सुरक्षित किसिमले बस्न मिल्ने परिकल्पनासहितको स्टिमेट तयार गरी मौलिक किसिमको आधुनिक भूकम्प प्रतिरोधी भवनको नमुना देखाइको थियो । विद्यार्थीहरूले ३४ मोडलका संरचनाको नमुना प्रदर्शनमा राखेको ख्वप इञ्जिनियरिङ कलेजका भूकम्पीय इन्जिनियरिङ विभाग प्रमुख मञ्जिप शाक्यले बताए । प्रदर्शनमा सम्पदा, स्मारक क्षेत्रभित्र बनाइने घरहरूको नक्सा, सांस्कृतिक मापदण्ड सुहाउँदो भवन संरचनाका लागि नक्साको नमुना राखिएको छ । भूकम्प प्रतिरोधी र सहरी विकासको संरक्षणलाई जोगाउनु हाम्रो कर्तव्य हो, विद्यार्थी अमृत प्रजापतिले भने, अबको आवास खुला क्षेत्र, अत्यावश्यक साधन आवातजावत गर्न सक्ने, विपतमा तत्काल उद्धार गर्ने किसिमको बन्नुपर्छ । तीनदिने कार्यक्रममा विद्यार्थीहरूले भूकम्पले आंशिक क्षति पुगेका घरहरूलाई मर्मत र सुधारको तरिकासमेत देखाएका छन् ।"
जुनियरलाई जिम्मेवारी,"नेपालगन्ज स्वास्थ्य मन्त्रालयले भेरी अञ्चल अस्पतालका प्रमुख मेडिकल सुपरिन्टेन्डेन्ट डा श्यामसुन्दर यादव हटाएर जुनियरलाई निमित्त प्रमुख बनाएको छ । स्वास्थ्यमन्त्री गगन थापाले कात्तिक १ गते यादवलाई हटाएर नारायणी उपक्षेत्रीय अस्पतालका प्रमुख डा रामपरीक्षण यादवलाई भेरी अस्पतालमा सरुवा गरेका थिए । ३५ दिन बित्दा समेत उनी अस्पतालमा हाजिर भएनन् । बरु सरुवा रोकाए । उनी नआएपछि मन्त्री थापाले आफ्नै प्रतिबद्धताविपरीत सिनियरलाई हटाएर जुनियर डा वीरेन्द्रबहादुर चन्दलाई निमित्त प्रमुख नियुक्त गरेका छन् । उनी अस्पतालका रेडियोलोजिस्ट हुन् । यादवलाई भने उनले गर्दैआएको जिम्मेवारी अनुसार काम गर्न भन्दै सर्जरी विभागमा सीमित गरिएको छ । स्वास्थ्य नियमावली अनुसार जनरल हेल्थ समूहबाट मात्र प्रमुख मेडिकल सुपरिटेन्डेन्ट नियुक्ति गर्न पाउने व्यवस्था छ । मन्त्री नहुँदा थापाले सधैं चिकित्सा क्षेत्र सुधारका अभियन्ता डा गोविन्द केसीको आन्दोलनमा ऐक्यबद्धता जनाउने गरेका थिए । मन्त्रीको कुर्सीबाट भने त्यो अभियानको मर्मविपरीत काम गरेको भन्दै आलोचना गरिएको छ । डा केसीले जुनियरको अधिनमा सिनियर चिकित्सक बस्नुपर्ने बाध्यताले चिकित्सा क्षेत्रमा काम गर्ने वातावरण बिग्रेको दाबी गर्दै आएका छन् । राजनीतिक हस्तक्षेपले सरकार परिवर्तनसँगै अस्पतालमा प्रमुख फेरिने गरेका छन् । बितेको आठ वर्षमा भेरी अञ्चल अस्पतालमा आठ पटक प्रमुख फेरिएका छन् । तीमध्ये ६ जना निमित्त छन् । प्रमुख मेसु डा यादवलाई हटाई डा चन्दलाई नियुक्ति गर्न दबाब दिन कांग्रेस बाँकेबाट दुई पटक डेलिगेसन टोली स्वास्थ्य मन्त्रालय पुगेको थियो । पार्टी सभापति किरण कोइराला नेतृत्वको टोलीले डा चन्दलाई निमित्त प्रमुख नियुक्त गर्न मन्त्री थापालाई सिफारिस गरेको स्रोतले बतायो । बरिष्ठ सर्जन डा यादव मध्य तथा सुदूरपश्चिम क्षेत्रकै सबैभन्दा सिनियर चिकित्सक हुन् । डेढ वर्षमा मैले अस्पतालमा धेरै सुधार ल्याएँ । स्वास्थ्य सेवालाई स्तरीय बनाउन कोसिस गरे, उनले भने, सिनियर नै प्रमुख नियुक्त भएको भए काम गर्न सजिलो हुन्थ्यो । तर, म निराश छैन । उनीभन्दा अघि पनि सिनियर हुँदाहुँदै जुनियर डा पीताम्बर सुवेदीलाई निमित्त प्रमुख बनाइएको थियो । उसो त २०६५ मा डा यादवलाई पनि निमित्त मेसु बनाइएको थियो । तर, त्यतिबेला सिनियर डा उषा शाहलाई सुर्खेत सरुवा गरिएकाले अन्य चिकित्सकले काम गर्न अप्ठेरो मानेनन् । लगत्तै डा विमल ढकाल प्रमुख मेसु नियुक्त भए । उनले अस्पताललाई व्यवस्थित बनाए । उनको सरुवापछि डा नरेन्द्रकुमार राय ७ महिनाका लागि प्रमुख भए । उनीपछि डा विनोद खेतान ६ महिना निमित्त प्रमुख बनाइए । डा खेतान आमाको किरियामा रहेका बेला रातारात हटाएर जुनियर डा पीताम्बर सुवेदी निमित्त प्रमुख भए । दुई वर्ष प्रमुख रहँदा उनी भ्रष्टाचारमा मुछिए । अख्तियार दुरुपयोग अनुसन्धान आयोगले सुवेदी, लेखापाल मनिराम बर्मा र लेखा अधिकृत पदमबहादुर जिसीविरुद्ध १ करोड ६ लाख बिगोसहित मुद्दा दर्ता गरेपछि उनीहरू अहिले निलम्बित छन् । गत बर्ष असार ६ गते प्रमुख मेसु नियुक्त डा यादवले अस्पतालमा सुधार ल्याएका थिए । आईसीयु सञ्चालनमा ल्याए । अस्पताललाई २४ सै घण्टा विद्युत् सेवा मिलाए । कार्डियोलोजी केन्द्रका लागि पेसमेकर लगायतका उपकरणहरू भित्र्याए । सिटिस्क्यान मर्मत, डिजिटल एक्स रे,प्रयोगशालामा नयाँ प्रविधि, सिकलसेल इलेक्ट्रोफोरासिस मेसिन जडान गरेका छन् । त्यस्तै, अस्पतालको आन्तरिक स्रोतबाट इमरजेन्सी ल्याब सञ्चालनमा ल्याए । यो डेढ वर्षमा अस्पतालमा महसुस हुने गरी सुधार आएको छ । त्यसैमा मलाई सन्तोष छ, उनले भने ।"
६ लाखका लागि ४ चिकित्सक,"सिरहा दरबन्दी अनुसार अस्पतालमा चिकित्सक नहुँदा सर्वसाधारण सामान्य स्वास्थ्य सेवाबाट वञ्चित भएका छन् । सरकारले सहज स्वास्थ्य सेवा उपलब्ध गराउने भने पनि यहाँ चिकित्सक अभावकै कारण समस्या जटिल बन्दै छ ।जनगणना २०६८ अनुसार सिरहामा ६ लाख ३७ हजार २ सय ३८ जनसंख्या छ । ती जनसंख्याका लागि ७ सय ३६ स्वास्थ्यकर्मी परिचालित छन् । जिल्ला जनस्वास्थ्य प्रमुख डा दयाशंकरलाल कर्णका अनुसार एक जना चिकित्सकलाई डेढ लाखभन्दा बढी सर्वसाधारण पर्छन् । यसबाट सेवा प्रभावित स्वत: हुने नै भयो । दुई अस्पताल, चार प्राथमिक स्वास्थ्य केन्द्रमा स्थायी चिकित्सक १० जनाको दरबन्दी भए पनि जिल्लामै चार चिकित्सकले सर्वसाधारणलाई नियमित उपचार सेवा दिनुपरेको छ । जिल्ला अस्पताल सिरहामा तीन, लहान अस्पतालमा तीनसहित प्राथमिक स्वास्थ्य केन्द्रहरू मिर्चैया, भगवानपुर, नवराजपुर र औरहीमा एकएक जना चिकित्सकको दरबन्दी छ ।जिल्ला जनस्वास्थ्य कार्यालय सिरहाका अनुसार जिल्ला अस्पतालमा एक, लहान अस्पतालमा दुई तथा भगवानपुर, नवराजपुर र औरहीमा एकएक गरी ६ स्थायी चिकित्सकको दरबन्दी खाली छ । कार्यालयका अनुसार पूर्वपश्चिम राजमार्गसँग जोडिएको लहान अस्पतालमा गत वैशाखदेखि नै मेडिकल सुपरिन्टेन्डेन्टको दरबन्दीमा चिकित्सक नपठाइँदा अस्पतालको सेवा सञ्चालनमा कठिनाइ भएपछि रिक्त दरबन्दीको साटो अस्पताल तथा प्राथमिक स्वास्थ्य केन्द्रमा करारमा केही चिकित्सकलाई भर्ना गरी सेवा पुर्याइँदै छ ।उनले विश्व स्वास्थ्य संगठनको मापदण्ड अनुसार प्रत्येक १० हजार जनसंख्यामा २३ जना स्वास्थ्यकर्मी हुनुपर्ने भए पनि यहाँ हाल १२ जनाको हाराहारीमा स्वास्थ्यकर्मी खटिरहेको जानकारी दिए । रिक्त रहेका दरबन्दी पूर्तिका लागि विभाग र केन्द्रमा पटकपटक धाउँदा पनि कुनै सुनुवाइ नभएको कर्णले गुनासो गरे ।सर्वसाधारणलाई स्वास्थ्य सेवासम्म पहुँच पुर्याउन सिरहामा दुईवटा अस्पताल, चारवटा प्राथमिक स्वास्थ्य केन्द्र, ९२ वटा स्वास्थ्य चौकी तथा एउटा उपस्वास्थ्य चौकी छन् । सन १९९१ मा त्यतिखेरको जनसंख्यालाई दृष्टिगत गरेर हालको दरबन्दी कायम गरिएको थियो, झन् त्यसमाथि कायम गरिएको धेरै दरबन्दी पनि पूरा हुन सकेको छैन, उनले भने, त्यसैले अहिले २०१६ मा वृद्धि भएको जनसंख्याको चापलाई हेरेर दरबन्दी कायम गर्नु आवश्यक छ ।"
अञ्चल अस्पतालमै सुत्केरीको मृत्यु,"बुटवल सामान्य सुत्केरी व्यथा सुरु भएपछि एक महिनाअघि स्याङजा वालिङकी राधिका पाण्डे लुम्बिनी अञ्चल अस्पतालमा भर्ना भइन् । एकतिर प्रसव पीडा । अर्को तर्फ निरन्तर कम्पन र रक्तश्राव भयो । व्यथा खप्न नसकेकी उनको गत मंसिर २८ गते बिहान ज्यान गयो । अस्पतालका नर्सले नियमित रेखदेख र चिकित्सकले समयमा उपचार नगर्दा मृत्यु भएको आफन्तले आरोप लगाएका थिए । चिकित्सकले भने गर्भवतीको रगत र पानी सकिएर एक्कासि फोक्सो र मुटुले काम नगर्दा मृत्यु भएको दाबी गरेका थिए । बुटवलकै बेलबास बसोबास भएकी २८ वर्षीया राधिकाले त्यसअघि अस्पतालका प्रसुति तथा स्त्री रोग विशेषज्ञ विवि राउतसँग नियमित चेकजाँच गराएकी थिइन् । आफन्तका अनुसार उनकै सल्लाहमा राधिका अस्पताल आएकी थिइन् । चिकित्सकले पाठेघर नखुलेकाले शल्यक्रिया गर्नुपर्ने बताएका थिए । नर्सले पालो नपाएको भन्दै बेथा लाग्ने औषधि सुईमार्फत चढाएर राखेका थिए । रातभर बेथाले अत्तालिएकी उनको बिहान ५ बजे पाठेघरबाट ठूलो आवाज निस्के लगत्तै मृत्यु भएको थियो ।यस्तै सुत्केरी बेथा लागेपछि अस्पताल भर्ना भएकी कपिलवस्तु चन्द्रौटाकी रामदुलारी कुर्मीको पनि गत भदौ २९ मा उपचार क्रममा मृत्यु भयो । आफन्तले समयमा दक्ष चिकित्सकले उपचार नगरेकाले मृत्यु भएको आरोप लगाए । अस्पतालले उही बनावटी उत्तर दिएको थियो । चिकित्सकको रिपोर्टमा इक्लाम्सियम भएको उल्लेख छ । पश्चिम क्षेत्रबाट अधिकांश यही अस्पतालमा प्रसूति हुन आउने गर्छन् । यहाँ दैनिक ३० भन्दा बढी प्रसूतिका बिरामी आउँछन् । अञ्चल अस्पतालमा डेढ वर्ष अवधिमा १० सुत्केरीको मृत्यु भएको छ । सूचना अधिकृत लक्ष्मीराज रेग्मीका अनुसार गत आर्थिक वर्षमा ८ महिलाले ज्यान गुमाए । चालु आवमा २ जनाको मृत्यु भयो । यसरी हुने मृत्युको कारण पत्ता लागेको छैन । अधिकांश घटनामा एक्कासि मुटु र फोक्सोले काम नगर्दा मृत्यु भएको प्रतिक्रिया अस्पतालले दिएको छ । आफन्त यसमा सहमत छैनन् । उनीहरू उपचार अभावले बिरामीको मृत्यु भएको दाबी गर्छन् । चिकित्सक समयमा नआएर वा नर्सले बेवास्ता गरेर ज्यान गएको बताउँछन् । अस्पतालको बेडमा सुताए पनि नर्सले हेर्दै नहेर्ने र डक्टर आउँदै नआउनाले धेरैको ज्यान गएको छ, सुत्केरी हुन नसकेर बहिनीको मृत्यु भएको देखेकी विष्णु तामाङले गुनासो गरिन्, अन्तिम अवस्थासम्म पनि उपचार नपाएपछि बहिनीको ज्यान गयो । उनकी बहिनी सुनवलकी रामकुमारी तामाङको गत फागुनमा मृत्यु भएको थियो । मृत्युपछि धेरैजसोमा आफन्त र चिकित्सकसहितको अध्ययन समिति बन्ने गरेको छ । समितिले पीडतको चित्त बुझाउने जवाफ दिन सकेको छैन ।अस्पतालका मेडिकल सुपरिटेन्डेन्ट (मेसु) विकास देवकोटा सामान्य अवस्थामा सुत्केरी हुन नसकेर मृत्यु हुनु दु:खद भएको बताउँछन् । विशेषज्ञ सेवा भएको अस्पतालमै यस्तो हुुनु विडम्बना भएको उनी ठान्छन् । सबै घटनाको २४ घण्टाभित्रै अध्ययन रिपोर्ट मागेको छु, उनले भने, खास कारण छैन, अकस्मात देखिने समस्या छ । मेडिकल भाषामा यसलाई अनेकन उपमा दिए पनि सामान्य नागरिकलाई बुझाउन नसकिएको उनले बताए । धमाधम सुत्केरीको मृत्यु भएपछि गत वर्ष अस्पतालले सुत्केरीलाई दिइएको औषधि र स्लाइनबारे अध्ययन गरेको थियो । अस्पताल स्रोतका अनुसार त्यतिबेला स्लाइनमा गडबडी भेटिएको थियो । यसपछि अस्पताल र औषधि विक्रेताबीच छलफल भए पनि त्यसलाई सार्वजनिक गरिएन । अस्पतालका सूचना अधिकृत लक्ष्मीराज रेग्मीले भने यसबारे आफूलाई औपचारिक जानाकारी नभएको बताए ।"
जन्मजात अपांगता बढ्दै,"दोलखा बच्चा जन्माउन खुसी हुँदै अस्पताल छिरेकी १८ वर्षीया रीता विश्वकर्मा त्यहाँबाट निस्कँदा भने रुँदै थिइन् । जफे गाविस ८ की उनले छोरी जन्माइन् तर टाउकोबिनाकी । यस्तो देख्नुपरेपछि सीताको मन चिरियो । त्यही छोरी पनि करिब छ घण्टामै बितिहालिन् । गर्भावस्थामा बारम्बार स्वास्थ्य जाँच गराएकी, अनुशासन पालना गरेकी उनले किन यस्तो बच्चा जन्मियो भनेर अस्पताललाई आपत्ति जनाइन् । टाउको नभएको बच्चा जन्मनुमा अस्पतालको दोष नरहेको सुत्केरी गराउन खटिएका चरिकोट अस्पतालका मुख्य चिकित्सक डा विनोद दंगालले बताए । रीताले गर्भावस्थामा फोलिक एसिड नखाएको र भिडियो एक्सरे नगरेका कारण त्यस्तो प्रकृतिको बच्चा जन्मिएको अस्पतालको निष्कर्ष छ । गर्भावस्थामा अत्यधिक मदिरा, अन्य औषधि सेवन गर्दा पनि त्यस्तो बच्चा जन्मन सक्ने डा दंगाल बताउँछन् । आठ महिनायता चरिकोट अस्पतालमा जन्मिएका मध्ये १२ शिशु अपांग रहेको तथ्यांक छ । तिनीहरू सबैको गर्भभित्रै वा जन्मिएको केही समयपछि मृत्यु भएको छ । गर्भवती भएपछि दुईवटा सरकारी स्वास्थ्य केन्द्रमा चार पटक जँचाएकोमा आइरन चक्की र भिडियो एक्सरे गर्नुपर्ने सल्लाह कसैले नदिएको रीताको गुनासो छ । गर्भ बसेको डेढ महिनामा उनी काठमाडौं थापाथलीस्थित प्रस्तूतिगृह गएकी थिइन् । त्यहाँ दुईपटक जँचाउँदा पनि उक्त औषधि दिइएन, बच्चाको खराब अवस्थाबारे पनि जनाउ गरिएन, उनले भनिन् । जिल्ला स्वास्थ्य कार्यालयका निमित्त प्रमुख डम्बर थोकर हरेक स्वास्थ्य केन्द्रमा फोलिक एसिड उपलब्ध रहेको दाबी गर्छन् । भिडियो एक्सरेका लागि भने गाउँमा सुविधा नरहेको उनले बताए । गर्भावस्थाको पाँच महिनामा भिडियो एक्सरे गर्नैपर्ने हुन्छ । तर, चरिकोट अस्पताल र जिरी अस्पतालमा मात्र यो सुविधा उपलब्ध छ । अन्यत्रका स्वास्थ्य केन्द्रमा यसका दक्ष जनशक्ति नै छैनन् । सरकार र न्याय हेल्थ मिलेर सम्पूर्ण सेवा नि:शुल्क गर्ने गरी सञ्चालित चरिकोट अस्पतालमा करिब आठ सय जना सामान्य प्रक्रियाबाट सुत्केरी भएका छन् । ८६ जनाले सीएस गराएका छन् ।"
जिपभित्रै आगो लगाएर हत्या गर्ने पक्राउ,"रामेछाप प्रहरीले डेढ महिना लामो अनुसन्धानपछि जिपभित्रै आगो लगाएर चालकको हत्यामा संलग्न दुई जनालाई पक्राउ गरेको छ । एक अन्य अझै फरार छन् ।तेह्रथुम, पैठाक ४ का २६ वर्षीय पूर्वमाओवादी जनसेना मनकुमार लिम्बू र रसुवा, सरनथली ३ की १७ वर्षीया विन्दु तामाङ पक्राउ परेका हुन । रामेछापका प्रहरी प्रमुख डीएसपी कुमोध ढुंगेलका अनुसार उनीहरूलाई झापा, लखनपुर १ का विशाल खड्का हत्या आरोपमा पक्राउ गरिएको हो । पक्राउ परेका लिम्बूले मंसिर ७ गते खड्काको बा१ज २१८७ नम्बरको सुमो जिप भाडामा लिएर रामेछापकै एक व्यक्तिलाई बोकेर रसुवा हिंडेका थिए । त्यहाँ फेसबुकबाट साथी बनेकी विन्दु प्रतीक्षारत थिइन् । उनलाई पनि जिपमा हालेर धादिङ हुँदै जिप हेटांैडा पुग्यो । त्यसपछि जिप महोत्तरीको बर्दिबास, सिन्धुली हँुदै रामेछापको सित्खाबजारबाट ९ गते बिहान मझुवातिर उकालियो । मंसिर ९ गते मझुवा गाविसमा पर्ने निगलपानीमा जिप चालक खड्काको हत्या गरी सोही जिपमा राखेर आगो लगाएको प्रहरीले जनाएको छ ।प्रहरीका अनुसार लिम्बूले विन्दुलाई केही पर बस्न लगाएर फरार भनिएका अभियुक्तसँग मिलेर ३ राउन्ड गोली चलाएका थिए । त्यसपछि खड्कालाई भित्रै राखेर जिपमा आगो सल्काएको खुलेको छ, प्रहरी प्रमुख ढुंगेलले भने, जिपमा आगो दन्किएपछि पूर्वजनसेनाका नाममा पर्चा फालेर गए । ढुंगेलका अुनसार लिम्बू र विन्दुलाई झापाको दमकबाट पक्राउ गरिएको हो । मारिएका खड्कासँग अभियुक्तहरूको कुनै रिसइबी नभएकोसमेत खुलेको छ । पहिलोपटक भेट भएको थियो । कसैले उनलाई हत्या गराउन लगाएको पनि होइन, ढुंगेलले भने, नितान्त राज्य प्रशासनलाई चुनौती दिन घटना गराएको अनुसन्धानबाट खुलेको छ ।बैंक लुट्न खोज्ने पक्राउकाभ्रे काठमाडौंस्थित महानगरीय प्रहरी अपराध महाशाखाको टोलीले बनेपाको कन्ट्री डेभेलप्मेन्ट बैंकमा लैजाँदै गरेको रकम लुट्ने प्रयास गर्नेमध्येका १ जनालाई पक्राउ गरेको छ । ४ महिनापछि रामेछाप, दोरम्बा ८ घर भई काठमाडौं बस्दै आएका सागर भनिने टीकाबहादुर थापामगर पक्राउ परेका हुन् । असोज ५ गते बा७५प ८२५ नम्बरको नीलो पल्सरमा आएका व्यक्तिले ३७ लाख रकम लुट्ने प्रयास गरे पनि सुरक्षागार्डले जोगाएका थिए । नजिकै रहेको राजेश हार्डवयेरमा रहेको सीसीटीभी क्यामेरा फुटेजमार्फत बाइकको नम्बर पत्ता लागेपछि पक्राउमा सजिलो भएको प्रहरीले जनायो ।"
परियोजना छानबिन,"पर्वत स्वास्थ्य क्षेत्रमा कार्यरत यहाँका विभिन्न आईएनजीओ अन्तर्गत सञ्चालित परियोजनाका गतिविधि शंकास्पद देखिएपछि सम्बन्धित निकायले छानबिनको तयारी गरेका छन् । केही दिनअघि यससम्बन्धी समाचार प्रकाशित भएपछि केही परियोजनाले सम्बन्धित निकायमा कार्यक्रम पेस गरेर स्पष्टीकरणको प्रयासमा जुटेका छन् ।विगत १७ महिनादेखि युवा साझेदारी तथा प्रवासी कामदारका परिवारहरूका लागि परिवार नियोजनका कार्यक्रम सञ्चालन गरेको एचसी३ (स्वास्थ्य सञ्चार क्षमता सहयोगी) परियोजनाले समाचार सार्वजनिक भएपछि जिल्ला प्रशासनमा आफ्नो वार्षिक कार्यक्रम तालिका पेस गरेको छ । सहायक प्रमुख जिल्ला अधिकारी प्रवीण ढकालका अनुसार परियोजनाले पेस गरेको कार्यक्रम र फिल्डमा गरेका गतिविधिबारे अनुसन्धान हुन बाँकी छ । प्रमुख जिल्ला अधिकारी सम्भुप्रसाद मरासिनीले परियोजनाका साझेदार कार्यालयहरूसँगको समन्वयमा शंकास्पद गतिविधिबारे छानबिन गरिने बताए । जिल्लामा दर्ता एनजीओ हामीले सीधै हेर्न सकिन्छ, उनले भने, आईएनजीओले स्थानीय साझेदार निकायमा समन्वय गर्नुपर्ने हो ।"
विद्यालय भवन उद्घाटन,कञ्चनपुर भारतीय राजदूत रञ्जित रायले मंगलबार महेन्द्रनगर उच्च माविको नवनिर्मित भवनको उद्घाटन गरेका छन् भारतीय सरकारको सहयोगमा भवन बनेको हो । राजदूत रायले शिक्षा र स्वास्थ्यको विकासले मात्रै मुलुकले तीव्र विकास गर्न सक्ने र नेपाल र भारतले सँगसँगै विकास गर्न सकेमा दुवै देशलाई फाइदा पुग्ने बताए । विद्यालयको नवनिर्मित भवन ४ करोड ७७ लाख लागतमा सम्पन्न भएको हो । ३ वटा ब्लकको ३ तले भवनमा ३२ कोठा छन् ।यस्तै नेपालगन्जमा राजदूत रायले नेपाल र भारतबीचको सम्बन्ध युनिक रहेको बताए । दुई देशबीचको खुला सिमानाले कहिलेकाहीं समस्या सिर्जना गरे पनि यसले आपसी सम्बन्धलाई मजबुत बनाएको उनको भनाइ थियो ।
सडक विस्तार गरिँदै,हेटौंडा पूर्वपश्चिम राजमार्ग अन्तर्गत हेटौंडाको मुख्य बजारमा सडक मिचेर २५ मिटर दायाँबायाँ निर्मित भवन र अन्य संरचना भत्काउन थालिएको छ । डिभिजन सडक कार्यालयले मंगलबारबाट त्यस्ता भौतिक संरचना डोजर लगाएर भत्काउन सुरु गरेको हो । यसअघि १५ दिने सूचना प्रकाशित गरेको थियो । सोमबारसम्म घर र संरचना नहटाएको भन्दै राप्ती पुल तर्फबाट डोजर लगाएर अतिक्रमण हटाउन सुरु गरेको हो । मकवानपुर उद्योग वाणिज्य संघलगायत संघसंस्थाले क्षतिपूर्ति र मुआब्जा माग्दै सोमबारदेखि हेटौंडा बजार बन्द गरेका छन् ।
दुर्घटनामा २ को मृत्यु,धादिङ बस दुर्घटनामा घाइते २ जनाको उपचार क्रममा मृत्यु भएको छ । सोमबार साँझ सदरमुकामबाट २५ जना यात्रु बोकेर नुवाकोट सिमाना खाल्टेस्थित फ्याक्से गाउँ जाँदै गरेको बस दुर्घटनामा घाइते शिक्षक माधव अधिकारी र सुरक्षित आप्रवासन परियोजनामा कार्यरत सन्तोष जमरकटेलको मृत्यु भएको हो । धादिङ यातायातको बा३ख ८२६३ नम्बरको बस खाल्टे ५ पतेनीमा दुर्घटना भएको थियो । दुर्घटनामा ५ जना सख्त घाइते र १० जना सामान्य घाइते भएका थिए । तीमध्ये उपचारार्थ काठमाडौंस्थित ट्रमा सेन्टरमा उपचार भइरहेका दुईको मृत्यु भएको प्रहरीले जनाएको छ ।
अग्निपीडितलाई सहयोग,तेह्रथुम संक्रान्ति बजारका अग्निपीडितलाई अमेरिका र डेनमार्कबाट सहयोग रकम उपलब्ध भएको छ । वाइट हेड इन्जिनियरिङ कम्पनीमा कार्यरत संक्रान्तिकै स्थानीय सफ्टवेयर इन्जिनियर मदन इङनामले पीडितको कोषमा रकम जम्मा गरेका हुन् । विभिन्न क्षेत्रबाट संकलित जिन्सी सामग्री पीडित परिवारलाई वितरण गरिएको छ । राहत रकम र सामग्री लिएर संक्रान्ति आएका इन्जिनियर इङनामले आगलागी क्षेत्रको अवलोकनपछि इलाका प्रहरीमा आयोजित कार्यक्रममा १२ लाख ११ हजार रुपैयाँको चेक उद्योग वाणिज्य संघ अध्यक्ष प्रेम पौडेललाई हस्तान्तरण गरे ।
चितुवाको छाला बरामद,बझाङ प्रहरीले जिल्लाको भामचौर गाविसस्थित भैंसीबाँझ जंगलमा लुकाइराखेको अवस्थामा आइतबार चितुवाको छाला बरामद गरेको छ । दुई मिटर ७० सेन्टिमिटर लामो र ७५ सेन्टिमिटर चौडाइको छाला बरामद गरेको डीएसपी नरेन्द्र चन्दले बताए । त्यो छाला बाँझ गाविसको बागथलाका ४० वर्षीय कल्याण गुर्धामीको भएको र उनलाई बैतडीको सीमा नाका जुलाघाटबाट पक्राउ गरिएको छ । झोलामा चितुवाको दाँतजस्तो वस्तु फेला पारेपछि केरकार गर्दा उनले बझाङमा समातिएको छाला पनि आफ्नो भएको बयान दिएको बैतडीका डीएसपी हेरम्ब शर्माले जानकारी दिए ।
भूमिपुत्रको अधिकार खोसिन्न,"इटहरी एमाले महासचिव ईश्वर पोखरेलले संविधानमा भूमिपुत्रहरूलाई उपल्लो पदमा पुग्न कुनै रोकटोक नरहेको प्रष्ट्याउँदै विदेशी भूमिमा जन्मिएकाहरूले भने त्यो अवसर नपाउने बताए । उनले भने, सार्वभौममाथि खतरा ल्याउने तथा यहाँका भूमिपुत्रको अधिकार खोसेर राज्यको महत्त्वपूर्ण पदमा पुग्न पाउने गरी नेपाली नागरिकता प्राप्ति गर्ने कुरा एमालेका लागि किमार्थ स्वीकार्य हुन्न । सुनसरीको दुहवीमा आयोजना गरिएको संविधानको सहज कार्यान्वयनको गतिशीलताका लागि जनचेतना अभियान समारोहलाई उनले सम्बोधन गरेका थिए ।"
दुर्घटनामा मृत्यु,"विराटनगर पूर्वपश्चिम राजमार्ग अन्तर्गत झापाको दमकमा बा६१प ५९३१ नम्बरको मोटरसाइकलले ठक्कर दिँदा दमक १६ का ५५ वर्षीय प्रेम पुरीको सोमबार राति मृत्यु भएको छ । मोटरसाकइकल चालक मकवानपुरका रोहित मोक्तान र उनकी दिदी मोरङ, बयरवनकी बबिता मोक्तान घाइते भएका छन् ।"
सिंहदरबारसँगको सरोकार,"एक वर्षअघि आएको महाभूकम्पका कारण धराशायी बनेका काठमाडौं उपत्यकाभित्रका प्राचीन स्मारक र भवनहरूलाई जीर्णोद्धार गर्ने कि भत्काउने भन्ने विवादको सुरुवात देशकै मुख्य प्रशासनिक भवन सिंहदरबारबाट सुरुवात भएकाले यो बहसले यतिखेर चर्कै रूप लिएको छ । धेरै सरोकारवालाको सार्वजनिक जानकारीमा समेत नआउँदै एक निजी परामर्शदाता कम्पनीले सिंहदरबारको मुख्य प्रशासनिक कक्ष (अग्रभाग) मा गरेको अध्ययनले यसलाई सबलीकरण (रेट्रोफिटिङ) गर्न असम्भव रहेको सुझाव दिएपछि यो बहस अझ चर्किएर गएको छ । सहरी विकास मन्त्रालय मातहतमा रहेर गरिएको अध्ययन निष्कर्ष आफैंमा अपूरो र नियोजित रहेको सन्दर्भमा नयाँ तहतप्काबाट सिंहदरबारसहितका सम्पदाजन्य धरोहरहरूको सही अध्ययन गर्नुपर्ने स्थिति सामुमा देखिएको छ ।प्राचीन स्मारक संरक्षण ऐन तथा नियमावलीकै आधारमा पनि भत्काउन सम्भव नहुने भनेर स्पष्ट तोकिएका यी सम्पदालाई सबलीकरण (रेट्रोफिटिङ) गर्न सकिन्छ कि सकिँदैन भनेर अहिलेसम्म अध्ययन हुन सकेकै छैन । एक शताब्दीअघि नियोक्लासिकल पद्धतिमा बनेको सिंहदरबारलाई विश्वमानचित्रमा नेपाल राज्यको उपस्थिति जनाउने सिग्नेचर का रूपमा लिने गरिएको छ । यो प्रतीकात्मक भवनलाई कुनै कारण नखुलाई तत्काल भत्काउनुपर्ने भनेर एकाएक आएको प्रतिवेदन स्वभवत: आलोचना र विरोधको तारोमा पर्यो । यसमा अन्यथा कारण छैन सम्बद्ध विज्ञ र सरोकारवालाको रायसुझाव नलिईकन लिइएको हचुवा निर्णय । सिंहदरबारसहित संसद् भवन (ग्यालरी भवन), श्रीमहल (पुलचोक), बबरमहल, केशरमहल, केन्द्रीय कानुन पुस्तकालय (रानीपोखरी), बाल मन्दिर, जुद्ध वारुण यन्त्र (वसन्तपुर) आदिको संरचनाबारे दिइएको सुझावमा जगेर्ना गर्नेभन्दा भत्काउने नियत स्पष्ट देखिएकाले पनि विज्ञहरू आक्रोशित बनेका हुन् । यी धरोहरहरूको संरचनाबारे बहस अहिले सुरु भए पनि जीर्णोद्धार वा सबलीकरणका सम्भावनामा अरू अवसरमै पनि समीक्षा गर्ने पद्धति अहिलेसम्मै बसाल्न सकिएन । भर्खरै अस्तित्वमा देखिएको सहरी विकास मन्त्रालय अथवा यस्ता सम्पदाजन्य निकायबारे सरोकारमा रहनुपर्ने पुरातत्त्व विभाग स्वयम् पनि आइपरेका बेला मात्रै सतहमा देखापर्ने चलनकै वरपर घुम्दै आएका छन् । सरोकारको मन्त्रालय वा विभागमै समेत एउटा स्ट्रक्चरल इन्जिनियर को व्यवस्था तय गर्न नसक्ने पद्धतिमा बाहिरबाट नियोजित अर्थमा लिइएका प्राविधिक र विज्ञले दिने सुझाव न स्वतन्त्र हुन सक्छ, न पत्यारिलो । पुनर्निर्माणका क्षेत्रमा सरकारले गठन गरेको राष्ट्रिय प्राधिकरणले काम गर्न नसकेको भनेर सरकारले नै आरोप लगाइरहेका बेला नियमित पद्धतिमा रहेका पुरातत्त्व विभाग वा सरोकारका मन्त्रालयहरूले केके काम गर्न सकेका छन्, यो पनि सोधीखोजीको विषय हुन सक्छ । काठमाडौं उपत्यका स्वयम्मा सम्पदा संग्रहालय भनेर विश्व मानचित्रमा चिनिएको इतिहास र गौरवलाग्दो चिनारीका पछाडि सिंहदरबार वा यस्तै कलात्मक महत्त्वका ऐतिहासिक भवनहरूले पनि निकै ठाउँ ओगटेका छन् । यसबेला विशिष्ट तहको सोधअनुसन्धान र यी सम्पदाबारेको यथार्थपरक अध्ययन नभईकन सतही बनेर कुनै निर्णयमा पुगिहाल्नु हतारो मात्रै हुनेछ ।सिंहदरबार भवनको अस्तित्वकाबारे छलफल गर्न राष्ट्रिय पुनर्निर्माण प्राधिकरणले थालेको पहल आफैंमा सकारात्मक छ । तर, यो पहलसँगै राष्ट्रिय सम्पदाबारेका जानकार, प्राविधिक र विज्ञको समूह बनाएर पहिलो चरणमा विस्तृत अध्ययन गराएर मात्रै अबको चरणमा सम्पदा जोगाउने दिशामा के कदम अघि सार्न सकिन्छ, कुन उपायबाट अघि बढ्नु उपयुक्त हुन्छ भनेर निर्णय लिनु बुद्धिमानी हुनेछ । यसरी इतिहास, सभ्यता र संस्कृतिसँग गाँसिएको सम्पदालाई एउटा चरणमा भत्काएर हुबहु उतार्छु भनेर रिप्लिका सम्भव नहुने यथार्थलाई मनन गर्नु जरुरी छ । सम्भव भएसम्म रेट्रोफिटिङ गर्ने र सम्भव नभएकै अवस्थामा मात्रै पुनर्निर्माणमा जाने भन्ने दोहोरो विश्वासको गहकिलो अध्ययन पहिलो चरणमा हुनु जरुरी छ, यो दिशामा सरकारको ध्यान आकृष्ट होस् ।"
राष्ट्रको स्वनिर्णय र संविधान कार्यान्वयन,"एमाले राष्ट्रिय एकता, स्वाधीनता, स्वतन्त्रता, अखण्डता, सामाजिक सद्भाव, दिगो शान्ति र समृद्धिको पक्षमा संसद् र जनतामाझ उभिएपछि मधेसी मोर्चा, माओवादी केन्द्र र नेपाली कांग्रेस संसदीय राजनीतिको मूल्य र प्रक्रियाका कुरा उठाउन थालेका छन् । संविधानसभाको दोस्रो निर्वाचनपूर्व तीन ठूला दल र मधेसी मोर्चासम्बद्ध नेताहरूबीच संविधानसभाको गठनपछि ६ महिनाभित्र सहमति नभए विवादित विषयहरूलाई प्रक्रियामा टुंग्याउने भनी गरिएको सहमति एमाओवादी र मधेसी मोर्चाका नेताहरूले उल्लंघन गरेका थिए । एमालेको नेतृत्वमा रहेको सरकारका अर्थमन्त्रीले व्यवस्थापिकासंसद्मा बजेट पेस गर्नलाग्दा अर्थमन्त्रीमाथि आक्रमण गरी बजेट राखिएको बाकस तोडफोड गरिएको थियो । एमाओवादीका नेता सभापति रहनुभएको संवैधानिक र राजनीतिक सहमति तथा संवाद समितिको बैठक कैयौं दिनसम्म बस्न नदिएर नयाँ संविधान अविलम्ब आउनुपर्छ भन्ने जनभावनामा कुठाराघात गरिएको थियो । निहित स्वार्थका लागि संविधानसभा र व्यवस्थापिकासंसद्का बैठकहरू अहिलेका सत्ताधारी दलहरूबाट विभिन्न समयमा अवरुद्ध गरिएको इतिहास पनि मेटिएको छैन ।संविधानसभा निर्णयको अवहेलनामधेसी मोर्चा र संघीय समाजवादी पार्टीसंँग सम्बद्ध नेताहरूले संविधानसभाका ९० प्रतिशत सदस्यहरूले समर्थन गरेको संविधानका प्रति जलाउने र संविधान जारी गरिएको दिनलाई कालो दिन भन्ने काम गरे । अर्कोतर्फ त्यही संविधान अन्तर्गत प्रधानमन्त्रीको चुनावमा मतदान गर्ने र विभिन्न समितिका सभापति लगायतका जिम्मेवारीमा रहने, देशले विनाशकारी भूकम्पको पीडा भोगिरहेको समयमा बाह्य शक्तिसंँग मिलेर देशमाथि नाकाबन्दी गर्ने जस्ता कार्य पनि उनीहरूले गरे । यस्ता कार्य कुन संसदीय लोकतान्त्रिक प्रणालीमा पर्छन् त ? लोकतान्त्रिक र संवैधानिक व्यवस्थाको अवमूल्यन, हिंसा र विध्वंस, प्रधानमन्त्री पदमा रहेरै विद्रोहको धम्की दिने जस्ता कार्य गर्नेले संसदीय प्रक्रिया र लोकतन्त्रको पाठ पढाउन सुहाउँछ र ? यसो भनिरहँदा कांग्रेस, माओवादी केन्द्र र मधेसी मोर्चा तथा संघीय समाजवादी पार्टीले लोकतन्त्रका मर्यादा र प्रक्रियाको अवहेलना गरेकोले एमालेले त्यसो गर्न पाउनुपर्छ भन्न खोजेको होइन । एमालेले कुनै निहित स्वार्थका लागि नभई राष्ट्रिय अस्तित्व, हित, एकता, स्वाधीनता, सामाजिक सद्भाव र दिगो शान्तिका लागि व्यवस्थापिकासंसद्को बैठक र सडकमा आवाज उठाएको हो ।संविधान निर्माणका लागि तीन ठूला दल र मधेसी जनअधिकार फोरम (गणतान्त्रिक) समेतका दलहरूबीच १६बुँदे सहमति भएको थियो । त्यो सहमति र संविधान जारी गर्ने कार्यविरुद्ध एउटा भारतीय प्रतिनिधिमण्डलले नेताहरूका घरघर गएर दिएको दबाबसामु नझुकेर संविधान जारी भएको थियो । त्यस बापत नेपालले भारतीय नाकाबन्दीको सामना गर्नुपरेको थियो । एमालेसँंग भएको सातबुँदे र १६बुँदे सहमति नेपाली कांग्रेसले भंग गरेपछि एमाले र एमाओवादीबीच सबै निर्वाचन सम्पन्न नहुँदासम्म सहकार्य गर्नेगरी १४बुँदे सहमति भएको थियो । त्यसको माओवादी केन्द्रले उल्लंघन गर्यो । यसरी भएका लिखित सहमति उल्लंघन गर्नेहरूले दलहरूको नयाँ सहमति तथा संविधानसभाले निर्णय गरी टुंगिएको विषयमा एमालेका अध्यक्षले पाल्पा, गुल्मी र अर्घाखाँचीलाई तराईबाट अलग राख्ने प्रस्तावमा हस्ताक्षर गरेका थिए, अहिले किन नमानेको भनी प्रश्न गर्नु हास्यास्पद छ । अझ नेपाली कांग्रेसका सभापतिले नै एमालेका अध्यक्षले त्यसबेला भाङ, धतुरो र रक्सी खाएर सही गरेको थियो भन्ने अशोभनीय प्रश्न सार्वजनिक रूपमा गरेको देख्दा माथिका १६बुँदे सहमति र संविधान जारी गर्दा उहाँहरूले के खानुभएको थियो भनी कसैले प्रश्न गरेमा उत्तर के हुन्छ ?लोकतान्त्रिक प्रणाली तथा जनाधिकार संस्थागत गर्न, जनअभिमत प्रकट हुनदिन र राजनीतिक सुनिश्चितता कायम गर्न निर्वाचन आवश्यक छ । एमालेको नेतृत्वमा रहेको सरकारले निर्वाचन र संविधान कार्यान्वयनको कार्यतालिका संसद्मा समेत पेस गरेको थियो । अहिलेको सरकारमा रहेका ठूला दुई दल र प्रधानमन्त्री हिच्किचाइरहेका छन् । संविधान संशोधनको विवाद सिर्जना गरी वातावरण बिथोलिएको छ । नेपाली कांग्रेस कहिले स्थानीय तह र कहिले निकायको निर्वाचन हालैमात्र स्थानीय तहको निर्वाचन भए पनि ठिकै छ भन्ने स्थितिमा पुगको छ । मधेसी मोर्चा र संघीय समाजवादी मोर्चाका नेताहरू परिमार्जनसहित संविधान संशोधन नभई कुनै पनि निर्वाचन हुन नदिने कुरा गरिरहेका छन् । यस्तो हठ र जनतालाई निर्वाचनमा जान नदिने कुरा कुन संसदीय र लोकतान्त्रिक परिपाटीमा पर्छ ? झूटा लाञ्छनाराजनीतिक रूपमा प्रहार हुने ठाउँ नदेखेपछि कतिपयले एमालेमाथि मधेसी, आदिवासी जनजाति विरोधीको लाञ्छना लगाएका छन् । सबैभन्दा उदेकलाग्दो कुरा, जजसलाई एमालेले तराईबाट र आदिवासी जनजाति समुदायबाट नेता र मन्त्री लगायतका महत्त्वपूर्ण पदमा पुर्यायो, उनीहरू नै सबैभन्दा अघि सरेर एमाले मधेसी र आदिवासी जनजाति विरोधी भनेर कुप्रचार गरिरहेका छन् । सबैभन्दा पहिले सबै जातिसमुदायका हकअधिकारको पक्षपोषण गर्ने, ती समुदायका हकहित बारेमा सरकारमा रहँदा सरकारबाट तथा नरहँदा पार्टी स्तरमा अध्ययन गर्ने तथा अभियान चलाउने पार्टी नै एमाले हो । एमालेको अल्पमत सरकारका पालामा ल्याइएका आफ्नो गाउँ आफैं बनाऔं, नौ सका कार्यक्रम, पछि एमालेले सरकारको नेतृत्व गर्न पाएका समयमा ल्याएका तराई, पहाड र हिमालको विकासका योजनाहरू, पछि परेकापारिएका समुदायको उत्थान तथा हितका लागि लागु गरिएका कार्यक्रमहरूले एमाले तराई मधेस, पहाड र हिमाल सबै ठाउँका जनताको उन्नति र हितका लागि प्रतिबद्ध रहेको स्पष्ट पार्छन् । तराईमा डुबान हुँदा, सीमावर्ती क्षेत्रका जनताको जग्गा पराईले मिच्दा र सीमा क्षेत्रमा हुने चोरी, डकैती र अपराधबाट पीडित जनताको पक्षमा आवाज उठाउने एमाले मधेस विरोधी हुने र माथि भनिएका समस्याहरूबारे चुँ नबोल्नेहरू मधेसी जनताका हितकारी हुने भन्ने कुतर्क मात्र हो । सप्तरीको तिलाठीमा नेपाली सीमारक्षाका लागि आवाज उठाउने देशभक्त तराईवासीहरूको पक्षमा एमालेले आवाज उठाएको थियो । के मधेसी मोर्चा र संघीय समाजवादी पार्टीका नेताहरूले समर्थन गरेका थिए ? एमालेले तराईमा बसोबास गर्ने जनतालाई भारतीय भनेको भन्नेजस्तो झुटा र उत्तेजनापूर्ण प्रचारले जनतालाई लामो समयसम्म भड्काउन सकिन्न ।तराई मधेसका अत्यधिक जनता देशभक्त छन् र उनीहरूलाई नेपाली भएकोमा गर्व छ । विदेशी राजधानी र दूतावासमा साउती गरेर नेपाली राजनीति चलाउन खोज्ने केही सीमित व्यक्तिहरू झुटा प्रचारको सहारामा देशभक्त तराई मधेसवासीहरूको भावना भड्काएर निहित स्वार्थ पुरा गर्ने दुस्प्रयास गरिरहेका छन् । नागरिकताको हल्ला मच्चाएर पहिलेदेखि नै तराई मधेसमा बसोबास गर्दै आएका नेपालीहरूलाई अल्पमतमा पार्ने षडयन्त्र विरुद्ध तराई मधेसवासीहरूले नै आवाज उठाइरहेका छन् । एमालेको देशभक्ति, तराई, पहाड र हिमालको एकता, विकास र समृद्धिको नीति, चाहना र उद्देश्य बुझेर नै तराईवासी जनताले विगतका निर्वाचनहरूमा उल्लेखनीय समर्थन र मत दिएका थिए । यस्तो जनसमर्थनदेखि तर्सेकाहरू तराई मधेसमा एमालेलाई छिर्न नदिने धम्की दिइरहेका छन् । यस्तो धम्की कमजोर जनाधार, अलोकतान्त्रिक मानसिकता, सैद्धान्तिक र नीतिगत कमजोरी तथा हतासाको परिचायक हो । आफ्ना नीति, विचार र कार्यक्रमहरू लोकप्रिय ठान्नेहरूले शान्तिपूर्ण प्रतिस्पर्धाको प्रक्रियामा जनताबीच गएर तिनको औचित्य पुष्टि गर्न सक्नुपर्छ । अरूका कुरा जनताबीच लैजान दिन्नौं भन्ने अलोकतान्त्रिक तथा दम्भपूर्ण अभिव्यक्ति दिने होइन । नेपालको संविधानमा कहीं कमीकमजोरी भए नेपाली जनताबाट निर्वाचित जनप्रतिनिधिहरूले त्यस्ता कमीकमजोरी हटाउने हो ।बहुराष्ट्रियता र त्यसमा आधारित अन्धराष्ट्रवादी विचार, हठ र पराश्रित मान्यताको पुष्टि गर्न केहीले संविधान संशोधनको प्रस्ताव नमान्ने हो भने तराईमा विभाजनकारी अतिवादीको हात माथि पर्नसक्ने त्रास देखाइरहेका छन् । कोहीकोहीले त देशलाई टुक्र्याइदिने जस्ता राष्ट्रघाती अभिव्यक्ति दिने दुस्साहस पनि गरेको पाइन्छ । त्यस्तो अतिवादको साँच्चै चिन्ता भएको भए नेपाली जनताबाट निर्वाचित संविधानसभाद्वारा संविधान जारी हुनै नदिने र संविधान जारी भइसकेपछि त्यसको कार्यान्वयन हुन नदिने अलोकतान्त्रिक र देशहित विरोधी कार्य किन गरिँदैछ त ? देशभित्रका राजनीतिक दलहरू मिलेर समस्या समाधान गर्नुको साटो कहिले विदेशी दूतावासमा पुग्ने र कहिले नाकाबन्दी जस्ता व्यवहार किन प्रदर्शन गरिँदैछ ? देश र जनताप्रति जिम्मेवारी बोध गर्ने र यही देशको धर्तीमा राजनीति गर्ने हो भने यो धर्ती सुरक्षित गर्न तथा यहाँका जनताको सर्वोपरी स्वतन्त्रता, हक, हित र स्वाभिमानको रक्षा गर्न अग्रसर हुनुपर्छ । यसका लागि नेपालको संविधानको कार्यान्वयनका लागि निर्वाचन लगायतका कामहरू अगाडि बढाउनुपर्छ । संसारका कुनै पनि संविधान कहिल्यै संशोधन र परिमार्जन गर्नु नपर्नेगरी एकैपटक सर्वगुण सम्पन्न वा पूर्ण रहेका छैनन् । नेपालले छोटो समयमा अनेकौं राजनीतिक अभ्यास गर्दै शान्ति र लोकतन्त्रका लागि ठूलो मूल्य चुकाइसकेको छ । संघीयता, लोकतन्त्र र गणतन्त्रको दिशामा अघि बढिसकेपछि सबै नेपालीहरूले एकताबद्ध भएर राष्ट्र निर्माण एवं समृद्धिको अभियानमा लाग्नुपर्ने खाँचो छ । यो काम गर्न नेपालको संविधान जनताको हातमा छ । नेपाली जनताको स्वनिर्णयको रक्षाका लागि संविधानसभाबाट निर्मित संविधानको कार्यान्वयन अपरिहार्य छ । अभ्यास वा प्रयोगबाट नेपालको संविधानको परीक्षण नै नगरी सबल र दुर्बल पक्षको निक्र्योल हुनसक्दैन । संघीयता नै नेपालको लागि नयाँ प्रयोग हो । यस्तो अवस्थामा दीर्घकालीन रूपमा विग्रह, विद्वेष, विभाजन र अस्थिरताको बिउ रोप्न संविधान संशोधनको हतियार उचालिएको छ । यो हतियारमा नेपाली कांग्रेस, माओवादी केन्द्रको शीर्ष नेतृत्व र मधेसी मोर्चाका नेताहरू साँध लगाइरहेका छन् । यस्तो घातक कार्यविरुद्ध संसद् र सडकमा सशक्त आवाज उठाउनु देश र जनताको हितमा छ । त्यसैले यो कर्तव्यप्रति एमाले सचेत र सक्रिय छ ।"
यथार्थ मनन गरौं,"पृथ्वीनारायण शाहमाथि प्रश्न गर्न पाइन्छ ? भन्ने शीर्षकमा राजेन्द्र महर्जनको लेख पढेपछि केही लेख्न मन लाग्यो । नेपाल प्रज्ञा प्रतिष्ठानमा गरेको कार्यक्रममा एक पूर्व सैनिकले बोलेको कुरालाई लिएर राज्यले अंँगालेको अभिव्यक्ति स्वतन्त्रताप्रति चिन्ता जाहेर गर्नुभएको छ । पूर्व बिग्रेडियर जर्नेलले त्यसो भनेका, गरेका हुन् भने उनको स्थानमा नसुहाउने विषय हो । मुख्य कुरा त अहिले पृथ्वीनारायण शाहलाई बुझ्ने दुई प्रकारको जमात छ । एउटा पूर्वजर्नेल प्रेमसिंह बस्नेतजस्ता जो पृथ्वीनारायण शाहको अति गुनगान गाउने, अर्को लेखक राजेन्द्र महर्जनजस्ता जो पृथ्वीनारायण शाहको जिन्दगीभर आलोचना मात्र गरिरहने । महर्जनजीले यसभन्दा पहिला पनि पृथ्वीनारायण शाहका बारेमा धेरै लेखहरू लेख्नुभएको थियो । उहाँको सबै लेखको एउटै आशय पृथ्वीनारायण शाहले नेपाल एकीकरण गरेका होइनन्, गोर्खा राज्यको राज्य विस्तारमात्र गरेका हुन् । हुन त महर्जनजीलाई विश्वको इतिहास थाहा नभएको त पक्कै होइन । विश्वका हरेक देश निर्माणको कथाव्यथा आआफ्ना छन् । जुन देश विस्तार, निर्माण तथा एकीकरण जसले गरेको छ, त्यो व्यक्तिको रहनसहन सबैभन्दा बढी पर्छ । त्यसैको प्रभावले होला, खस भाषा अहिले आधुनिक नेपालको माध्यम भाषा बनेको । पृथ्वीनारायण शाहको ठाउँमा जयप्रकाश मल्लले राज्य विस्तार, एकीकरण गरेको भए नेवारी भाषा अहिले आधुनिक नेपालको माध्यम भाषा बन्थ्यो होला । बेलायतको प्रभावले विश्वमा अंग्रेजी भाषा माध्यम भाषा बन्यो । यसमा धेरै टिप्पणी गर्नु आवश्यक देखिँदैन । पृथ्वीनारायण शाहको ठाउँमा जयप्रकाश मल्ल अथवा अरू कुनै साना राज्यरजौटाका प्रमुखले एकीकरण गरेका भए, उनीहरू पनि सबै नेपालीबाट सम्मानित हुनपुग्थ्ये र सम्मान दिनुपथ्र्यो । इतिहासलाई सबैले आफ्नो अनुकूलको व्याख्या गर्नुभन्दा पनि यथार्थलाई अँगाल्नु उत्तम हुन्छ । बिर्सनु नहुने कुरा पृथ्वीनारायण शाहले गर्दा अहिले हामी यहाँ आपसमा मिलेर बस्न, बहस गर्न, झगडा गर्न पाएका छौं । त्यसले उनलाई बढी देवत्वकरण तथा दानवत्वकरण नगरिकन उनको स्थानमा रहन दिऔं । शिवराज बराल पोखरा२५, कास्की"
राष्ट्रवादको र्याली र आशंकाहरू,"केही अघि राजधानीमा एमालेले शक्ति प्रदर्शन गर्यो । भनियो, त्यो राष्ट्रवादको अभिमत हो । राष्ट्रवादको पक्षमा देखिएको एमाले लहरले खुसी बनाउनुपर्ने तर त्यस्तो भएन । बरु यसले आशंका सिर्जना भयो । आशंकाको मुख्य कारण थियो, आफ्नै नागरिकहरूबीच राष्ट्रवादी र अराष्ट्रवादी विभाजन । मनमा संशयहरू पैदा भए, आफ्नै देशका एकथरी नागरिकलाई अराष्ट्रवादी देख्नु कस्तो राष्ट्रवाद हो ? के यस्तो विभाजनले शुभसंकेत गर्छ ? नेपाली पहिचानको नाममा सडकमा नाराबाजी हुँदा घर बस्नेहरूलाई सायद आफ्नै आस्थामाथि भ्रम पैदा भयो होला । त्यो एमालेले सिर्जना गरेको भ्रम हो । मेरो देश, मेरो सार्वभौमिकता र मेरो राष्ट्रियता कुन विन्दुबाट यति धेरै संकटमा पुग्यो कि र्याली नै गर्नुपर्यो ? तथ्यहरूको हिसाबकिताबतथ्यहरूले भन्छन्, हामीसंँग आफ्नै भूगोल छ । हामीसंँग संविधान छ । हाम्रो झण्डा, शान र मानलाई कसैले इन्कार गरेको छैन । हामी संयुक्त राष्ट्र संघको सदस्य छौं । हामी स्वतन्त्र छांै । हामी अभिभाज्य छौं । हामीसँंग विभिन्न जाति, जनजातिहरू छन् । सबैमाथि हाम्रो गर्व छ । ती हाम्रा सम्पदाहरू हुन् । हामी सबैले मिलेर यो देशमा लोकतन्त्र ल्यायौं । त्यो ७० वर्षको संघर्षमा अनेकौं रंग, वर्ग र आकारका मान्छेहरूले बलिदान गरे । आन्दोलनमा पोखिने रगतमा पहाडको मात्र गन्ध थिएन । मधेसको पनि थियो । तमाम आन्दोलनहरूको परिणाम यो देशमा दर्जनांै पार्टीहरू खुलेका छन् । यहाँ एमाले पनि छ, माओवादी पनि छ, कांग्रेस पनि छ, मधेसवादीहरू पनि छन् र नयाँ शक्तिजस्ता वैकल्पिक पार्टीहरू पनि छन् । सबैको योगदानले हामी यहाँसम्म आइपुगेका छौं । हामीसंँग जेजस्तो राज्यव्यवस्था, सार्वभौमसत्ता र राष्ट्रियता छ, त्यो हामी सबैले आर्जन गरेको सम्पत्ति हो । २०४६ सालयता पटकपटक एमाले सरकारमा गयो । ऊ पछिल्ला सबै घटनाहरूको साक्षी र निर्णयकर्ता हो । महाकाली सन्धिमा पनि उही थियो, संविधान लेखनमा पनि । एमालेको गणतन्त्र, लोकतन्त्र र राष्ट्रवादको रंग, रूप र प्रवृत्ति के हो, सायदै वामदेव र सीपी मैनालीका कथनहरू ताजै छन् । अस्तिसम्म एमालेकै नेताहरू सरकारमा थिए । यो बीचको ६ महिनामा त्यस्तो के भयो कि हाम्रो राष्ट्रियता एक्कासी संकटमा पर्यो ? के एमाले सत्ताबाट हट्दा राष्ट्रियता कमजोर हुन्छ र सत्तारोहण गर्दा बलियो ? राष्ट्रवाद एक दिन वा एक महिनामा बन्ने र भत्किने चिज होइन । यदि हाम्रो राष्ट्रियता कमजोर छ भने त्यसको एक पात्र एमाले पनि हो । अन्यथा इतिहासदेखि संँगै लडेकाहरू एकथरी राष्ट्रवादी र अर्कोथरी राष्ट्रघाती कसरी भए ? कुन तथ्यले पुष्टि गर्छ कि संविधान संशोधन विधेयककै कारण हाम्रो राष्ट्रियता विखण्डित हुँदैछ ? ख्याल गरौं, व्यक्तिको आशंकाले मन जलाउँछ । राजनीतिको आशंकाले देश जल्न सक्छ । यो कुरा सडकमा उफ्रिनेहरूले बुझुन् । केही मान्छेहरू ठान्छन् कि कमरेड केपी ओली असाध्यै हठी मान्छे हुन् । त्यही हठकै कारण एमालेमा २५ वर्षदेखि लगातार ओली गुट सक्रिय रह्यो । त्यही हठले उनलाई एमाले अध्यक्ष बनायो । उनी प्रधानमन्त्री पनि भए । त्यही हठकै कारण उनले आफ्नै पार्टीका महत्त्वपूर्ण नेता प्रधानमन्त्री भएका बखत उनलाई सत्ताच्युत गरे । तिनै ओली केही महिना अगाडि सत्ताबाट झरे । सायद त्यहींबाट प्रचण्ड र देउवासँंग उनको इख चुलियो । अत: उनी देउवालाई आफ्नो पाइन देखाउन चाहन्छन् । उनी प्रचण्डलाई सत्ताको संकट चखाउन चाहन्छन् । एमालेले संविधान संशोधनमा गरेको किचलो त्यही हठकै अन्तिम उदाहरण हो । विश्लेषकहरू भन्छन्, यो किचलोमा न राष्ट्रवाद छ, नत देशको चिन्ता । तथ्यहरू जीवित छन् कि ओली शक्तिको तीव्र मोहमा छन् । त्यसो हो भने शक्ति बाँडफाँडको खुल्ला आह्वान गर्दा भयो नि । राष्ट्रवादको सम्वेदनामा किन खेल्दैछन्, ओलीहरू ? संसारभरि नै संविधान संशोधनलाई एक नियमित प्रक्रियाको रूपमा लिइन्छ । हामीले उदाहरण लिने गरेका भारत, अमेरिका, स्विजरल्यान्ड जस्ता देशहरूमा अनेकौंपटक संविधान संशोधन भएका छन् । हाम्रो संविधानले पनि आफूलाई गतिशील दस्तावेजको रूपमा स्वीकार गरेको छ । नेपालको सार्वभौमिकता, भौगोलिक अखण्डता, स्वाधीनता र जनतामा निहित सार्वभौमसत्ता बाहेक अन्य कुरा संशोधन गर्न सकिने व्यवस्था यही संविधानमा नै निहित छ । सर्वोच्च अदालतले भनेझैं यसो गर्न हाम्रो व्यवस्थापिका अधिकार सम्पन्न पनि छ । आखिर संविधान संशोधन विधेयकलाई प्रक्रियामा लैजानासाथ त्यही नै पक्ष वा विपक्षमा बसेर छिनोफानो हुनसक्छ । त्यसैले संविधान संशोधन विधेयकले हाम्रो राष्ट्रियतालाई कसैगरी संकटमा पार्दैन । त्यसो त प्रदेशहरूको विभाजन हाम्रो राष्ट्रियताकै अभिभाज्य रूप हो । प्रदेशहरू बनाउनु देश टुक्र्याउनु होइन । यो संकीर्णता र भ्रमलाई एमालेजस्तो पार्टीले प्रचार नगरेकै राम्रो ।राष्ट्रवादको संकथनहाम्रो राष्ट्रियता एमालेले भनेझैं न एकलकाँटे छ, नत संकुचित छ, न कमजोर छ । नेपाल अमेरिकाभन्दा पुरानो देश हो । यसलाई न शाहहरूले मात्र आर्जेका हुन्, यसलाई नत देउवा, दाहाल र ओलीहरूले मात्र बनाएका हुन् । यो देश करिब ७००० वर्षदेखि अस्तित्वमा छ । निश्चय नै इतिहासमा यो अनेकौंपटक एकीकृत भयो र विभाजित पनि । कहिले यो टिष्टा र कांगडासम्म फैलियो त कहिले ससाना राज्यहरूमा बाँडियो । आज नेपाल जे छ, त्यो गोपाल, महिषपाल, किरात, लिच्छवि, सेन, मल्ल, शाहजस्ता थुप्रै राजवंशहरूले निर्माण गरे । नेपालको इतिहास, सभ्यता, संस्कृति र सम्पदाहरू बनाउन हामी सबै जातजातिको योगदान छ । हामी सबैको क्षमता, असक्षमताकै कारण अहिले हामीसँंग संसारकै गरिब देश र कमजोर लोकतन्त्र छ । जे छ, त्यो हामीले नै रचना गरेको हो । अब जे बन्ने हो, त्यो पनि हामीले नै बनाउने हो । हामी विभिन्न जाति, भाषा, धर्म, सम्प्रदाय र क्षेत्रमा विभाजित छौं । हामी जुनसुकै समुदायको भए पनि इतिहासमा कसैले यो देशप्रति गद्दारी गरेनौं । यसको अर्थ हामी सबै यो देशका मालिक हौं । कोही पनि यो देशमा अति धेरै राष्ट्रवादी र केही अराष्ट्रवादी छैनौं । कोही पनि यो देशका विजेता र हरूवाहरू होइनौं । हामी सबै पुरापुर यो देशका स्वामी हौं । यो हामी सबैका पुर्खाहरूको साझा रगत, आँसु र पसिनाले आर्जेको मुलुक हो । यो नै हाम्रो राष्ट्रियता हो । एमालेले आशंका गर्दैमा कसैको निष्ठा कमजोर हुने र एमालेले भनिदिँदैमा कोही प्रखर राष्ट्रवादी हुने होइन ।सबैलाई थाहा छ, हाम्रो भौगोलिक पुर्नएकीकरणले जनताबीच भावनात्मक एकीकरण गरेन । किनभने विगतमा हाम्रो विविधतालाई समेट्ने शासन प्रणाली थिएन । तर आज लोकतन्त्र छ । लोकतन्त्रमा कसैलाई लाग्यो, हामी हेपियौं । लाग्यो त लाग्यो, लोकतन्त्रले यस्तो मनोविज्ञानमा विष छर्नु हँुदैन । बरु उनीहरूको मनोबल उठाउनुपर्छ । किनभने यो कुनै जातजातिप्रति पूर्वाग्रह राख्ने समय होइन । बरु यो हिजोको निरंकुश व्यवस्थाले गरेका गल्तीहरू सुधार्ने अवसर हो । एमाले जस्तो पार्टीले यस्ता अवसरहरूको नेतृत्व गरेको पो राम्रो, भड्काएको के राम्रो । संविधानमाथि असन्तुष्टि राखेर मधेसका नेपालीहरूले काठमाडौसँंग स्वामित्व खोजे त के भयो ? मधेसका नेपालीहरूले भाषा, धर्म, संस्कृति र सम्पदामाथि समानभाव खोजे त के अनर्थ भयो ? मधेसका नेपालीहरूले संविधानमा आफ्ना असन्तुष्टि राखे त के बिग्रियो ? २०४६ को संविधानमा एमालेको असन्तुष्टि थियो । त्यही संविधानलाई माओवादीहरूले एक दशकसम्म जलाए । अबको लोकतान्त्रिक राज्यले यस्ता मागहरू सुन्नुपर्छ । अन्यथा उत्तरका नेपालीहरू बोल्दा चीन बोलेको ठान्ने र दक्षिणको स्वरमा भारत देख्ने दृष्टिदोष कहिलेसम्म ? जगजाहेर छ कि हाम्रो भूगोलको रक्षा गर्न हामीसंँग मधेसमा मधेसीहरू छन् । हिमालमा सेर्पाहरू छन् । बीचमा हामी अनेकांै जातजातिहरू छौं । हामी सबै सिमानामा दरोसंँग उभिएका छौं । त्यसैले हाम्रो भूगोल बलियो छ । तर जनताको भावनामाथि आघात गरिरहने हो भने त्यही विन्दुबाट मन फाट्छ । अनि हाम्रो भूगोल पनि बलियो हुँदैन । हाम्रो राष्ट्रियता पनि भत्किन्छ । जब जनताले अझ धेरै स्वामित्वको माग गर्छन्, स्वभावत: जिम्मेवार राजनीति चाहनेहरूले त्यसलाई सम्बोधन गर्नुपर्छ । जब जनताबीच एकताका जुइनाहरू कमजोर हुन्छन्, तब कस्नुपर्छ । कस्नु भनेको अझ नजिक जानु हो । हात मिलाउनु हो । मन मिलाउनु हो । के एमालेको पछिल्लो अहंकारले जनताको भावनालाई जोड्छ ? नेपाली राष्ट्रियताको पहिलो आधार नेपालभित्रका विविधताहरूको एकता नै हो । यो एकतालाई बलियो बनाउन सबैको स्वामित्व हुने राज्य निर्माण गर्नुपर्छ । संविधान संशोधनको मूल आशय पनि यही नै हुनसक्छ । यसका साथै हाम्रो राष्ट्रियताको अर्को आधार समृद्धि हो । गरिब जनता र निम्छरा नेताहरू भएको मुलुकको राष्ट्रवाद सधैं कमजोर हुन्छ । यो सडकमा कराउँछ र सत्तामा पुगेपछि प्रभुहरूका अगाडि लम्पसार पर्छ । अत: र्याली गरेर हैन, स्थिरता, शान्ति र समृद्धिको बाटोबाट हामीले आफ्नो राष्ट्रियतालाई बलियो बनाउन सक्छौं । सत्ता स्वार्थका लागि जे पनि बोल्ने र जे गर्न पनि तयार हुने प्रवृत्तिले राष्ट्र र राष्ट्रियता बलियो हुँदैन । चुनावमा विकासे फोस्रो भाषण गर्नु र राष्ट्रवादको सम्वेदनालाई सडकमा छर्नु अलग कुरा हुन् ।आशंका छ, यो मुलुक जातीय तथा क्षेत्रीय टकराव र बाह्य स्वार्थहरूको खेलमैदान भयो भने के होला ? के हाम्रा उन्मादी नेताहरूले परिस्थिति सम्हाल्न सक्लान् ? कतै हामी युद्धरत विश्वको कान्छो भग्नावशेष त हुने छैनौं ? त्यो बेला न हाम्रा र्यालीहरू काम लाग्लान्, नत भाषणहरू नै । त्यसैले भूराजनीतिक जटिलताहरूसँंग खेलवाड नगरौं । बरु हाम्रो एकता, सहकार्य र सद्भावलाई कसिलो बनाऔं । अन्यथा आज भाषणहरू सुनेर रमाउनेहरूलाई भोलि त्यो छुट पनि हुने छैन ।"
सरकार ! दुर्गममा सिटामोल कहिले पुग्छ ?,"नेपालको कुनै यस्तो ठाउँ छैन, जहाँ चुरोट र रक्सी पाउँदैन । पूर्व होस् वा पश्चिम, उत्तर होस् या दक्षिण गाडी नै नपुग्ने विकट ठाउँ किन नहोस्, गाउँको भट्टीमा पनि सहजै महँंगो र विभिन्न ब्रान्डका रक्सी र चुरोट उपलब्ध हुन्छ । तर विडम्बना स्वास्थ्य उपचारमा भन्दा रोग जन्माउन यी वस्तु कामयाब हुने गरेको छ । नेपालको दूरदराजको गाउँमा चुरोट र रक्सी जति सहजै उपलब्ध हुन्छ, ठिक त्यसको विपरीत एउटा सिटामोलको चक्की पाउन निकै कठिनाइ भोग्नुपर्छ । सरकारले नि:शुल्क दिने भनेको शरीरको ज्वरो र दुखाइ कम गर्ने सबैभन्दा सस्तो र सुरक्षित दबाइको खोजीमा कठिनाइ भोग्दाको पीडाले ग्रामीण इलाकाका जनतालाई जुन टाउको दुख्छ, त्यो सिटामोल खोज्न सुरु गर्ने बेलाभन्दा बढी पीडादायी हुन्छ । सिटामोलको उपलब्धता त समग्र स्वास्थ्यसेवा वितरण प्रणालीको प्रतिविम्ब हो । यसबाट हामी सहजै अनुमान लगाउन सक्छौं कि जीवनको अत्यावश्यक स्वास्थ्यसेवाको वितरण हाम्रो देशमा कस्तो छ । जनताले त अत्यावश्यक मानिएको आधारभूत स्वास्थ्यसेवा पनि पाएका छैनन् । सामान्य उपचार गराउनुपरे पनि घन्टौं हिँड्नुपर्ने, लामो दूरीसम्म बिरामीलाई बोकेर लानुपर्ने, अनावश्यक रूपमा लाखौंको खर्च गरेर एयर एम्बुलेन्सको व्यवस्था गर्नुपर्ने, यो कस्तो विडम्बना हो ? आफ्नै देशमा सम्भव हुने उपचारका लागि विशिष्टहरू सरकारी ढुकुटीबाट लाखांै अनुदान लिएर विदेश जाने अनि हामी गरिब जनता आधारभूत स्वास्थ्यसेवाको लागि तडपिनुपर्ने ? सरकारकै रवैयाको प्रतिफल हो, यो । नभए कम्तीमा आधारभूत स्वास्थ्यसेवा दिन सकिन्छ र सरकारको प्रयास यसमा नै हुनुपर्ने हो । जनतालाई सहज र सुलभ स्वास्थ्यसेवा चाहिएको छ अहिले, ठूला परियोजना होइन । नत जनतालाई राज्य अनुसारको एउटा मेडिकल कलेज चाहिएको छ, न अहिले आरक्षणले खिल्ली उडाएको गुणस्तरीय स्वास्थ्य शिक्षा चाहिएको छ । आरक्षणमा गुणस्तर कायम हुनसक्दैन र गुणस्तरको लागि कुनै प्रकारको आरक्षण हुनुहुन्न । तर कम्तीमा आधारभूत स्वास्थ्यसेवा प्रदान गर्न सरकार सफल हुनुपर्छ । आम जनतासम्म आधारभूत स्वास्थ्यसेवा पुर्याउन नसक्ने सरकारले ठूला परियोजनाको कुरो गर्नु उचित होइन । जनतालाई ठूलो परियोजनाभन्दा पनि सहज र सुलभ स्वास्थ्यसेवा प्राप्त गर्ने आशा छ ।यो अवस्थामा स्वास्थ्यमन्त्री गगन थापाले सरकारी आँकडाको आधारमा हैन, वस्तुगत अनुभवको आधारमा कार्य गर्नु हुनेछ र ठूलो परियोजनाको लागिभन्दा पनि आधारभूत स्वास्थ्यसेवाको वितरण प्रणालीको लागि अग्रसर हुनुहुनेछ । ठूला परियोजनाको कार्यान्वयन र उपलब्धिले समग्र स्वास्थ्यसेवालाई प्रभावकारी बनाउन कम्तीमा दुईतीन दशक लाग्छ । यो आम जनताको प्रमुखतामा पर्दैन र हाम्रोजस्तो देशमा यस्तो अभ्यास प्रभावकारी रूपमा अगाडि आउन लामो समय लाग्छ । किनकि देशको स्थिरताको विषय पनि आफैंमा चुनौतीपूर्ण छ । तर पनि सिलसिला जारी नै राख्नुपर्छ । विश्व स्वास्थ्य संगठनको वल्र्ड हेल्थ थिममा उल्लेख भएको विभिन्न ६ आधारमध्ये हालका लागि एक आधार सहज र सुलभ स्वास्थ्यसेवाको उपलब्धता मात्र पनि गराइदिए पुग्छ, जनतालाई । जनता अहिले यसैको पर्खाइमा छन् । गुणस्तर, पारदर्शिता, सन्तुष्टि जस्ता अन्य विषयहरूमा पछि बहस गर्दै गरौंला ।जनताको सुस्वास्थ्य जीवनको रक्षाको जिम्मेवारी पाएको सरकारले विगतमा जति नै प्रयास गरे पनि भौगोलिक विकटताका कारण सुविधा अभाव भएको दूरदराज गाउँमा बसेका जनताले आधारभूत स्वास्थ्यसेवा पनि पाउनसकेका छैनन् । हुन त जनता पनि चुरोट र रक्सीको सहज उपलब्धतामा जसरी आफैं सक्रिय भएको पाइन्छ, स्वास्थ्यसेवाको विकासमा त्यति चासो दिइएको पाइँदैन । तर स्वास्थ्यसेवा जस्तो संवेदनशील विषय तालिमप्राप्त व्यक्तिहरू वा स्वास्थ्यकर्मी वा चिकित्सकबाट मात्र सम्भव भएकोले आम जनताभन्दा पनि सरकारले नै स्वास्थ्य क्षेत्रको विकासमा सक्रिय हुनुपर्छ ।सरकार समक्ष मेरो प्रश्न, पर्याप्त रूपमा चुरोट र रक्सी पाउने ठाउँमा सिटामोल लागायत अन्य औषधी कहिले पुग्छ ? आधारभूत स्वास्थ्यसेवा कहिले पाइन्छ ? आधारभूत उपचारका लागि आवश्यक भौतिक पूर्वाधार कहिले तयार हुन्छ ? आवश्यक उपकरण कहिले पुग्छ ? रोग परीक्षणको उचित प्रयोगशालाको व्यवस्था कहिले हुन्छ ? स्वास्थ्यकर्मी वा चिकित्सक नबस्ने वातावरणको अन्त्य कहिले हुन्छ ? गैरजिम्मेवार स्वास्थ्यकर्मी वा चिकित्सकलाई कहिले कारबाही हुन्छ ? स्वास्थ्य क्षेत्रमा न्यायको मूल्यमान्यता कहिले स्थापित हुन्छ ? र आम जनताले सहज र सुलभ स्वास्थ्यसेवा कसरी र कहिले पाउँछन् ? साह निम्स नेसनल अस्पताल, दमकमा कार्यरत छन् ।"
सन्चो ले धानेको इज्जत,"सन्चोका भर परेर बसिरहेको जडिबुटी अहिले यसैका लागि आवश्यक पर्ने कच्चापदार्थ धसिङ्ग्रे, टिम्मुर, तेजपातको संकलनमै सबै साधनस्रोत जुटाइरहेको स्थिति आश्चर्यलाग्दो छ । यतिका वर्षपछि बल्ल आफ्नै खेती, उत्पादन र संकलन चाहिने भनेर तनहुँमा तेजपात र राप्तीमा टिम्मुरधसिङ्ग्रे खेती गर्न लागिएको महाप्रबन्धक ओझाले जानकारी दिए । हामी हाते प्रविधिबाट अघि बढ्न चाहन्छौं, ओझा भन्छन्, यही अनुरोध गरेर सरकारलाई पछिल्लोपटक हारगुहार गरेका छौं, परिणाम देखिन बाँकी छ । यसरी नै अघि बढ्ने हो भने जडिबुटी उत्पादन तथा प्रसोधन कम्पनी लिमिटेड नाम रहन्छ अथवा उत्पादन प्रसोधन हटाएर अरू नै केही रहने हो यस बारेमा स्वयम् कम्पनीका कर्मचारी पनि नाजवाफ भेटिए । अहिले बाहिरी बजारका पतञ्जलीदेखि डाबरसम्मका नाममा बहुपक्षीय प्रचारप्रसार उर्लिरहेका बेला स्वदेशी ब्रान्डका सिंहदरबार वैद्यखाना र जडिबुटी उत्पादन तथा प्रसोधनको हालचाल सोधपुछ गरिदिनेसम्म पनि कोही नभेटिनु अनौठो थियो । हाते प्रविधिबाटै वर्षको १५ लाख सिसी सन्चो उत्पादन गरेकै भरमा अबका वर्षहरूमा कोटेश्वरजडिबुटी चोकको यो सरकारी स्वामित्वको अड्डा यसैगरी बाँचिरहने हो अथवा नामेट हुने हो परिणाम देख्न धेरै कुरिरहनुपर्ने छैन ।"
बदलौँ विद्यार्थी आन्दोलनको एजेन्डा,"राजनीतिले नै समाजलाई डोर्याउँछ । त्यसैले राजनीतिलाई सामाज सुहाउँदो परिवर्तन गर्ने, रूपान्तरण गर्ने र नेपाली समाजअनुसार विकास गर्ने अभिभारा नेपाली युवा विद्यार्थीको काँधमा छ । यो बुझेर युवा विद्यार्थीले त्यही अनुरूप काम गर्नुपर्छ । २०६८ को जनगणना अनुसार कुल युवा जनसंख्याको १४ प्रतिशत अर्थात १४ लाख ७६ हजार नेपाली युवा अध्ययन वा श्रमको नाममा वैदेशिक भूमिमा छन् ।समाजलाई अर्धऔपनिवेशिक तथा सामन्तवादी शैलीको नेतृत्वबाट मुक्त गराई जनपक्षीय नेतृत्व स्थापित गराउन ००७ सालदेखि विभिन्न समयका राजनीतिक क्रान्ति हुँदै २०६२६३ को जनआन्दोलनसम्म ल्याउन विद्यार्थीको भूमिका अतुलनीय रहेको छ । अखिल भारतीय विद्यार्थी मञ्चको गठनदेखि नेपाली राजनीतिक परिवर्तनका लागि भएका विद्यार्थी आन्दोलनलाई एकपल्ट समीक्षा गर्नुपर्ने अवस्था आइपुगेको छ । २०२२ सालमा स्थापना भएको अनेरास्ववियुले अहिलेसम्मका विद्यार्थी आन्दोलन र सत्ता परिवर्तनका लागि भएका आन्दोलनमा अग्रणी भूमिका निर्वाह गर्यो । अब विद्यार्थी राजनीति परिवर्तन हुन आवश्यक छ । विद्यार्थी राजनीतिको लक्ष्य फरक हुनुपर्छ । पहिले माउ पार्टीले लिने नीतिलाई नै अंँगाल्दै आएका विद्यार्थी संगठनहरूले अब आफ्नो भूमिकालाई फरक ढंगले प्रस्तुत गर्न नसके विद्यार्थी राजनीति नै संकटमा पर्ने अवस्था छ । व्यवस्था परिवर्तनका लागि विद्यार्थीले राजनीति गर्ने अवस्था छैन । किनकि नेपाली समाज लोकतन्त्रमा प्रवेश गरिसकेको छ । अनेरास्ववियु र वैचारिक माउ पार्टी नेकपा एमालेको राजनीतिक सिद्धान्त र विचारअनुसार पनि मौलिक पुँजीवादी क्रान्ति सम्पन्न भइसकेको छ । क्रान्तिपछिको राजनीतिक परिवर्तनलाई संस्थागत गर्दै समृद्धिको बाटोबाट द्रुतगतिमा समाजवाद हँुदै साम्यवाद उन्मुख लक्ष्यतर्फ अघि बढ्न जरुरी छ । क्रान्ति सम्पन्न गर्नासाथ त्यही अनुसार कार्यक्रम ल्याउन नसक्दा सोभियत संघ विघटन भएजस्तै हाम्रो मुलुकमा पनि जनताले अनुभूत गर्नेगरी दैनिक जीविकासंँग जोडिने अभियानमा राजनीतिक आबद्धता नहुने हो भने यो परिवर्तनलाई पनि जोगाउन सकिन्छ भन्ने अवस्था छैन । यसैले संविधान अनुरूप समृद्धिको बाटोमा जान राजनीतिक दल र भ्रातृभगिनी संगठनहरू लाग्न जरुरी छ । आम नागरिकले हेर्दा राजनीतिक अभियानमा लागेकाहरूप्रतिको आक्रोश र वितृष्णालाई मेटाउन राजनीति गर्ने व्यक्तिले समाजमा उदाहरणीय, आत्मनिर्भर र जनताप्रति उत्तरदायी तथा जिम्मेवार व्यवहार गर्नुपर्छ । त्यो कामको अगुवाइ हाम्रो पुस्ता, हाम्रो संगठनले गर्नुपर्छ । नयाँ पुस्तालाई दिने शिक्षा कस्तो हुनुपर्छ त ? हाम्रो माग अनुसारको प्राविधिक शिक्षा कस्तो हो ? हामीले अहिलेसम्म उत्पादन गरिरहेको प्राविधिक जनशक्ति घरेलु उपयोगमा छ कि छैन ? घरेलु उपभोगका लागि चाहिने श्रमशक्तिको निर्माण गर्ने शिक्षाको योजना कसरी बनाउने ? हाम्रो संगठनको ध्यान यस्ता विषयमा केन्द्रित हुनुपर्छ । हिजो राजनीतिक अभियानमा जसरी रोडम्याप अघि सारेर त्यसलाई टुंगो लगाइएको थियो, अब रोडम्याप बनाएर प्रस्तुत गर्ने र त्यही अनुरूपको कार्यान्वयन योजना बनाउन सक्नुपर्छ ।खर्बौंको व्यापार घाटा न्युनीकरण गराउन हाम्रो शिक्षा पद्धतिले योगदान गर्न सकेन भने कुनै पनि प्राविधिक शिक्षा युग सुहाउँदो हुने छैन । हाम्रो लागि तत्काल अर्थतन्त्रलाई आत्मनिर्भर बनाउने शिक्षा नै सबैभन्दा उत्तम प्राविधिक शिक्षा हो । दैनिक उपभोग्य वस्तुमा भएको परनिर्भरतालाई हटाउन कमसेकम अन्तरनिर्भरताको सम्बन्धमात्रै विकास गर्नु पनि हाम्रो तात्कालिक कार्यनीति बन्नुपर्छ । अर्थतन्त्रको परनिर्भरताले गएको वर्ष नाकाबन्दीका कारण भएको अस्तव्यस्तताबाट पाठ सिक्नुपर्छ । परनिर्भरताबाट अन्तरनिर्भरता हुँदै स्वाधीन अर्थतन्त्र बनाउन विद्यार्थीहरूको नेतृत्वमा राष्ट्रिय अभियान सञ्चालन हुनुपर्छ । प्राविधिक शिक्षा प्रदान गर्न स्थापना भएका विश्वविद्यालयहरूले सही ढंगले शिक्षा दिन नसक्दा विद्यार्थीको आशा निराशामा बदलिन लागिसकेको छ । प्राविधिक शिक्षा प्राप्त गरेका विद्यार्थीले काम पाउन नसक्दा पलायन हुनुपर्ने अवस्था छ । प्राविधिक शिक्षाको सर्वसुलभ पहुँच र कम शुल्कको अपेक्षासमेत पर पुगेको छ ।अध्ययन गर्दै काम गर्दै गर्नसक्ने सम्भावना पनि टाढिएको छ । जुन यी सबै सम्भावना विदेशमा देख्न थालिसकेका विद्यार्थीलाई नेपालमा रोक्न नसकिने अवस्था छ । त्यसैले विश्वविद्यालयहरूले विद्यार्थीलाई नेपालमै अड्याउन सक्नेगरी कार्यक्रमको परिमार्जन गराउन जरुरी छ । राज्यले बजेटमार्फत विश्वविद्यालयलाई समयानुकूल बलियो र सबल बनाउन कमी हुनु पनि समस्याको विषय बनेको छ । प्राविधिक शिक्षा भन्नासाथ विद्यार्थीले स्वास्थ्य र इन्जिनियरिङलाई सबैभन्दा बढी चयन गर्ने गरेको देखिएको छ र समाजको मनोविज्ञान पनि यी क्षेत्रका कम प्राविधिक ज्ञान हासिल गरेकालाई बढी सम्मान गर्ने र अरू क्षेत्रको बढी प्राविधिक ज्ञान हासिल गरेकालाई कम सम्मान गर्ने परिपाटी छ । अझ कृषिमा आधारित प्राविधिक जनशक्ति, पर्यटन लगायत क्षेत्रका प्राविधिक जनशक्तिलाई सामाजिक उत्प्रेरणाकै अवस्था पनि छैन ।आवश्यक जनशक्तिहरू नेपालमै उत्पादन गर्नसक्ने हो भने बेरोजगार हुनुपर्दैन । पछिल्ला दिन क्याम्पसहरूले टुरिजम र होटल म्यानेजमेन्टलाई आकर्षणको रूपमा अगाडि सारेका छन् र विद्यार्थीहरू पनि यो पढाइप्रति आकर्षित छन् । यो सकारात्मक हो । यस बाहेक पर्यटनसँंग सम्बन्धित विभिन्न पढाइलाई व्यवस्थित गर्न राज्यले नै पर्यटन विश्वविद्यालयको स्थापनाको अवधारणा ल्याउन जरुरी छ । जबकि नेपालको समृद्धिको लागि पर्यटन धेरै सम्भावना भएको क्षेत्र हो । यस्तै आयुर्वेदमा आधारित स्वास्थ्य प्रणालीको अन्तर्राष्ट्रिय बजारीकरण गरेर पतञ्जलीले विश्व हल्लाइसकेको अवस्था छ । यस्तो अवस्थामा हामी नेपालीले बिहान ध्यान योग सिकेका छौं, ग्लोबल ब्रान्डिङमा उभिएको पतञ्जलीका उत्पादन सेवन गरिरहेका छौं । तर हाम्रोमा खेर गइरहेका जडिबुटीलाई कौडीको मूल्यमा बेचेका छौं अथवा सित्तैमा उठाउन दिइरहेका छौं । जडिबुटीको खेती र प्रशोधनमा आधारित शिक्षा दिने हो भने यो क्षेत्रबाट अर्बौंको कच्चा जडिबुटी निर्यात गर्न सक्छौं । प्रशोधन गरेर औषधिको रूपमा खर्बौंको औषधि निर्यात गर्न सक्छौं । हामीकहाँ भएको वन विश्वविद्यालयको ध्यान यसमा छैन । नेतृत्वको कार्यकुशलताको अभाव वा प्राथमिकता निर्धारणमा परेको भागबन्डाको कारण वनक्षेत्रमा भएका यी सम्भावनामा हाम्रो प्राविधिक शिक्षा जानसकेको छैन । बहुमूल्य जडिबुटी यार्सागुम्बादेखि, रक्तचन्दन, श्रीखण्ड लगायत हजारौं प्रजातिका जडिबुटी जो नेपालमा मात्रै छन्, तिनको विकासमा हाम्रो ध्यान जाने हो भने मुलुक सम्पन्न नबन्ने कुरै छैन । हामीले राजनीतिक सांगठनिक अभियान छोडेर अन्यत्र लाग्दा राजनीतिक परिवर्तन जोगिन्न होला । तर हामीले राजनीतिक अभियानमात्रै भन्यौं भने समाजले आर्थिक सशक्तीकरणको बाटो नदेखेर राजनीतिक नेतृत्वप्रतिको आशंका र प्रतिगामीहरूको अगुवाइमा भएको भड्कावमा विश्वास गर्दै प्रतिक्रान्तिलाई साथ दिने खतरा हुन्छ । बराल अनेरास्ववियु उपाध्यक्ष हुन् ।"
बढ्दो चोरीसिकारप्रति चिन्ता,"काठमाडौं विश्वमै दुर्लभ हिउँचितुवाको बढदो चोरी सिकार र तिनका अंगको बढदो अवैध व्यापारप्रति विशेषज्ञ, सरोकारवाला निकाय र जानकारले चिन्ता व्यक्त गरेका छन् । काठमाडौंमा मंगलबार सुरु भएको हिउँचितुवासम्बन्धी उच्चस्तरीय बैठकमा हिउँचितुवा पाइने १२ देशका सरोकारवालाले हिउँचितुवा संरक्षणनिम्ति जुट्नुपर्नेमा जोड दिए । विश्व बैंकको ग्लोबल टाइगर इनिसियटिभ का केशव बर्माले हिउँचितुवाको चोरी सिकार सबभन्दा ठूलो समस्याका रूपमा देखा परेको बताए । संरक्षणका लागि भूपरिधिस्तरमा पहलकदमी गरिरहेका छौं । हिउँचितुवा तस्करको निसानामा परिरहे पनि नियन्त्रणमा हामी चुकिरहेका छौं, वर्माले भने, त्यसैले चोरी सिकार नियन्त्रण गर्नु सबैको साझा मुद्दा बनेको छ । चोरी सिकार नियमन र तिनको बासस्थानलाई सुरक्षित बनाउने विषयमा चिन्तित बन्न उनले सरोकारवाला निकायको ध्यानाकर्षण गराए । उनले थपे, हिउँचितुवा संरक्षणका लागि आवश्यक पर्ने बजेटलगायत अन्य स्रोतको एकीकृत खोजी गर्न ढिलाइ गर्नु हुन्न ।किर्गिस्तानमा मुख्यालय रहेको ग्लोबल स्नो लियोपार्ड एन्ड इकोसिस्टम प्रोटेक्सन प्रोग्राम (जीएसएलईपी) सचिवालयका खुस्तुब शर्माले भूपरिधिस्तरमा हिउँचितुवाको संरक्षणका लागि सबै लाग्नुपर्ने भएकाले संरक्षणका रणनीति र कार्यक्रमका खाका तय गर्न बैठक उपयोगी हुने विश्वास व्यक्त गरे । डब्लूडब्लूएफ नेपालका घनश्याम गुरुङले संरक्षणका लागि हिउँचितुवा पाइने सबै मुलुक जुट्नुपर्नेमा जोड दिए । १२ वटै देशले संयुक्त अभियान सञ्चालन गर्न सके यसको संरक्षणमा टेवा पुग्छ, उनले भने, यसका साझा समस्या पहिचान गरौं र तिनको नियमनमा लाग्न ढिलाइ नगरौं ।डब्लूडब्लूएफ यूएसका र्यान बार्टलेटले जलवायु परिवर्तनका कारण हिउँ पग्लिँदा यी वन्यजन्तुको बासस्थान खलबलिएको बताए । जलावायुमैत्री संरक्षण योजनाको परिकल्पना आवश्यक छ, उनले भने, समस्या पहिचान गर्न सकिए मात्र तिनको संरक्षण सम्भव छ ।उच्चस्तरीय बैठक उद्घाटन गर्दै वनमन्त्री शंकर भण्डारीले हिउँचितुवा संरक्षणका लागि योजना तर्जुमा गर्न र साझा मुद्दा तय गर्न बैठक कोसेढुंगा हुने विश्वास व्यक्त गरे । हिउँचितुवा संरक्षणका लागि अहिले देखिएका चुनौती सामना गर्न यो बैठक प्रभावकारी होस्, उनले भने । सरकारको आयोजनामा भएको यो बैठकमा नेपालसहित भारत, भुटान, चीन, काजकस्तान, किर्गिस्तान, मंगोलिया, पाकिस्तान, रूस, ताजिकिस्तान, अफगानिस्तान र उज्वेकिस्तानबाट सरकारी अधिकारी, विशेषज्ञ, सरोकारवाला निकाय, संरक्षण सहयोगी संस्थाहरूलगायत सहभागी छन् । आयोजक वन मन्त्रालयका सहसचिव महेश्वर ढकालका अनुसार यो बैठक हिउँचितुवा संरक्षणबारे आयोजना गरिएको दोस्रो संस्करण हो । यसअघि सन् २०१५ मा किर्गिस्तानमा पहिलो बैठक भएको थियो । शुक्रबार हिउँचितुवा पाइने १२ देशको मन्त्रीस्तरीय सम्मेलन हुनेछ । त्यसको उद्घाटन प्रधानमन्त्री पुष्पकमल दाहालले गर्नेछन् । बैठकमा हिउँचितुवाको संरक्षणमा समुदायलाई सहभागी बनाउने, समुदायको जीविकोपार्जनमा सघाउने, बासस्थान र आहार व्यवस्थापन, वैज्ञानिक अध्ययनअनुसन्धान, अवैध सिकार र व्यापार नियन्त्रण लगायतका विषयमा चरणबद्ध छलफल हुनेछ । हिउँचितुवा संरक्षणमा सहयोग आदानप्रदान, सीमा बैठक, बासस्थान विस्तारका लागि आवश्यक भूपरिधिस्तरीय योजना, आर्थिक स्रोतको खोज र पहिचानलगायतका मुद्दामा पनि सम्मेलनमा छलफल हुनेछ । हिउँचितुवाको अन्तर्राष्ट्रिय व्यापार नियन्त्रणमा अपनाउनुपर्ने साझा रणनीति, तालिम प्राप्त जनशक्ति उत्पादन, वैज्ञानिक अनुगमन पद्धति, अनुगमनका लागि भरपर्दो प्रविधिको विकासलगायतका विषयमा पनि छलफल हुनेछ । हिउँचितुवा छालाका लागि अवैध सिकार हुने गरेको छ । हिउँचितुवा संरक्षणका लागि विभिन्न देशले बनाएका संरक्षण कार्ययोजना, अहिलेसम्म संरक्षणका सिकाइ, अनुभव आदानप्रदान गर्नुका साथै भोग्नुपरेका चुनौती, सम्भावना र भावी रणनीतिबारे पनि बहस हुनेछ । छलफलपछि काठमाडौं घोषणापत्र जारी हुनेछ ।"
विद्यालय व्यवस्थापन समिति माघभित्रै,"काठमाडौं देशभरका सामुदायिक विद्यालयहरूले शिक्षा ऐन २०२८ को आठौं संशोधनअनुसार यही माघ मसान्तभित्र नयाँ व्यवस्थापन समिति गठन गर्नुपर्ने भएको छ । समिति गठन नगर्ने विद्यालयको सबै सेवा रोकिने शिक्षा विभागले जनाएको छ । शिक्षा कार्यालयबाट सबै विद्यालयमा नयाँ व्यवस्थापन समिति गठन गर्न परिपत्र भइसकेको छ, शिक्षा विभागका महानिर्देशक बाबुराम पौडेलले भने, यही माघ मसान्तभित्र सबै विद्यालयले व्यवस्थापन समिति गठन गरिसक्नुपर्ने छ । नत्र सरकारले दिने सबैखाले सेवा सविधा, खातापाता रोकिन्छ ।देशभर २९ हजार सामुदायिक विद्यालय छन् । यसअघिको व्यवस्थापन समितिमा प्रत्यक्ष राजनीतिक हस्तक्षेप हुँदा व्यवस्थापन समितिको निर्वाचनका क्रममा केही स्थानमा गोलीसमेत चलेको थियो । नयाँ व्यवस्थाले प्रत्यक्ष राजनीतिक हस्तक्षेप नियन्त्रण गरेको शिक्षा अधिकारीले बताएका छन् । ऐनले विद्यालय व्यवस्थापन समिति ९ सदस्यीय रहने प्रावधान राखेको छ । पहिलो चरणमा आफ्ना छोराछोरी पढाइरहेका अभिभावक मध्येबाट चारजना छनोट गरिन्छ । त्यसमा दलहरूले आफ्नो प्रतिनिधि पठाउन जोड गर्ने गरेका छन् । समितिको सदस्य सचिवमा सम्बन्धित विद्यालयका प्रधानाध्यापक रहने व्यवस्था छ । पहिलो चरणमा छानिएका यी पाँचजनाको समितिले शिक्षाप्रेमीमध्येबाट एक र चन्दादातामध्येबाट एक जना छनोट गर्छन् । यसरी छनोट भएका सातजनाले कार्यरत शिक्षकमध्येबाट एकजनालाई सदस्यमा मनोनयन गर्छन् । सम्बन्धित गाउँपालिका वा नगरपालिकाका वडाध्यक्ष सदस्यका रूपमा रहने व्यवस्था छ । समितिका नौ सदस्यमध्येबाट एकजना अध्यक्ष चुनिन पाउने व्यवस्था छ । तर, वडाध्यक्ष, प्रधानाध्यापक र शिक्षक प्रतिनिधिले अध्यक्ष दाबी गर्न पाउने छैनन् । ऐनले प्रारम्भिक बालशिक्षादेखि कक्षा ८ सम्म दिइने शिक्षालाई आधारभूत शिक्षा र कक्षा ९ देखि कक्षा १२ सम्मलाई माध्यमिक शिक्षा भनेको छ । सामुदायिक विद्यालयको सञ्चालन, रेखदेख र व्यवस्थापन गर्न प्रत्येक विद्यालयमा एक विद्यालय व्यवस्थापन समिति रहने व्यवस्था छ । व्यवस्थापन समिति अध्यक्षको हस्ताक्षरमा मात्र शिक्षक नियुक्ति, शिक्षकको कार्य सम्पादन, मूल्यांकन (बढुवा) हुने गर्दछ । त्यसैगरी सामाजिक लेखा परीक्षण, विद्यालयको आन्तरिक लेखा परीक्षणलगायत कार्य हुने गर्छ । केही जिल्ला शिक्षा कार्यालयले ऐनअनुसार समिति गठन नगर्ने विद्यालयको सुविधा रोक्का गर्नसमेत थालेका छन् । खोटाङका जिल्ला शिक्षा अधिकारी ज्ञानमणि नेपालले नयाँ व्यवस्थापन समिति गठन नगर्ने, लेखा परीक्षण नगर्ने र बेरुजु फछ्र्योट नगर्ने विद्यालयको तलबसमेत रोक्का गरिएको बताए । डोल्पाका जिशिअ रामराजा खकुरेलले पनि व्यवस्थापन समिति गठन नगर्नेलाई चौमासिक निकासा रोक्ने चेतावनीसमेत दिएको बताए ।"
सिँचाइ कार्यक्रम विस्तार,"काठमाडौं सरकारले समृद्ध तराई मधेस सिँचाइ विशेष कार्यक्रमलाई तराईका सबै जिल्लामा विस्तार गर्ने भएको छ । बजेट वक्तव्यमा सुरुवाती चरणमा ११ जिल्लामा कार्यक्रम गरिने भनिएको थियो । सिँचाइ मन्त्रालयका प्रवक्ता सहसचिव सागरकुमार राईले कार्यक्रमलाई २२ जिल्लामा विस्तार गर्ने निर्णय भएर स्वीकृतिका लागि योजना आयोगमा पठाइएको जानकारी दिए । बजेट वक्तव्यमा ११ जिल्लामा यसै आर्थिक वर्ष सुरु गर्ने भनिएको थियो । क्रमश: तराईका सबै जिल्लामा त्यसलाई लाने प्रस्ताव थियो, उनले भने, छुट्याइएको बजेटलाई २२ वटै जिल्लामा वितरण गरेर यसै वर्षबाट तराईका सबै जिल्लामा सिँचाइको विशेष कार्यक्रमलाई सञ्चालन गर्न लागिएको हो ।२ अर्ब ३० करोड बजेट रहेको उक्त कार्यक्रम सप्तरी, सिरहा, धनुषा, महोत्तरी, सर्लाही, रौतहट, बारा, पर्सा, नवलपरासी, रूपन्देही र कपिलवस्तुमा सञ्चालन गर्ने भनिएको थियो । तर, मन्त्रालयले बजेट वृद्धि नगरिकन थप ११ जिल्लामा कार्यक्रम विस्तार गर्न लागेको हो । बरु मन्त्रालयले पछिल्लो समय गरेको संशोधनमा उक्त कार्यक्रमको बजेट ३ करोडले घटेको छ । प्रवक्ता राईका अनुसार संशोधनपछि निश्चित भएको २ अर्ब २७ करोड बजेटको सीमाभित्र रहेर उक्त कार्यक्रममा भित्री मधेस भनिएको उदयपुर र मकवानपुर तथा झापादेखि कञ्चनपुरसम्मका तराईका २० जिल्ला समेटिएको छ । मन्त्रालयले अर्थ मन्त्रालय र योजना आयोगको सहमतिमा कार्यक्रम विस्तार गर्न लागेको उनले बताए । सिँचाइ विभागका कार्यक्रम महाशाखा प्रमुख उपनिर्देशक कृष्ण बेल्वासेले तराईका खेतीयोग्य सम्पूर्ण जमिनमा जसरी पनि सिँचाइ सुविधा पुर्याउने लक्ष्य लिएर थप कार्यक्रम ल्याइएको बताए । विभागअन्तर्गतको नयाँ कार्यक्रम भएकाले त्यसका लागि छुट्टै कार्यालय स्थापना गरिएको छ । मन्त्रिपरिषद्ले आवश्यक दरबन्दी स्वीकृत गरेको छ । विभागका प्रथम श्रेणीका वरिष्ठ प्राविधिकलाई कार्यक्रम संयोजनको जिम्मेवारी दिइएको छ । कार्यक्रम संयोजक राकेशप्रसाद कल्वारले सिँचाइसँग जोडिएका पाँचवटा क्षेत्रमा काम केन्द्रित हुने बताए । उनका अनुसार भूमिगत, नयाँ प्रविधिमा आधारित वा मझौला सिँचाइ आयोजना सञ्चालन गरेर यस कार्यक्रममार्फत जमिन सिञ्चित गरिनेछ ।"
रकम अभावले काम ठप्प,"गोरखा सरकारले आवास अनुदानको दोस्रो किस्ता उपलब्ध नगराउँदा घरको जग उठाएर रकम पर्खेर बसेका भूकम्पपीडित अन्योलमा छन् । जिविसमा दोस्रो किस्ता रकमका लागि निवेदनको चाङ रहे पनि सरकारले अहिलेसम्म निर्देशिका नै बनाउन सकेको छैन । जिल्लाको मसेलका ५८ घरधुरी भूकम्पपीडितले दोस्रो किस्ताको प्रक्रिया पूरा गरेर गाविसमा निवेदन दिएका छन् । पहिलो किस्ताको ५० हजार मापदण्डअनुसार खर्च गरिसकेका उनीहरूको कागजात गाविस, इन्जिनियर हुँदै जिविस पुगेको छ । जिविसले भूकम्प पुनर्निर्माण प्राधिकरणले दोस्रो किस्ताबारे निर्देशिका जारी नगरेका कारण पीडितको खातामा रकम जम्मा गर्न नसकिएको जनाएको छ । गोरखा, पालुङटार नगरपालिका, पन्द्रुङ, धावा र जौवारीसहित अन्य गाविसका पीडितले पनि दोस्रो किस्ताको रकम माग गरिरहेका छन् ।कार्यविधि नभएकाले रकम दिन नसकिएको जिविसका योजना अधिकृत सतिशकुमार भट्टराईले बताए । आठ हजारभन्दा बढी पीडितलाई दोस्रो किस्ता दिन पुग्ने पैसा खातामा छ, उनले भने, निर्देशन नआएर वितरण गर्न नसकिएको हो । पहिलो किस्ताबाट खर्च हुन नसकेको रकम दोस्रो किस्ताका लागि वितरण गर्न सकिने भट्टराईले बताए । सरकारले पहिले निर्णय गरेको दुई लाख दिने कि पछि निर्णय भएको तीन लाख अनुसार भन्ने अन्योल छ, उनले भने । दोस्रो किस्ता सिफारिस गर्न गाउँगाउँमा इन्जिनियर खटाइएको सहरी विकास तथा भवन डिभिजन कार्यालयले जनाएको छ । कार्यालय प्रमुख रोशन श्रेष्ठले प्राविधिक निरिक्षणका क्रममा मापदण्ड पुरा नगरि बनेका घर धेरै भेटिएको बताए । धेरै घर पिल्लरका साइज, लम्बाइ चौडाइ नमिलाई बनाइएको छ, उनले भने, मापदण्ड पुरा नगरेका घरलाई दोस्रो किस्ता सिफारिस गर्न सकिँदैन । निजी आवास पुनर्निर्माण प्राविधिक निरीक्षण कार्यविधि २०७३ ले समेटेअनुसारका घर असाध्यै थोरै रहेको इन्जिनियरको भनाइ छ । कार्यालयको तथ्यांकअनुसार जिल्लामा २ हजार २ सय घर मात्रै प्राविधिक निरीक्षणमा बन्दै छन् । जिल्लामा ४६ हजार ५ सय २९ पीडितले अनुदान पाएका छन् । तीमध्ये थोरैले मात्र घर बनाउन थालेका छन् । निजी घर पुनर्निर्माणमा ढिलासुस्ती भएका कारण सरकारको लक्ष्यअनुसार काम नसकिने प्रमुख जिल्ला अधिकारी जितेन्द्र बस्नेतले बताए । पहिलो किस्ताको काम सकेर दोस्रो किस्ता माग्ने पीडितको संख्या अत्यन्तै न्यून छ, उनले भने । सरकारी पुनर्निर्माण पनि सुस्तसरकारी तबरबाट पुनर्निर्माण हुने भवनको कामले पनि तीव्रता पाउन सकेको छैन । भवन डिभिजन कार्यालयमार्फत सरकारले जिल्लाका ७ भवन निर्माण गर्न योजना अघि सारेको छ । तर, अहिलेसम्म टेन्डर आह्वानै भएको छैन । मर्मत गर्नुपर्ने जिल्ला शिक्षा, वन, खानेपानी, महिला विकास, कोष तथा लेखा नियन्त्रण कार्यालयको काम पनि ठप्प छ । जिल्लास्तरीय कार्यालयको भवन चालु आर्थिक वर्षमा र इलाका स्तरका कार्यालय आगामी आवमा पुनर्निर्माण गर्ने योजना थियो । कार्यालयप्रमुख सरुवा भएपछि टेन्डरको काम सुरु हुन नसकेको हो, अब अघि बढ्छ, श्रेष्ठले भने ।"
जोखिमपूर्ण बस्ती अध्ययन,"लमजुङ जिल्ला दैवीप्रकोप उद्धार समिति (डीडीआरसी) ले भूकम्पका कारण जोखिममा परेका १६ गाउँ तत्काल स्थानान्तरण गर्न गृहमन्त्रालयमा सिफारिस पठाएको डेढ वर्षपछि विस्तृत अध्ययन थालिएको छ । पटकपटक आग्रहपछि बल्ल विज्ञ टोली आएको हो ।प्रमुख जिल्ला अधिकारी मोहनबहादुर जिसीका अनुसार राष्ट्रिय पुनर्निर्माण प्राधिकरणबाट भूसंरक्षण तथा जलाधार व्यवस्थापन विज्ञ, भूगर्भविद्, जलउत्पन्न प्रकोप व्यवस्थापन विज्ञको टोली प्रभावित क्षेत्रमा खटिएको छ । भूकम्पको दुई महिनापछि समितिले स्थानान्तरणका लागि सिफारिस गरेको थियो । जिल्लामा उपलब्ध इन्जिनियर, प्राविधिकसहितको तथ्यांकअनुसार ३ सय ६७ घरधुरी तत्काल सार्नुपर्ने देखिएको थियो । सिफारिसका आधारमा त्यतिबेला असारमै गृहमन्त्रालयबाट विशेषज्ञ टोली आए पनि सडक पुगेका केही ठाउँ मात्र पुगेर फर्किएको थियो । अहिले विज्ञ टोलीले साबिक १३ गाविसका जोखिम गाउँबस्तीको अध्ययन गरिरहेको छ । भूसंरक्षण तथा जलाधार व्यवस्थापन विज्ञ रमेश सिलवालका अनुसार १२ गाविसमा भूकम्पले जोखिममा पारेका बस्ती तथा त्यस वरपरको पहिरो, चिरिएका, धाँजा फाटेका ठाउँको अध्ययन अनुसन्धान गरिएको छ । फलेनी ४ तल्लो माझखर्कको १२ घरपरिवार स्थानान्तरण गर्नुपर्ने देखिएको प्रजिअ जिसीले बताए । घेर्मुको चिप्लामा २१ घर स्थानान्तरण गर्नुपर्ने देखिएको टोली स्रोतले जनाएको छ ।"
बाइपास सडक अलपत्र,"पाल्पा पाँच वर्षअघि निर्माण सुरु भएको तानसेनहोलाङदीढुंगाखानी बाइपास सडक अझै बनिसकेको छैन । २०६९७० साउनमा भएको सम्झौताअनुसार १५ महिनाभित्र निर्माण सम्पन्न भइसक्नुपर्नर्े सडकमा २० प्रतिशत काम पनि सकिएको छैन । नाम कालोसूचीमा पर्ने भएपछि निर्माण कम्पनीले बल्ल काम थालेको छ । प्रशासन, सडक डिभिजन र स्थानीय बासिन्दाबीच छलफलपछि निर्माण व्यवसायीले बाकी ८० प्रतिशत काम दुई महिनामा सक्ने कागज गरेको स्थानीय विष्णुबहादुर कार्कीले बताए । तानसेन बजार क्षेत्रका घर भत्काउन नपर्ने, नयाँ मार्गमा विकास हुने भएकाले बाइपास सुरु भएको हो । काम रोकिएपछि प्रजिअ बाबुराम गौतमले डिभिजन सडक कार्यालय, निर्माण व्यवसायी र स्थानिय सरोकारवालालाई राखेर छलफल चलाएका थिए । व्यवसायीले अहिले नाली बनाउन सुरु गरेको छ । सडक चौडा गराउने, ग्रोभेल, ग्याभियन, टेवा पर्खाललगायत काम माघसम्ममा सकिने कम्पनीले जनाएको छ । व्यवसायीले बाटो खनेर छाडेपछि त्यस क्षेत्रमा धुलोले सास्ती छ । डिभिजनका ्इन्जिनियर पवित्रमणि आचार्यले व्यवसायीले बाँकी काम दुई महिनामा सक्ने गरी सुरु गरेको बताए । ठेकेदारले गर्ने कमीकमजोरी तत्काल सुधार्न निगरानीका लागि सुपरभाइजर राखेका छौं, उनले भने । डिभिजनले ढुंगाखानीसम्म मोटरबाटो बनाउन आव २०६९७० मा टेन्डर आह्वान गरेको हो । पहिलो चरणको काम गर्न शून्यदेखि ३ किलोमिटरसम्म काठमाडौंको अरनिकोबाम्ती भण्डारादाप्चा जेभीले लिएको हो । उसले एक वर्षभित्रै सक्ने गरी आव २०६९७० को असार १३ गते सम्झौता गरे पनि १५ प्रतिशत मात्र गरेर छाडेको थियो । भ्याटबाहेक १ करोड ६३ लाख ६४ हजार १ सय ४० रुपैयाँमा ठेक्का लिएको कम्पनीले २०७१ असारयता म्याद थप्दै आइरहेको छ ।"
ग्यास बिक्रेता पक्राउ,बुटवल कमिसन बढाउन माग गर्दै आन्दोलनमा उत्रेका १३ जना ग्यास बिक्रेतालाई प्रहरीले मंगलबार पक्राउ गरेको छ ।सिलिन्डर ढुवानीका लागि हिँडेको बुटवल ग्यासको गाडीलाई नियन्त्रणमा लिने प्रयास गरेको भन्दै इलाका प्रहरी कार्यालयले उनीहरूलाई पक्राउ गरेको जनाएको छ । नियन्त्रणमा लिएका ग्यास बिक्रेता साँझसम्म प्रहरी हिरासतमै रहेको डीएसपी मुकुन्द मरासिनीले बताए ।
पुन:संरचनामा आपत्ति,राजविराज सत्तारुढ माओवादी केन्द्रका दुई जना सांसद र स्थानीय नेताले स्थानीय निकाय पुन:संरचना भेदभापवूर्ण र अवैज्ञानिक रहेको भन्दै नसच्चायाए आन्दोलन गर्ने चेतावनी दिएका छन् । मंगलबार पत्रकार सम्मेलन गर्दै सांसद अशोककुमार मण्डलले आयोगद्वारा गरिएको पुन:संरचना मान्य नहुने बताए ।
रेखा रुद्र प्रिया बनाउँदै,काठमाडौं पछिल्लो समय राजनीतिक सक्रियता बढाएर चर्चामा रहेकी नायिका रेखा थापाले फिल्म निर्माणलाई पनि समानान्तर रूपमा अघि बढाउने संकेत दिएकी छन् । उनले आफ्नो होम प्रोडक्सनबाट फिल्म रुद्र प्रिया निर्माण घोषणासँगै लिड रोलमा खेल्ने जनाएकी हुन् । त्यसो त केही समयअघि कसले चोर्यो मेरो मन फेरि पनि निर्माण गर्ने बताएकी थिइन् । तर रेखाले यतिबेला उक्त फिल्मको काम स्थगित गर्दै नयाँ फिल्मको घोषणा गरेकी हुन् ।रुद्र प्रिया मा रेखाको अपोजिटमा अर्पण थापा र सुदर्शन थापाद्वय नायकका रूपमा रहने जनाइएको छ । सुदर्शन फिल्म अझै पनि र चंखे शंखे पंखे मा अभिनय गरेका थिए भने अर्पण पछिल्लोपटक वीरविक्रम मा देखिएका थिए । सुदर्शन खासगरी निर्देशकका रूपमा चिनिएका छन् भने अर्पणले पनि मुखौटा निर्देशन गरेका थिए । नायिका रेखा आफ्नो होम प्रोडक्सन फिल्ममा नोटिस नभएका कलाकारलाई नायकका रूपमा लिन रुचाउने गरेको बताइन्छ । कोएक्टरसँग दोहोर्याएर खासै काम नगर्ने रेखाले पछिल्लो फिल्म रामप्यारी मा आभास अधिकारीलाई नायकका रूपमा ब्रेक दिएकी थिइन् ।रुद्र प्रिया लाई माला फिल्मका निर्देशक सुदीप भूपाल सिंहले निर्देशन गर्नेछन् । चैतदेखि छायांकन सुरु हुने भनिएको रुद्र प्रिया दसैंमा रिलिज गर्ने लक्ष्य राखिएको छ । सुरेश अधिकारीको संगीत रहने फिल्मलाई सञ्जय लामाले खिच्नेछन् । आमा सरस्वती थापा निर्माता रहने फिल्म रुद्र प्रिया मा रमेश पौडेलले लगानीमा रेखालाई सघाउनेछन् । रुद्र प्रिया पनि नारीप्रधान फिल्म हुने रेखाले जनाएकी छन् । यसअघि लगातार उनी नारी पात्र प्रधान रहेका फिल्ममा अभिनय गर्दै आएकी छन् ।
मेकअप सिकाउन लन्डनबाट,"काठमाडौं उमेर काँचै हुँदासम्म बिना राईको सपना स्टाफ नर्स बन्ने थियो । खोटाङमा जन्मेकी उनी काठमाडौंमा हुर्किन् । अनि नर्स बन्ने चाहना पूरा गर्न लन्डनतर्फ लागिन् । समय, परिवेश र रुचिले उनलाई नर्स हैन, मेकअप आर्टिस्ट बनायो । कलेजमा पैसा तिरेर फर्मसमेत भरिसकेकी बिनाले स्टाफ नर्सको सट्टा मेकअप आर्टिस्टको पढाइ गर्ने सोच बनाइन् । डिप्लोमासम्मको अध्ययनपछि यसै क्षेत्रमा दत्तचित्त भई लागिन् । कहिलेकाहीं झुक्किएरै भए पनि क्रिएटिभ बाटो अंगालिँदो रहेछ, बिना भन्छिन्, मेकअप आर्टमा निकै ठूलो भविष्य पाए । करिब डेढ दशकदेखि मेकअप आर्टिस्टको करिअर थालेकी उनले लन्डनमै तीनवटा मेकअप प्रदर्शनी गरिसकेकी छन् भने गएको नोभेम्बरमा लन्डनमै सम्पन्न फेसन सोमा उनले गरेको कोरियोग्राफीले प्रशंसा बटुल्यो । आफ्नै क्रिस्टल हेयर एन्ड ब्युटी स्टुडियो सञ्चालन गर्दै आएकी उनी यतिबेला मेकअप कार्यशाला चलाउन नेपाल फिरेकी छन् । केही अघिमात्रै राजधानीमा मेकअप आर्टको कार्यशाला चलाएकी उनी शुक्रबार इटहरीमा मेकअप आर्टकैबारे प्रस्तुति दिँदै छिन् भने २४ तारिख फेरि राजधानीको होटल सांग्रिलामा कार्यशाला चलाउँदै छिन् । कार्यशालामा मेकअप आर्ट, यसको महत्त्व, सम्भावना र तरिकामा उनको प्रस्तुति केन्द्रित रहनेछ । मेकअप आर्टको जिज्ञासा राख्ने र करिअर बनाउन चाहनेहरू थुप्रै भेटें, बुधबारको भेटघाटमा उनले भनिन्, मैले लन्डनमा सिकेको ज्ञान आफ्नो मुलुकमा बाँड्न पाउँदा निकै खुसी छु । उनको विचारमा मेकअप आर्ट सोचेजस्तो सजिलो छैन । अनुहारको आकार र बनावट हेरेर त्यसअनुकूल सिंगार गर्न सक्नुमै मेकअप आर्टिस्टको विशेषता झल्किन्छ । दैनिक नयाँ अनुहारको फेस सिँगार्नुपर्दा चुनौती बेग्लै हुन्छ, उनको अनुभव छ । तर, अनुहारमा सिँगार्नु मात्र नभई स्किन हेल्थको महत्त्वपूर्ण पाटोमा पनि आर्टिस्टमा उत्तिकै ज्ञान हुनुपर्छ । उनी सकेसम्म बजारिया सौन्दर्य प्रसाधन गुणस्तर मूल्यांकन गरेर लगाउने सल्लाह दिन्छिन् । कुराकानीका क्रममा उनले यूकेमा भन्दा नेपालमै मेकअप करिअरको सम्भावना बढी रहेको बताइन् । विदेशमा व्यस्त जीवनशैलीले गर्दा पार्लर धाउने फुर्सद कहाँ हुनु ?, उनले भनिन्, नेपालको जीवनशैली वेस्टर्न कन्ट्रीको जस्तो छैन । उनी बिस्तारै आफ्नो कार्यथलो नेपाल बनाउनेबारे पनि सोच्दै छिन् । अनुहार सिँगार्नचाहिँ उनलाई सबैभन्दा राम्रो आँखाको लाग्छ । मुहारको सुन्दर अंग नै आँखा हो, उनले भनिन्, यसलाई सजाउँदा विशेष ध्यान दिने गर्छु । उनका अनुसार सामान्य आँखाको मेकअप गर्न १० देखि १५ मिनेट समय लाग्छ । उनले मेकअप गर्नुभन्दा अघि मनोवैज्ञानिक परामर्श जरुरी रहेको पनि बताउँछिन् । धेरैको अपेक्षा राम्रो बन्ने हुन्छ । मेकअप आर्टले अकल्पनीय सुन्दरता थपिदिनेचाहिँ हैन, भइरहेकै अवस्थामा सिर्जनशीलता थप्ने हो । बिना अनुहार सुन्दर बनाउनुको साथै हेल्दी स्किन बनाउन पनि विशेष जोड दिने गर्छिन् । हालै लन्डनमा उदितनारायण झाको गीत झरीसरी मा अभिनय गरेकी बिना म्युजिक भिडियोतिर पनि छाउँदै छिन् ।"
आफ्नै बलमा उठेँ,"अस्ट्रेलिया नवलपरासीमा जन्मिएका उनले ८ वर्षको उमेरदेखि नै विभिन्न कार्यक्रममा नृत्य देखाउँदै आएका थिए । अभिनय नै जीवनको लक्ष्य बुझेका उनले १५ वर्षको उमेरमा मात्र आफ्नो अभिनयको सोखलाई नाटकमार्फत प्रत्यक्ष मञ्चमा उतार्न पाए । त्यसपछि सुरु भएको उनको अभिनय यात्रा आफ्नै संघर्ष र बलबुतामा अहिलेसम्म चलिरहेको छ ।हाकु कालेको उपनामले फिल्म लुट बाट चर्चित बनेका सौगात मल्लको यहाँसम्मको यात्रा सहज भने अवश्य रहेन् । आफ्नो परिवार र नातागोतामा कोही पनि यस क्षेत्रमा नभएका कारण उनले शून्यबाट सुरु गर्नुपर्यो । सायद मैले धेरै संघर्ष र लगनशील भएर यही क्षेत्रमा डटेर लागेकाले पनि होला यहाँसम्म आइपुगेको । पछिल्लो फिल्म शब्द को प्रदर्शनका लागि नायिका कमली वाइबा र निर्माता विष्णु थेबेसँग मेलबर्नबाट ब्रिसबन जान लागेका मल्लले सुनाए । आफ्नो परिवारका कोही मान्छे यस क्षेत्रमा भएको भए सायद सहज हुन्थ्यो कि जस्तो उनलाई लाग्छ पनि तर आफूले संघर्ष र मेहनत गरेर बनाएको नाम जति प्यारो कहाँ हुन्छ र ? आकाश अधिकारी, वीरेन्द्र हमाल हँुदै सुनील पोखरेलको साथ पाएपछि मात्र उनको अभिनयले गति लिएको हो । करिअरको खोजीमा टिनएजमै काठमाडौं छिरेका सौगातले धेरै संघर्षपछि जात नसोध्नु जोगीको नामक नाटकमा मुख्य भूमिकामा अभिनय गर्ने अवसर पाएपछि पछाडि फर्केर हेर्नुपरेन । त्यो पनि मुख्य भूमिका गर्ने वीरेन्द्र हमालले कारणबस अभिनय गर्न नपाएपछि । अभिनय नै मेरो लक्ष्य भएकाले होला जति संघर्ष गरे पनि त्यसअनुसारको फल पाएको छु जस्तो लाग्छ, उनी भन्छन् । तर, सुरुवाती क्षणमा अभिनयका लागि सिक्न र अवसर पाउन वर्षांैसम्म गरेको संघर्षले भने उनलाई अहिले पनि ऊर्जा दिन्छ ।हिरोको छेउमा नाच्ने नर्तकको रूपमा फिल्ममा छिरेका सौगातलाई लुट मा हाकु कालेको भूमिकामा अभिनय गरेपछि अलग परिचय स्थापित गराइदियो । अहिलेका चल्तीका नायकमा गनिने उनी आफू चकलेटी हिरोभन्दा गम्भीर भूमिकामा बढी रमाउने बताउँछन् । तर पनि म सबै किसिमका भूमिका गर्न रुचाउँछु, उनी सुनाउँछन् । स्मार्ट एक्सेस, असनेप इभेन्ट, एबिसी माइग्रेसनले अस्ट्ेरलियामा भित्र्याएको शब्द लाई मन पराइदिएकोमा उनी उत्साहित मात्र छैनन् कि यस्तै संस्थाहरू विदेशमा अझ सक्रिय भएर लाग्नुपर्ने सुझावसमेत दिन्छन् उनी । कलाकारको रूपमा करिब एक दर्जनबढी मुलुक पुगिसकेका छन् । दर्शकहरूको माया त पाएका छन नै सँगसँगै नेपालीहरूको गुटबन्दी र एकले अर्काले मनैदेखि सहयोग नगर्ने बानी देखेर भने हैरान छन् । नेपालमा मात्र हैन विदेशमा समेत मैले यस्तै देखें जुन अन्त्य हुन आवश्यक छ । नेपाली फिल्म निर्माण गर्दा पूर्णतयारी र गृहकार्यको आवश्यकतासमेत औल्याउँछन् उनी । हतारमा भन्दा समय लिएर फिल्म निर्माण गर्न सक्यौं भने विदेशका नेपाली दर्शक मात्र नभएर विदेशी दर्शक पनि पाउन सकिने उनको अनुभव छ । अहिले आइरहेका नयाँ कलाकारहरूलाई टाइमपासको रूपमा भन्दा केही सिकेर आउन पनि सुझाव दिन्छन् उनी किनभने आफैं संघर्ष र परिश्रम गरेर बनाएको नाम र परिचय जति प्यारो संसारमा अरू केही हुन्न ।"
प्रज्ञाको बजेट १५ करोड,"काठमाडौं नेपाल प्रज्ञा प्रतिष्ठानको मंगलबार राजधानीमा सम्पन्न ३१औं प्राज्ञ सभाले चालू आर्थिक वर्षका लागि १५ करोड रुपैयाँ बजेट पारित गरेको छ । प्राज्ञ सभाको उद्घाटन गर्दै संस्कृति, पर्यटन तथा नागरिक उडड्यन मन्त्री जीवनबहादुर शाहीले संस्कृति जर्गेना गर्न प्राज्ञिक वर्गको भूमिका अहम् हुने बताए । यसलाई राजनीति गर्ने थलोको रूपमा विकास गर्नुहुन्न, प्रतिष्ठानको संरक्षकसमेत रहेका मन्त्री शाहीले भने । सरकारले सम्भाव्यता अध्ययन नगरी ललितकला, संगीत तथा नाटय, विज्ञान प्रविधि र नेपाल प्रज्ञा गरी चार संरचना बनाएकाले आर्थिक संकट बेहोर्नुपरेको नेपाल प्रज्ञा प्रतिष्ठानका कुलपति गंगाप्रसाद उप्रेतीले बताए । सरकारको मात्र भर परेर हुन्न, उनले भने, संगठनात्मक समझदारीमा अन्तर्राष्ट्रिय सहकार्यमा पनि जोड दिनुपर्छ । प्रतिष्ठानले भारत, चीन र बंगलादेशका प्राज्ञिक निकायसँग समझदारी गरिसकेको र पाकिस्तान र श्रीलंकासँग छलफल भइरहेको पनि उनले सुनाए । साथै, प्रतिष्ठानको हिरक जयन्तीका अवसरमा राष्ट्रियस्तरको वाङ्मय सम्मेलन र पूर्वको विराटनगर र पश्चिमको नेपालगञ्जमा क्षेत्रीय सम्मेलन गर्ने तयारी गरिरहेको पनि उनले खुलाए । नेपालमा जैविक र भौगोलिक विविधता मात्र नभई संस्कृतिमा पनि विविधता भएको मुलुकको रूपमा प्रतिष्ठानका पूर्वकुलपति एवं वरिष्ठ साहित्यकार बैरागी काइँलाले व्याख्या गरे । सार्क क्षेत्रमा नेपाली संस्कृतिको विस्तारका लागि अभियान चलाउने सांस्कृतिक र प्राज्ञिक संस्थालाई सरकारले टेवा दिनुपर्नेमा उनले जोड दिए । संगीत तथा नाटय प्रतिष्ठानका कुलपति सरुभक्तले संस्कृतिको क्षेत्रमा सरकारले विशेष रूपमा महत्त्व दिनुपर्नेमा जोड दिए । कार्यक्रममा प्रतिष्ठानका उपकुलपति डा विष्णुविभु घिमिरेलगायतले धारणा राखे । सभाले आर्थिक वर्ष २०७२०७३ को बजेट अनुमोदन गर्नुका साथै चालू आर्थिक वर्ष २०७३०७४ का लागि १५ करोड बजेट तथा कार्यक्रम पारित गरेको छ । त्यस्तै, प्रतिष्ठानको कर्मचारी तथा कलाकार नियमावली, आर्थिक प्रशासनसम्बन्धी नियमावलीमा पनि आवश्यक संशोधन गरेको छ । प्रतिष्ठानले प्राज्ञ सभा सदस्यमा साहित्यकार झमककुमारी घिमिरे र गोपाल पोखरेल नियुक्त गरेको छ । लामो समयदेखि रिक्त स्थानमा यी दुई स्रष्टा आएका हुन् । प्राज्ञ सभा सदस्य लोकबहादुर थापाले राजीनामा दिएर र पुष्कर थाम्सुङको निधन भएर दुई स्थान रिक्त हुन आएका थिए ।"
ललितकला प्राज्ञ सभा सम्पन्न,"काठमाडौं विभिन्न निर्णय लिँदै नेपाल ललितकला प्रज्ञा प्रतिष्ठानको प्राज्ञ सभा सम्पन्न भएको छ । प्रतिष्ठानका सदस्य सचिव नवराज भट्टद्वारा हस्ताक्षरित विज्ञप्तिअनुसार सभा पुस २४ देखि ६ दिन चलेको थियो । सभाले विभिन्न नियमावली संशोधन गर्नुका साथै २०७१२०७२ को महालेखा परीक्षकको प्रतिवेदन, वार्षिक प्रगति प्रतिवेदन र चालू आर्थिक वर्षको बजेट एवं कार्यक्रमलगायतका विषयमा छलफल भई विभिन्न निर्णय गरिएको विज्ञप्तिमा उल्लेख छ । सभाले लोकतान्त्रिक जनआन्दोलनका क्रममा सहादत प्राप्त प्रथम सहिद कलाकार अनिल लामाको स्मृतिमा अक्षय कोष स्थापना गर्ने, ललिकला शिरोमणि सम्मान, आदि सम्मान, युवा सम्मान पुरस्कार स्थापना गर्नुका साथै ललितकलामा उच्च शिक्षा अध्ययन गर्ने ८ विद्यार्थीलाई जनही २५ हजार रुपैयाँका दरले छात्रवृत्ति प्रदान गर्ने निर्णयसमेत गरेको विज्ञप्तिमा जनाइएको छ । त्यस्तै, प्रादेशिक स्तरमा ललितकला प्रदर्शनी गर्ने, विभिन्न ४ वटा स्थानमा सम्पर्क कार्यालय खोल्ने, अन्तर्राष्ट्रिय कला प्रदर्शनी नेपालमा गर्न पहल गर्ने, भूकम्पले क्षति पुर्याएको भवन विकल्पमा नयाँ भवन निर्माण गर्नेजस्ता निर्णय गरेको पनि विज्ञप्तिमा जनाइएको छ । सभामा प्रस्तुत प्रस्तावहरू आवश्यक सुझावसहित पारित गरिएको विज्ञप्तिमा उल्लेख छ ।"
विनमको प्रयास,"काठमाडौं गायक विनम राई आफ्नो पहिलो एल्बम प्रयास सँगैे आएका छन् । एल्बमसँगै उनले थोरै रिस धेरै माया बोल गीतको म्युजिक भिडियोमा पनि सार्वजनिक गरेका हुन् । यो गीतमा टंक बुढाथोकीले संगीत भरेका छन् । एल्बममा पाँच गीत रहेका छन् । उनी आफ्नो एल्बमबाट आशावादी छन् । गीतसंगीत क्षेत्रमा केही गरौं भनेरै आएको हुँ, उनले भने ।"
शाहरुखको प्यारमा करण ?,"बलिउडमा करण जोहर जति फिल्म निर्माणलाई लिएर चर्चित छन्, उति नै उनको सम्बन्धलाई लिएर । चर्चित टीभी टक सो कफी विथ करण का होस्ट करण पुरुष सेलिब्रिटीसँग पनि प्रेमिल झुकाव राख्छन् । जसले गर्दा उनी बेला बखत चर्चाको केन्द्रमा आइपुग्छन् ।यतिबेला उनको एउटा भनाइले फेरि एकपटक गसिपमा छाएका छन् । करण जोहरले वर्षको सुरुवातमा ल्याएको पुस्तक एन अनसुटेबल ब्वाई ले यतिबेला धेरै निजी कहानी र रोचक घटनाहरूको पर्दाफास गरिदिएको छ । जसले गर्दा पुस्तक र लेखक दुवै हिट भइरहेका छन् । सोमबार साँझ पुस्तक सार्वजनिक समारोहमा उपस्थित करणले शाहरुखसँगको निकट सम्बन्धबारे खुलासा मात्रै गरेनन्, अब उप्रान्त पिता बन्न चाहेको पनि बताए । जब म आफ्नो पिता यश जोहरको फिल्म कारोबारलाई भर्खरभर्खर बुझ्न थालेको थिएँ, त्यो बेला पितासँगै म डुप्लिकेट फिल्मको स्क्रिप्ट बोकेर शाहरुखको घर पुगेको थिएँ । शाहरूखको मेरो पिताप्रतिको आदर र सम्मान देखेर नै म पग्लिएको थिएँ । त्यो अनुभूति मेरोलाई अद्भुत खालको थियो । त्यसै बेलादेखि नै शाहरुखसँग मेरो माया बसेको हो, करण जोहरले भने ।तर करण र शाहरुखको प्रेममा समयसमयमा अवरोध पनि नआएको हैन । बीचमा केही समय त दुवैबीच बोलचालसम्म पनि भएन । पछि नायिका दिपीका पादुकोणले राखेको एक पार्टीमा दुवैबीच सौहार्दपूर्ण भेट भयो र सम्बन्धले पुन: निरन्तरता पाएको थियो । सबै सम्बन्धमा उतारचढाव भन्ने हुन्छ । हामी पनि डिप लभमा थियौं । म उनलाई आदर गर्छु । यो सम्बन्ध, यो नाता सधैंका लागि कायम रहनेछ, करणले शाहरुखप्रति माया दर्साउँदै थपे । शाहरुखले पनि आफूलाई करणले राम्रोसँग बुझेको जिकिर गरे । करण यस्ता मान्छे हुन् जो मलाई राम्रोसँग बुझेका छन् । उनीसँग म घन्टौं कुरा गर्न सक्छु, पुस्तक विमोचनमा उपस्थित शाहरुखले भने । करणले पुस्तकको एउटा च्याप्टर नै शाहरुखका लागि खर्चेका छन् ।"
बेलायतले सार्वजनिक गर्यो ब्रेक्जिट रणनीति,"लन्डन बेलायती प्रधानमन्त्री टेरेजा मेले मंगलबार बेलायत ईयू बहिर्गमन (ब्रेक्जिट) सम्बन्धी सरकारको रणनीति सार्वजनिक गरेकी छन् । प्रधानमन्त्री मेले गत जुनको जनमतसंग्रहले दिएको म्यान्डेटअनुसार ईयूबाट कडा रूपमा बाहिरिने संकेत गरेकी छन् । वार्ताका लागि बहुप्रतीक्षित १२ बुँदे सर्त अगाडि सार्दै उनले ब्रेक्जिट सम्झौताले बेलायत अरू बलियो, न्यायपूर्ण तथा वास्तवमा नै विश्वव्यापी हुने दाबी गरिन् । ईयू बहिर्गमन सम्झौता गर्दा ईयूको फ्री मुभमेन्ट अन्त्य गरी संसारभर व्यापार सन्धि गर्ने बेलायती सरकारको नीति रहेको पनि प्रधानमन्त्री मेले स्पष्ट पारेकी छन् । करिब ५० करोड जनसंख्या रहेको ईयू कमन मार्केटबाट बाहिरिए बेलायती व्यापारमा असर गर्ने व्यवसायीहरूले बताउँदै आएका छन् ।आगामी मार्चदेखि सुरु हुने ब्रेक्जिट वार्ताका लागि युरोपियन युनियनको न्यायिक, कृषि, वातावरणलगायत कस्टम युनियन, ईयू कानुन तथा कमन मार्केटबाट निस्कने भन्ने उनको मार्गचित्रले बेलायती व्यवसायीमाझ सन्त्रास छाएको छ । बेलायती मुद्रा स्टर्लिङ पाउन्डको भारी गिरावटले आर्थिक बजारमा अस्थिरता छाउनुका साथै ब्रेक्जिटले बेलायती अर्थतन्त्रलाई केही समयका लागि असर गर्ने संकेत देखिएको छ । ईयूले कमन मार्केटमा रहन फ्री मुभमेन्ट स्वीकार गर्नु अपरिहार्य भएको बताउँदै आएको छ । फ्री मुभमेन्टका कारण २००४ पछि ईयूका करिब १५ लाख आप्रवासी बेलायतमा आएर बेलायती जनमानसमा यसको आक्रोश बढेकाले ईयूविरोधी जनमतसंग्रह जित्न सफल भएको विश्वास गरिन्छ । तर, प्रधानमन्त्री मेले ईयूसँग नयाँ सन्धि गरी कस्टम फ्री व्यापार गर्न इच्छुक भएको पनि जनाएकी छन् ।दुई वर्षभन्दा बढी समय लाग्ने ब्रेक्जिट वार्तामा बेलायतले चाहेको मात्र सबै पूरा नहुने र ईयूको आफ्नो लक्ष्यअनुरूप लेनदेनमा कुरा मिलेपछि अरू २७ सदस्यीय युरोपेली देश तथा बेलायती संसदले स्वीकार गर्नुपर्ने हुन्छ । आप्रवासीहरूको मुद्दामा अनुदार ठानिएकी मेले व्यवसायीहरूको कुराभन्दा जनमानसमा रहेको इमिग्रेसनविरोधी आक्रोशलाई बढी ध्यान दिएको भन्ने विश्लेषकहरूको भनाइ छ । बेलायती अध्यागमन इतिहास हेर्दा वर्तमान सत्तारूढ कन्जरभेटिभ पार्टीको नीति सधंै कडा रहँदै आएको छ । सन् १९९७ मा लेबर पार्टीका नेता टोनी ब्लेयरको जितपछि आप्रवासी नियममा निकै सुधार गरेका थिए । उदाहरणका रूपमा बेलायतमा रहेका ९० प्रतिशतभन्दा बढी नेपाली सन् १९९७ पछि नै आएकाले यसबाट लेबर पार्टीको उदारवादी इमिग्रेसन नीतिको आंकलन गर्न सकिन्छ । अमेरिकी राष्ट्रपति चुनिएका डोनाल्ड ट्रम्पले ब्रेक्जिटको समर्थन गर्दै बेलायतसँग व्यापार सम्झौता चाँडै नै गर्न सकिने भन्दै ब्रेक्जिट समर्थकको मनोबल बढाएका छन् । उनले ईयू खाली जर्मनीका लागि साधनमात्र भएको भनी आलोचनासमेत गरेका छन् । गत जुनमा भएको जनमतसंग्रहपश्चात सोचेभन्दा राम्रो आर्थिक गतिविधिले पनि कडा ईयू बहिर्गमनका लागि बेलायती सरकारलाई हिम्मत बढेको कतिपयको विश्लेषण छ ।तर ईयू समर्थकहरूले ब्रेक्जिट नरम हिसाबले हुनुपर्ने तथा कमन मार्केट छोडदा बेलायतले भारी मूल्य चुकाउनुपर्ने धारणा राख्दै आएका छन् । दोस्रो विश्वयुद्धपछि सबभन्दा विभाजित बेलायती समाजमा सबैलाई मान्य हुने ब्रेक्जिट नीति बनाउन सरकारलाई ठूलो चुनौती छ । प्रधानमन्त्री मेको उद्घोषले बेलायतको युरोपमा समान तथा सेवाको खुला आवतजावतको बदलामा अध्यागमन नियन्त्रण साट्ने भन्ने अर्थ हुन्छ । उनको नीतिको गहिराइले ब्रेक्जिटसँग सम्बन्धित हजारौं कुरालाई कसरी प्रभाव पर्छ भन्ने निक्र्यौल गर्न भने कठिन छ । बेलायती सरकारको कडा ब्रेक्जिट नीतिको समाचारले विदेशी विनिमय बजार भयभित भएकोले पाउन्डको भाउमा धेरै हलचल भइरहेको लन्डनस्थित अर्थ व्यवस्थापनका जानकार विकलचन्द्र आचार्य बताउँछन् ।"
हिमपातले वन्यजन्तु जोखिममा,"बझाङ चार जिल्लाको संगम खप्तड राष्ट्रिय निकुञ्जमा बाक्लो हिउँ जमेको छ । हिमपातसंगै चिसो बढेपछि वन्यजन्तु न्यानोको खोजीमा तल्लो भेगमा बसाई सरेका छन् । शिकारी तिनकै पर्खाइमा पासो थापेर बस्ने भएकाले चोरी शिकारको जोखिम बढेको छ । खप्तडमा ३४ फिट बाक्लो हिउँ जमेको छ । शनिबारदेखि निरन्तर हिमपात भइरहेको हो । संरक्षित वन्यजन्तु रेखदेखका लागि बनाइएका सबै मार्ग अवरुद्ध छन् । अवरुद्ध बाटो खोलेर बन्यजन्तु निगरानीका लागि खप्तड स्थित नेपाली सेनाको टोली सक्रिय रहेको राष्ट्रिय निकुञ्जका प्रमुख संरक्षण अधिकृत रामचन्द्र खतिवडाले बताए । बाक्लो हिउँ परेको र अत्याधिक चिसोले बाटो खोल्न सकस भइरहेको छ, उनले भने, तर, सेनाले बाटो खोल्ने प्रयासलाई निरन्तरता दिइरहेको छ ।खप्तडमा अहिले दिउँसोको तापक्रम २३ डिगी्र सेल्सीयस सम्म हुन्छ । राती तापक्रम घटेर माईनस १० डिग्री सेल्सियससम्म पुग्न थालेको खतिवडाले बताए । बाक्लो हिमपात र निरन्तर घटिरहेको तापक्रमका कारण वन्यजन्तु बेसीका घमाइलो ठांउ तिर जाने र मानव वस्ती नजीक पुग्दा उनिहरू माथि खतरा हुने खतिवडाको भनाई छ । मानिस र वन्यजन्तु नजिक हुदा दुबैलाई खतरा हुन्छ, उनले भने, चोरी सिकारका कारण बन्यजन्तुलाई झनै जोखिममा पर्छन ।हिमपातको समय संरक्षणका दृष्टिकोणले जोखिमपुर्ण मानिने खप्तड राष्ट्रिय निकुञ्ज मध्यबर्ती ब्यबस्थापन समितिका अध्यक्ष रामप्रसाद उपाध्यायले बताए । उनले भने, चोरीसिकार गर्नेहरूका लागि पनि यो समय सबैभन्दा उत्तम मानिन्छ । मध्यवर्ती क्षेत्रमा शिकारी बन्यजन्तु ढुकेर बसिरहेका हुन्छन । पासो लगायत परम्मरागत प्रबिधिले यो क्षेत्रमा बन्यजन्तुको अबैद्य शिकार हुने गरेको छ ।यो जोखिमको समय भएकाले संरक्षण्का गतिबिधि चुस्त भएर संचालन गर्नुपर्ने सरोकारवाला बताउछन् । राष्ट्रिय निकुञ्ज कार्यालयमा हाल ७२ जनाको दरबन्दी छ । जसमा प्रमुख संरक्षण अधिकृत (उपसचिब) एकजना, दुई जना सहायक संरक्षण अधिकृत सहितको ब्यबस्था छ । तर, अधिकांश पदहरू रिक्त रहेको निकुञ्जले जनाएको छ । मूख्य रुपमा संरक्षणमा खटिने गेम स्काउट (बन संरक्षक सरह) मा ३९ जनाको दरबन्दी मध्ये ३४ दरबन्दी रिक्त छन् । सेनानी सहितको नेपाली सेनाको करिब २ सय ५० दरबन्दी सहितको गुल्म संरक्षणमा तैनाथ रहने भएकाले खासै समस्या भने नरहेको प्रमुख संरक्षण अधिकृत खतिवडाले बताए । संरक्षणमा मध्यबर्ती क्षेत्रका स्थानीय पनि जिम्मेबार भएर लाग्नु पर्छ, उनले भने, निकुञ्जले चाहेर मात्र संरक्षण सम्भव हुदैन् ।"
सरकारले अदालतमा हस्तक्षेप गर्यो,"विराटनगर एमाले अध्यक्ष केपी ओलीले सरकारले अदालतमा राजनीतिक हस्तक्षेप गरेको आरोप लगाएका छन् । मंगलबार सञ्चारकर्मीसँग उनले भने, चरम राजनीतिक हस्तक्षेपका कारण सम्मानित अदालत राजनीतिक भर्ती केन्द्र भएको छ ।उच्च अदालतमा न्यायाधीश नियुक्ति प्रकरणले सम्मानित अदालतको छवीमा आँच ल्याउने काम भएको उनले बताए । सरकार गठन भएको ६ महिना बित्यो एता र उता हल्लिने कामभन्दा केही गर्न सकेको छैन, उनले भने, सरकारको नियत निर्वाचन गराउने नै छैन । अध्यक्ष ओलीले कुनै हालतमा संशोधन प्रस्ताव पारित नहुने भन्दै त्यसमा ढुक्क हुन आग्रह गरे । सांसदको संख्याले पुग्दैन । घरबाट मान्छे ल्याएर हुँदैन होला, उनले भने, अब फेरि झुक्याउँछौं भनेर नसोचे हुन्छ, कहाँ झुक्किने कहाँ नझुक्किने त्यो एमालेलाई राम्रोसँग थाहा छ । एमाले फेरि संसदको म्याद कुनै पनि हालतमा थप्ने पक्षमा नरहेको उनले बताए । जनतालाई झुक्यार एमालेलाई दोष नदिन सरकारमा रहेका दलहरूलाई चेतावनी दिए ।"
गाउँमै सरकारी सेवा,"सिन्धुपाल्चोक चार वर्षको उमेरमा पोलियोबाट ग्रसित ठोकर्पाकी लज्जावती न्यौपानेले घुम्ती शिविरमा अपांग परिचयपत्र बनाइन् ।परिचयपत्र नहुँदा भत्ताबाट वञ्चित थिइन् । घरदैलोमै शिविर आएपछि वरदानजस्तै भयो, उनले भनिन् । ठोकर्पा माथ्लोभेगका कृष्णबहादुर कार्कीले ५९ वर्ष लागेपछि बल्ल नागरिकता पाएँ । उमेर पाको भए पनि नागरिकता पाएपछि उनको खुसीको सीमा छैन । घुम्ती शिविरमा सजिलैसित नागरिकता पाउँदा अत्यन्त खुसी लागेको बताए । ठोकर्पा गाविस भवनमा गरिएको घुम्ती शिविरमा झन्डै २ हजारभन्दा बढीले सेवासुविधा लिएका छन् । प्रमुख जिल्ला अधिकारी अन्तरबहादुर सिलवालले घुम्ती शिविरमार्फत भ्याएसम्म सबै किसिमका सरकारी सेवा दिएको बताए ।"
प्रत्यक्ष राष्ट्रपति र लोकपाल चाहिन्छ,"नुवाकोट नयाँ शक्ति पार्टीका संयोजक तथा पूर्वप्रधानमन्त्री डा बाबुराम भट्टराईले अहिलेको अवस्थामा संविधान संशोधन, प्रत्यक्ष निर्वाचित राष्ट्रपतिको आवश्यकता औंल्याएका छन् । भ्रष्टाचार रोक्न अधिकारसम्पन्न लोकपाल चाहिनेमा जोड दिए । यो संविधान संशोधन गरौं, उनले भने । संविधान संशोधन गर्न देशव्यापी हस्ताक्षर अभियान चलाएकाले सबैलाई साथ दिन उनले आग्रह गरे ।"
उपचारमा ३५ लाख जुट्यो,म्याग्दी भगवती ३ की बोनम्यारो र रक्तक्यान्सरबाट पीडित सीता (कृष्णकुमारी) कटुवालको उपचार गर्न ३५ लाख रुपैयाँ संकलन भएको छ । सीता बचाउ अभियानका सदस्य कमल खत्रीका अनुसार उनको उपचारमा ७० लाख लाग्ने अस्पतालले जनाएको छ।
अव्यावहारिक कार्यविधिले बल्ल १२१ लाई ऋण,"काठमाडांै राष्ट्र बैंकले तयार पारेको भूकम्प प्रभावित परिवारलाई आवासीय घर पुनर्निर्माणका लागि प्रदान गरिने पुनरकर्जा कार्यविधि व्यावहारिक नहँुदा करिब २० महिनामा बल्ल १ सय २१ जना पीडितले मात्रै ऋण पाएका छन् ।राष्ट्र बैंकका अनुसार मंसिर मसान्तसम्म तिनीहरूले मात्र २ प्रतिशत ब्याजदरको आवास कर्जा पाएका हुन् । गत मंसिरसम्म उक्त कर्जा बापत बैंक तथा वित्तीय संस्थाले २५ करोड ४९ लाख रूपैयाँ प्रवाह भएको राष्ट्र बैंक तथ्यांकमा उल्लेख छ । यो अपेक्षाभन्दा निकै कम हो । भूकम्पले करिब ८ लाख घर पूर्ण रूपले क्षति भएका छन् । कार्यविधि व्यावहारिक नभएकै कारण यो सुविधा धेरै पीडितले पाउन नसकेको महसुस भएको छ, पुनर्निर्माण प्राधिकरणका प्रमुख कार्यकारी अधिकृत (सीईओ) गोविन्दराज पोखरेलले भने, धितो अनिवार्य राख्नुपर्ने व्यवस्था छ । घरै भत्किएपछि के धितो राख्नु ? जग्गाले मात्रै धितो नपुग्ने । यो लगायत केही अफ्ठेराहरू देखिए । कर्जा परिचालनमा देखिएको समस्या सामधान गर्न राष्ट्र बैंकसँग छलफल भइरहेको उनले बताए ।सामान्य सेवाग्राहीले घर निर्माण गर्न लिँदा अपनाइने सबै प्रक्रिया पूरा गरेपछि मात्रै यो कर्जा पाउने व्यवस्था कार्यविधिले गरेको छ । तर व्याजदर भने निकै फरक छ । बंैक तथा वित्तीय संस्थामा पेस गर्नुपर्ने कागजात, झन्झटिलो प्रक्रिया र धितो राख्नैपर्ने लगायत कारणले यो कर्जा परिचालनमा समस्या देखिएको सरोकारवाला निकायको स्वीकारोक्ति छ ।यो कर्जा पाउनेले समेत निकै सास्ती भोग्नुपरेको जनाउँदै आएका छन् । आवश्यक कागजातसहित बैंक तथा वित्तीय संस्थामा गएर कर्जा लिन र नपाइएमा सिधै राष्ट्र बैंकमा उजुरी गर्न पीडितलाई गभर्नर चिरञ्जीवी नेपालले पटकपटक आग्रह गर्दै आएका छन् । तर, भूकम्प गएको २२ महिना पूरा भइसक्दा पनि न त कुनै बैंक तथा वित्तीय संस्था कारबाहीमा परेका छैन, न त ऋण पाउँदा पीडितले भोग्नुपर्ने सास्ती नै घटेको छ ? परिणाम सुपथ दरको ऋण पाउँला र घर बनाउँला भन्ने पीडितहरूको आश मरेको छ ।सुपथ दरको आवास कर्जा अपेक्षाभन्दा निकै कम मात्र प्रवाह भएको राष्ट्र बैंकले पनि जनाएको छ । सुपथ दरको आवास कर्जा कार्यक्रम ल्याउँदा धेरै पीडितले ऋण पाउँछन् भन्ने अपेक्षा थियो । तर, व्यावहारिक रूपमा त्यस्तो देखिएन, राष्ट्र बैंकका सहप्रवक्ता राजेन्द्र पण्डितले भने, अहिले प्रवाह भएको कर्जा राष्ट्र बैंकको अपेक्षाभन्दा धेरै कम हो । कार्यविधिअनुसार बैंक तथा वित्तीय संस्थाले ऋण दिँदा निश्चित मापदण्ड पूरा गर्नुपर्ने र ती मापदण्ड पूरा गर्न नसकेका पीडितले उक्त कर्जा नपाएको पण्डितले बताए । यो भूकम्प पीडितलाई प्रदान गरिने आवास कर्जा हो, कर्जा अनुदानजस्तो हँुदैन । त्यसैले तोकिएको मापदण्ड पुगेका पीडितले मात्र पाउँछन्, उनले भने, ती शर्त पालना नभएका ऋणीहरूले नपाएका हुन् । मापदण्ड पुर्याएर आएका पीडितलाई सरल प्रक्रिया र छिटो कर्जा दिन बैंकहरूलाई आग्रह गरिरहेको उनले बताए ।नेपाल बैंकर्स संघका उपाध्यक्ष किशोर महर्जनले सुपथ दरको कर्जासम्बन्धी नीतिमा व्यावहारिक कठिनाइ भएकाले अपेक्षित रूपमा विस्तार हुन नसकेको बताए । कार्यविधिले होम लोन पोलिसी अनुसार नै कर्जा विस्तार गर्नुपर्ने निर्देशन गरेको छ । उक्त नीतिअनुसार कर्जा दिनका लागि अधिकांश पीडितको मापदण्ड पुग्दैन, उनले भने, अधिकांश पीडितको जग्गामा मोटर बाटो पुगेको छैन भने पीडितको आम्दानी स्रोतले पनि थेग्दैन । यो कर्जा परिचालनका विषयमा बैंकहरूले पनि त्यति रुचि देखिँदैन । यो कारणले पनि कर्जा कममात्र प्रवाह भएको एक वाणिज्य बैंकका प्रमुख कार्यकारी अधिकृतले बताए । भित्री रूपमा यो कर्जा विस्तारमा बैंकको रुचि छैन, गाउँका पीडितलाई धितो र आम्दानीको स्रोतले पुग्दैन, उनले भने, सहरमा एकढेड करोडभन्दा कमले घर बन्दैन । यसकारण बैंकहरूले यो कर्जाको दायर फराकिलो पार्न राष्ट्र बैंकलाई सुझाव दिएको उनले बताए । भूकम्पबाट धेरैको घर भत्किएपछि उनीहरूको घर बनाउन सहयोग पुर्याउने उद्देश्यले सरकारले भूकम्पलगत्तै २ प्रतिशत ब्याज दरमा उपत्यकाभित्र २५ लाख र उपत्यकाबाहिर १५ लाख रूपैयाँ कर्जा प्रदान गर्ने नीति ल्याएको थियो । यस्तो कर्जा प्रवाह गरे बापत बैंक तथा वित्तीय संस्थाले शून्य प्रतिशत ब्याज दरमा पुनर्कर्जा सुविधा पाउँछन् ।भूकम्प गएको एक महिनापछि नै जेठ १३ गते राष्ट्र बैंकले उक्त निर्णय गरेको थियो । १५ बुँदे मापदण्ड बनाई राष्ट्र बैंकले क, ख र ग वर्गका बैंक तथा वित्तीय संस्थाहरूबाट उक्त कर्जा पीडितलाई उपलब्ध गराउन निर्देशन दिएको छ । उक्त निर्देशनअनुसार भूकम्प पीडितले नजिकको बैंक तथा वित्तीय संस्थाबाट तोकिएको मापदण्ड पूरा गरी २ प्रतिशत व्याज दरमा ऋण पाउनुपर्ने हो । दुई वटा घर हुनेले यो ऋण पाउने छैनन् । एउटा आवासीय घर पुनर्निर्माणका लागि मात्रै यो सुविधाको व्यवस्था राष्ट्र बैंकले गरेको हो । उक्त ऋण लिनेलाई सावा व्याज भुक्तानी गर्ने अवधि ५ देखि अधिकतम १० वर्षसम्म कार्यविधिले तोकेको छ । अवधिभन्दा अगाडि नै भुक्तानी गर्न चाहनेलाई कुनै प्रकारको शुल्क नलिने व्यवस्था गरिएको छ । ऋण रकम भने घर निर्माण प्रगतिका आधारमा ४ पटकमा बैंकले उपलब्ध गराउने हो । यो सुविधा प्राप्त गर्नेहरूले राष्ट्रिय भवन संहिता र भूकम्प प्रतिरोधात्मक मापदण्डका आधारमा घर निर्माण गर्नुपर्ने छ । बैंकले कर्जा वितरण गर्दा बैंक तथा वित्तीय संस्थाले विद्यमान कर्जासम्बन्धी नीतिगत व्यवस्थाको अधिनमा रही वितरण गर्नुपर्ने व्यवस्था नै पीडितका लागि व्यावहारिक नभएको हो ।"
दोस्रो किस्ता वितरण गर्न २८ अर्ब माग,"काठमाडांै पुनर्निर्माण प्राधिकरणले भूकम्पपीडितलाई दोस्रो किस्ता अनुदान रकम वितरण गर्न अर्थ मन्त्रालयसँग २८ अर्ब रुपैयाँ बजेट माग गरेको छ ।प्राधिकरणका प्रमुख कार्यकारी अधिकृत (सीईओ) गोबिन्द पोखरेलका अनुसार मंगलबारको निर्णयले अर्थ मन्त्रालयसँग २८ अर्ब रुपैयाँ माग गरिएको हो । यो रकम आएपछि सबै जिल्लामा निकासा जाने छ । अनुदानको दोस्रो किस्ता वितरणमा ढिलाइ नहोस् भनेर यो रकम माग गरी सबै जिल्लामा पठाउन लागेका हांै, उनले भने, अर्थ मन्त्रालयले केही दिनमा निकासा दिने आश्वासन पाएको छु । उक्त रकम ३१ वटै जिल्लामा पठाउनका लागि माग गरिएको उनले बताए । १७ वटा जिल्लामा बल्ल भूकम्पपछिको विस्तृत सर्वेक्षणको काम भइरहेको छ । उक्त जिल्लामा सर्वेक्षण सकिएलगत्तै पहिलो किस्ता वितरण गर्न रकम निकासा दिने तयारी भएको प्राधिकरणले जनाएको छ । अर्थ मन्त्रालयका बजेट महाशाखाका प्रमुख मधु मरासिनीले पुनर्निर्माण कोष परिचालन हुने गरी उक्त रकम निकासाको प्रक्रिया अघि बढिसकेको बताए । अख्तियारी गइसकेको छ । महालेखा नियन्त्रकको कार्यालयले केही प्राविधिक विषय सम्बोधन गर्ने क्रममा ढिलाइ भएको हो, उनले भने, अब प्राधिकरणले कोषमा यो रकम राखेर आवास अनुदान वितरण गर्न पाउने छ ।यसअघि अर्थ मन्त्रालयले पुनर्निर्माण प्राधिकरणलाई ३३ अर्ब रुपैयाँ निकासादिएको छ । भूकम्पपीडितलाई दोस्रो किस्ताको अनुदान रकम वितरण बुधबारबाट सुरु हुने प्राधिकरणका प्रवक्ता भीष्मकुमार भुसालले बताए । गोरखा, सिन्धुली र मकवानपुरमा दोस्रो किस्ता वितरण गर्ने तयारी भइरहेको छ, उनले भने, बुधबारबाट दोस्रो किस्ताको रकम वितरण सुरु हुने छ । अहिलेसम्म पहिलो किस्ता ४ लाख ७६ हजार परिवारले पाइसकेका छन् । यसमध्ये करिब १९ हजारले घर पुनर्निर्माणको जग निर्माण गरी दोस्रो किस्ता माग गरेका छन्, उनले भने, अब यो रकम वितरण सुरु हुने छ । केही दिनपछि तीव्रता पाउने छ । सरकारले पहिलो किस्तामा ५० हजार रुपैयाँ वितरण गरेको छ । दोस्रो किस्तामा अब डेढ लाख रुपैयाँ पाउने छन् ।"
कर तिरेपछि मात्र एनसेललाई फोरजी देऊ,"काठमाडौं व्यवस्थापिका संसदको सार्वजनिक लेखा समितिका सांसदहरूले सरकारले लिनुपर्ने सम्पूर्ण कर असुल गरेपछि मात्र एनसेललाई चौथो पुस्ताको मोबाइल सेवा (फोरजी) दिनुपर्ने माग गरेका छन् ।मंगलबार सिंहदरबारमा बसेको सार्वजनिक लेखा समितिको बैठकमा बोल्दै सांसदहरूले यस्तो माग गरेका हुन् । राज्यलाई ठूलो घाटा लगाउने गरी आफ्नो सेयर बिक्री बापतको पुँजीगत लाभ कर नतिरिरहेको एनसेललाई फोरजी चलाउन दिएर पुरस्कृत गर्न नहुने उनीहरूले बताएका हुन् । बैठकमा बोल्दै नेपाली कांग्रेसका सांसद मोहन बस्नेतले पुँजीगत लाभकर नतिर्ने एनसेल कम्पनी र डाँका मा कुनै फरक नभएको भन्दै अहिलेकै अवस्थामा फोरजीको लाइसेन्स दिन नहुने बताए । एनसेललाई अहिले फोरजीको लाइसेन्स दिनु भनेको डाँकालाई पुरस्कार दिएको जस्तो हो, उनले भने, फोरजी दिने प्रक्रिया तत्काल रोकेर सबै कर असुल गरेपछि मात्र दिनुपर्छ । नेपाली कांग्रेसकै अर्का सांसद रामहरि खतिवडाले कर चुक्ता नभईकन एनसेललाई फोरजीको अनुमति दिन नहुने बताए ।नेपालबाट लिएको पैसा विदेश लिएर जाने कम्पनीले करसमेत नतिरेर ठगिरहेकाले पुरस्कृत गर्न नहुने उनले बताए । माओवादी केन्द्रकी सांसद रूपा महर्जनले ग्रामीण तथा विपन्न वर्गले प्रयोग गर्ने एनसेलले आफ्नो कमाइबाट राजस्व भने राज्यलाई नतिर्दा समेत पुरस्कृत गर्न लागिएको बताइन् । एनसेलले राजस्वसमेत नतिरेर ब्रम्हलुट गरिरहेको छ, उनले भनिन् । कर चुक्ता नगरी एनसेललाई नयाँ सेवाको अनुमति दिन नहुने उनले बताइन् । सूचना तथा सञ्चार मन्त्रालयका सचिव महेन्द्रमान गुरुङ र नेपाल दूरसञ्चार प्राधिकरणका अध्यक्ष दिगम्बर झालाई समेत बोलाएर भएको बैठकमा अधिकांश सांसदहरूले कर चुक्ता नगरी एनसेललाई फोरजी सेवाको अनुमति दिन नहुने बताएका थिए । केही सांसदहरूले अर्थ मन्त्रालयका अधिकारीहरूले तीन महिनाभित्र कर उठाइसक्ने प्रतिबद्धता जनाएकाले फोरजी रोक्न नहुने धारणा राखेका थिए । कांग्रेसका सांसद ध्रुव वाग्लेले प्रविधिलाई रोक्न नहुने बताए । उनले अर्थ मन्त्रालयले तीन महिनामा कर उठाउने बताएकाले एनसेललाई फोरजी दिँदा फरक नपर्ने धारणा राखेका थिए । माओवादी केन्द्रका सांसद टेकबहादुर बस्नेतले अर्थलाई निर्देशन दिइसकेकाले अहिले फोरजी रोक्ने विषयमा निर्णय गर्नुनपर्ने बताएका थिए । उनले छलफल अपुग भएकाले थप छलफल गर्नुपर्ने बताए । बैठकमा बोल्ने सांसदहरूले फोरजी सेवा सञ्चालनको अनुमति दिँदा बोलकबोल प्रक्रिया अपनाउनुपर्ने मागसमेत गरेका थिए । अधिकांश सांसदहरूले कर असुलेपछि मात्र फोरजी सेवाको अनुमति दिनुपर्ने धारणा राखे पनि बैठकले यससम्बन्धी ठोस निर्णय भने भएन । एनसेलको कर र फोरजीका विषयमा थप अध्ययन र छलफल गर्नुपर्ने भन्दै बैठक अर्को मिति तय नभएसम्मका लागि स्थगित भएको छ । यस विषयमा थप छलफल गर्नुपर्ने भएकाले अर्को बैठकमा यस विषयमा तथ छलफल हुनेछ, बैठकको अध्यक्षता गरेका ज्येष्ठ सदस्य सर्वेन्द्रनाथ शुक्लाले भने । बैठकले २०६८ साल पुस २५ गते लेखा समितिले गरेको निर्णय र निर्देशनको कार्यान्वयनका अवस्थाबारे भने सूचना तथा सञ्चार मन्त्रालयसँग प्रगति माग गर्ने निर्णय गरेको छ । त्यसबेला लेखा समितिले नेपालमा दूरसञ्चार सेवाको फ्रिक्वेन्सी वितरणमा अराजकता भएको भन्दै बोलकबोलबाट वितरण गर्नुपर्ने निर्णय गरेको थियो । समितिले उपसमिति गठन गरी फ्रिक्वेन्सीबारे अध्ययनसमेत गराएको थियो । गत आइतबार लेखा समितिले अर्थ मन्त्रालय र त्यस सम्बद्ध अधिकारीलाई बोलाएर तीन महिनाभित्र एनसेलबाट असुल्नुपर्ने पुँजिगत लाभकर उठाउन निर्देशन दिएको थियो । सो बैठकमा सांसदहरूले कर असुल नभई सरकारले एनसेललाई फोरजी सेवा दिन लागेको बताएपछि मंगलबार त्यससम्बन्धी छलफल गर्न बैठक डाकिएको थियो ।एनसेलले बिक्रीमा करिब ३३ अर्ब रूपैयाँ लाभकर बुझाउनुपर्ने देखिएको कर निर्धारणमा संलग्न सरकारी अधिकारीहरूले बताउँदै आएका छन् । अग्रिम कर बापत टेलियाका तर्फबाट भन्दै एनसेलले करिब १० अर्ब रूपैयाँ बुझाए पनि बाँकी रकम भने हालसम्म बुझाएको छैन । कर बाँकी रहेको जानकारी छैनमंगलबार बैठकमा बोलाइएका सरकारी अधिकारीहरूले आफूहरूलाई आधिकारिक रूपमा कर तिर्न बाँकी रहेको जानकारी नभएको बताएका छन् । हामीलाई कुनै पनि निकायले कर तिर्न बाँकी रहेकाले यो सेवा रोकिदिनु भनेर पत्राचार गरेको छैन, प्राधिकरणका अध्यक्ष दीगम्बर झाले भने, आधिकारिक रूपमा नआइकन हामी कसरी सेवा रोक्न सक्छौं ? उनले एनसेलले कर चुक्ता गर्न बाँकी रहेको विषयमा प्राधिकरणलाई आधिकारिक जानकारी नआएको बताए । हामीले उठाउनुपर्ने रोयल्टी, फ्रिक्वेन्सी दस्तुर र ग्रामीण दूरसञ्चार विकास कोषको रकममा समस्या छैन, उनले भने, अरू करका विषयमा हामीलाई जानकारी छैन, जानकारी भएर अनुरोध गरिए हामी सबै सेवा विस्तार रोकिदिन्छौं ।"
मलेसियाले गैरकानुनी कामदारलाई अस्थायी श्रम स्वीकृति दिने,"मलेसिया मलेसियाले गैरकानुनी हैसियतमा रहेका विदेशी कामदारहरूलाई अस्थायी श्रम स्वीकृति दिने भएको छ । गैरकानुनी कामदारलाई वैधता हुन दिइएको समयावधि सकिएको तीन सातापछि मलेसियाको यो निर्णय आएको हो । विदेशी एवं गैरकानुनी कामदारबारे संसदीय समितिको बैठकपछि मंगलबार मलेसियाली उपप्रधान तथा गृहमन्त्री अहमद जहिद हमिदीले उक्त जानकारी दिएको स्थानीय सञ्चार माध्यमले जनाएका छन् । मलेसियाले गत वर्ष जनवरीमा संशोधित बजेट भाषणसँगै गैरकानुनी आप्रवासी कामदारलाई वैधता दिने घोषणा गरेको थियो । त्यसपछि गत वर्ष फेब्रुवरी १५ देखि पुन: भर्ना एवं स्थानान्तरण कार्यक्रम मार्फत दर्ता भई योग्य हुने कामदारलाई निर्माण, उत्पादनलगायत क्षेत्रमा रोजगारीमा लगाइएको थियो । त्यति बेला रोजगारीका विभिन्न थप १७ सहायक क्षेत्र खुला गरिएको थियो । औद्योगिक क्षेत्रहरूमा भएको माग पूर्ति गर्न र गैरकानुनी कामदारको संख्या घटाउन यस्तो अवसर दिन लागिएको हो । यो निर्णय लागू भएमा यहाँ गैरकानुनी अवस्थामा रहेका हजारौं नेपालीले वैधानिकता पाएर रोजगारी गर्न पाउनेछन् । यद्यपि यो निर्णय मलेसियाली महान्याधिवक्ताको कार्यालयबाट कानुनी प्रक्रियाबारे टुंगो लागिसकेपछि मात्र लागू हुनेछ । गैरकानुनी कामदारले वैद्य हुन पूरा गर्नुपर्ने प्रक्रिया एवं शुल्क र समयावधिबारे पनि अहिलेसम्म केही पनि खुलाइएको छैन । स्थानीय सञ्चार माध्यमका अनुसार रोजगारदाताले यसअघि विदेशी कामदारलाई रोजगारी दिन अवलम्बन गरेको सामान्य प्रक्रियाअनुसार नै यसपालि पनि गैरकानुनी कामदार राख्न पाउनेछन् । रोजगारदाताले कामदारको लेभी रकम र आवश्यक प्रक्रिया पूरा गरी कामदारका लागि अस्थायी श्रम स्वीकृतिका लागि आवेदन दिनुपर्नेछ । थप चार क्षेत्र खुला यसैबीच मलेसियाले विदेशी कामदारका लागि रोजगारीका विभिन्न चार क्षेत्र खुला गरेको छ । मलेसियाले गैरकानुनी हैसियतमा रहेका कामदारका लागि अस्थायी श्रम स्वीकृति लिई सेवा, निर्माणलगायत अन्य क्षेत्रका साथै पोल्ट्री फार्म, खानी तथा उत्खनन, कार्गो ह्यान्डिलिङ र ट्राभल एन्ड टुरिजमलगायत चार क्षेत्रसमेत खुला गरिएको उल्लेख गरेको छ । समाचारअनुसार यीमध्ये उत्खनन र टुरिज्म क्षेत्र आगामी सन् २०२० सम्मका लागि खुला हुनेछ । नेपाली कामदारहरू बढी जसो सेवा, सुरक्षा र उत्पादन क्षेत्रमा कार्यरत छन् । त्यसका अलावा यहाँका थिम पार्क, गल्फ क्लब, होलसेल एन्ड रिटेल सप, टेक्सटाइल, ज्वेलरी, कार वास, वेयलफेयर एसिस्टेन्ट, मार्केट्स, पेट्रोल स्टेसन, हाइपर मार्केट, खानी, फर्निचर, वायर हाउस, पोर्ट कार्गोलगायत विभिन्न क्षेत्रमा पनि विदेशी कामदार कार्यरत छन् । प्रमुख समस्यागैरकानुनी कामदारसम्बन्धी समस्या मलेसियालाई ठूलै पिरलो हुँदै आएको छ । आगामी सन् २०२० सम्ममा आफूलाई विकसित राष्ट्रका रूपमा उभ्याउने लक्ष्य बोकेको मलेसियाले गैरकानुनी कामदारका लागि दिएको झन्डै ७ वर्षयताको यो चौथो ठूलो अवसर हो । यसअघि पनि यस्तै अवसर दिइएको थियो र हजारौं नेपाली वैध भई कार्यरत छन् भने अन्य हजारौं नेपाली आममाफी प्रक्रियाअनुरूप स्वदेश फिरिसकेका छन् । करिब २२ लाखभन्दा बढी वैधानिक अवस्थामा कार्यरत आप्रवासी कामदार रहेको मलेसियामा अझै पनि लाखौंको संख्यामा गैरकानुनी अवस्थामा रहेको अनुमान छ ।"
खिम्तीढल्केबर प्रसारण लाइन पहिलो सर्किट पूरा,"आयोजना कार्यालयका सहायक प्रबन्धक सुनिलकुमार महतोका अनुसार पहिलो सर्किटको काम पूरा भएको हो । निर्माण सकिएर परीक्षणका रूपमा विद्युत् सुचारु गर्न थालिएको छ, उनले भने, दोस्रो सर्किटको काम पनि चाँडै पूरा हुन्छ । १३२ केभी राष्ट्रिय प्रसारण लाइन प्रणालीमा जडान गर्न धनुषाको ढल्केबरदेखि दोलखाको खिम्तीमा रहेको सबस्टेसनसम्म विद्युत् प्रसारण परीक्षण सुरु भएको हो । ढल्केबरमा २२० केभीको सबस्टेसन तयार नभएकाले हाल १३२ केभी मात्र सुचारु गरिएको छ । दोस्रो सर्किटको काम पनि यसै आर्थिक वर्षमा पूरा गर्ने आयोजनाको लक्ष्य छ ।मुआब्जाको विषयलाई लिएर सिन्धुली र रामेछापका स्थानीयले अवरुद्ध गर्दै आएको आयोजना निर्माणमा ७ महिनादेखि नेपाल प्रहरी र सशस्त्र प्रहरीले सुरक्षा दिएको आयोजनाले जनाएको छ । सन् २००९ मा सक्नुपर्ने आयोजनाको काम रामेछापमा सेयरको माग र सिन्धुलीमा मुआब्जाको विषयमा अवरोध भएर ढिला भएको हो । सहायक प्रबन्धक महतोले भने, सिन्धुलीका विभिन्न क्षेत्रमा कडा सुरक्षा दिएर आयोजनाको कामलाई अगाडि बढाइयो । जिल्ला सदरमुकाम आसपास र खुर्कोटदेखि खनियाखर्कसम्म ८ वटा टावर निर्माणका लागि स्थानीय प्रशासनले सुरक्षा दिएर काम गराएको थियो । विश्व बैंकको झन्डै २ अर्ब २० करोड रुपैयाँको लागतमा आयोजना निर्माण थालिएको हो । प्रसारण लाइन दोलखा जिल्लाको सहरे किर्नेटारबाट सुरुवात भई रामेछाप, सिन्धुली, महोत्तरी जिल्ला हुँदै ढल्केबर सबस्टेसन जोडिएको छ । प्रसारण लाइनको तारपोल बिस्तारमा अवरोध उत्पन्न भएपछि पीडितको माग सम्बोधन गर्ने भन्दै सरकारले तारमुनि पर्ने दायाँबायाँ १५ १५ मिटर जग्गा अधिग्रहण गरी मुआब्जासमेत वितरण गरेको थियो ।"
एन्फोकस ६८० मोबाइल बजारमा,काठमाडौं अमेरिकी स्मार्टफोन एन्फोकस ६८० नेपाली बजारमा भित्र्याइएको छ । कम्पनीका अनुसार १३ मेगापिक्सलको सेल्फी क्यामेरासहितको यो स्मार्टफोनमा ५५ इन्चको फुल एचडी डिस्पले र १३ गिगाहर्जको क्वाडकोर प्रोसेसर प्रयोग गरिएको जारी विज्ञप्तिमा उल्लेख छ । २ जीबी र्याम प्रयोग गरिएको यसमा १६ जीबी आन्तरिक मेमोरी रहेको र ६४ जीबीसम्म माइक्रो एसडी कार्डको प्रयोग गरी थप्न सकिने कम्पनीले जनाएको छ । यस मोबाइलको नेपाली बजार मूल्य १९ हजार ९ सय ९० तोकिएको विज्ञप्तिमा छ ।
विस्थापित ७० शाखा सञ्चालनमा,"काठमाडौं कृषि विकास बैंकको द्वन्द्वकालमा विस्थापित ७५ शाखामध्ये हालसम्म ७० वटा पुन:स्थापना गरी सञ्चालनमा आएका छन् । बाँकी ५ शाखा पनि छिट्टै सञ्चालनमा ल्याइने बैंकले जनाएको छ । विगतको असामान्य परिस्थितिमा विस्थापित भएका बैंकका अधिकांश कार्यालयहरू साविकका स्थानमा पुन:स्थापना गरी सञ्चालनमा ल्याउने कार्य जारी छ, बैंकका प्रमुख कार्यकारी अधिकृत लिलाप्रकाश सिटौलाले भने । स्वर्ण जयन्तीका अवसरमा मंगलबार राजधानीमा आयोजित पत्रकार सम्मेलनमा उनले यस्तो बताएका हुन् । बैंकमा आधुनिकीकरणको प्रक्रिया सुरु भएको पनि बैंकले जनाएको छ । हाल १ सय ९५ कार्यालयबाट बैंकिङ सेवा प्रदान गरिएका छन् । तीमध्ये १ सय ७३ कार्यालय अत्याधुनिक (सीबीएस) प्रणाली लागू गरिसकिएको छ । यस वर्षको अन्तसम्ममा २ सय शाखामा सीबीएस प्रणालीमा आवद्ध गरिने बैंकले बताएको छ ।"
जुत्ताको बिगसेल मेलामा भारी छुट,काठमाडौं नेपाली जुत्ता घरले राजधानीको भृकुटी मण्डपमा आयोजना गरेको बिग सेल मेला मा अवलोकनकर्ता र जुत्ताचप्पलको बिक्री बढेको छ । आयोजकहरूका अनुसार माघ ९ सम्म चल्ने मेलामा १५ देखि ७५ प्रतिशतसम्म छुट उपलब्ध छ । मेलामा डेढ सयदेखि १० हजार रुपैयाँसम्मका जुत्ता तथा चप्पल बिक्रीका लागि राखिएको जारी विज्ञप्तिमा उल्लेख छ ।
राजधानीमा बंगलादेशी मेला,"काठमाडौं राजधानीको भृकुटी मण्डपमा तेस्रो बंगालादेश मेला सुरु भएको छ । मंगलबारदेखि सुरु भएको मेला आगामी शनिबारसम्म चल्नेछ । आपूर्ति मन्त्री दीपक बोहोरा र नेपालका लागि बंगलादेशकी राजदूत मास्फी विन्ते साम्सले संयुक्तरूपमा मेलाको उद्घाटन गरे । मेलामा बंगलादेशबाट आएका विभिन्न व्यावसायिक घरानाले सहभागिता जनाएका छन् । मेलामा निर्माण सामग्री, तयारी पोसाक, प्लास्टिक सामान, जुट उत्पादन, छालाका सामान, जुत्ता चप्पल, हस्तकला, तयारी खानेकुरा, सूचना प्रविधि सामान, शैक्षिक संस्थालगायतको सहभागिता रहेको छ । नेपाली र बंगलादेशी व्यवसायीबीच साझेदारी विकास गर्ने उद्देश्यले मेला आयोजना गरिएको हो ।"
माछापुच्छ्रेलाई अस्बा सदस्यता,काठमाडौं माछापुच्छ्रे बैंकलाई नेपाल धितोपत्र बोर्डले आस्बा सदस्यता प्रदान गरेको छ । बैंकका अनुसार यो पद्धतिमा सेयर कारोबार गर्दा लगानी गरेको रकम लगानीकर्ताको खातामै रोक्का हुन्छ भने सेयर बाँडफाँडपश्चात खाताबाट आवश्यक रकम कट्टा गरी बाँकी रकम खातामा फुकुवा गरिनेछ । उक्त सेवा बैंकको सम्पूर्ण ५६ शाखा तथा १ एक्स्टेन्सन काउन्टरमार्फत प्रदान गर्ने बैंकले जनाएको छ ।
सफ्टवेयर प्रणालीबाट इन्धनमा ठगी,"काठमाडांै पम्प सञ्चालकले सफ्टवेयर प्रणालीबाट इन्धनमा उपभोक्ता ठग्दै आएको फेला परेको छ । गुणस्तर तथा नापतौल विभागले भैरहवा र विराटनगर क्षेत्रमा अनुगमन गर्दा यस्तो भेट्टाएको हो । विभागका महानिर्देशक विश्ववाबु पुडासैनीका अनुसार १० लिटर इन्धनमा ४ सय २० एमएल कम बिक्री गरेको फेला परेको छ । भैरहवास्थित विशाल आयलमा निरीक्षण गर्दा सफ्टवेयर प्रणालीबाट नियन्त्रण गर्दै आएको फेला पर्यो । बत्ती बलेकै अवस्थामा इन्धनको नाप लिँदा १० लिटरमा ४ सय २० एमएल कम भेटियो । तर, बत्ती बन्द गरी परीक्षण गर्दा सही नाप आयो, उनले भने, यसबाट पम्प सञ्चालकले कम्प्युटर सफ्टवेयर प्रणालीबाट उपभोक्ता ठगी गरेको पुष्टि हुन्छ । विभागका अनुसार विशालले पेट्रोल र डिजेल दुबै बिक्री गर्छ । यस्तै, विराटनगरमा रहेको झोराट आयलले पनि सर्वसाधारणलाई कम परिमाण दिँदै आएको फेला परेको छ । अनुगमनका क्रममा झोराटलेले ४ प्रतिशत कम इन्धन वितरण गरेको महानिर्देशक पुडासैनीले बताए । स्टान्डर्ड नाप र तौल ऐन २०२५ अनुसार पम्प सञ्चालकले बिक्री गरेको इन्धनमा ०२५ प्रतिशतसम्म घटीबढी मान्यता हुन्छ । अनुगमनका क्रममा ४ प्रतिशतसम्म कम बिक्री गरेको फेला परेको छ, महानिर्देशक पुडासैनीले भने, यो ठगी हो । ठगी गर्नेलाई कानुनअनुसार कारबाही हुन्छ । व्यवसायीका अनुसार त्यस्तो प्रणालीलाई चिप्स भनिन्छ । बत्ती नबाल्दा सही परिमाण र बत्ती बाल्दा कम परिमाण हुनु भनेकै चिप्स प्रणाली हो, पेट्रोलियम डिलर्स एसोसिएसनका एक अधिकारीले भने । एसोसिएसनका अध्यक्ष लिलेन्द्र प्रधानले विभागको अनुगमन र सफ्टवेयर प्रणालीबाट ठगीबारे आफूलाई जानकारी नभएको बताए । उपभोक्ता ठगी गर्ने पम्प सञ्चालकलाई कानुनी प्रक्रिया अघि बढाइएको छ । ती पम्पको कारोबार रोक्का गरी अनुसन्धान सुरु गरिएको छ । आयल निगमलाई पनि कारबाही टुंगोमा नलागुन्जेल इन्धन उपलब्ध नगराउन पत्रचार गरिएको पुडासैनीले बताए । अनुसन्धान पूरा नहुन्जेल एक महिनाका लागि बन्द गरेका छांै । निगमलाई पनि इन्धन उपलब्ध नगराउन पत्र पठाएका छांै, उनले भने । यस्तै, ठगीको आरोपमा कारबाही गर्न जिल्ला प्रशासन कार्यालय रुपन्देहीलाई पत्राचार गरेको जनाइएको छ । विभागले उपत्यकाबाहिर सञ्चालित करिब २५ प्रतिशत पम्पमा चिप्स रहेको अनुमान गरेको छ । काभ्रेको बनेपा क्षेत्रमा सञ्चालित ३ पम्प पनि शंकाको घेरामा रहेका महानिर्देशक पुडासैनीले सुनाए । हाल मुलुकभरि करिब १२ सय पेट्रोलडिजेल पम्प सञ्चालनमा छन् । तीमध्ये बागमतीमा १ सय ७२ र उपत्यकामा १ सय १७ पेट्रोलडिजेल पम्प छन् । हाल सेना, प्रहरी, सशस्त्र, साझा र नेसनल ट्ेरडिङ गरी सरकारी स्वामित्वमा ८ पम्प सञ्चालनमा छन् । उपत्यकाबाहिर चितवन, पतलहिया, पोखरा र दाङमा पनि सरकारले सञ्चालन गर्दै आएको छ । ती अधिकांश पम्प मापदण्ड पूरा नगरी सञ्चालन हुँदै आएका छन् । ऐनअनुसार नाप वा तौलको निश्चित गरेको परिमाणभन्दा घटी वा बढी गरी लिएलिन लगाए वा दिएदिलाएमा निरीक्षकले बढीमा १ हजार रुपैयाँसम्म जरिवाना गर्न सक्ने उल्लेख छ । जानकारहरूका अनुसार ठगी गर्नेलाई कडा कारबाही हुन नसक्दा ठगीका घटना दोहोरिँदै आएको हो । कमजोर कारबाहीको फाइदा उठाउँदै व्यवसायीले नयाँ प्रविधिको माध्यमबाट ठगी गर्दै आएका छन् । विगतको कमजोरीमा कारबाही नहँुदा यस्ता घटनाहरू दोहोरिँदै आएका छन्, उपभोक्ता अधिकार अनुसन्धान मञ्चका अध्यक्ष माधव तिमिल्सिनाले भने, ठगी गर्ने व्यक्ति फर्मलाई कडाभन्दा कडा कारबाही आवश्यक छ । सदाका लागि व्यवसाय बन्द गर्न आवश्यक छ । यसअघि महानगरीय प्रहरी अपराध अनुसन्धान महाशाखा हनुमानढोकाले १९ पम्प बन्द गरेको थियो । पम्प सञ्चालकले चिप्स जोडेर उपभोक्ता ठगी गरेको भन्दै महाशाखाले काभ्रे, धुलिखेल, पाटन, भक्तपुर र काठमाडांैका केही पम्प बन्द गरी कारबाही प्रक्रिया अघि बढाएको थियो । पक्राउ परेका पम्प सञ्चालकहरूलाई म्याद थप गरी हिरासतमा लिएर अनुसन्धान प्रक्रिया अघि बढाइएको थियो । पेट्रोलियम डिलर्स एसोसिएसन स्रोतका अनुसार तीमध्ये ४ व्यवसायी फरारको सूचीमा छन् । केहीको फैसला भएको छ । कोहीलाई धरौटी र तारिखमा छोडिएको एसोसिएनले जनाएको छ ।"
हिमालयले अझै पाएन भारत उड्ने अनुमति,"काठमाडौं हिमालय एयरलाइन्सको दोस्रो जेट विमान (एयरबस) यसै महिनाभित्र आउने पक्कापक्की भइसक्दा पनि भारतले दिल्लीका लागि व्यावसायिक उडानको अनुमति दिएको छैन । भारतले डिप्लोम्याटिक क्लियरेन्स लाई कारण देखाउँदै एयरलाइन्सलाई उक्त अनुमति नदिएको हो । गत फागुनमा पहिलो एयरबस ए३२० ल्याएको हिमालयले यसै महिनाको १८ मा दोस्रो एयरबस ए३२० जर्मनबाट काठमाडौं ल्याउँदै छ । जहाज ल्याउनुअघि नै काठमाडौंबाट दैनिक नयाँदिल्ली उडानका लागि अनुमति प्रक्रिया थालेका थियौं, हिमालयका एक वरिष्ठ अधिकारीले भने, दिल्ली विमानस्थलले उडान स्लट पनि उपलब्ध गराइसक्यो तर कूटनीतिक कारण देखाउँदै अझै झुलाइरहेकै छ । ती अधिकारीका अनुसार काठमाडौंमा रहेको दूतावासले क्लियरेन्स नदिएकै कारण दिल्लीका लागि व्यावसायिक उडान गर्न पाएको छैन । हिमालयले गत चैत १७ मा काठमाडांैदिल्लीकाठमाडौं प्रुभिङ उडान गरिसकेको छ । व्यावसायिक उडान गर्नुअघि विमान कम्पनीले नियमनकारी निकायलाई जहाजमा राखेर व्यवस्थापकीय पक्ष देखाउन पु्रभिङ उडान गर्नुपर्छ । यो उडानपछि व्यावसायिक उडान सुरु हुन्छ । तर, ११ महिना बितिसक्दा समेत हिमालयले भारत प्रवेश गर्ने अनुमति पाउन सकेको छैन । हाल भारतका तीनवटा एयरलाइन्स र नेपाल वायुसेवा निगम गरी चारवटा एयरलाइन्सले दैनिक काठमाडौंदिल्ली उडान भर्दै आएका छन् । नेपाल र भारत सरकारबीच सातामा ३० हजार सिट यात्रु उडान सम्झौता छ । हिमालयले मंगलबार विज्ञप्ति जारी गर्दै थपिन लागेको विमानपछि काठमाडौंबाट मलेसियाको क्वाललमपुर र म्यान्मारको याङगुनमा सेवा सञ्चालन गर्ने जनाएको छ । यी दुई रुटका लागि यस एयरलाइन्सले अनुमति पाइसकेको जनाएको छ । यसले मलेसिया सातामा ५ दिन र म्यान्मारमा दुई दिन उडान गर्ने भएको छ । लेभर रुट भनिने मलेसिया र काठमाडौंमा अब हिमालयसहित ५ वटा एयरलाइन्स पुगेका छन् । यो रुटमा नेपाल एयरलाइन्सले पनि सातामा २८ वटासम्म उडान भर्ने अनुमति पाएको छ । नेपाल र मलेसियाबीच पनि यो रुटका लागि सातामा ३० हजार यात्रु सिट सम्झौता छ । यसैबीच, हिमालयले ०४६ अघि ध्वजावाहक नेपाल एयरलाइन्सले उडान भर्दै आएको म्यान्मारको याङगुनमा उडान भर्ने भएको छ । यो मुलुकमा २ लाख नेपाली रहेकाले उडान सुरु गर्न लागेका हौं, हिमालयका महाप्रबन्धक राजुबहादुर केसीले भने, नेपालमा पनि ठूलो संख्यामा बर्मेली समुदाय रहेको र लुम्बिनी भम्रण गर्नेहरू पनि भएकाले यो मुलुक रोजेका हौं । नेपाली र चिनियाँ व्यवसायीहरूको संयुक्त लगानीमा सञ्चालित हिमालयले ल्याउन लागेको दोस्रो विमान पनि ड्राइ लिजमै ल्याइन लागिएको हो । यसअघिको १ सय ५८ सिट क्षमताकै पहिलो विमान पनि यसले १२ वर्षका लागि लिजमा ल्याएको थियो । यसले २०१७ भित्रै थप दुइटा एयरबस ल्याउँदै यो वर्ष कुल विमान संख्या चार पुर्याउने भनेको छ । हाल यसले एउटा मात्रै एयरबसबाट कतारको राजधानी दोहो र श्रीलंकको राजधानी कोलम्बोमा उडान भर्दै आएको छ । ०५४ मा नेपालमा दर्ता भएको यस एयरलाइन्समा यती एयरलाइन्सको ५१ दशमलव ०१ प्रतिशत सेयर रहेको छ भने बाँकी ४८ दशमलव ९९ तिब्बत एयरलाइन्सको रहेको छ ।"
नेप्से र कारोबार दुवै घट्यो,"काठमाडौं अघिल्लो दिनको तुलनामा मंगलबार सेयर बजार परिसूचक नेप्से र कारोबार रकम दुबै घटेको छ । अघिल्लो दिनको तुलनामा कारोबार रकम २४ करोड ६२ लाखले घटेर ३४ करोड २५ लाख रुपैयाँ बराबरको कारोबार भएको छ । यो सँगै नेप्से परिसूचक ३०५ अंकले घटेर १ हजार ४ सय ६३०४ विन्दुमा झरेको छ । होटल, विकास बंैक र उत्पादन तथा प्रशोधन समूहबाहेक कारोबारमा आएका बाँकी समूहहरूको परिसूचक घटेपछि समग्र नेप्से ओरालो लाग्न दबाब परेको हो । ३ हजार ३ सय ५१ वटा कारोबारबाट १ सय ३० कम्पनीका ८ लाख ५० हजार ६ सय ६५ कित्ता सेयर किनबेच भए । उक्त किनबेचबाट सवा ३४ करोड रुपैयाँ परिचालन भयो भने, बजार पुँजीकरण १६ खर्ब ४६ अर्ब कायम भयो । कारोबारमा आएकामध्ये ५० कम्पनीको सेयर मूल्य बढ्यो, ६७ कम्पनीको सेयर मूल्य घट्यो र १३ कम्पनीको सेयर मूल्य स्थिर रहयो ।क वर्गका कम्पनीको सेयर कारोबार मापक सेन्सेटिभ परिसूचक ०२ प्रतिशत विन्दुले घट्यो । कारोबारमा रहेका सबै कम्पनीको सेयर कारोबार मापक सेन्सेटिभ फ्लोट परिसूचक ०१५ प्रतिशत विन्दुले ऋणात्मक रहयो । होटल समूहको परिसूचक १८९ प्रतिशतले बढ्यो । यस्तै, विकास बैंक समूहको परिसूचक ०१९ प्रतिशत र उत्पादन तथा प्रशोधन समूहको ००२ प्रतिशतले उकालो लाग्यो ।"
अरनिको राजमार्ग आसपासका होटल सुनसान,"सिन्धुपाल्चोक भूकम्प गएको २१ महिनापछि पनि अरनिको राजमार्ग आसपासका होटलको व्यापार चलेको छैन । चीनसँगको तातोपानी नाका बन्दले राजमार्ग सुनसान भएपछि व्यापार नभएको हो । भूकम्पअघि दैनिक लाख रुपैयाँको व्यापार हुने होटल हिजोआज ठप्प छ । अरनिको राजमार्गअन्र्तगत साँगाचोक सुकुटेको सुकुटे होटलकी सविता कार्कीको व्यापार पहिलेको तुलनामा १० प्रतिशत पनि नहुने बताउँछिन् । भुइँचालोअघि लाख हाराहारीमा व्यापार हुन्थ्यो, उनले भनिन्, अहिले ठप्पजस्तै भएको छ । तातोपानी नाका सञ्चालन नहुँदा यो बाटो सुनसान भएको उनले बताइन् । उनको होटलमा दर्जनको हाराहारीमा कामदार हुन्थे तर हाल कोही छैनन् । व्यापार भए पो राख्न सकिन्थ्यो ? उनले भनिन्, पहिले सामानले भरिभराउ हुन्थ्यो, अहिले त व्यापार नफस्टाउँदा सामान राख्न पनि जाँगर चलेको छैन । बैंकबाट लिएको लाखौं ऋण अहिलेसम्म तिर्न नसकेकाले होटल व्यवसाय नै छोड्ने मनस्थितिमा रहेको खाडीचौरका होटल व्यवसायी समीर श्रेष्ठ बताउँछन् । पहिलेको चहलपहल कथाजस्तै हुने भो, श्रेष्ठले भने, नाका नखुल्दा बजार नै रित्तिँदै गएको छ ।बाह्रबिसे बजारमा ५ वर्षदेखि होटल व्यवसाय गरिरहेका शम्भु थापाको पीडा समीरको जस्तै छ । स्थानीय बैंकबाट ऋण लिएर व्यवसाय सुरु गरेका उनी ब्याजसमेत बुझाउन गाह्रो भएको बताउँछन् । तातोपानीमा आवतजावत गर्ने नहुँदा व्यवसाय मारमा परेको छ, उनले भने, यात्रु अभावमा ससाना गाडीसमेत चल्दैनन् । भोटेकोसी बाढीबाट जोगिएका बजारका होटल व्यवसायीहरू ग्राहक नहुँदा मारमा परेका छन् । भूकम्प र बाढीपछि सीमा क्षेत्र तातोपानी, लिपिङ बजारका होटलहरू प्राय: सबै बन्द रहेको होटल व्यवसायी संघका अध्यक्ष कामी शेर्पाले बताए । करोडौं लगानीका होटलहरू बन्द छन्, अध्यक्ष शेर्पाले भने, तातोपानी नाका नखुल्दा आवतजावतै बन्द भएपछि यो अवस्था आएको हो । सीमा क्षेत्रमा मात्रै भूकम्पअघि ५० देखि ६० होटल सञ्चालनमा थिए । काभ्रेको दोलालघाट बजारदेखि तातोपानीसम्मको ६५ किलोमिटरमा रहेका सयौं होटल घाटामा रहेका अध्यक्ष शेर्पाको भनाइ छ । बाह्रबिसेमा वेभ थकाली भान्सा घरका सञ्चालक छिरिङ लामा होटल चलाउन मुस्किल परिरहेको बताउँछन् । भूकम्पअगाडि राम्रै थियो, अहिले लगानी उठाउन नसक्ने अवस्था भइसक्यो, उनले भने ।"
ताप्लेजुङ गलैंचाको निकासी तिब्बत,"ताप्लेजुङ ओलाङचुङगोलाकी डोङगा शेर्पाको दिन गलैंचाको तानमा बित्छ । घरायसी कामबाहेक उनी गलैंचा बुन्न नै तल्लीन हुन्छिन् । मिङमा दिकीको दैनिकी पनि डोङगाको जस्तै छ । उनी पनि घरको तलामा टाँगिएको थुम्बीमा दिनभरि जसो झुलिरहेकी हुन्छिन् । घरको कामबाहेकको उनको नित्यकर्म भनेको गलैंचा बुन्नु नै हो । डोङगा र मिङमा दिकीको जस्तो दैनिकी यहाँका अधिकांश महिलाको छ । उनीहरूको मुख्य आम्दानीको स्रोत पनि यही नै हो । उनीहरूले बुनेका गलैंचाको बजार भनेको छिमेकी देस चीनको तिब्बत हो । गलैंचा बुन्न प्रयोग हुने कच्चा पदार्थ सबै उतैबाट ल्याइन्छ । एउटा गलैंचाको मूल्य १४ हजार बिक्री हुन्छ, त्यसमा ७ हजार रुपैयाँ जतिको खर्च लाग्छ,ओलाङचुङगोलाका व्यापारी छेतेन शेर्पाले भने, यहाँ तयार भएका ८० प्रतिशत गलैंचा तिब्बतमै जान्छन् । अरू काम नभएकाले यहाँका सबैजसो महिला गलैंचा बुन्नमा लाग्ने उनले बताए ।धेरैले गलैंचाको मूल्य गरेर त्यो बराबरको खाद्यान्न ल्याउने पनि गरेका छन् । राम्रो र बलियो भएकाले यहाँको गलैंचा लोकप्रिय छ । यहाँका गलैंचामा ठाउँको, व्यक्तिको नाम लेखाउने प्रचलन छ । नाम लेखाउँदा थप रकम लाग्छ, छेतेनले भने, ओलाङचुङगोला ठाउँको पहिचान झल्कने भएकाले यो लेख्दा थप रकम लाग्दैन । सदरमुकाम फुङलिङका मुक्ति पौडेलले बुट्टादार, बाक्लो र धेरै खपत हुने भएकाले यहाँका गलैंचाको माग राम्रो भएको बताए । अहिले चाहे जति गलैंचा पाउनै मुस्किल छ, उनले भने, उपहार दिने, कोसेली लाने र जिल्लामा बसेर सरुवा जाने कर्मचारीले धेरै खोज्ने गरेका छन् । हरेक कर्मचारीले फर्कंदा गोलाको गलैंचा लाने इच्छा राख्ने गरेको उनले सुनाए ।"
भारतमा एटीएमबाट १० हजार झिक्न पाउने,काठमाडौं भारतीय रिजर्भ बैंक (आरबीआई) ले ग्राहकहरूका लागि एटीएमबाट रकम झिक्ने सीमा बढाएको छ । अब ग्राहकले एक दिनमा अधिकतम १० हजार भारु झिक्न पाउने भएका छन् । यसअघि त्यहाँ ४५ सय मात्र झिक्न पाउने सीमा तोकिएको थियो । बचत खाताबाट भने सातामा २४ हजार झिक्ने व्यवस्था कायमै रहेको भारतीय सञ्चार माध्यमहरूले जनाएका छन् । आरबीआईले चल्ती खाताबाट प्रतिसाता ५० हजारको सीमा बढाएर एक लाखसम्म झिक्न पाउने निर्णय समेत गरेको प्रेस ट्रस्ट अफ इन्डिया (पीटीआई) ले जनाएको छ । भारतीय प्रधानमन्त्री नरेन्द्र मोदीले नोभेम्बर ८ मा नोटबन्दी घोषणा गरेपछि सुरुमा एटीएमबाट दैनिक दुई हजार झिक्न पाउने सीमा तोकिएको थियो । पछि त्यो सीमा बढाएर २५ सय रुपैयाँ पुर्याइएको थियो । नोटबन्दीको ५० दिनपछि भने यो सीमा ३१ डिसेम्बर २०१६ मा सम्बोधन गरिएको थियो । २०१७ जनवरी १ बाट लागू गरिएको नियमअनुसार रकम झिक्ने सीमा प्रतिदिन ४५ सय बनाइएको थियो । भारतका अधिकांश बैंकले ३ देखि ५ पटकसम्म एटीएमबाट रकम झिक्नेहरूका लागि नि:शुल्क सेवा प्रदान गर्दै आएको छ ।
पुलिस उही शैलीमा च्याम्पियन,"काठमाडौं त्यही प्रतियोगिता, उही प्रतिद्वन्द्वी । क्रिजमा पनि उनै सिद्धान्त लोहनी थिए । तर स्थिति गत वर्षको जस्तो कठिन थिएन । सिद्धान्तले त्यही सट दोहोर्याए, जसले नेपाल पुलिस क्लबलाई लगातार दोस्रोपल्ट रुस्लान कप क्रिकेट प्रतियोगिताको उपाधि दिलायो । पोहोर पहिलो संस्करणको उपाधि जित्दा पनि पुलिसले फाइनलमा त्रिभुवन आर्मी क्लबलाई नै पराजित गरेको थियो । आर्मी विजयको नजिक पुग्दा विजयी इनिङ्स खेलेका सिद्धान्तले छक्का प्रहार गर्दै पुलिसलाई जिताएका थिए । मंगलबार पनि सिद्धान्तले विजयी सटमा छक्का नै प्रहार गरेपछि पुलिस क्लब ४ विकेटको विजय हात पार्दै उपाधि रक्षा गर्न सफल भयो । त्रिवि क्रिकेट मैदान कीर्तिपुरमा सिद्धान्त मैदान पुग्नुअघि नै पुलिस जित नजिक पुगिसकेको थियो । कुशल भुर्तेल सानदार इनिङ्स खेलेर आउट हुँदा पुलिसलाई मात्र १३ रन आवश्यक थियो । स्कोर बराबरको अवस्थामा आर्मीका कप्तान विनोद भण्डारीले सबै फिल्डरलाई ३० यार्ड सर्कलभित्र राखे । त्यही मौकामा सिद्धान्तले अविनाश कर्णको बलमा छक्का प्रहार गरेका थिए । पुलिसले राम्रो सुरुवात गरेको थियो । छिटो गतिमा खेल्दै सुनील धमला र दिलीप नाथले ३२ रन जोडेका थिए । यही स्कोरमा यी दुईसहित आरिफ शेख रनआउट भएपछि पुलिस दबाबमा आयो । विक्रम सोबले सुनील र दिलीपलाई आउट गरे भने आरिफ भने विकेटकिपर राजु रिजालबाट रनआउट भए । कप्तान मन्जित श्रेष्ठ १३ बलमा ३ चौका मद्दतमा १५ र योगेन्द्रसिंह कार्की ११ रन बनाई आउट भएपछि पुलिसमाथि थप दबाब पर्यो । दीपेन्द्रसिंह ऐरीले कुशलसँग ५८ रन जोडै पुलिसलाई विजय नजिक पुर्याए । कुशलले २० बलमा ३४ रन बनाए । उनले इनिङ्सका क्रममा प्रहार गरेको तीन छक्काले आर्मीको आशा समाप्त बनायो । म्यान अफ द फाइनल दीपेन्द्रले नटआउट ४२ रन बनाएपछि पुलिसले १ ओभरअघि नै खेल आफ्नो पक्षमा पार्यो । ३५ बलको इनिङ्समा उनले ४ चौका र १ छक्का प्रहार गरे । आर्मीका विक्रम र जितेन्द्र मुखियाले २२ तथा अविनाशले १ विकेट लिए ।यसअघि टस हारेको आर्मीले निर्धारित २० ओभरमा ६ विकेट गुमाई १ सय ४२ रनमात्र बनाएको थियो । ललितसिंह भण्डारीको बलमा ओपनर सागर पुनलाई विकेटकिपर दिलीपले उत्कृष्ट क्याच लिई पवेलियन पठाए । नरेश बुढाएरले २५ बलमा २८ र ओपनर अनिल मण्डलले २८ बलमा १५ रन बनाए । राजु रिजाल ३ रनमै आउट भए । राजेश पुलामीले विनोदसँग ५५ रनको साझेदारी गरेर आर्मीको स्कोर बढाएका थिए । राजेशले २१ बलमा ४ चौका र १ छक्कामा ३८ तथा विनोदले ३० बल खेल्दा ३ चौका र २ छक्का मद्दतले ४० रन बनाए । इनिङ्सको अन्तिम बलमा छक्का प्रहार गरेका सोमपाल कामीले ६ बलमा १३ र विक्रम २ रनमा नटआउट रहे । पुलिसका ललितसिंह र ललित राजवंशीले २२ तथा मन्जित र रामनरेश गिरीले ११ विकेट लिए । पुलिसले उपाधिसहित ३ लाख र आर्मीले १ लाख नगद पुरस्कार पाए । ९ विकेट लिएका आर्मीका जितेन्द्र मुखिया उत्कृष्ट बलर र १ सय ५१ रन बनाएका सागर पुन उत्कृष्ट ब्याट्सम्यानमा चुनिए । पुलिसका सुनील धमला म्यान अफ द सिरिज घोषित भए । उनले १ सय ५८ रन बनाउनुका साथै २ विकेट लिएका थिए । उत्कृष्ट क्याचको पुरस्कार पुलिसका आरिफलाई दिइएको थियो । सबै विधाका उत्कृष्टले मोबाइलका साथै अन्य गिफ्ट ह्याम्पर पाएका थिए ।"
राष्ट्रिय टोलीको बन्द प्रशिक्षण,काठमाडौं नेपाली राष्ट्रिय क्रिकेट टोलीको बन्द प्रशिक्षण बिहीबार सुरु हुँदै छ । मार्च ११ र १३ मा काठमाडौंमा केन्याविरुद्ध हुने विश्व क्रिकेट लिग च्याम्पियनसिपका लागि पहिलो चरणको बन्द प्रशिक्षणमा ५२ खेलाडी डाकिएको छ । बन्द प्रशिक्षणदौरान ४ टिम बनाएर खेलाडीलाई अभ्यास म्याच खेलाइने नेपाली क्रिकेटका प्राविधिक विश्लेषक रमन सिवाकोटीद्वारा मंगलबार जारी विज्ञप्तिमा जनाइएको छ । सोही क्रममा बिहीबारदेखि एक साता खेलाडीबीच छनोट खेल हुनेछ ।
कान्तिपुरलाई मिडिया कप,"काठमाडौं कान्तिपुर मिडिया ग्रुपले इमेज च्यानललाई टाइब्रेकरमा ५४ ले हराउँदै मंगलबार आठौं मिडिया कप फुटबल प्रतियोगिताको ट्रफी जितेको छ ।त्रिपुरेश्वरस्थित दशरथ रंगशालामा डिफेन्डिङ च्याम्पियन कान्तिपुरले पूर्व विजेता इमेजमाथि सफलता पाउँदै उपाधि रक्षा गरेको हो । पेनाल्टी सुटआउटमा कान्तिपुरका सन्तकुमार श्रेष्ठ, सुरज मोक्तान, समिर तामाङ, निराजन कार्की र नवीन खड्काले गोल गरे । इमेजबाट योद्धा थापाको पहिलो प्रहार बाहिरिनुका बाबजुद सम्बन्धन प्रधान, जनक गुरुङ, सुनील ताम्राकार र विजय कार्कीले गोल गरे । त्यसअघि निर्धारित ६० र थप १५ मिनेटको खेल ११ हुँदा इमेजका सुनीलले पाँचौं र कान्तिपुरका सन्तकुमारले ५५ औं मिनेटमा गोल गरेका थिए । विजेताले ५० हजार र उपविजेताले २५ हजार नगद पुरस्कार जिते । नेपाल ओलम्पिक संग्रहालयको आयोजनामा भएको प्रतियोगितामा इमेजका देवेन्द्र महर्जन उत्कृष्ट खेलाडी तथा एपी वान टेलिभिजनका विवेक श्रेष्ठ उत्कृष्ट गोलरक्षक भए । रेडियो नेपालले फेयर प्ले ट्रफी जित्यो । ४ गोल गरेका कान्तिपुरका सुरज मोक्तान सर्वाधिक गोलकर्ता बने ।"
आयोजक सहारा विजयी,"पोखरा आयोजक सहारा क्लबले मंगलबार १५ औं आहारारा गोल्डकप फुटबलको उद्घाटन खेलमा सुदूरपश्चिम११ धनगढीमाथि ४० को विजय नतिजा निकालेको छ । घरेलु मैदान पोखरा रंगशालामा सहाराले पहिलोपल्ट प्रतिद्वन्द्वी पाएको सुदूरपश्चिमविरुद्ध छैटौं मिनेटमै गोल गरेर दबाबमा राखेको थियो । सुरुवाती गोल सहाराका विदेशी खेलाडी मार्टिनले गरे । पहिलो हाफकै २२ औं मिनेटमा कप्तान मनिराम चौधरीको गतिलो प्रहार सहाराका रमेश मगरले रोकेपछि सुदूरपश्चिमले खेल बराबरीमा ल्याउने मौका गुमाएको थियो । २७ औं मिनेटमा सुदूरका गोलरक्षक टेकेन्द्र थापालाई छलाउँदै रिचर्ड पुनले सहाराका लागि दोस्रो गोल गरे । पिटर सेगुनले ३८ औं मिनेटमा तेस्रो गोल गरेपछि पहिलोपल्ट पोखरेली मैदानमा उत्रिएको सुदूरको खेल रक्षात्मक हुन थाल्यो । मध्यान्तरपछि सुदूरका प्रयासहरू विपक्षी रक्षापंक्तिले विफल तुल्याइदिएको थियो । मार्टिनले ८२ औं मिनेटमा व्यक्तिगत दोस्रो र टिमका लागि चौथो गोल गरे । सहाराका चार खेलाडी एकैसाथ अघि बढ्दा गोलरक्षक टेकेन्द्र अल्मलिए । त्यही मौकामा लडेरै मार्टिनले गरेको प्रहार गोलमा परिणत भयो । खेलमा दुई गोल गरेका मार्टिन म्यान अफ द म्याच घोषित भए । पहिलो दिनको खेलमा रेफ्री सुदीश पाण्डेले सुदूरका दिपेश योञ्जनलाई मात्र पहेँलो कार्ड देखाए । सुदूरपश्चिमका कप्तान मनिरामले खप्तडकपका क्रममा आफ्ना खेलाडीहरूले चोट बोकेकाले अपेक्षित प्रदर्शन गर्न नसकेको बताए । उनले भने, हाम्रा मुख्य खेलाडीहरू घाइते भएकाले त्यति तालमेल मिलेन । प्रशिक्षक सुसन जोशीले सहारासँगको नतिजा आफ्नो टिमका लागि अप्रत्यासित भएको प्रतिक्रिया दिए । उनले भने, यति फराकिलो अन्तरले हारेका थिएनौं । खेलमा प्रदर्शन राम्रो भए पनि हेटौंडा र खप्तडकप खेलेको सहारा टिम तुलनात्मक रूपमा बलियो देखिएको बताए । यता सहाराका प्रशिक्षक किरण श्रेष्ठले पहिलो गोलसँगै विपक्षीलाई दबाबमा राख्न सकेको बताए । सुदूरपश्चिम नराम्रो टिम होइन, उनले भने, तर, पहिलो गोल हामीले गरेकाले उनीहरू दबाबमा परे । यसैको फाइदा उठाएर अरु गोल गर्न सजिलो भयो । अब सहाराले शनिबार भारतको युनाइटेड सिक्किमसँग प्रतिस्पर्धा गर्नेछ । बुधबार धरान फुटबल क्लब र एपीएफबीच खेल हुनेछ ।"
जोकोभिच र सेरेनाको दाबी सुरु,"मेलबर्न नोभाक जोकोभिच र सेरेना विलियम्सले प्रभावशाली जितसँगै मंगलबार अस्ट्ेरलियन ओपन टेनिसमा आफ्नो उपाधि दाबी सुरु गरेका छन् । इभो कार्लोभिचले पनि ७५ एसको खेल खेलेका छन् । भर्खरै मात्र शीर्ष वरीयता गुमाएका जोकोभिच र सेरेना दुवैले कठिन प्रतिद्वन्द्वी पाए पनि जित भने सहजै निकाले । दुवैको जित क्रमश: स्पेनका फर्नान्डो भरडास्को र स्विट्जरल्यान्डकी बेलिन्डा बेनचीमाथि सोझो सेटमा थियो । स्पेनी राफेल नाडाल पनि दोस्रो चरण पुग्ने खेलाडीमा रहे । क्रोएसियाका कार्लोभिचले भने ५ घन्टा १५ मिनेट चलेको म्याराथन खेलमा अर्जेन्टिनी होरासिओ जाबेलोसलाई ६७, ३६, ७५, ६२, २२२० ले हराए । यस क्रममा कार्लोभिचले सन् २००५ मा थोमस जोहान्सनले अस्ट्ेरलियन ओपनमा बनाएको ५१ एसको कीर्तिमान तोडे । टाइब्रेकको नियम सुरु भएयता ८४ गेम चलेको कीर्तिमान पनि बन्यो । यसअघि सन् २००३ मा एन्डी रोडिकले युनेस उल अयनोईलाई ८३ गेम चलेको खेलमा हराएका थिए । यो टेनिसको इतिहासमै समयका आधारमा सबैभन्दा लामो खेल रह्यो । तर यसले सन् २०१२ मा जोकोभिच र नाडालबीचको खेलको समय कीर्तिमान भने तोड्न सकेन । त्यति बेला उनीहरूले ५ घन्टा ५३ मिनेट खेलेका थिए । यता सर्वियाली जोकोभिचले भने आफू फेरि लयमा फर्केको प्रमाण पेस गर्दै भरडास्कोलाई ६१, ७६, ६२ ले पराजित गरे । दिनको खेलमा भने प्रचण्ड गर्मी छल्दै अमेरिकी सेरेनाले बेनेचीलाई ६४, ६३ ले पन्छाए । यस्तै नाडालले भने जर्मनीका फ्लोरिन मेयरलाई ६३, ६४, ६४ ले पराजित गरे । मेरो खेलजीवनमा अब मैले गुमाउनु केही पनि छैन । म प्रत्येक खेल र प्रतियोगिता आफ्नो खुसीका लागि खेलिरहेको छुं, सेरेनाले खेलपछि भनिन् । सेरेनासामु आधुनिक टेनिसमा स्टेफी ग्राफले जितेको २२ ग्रान्ड स्लाम उपाधिको कीर्तिमान तोड्ने अवसर हुनेछ । अब उनले लुसी साफारोभाको सामना गर्नेछिन् । पुरुषतर्फ विश्व नम्बर ३ क्यानडाका मिलोस राओनिच जर्मनीका डस्टिन ब्रोनलाई ६३, ६४, ६२ ले पराजित गर्न सफल रहे ।"
एपीएफको जित,"काठमाडौं विभागीय टिम सशस्त्र प्रहरीको एपीएफ क्लबले १२ औं ढोरपाटन डबल लिग महिला भलिबलको दोस्रो चरण सुरुवात हुँदा लगातार दोहोरो जित निकालेको छ । नयाँ बसपार्कस्थित कोर्टमा मंगलबार पश्चिमाञ्चललाई २५१५, २५१५, २५१४ को सेटमा हराएको एपीएफले अर्को खेलमा नेपाल पुलिसमाथि पनि सोझो सेटमा विजय पायो । एपीएफले २५१७, २५१७, २५१२ को नतिजा निकाल्यो । यो जितले एपीएफले रिड मोडल कलेजसँग अंक (३०) बराबरी गरेको छ । एक खेल कम खेलेको रिड मोडल लिगको शीर्ष स्थानमा छ । मंगलबारै रिड मोडलले आर्मीलाई २५९, २५९, २५८ को सेटमा हरायो ।"
भान गालको संन्यास,"आम्सटर्डम नेदरल्यान्ड्स र म्यानचेस्टर युनाइटेडका पूर्वम्यानेजर लुइस भान गालले प्रशिक्षक करियर अन्त्य गरेको मंगलबार बताएका छन् । गत मे महिनामा युनाइटेडबाट बर्खास्त भएयता जिम्मेवारी वहन नगरेका ६५ वर्षीय उनले चीनबाट आएको आकर्षक प्रस्ताव पनि अस्वीकार गरेका थिए । युनाइटेड छाडेपछि अब यात्रा रोकिएको बताएको थिएँ तर त्यसलाई परिवर्तन गरेँ । अब प्रशिक्षणमा नफर्कने विश्वास छ, उनले भने, जीवनमा सबथोक पाएँ । सबै बताउन रमाइलो लाग्दैन तर मैले जुन देशमा काम गरेँ र म जुन स्तरको क्लबमा प्रशिक्षक थिएँ, त्यहाँ केही (जित्नलाई) बाँकी थिएन । विश्वकप २०१४ पछि नै म संन्यास लिन चाहन्थें तर इंग्ल्यान्ड जाने अवसर मिल्यो । उनले गतवर्ष बर्खास्त हुने बेला एफए कप जित्नुलाई करियरकै ठूलो उपलब्धि भएको बताए ।"
तेक्वान्दो खेलाडी पुरस्कृत,काठमाडौं भिसाका कारण अमेरिकाको पोर्टल्यान्डमा भएको ११ औं अन्तर्राष्ट्रिय ओपन फ्रेन्डसिप तेक्वान्दो च्याम्पियनसिप खेल्न जान नपाएका ५ खेलाडीलाई मंगलबार आयोजक आईओएफटीसीले पूर्व घोषणा गरेअनुसार जनही एक लाख नगद प्रदान गरेको छ ।
मिलानको कठिन बराबरी,मिलान भ्रमणकारी एसी मिलानले सोमबार टोरिनोसँगको खेलमा दुई गोलले पछि परेको अवस्थाबाट उम्केर २२ को बराबरी गरेको छ । टोरिनोका लागि २६ औं मिनेटभित्र आन्द्रे बेलोटी र मार्को वेनासीले गोल गरे । पहिलो हाफमै पेनाल्टीसमेत गुमायो । मिलानले दोस्रो हाफमा आन्द्रे वर्टोलाकी र कार्लोस बाक्काको गोलमा खेल बराबरी गर्यो ।
