शीर्षक,विवरण
सीमांकन फेर्न प्रदेशसभामै जानुपर्ने,"वर्तमान व्यवस्थापिका संसद पूर्ववर्ती संविधानसभाको रूपान्तरित रूप भएको हुँदा संविधानको भावना, मर्म यसले अगाडि सारेको मूल्य, मान्यता र राखेको अभीष्ट र आदर्शप्रति विशेष रूपमा संवेदनशील र मर्मज्ञ छ भन्ने कुरामा विश्वस्त हुन सकिन्छ। मिति २०७३।८।१४ मा नेपाल सरकारले व्यवस्थापिका संसदमा दर्ता गराएको संविधान संशोधनको विधेयकउपर संसदमा छलफल भई संविधान अनुकूल छ वा छैन? प्रस्तावित संशोधनको औचित्य प्रमाणित हुन्छ वा हुँदैन? आदि समग्र पक्षमा विचार विमर्श, बहस तथा मूल्यांकन भई उचित संविधान अनुकूल एउटा तार्किक निष्कर्ष निकाल्ने अवस्था कायम रहेकै देखिन्छ। वस्तुत: कानुन निर्माण प्रक्रियाअन्तर्गत कुनै पनि विधेयकउपर छलफल गरी कानुन निर्माण गर्ने आधिकारिक स्थल (राज्यको अंग) भनेको व्यवस्थापिकासंसद नै हो। शक्ति पृथकीकरणको सिद्धान्तका अतिरिक्त नेपालको संविधानले आत्मसात गरेको सिद्धान्त, दर्शन र यसमा समावेश गरिएका प्रावधानका दृष्टिले हेर्दा पनि संविधान संशोधनसम्बन्धी विधेयकको उपयुक्तता वा अनुपयुक्तता परीक्षण र यकिन गरी संविधान अनुकूल हुने गरी निर्णय लिने अधिकार व्यवस्थापिकासंसदमा नै निहित रहेको देखिन्छ। संविधान प्रतिकूल कानुन निर्माण हुन पुगेमा त्यसले मान्यता पाउन सक्दैन। न्यायिक पुनरावलोकनको माध्यमबाट त्यस प्रकारका संविधान प्रतिकूलका कानुनलाई यस अदालतले अमान्य घोषित गर्ने अवस्था आइपर्दछ। तर यसको तात्पर्य विधान प्रक्रियामा रहेको विषयमा विधायिकाले आफ्नो दृष्टिकोण प्रयोग गर्न नपाउँदैको अवस्थामा न्यायपालिकाबाट प्रक्रिया नै रोक्ने गरी आदेश गर्नु उचित देखिएन।अत: माथि उल्लेख गरिएका सन्दर्भ, आधार र कारणबाट यसमा निवेदकहरूको माग बमोजिम प्रस्तावित संविधानको दोस्रो संशोधन विधेयकलाई प्रक्रियामा अगाडि बढाउन नदिने गरी रोक्नु भनी अन्तरिम आदेश जारी गर्न मिलेन। अरू कानुन बमोजिम गर्नु। इति संवत् २०७३ साल पुस १८ गते रोज २ शुभम्।"
यो कस्तो स्वास्थ्य सेवा ?,"जाजरकोट पत्यार नलाग्न सक्छ सिटामोल समेत छैन जाजरकोटका अस्पतालमा। स्वास्थ्य चौकीको त कुरै छाडौं, जिल्ला अस्पतालले समेत उपचार गर्न सक्दैन ज्वरोका बिरामीको समेत। र, सामान्य चोटपटकका बिरामी समेत रिफर गरिन्छन् सुर्खेत र नेपालगन्जका अस्पतालहरूमा। वर्षैपिच्छे महामारी र प्रकोपले आक्रान्त भइरहने जाजरकोटमा न औषधि छ, न त पूर्वाधार र जनशक्ति नै। जिल्ला अस्पताललगायत ३ दर्जन स्वास्थ्य संस्थाहरू नाम मात्रका छन्। १५ शय्याको जिल्ला अस्पताललाई सरकारले एक वर्षअघि ५० शय्यामा विस्तार गरे पनि उपचार प्रणाली स्वास्थ्य चौकीको जति पनि छैन। सामान्य रोगकै बिरामी दिनहुँ रिफर गरिन्छन्। ज्वरो, निमोनियाँ, फ्याक्चर, सुत्केरी, दमलगायत सामान्य स्वास्थ्य समस्याकै उपचार हुन सक्दैन। सानो चोटपटकमा पनि नेपालगन्ज धाउनुपर्ने अवस्था छ, स्थानीय लीलाबहादुर शाहले भने, बिरामी अस्पताल पुग्न पाएको हुँदैन, रिफरकै कुरा हुन्छ। सामान्य उपचारका लागि पनि जिल्लाबाहिर धाउनुपर्ने भएकाले जाजरकोटवासीको उपचार निकै महँगो बनेको छ। ५० शय्याको जिल्ला अस्पतालमा सुत्केरी गराउने उपायसमेत नहुनु लाजमर्दो छ।स्वास्थ्य सेवा विभागले ९ विशेषज्ञ चिकित्सक, ४ मेडिकल अधिकृत र ४६ सहायकस्तरका सहित ५९ स्वास्थ्यकर्मीको दरबन्दी व्यवस्था गरे पनि अहिलेसम्म आइपुगेका छैनन्। न अस्पतालमा चिकित्सक छन्, न त भौतिक पूर्वाधार, उपकरण र औषधि नै, शाहले गुनासो गरे। अस्पतालको स्तर वृद्धि गरी ५ मेडिकल अधिकृत, स्टाफ नर्स ३, अनमी १, कार्यालय सहयोगीलगायत १७ जनाबाहेक थप पदपूर्ति हुन नसकेको डा चाँदनी जैसवालले बताइन्। सामान्य उपचार गर्न पनि कठिन छ, उनले भनिन्। आईपीडी, ओपीडी, ब्लड बैंक र सुत्केरी सेवाजस्ता अत्यावश्यक उपचारका लागि भवन र कोठा छैनन्। ब्लड बैंकका लागि उपकरण आएको १० महिना बिते पनि सञ्चालन गर्ने ठाउँ छैन। बिरामी सुताउने बेड त्यत्तिकै थन्क्याइएको छ। ३० वर्ष पुरानो जीर्ण भौतिक संरचना र उपकरण लथालिंग अवस्थामा छन्। ६ महिनायता अस्पताल प्रमुखसमेत तोकिएका छैनन्।जिल्लाका ३ दर्जन स्वास्थ्य संस्थामा गरी १ सय ५० स्वास्थ्यकर्मीको अभाव छ। दरबन्दीमा आएकाहरू पनि सरुवा गरी सुविधासम्पन्न क्षेत्रतर्फ जाने गरेकाले जाजरकोटमा स्वास्थ्यकर्मीको अभाव बढेको हो। दर्जनभन्दा बढी स्वास्थ्य संस्थाहरू कार्यालय सहयोगीकै भरमा चल्दै आएका छन्। विगतमा झाडापखाला र स्वाइन फ्लुको महामारीबाट बढी आक्रान्त पैंक, ढिमे, पजारू, नायकबाडा, रग्दा, सीमा, टालेगाउँलगायत गाविसका बासिन्दा सामान्य रोगकै उपचारबाट वञ्चित छन्। स्वास्थ्य संस्थामा वर्षैभरि औषधि अभाव हुने गरेको छ। सरकारले नि:शुल्क उपलब्ध गराउने भनेका औषधि जिल्ला अस्पतालमा समेत बिरामीले पाउँदैनन्। निजी मेडिकल खोज्दै धाउनुपर्ने बाध्यता छ। यतिखेर यहाँका स्वास्थ्य संस्थाहरूमा सिटामोल र टाँका लगाउने धागो तथा सियोसमेत पाउन छाडिएको स्थानीय कर्ण खत्रीले बताए। स्वास्थ्य संस्थामा कोर्टिन, एमोक्सिलिन, आई ड्रप, एन्टासिड, बुस्कोपान, र्यानिटिडिन, भिटामिन बी कम्प्लेक्स, फेनारामाइन, म्याग्लेट, जिन्क ट्याब्लेट, पारासिटामोल, डाइजिन, विभिन्न सलाइन, सिप्रो तथा आँखा, लुतो लगायतका ६० थरी औषधिको अभाव छ। नि:शुल्क वितरण गरिने ७० थरीमध्ये १० थरी औषधि पनि पाउन मुस्किल छ। सरकारले जिल्ला अस्पतालमा ७०, प्राथमिक स्वास्थ्य केन्द्रमा ५६ र स्वास्थ्य चौकीमा ३५ प्रकारका औषधि उपलब्ध गराउने भने पनि अहिलेसम्म ३० प्रकारभन्दा बढी औषधि उपलब्ध गराउन नसकेको स्टोरकिपर लमबहादुर खडकाले बताए। औषधि खरिदका लागि आउने वार्षिक बजेट नै कम रहेको तर्क उनले गरे। २ लाख जनतालाई वार्षिक ५० लाखभन्दा कमको औषधि खरिद हुन्छ, अनि कसरी पुग्छ? खडकाले भने।महामारी फैलिने सम्भावित क्षेत्रमा तत्काल औषधि पुर्याउन सजिलो हुने उद्देश्यले स्थापित केन्द्रमा औषधि बफर स्टक शून्य छ। सदरमुकाम खलंगा, सुवानाउली, ढिमे, भुर, दल्लीलगायत स्थानमै यस्तो हविगत छ। औषधि स्टक हुने अवस्था नरहेको स्वास्थ्यकर्मी कृष्ण खत्रीले बताए। चैत वैशाखदेखि महामारीको सम्भावना बढ्ने भएकाले स्टक गर्न ढिलाइ भइसकेको छ, उनले भने।"
गतिरोध हट्ने सम्भावना बढ्यो,"काठमाडौं सत्तारूढ कांग्रेस र माओवादी केन्द्रका नेताहरूले सर्वोच्च अदालतको निर्णयले लामो समयदेखि उत्पन्न राजनीतिक गतिरोधको अन्त्य हुने बताएका छन्। कांग्रेस वरिष्ठ नेता रामचन्द्र पौडेलले सर्वोच्चको फैसलालाई लिएर राजनीतिक दलहरूले टीकाटिप्पणी नगरी अघि बढ्नुपर्ने बताए। अब राजनीति गतिरोधलाई निकास दिएर अघि बढ्नुपर्छ, सर्वोच्चको फैसला पनि त्यसै दिशामा लक्षित छ, पौडेलले भने, संविधानअनुसार निर्धारित मितिमा तीनै तहको निर्वाचन गर्नेतिर राजनीतिक पार्टीहरू जुट्नुपर्छ। सर्वोच्चको फैसला आउनुअघि प्रमुख तीन दलका शीर्ष नेताहरूबीच छलफल भएको थियो। छलफलमा दुई पक्षबीच कुरा नमिलेपछि एमाले अध्यक्ष केपी ओलीले सर्वोच्चको फैसला हेरेर अघि बढौं भनेका थिए। सर्वोच्चले संविधान संशोधन विधेयकलाई अघि बढाउन नमिल्ने गरी राय दियो भने संशोधन प्रस्ताव फिर्ता गर्नुपर्छ, बैठकमा ओलीको भनाइ उद्धृत गर्दै स्रोतले भन्यो, प्रक्रियालाई अघि बढाउने खालको राय आयो भने त्यसैअनुसार हामी अघि बढ्न तयार छौं। बिहानको बैठक सर्वोच्च अदालतको फैसलाको प्रतीक्षा गर्ने भन्दै लामो छलफल नगरीकनै टुंगिएको थियो।उपप्रधान तथा गृहमन्त्री विमलेन्द्र निधिले पनि अदालतको निर्णयले संविधान संशोधन गरी निर्वाचन गर्ने बाटो खुलेको बताए। एमालेले संविधान संशोधन विधेयकलाई असंवैधानिक भन्दै औचित्यहीन जिद्दि गरी संसद् अवरोध गर्दै आएको थियो, निधिले भने, उसको तर्कलाई झूटो सावित गर्दै अदालतले संविधान संशोधन विधेयकमाथि छलफल गर्ने थलो संसद् नै हो भन्ने मान्यता स्थापित गरेको छ। निधिले मंगलबारको संसद् बैठकमै संविधान संशोधन र निर्वाचनसँग सम्बन्धित विधेयक प्रस्तुत गर्ने तयारीमा सरकार रहेको बताए। विधेयक अघि बढाउन सरकार प्रत्येक संसद् बैठकमा तयारी अवस्थामा रहेको तर संसद् अवरोधले हुन नसकेको बताउँदै निधिले भने, एमालेमा अलिकता पनि राजनीतिक इमानदारिता, नैतिकता र संसदीय प्रणालीप्रति विश्वास छ भने सर्वोच्चको फैसलापछि पूर्ववत् अडानबाट पछि हट्नुपर्छ। अब संसद् अवरोधको कुनै औचित्य छैन। संसद्मा छलफल गरेर संशोधनको विषय टुंग्याउनुपर्छ। माओवादी केन्द्रका उपाध्यक्ष नारायणकाजी श्रेष्ठले सर्वोच्चको फैसला आउनुअघि पनि आफूहरूले संसदको प्रक्रिया रोक्नुलाई गलत भन्दै आएको बताए। संसदको अवरोध रोक्नु गलत हो। संसदको प्रक्रिया अघि नबढदा निर्वाचनसँग जोडिएका कानुनहरू रोकिएका छन्। जसले आगामी मंसिरसम्ममा तीन तहको निर्वाचन गर्न समयको चाप पर्दै गएको छ, श्रेष्ठले भने, संविधान संशोधनको प्रस्तावलाई टेबल गरेर निर्वाचन मिति घोषणा गर्नुपर्छ। कानुन नबन्दासम्म निर्वाचन मिति सरकार कि निर्वाचन आयोगले घोषणा गर्ने भन्ने अन्योल रहेको श्रेष्ठले बताए। यस्तो अवस्थामा मन्त्रिपरिषद् निर्णयबाट वैशाखभित्रै स्थानीय निर्वाचन गर्ने गरी आयोगलाई तयारी थाल्न आग्रह गर्न सक्ने बताउँदै श्रेष्ठले भने, अबको बैठकले गतिरोध अन्त्य गर्दै मुलुकलाई निर्वाचनमय बनाउनुपर्छ। माओवादी केन्द्रकै सांसद रामनारायण बिडारीले सर्वोच्चको आदेशबाट संविधान संशोधन विधेयक सदनमा पेस गर्ने बाटो खुलेको बताए। विधेयक असंवैधानिक रहेकाले अन्तरिम आदेशद्वारा रोकिपाउँ भन्ने मागदाबी अदालतले अस्वीकार गरेको छ, उनले भने, सदनमा हुने छलफलबाट विधेयक स्वीकृत वा अस्वीकृत जे पनि हुन सक्छ। सर्वोच्चको आदेशले त्यसपछि पनि रिट लाग्न सक्छ भनिएको छ। कुनै विधेयकमाथि छलफल गर्ने संसदको अन्तरनिहित अधिकारको सम्मान गर्दै अदालतले शक्ति पृथकीकरणको सिद्धान्तका आधारमा त्यसमा हस्तक्षेप गर्न मिल्दैन भन्ने प्रस्ट पारेको उल्लेख गर्दै बिडारीले विधेयकको वैधानिकतामाथि उठेको विवाद निरूपण भएको बताए। संसद्मा विचाराधीन विधेयकमा यसो भयो, उसो भयो भन्ने मागदाबीलाई अदालतले अपरिपक्व मान्यो, उनले भने, यसमाथि छलफल र निर्णय गर्ने अन्तरनिहित अधिकार संसद्मा थियो र छ।"
सीमा हेरफेर संसद्बाट मिल्दैन भन्ने स्थापित : प्रतिपक्ष,"काठमाडौं प्रमुख प्रतिपक्षी एमालेले सर्वोच्च अदालतको आदेशबाट प्रदेशको सीमांकन हेरफेरको अधिकार संसद्लाई छैन भन्ने तथ्य स्थापित भएको जिकिर गरेको छ। अहिले संविधान संशोधनको आवश्यकता र औचित्य स्थापित भएको छैन। अदालतले हाम्रो त्यो अडानलाई सही ठहर गरेको छ, वरिष्ठ अधिवक्तासमेत रहेका एमाले संसदीय दलका उपनेता सुवासचन्द्र नेम्वाङले भने, सर्वोच्चले यो संशोधन विधेयकको प्रक्रिया अघि बढदा निश्चित समयभित्र प्रदेशसभामा पठाउनुपर्ने, बहुसंख्यक प्रदेशसभाको स्वीकृतिको प्रक्रिया पूरा गर्नुपर्ने, बहुसंख्यक प्रदेशसभाबाट स्वीकृत नभएमा विधेयक निष्क्रिय हुनेसम्बन्धी संविधानको धारा नै उल्लेख गरेर आदेश दिएको छ। तसर्थ अहिलेको संशोधन विधेयकको प्रक्रिया अघि बढाउनु निरर्थक हुन्छ। अदालतले संसद्मा रहेका सत्तापक्ष, विपक्षी सबैको ध्यानाकर्षण गर्दै आवश्यक पर्दा फेरि हस्तक्षेप गर्न सक्छौं भन्ने संकेत दिएको उल्लेख गर्दै नेम्वाङले त्यस्तो स्थिति आउन नदिन प्रदेशको सीमांकन फेरबदलसहितको निरर्थक प्रक्रिया रोक्नुपर्ने बताए।एमाले नेता तथा पूर्वकानुनमन्त्री अग्नि खरेलले सर्वोच्च अदालतले प्रदेशको सीमा हेरफेरसम्बन्धी विषय भने अहिले टुंगो लगाउन नमिल्ने मान्यता स्थापित गरेको बताए। संसदको प्रक्रिया अघि बढाउनसम्मका लागि बाटो खुले पनि प्रदेशको सीमा हेरफेर गर्न नमिल्ने भएपछि संशोधन विधेयक अघि बढाउनु वा नबढाउनुको कुनै औचित्य नरहने उनले बताए। प्रक्रियासम्म अघि बढाउन यसले रोकेन, खरेलले भने, तर संविधानको मर्म र भावनाअनुसार अघि बढ भन्दै धारा २७४ को व्यवस्थासमेतलाई उल्लेख गरेको छ, त्यसैले अब धारा २७४ लाई क्रस गरेर अघि बढ्न सकिँदैन। धारा २७४ मा सीमा हेरफेरका लागि प्रदेशसभाको अनुमति लिनुपर्ने लगायतको प्रावधान छ। यही प्रावधानलाई देखाउँदै एमालेले संशोधनसम्बन्धी विधेयक असंवैधानिक भन्दै संसद्मा छलफलमै लैजान नमिल्ने जिकिर गर्दै आएको छ।"
राजदूत वरिष्ठ हुँदा मूल्यांकन अवरुद्ध,"अरू देशमा राजदूतको कामको मूल्यांकन हेरेर उसलाई अर्को मुलुकको एग्रिमा (सहमति) लिएर पठाउने, कम महत्त्वपूर्ण मुलुकमा पठाउने या जिम्मेवारीबाटै फिर्ता बोलाउने प्रचलन छ। नेपालले भने अहिलेसम्म यस्तो अभ्यास गरेको छैन। राजनीतिक प्रतिशोधको रूपमा फिर्ता बोलाइन्छ भने करिअर बाहिरकालाई विवादमा पारिन्छ। करिअरका जतिसुकै नालायक भए पनि बचाउने काम मन्त्रालयले गर्ने गरेको गुनासो पूर्वराजदूतहरूको छ। परराष्ट्र सचिव शंकरदास बैरागी भने मन्त्रालयले आन्तरिक मूल्यांकन गरिरहेको र नियमित प्रतिवेदन पनि माग्ने गरेको बताउँछन्। प्रतिवेदन नपठाउनेलाई लिखित निर्देशन पनि दिने गरेका छौं, कसैले जानकारी गराएको छैन भन्छ भने त्यो गलत हो, बैरागीले भने, ग्रेडिङ छुट्याउने काम आन्तरिक हो। यसलाई हामीले भित्र गरिरहेका हुन्छौं, बाहिर भनिरहनु आवश्यक हुँदैन। हामी सुधारमा लागेका छौं। दूतावासको काम नै तोकेर, मुख्य काम र जिम्मेवारीको सूची नै दिएर ग्रेडिङ गर्ने विषय महेन्द्रबहादुर पाण्डे परराष्ट्रमन्त्री हुँदा सुरु भएको थियो। तर अझै टुंगोमा पुगेको छैन। श्रीलंका, इजिप्ट, डेनमार्क, क्यानडा, म्यानमार, अस्ट्रेलिया र ब्राजिलका दूतावासलाई अमेरिका, बेलायत, भारत, चीन, जापान जस्ता मुलुकका दूतावासको हैसियतमा राख्नु आफैंमा औचित्यहीन भएपछि सरकारले सबै दूतावासको अवस्था छुट्याउने भनेको थियो। ती दूतावासमा रहेकाहरूको प्रभावका कारण भने सरकारी योजना पूरा हुन सकेको छैन। खाडी मुलुक साउदी अरब, कतार, कुवेत, ओमान बहराइन र यूएईलाई एउटा र अन्य दूतावासलाई फरक श्रेणीमा लैजान लागिएको स्रोतको दाबी छ।"
दाइजो नियन्त्रण गर्नकडा कानुन ल्याइँदै,यस्तो छ प्रस्ताव :
मिडियामा बाधाव्यवधानको सोसाइटीद्वारा आपत्ति,"काठमाडौं केही स्वार्थ समूहले विभिन्न बहानामा मिडिया संस्थाहरू सञ्चालनमा अवरोध सिर्जना गरी अनावश्यक एवं नकारात्मक भ्रम फैलाउन दुष्प्रयास गरिरहेको भन्दै नेपाल मिडिया सोसाइटीले आपत्ति जनाएको छ। लामो समयदेखि देशले भोगेको अस्थिर राजनीति, त्यसमाथि महाभूकम्प र नाकाबन्दीका कारण रुग्ण अवस्थामा रहेका मिडिया उद्योगलाई सरकारले सबै किसिमबाट उपेक्षा र सुसञ्चालन हुनबाट रोक्न निसाना साध्दै आएको सर्वविदितै छ। त्यसै पनि नयाँनयाँ विभिन्न सञ्चार ऐन वा कानुनका नाममा स्वार्थ समूहका कुत्सित उद्देश्य पूरा गर्न सरकारबाट थोपरिने निर्णय र निर्देशनले मिडिया उद्योग हैरान भएको अवस्था छ, सोसाइटीका अध्यक्ष पुष्करलाल श्रेष्ठद्वारा सोमबार जारी विज्ञप्तिमा भनिएको छ, मिडिया संस्थाहरूले प्रचलित नियमकानुनभन्दा बाहिर गएर गरिने कुनै पनि बाधाव्यवधानलाई किमार्थ स्वीकार गर्न सक्दैनन्। विज्ञप्तिमा केही सातादेखि कान्तिपुर पब्लिकेसनको वितरण विभागअन्तर्गत आंशिक तथा ज्यालादारीमा कार्यरत केही श्रमिकले कानुनविपरीत विभिन्न सुविधा माग गर्ने नाममा पत्रिकाको वितरणमा अवरोध गर्ने चेतावनी, बाह्य धम्की तथा हस्तक्षेप गरेकोप्रति असहमति जाहेर गरिएको छ। सञ्चार संस्थामा कार्यरत आंशिक तथा ज्यालादारी श्रमिकबारे सम्बन्धित संस्थाले तोकेको विनियमावलीमार्फत हुने कानुनी व्यवस्थालाई यसमा स्मरण गराइएको छ। सोसाइटीले कुनै पनि बहानामा मिडिया सञ्चालनमा भइरहेको अवरोधलाई तत्काल बन्द गरी व्यवस्थापनसँग सौहार्दपूर्ण वार्तालाप गरेर समस्या समाधानको पहल गर्न सम्बन्धित पक्षलाई पनि अनुरोध गरेको छ।"
कीर्ते गरी अर्काकै जग्गा बेचियो,"काठमाडौं भण्डारा २, चितवनका लोकेन्द्रराज पाठक झसंग भए, जब आफ्नो नाममा रहेको तीन बिघा एक कट््ठा पाँच धुर जग्गा अरू कसैले बेचेको पत्तो पाए। देवेन्द्र थापालगायतको गिरोहले काठमाडौं डिल्लीबजार र चितवन मालपोतका कर्मचारीसँग मिलेर उनको जग्गा बेचेको रहेछ। जग्गाधनी पाठकको नागरिकता तथा लालपुर्जा नै किर्ते बनाएर जग्गा बिक्री गरिएको प्रहरीको अनुसन्धानबाट खुलेको हो। केन्द्रीय अनुसन्धान ब्युरोका अनुसार पाठकको लालपुर्जाको फोटोकपीका आधारमा थापाले जग्गाधनीको नागरिकता र लालपुर्जा बनाएका थिए। गिरोहले उक्त जग्गा २०६६ माघमा काठमाडौं, डिल्लीबजारस्थित मालपोत कार्यालयमार्फत जिल्लाविहीन अर्थात् बेजिल्ले कागजात बनाएर जीवनराज पाठकलाई एक लाख रुपैयाँमा बेचेको थियो। यसरी जग्गा किन्ने जीवनराज नाम गरेको मान्छेको अस्तित्व भने कागजमा मात्रै छ। अनुसन्धानबाट जीवनराज भन्ने मान्छे नै छैन भन्ने पत्तो लाग्यो। किर्ते नाम र किर्ते कागजका आधारमा जग्गा बेचिएको रहेछ, ब्युरोकी प्रवक्ता प्रहरी उपरीक्षक मीरा चौधरीले भनिन्।जग्गाधनीको नक्कली कागजातका आधारमा नक्कली मान्छेलाई जग्गा बेचिएको सक्कली कागजात डिल्लीबजार मालपोतबाट गिरोहले प्राप्त गरेको थियो। नियमअनुसार बेजिल्ले पास गरिएको उक्त जग्गा रहेको जिल्लास्थित मालपोत कार्यालयमा सिलबन्दी गरेर हुलाकमार्फत कागजात पठाइन्छ वा कर्मचारीकै हातबाट पठाइन्छ। तर गिरोहसँग मिलेका कर्मचारीले भने उक्त कागजात गिरोहकै सदस्यलाई दिएर पठाए। कागजातमा एक लाख रुपैयाँमा बेचेको लेखिए पनि गिरोहले अगाडि दुई अंक थपेर २१ लाखमा बेचेको बनायो। जग्गा किनबेचको शृंखला यतिमै रोकिएन। नक्कली कागजकै भरमा कर्मचारी र गिरोहले मिलेर उक्त जग्गा नक्कली जीवनराजबाट २०६६ चैतमा मकवानपुरस्थित नेचुरल फ्लावर एन्ड हर्बल कम्पनीलाई ४९ लाख ५० हजार रुपैयाँमा बिक्री गर्यो। हर्बल कम्पनीले उक्त जग्गासहित तीनवटा घर धितो राखेर २०६९ साउनमा प्राइम बैंकबाट आठ करोड रुपैयाँ निकाल्यो। किर्ते गरी जग्गा किनबेच गरेको आरोपमा प्रहरीले मोरङ इटहराका देवेन्द्र थापा, झापा गौरीगन्जका नगेन्द्र कार्की, खोटाङ घर भई ललितपुर बस्ने मीनबहादुर भट्टराईलाई केन्द्रीय अनुसन्धान ब्युरोले पक्राउ गरेको छ। यस प्रकरणमा संलग्न आरोपमा डिल्लीबजार मालपोतका तत्कालीन शाखा अधिकृत मीनबहादुर भट्टराई पनि पक्राउ परेका छन्। पीडित पाठकले आफ्नो जग्गा किर्ते गरी बिक्री गरिएको थाहा पाएपछि बदरका लागि चितवन जिल्ला अदालतमा मुद्दा हालेका छन्। किर्ते जग्गा किनबेचमा संलग्न अरूमाथि पनि अनुसन्धान भइरहेको छ, ब्युरो प्रवक्ता चौधरीले भनिन्, सरकारी कर्मचारी र अरू पनि छिट्टै पक्राउ पर्नेछन्। नागरिकता ऐन २०२० का अनुसार किर्ते नागरिकतामा एकदेखि पाँच वर्षसम्मको कैद वा २० हजारदेखि एक लाखसम्मको जरिवानाको व्यवस्था छ भने ठगीमा पाँच वर्षसम्मको कैद वा बिगो बराबरको जरिवाना तोकेको छ।"
सर्वोच्चमा दुई न्यायाधीश सिफारिस,काठमाडौं न्याय परिषदले सर्वोच्च अदालतका लागि दुई न्यायाधीश नियुक्त गर्न सिफारिस गरेको छ। प्रधानन्यायाधीश सुशीला कार्कीको अध्यक्षतामा सोमबार बसेको परिषद् बैठकले पोखरा उच्च अदालतका मुख्य न्यायाधीश पुरुषोत्तम भण्डारी र वीरगन्ज उच्च अदालतका मुख्य न्यायाधीश तेजबहादुर केसीलाई सर्वोच्चको न्यायाधीश नियुक्त गर्न सिफारिस गरेको हो। परिषदले सोमबार नै भण्डारी र केसीको नाम संसदीय सुनुवाइका लागि संसद् सचिवालयमा पठाएको छ।
उपसचिवसहित पाँचविरुद्ध भ्रष्टाचार मुद्दा,"काठमाडौं अख्तियार दुरुपयोग अनुसन्धान आयोगले मालपोत कार्यालय, धनकुटाका तत्कालीन कार्यालय प्रमुख उपसचिव सुरेशकुमार थपलियासहित ५ जनाविरुद्ध सोमबार विशेष अदालतमा भ्रष्टाचार मुद्दा दायर गरेको छ। मालपोत कार्यालय धनकुटाका तत्कालीन शाखा अधिकृत टंकप्रसाद दुवाडी, नापी कार्यालय, धनकुटाका तत्कालीन नापी अधिकृत अभयकृष्ण जोशी र डाँडाबजारका तत्कालीन गाविस अध्यक्ष प्रेमसिंह लिम्बू र लालप्रसाद लिम्बूविरुद्ध मुद्दा दायर गरिएको हो ।"
पन्ध्र सालका सांसद पोखरेलको निधन,काठमाडौं लोकतान्त्रिक आन्दोलनका योद्धा एवं २०१५ सालका सांसद मणिराम पोखरेलको निधन भएको छ। कांग्रेसको राजनीतिमा सक्रिय रहँदै आएका पोखरेलको ८७ वर्षको उमेरमा सोमबार काठमाडांैमा निधन भएको हो। उनको सोमबार नै पशुपति आर्यघाटमा अन्त्येष्टि गरियो। निरंकुश पञ्चायती व्यवस्थाविरुद्ध कांग्रेसद्वारा सञ्चालन भएको आन्दोलन र संघर्षका क्रममा पोखरेल जयतु संस्कृतम् आन्दोलनमा सहभागी थिए।
कान्तिपुरकर्मी पुरस्कृत,काठमाडौं यस वर्षको गरिबी निवारण कोष राष्ट्रिय पत्रकारिता पुरस्कार दुई कान्तिपुरकर्मीसहित तीन पत्रकारलाई सोमबार प्रदान गरिएको छ। पुरस्कार यस वर्ष नेपाली राष्ट्रिय छापामाध्यम विधाअन्तर्गत कान्तिपुरका वीरगन्ज संवाददाता भूषण यादव र विद्युतीय तथा अनलाइन सञ्चारमाध्यम विधातर्फ भोजपुर संवाददाता विद्या राईलाई प्रदान गरिएको हो। त्यसैगरी मोफसलका छापामाध्यम विधाअन्तर्गत राकेशप्रसाद चौधरीलाई पुरस्कृत गरिएको छ। पुरस्कार राशि जनही ४० हजार रुपैयाँ छ।
"श्रीमान् जेलमा, श्रीमती कारोबारमा","काठमाडौं लागूऔषध कारोबारमा श्रीमान् जेल परेका बेला उनको कारोबार चलाउन थालेकी श्रीमती पनि प्रहरीको फन्दामा परेकी छन्।प्रहरीको लागूऔषध नियन्त्रण ब्युरोले ३ जनालाई ८ लाख ६२ हजारको लागूऔषधसहित पक्राउ गरेको छ। पक्राउ पर्नेमा ललितपुर लेले घर भई काठमाडौं क्षेत्रपाटी डेरा गरी बस्ने विमला थापा हुसेन, भारत पूर्वी चम्पारणका १८ वर्षीय विक्कीकुमार सिंह र १७ वर्षीय सञ्जितकुमार सिंह छन्। लागूऔषधसहित पक्राउ परेका विमलाका श्रीमान् मञ्जुर हुसेनलाई जिल्ला अदालतले २०७३ असोजमा ३ वर्ष ६ महिना कैद र २ लाख जरिवाना सजाय सुनाएको थियो। विमलाले श्रीमानको जरिवाना रकम तिर्न आफू लागूऔषध ओसारपसारमा लागेको प्रहरीलाई बयान दिएकी छन्। विमला पक्राउ परेपछि प्रारम्भिक अनुसन्धानका क्रममा उनले दिएको बयानका आधारमा लागूपदार्थ ओसारपसार गर्ने भारतीय युवक पक्राउ परेका हुन्। बिहीबार दिउँसो नयाँ बजारबाट ब्रुपेनर्फिन २९ एम्पुल, डाइजेपाम ३९ एम्पुल र फेनारगन ४४ एम्पुलसहित उनी पक्राउ परेकी हुन्। उनले दिएको जानकारीका आधारमा सोमबार बिहान प्रहरीले विक्कीलाई डाइजेपाम ३०० एम्पुल, फेनारगन र ब्रुपेनर्फिन २२ सय एम्पुलसहित कालीमाटीबाट पक्राउ गरेको हो। सञ्जितले सोही लागूपदार्थहरू शरीरमा लुकाइरहेको अवस्थामा प्रहरीले पक्राउ गरेको थियो। नेपालभारत सीमा क्षेत्रबाट यिनीहरूले शरीरमा लागूऔषध भित्र्याउने गरेको प्रहरी अनुसन्धानबाट खुलेको छ।"
थाहा पाए बेइज्जत,"काठमाडौं दोलखाकी १६ वर्षीया रिंकी थापा (नाम परिवर्तित) अहिले ११ कक्षामा पढदै छिन्। तर, उनले काम गर्न थालेको ८ पढदादेखि हो। गाउँबाट परिवारसँगै राजधानी छिरे पनि आफूभन्दा साना ३ बहिनी पाल्नु उनकी आमा एक्लैका लागि असम्भव थियो। अनि आफ्नो उमेर नहेरी काम गर्न थालिन्।सुरुमा मासिक १५ सय रुपैयाँमा होटलमा भाँडा माझ्ने, टेबल पुछनेजस्ता काम गर्थें, उनले सुनाइन्, अहिले डान्स बारमा काम गर्छु। टिप्स र तलबसहित १२१३ हजार आउँछ। त्यसले परिवार र पढाइ दुवै चल्दै छ। उनले बहिनीहरूलाई राम्रो शिक्षा दिलाउनुका साथै आफ्नो पढाइलाई निरन्तरता दिइरहेकी छिन्।मनोरञ्जन क्षेत्र अर्थात् होटल, क्याबिन रेस्टुरेन्ट, डान्स बार, मसाज पार्लरजस्ता क्षेत्रमा किशोरकिशोरी काम गरिरहेका भेटिन्छन्। त्यस्तैमध्येकी एक हुन् सोलुखुम्बुकी १६ वर्षीया रश्मिला खडका (नाम परिवर्तित)। उनकी आमा तरकारी बेच्ने गर्थिन्। आमालाई पत्थरी भएपछि घर चलाउन पैसा कमाउनैपर्ने बाध्यता आयो। पहिलोपटक वेटरका रूपमा होटलमा काम गर्न जाँदा उनी १३ वर्षकी मात्र थिइन्।त्यस समयमा उनले सातै दिन रातभर वेट्रेसका रूपमा काम गर्दा ४ हजार तलब पाउँथिन्। डान्स पनि गर्यो भने झन् बढी पैसा पाइन्छ भनेपछि दुवै काम गर्ने गरेकी छु, खडकाले भनिन्, अहिले दुवै काम गरेपछि मासिक १० हजार जति आउँछ।बेलुका ५६ बजेपछि बिहानको ३ बजेसम्म काम गर्नुपर्छ। विद्यालय पढदासम्म त १० बजेदेखि स्कुल जानुपर्ने हुँदा खासै कठिनाइ नहुने उनीहरू बताउँछन्। तर, क्याम्पस पढ्न थालेपछि बिहानै जानुपर्ने हुँदा उनीहरूलाई काम र पढाइ दुवै गर्न गाह्रो भइरहेको छ। बिहान कलेज जाँदा सुत्न नपाएर आँखा सुन्निरहेको हुन्छ। साथीहरूले सोधे अर्कै कारण बताइदिन्छु। कलेजमा कसैलाई थाहा भयो भने बेइज्जत हुन्छ, थापा भन्छिन्। संविधानको मौलिक हकमा कुनै बालबालिकालाई श्रममा लगाउन बन्देज गरेको छ। श्रम ऐन २०४८ र बालश्रम निषेध र नियमन गर्ने ऐन २०५६ अनुसार १६ वर्षमुनिका बालबालिकालाई काममा लगाउन नपाइने र लगाए पनि ६ घण्टाभन्दा बढी लगाउन नपाइने भनिएको छ। कानुनी प्रावधान भए पनि गरिबीका कारण बालबालिका र किशोरकिशोरी अझै श्रम गरिरहेका छन्।समाजले रात्रिकालीन पेसालाई अमर्यादित ठानेकैले यस क्षेत्रमा काम गर्ने महिलापुरूष कसैले समाजमा खुलेर पेसामाथि गर्व गर्ने स्थिति छैन। यस क्षेत्रमा कार्यरतले यौन दुव्र्यवहारका घटनासमेत बाल्यकालमै सामना गर्नुपर्ने हुन्छ।धनी ग्राहक हुन्छन्। रक्सी खाएपछि आफूलाई पनि जबरजस्ती सँगै खाउ भन्ने, जथाभावी बोल्ने, हात लाउने, वस्तुभाउ जस्तो व्यवहार गर्न थाल्छन्, खडकाको अनुभव छ।कतिपयलाई त साहुले नै यौनकर्ममा संलग्न गराउने बताउँछिन् जोरपाटीस्थित क्याबिन रेस्टुरेन्टमा कार्यरत एक किशोरी। अहिले यस क्षेत्रमा पढेलेखेका आउन थालेका छन्। अहिले पनि किशोरीको संख्या धेरै रहेको महिलाका लागि महिला मञ्चकी अध्यक्ष सिर्जना पुनले बताइन्। सहजै काम पाइन्छ। कम उमेर, सुन्दर, हँसिली भए पुग्यो, मकवानपुरकी सरिता लामाले भनिन्, दक्षता हेरिन्न। त्यसैले सीप नसिकेका र सामान्य लेखपढ गर्न जान्ने यो पेसामा सजिलै आउँछन्।पहिले नुवाकोट, धादिङ, सिन्धुपाल्चोकलगायत राजधानीवरपरका महिला यस पेसामा बढी भेटिए पनि भूकम्पपछि गोरखाका युवतीको संख्या बढेको विश्वास नेपालकी तारा भण्डारी बताउँछिन्। यस क्षेत्रमा किशोरको आर्थिक शोषण तुलनात्मक रूपले बढी हुन्छ। १६ वर्षको उमेरदेखि दोहोरीमा नाच्ने तनहुँका असीम गुरुङको अनुभवमा यो क्षेत्रमा लागेका पुरूषले महिलाभन्दा कम पैसा पाउँछन्। केटामान्छे अलराउन्डर हुनुपर्छ, उनले थपे, ओभरटाइम गरे पनि पैसा कम पाइन्छ। श्रमजीवी महिलाप्रति डान्सबार, रेस्टुरेन्टमा हुने यौन उत्पीडन नियन्त्रण गर्न सर्वोच्च अदालतले २०६५ मा जारी गरेको निर्देशिकामा यस किसिमका व्यवसाय जिल्लास्तरीय अनुगमन एवं कारबाही समितिअन्तर्गत रहने उल्लेख छ। प्रमुख जिल्ला अधिकारी अध्यक्ष रहेको समितिमा प्रहरी र महिला विकास कार्यालय वा स्थानीय विकास अधिकारी सदस्य रहने व्यवस्था छ। यस क्षेत्रमा कुनै दुव्र्यवहार भए समितिमा उजुरी दिन सकिन्छ। तर, समितिमा उजुरी पर्दैन। उजुरी नपरे पनि अनुगमन नियमित भइरहेको छ, महिला विकास अधिकृत अनीता अधिकारीले भनिन्, काम गर्नेमा बालिका र किशोरी भेटिए पनि तत्काल उद्धार गर्न सम्भव हुँदैन। क्याबिन रेस्टुरेन्ट, होटल, डान्सबार, मसाज पार्लरजस्ता व्यवसाय कुनै घरेलु कार्यालयमा त कुनै नगरपालिकामा दर्ता भएका छन्। अधिकांश त दर्तै नगरी सञ्चालन भएका छन्। राज्यसँग यस्ता व्यवसायको संख्या, कार्यरत कर्मचारी, श्रममा संलग्न बालबालिका वा किशोरी केहीको पनि यकिन तथ्यांक छैन। जसले गर्दा यस क्षेत्रलाई व्यवस्थित गर्न कठिन हुने सरोकारवालाहरू बताउँछन्। अनुगमनका क्रममा बालबालिका भेटिए पनि उद्धार गर्न नसकिएको एसपी प्रद्युम्न कार्कीले बताए। यस क्षेत्रमा रहरले कोही बालबालिका गएका हुँदैनन्, उनीहरूलाई विकल्प नदिई कामबाट निकाल्नु भनेको अपराधमा धकेल्नु र झनै गरिब बनाउनु हो, कार्कीले भने। तर, यौनजन्य दुव्र्यवहार भए प्रहरीले कारबाही गर्ने उनले बताए।विकल्प दिए पेसा परिवर्तनआमसञ्चार पढदै गरेकी खडका अब यो छाडेर अर्कै पेसा अपनाउने सुरमा छिन्। समाजले थाहा पाए बदनाम हुने डरले उनले पेसा परिवर्तनको तयारी गरेकी हुन्। उनीजस्तै यस क्षेत्रमा संलग्नले अर्को पेसा रोज्न सहज नभएको उनीहरूको गुनासो छ। केही संघसंस्थाको पहलमा सीपमूलक तालिम लिएर अर्को पेसा अपनाउनेको संख्या पनि बढदै छ। अधिकांशले ब्युटी पार्लर सञ्चालन गरिरहेको विश्वास नेपालकी अध्यक्ष भण्डारीले बताइन्।अन्तर्राष्ट्रिय श्रम संगठनको नेपाल बालश्रम प्रतिवेदन २०१२ अनुसार नेपालका ५ देखि १७ वर्ष समूहका ४० प्रतिशत कुनै न कुनै श्रममा संलग्न छन्। १६ लाख बालबालिका औपचारिक र अनौपचारिक श्रम क्षेत्रमा संलग्न रहेको तथ्यांक छ।"
ठगी गर्ने थुनामा,ललितपुर विदेश भ्रमणमा जाने सरकारी र उच्च पदस्थ टोलीका साथ विदेश पठाइदिन्छु भनी रकम ठगी गर्ने महालक्ष्मी नगरपालिका १८ का अनुपकुमार सिंह र रमेशकुमार खत्री पौडेललाई ललितपुर जिल्ला अदालतले पुर्पक्षका लागि कारागार चलान गरेको छ। इमाडोलमा सिद्धिदाता इन्टरप्राइजेज नामक कम्पनी खोली विभिन्न व्यक्तिसँग २ करोड ३० लाख ४५ हजार ठगी आरोपमा उनीहरूलाई नख्खु कारागार चलान गरिएको प्रहरीले जनाएको छ।
सादा पोसाकमा प्रहरी,"ललितपुर जिल्लाका विभिन्न स्थानमा चल्ने बसमा यात्रा गर्दा पकेटमारीको उजुरी आउने क्रम नरोकिएपछि महानगरीय प्रहरी परिसर जावलाखेलले सादा पोसाकमा प्रहरी खटाउन थालेको छ। परिसरका डीएसपी ईश्वर कार्कीले गुनासो धेरै आएपछि सादा पोसाकमा प्रहरी खटाइएको बताए। उनले सादा पोसाकका विशेष प्रहरी टोलीले पाकेटमारको दुई समूहलाई नियन्त्रणमा लिएको पनि बताए। प्रहरीका अनुसार यसरी खटिएको टोलीले विक्रम लामा, दिलीप लामा, सन्तोष परियार, रुपक बुढाथोकी र सन्तोष विष्टलाई पक्राउ गरेको छ।"
१० लाख जरिवाना असुल,"ललितपुर जिल्ला अदालत पाटनले फैसला कार्यान्वयन विशेष अभियानअन्तर्गत यस आवको पहिलो चौमासिकमा १९ फरार व्यक्तिबाट १० लाख ४७ हजार १ सय ३५ रुपैयाँ जरिवाना असुल गरेको छ। अदालतका अनुसार साउनमा १० जनाबाट ७ लाख ६६ हजार ८ सय ८८, भदौमा ४ बाट २९ हजार ५ सय, असोजमा २ बाट ८१ हजार २ सय ७७ र कात्तिकमा २ बाट १ लाख ६५ हजार ४ सय ७० र मंसिरमा १ बाट ४ हजार जरिवाना उठेको हो।"
कल बाइपास गर्ने पक्राउ,काठमाडौं प्रहरीले कल बाइपास गर्ने दुईजनालाई उपकरणसहित पक्राउ गरेको छ। पुस ९ मा पक्राउ परेका कार्यविनायक नगरपालिकाका ६५ वर्षीय राकेश गिरी र रुकुम घर भई कोटेश्वर बस्ने ३४ वर्षीय गणेशकुमार मल्ललाई प्रहरी केन्द्रीय अनुसन्धान ब्युरोले सोमबार सार्वजनिक गरेको हो। कल बाइपासमा संलग्न गिरोहलाई कानुनी दायरामा ल्याउन थालिएको अपरेसन भ्वाइस फक्सका क्रममा गिरी र मल्ल पक्राउ परेका हुन्। गिरी यसअघि पनि कल बाइपास गरेकाले पटकपटक पक्राउ परेका थिए। कल बाइपासमा कोटेश्वरमा ३२ पोर्ट र पोखरामा ६४ पोर्ट गरी ९६ पोर्टको जीओआईपी पनि प्रहरीले बरामद गरेको छ।अवैध कल बाइपासविरुद्ध थालिएको अभियानमा ९४ स्थानमा कारबाही गरिएको ब्युरोले जनाएको छ। पक्राउ परेकामा १ सय १० नेपाली र ३१ विदेशी छन्। प्रहरीले १ सय ४१ प्रतिवादीविरुद्ध ११ अर्ब ६८ करोड ३८ लाख १८ हजार ८ सय ७४ रुपैयाँ बिगो मागदाबी लिई अदालतमा मुद्दा दायर गरिसकेको छ।
मिचियो नेपाली भूमि,"बिर्तामोड सीमावर्ती जिल्ला झापामा सीमास्तम्भ उखेलेर नेपाली भूमि तीव्र दरले अतिक्रमण भइरहेको पाइएको छ। दशकअघिको तथ्यांकले १९ वटा स्तम्भ हराएको देखाएकामा अहिले त्यो संख्या १ सय ९४ पुगेको छ। नेपालभारत सीमाअन्तर्गत झापा जिल्लाको सीमारेखा १ सय ४६ किमि छ। यो दूरीमा रहेका तीन प्रकारका सीमास्तम्भ हराउने क्रम बढिरहेको नापी विभागका पूर्वमहानिर्देशक सीमाविद् बुद्धिनारायण श्रेष्ठले जनाए। सीमामा मुख्य, सहायक र सानो गरी तीन किसिमका स्तम्भ छन्। सीमा सुरक्षा कार्यालय झापाका अनुसार मुख्य स्तम्भ ७६, सहायक स्तम्भ १ सय २१ र सानो स्तम्भ ७ सय १ वटा गरी ८ सय ९८ वटा रहेकामा १ सय ९४ वटा हराएका हुन्। तिनमा मुख्य ५, सहायक २३ र सानो स्तम्भ १ सय ६६ वटा छन्। एकदेखि दुई किमि दूरीमा रहेका मुख्यस्तम्भ भारतीय पक्षले जबर्जस्ती सार्ने गरेको श्रेष्ठको आरोप छ। जिल्लाका स्तम्भमध्ये ३ सय ४१ वटा मात्र सग्लो रहेको सीमा सुरक्षा कार्यालय, झापाका प्रवक्ता प्रहरी नायव उपरीक्षक राजेश उप्रेतीले जानकारी दिए। त्यस्तै, ३ सय ३४ वटा मर्मत र २९ वटा पुनर्निर्माण गर्नुपर्ने अवस्थाका छन्। अढाई वर्षयता क्षेत्र छुट्टयाएर स्तम्भ मर्मत भइरहेको सीमाविद् श्रेष्ठले बताए। भारतले जोर अंक र नेपालले बिजोर अंकका स्तम्भ मर्मत गर्ने र बनाउने सहमति छ। झापामा दुई सातापछि काम सुरु गरिने कार्यालयले जनाएको छ।बाहुनडाँगीका १७, १८ र २८ नम्बर, मेचीनगरका ४६ र ५३, ज्यामिरगढीका ५५, ६७, ७०, ९२, ९४ र ९५ तथा भद्रपुरका ११२ र ११३ नम्बरका स्तम्भ हराएका छन्। त्यस्तै, महेशपुरको १०२, पाठामारीको १०९, घेराबारीको १२७, महाभाराको १३८, कोरोबारीको १४५ र खजुगाछीको १५२ नम्बर स्तम्भ अहिले देखिँदैनन्। श्रेष्ठका अनुसार बाहुनडाँगीदेखि भद्रपुरसम्म सीमास्तम्भको नम्बर १७ देखि १२० सम्म छ। महेशपुरबाट १०१ बाट सुरु गरी मोरङको सिमानासम्म १५२ नम्बरसम्म छ। अधिकांश स्तम्भ खोलाले बगाएको तथा भारतीयले उखेलेको स्थानीय बताउँछन्।२६१ बिघा मिचियोझापासँग सीमा जोडिएको क्षेत्रमा २ सय ६१ बिघा अर्थात् १ सय ७४ हेक्टर भूमि अतिक्रमण भइसकेको सीमाविद् श्रेष्ठले जनाए। देशका ७१ ठाउँमा गरी ६ सय ६ वर्गकिमि मिचिएको छ। सीमावर्ती बासिन्दाका अनुसार जग्गाको लालपुर्जा आफूसँग रहे पनि खेती भने भारतीय नागरिकले गर्दै आएका छन्। भारतले झापाका ८ स्थानमा भूमि मिचेको प्रस्टै थाहा हुने श्रेष्ठको भनाइ छ। उनका अनुसार मेची नदी र भद्रपुर मावि नजिकको १ नम्बर जंगे पिल्लरलाई मुख्य स्तम्भ मान्न भारत तयार छैन। यसो हुँदा २७ हेक्टर जमिन अतिक्रमणमा परेको छ। त्यत्रो ठूलो खम्बालाई मेन पिलर होइन भन्नु विडम्बनापूर्ण छ, श्रेष्ठले भने, यसैबाट भारतले हाम्रो जमिन मिच्छ र मिचेको छ भन्ने पुष्टि हुन्छ।त्यस्तै, कोरोबारी २ र ४ नम्बर वडामा रहेको १४० नम्बरको सीमास्तम्भ सारेर भारतले ४१ हेक्टर जमिन आफ्नोतिर पारेको छ। पाठामारीमा नयाँ सीमास्तम्भ गाढेर १० हेक्टर, महेशपुर २ डोलगाउँपूर्व १० हेक्टर, ज्यामिरगढी १ र २ क्षेत्रमा १० हेक्टर, मेचीनगर ११ मा ४१ हेक्टर जमिन भारतले अतिक्रमण गरेको श्रेष्ठले बताए। मेचीनगर नकलबन्दा क्षेत्रमा ४६ नम्बर जंगे पिल्लर छेउ १५ हेक्टर र बाहुनडाँगीको पाटापुर क्षेत्रमा २० हेक्टर मिचिएको छ। अन्यत्र पनि भूमि मिचिएको हुन सक्छ, श्रेष्ठले भने, मैले नक्साका आधारमा जमिन भिडाउँदा झापामा १ सय ७४ हेक्टर मिचिएको पाएँ। मेची नदी किनारको क्षेत्र बढी विवादित रहेको उनको भनाइ छ। महेशपुर २ मा रहेको २ नम्बर जंगे पिल्लर जीर्ण भइसकेको छ। त्यस क्षेत्रमा नेपाली भूमि मिचेर भारतले ७ वर्षअगाडि इन्दिरा आवास योजना बनाएको श्रेष्ठले बताए। झापाका अतिक्रमित भूभागको जग्गादर्ता प्रमाणपत्र झन्डै ६५ नेपाली परिवारसँग रहे पनि जोतभोग गर्नबाट वञ्चित छन्। अधिकांश सीमा नाकामा भारतीय सीमा सुरक्षा बल जंगे पिल्लरसँगै नो मेन्स लेन्ड क्षेत्रभित्र पोस्ट बनाएर बसेको छ। अन्तर्राष्ट्रिय कानुनअनुसार कुनै पनि देशका नागरिक नो मेन्स लेन्ड भित्र बस्न मिल्दैन। झापाका केही दसगजा क्षेत्रभित्रै भारतीय बस्दै आएकाले जिल्लाको क्षेत्रफल खुम्चिने क्रममा रहेको पीडित बताउँछन्। जिल्लाको कुल क्षेत्रफल १ हजार ६ सय ६ वर्ग किमि रहेकामा पुन: रेखांकन गर्दा घट्ने सम्भावना रहेको एक सर्भेयरले जनाए।२०४५ सालमा खोला, नदी जता बगे पनि सिमाना स्थायी मान्नुपर्ने र विवाद स्थायी रूपमै समाधान गर्ने दुई देशबीच समझदारी थियो। तर, भौगोलिक हिसाबले नदी पश्चिमतिर सर्दै आएपछि सीमा मिचिने क्रम तीव्र छ। सीमा विवाद बल्झिँदै जाँदा २०५३ मा मेचीदेखि महाकालीसम्म नयाँ स्तम्भ निर्माण र भत्किएकाको मर्मत गरी व्यवस्थित पारे पनि भारतले अतिक्रमण नरोकेको श्रेष्ठको भनाइ छ।"
स्तम्भ व्यवस्थित गर्ने सहमति,"भैरहवा नेपालभारत सीमास्तम्भ आपसी समन्वयमा व्यवस्थित गर्न दुई देशका सुरक्षा अधिकारी सहमत भएका छन्। नेपालभारत संयुक्त सीमा सर्वेक्षण टोली ३ को सोमबार भैरहवामा सम्पन्न बैठकले यस्तो सहमति जुटाएको हो। यस वर्ष कपिलवस्तु र भारतको बलरामपुर जिल्लामा पर्ने ५७६ देखि पश्चिमतर्फ ६१५ नम्बरसम्मका सीमास्तम्भ अवलोकन, मर्मत र निर्माण कार्य अघि बढाउने बैठकको निर्णय छ। बैठकमा रूपन्देहीका प्रजिअ विनोदप्रकाश सिंह, कपिलवस्तुका प्रजिअ विष्णुप्रसाद ढकाल, दाङका प्रजिअ अमरराज शर्मा, भारत, महाराजगन्जका जिल्ला अधिकारी वीरेन्द्रकुमार सिंह, सिद्धार्थनगरका नरेन्द्रशंकर पाण्डे, बलरामपुरका रामविलास मिश्र, लुम्बिनी अञ्चल प्रहरी प्रमुख एसएसपी शेरबहादुर बस्नेत, रूपन्देहीका एसपी रवीन्द्र धानुकलगायत तीन जिल्लाका एसपी, भारतीय सीमावर्ती जिल्लाका एसपीसहित दुवै देशका नापी अधिकृत, वन, अध्यागमन अधिकारीलगायत सहभागी थिए। दुई वर्षअघि नवलपरासीदेखि सुरु भएको टोली ३ को संयुक्त सीमा सर्वेक्षणअन्तर्गत बाँकी कार्य सम्पन्न गर्न आपसी सहयोग र समन्वय गर्ने सहमति भएको छ, नापी विभागका प्रमुख नापी अधिकृत निर्मलकुमार आचार्यले भने, स्तम्भ व्यवस्थापन र सीमा अतिक्रमणको लगत तयार पारिनेछ। उनका अनुसार सर्वेक्षण टोलीले सीमास्तम्भ अनुगमन, मर्मतसम्भार, नयाँ स्तम्भ निर्माण, हराएको स्तम्भ पुनर्निर्माण, अतिक्रमणको लगत तयार पार्नेबारे बैठकमा छलफल भएको थियो। टोलीलाई नवलपरासी र भारत, महाराजगन्ज जिल्लाबीचको स्तम्भ ४९७ देखि पश्चिम दाङ र बलरामपुरबीचको ६१५ स्तम्भसम्मको व्यवस्थापन गर्ने जिम्मेवारी थियो। यसअनुसार नवलपरासीका स्तम्भको व्यवस्थापन गत वर्ष नै सकिएको छ। रूपन्देहीमा पनि नदी क्षेत्रबाहेकका स्तम्भ मिलाइसकिएको छ। नवलपरासीमा १६, रुपन्देहीमा ४ सय, कपिलवस्तुमा ५ सय ३१ र दाङमा ७७ वटा स्तम्भ छन्। टोलीले कपिलवस्तुको कृष्णनगरमा फिल्ड कार्यालय स्थापना गरी संयुक्त रूपमा सीमा सर्वेक्षण कार्य जारी राखिएको जनाएको छ। अतिक्रमित क्षेत्र र विवादित दसगजाबारे भने टोलीले कुनै निर्णय नगरी यथावत् वस्तुस्थिति विभागमा बुझाउने नापी अधिकृत आचार्यले बताए।"
जिप दुर्घटनामा ४ नेपालीसहित ६ को मृत्यु,"बैतडी भारत, उत्तराखण्डको चम्बावत जिल्लास्थित लोहाघाटमा आइतबार जिप खस्दा ४ नेपालीसहित ६ जनाको मृत्यु भएको छ। भारतीय बाटो हुँदै घर फर्कने क्रममा एकै परिवारका चार नेपाली दुर्घटनामा परेका हुन् । मृत्यु हुनेमा बैतडी, तल्लो स्वराड शर्माली २ दुबलाका गोविन्द साउद, भाइ वासुदेव, अर्का भाइ शिवराजकी पत्नी गोमतीदेवी र भतिजा आयुष छन् ।तीन जनाको घटनास्थलमै र गोमतीको उपचार क्रममा मृत्यु भएको स्थानीय तथा नागार्जुन मावि शर्मालीका प्रअ महामलसिंह साउदले बताए। लोहाघाटबाट मगलक जाँदै गरेको यूके०३टीए ०७२२ नम्बरको बोलेरो जिप रौलगाँव नजिकको भीरबाट करिब ३ सय मिटर तल खसेको थियो ।"
अनुगमनकर्ताकै अनुगमन आवश्यक,"सरकारले चाडपर्वका समयमा बजार अनुगमन गरे पनि त्यसपछि यो जे जसरी सुस्ताउँछ, आश्चर्यजनक छ। सरकारका लागि अनुगमन गर्न चाडपर्व नै आउनुपर्ने यो प्रवृतिले आम उपभोक्ता भने मर्कामा पर्ने गरेका छन्। चाडपर्व नजिकिँदा मात्रै आपूर्ति मन्त्रालयको विशेष सक्रियतामा अभियानस्वरूप बजार अनुगमन गर्ने गरिन्छ। आपूर्ति व्यवस्थापन तथा उपभोक्ता हित संरक्षण विभागको संयोजकत्वमा गरिएको अनुगमनमा मन्त्रालय, खाद्य प्रविधि तथा गुण नियन्त्रण विभाग, गुणस्तर तथा नापतौल विभाग, आयल निगम, खाद्य संस्थान, सुरक्षाकर्मी र उपभोक्ता अधिकारकर्मीसहितको टोली यसमा हुन्छ। चाडपर्व सकिएपछि भने सरोकारवाला यी सबै निकाय मौन रहनुलाई विडम्बनापूर्ण नै मान्नुपर्छ। दसैं, तिहारजस्ता चाडपर्वमा अनुगमन गर्दा म्याद नाघेका खाद्यान्न नष्ट, बढी कैफियत भेटिएका फर्मलाई सिलबन्दी र थप कारबाहीका लागि मुद्दा दर्ता गर्ने बताइएको थियो। तिनलाई कारबाही त भएन नै, चाडपर्व सकिएपछि त्यस किसिमको अनुगमन कार्य नै सुस्तायो। उतिखेर कारबाही गर्ने भनिएका फर्महरूले समेत उन्मुक्ति पाउने वातावरण बनेको छ जुन दुभाग्र्यपूर्ण स्थिति हो। यसरी अहिले सरकारले अनुगमन नगर्दा बजारमा कमसल प्रकृतिमा सामग्रीहरूको बिक्री हुने क्रम बढेको छ। यतिसम्म कि आयल निगमले आफैंले बनाएको कार्यविधिविपरीत इन्धनको मूल्य बढाएको छ जसको प्रभाव अन्य सबै उपभोग्य वस्तुको मूल्यमा परेको छ। त्यसले गर्दा समग्रमा बजारभाउ वृद्धि भएको छ। अनुगमन अभावकै कारण बजारमा एक हिसाबले भन्ने हो अराजकता देखिएको छ। बजार हस्तक्षेप, नियन्त्रण र अनुगमन गर्ने जिम्मा आपूर्ति व्यवस्थापन तथा उपभोक्ता हित संरक्षण विभागको हो। त्यसो त विभागले दैनिक अनुगमन गरेको दाबी गर्ने गर्छ। उसको दाबीअनुरूपको काम भने बजारमा देखिँदैन। चाडपर्वका समयमा एक हिसाबले अभियानकै रूपमा जे जसरी बजार अनुगमन हुने गथ्र्याे, त्यसले एक हदसम्म उपभोक्ताहरूलाई राहत दिएकै हो। तर, बजारमा हुने यस किसिमको पटके अनुगमनले बजारमा अन्य समय तात्त्विक भिन्नता देखिँदैन। त्यसैले त अनुगमनका क्रममा दोषी भेटिएका फर्मलाई सुधार गर्न निर्देशन दिनेबाहेक कुनै कारबाही भएन। उपभोक्ता ठगीउपर कारबाही नहुँदा बजार व्यवस्थित त हुन सकेन नै, बरु कानुन र नीतिनियम उल्लंघन गर्नेलाई कारबाही नहुँदा दण्डहीनता बढेर गएको छ। यसरी झारा टार्ने विभागको अनुगमनको कुनै अर्थ देखिँदैन। त्यसैले दोषीलाई कारबाही नहुने यस किसिमको प्रवृत्तिकै कारण आम उपभोक्ताले अनुगमनको अनुभूति पाउनै सकेका छैनन्। विभागको अनुगमनका क्रममा व्यावसायिक फर्मले लेबल नभएका, म्याद नाघेका सामान बिक्री गरेको, खाद्य तथा अखाद्य सामान एकै ठाउँमा भएको, नापतौल प्रमाणीकरण नभएको, मूल्यसूची नभएको जस्ता कैफियत भेटिएको थियो। तर, उपभोक्ता ठगी गर्ने व्यवसायीलाई साइनबोर्ड राख्न, लेबल नभएका र म्याद नाघेका सामान बिक्री वितरण नगर्न, खाद्य तथा अखाद्य सामान अलग्गै राख्न, मूल्यसूची प्रस्टसँग राख्न र दैनिक अपडेट गर्न निर्देशन दिएर उन्मुक्ति दिएको छ।अन्य मुलुकमा उपभोक्ता कानुन र त्यसको परिपालना कडा हुन्छ। नेपालमा फितलै भए पनि कानुन नभएको होइन, कार्यान्वयन भने शून्यबराबर छ। अन्य उपभोग्य वस्तुको त कुरै छाडौं, मानव जीवनमरणसँग जोडिएका खाद्य वस्तु अत्यन्त न्यून गुणस्तर एवं म्याद नाघेका पाइँदा पनि सरकारी निकाय नदेखेजस्तो गर्छन्। सकेसम्म हेर्नै जाँदैनन्। चाडपर्वका बेला हुने अनुगमनमा पाएका कमीकमजोरीलाई कारबाहीको दायरामा ल्याउँदैनन्। त्यसलाई दसैं खर्च उठाउन अनुगमन समेत भन्ने गरिन्छ। चाडकै बेला सक्रिय अनुगमन गर्नु तर दोषीलाई त्यत्तिकै छाड्नुको पर्दापछाडि अरू के कारण हुन सक्छ? अनुगमनका लागि खुलेका निकाय वर्षभरि के गरेर जागिर खान्छन्? नियम कानुनभन्दा माथि रहेर उपभोक्तामाथि खेलवाड गर्नेजति कारबाहीका भागीदार छन्, चुप लागेर बसेका खण्डमा तिनलाई अनुगमन गर्ने निकायलाई त्यसभन्दा कडा कारबाही हुनुपर्छ। यो तथ्यलाई गम्भीरतापूर्वक लिएर उपल्ला सरकारी निकायले अनुगमनकर्ताकै अनुगमन गरी तिनलाई कडा सजायको दायरामा ल्याउनु जरुरी छ। अन्यथा यसलाई सिंगै सरकारी संयन्त्रको मिलेमतो मान्दा फरक पर्नेछैन ।"
एमालेका तीन विकल्प,"तत्कालका लागि एमालेको राष्ट्रियताको अडान भारतको नेपालको राजनीतिमा देखिएको बोलबालालाई टक्कर दिएको देखिए पनि कालान्तरमा मधेसको मुद्दालाई भारतकै गोटी देख्ने राजनीतिले नेपालको राष्ट्रियता र राष्ट्रिय एकतालाई बलियो बनाउने होइन, कमजोर बनाउने देखिन्छ।नोट : यी लेखकका निजी विचार हुन्। लेखक सम्बद्ध संस्थासँग यी विचारको केही सम्बन्ध छैन।"
किन रुन्छन् शिक्षक?,"सोमबार प्रकाशित किन रुन्छन् शिक्षक? समाचारले ध्यानाकर्षण गराएको छ। मुलुकले शिक्षा क्षेत्रमा ठूलो लगानी गरेको छ। मुख्य रूपमा लगानी गरिरहेको सामुदायिक विद्यालयको हालत किन दिनानुदिन खस्कँदो छ भन्ने विषयमा सम्बन्धित निकायमा देखिएको उदासीनता आश्चर्यजनक छ। खासगरी राजनीतिक हस्तक्षेपले थिलथिलो बनाएका सामुदायिक विद्यालयहरू माथि उठ्न नसक्नुका कारण अनेक हुन सक्लान्। यसको प्रमुख कारण भनेकै मान्छेमा बदलिन नसकेको सोच र राजनीतिक हस्तक्षेप नै हो। यद्यपि सरकारी नीतिलाई उन्मुक्ति दिन मिल्दैन। शिक्षकहरू सामुदायिक विद्यालयप्रति तर विद्यार्थीहरू निजी विद्यालयप्रति आकर्षित हुने अवस्था किन सिर्जना भयो? निजी र सामुदायिक विद्यालयबीच बढ्दो अन्तरसंँगै नेपालमा वर्ग विभाजन बढ्न थालेको छ। धनी र गरिब बीचको अन्तरलाई शिक्षा प्रणालीले मलजल गर्दै गइरहेको छ। सरकारले निजी विद्यालयको सफलतालाई सूत्रका रूपमा प्रयोग गर्दै सामुदायिक विद्यालयलाई तदनुरूप सुधार्नेतर्फ विशेष ध्यान दिनु जरुरी छ। विद्यालय राजनीतिमुक्त हुनु जरुरी छ। सामुदायिक विद्यालयलाई ध्वस्त पार्ने प्रमुख कारक भनेकै त्यहाँभित्र मौलाएको राजनीतिक संस्कार नै हो। जीर्ण विद्यालय भवन, विद्यार्थीहरूको घट्दो चाप, दयनीय भौतिक अवस्था अनि विद्यालयमा अध्यापनरत शिक्षक, शिक्षिकाहरूमा देखिएको उच्च राजनीतिक खिचातानी नै सामुदायिक विद्यालयको खस्कँदो अवस्थाको कारण भएको हो। सामुदायिक विद्यालयका शिक्षकलाई विद्यालयको अवस्थाले जति रुवाएको छ, त्यसभन्दा ज्यादा स्कुलका पूर्वविद्यार्थीहरूलाई रुवाएको मेरो अनुभव छ। उत्तम पुडासैनी जोरपाटी, काठमाडौं कक्षा ६ मा २ जना विद्यार्थी पढाएर दिन बिताउनुपर्दाको पीडा यट्खा, कन्या माध्यमिक विद्यालयकी शिक्षिका निर्मला श्रेष्ठको मात्र होइन, बेकामको जागिर भनेर आनन्दका रूपमा नलिने हो भने एकाध सामुदायिक विद्यालयबाहेक देशका सबै सामुदायिक विद्यालय र त्यसमा पढाउने शिक्षकहरूको वास्तविकता त्यही नै हो। सामुदायिक विद्यालयमा पढ्ने विद्यार्थी र पढाउने शिक्षकको संख्या लगभगलगभग उस्तै हुन आउँछ। अनेक सेवासुविधा दिएर राखेका शिक्षकहरूको कुनै काम देखिँदैन। सरकारले शिक्षा नियमावलीमा अनेक कुरा ल्याउँछ, तर सामुदायिक विद्यालयको स्तर खस्किसकेको कुरा पत्तो पाउँदैन। निजी क्षेत्रले शिक्षामा व्यापारीकरण गर्यो, यसलाई बन्द गर्नुपर्छ भनेर कुर्लनेले कहिल्यै सामुदायिक विद्यालयको शैक्षिक गुणस्तरबारे प्रश्न उठाउन सकेनन्। सामुदायिक विद्यालयमा गएर किन विद्यार्थी आएनन् भनेर सोधिँदैन? त्यहाँ भएका बेन्च किन खाली भए भनेर खोजी गरिँदैन? कृष्णप्रसाद शर्मातुलसीपुर, दाङ"
पानी संकट : थपिँदै छन् चुनौती,"सरसर्ती हेर्दा नदीहरूले हिमालदेखि तराईसम्मको पानीको स्रोतलाई जोडेको देखिन्छ। हाम्रा नदीहरूले खासगरी भावरक्षेत्र पार गर्दा तराई लगायत गंगाको मैदानको भूमिगत पानी भण्डारमा पानी आपूर्ति गर्ने गर्छ। तर पहाडको कुरो भिन्न छ। जसरी काठमाडौं उपत्यकामा रोशीखोला वा लिखुखोलाको पानी आउँदैन, केवल उपत्यकाभित्र पर्ने पानी र यसैको वरिपरिका पहाड र उपत्यकाको जमिनभित्र जम्मा भएर रहने वर्षाको पानीको केही भागमात्र उपत्यकाको पानीको स्रोत हो, त्यसैगरी पहाडी क्षेत्रमा पनि अन्यत्रको पानी मिसिन आउँदैन, स्थानीय पानीमात्र पानीका स्रोत हुन्छन्। अन्यत्रको थपिन्न। जलाधार विज्ञानले यही भन्छ। तसर्थ मूलमा पानी हुनु वा नहुनुको लागि स्थानीय कारण नै जिम्मेवार हुन्छ। यस लेखको आशय हाम्रा पहाडका धेरैजसो ठाउँमा पानी किन सुक्यो भन्ने विषयमा प्राज्ञिक छलफल चलाउनु हैन। प्राकृतिक स्रोत र वातावरणीय अनुसन्धानका क्षेत्रमा काम गर्ने विज्ञ र वैज्ञानिकहरूले आगामी धेरै कालसम्म त्यसबारे सोधखोज गर्दै जानेछन् र जानु पनि पर्छ। किनकि पहाडी जीवन लगायत हाम्रो उन्नतिसँंग गाँसिएको वातावरणीय ह्रासको यो अत्यन्त गम्भीर पक्ष हो, त्यसैले चासोको विषय बनिरहनेछ। जुनसुकै कारणले भएको भए पनि यथार्थ यही हो कि पहाडमा पानी सुकेको छ। पानी महङ्गिएको छ जसको कारण परिवारको दैनिकी निकै कठिन भइसकेको छ। पानी बोक्न घन्टांै बित्न थालेको छ। सागसब्जी खानबाट बञ्चित हुँदै गएका छन्। विद्यार्थीको पढाइमा बाधा पुगेको छ। पानी नभएर चर्पी प्रयोग गर्न झन् कठिन भएको छ। सन् २०२२ सम्ममा विकासशील राष्ट्र बन्ने लक्ष्य र सन् २०३० सम्म हासिल गर्ने दिगो विकासका लक्ष्यमा यसले बाधा गरेको छ। तसर्थ यो लेखको आशय पानी सुकेको ठाउँमा अब के गर्ने, कसरी ती स्रोतहरूको पुन:स्थापना गर्ने भन्नेतिर एउटा सार्थक बहस चलोस् भन्नेमात्र हो। किनकि हाल अपनाइएका पानी आपूर्तिका वैकल्पिक उपायहरूबारे केही सचेतताको आवश्यकता देखिन्छ। भूकम्पको केही समयपछि प्रभावित क्षेत्रमा मूलहरू भटाभट सुके, जुन अनुमान गरिएकै थियो (हेर्नुस् जल, जमिन र भूकम्प, कान्तिपुर जेठ १३, २०७२)। पानीको अत्यन्त अभाव हुनगएपछि ती क्षेत्रहरूमा घर निर्माणभन्दा पनि पानीको प्रबन्ध गर्नु सबैभन्दा पहिलो प्राथमिकता हुनपुगेको छ। पम्पको प्रयोग गरी तल खोलाको पानी माथि गाउँगाउँ पुर्याउने योजना बन्दै गएका छन्। त्यस्तै दोलखा र रामेछाप जस्ता केही पहिलेदेखि नै पानीको दु:ख भएको जिल्लामा डिप बोरिङ गरेर पानी आपूर्ति गर्ने योजनाहरू लागु हुँदै गएका छन्। काभ्रेको धुलिखेलदेखि पाँचखालभित्रमा मात्रै झन्डै १० वटा डिप बोरिङ बनेका छन्। तत्कालको समस्या सुल्झाउन गरिएका यी प्रयासहरूको विकल्प छैन। तर, स्थानीय पानी विज्ञानको राम्रो हेक्का नराखी गरिएका कतिपय कार्य समस्या सुल्झाउनेभन्दा बल्झाउने नहोउन् भन्नेतर्फ सतर्क हुनैपर्छ। माथिल्लो भागमा भएका मूलहरू सुकेका पहाडमा पनि तल्लो भेगमा भएका केही मूलहरूमा भने पानी आइरहेको छ। पानी सुक्दै गएको अहिलेकै अवस्थामा पनि पहाडको तल्लो भागमा केही पानी उपलब्ध छ। खोलामा बग्नेगरी पानी आपूर्ति गर्नसक्ने अवस्थामा नभए पनि रसाएर पानी आउने ती कुवाहरूमा भातभान्छाको लागि पुग्ने र कतैकतै सानातिना सिंचाइ गर्न पनि पुग्ने पानी आएको देखिन्छ। पहाडका माथिल्ला भेगमा गरिने डिप बोरिङले तान्ने पानी पनि त्यही तल्ला क्षेत्रको कुवामा रसाउने स्रोतकै पानी हो। यस अवस्थामा केही वर्षपछि जसरी माथिका पानी हराए, त्यसैगरी तलका नहराउलान् भन्न सकिन्न। त्यस्तो अवस्थामा त्यसपछि के गर्ने? यस कुरालाई पुन: एकपटक दोहोर्याउनु आवश्यक छ कि पानी सुकेका स्थानमा तत्कालको समस्या समाधान गर्ने डिप बोरिङ वा ट्याकटर वा पम्पको विकल्प छैन, किनकि मूलहरू सुख्खा छन्। तर हामो ध्यान केन्दित हुनुपर्ने भनेको के हो भने पहाडको पानी पहाडमै पुन:स्थापना गर्न सकिन्छ कि सकिँदैन, यदि सकिन्छ भने केके गर्नुपर्छ? डिप बोरिङ दिगो नहुन सक्छ भने पम्पहरूको व्यवस्थापन चुनौतीपूर्ण हुन्छ। त्यसमाथि ती प्रविधि प्रयोग भएको पानी महङ्गो हुने हुनाले त्यो पानी प्रयोग गरेर डाँडाको गाउँमा खेतीपाती गर्न, तरकारीपात लगाउन र गाईबाख्रा पाल्न नसकिने हुन्छ। त्यसकारण पनि दीर्घकालमा पानीका स्रोत पुन:स्थापना गर्ने उपायहरू नै अवलम्बन गर्नुपर्छ। पानी आपूर्ति सम्बन्धी छलफलको क्रममा पंक्तिकारसँंग एकजनाले प्रश्न गरे, सुकेको स्रोत पुन:स्थापना गर्न के गर्ने? उत्तर अनेक हुनसक्लान्, तर हाललाई एउटा सरल उत्तर हो, सुकेको स्रोत पुन:स्थापना गर्न पानीबाहेक पानीसंँग जोडिएका अन्य सबै कुरा गर्नुपर्छ। पहाडको खेतीपाती, बस्ती, गोरेटो, बाटोघाटो, पहिरो, गल्छी, वनपाखा सबैलाई जोडेर विकेन्द्रित रूपमा वर्षे पानीको समग्र दोहन गर्नाले सुकेको जलभण्डारलाई पुन:स्थापन गर्न मद्दत पुग्छ। यसका लागि, वर्षेभल थुनौं, बग्न नदिऔं, बढी भएको पानी पोखरीमा हालौं। पुरिएका पोखरी छन् भने पुन: खनौं, बसपार्क वा सार्वजनिक भवन निर्माण वा अन्य प्रयोजनका क्रममा पुराना पोखरी नासिएका छन् भने तिनको सोधभर्नाका लागि सम्भव भएसम्मको स्थानमा नयाँ पोखरीहरू बनाऔं, खेती गरिएका गह्राहरूमा पानी रसाउने तरिका अपनाऔं। यस किसिमको वर्षेपानी दोहनले अन्न उत्पादन बढ्छ, भूक्षय, पहिरो, गल्छी नियन्त्रण हुन्छ, मूल पुन: रसाउँछ। एक वाक्यमा भन्ने हो भने वर्षेपानीको समग्र दोहनको विषय अब स्थानीय स्तरमा तर्जुमा गरिने विकास योजनाको प्राथकिता बन्नु आवश्यक छ।"
चौधौं योजनाको लक्ष्य,"भर्खरै मात्र हिंसात्मक द्वन्द्वबाट मुक्ति पाएको सन्दर्भमा द्वन्द्वको समयका तीता अनुभव, प्रतिशोधयुक्त भावना र कुण्ठालाई सबैले भुलेर मुलुकको आर्थिक, सामाजिक रूपान्तरण गर्न र विविधताबीच साझा सामाजिक, सांस्कृतिक तथा ऐतिहासिक बन्धनको विकास र सबलीकरणद्वारा मजबुत राष्ट्र निर्माणको अभियानमा सबै लाग्नु आवश्यक छ। यसका लागि हरेक नागरिकले व्यक्तिगत तहमै हामिले नगरे कसले गर्छ? र आज नगरे कहिले गर्ने? भन्नेजस्ता मान्यताबाट परिचालित हुनुपर्छ। र १४ औं योजना अवसरको उजागर गर्ने र तिनको कुशल, प्रभावकारी तथा अनुशासित तवरले तिनको प्राप्तिको मार्गदर्शन गर्ने यथार्थपरक दस्ताबेज बन्नुपर्छ।"
सामुदायिक रेडियो दिगोपनका सवाल,"प्रतिबद्ध नेतृत्वसामुदायिक रेडियोको दिगोपनाका लागि यसको नेतृत्व अभियानप्रति पूर्णरूपमा प्रतिबद्ध हुनुपर्छ। देखासिकी र लहडको भरमा रेडियो स्थापना गर्ने र विधि, प्रक्रिया एवं आधारभूत मूल्य, मान्यता स्थापित नभई नेतृत्व अभियानप्रति उदासीन बन्ने प्रवृत्तिले नेपालमा सामुदायिक रेडियोले गुणात्मक सफलता हात पार्न कठिन भएको छ। सामुदायिक सञ्चार माध्यमको लक्ष्य, उद्देश्य, यसको सैद्धान्तिक र व्यावहारिक पक्षलाई आत्मसाथ गर्नसक्ने नेतृत्व भएमात्रै सफलता हात लागेका उदाहरण हामीसँग प्रशस्तै छन्। यस्तो नेतृत्वले संस्थागत अभ्यास र प्रणाली बलियो बनाउनुका साथै संस्थाको दूरदृष्टि तय गर्न सक्छन्। सामुदायिक रेडियोको स्थापनापछि यसको दिगोपनाप्रति समर्पित नेतृत्वले रेडियो सञ्चालनमा सुशासन पारदर्शिता र सहभागिता प्रबद्र्धन गर्नुपर्छ। रेडियो आफैं प्रजातान्त्रिक अभ्यासको नमुनाका रूपमा विकास भएको छ भने समग्र सामाजिक विकास र परिवर्तनका निम्ति काम गर्ने सरकारी, गैरसरकारी र सामुदायिक संस्थासँगको साझेदारीले दिगोपनामा बलियो जग बसाल्न सक्छ। रेडियोको प्रसारण हुने विषयवस्तु र शैलीले पनि यसको भविष्यसित प्रत्यक्ष जोडिएको हुन्छ। सामुदायिक रेडियोले समुदायका रुचि र सरोकारका विषयवस्तु प्रसारण गर्नु दायित्व हुन्छ। यसमा पनि समुदायकै सहभागिता र उनीहरूको आवाजलाई प्राथमिकता दिनुपर्छ। स्थानीय भाषा, लवजलाई कार्यक्रम उत्पादन र प्रसारणमा स्थान दिनुपर्छ। समुदायलाई अत्यावश्यक सूचनामूलक, जानकारीमूलक, शिक्षाप्रद, स्वस्थ मनोरञ्जनात्मक कार्यक्रम उत्पादन एवं प्रसारणमार्फत सामुदायिक रेडियोले समुदायलाई साथसाथै डोर्याउन सक्छ। यस्ता कार्यक्रममा समेत आवश्यकताअनुसार साझेदार पहिचान गरी स्रोत जुटाउन सकिन्छ।खतिवडा अकोराबका कोषाध्यक्ष हुन्।"
रेखा बन्ने राजनीतिक नायिका,"दाङ हालै राप्रपामा प्रवेश गरेकी नायिका रेखा थापाले अब राजनीतिक नायिका बन्ने बताएकी छन्। घोराहीमा पहिलो पेज, जागरण अनलाइन र चलचित्र पत्रकार संघले गरेको पत्रकार भेटघाटमा उनले नीति निर्माण तहमा भूमिका खेल्न राजनीतिमा आएको र अब यस क्षेत्रको पनि नायिका बन्ने धारणा सुनाइन्।चलचित्रमा मात्रै नायिका बनेर महिलाका मुद्दाहरू उठाउन कठिन हुँदो रहेछ, उनले भनिन्, अब राजनीतिक रूपमै सम्बोधन गर्ने योजनामा छु। चलचित्रमा मात्रै नायिका भएर पुगेन। अब राजनीतिक नायिका बन्ने छु।विभिन्न ठाउँमा महिलाहरूले गर्ने गरेका कानुनी र नीतिगत प्रश्नले आफूलाई राजनीतिमा सक्रिय हुन प्रेरित गरेको नायिकाले बताइन्। वैवाहिक जीवनबारे सोधिएको प्रश्नमा उनले आफूलाई पनि सन्तानको आमा हुने रहर रहेको बताइन्। अब विवाह गर्ने समय पनि आएको र मिल्यो भने केही वर्षमै वैवाहिक जीवनमा बाँधिने उनले जानकारी दिइन्।सबै महिलाहरूलाई जस्तै मलाई पनि आमा बन्ने चाहना छ, उनले भनिन्, भनेअनुसारको मान्छे भेटिए छिटै विवाह हुन सक्छ। दाङको कोठरीमा माघी महोत्सवमा सहभागी हुन शनिबार आएकी थापाले राजनीतिक भेटघाटलाई पनि महत्त्व दिएकी छन्।"
रंगमञ्चमा थारू संस्कृति,"काठमाडौं प्रणव आकाश थारू समुदायका आधुनिक पुस्ताका युवा हुन्। पाँच दशकअघिको आफ्नै पुस्ताको जीवनशैली बुझ्ने उनको चाहना दिनप्रतिदिन बढदै थियो। काठमाडौंबाट दाङस्थित घर पुगेपछि प्रणव गाउँका पाका वृद्धवृद्धासँग भेट्थे, सांस्कृतिक विमर्श गर्थे। यस्तै बेला उनी सोच्थे पुख्र्यौली थारू समुदायको संस्कृति रंगमञ्चमा उतार्न पाए कस्तो हुन्थ्यो?यति बेला उनै प्रणव नाटक निर्देशकको रूपमा प्रस्तुत भएका छन्। सुशील चौधरीको लेखन र प्रणवको निर्देशन रहेको थारू भाषाको नाटक भुरभुरा रहर सर्वनाम थिएटरमा मञ्चन भइरहेको छ। करिब एक घण्टा लामो नाटकमा पुरानो थारू संस्कृति र समाजको चित्र हेर्न सकिन्छ। स्थानीय मौलिक कला र संस्कृतिले नाटकलाई जीवन्त तुल्याएको छ। नयाँ र पुरानो पुस्ताको अन्तरसम्बन्धबाट उठान गरिएको नाटकले निम्न आर्थिक जवस्थाबाट गुज्रिरहेकी एक थारू युवतीको कथा भन्छ। थारू समुदायमा युवतीले नाचका लागि प्रयोग गर्ने मजुरा (बाजा) को महत्त्वलाई पनि नाटकले दर्साएको छ। आर्थिक अभावका कारण मजुरा किन्न नसकेकी युवतीको अवस्था र उनकै समवयीहरूको उल्लासपूर्ण तामझामबीचको तुलनामार्फत थारू समाजकै वर्गीय असमानतालाई पनि नाटकले उठान गरेको छ। थारू समुदायको खानपान तरिका, माछासँग जोडिएको उनीहरूको जीवनशैली र वेशभूषाको आकर्षण पनि नाटकमा हेर्न सकिन्छ। निर्देशक प्रणवले पुरानो थारू समुदायको संस्कृति स्टेजमा उतार्न निकै मिहिनेत गरेका छन्।यहाँ देखाइएका थेरै कुराहरू अहिले हराइसकेका छन्, उनले भने, सबै सुनेको र सोधेको भरमा नाटकमा उतारेको हुँ।सांस्कृतिक प्रस्तुतिका हिसाबले नाटक जति रमाइलो लाग्छ, गरिबीका सन्दर्भ आउँदा दर्शकहरू भावुक हुन्छन्। आमा र हजुरआमाले लगाएको गहना बेचेर भए पनि छोरीलाई मजुरा किनिदिने दृश्य निकै अर्थपूर्ण लाग्छ। एउटा खुसी पाउन अर्को खुसी र पहिचान बेच्नुपर्ने अहिलेको सन्दर्भलाई यो दृश्यले प्रस्ट्याउँछ। थारू समुदायको मिलनसार स्वभाव पनि नाटकमा छ। थारू भाषामै भए पनि बुझ्न समस्या हुँदैन। चम्पन सांस्कृतिक समूहको प्रस्तुति रहेको नाटकमा नन्दुराज चौधरी, अन्जु चौधरी, इन्द्र चौधरी, दोषहरण चौधरी, जितु चौधरी, सरिता चौधरी, शान्ति चौधरी, दीपा चौधरी, भीष्मा चौधरी, भूमिका चौधरी, गायत्री चौधरी, दीपक चौधरी दीप, नीरज चौधरी लगायतले मन छुने अभिनय गरेका छन्। नाटक पुस २३ सम्म मञ्चन हुनेछ।"
नर्भस पनि एक्साइटेड पनि,"दीपिका पादुकोण पहिलोचोटि हलिउड फिल्ममा देखिँदै छिन्। भिन डिजेलको अपोजिटमा खेल्न पाएको ट्रिपल एक्स : रिटर्न अफ जेन्डर केज को अनुभवले उनलाई नर्भस र एक्साइटेड सँगसँगै बनाएको रहेछ।म वास्तवमै एक्साइटेड छु, बलिउड अभिनेत्रीलाई उद्धृत गर्दै टाइम्स अफ इन्डियाले लेखेको छ, यो फिल्म मेरो हलिउड डेब्यु हो। म एकदमै नर्भस र उत्तिकै एक्साइटेड पनि छु।उनी उक्त फिल्मका प्रोमोसनल इभेन्टहरूमा सहभागी हुन अमेरिकातिर उड्ने तरखरमा थिइन्। भनिन्, प्रोमोसनको लागि हामी सुरुमा मेक्सिको जान्छौँ। तर, यो फिल्म पहिले भारतमै रिलिज हुन्छ। सुटिङ गर्दाताका नै मैले यो विषयमा फिल्म युनिटसँग गफ गरेकी थिएँ। उनीहरूले मेरो सोचाइ मन पराएका छन्।बलिउड वा हलिउड जताको फिल्म खेले पनि आफू असल व्यक्ति र योग्य अभिनेत्रीमा चिनिन चाहेको उल्लेख गर्दै ३० वर्षेले थपिन्, कन्टेटले गर्दा यो फिल्म रुचाइनेमा म ढुक्क छु। यसमा एक्सन र एडभेन्चरको भरमार छ। यस्तो हामीले हिन्दी फिल्महरूमा पहिले देख्न पाएकै छैनौँ।"
रमेश बने डिफ्रेन्ट्ली एबल आइडल,"काठमाडौं यस वर्षको डिफ्रेन्ट्ली एबल आइडल रमेश खत्री बनेका छन्। सागर लामा दोस्रो र सविन थापा तेस्रो भएका छन्। उनीहरूले क्रमश: २० हजार, १५ हजार र १० हजार रुपैयाँ पाए। रमेशले अर्को महिना दुबई घुम्न पनि पाउनेछन्। फरक क्षमताका व्यक्तिको प्रतिभा प्रस्फुटन गर्न प्रतियोगिता गरेको आयोजक राष्ट्रिय अपांग अनुसन्धान तथा विकास केन्द्रका अध्यक्ष नीलकण्ठ पौडेलले बताए।"
प्रधान र गौतमलाई लघुकथा सम्मान,"काठमाडौं लघुकथा समाजले विभिन्न सम्मान घोषणा गरेको छ। समाजले सावित्री केशर कथा सम्मान वरिष्ठ आख्यानकार परशु प्रधानलाई र बाटुली खिलध्वज लघुकथा सम्मान डा लक्ष्मणप्रसाद गौतमलाई दिने भएको छ।सम्मानित दुवै स्रष्टाको दीर्घ साधना, विधागत विशिष्टता र लेखनको निरन्तरताको आधारमा निर्णय गरिएको समाजका अध्यक्ष श्रीओम श्रेष्ठ रोदन ले जनाए। सम्मानमा जनही १५ हजार रुपैयाँ र सम्मानपत्र रहेको छ। साहित्यकार हरि थापा, भैरवी थापा तथा राजन पण्डित र सानोभाइ पण्डितले आफ्ना बाबुआमाको नाममा सम्मान स्थापना गर्न समाजलाई ६ लाख रुपैयाँको अक्षयकोष बनाइदिएको अध्यक्ष रोदनले जनाए।"
सँझ्यामा तीन कवि,"भक्तपुर सँझ्या साहित्यको नियमित कवितावाचन शृंखलामा यस पटक महेश प्रसाईं, नवीनप्रकाश श्रेष्ठ र देवकी अभिलाषी मञ्चस्थ भए। फरक पुस्ताका स्रष्टाका कविताका भने एकै स्वरका थिए। तीनै कविका सिर्जनाहरूले सामाजिक र राजनीतिक विभेदविरुद्ध आवाज उठाए।चार दशकदेखि कविता लेखनमा सक्रिय महेशले देश कवितामार्फत शृंखलाको सुरुवात गरे। उनका स्वतन्त्रता र स्तुति, नेता, छाया जस्ता कविताले समसामयिक परिस्थितिमाथि व्यंग्य गरेका थिए। उनले प्रेम कवितामार्फत श्रोताहरूलाई हँसाए।देवकीको नागरिकता, गुलाबको विरुद्ध, वनमान्छे, अन्तिम वक्तव्य, पसिनाको रंग, सिंहदरबारको ओझेलपात्र जस्ता कविता राजनीतिक अन्योल, सामाजिक र महिला विभेदका विरुद्ध थिए। त्यस्तै, उनको यो सहरलाई म प्रेम गर्छु, प्रेमको अन्तराल कविताले आधुनिक प्रेमलाई अथ्र्याए।नवीनले आमा र देश, रातो डायरी र गुलाब, देवता बुद्ध र मान्छेहरू, म ज्यापू गँचा बन्छु, दलितको रगत लगायत सुनाए। उनको मलाई बहुत चिन्ता लागिरहेछ कविताले पुख्र्यौली जग्गा बेच्दा आइपर्ने संकटबारे औंल्यायो। नेवारी कविता मूलधारमा नआइसकेकाले उनले नेपाली भाषामा अनूदित कविता प्रस्तुत गरेका थिए। अमृता स्मृति र दिलीप कुँवरले पनि कविता सुनाएका थिए।"
आक्रमणको आईएसद्वारा जिम्मा,"इस्तानबुल नयाँ वर्षारम्भको अवसरमा आइतबार टर्कीको इस्तानबुलस्थित एक रात्रि क्लबमा भएको आतंककारी आक्रमणको इस्लामिक स्टेट (आईएस) समूहले सोमबार जिम्मेवारी लिएको दाबी गरेको छ। रैना नामक यस विशिष्ट रात्रि क्लबमा भएको आक्रमणमा परी ३९ को मृत्यु र ६९ घाइते भएका थिए। २०१७ सुरु भएको करिब एक घन्टा १५ मिनेटपछि नै यो आक्रमण भएको थियो। रमाइलो गरिरहेका व्यक्तिमाथि भएको आतंककारी आक्रमण आईएस आबद्ध जिहादी समूहले गरेको टर्की प्रहरीको आशंका छ। टर्कीका अधिकारीद्वारा जारी प्रतिवेदनमा उक्त आशंका गरिएको त्यहाँको दैनिक पत्रिका हुरिएतले जनाएको छ। हुरिएतका अनुसार टर्कीका प्रहरी र गुप्तचर निकायका अधिकारीलाई आईएस आबद्ध आतंककारीले नयाँ वर्षको सुरुमा टर्कीका कैयौं सहरमा आक्रमण गर्ने चेतावनीसमेत दिएका थिए।यसै चेतावनीका आधारमा जारी प्रहरी कारबाहीमा आशंकित व्यक्ति पक्राउसमेत परेका जनाइएको छ। किर्गिस्तान र उज्वेकिस्तानबाट आएका आईएस आतंककारीसँग आबद्ध रहेको विश्वास गरिएका ती आतंककारी अर्को आक्रमण तयारीमा रहेको समेत अनुमान गरिएको छ। आक्रमणकारीले रैना रात्रि क्लबमा प्रवेशद्वारमा नै रहेका एक प्रहरी र सर्वसाधारणलाई नै गोली हानेर हत्या गरेपछि भित्र छिरेर जथाभावी गोली प्रहार गर्न सुरु गरेका थिए। गृहमन्त्री सुलेमान सोएलुले आक्रमणकारीको खोजीकार्य तीव्र पारिएको र चाँडै नै नियन्त्रणमा लिइने विश्वास व्यक्त गरेका छन्। आक्रमणमा घाइते भएका ६९ जनाको अस्पतालमा उपचार भइरहेको र घाइतेमध्ये केहीको अवस्था चिन्ताजनक छ। ८ आरोपित पक्राउ इस्तानबुल आतंकवादविरोधी प्रहरी बलले विदेशीसहित ३९ जनाको ज्यान जाने गरी एउटा रात्रि क्लबमा आक्रमण गर्ने ८ जना आरोपित व्यक्तिलाई सोमबार पक्राउ गरेको जनाएको छ।मृतकमध्ये २७ विदेशीघटनामा मृत्यु भएकामध्ये ११ टर्कीका नागरिक र बाँकी २७ विभिन्न देशबाट टर्की पुगेका विदेशी पर्यटक र एक जनाको अझै परिचय खुल्न सकेको छैन। पछिल्लो विवरणअनुसार घटनामा २ महिलासहित ५ जना साउदी अरबका नागरिकको मृत्यु भएको छ। घटनामा साउदीका ११ घाइते भएका छन्।घटनामा जोर्डनका २, इराकका ३, लेबनानका ३, टयुनिसियाका २, भारतका २, मोरक्कोका २ र १ जर्मन नागरिकको मृत्यु भएको छ। घटनामा क्यानाडा, रसिया, कुवेत, बेल्जियम र लिबियाका पनि ११ जनाको मृत्यु भएको सम्बन्धित देशका कूटनीतिक अधिकारीले जनाएका छन्।"
विस्फोटमा ३५ को मृत्यु,बग्दाद इराकको राजधानी बग्दादको छिमेकमा पर्ने अत्यधिक जनघनत्व भएको एक इलाकामा सोमबार कार बम विस्फोट हुँदा त्यसमा परी कम्तीमा ३५ जनाको मृत्यु भएको छ। आक्रमणमा परी अन्य दर्जनौं व्यक्ति घाइते भएका छन्। आक्रमणमा मारिएका प्राय: व्यक्ति सदर सरहको विभाजन रेखामा कामको लागि फर्खिरहेका श्रमिक परेको जनाइएको छ। इराकको राजधानी बग्दादको उत्तरपूर्वीको छिमेकमा पर्ने यस इलाकामा आतंककारीले सिया मुसलमान समुदायलाई लक्षित गर्दै बारम्बार आक्रमण गर्दै आएका छन्। यस विस्फोटनपछि बाक्लो धुवाँको मुस्लो आकाशमा फैलिएको र घाइतेलाई त्यस इलाकाबाट अस्पतालतर्फ लगिएको एक सामाजिक सञ्जालले देखाएको छ। आक्रमणको तत्काल कुनै पनि समूहले जिम्मा लिएको छैन्। तर यसअघि भएका यस प्रकारको आक्रमणमा (इस्लामिक स्टेट) आईएस आतंककारी समूहले जिम्मा लिर्दै आएका हुनाले यस आक्रमणमा पनि यसै समूहको हात रहेको अनुमान छ। नयाँ वर्षको पूर्वसन्ध्यामा भएका दुई विस्फोटनको पनि आईएसले नै दाबी गरेको छ। मध्य बग्दादमा गत शनिबार भएको विस्फोटनमा परी कम्तीमा २७ व्यक्तिको मृत्यु भएको थियो।
डिजाइनमै त्रुटिले पुल अलपत्र,तिनाउ मर्मत गरिँदैबुटवल पूर्वपश्चिम राजमार्गअन्तर्गत यहाँको तिनाउ पुल मर्मत थालिएको छ। डिभिजन सडक कार्यालयले एकतर्फी गाडी सञ्चालन गरेर बिहीबारदेखि मर्मत सुरु गरेको हो। पुलको पिच भत्कनुका साथै छड बाहिर निस्किँदा गाडी चलाउन कठिनाइ छ। खाल्डोले दैनिकजसो दुर्घटना हुने गरेको थियो। पिच उप्काएर ढलान गर्न थालिएको डिभिजन सडक कार्यालयले जनाएको छ। थोरै टाल्दा टिकाउ नभएकाले पुरै ढलान गर्ने योजना रहेको इन्जिनियर महेश्वर लम्सालले बताए। यो पुल हुँदै दैनिक १० हजार गाडी गुड्छन् ।
बीपीमा तलब माग्दै आन्दोलन,"भरतपुर घाँटीमा क्यान्सर भएकी बाराको निजगढ ४ की ६५ वर्षीया मखमली खड्कालाई चिकित्सकले रेडियोथेरापी (सेकाइ) गर्न सुझाए। त्यसका लागि हप्ता दिनदेखि पालो कुरेर बसेकी उनलाई छोरा राजेशले आइतबार बिपी कोइराला मेमोरियल अस्पताल ल्याए। तर, कर्मचारी आन्दोलनका कारण उनीहरूले सेवा लिन पाएनन्।जतिसक्दो चाँडो सेकाइ गर्नुपर्ने अवस्थाको बिरामीले चिकित्सक र कर्मचारीको हडतालका कारण एक दिन त्यतिकै बस्नुपर्यो, राजेशले भने। अस्पतालका कर्मचारीलाई हारगुहार गरेपछि सोमबार बल्लतल्ल रेडियोथेरापी सुरु भएको उनले सुनाए।आन्दोलनले सेवा अवरुद्ध भएपछि अस्पताल आउने सबैजसो बिरामीले सास्ती भोग्नुपरेको छ। चिकित्सक र कर्मचारीले साउनदेखि बढेको तलब र ग्रेड निकासा नभएको भन्दै आन्दोलन थालेका हुन्। यसले गर्दा सोमबार अस्पतालको सेवा प्रभावित हुन पुग्यो। शल्यक्रिया गर्नुपर्ने अवस्थाका बिरामी सबैभन्दा मारमा परे।बढेको तलबका लागि आन्दोलन भएको यो तेस्रोपटक हो। अघिल्ला दुई आन्दोलन अस्पताल व्यवस्थापनले समय मागेपछि स्थगित गरिएको थियो। आन्दोलनरत पक्षले अस्पताल प्रशासनलाई पछिल्लोचोटि पुस १५ सम्मको अल्टिमेटम दिएको थियो।अस्पताल अध्यक्ष डा प्रकाश न्यौपानेले सोमबार कर्मचारीको गुनासो सुनेका थिए। स्वास्थ्यमन्त्री र सचिवलाई तलब समस्याबारे जानकारी गराइसकिएको उनले बताए। एकातिर अस्पताल सुधारको अल्टिमेटम दिइएको छ, उनले भने, मन्त्रालयले बोर्ड गठन नगरेर समस्या बढेको हो। बढ तलबका लागि बोर्ड बैठकबाट निर्णय गराउनुपर्ने उनको भनाइ छ। न्यौपानेले आन्दोलनरत पक्षसँग थप एक साता समय मागेका छन्। कर्मचारी भने यसअघि पनि पटकपटक समय थपेर माग पूरा नगरेको भन्दै उनको प्रस्तावमा सहमत छैनन्। कर्मचारी प्रशासन नियमावली २०६६ को तलबसम्बन्धी व्यवस्थामा कर्मचारीले प्रत्येक वर्ष निजको सुरु तलब स्केलले हिसाब गरी हुन आउने एक दिनको तलब बराबरको रकम ग्रेड पाउने उल्लेख छ।बढ तलबको माग सुनुवाइ नभएको स्वास्थ्यकर्मी संघका सचिव रमेश शर्मा पौडेलले बताए। ६ महिना बितिसक्दा पनि बढेको तलब र ग्रेड नपाएको चिकित्सक र कर्मचारीको गुनासो छ। अस्पतालका कार्यकारी निर्देशक डा चिनबहादुर पुनले चिकित्सक र कर्मचारी आन्दोलनले बिरामीलाई मर्का परेको बताए। हामीले बढ तलबबारे केही समय माग गरेका छौं, उनले भने, मंगलबारसम्म केही निर्णय होला।"
संशोधन माग गर्दै प्रदर्शन,राजविराज परिमार्जनसहित संविधान संशोधन हुनुपर्ने मागसहित संयुक्त लोकतान्त्रिक मधेसी मोर्चाले सोमबार प्रदर्शन गरेको छ। नेताहरूले परिमार्जनसहित मधेस र मधेसीको हितमा संविधान संशोधन नभए फेरि आन्दोलनमा उत्रने चेतावनी दिए।
एमाले मधेसमैत्री पार्टी,"जनकपुर नेकपा एमाले सम्बद्ध लोकतान्त्रिक मधेसी संगठनका केन्द्रीय अध्यक्ष एवं पूर्वमन्त्री रघुवीर महासेठले एमाले मधेसीमैत्री पार्टी भएको दाबी गरेका छन्। संगठनको कार्यालयमा सोमबार पत्रकारसँग कुरा गर्दै उनले मोर्चाका नेता एमालेलाई बदनाम गर्दै हिँडेको आरोप लगाए। उनले भने, एमाले मधेस विरोधी भएको भए, मधेसका जिल्लामा झन्डै ४० सांसद जित्ने थिएनन्।"
अभियुक्त पक्राउ,दाङ काठ तस्करी मुद्दाका फरार अभियुक्तलाई प्रहरीले सोमबार पक्राउ गरेको छ। २०७० मंसिर २९ देखि फरार बेला ८ का ४५ वर्षीय तुलाराम विकलाई गाउँमै लुकिछिपी बसेको अवस्थामा पक्राउ गरिएको एसपी धिरजप्रताप सिंहले बताए।
मोर्चा अध्यक्षमा किराती,खोटाङ माओवादी केन्द्रको भ्रातृ संगठन किराती राष्ट्रिय मुक्ति मोर्चाको अध्यक्षमा राजन किराती निर्विरोध चयन भएका छन्। दिक्तेलमा आइतबार सम्पन्न मोर्चाको चौथो राष्ट्रिय सम्मेलनले किरातीको नेतृत्वमा १ सय ६५ सदस्यीय केन्द्रीय कार्यसमिति चयन गरेको हो।
उजुरी गरे ७ दिनभित्र सामान फिर्ता हुने,"काठमाडौं सर्वसाधारणले सामान खरिद गरेको सात दिनभित्र फिर्ता गर्न पाउने कानुन बन्न लागेको छ। व्यवसायीले कमसल सामग्री बिक्री गरी उपभोक्तालाई ठगी गरेपछि सरकारले यस्तो कानुन बनाउन लागेको हो। आपूर्ति मन्त्रालयले उपभोक्ता संरक्षण ऐन २०५४ लाई परिमार्जन गरी कडा कानुन ल्याउन लागेको हो। आपूर्तिमन्त्री दीपक बोहराका अनुसार ऐनको ड्राफ्ट तयार भइसकेको छ। सर्वसाधारणले खरिद गरेको सामान कमसल पर्दा साट्न मान्दैन। लत्ताकपडामा फिट नहुँदा केहीले एकदुई दिनभित्रमा साट्ने चलन भए पनि अन्य सामानमा छैन, मन्त्री बोहराले भने, अब बन्ने ऐनमा उपभोक्ताले उजुरी गरे सात दिनभित्र सामान फिर्ता गर्न सक्नेछन्।मन्त्रालयका अनुसार युरोप अमेरिकालगायत विकसित मुलुकमा करिब एक महिनासम्म साट्न पाइन्छ। नेपालमा भने साट्न पाउने अवधि एक साता बनाउन लागेको हो।फिर्ता गर्न नमिल्ने भित्री सामानबाहेक अन्यको हकमा अनिवार्य हुने मन्त्रालयले जनाएको छ। यसले बिलिङ प्रणालीको पनि विकास हुने जनाएको छ। जानकारहरूका अनुसार सामान खरिद गर्दा बिक्रेताले बिल अनिवार्य दिनुपर्छ। क्रेताले पनि बिल लिने बानीको विकास बढ्छ। बिल लिनदिने परिपाटी भएपछि राजस्वसमेत बढ्ने मन्त्रालयको दाबी छ। बजार अनुगमन फितलो भएको गुनासो बढ्न थालेपछि नयाँ बन्ने ऐनमा अनुगमनस्थलमै जरिवना गर्ने योजना पनि बनाएको छ। मन्त्रालयका अनुसार अनुगमनको क्रममा वस्तुको अवस्थाअनुसार जरिवाना गरिनेछ। खरिद बिक्री बिल नहुँदा, बिक्रीका लागि सडेको सामान राखेको, म्याद नाघेको सामान, नापतौल मेसिन, लेबल नभएको सामान बिक्री गरेको फेला परे कैफियतअनुसार २५ हजार रुपैयाँसम्म जरिवाना गर्ने प्रस्ताव गरेका गरिएको छ। मन्त्री बोहराले भने सर्वसाधारण ठग्नेलाई अनुगमनस्थलमै १० देखि १ लाख रुपैयाँसम्म जरिवाना हुने बताए। अनुगमनका क्रममा आपूर्ति व्यवस्थापन तथा उपभोक्ता हित संरक्षण विभागले दिएको निर्देशन व्यवसायीले पालना गर्न आलटल गरेको भन्दै प्रभावकारी बनाउन यस्तो तयारी भएको हो। विभागको तथ्यांकअनुसार दैनिक औसत १० व्यावसायिक फर्ममा अनुगमन गरेको दाबी गरे पनि उपभोक्ताले प्रतिफल पाउन सकेका छैनन्। विभागले प्रथम चौमासिकमा १२ सय ४५ व्यावसायिक फर्ममा अनुगमन भएको छ। तर, अनुगमनका क्रममा दोषी भेटिएका फर्मलाई सुधार गर्न निर्देशन दिनेबाहेक कुनै कारबाही भएन। उपभोक्ता ठगीउपर कारबाही नहुँदा बजार व्यवस्थित हुन सकेको छैन। अनुगमनको क्रममा व्यावसायिक फर्ममा मूल्यसूचीबिना कारोबार गरेको, लेबल नभएका सामान बिक्री गरेको, दर्ता र नवीकरणबिना नै फर्म सञ्चालन गरेको, बिलबिजकबिनै कारोबार गरेको, म्याद नाघेको सामान बिक्री गरेको फेला परेको थियो। तर, यी व्यवसायीलाई सुधार गर्न र सात दिनभित्र विभागमा उपस्थित हुनबाहेक अन्य कारबाही गरिएको छैन। दोषीलाई कारबाही नहुँदा बजार अस्तव्यस्त हुँदै गएको जानकारहरू बताउँछन्। बजारमा मूल्यवृद्धि ठगी भएको आलोचना बढेपछि अनुगमनका लागि टोली खटाइन्छ। अहिलेको अनुगमन बजार गयो, हेर्यो अनि फर्केर आयो। त्यति मात्रै भएको छ, विभागका एक कर्मचारीले भने, परम्परागत अनुगमनले बजारमा सुधार हुन सक्दैन। कसुर हेरी अनुगमनस्थलमै कारबाही भए व्यवसायीले गरेको कैफियतमा केही सुधार हुने विभागको आशा छ। विभागका महानिर्देशक गोकुल धितालले अनुगमनस्थलमै जरिवना कार्यान्वयन भएपछि धेरै सुधार हुने दाबी गरे। दुईचार व्यवसायीलाई अनुगमनस्थलमै कारबाही हुँदा त्यसको प्रभाव बजारमै पर्छ। कारबाही हुन थालेपछि व्यवसायीले गल्ती सुधार गर्छन्, उनले भने। मस्यौदामा थोरै काम हुने जिल्लामा इजलास र धेरै काम हुने जिल्लामा अदालत गठन गरिने जनाएको छ। अदालतमा न्याय दिने अध्यक्ष र दुई जना सदस्य (उपभोक्ता अधिकारकर्मी र न्यायाधीश) हुनेछन्। अध्यक्ष छनोट प्रक्रियाबाट चयन गरिनेछ। यसका लागि विभिन्न प्रावधान राखिने जनाइएको छ। उपभोक्ता संरक्षण ऐन २०५४ मा पनि उपभोक्तालाई पर्ने मर्काको विरुद्धमा उपचार दिलाउने निकायको स्थापना गरी उपभोक्ताको हक, हित र अधिकारको संरक्षण गर्ने व्यवस्था गर्ने भनिएको छ। तर, हालसम्म कार्यान्वयन हुन सकेको छैन। अदालत गठन नहुँदा ठगी गर्ने मनसायले व्यवसाय सञ्चालन गर्ने व्यवसायीलाई प्रोत्साहन मिलेको छ। अहिले सबै मुद्दा जिल्ला अदालतमा दायर हुने गरेको छ। अदालतमा अन्य मुद्दाको चाप रहने गरेकाले उपभोक्ताका मुद्दामा ढिलाइ हुने गरेको छ। मन्त्रालयका अनुसार मस्यौदामा उपभोक्तादेखि, ढुवानीकर्ता, बिक्रेता, सञ्चयकर्ताले दायित्व पूरा गर्नुपर्नेछ। ढुवानीकर्ताले तोकेकै समयमा गुणस्तरीय सामान पुर्याउनुपर्ने जनाएको छ। आफ्नो दायित्व पूरा नगरे कानुनी कारबाही हुने छ। मन्त्री बोहराका अनुसार बढी कैफियत गरी उपभोक्ता ठगी गर्नेलाई १ देखि १० वर्षसम्म जेल सजाय हुनेछ। अनुगमन जाने क्रममा व्यवसायीलाई सूचना चुहावट गर्ने कर्मचारी र उपभोक्ताकर्मीलाई पनि कारबाही हुनेछ। मन्त्रालयका अनुसार मस्यौदाबारे दुईतीन दिनभित्र सरोकारवाला निकायसँग छलफल गरिन्छ। छलफलपश्चात आवश्यक परे केही संशोधन गरेर प्रक्रिया अघि बढाइनेछ। मुख्य उद्देश्य बजार पादर्शी बनाउनु हो। मस्यौदाबारे सार्वजनिक रूपमा बहस चलाएर कार्यान्वयन गर्छ, मन्त्री बोहराले भने। मन्त्रालयबाट स्वीकृत भएपछि कानुन मन्त्रालयमा पठाइन्छ। कानुन हेरेफेर गरेपछि पुन: आपूर्तिमा आउँछ। त्यसपश्चात मन्त्रिपरिषद्ले पास गरेपछि संसद्मा पेस हुन्छ। संसदले पास गरेपछि ऐन कार्यान्वयनमा आउँछ।"
गौरवका आयोजनाको मोडालिटी टुंग्याऊ,"पुँजीगत खर्च यो वर्ष ८० प्रतिशत पुर्याउन उनले पुन निर्देशन गरेका छन्। गत वर्ष ५६ प्रतिशत मात्र भएको पुँजीगत खर्चलाई यस वर्ष कम्तिमा ८० प्रतिशत पुर्याउन मैले यसपूर्व निर्देशन दिएको सम्झनुभएकै होला। विकास आयोजनाहरूको कार्यान्वयन तथा अनुगमनमा तीव्रता दिन नसकिएमा यस वर्ष पनि पुँजीगत खर्च विगत वर्षकै प्रवृत्ति दोहोरिने हो कि भन्ने मलाई चिन्ता हुन थालेको छ, बैठकमा दाहालले भने, उक्त लक्ष्य हासिल गर्न म जिम्मेवार सबै निकायका पदाधिकारीहरूको ध्यानाकर्षण गराउन चाहन्छु।"
नयाँ फ्रिक्वेन्सीको न्यूनतम मूल्य तोकियो,यसैगरी नेपाल स्याटलाइटले ९ सय ब्यान्डमा ४ दशमलव ४ र १ हजार ८ सय ब्यान्डमा ९ मेगाहर्ज फ्रिक्वेन्सी पाएको छ। स्मार्ट टेलिकमले भने ९ सय ब्यान्डमा ५ र १ हजार ८ सय ब्यान्डमा १२ मेगाहर्ज फ्रिक्वेन्सी पाएको छ। सीजी कम्युनिकेसनले भने हाल ९ सय मेगाहर्ज ब्यान्डमा २ दशमलव ४ मेगाहर्ज फ्रिक्वेन्सी पाएको छ।
माथिल्लो मस्र्याङ्दी ए को ५० मेगावाट थपियो,"लमजुङ निर्माण सुरु गरेको चार वर्षमा माथिल्लो मस्र्याङ्दी ए जलविद्युत् आयोजनाले आइतबारबाट व्यावसायिक उत्पादन थालेको छ। आयोजनाको ५० मेगावाट विद्युत् केन्द्रीय प्रसारण लाइनमा थपिएको हो। सिनोहाइड्रोसगरमाथा पावर कम्पनी प्रालिले सन् २०१३ को जनवरीदेखि निर्माण सुरु गरेको आयोजनाले युनिट २ बाट व्यावसायिक उत्पादन सुरु गरेको हो। व्यावसायिक उत्पादन मिति तय गरेर नियमित उत्पादन थालिएको आयोजनाका जनसम्पर्क प्रमुख कर्ण अधिकारीले बताए। उनका अनुसार युनिट २ बाट उत्पादन सुरु गरिएको ९ दिनमा प्राधिकरणको मिटरिङ युनिटमा विद्युत् चढेको छ। आयोजनाले प्राधिकरणलाई एक साता नि:शुल्क विद्युत् प्रदान गरेको हो। युनिट १ ले कात्तिक २३ देखि व्यावसायिक उत्पादन थालेको थियो। हामीले उत्पादन गरेको विद्युत् नेपाल विद्युत् प्राधिकरणले लिएको छ, उनले भने। उनका अनुसार प्राधिकरणले आयोजनासँग वार्षिक ३ सय १७ गिगावाट विद्युत् किन्ने सम्झौता गरेको छ। आयोजनामा २५२५ मेगावाटका दुई टर्बाइन छन्। यो आयोजना नेपालमा बनेकामध्ये कम समयमा सम्पन्नमध्येको एक हो। रन अफ रिभर प्रकृतिको आयोजनाबाट अहिले ३० देखि ४० मेगावाट विद्युत् उत्पादन भइरहेको छ। नदीमा पानीको बहाव कम भएकाले विद्युत् उत्पादन कम भएको अधिकारीले बताए। आउँदो असारसाउनदेखि हामी पूरै क्षमता (५० मेवा) मा विद्युत् दिन सक्छौं, उनले भने। माथिल्लो मस्र्याङ्दी ए आयोजनाको गत असोज १० मा काठमाडौं र आयोजनास्थलमा उद्घाटन गरिएको थियो।"
मूल्य घटेपछि मलको माग तीन गुणा वृद्धि,"पर्सा सरकारले मूल्य घटाएपछि रासायनिक मलको माग ह्वात्तै बढेको छ। मन्त्रिपरिषद्को निर्णयअनुसार एक महिनाअघि (मंसिर १९) युरियाको प्रतिबोरा २ सय र डीएपी मलको प्रतिबोरामा १ सय रुपैयाँका दरले मूल्य घटेको हो। मन्त्रिपरिषद्ले अन्तर्राष्ट्रिय बजारमा घटेको मूल्यअनुसार रासायनिक मलको मूल्य घटाएको थियो । कृषि सामग्री कम्पनीले यसअघि प्रतिबोरा युरिया (वीरगन्जमा) ९ सय र डीएपी २ हजार २ सय ५० रुपैयाँमा बिक्री गर्दै आएको थियो। त्यसबेला सीमावर्ती जिल्लामा भारतीय रासायनिक मल तस्करी भई भित्रिँदा कम्पनीमा माग कम थियो। अहिले कम्पनीको मलको माग तीन गुणाले बढेको कम्पनी क्षेत्रीय कार्यालय वीरगन्जले जनाएको छ। कार्यालय प्रमुख राजेन्द्रबहादुर कार्कीका अनुसार एक महिनाको अवधिमा कम्पनीमा मलको माग अत्यधिक बढेको छ। कम्पनीको क्षेत्रीय कार्यालय वीरगन्जबाट मात्रै हाल दैनिक १ सय टनसम्म मल बिक्री भइरहेको छ, कार्कीले भने, यसअघि दैनिक ३० टनसम्म मल मुस्किलले बिक्री हुन्थ्यो। एक महिनायता कम्पनीको जनकपुर कार्यालयबाट दैनिक १ सय टन, चन्द्रपुरबाट दैनिक १ सय ५० टन, ढल्केबरबाट दैनिक १ सय टनसम्म रासायनिक मल बिक्री भइरहेको उनले जानकारी दिए। सबै कार्यालयबाट बिक्री सरदर तीन गुणाले बढेको छ, उनले भने, सम्भवत: भारतकै हाराहारी मूल्यमा मल पाएपछि किसानले कम्पनीकै खरिद गर्न थालेका हुन्। पारिबाट हुने मलको तस्करी हाल करिब अन्त्य भएको अवस्था छ। सीमापारि भारतमा युरिया मल प्रतिबोरा ६ सय रुपैयाँ र डीएपी प्रतिबोरा २ हजार मूल्य पर्ने गर्छ। तस्करले यहाँसम्म ल्याएर किसानलाई उपलब्ध गराउँदा प्रतिबोरा थप १ सयदेखि १ सय ५० रुपैयाँ ढुवानी शुल्क लिने गर्छन्। यसो हुँदा दुवैतर्फको मलको मूल्य किसानलाई करिब उत्ति नै पर्न थालेको हो। दुई सातालाई मौज्दातमलको माग बढेपछि कम्पनी क्षेत्रीय कार्यालयले मुस्किलले २ सातासम्मको माग मात्रै धान्न सक्ने कार्की बताउँछन्। अचानक माग बढेपछि कम्पनीको मलको मौज्दात घट्दै छ, उनले भने, क्षेत्रीय कार्यालय वीरगन्जको हालको मौज्दात पनि अत्यन्त कम छ, यस मातहतका अन्य कार्यालयले २ सातासम्म मात्र माग धान्नेछ। तर, दुई साताभित्र गहुँ बालीका लागि किसानलाई चाहिने मलको माग कम्पनीले पूरा गरिसक्छ। हालसम्म कम्पनी वीरगन्ज कार्यालयले हेर्ने मध्यमाञ्चलका १९ र पश्चिमाञ्चलका ८ जिल्लामा मलको अभावको अवस्था छैन। कम्पनीको वीरगन्ज गोदाममा आइतबारसम्म ४ हजार टन युरिया र २ हजार टन डीएपी मल मौज्दात रहेको र यसले २ सातासम्म धान्न सक्ने उनले बताए। डीएपी मलको समस्या नरहेको उनले बताए। स्विस सिंगापुर कम्पनीमार्फत २ साताभित्रै वीरगन्जस्थित सिर्सिया सुख्खा बन्दरगाहमा २५ हजार टन डीएपी मल आइसक्नेछ। त्यसमध्ये १२ हजार टन वीरगन्ज कार्यालयले परिचालन गर्नेछ। सुदूर पश्चिमाञ्चलका जिल्लाहरूमा भने मल कम हुन थालेको उनले बताए। गहुँ सिजनका लागि यस वर्ष साल्ट ट्ेरडिङ कर्पोरेसनले युरिया र डीएपी मल आयात नगरेकाले कम्पनीमाथि चाप बढेको उनले बताए। तत्काल आयात थाल्नुपर्ने मलको माग बढेको र मौज्दात कम भएकाले आउँदो धान र मकै बालीका लागि अभाव हुन सक्ने कार्की बताउँछन्। गहुँ बालीको माग त करिब पूरा भयो, उनले भने, तर, आउँदो वर्षको धान र मकै बालीका लागि मल आयात गर्न सरकारले तत्कालै ग्लोबल टेन्डर प्रक्रिया नथालेको खण्डमा समस्या हुन सक्छ। यो सिजनका लागि मध्यमाञ्चलमा मात्र करिब ६ लाख बोरा युरिया मल चाहिन्छ। मुलुकभरिका लागि ५ लाख टन अर्थात १० लाख बोरा मल चाहिने उनले बताए। यस वर्ष कम्पनीका लागि ३५ हजार टन युरिया आयात गर्ने सम्झौता गरिसकेको ट्ेरडिङ कम्पनीले अन्तर्राष्ट्रिय बजारमा मूल्य बढेका कारण देखाउँदै मल आयात गर्न नसक्ने बताएपछि कम्पनीले उसको ३ करोड रुपैयाँ धरौटी जफत गरेको कार्कीले बताए। उनका अनुसार यसरी ठूलो आयातकर्ताले मल ल्याउन नसकेपछि युरिया मलको अभाव हुने अवस्था छ।"
भारतका रेस्टुरेन्टहरूमा सेवा शुल्क लिन रोक,"काठमाडौं भारतमा होटल र रेस्टुरेन्टहरूले ग्राहकबाट असुल्दै आएको सेवा शुल्क (सर्भिस चार्ज) मा सरकारले रोक लगाएको छ। व्यवसायहरूले सेवा शुल्कको नाममा रकम असुल्दै आएको भन्दै गुनासोहरू बढेपछि सरकारले यो निर्णय गरेको हो। अबदेखि ग्राहकले तिर्न चाहे मात्र सञ्चालकहरूले उक्त शुल्क लिन पाउने भारतीय सञ्चारमाध्यमहरूले जनाएका छन्। उपभोक्ता मामिला, खाद्य तथा सार्वजनिक वितरण मन्त्रालयले सोमबार जारी गरेको सूचनामा होटेल र रेस्टुरेन्टले कडाइका साथ यो निर्देशन पालना गर्नुपर्ने उल्लेख भएको इकोनोमिक्स टाइम्स ले जनाएको छ। सञ्चालकहरूले त्यहाँ ५ प्रतिशतदेखि २० प्रतिशतसम्म सेवा शुल्कको नाममा रकम असुल्दै आएको थिए। सरकारले सेवा शुल्क (सर्भिस चार्ज) मा छुट गरे पनि सेवा कर (सर्भिस ट्याक्स) मा भने कुनै परिवर्तन गरेको छैन। अबदेखि सेवा शुल्क वैकल्पिक बनाइएको द हिन्दू को अनलाइन संस्करणमा उल्लेख छ। सेवा शुल्क र सेवा करबारे भारतमा भ्रमको स्थिति रहेको भन्दै सरकारले यो भ्रम तोडदै सेवा कर सरकारी ढुकुटीमा जम्मा हुनेसमेत बताएको अखबारहरूले लेखेका छन्। सेवा कर भने सञ्चालकहरूको खातामा जाने गरेको थियो, भारतीय अनलाइनहरूले लेखेको छ, कुनै वातानुकुलित रेस्टुरेन्टमा खाना खाँदा सेवा कर भने अनिवार्य छ। सेवा शुल्क हटाइएपछि बाँकी रहेको रकमको ४० प्रतिशत मात्रै सेवा कर तिर्नुपर्ने हो। यसबाट ग्राहकहरूले व्यहोर्दै आएको १५ प्रतिशत बढी शुल्क घटेर ६ प्रतिशत हुनेछ।उपभोक्ता मामिला मन्त्रालयले ग्राहकहरूबाट जबर्जस्ती सेवा शुल्क असुलेको गुनासो आएको भन्दै उपभोक्ता संरक्षण कानुन १९८६ प्रावधानलाई टेक्दै बिक्री बढाउन र वस्तु या सेवा उपलब्ध गराउन यदि कुनै अनुचित या भ्रामक तरिका अपनाइए त्यो अनुचित व्यापार व्यवहार हुने बताएको छ। उसले ग्राहकले त्यसविरुद्ध उजुरी गर्न सक्ने प्रावधान कानुनमा रहेकोसमेत स्पष्ट पारेको छ। मन्त्रालयले भारतीय होटल एसोसिएसनसँग समेत यसबारे सफाइ पेस गर्न भनेको छ। एसोसिएसनले भने सेवा शुल्क पूर्ण रूपमा ग्राहकको विवेकमा निर्भर रहेको जनाएको छ। उपभोक्ता मामिला मन्त्रालयले सबै प्रान्तीय सरकारहरूलाई यसबारे कम्पनी, होटल र रेस्टुरेन्टलाई उपभोक्ता संरक्षण कानुनको प्रावधानको जानकारी दिन भनेको छ। साथै उसले होटल र रेस्टुरेन्टलाई आआफ्ना प्रतिष्ठानहरूमा सेवा शुल्क स्वैच्छिक छ वा वैकल्पिक छ भनेर बोर्ड लगाउनसमेत निर्देशन दिन राज्यहरूलाई आग्रह गरेको छ। यसैगरी बोर्डमा असन्तुष्ट ग्राहक सेवा शुल्क बिलबाट हटाउन सक्छन् लेखिएको हुनुपर्ने मन्त्रालयले बताएको छ। सेवा शुल्कबारे त्यहाँको वित्त मन्त्रालयले पनि आफ्नो धारणा स्पष्ट पारिसकेको छ। तर, रेस्टुरेन्ट र होटलले सेवा शुल्क सरकारको ढुकुटीमा जाने गरेकाले ग्राहकले तिर्नैपर्ने प्रतिक्रिया दिएका छन्। मन्त्रालयको निर्देशनपछि अब ग्राहकबाट होटल तथा रेस्टुरेन्ट सञ्चालकहरूले उक्त शुल्क लिन छाड्ने अपेक्षा गरिएको छ। भारतमा रेस्टुरेन्टहरूले १२ दशमलव ५ प्रतिशत भ्याट र ६ प्रतिशत सेवा करसहित सेवा शुल्कसमेत लिँदै आएका थिए।"
धान हालसम्मकै उच्च उत्पादन,"काठमाडौं गत वर्षको तुलनामा २१ दशमलव ६६ प्रतिशतले वृद्धि भई धान हालसम्मकै उच्च उत्पादन हुन पुगेको छ।कृषि विकास मन्त्रालयले आइतबार प्रमुख बर्खेबालीहरूको प्रारम्भिक उत्पादन अनुमान सार्वजनिक गर्दै यस वर्ष धान उत्पादन करिब ९ लाख ३१ हजार टनले बढ््न गई ५२ लाख ३० हजार टन पुगेको छ। मन्त्रालयले यसलाई यो उत्पादन हालसम्मकै अधिक भनेको छ।गत वर्षको बर्खेखेतीको उत्पादन भूकम्प, नाकाबन्दी र प्रतिकूल मौसमका कारण घट्न पुगेकाले पनि यो वर्षको वृद्धिदर उच्च देखिएको हो। यस वर्ष उत्पादन बढ््नुमा अनुकूल वर्षा भई समयमा रोपाइँ हुनु,रासायनिक मलको उपलब्धता, उन्नत बीउको उपलब्धतालगायत कृषि प्रविधिमा आएको सुधारलाई मन्त्रालयले कारण भनेको छ। धानखेतीमा मनसुनको ८० प्रतिशत योगदान रहन्छ।यस वर्ष समयमा नै मनसुन सुरु भएको र धान बालीका लागि उपयुक्त रहेको मन्त्रालयले भनेको छ। यस वर्षको मनसुन विगत ८ वर्षयताकै उच्च रेकर्ड गरिएको छ। यस वर्ष धान खेती हुने कुल क्षेत्रफलसमेत करिब १ लाख ८९ हजार बढेको छ। यो गत वर्षको दाँजोमा करिब १४ प्रतिशत बढी हो। उत्पादकत्वसमेत गत वर्षको तुलनामा केही बढ्न गएको जनाइएको छ। उत्पादनका हिसाबले धानपछिको दोस्रो प्रमुख खाद्यान्न बाली मकैको उत्पादन यस वर्ष गत वर्षको २२ लाख ३१ हजार टनबाट करिब २८ हजार टन अर्थात करिब १ दशमलव २५ प्रतिशतले बढेको छ।कोदोको उत्पादन करिब १ प्रतिशतले बढ्न गई ३ लाख ६ हजार टन पुग्ने प्रारम्भिक अनुमान छ। हिमाली क्षेत्रको खाद्यान्न फापर उत्पादन पनि गत वर्षको दाँजोमा क्षेत्रफल र उत्पादनमा सामान्य वृद्धि भएको छ। जल तथा मौसम विज्ञान विभागका अनुसार औसतभन्दा बढी वर्षा भएकाले र वर्षाको वितरणसमेत राम्रो भएका कारण नेपालको कुल धान, मकै आदि बालीको उत्पादनमा सकारात्मक प्रभाव परेको जनाइएको छ।मन्त्रालयले आफ्नो मातहतका विभाग, केन्द्रीय निर्देशनालय, क्षेत्रीय निर्देशनालय, जिल्ला कार्यालयबाट संकलन गर्ने साप्ताहिक बालीनाली स्थिति, बाली कटानी, क्षेत्रगत निरीक्षण, प्राविधिक समितिको सुझावका आधारमा तथ्यांक सार्वजनिक गर्छ।"
तङ्ग्रिँदै तातोपानी,"सिन्धुपाल्चोक भूकम्पले तहसनहस बनाएको तातोपानी र असापासका सीमा गाउँमा चहलपहल बढ्न थालेको छ। चिनियाँ सहयोगमा बाह्रबिसेतातोपानी खण्ड सडक मर्मतले तीव्रता पाएपछि विगतमा सुनसान सीमाका बस्तीहरूमा आउजाउ बढेको हो।विस्थापित भूकम्पपीडित घर फर्कन थालेका छन्। चीनका प्राविधिकले भूकम्पपछिको पहिरो हटाउँदै व्यापारिक नाका जोड्ने सडक पूर्वअवस्थामा ल्याएका छन्। सडक सुधारसँगै नाकाबाट व्यापार सञ्चालन हुने आशमा स्थानीयबासी हर्षित छन्। सुख्खा पहिरो रोकिएकाले चहलपहल बढेजस्तो लाग्छ, स्थानीय सांगे शेर्पाले भने, तातोपानी नुहाउन आउने पनि बढेका छन्। भूकम्प र गत असारको भोटेकोसी बाढीले सीमाको लिपिङ बजार प्रभावित भएको थियो। भूकम्प आएकै दिन गएको पहिरोले सीमाका घरहरू भत्केका थिए। सडक पहिराले पुरेको थियो। जताततै ठूला चट्टानले ढाकेको सडकबाट पैदल आउजाउ गर्न पनि कठिन थियो। अहिले त चिनियाँ प्राविधिकले सडक पहिलेकै अवस्थमा पुर्याएका छन्। स्थानीय व्यवसायी विष्णुबहादुर श्रेष्ठले भने, सडक मर्मतले नाका सञ्चालन हुने आशा जागेको छ। साना किराना पसल, होटल र तरकारी पसलहरू खुल्न थालेका छन्। बर्सेनि २० अर्बको आयात र पौने ३ अर्बको निर्यात हुँदै आएको यो नाकाका ८० घर भोटेकोसीको बाढीले बगाएको थियो। मितेरी पुलसँगका बजारहरू फेरि सञ्चालन हुने सम्भावना छैन। भोटेकोसीले सीमाका घरहरू सबै ढालेको थियो। तातोपानी गाविस सचिव डम्बरबहादुर श्रेष्ठका अनुसार सीमाका बजारमा चहलपहल बढेको छ। भन्छन्, समस्या त धेरै छन् तर आश गर्ने ठाउँ पलाएको छ। बाढीले बगाएको लिपिङ र कोदारी बजारका केही घर मर्मत गरेर बस्न थालिएको छ। लिपिङको ६८ मध्ये १० घर मात्रै बस्न योग्य छन्। चीनले सिन्धुपाल्चोकका कामु प्रमुख जिल्ला अधिकारी अन्तरबहादुर सिलवाललाई खासा बोलाएर नाका खोल्ने संकेत गरेका थिए। चार दिनअघि उनीहरूले नाकाको सुरक्षामा ध्यान दिन आग्रह गरेका थिए। सिलवाल भन्छन्, उनीहरूको सक्रियाताले नाका सञ्चालन गर्न खोजेको देखिन्छ। सीमामा अहिले भन्सार र अध्यागमन प्रहरी पोस्ट मात्र छन्। सडक बनेलगत्तै स्थानीयको आउजाउ बढेको छ, सीमास्थित सशस्त्र प्रहरी बलका नायब उपरीक्षक विमल डाँगीले भने। चीन सरकारको सहयोगमा रेलवे कन्ट्रक्सन कम्पनीले सीमा सडकको ९२ किमिदेखि मितेरी पुलसम्म सडक मर्मत गरिरहेको छ। भूकम्प लगत्तै सरकारको अनुरोधमा सुरु भएको सडक मर्मत बाढीले रोकिएको थियो। ०७१ साउनमा गएको भीषण पहिरोले अवरुद्ध जुरे सडक पनि चीनकै सहयोगमा मर्मत भइरहेको छ। सीमाका सडक मर्मत अन्तिम अवस्थामा पुगेको छ। सडक बनेपछि तातोपानी नुहाउने आन्तरिक पर्यटक बढेका छन्। इलाका प्रहरी कार्यालय बाह्रबिसेका निरीक्षक राजु पाण्डेका अनुुसार हिजोआज नाका जाने सवारी साधनको संख्या दोब्बर भएको छ। भूकम्पछि सीमामा करोडौं लगानीमा बनेका होटल बन्द छन्।"
बाहिरी चक्रपथको डीपीआरमा ढिलाइ,"काठमाडौं सरकारले बाहिरी चक्रपथ को नापनक्सामा परिमार्जन गर्न थालेपछि विस्तृत आयोजना प्रतिवेदन (डीपीआर) को अन्तिम रूप दिन दुई साता ढिलाइ हुने भएको छ।करिब १० वर्षअघि नापी विभागले बाहिरी चक्रपथको नक्सा डिजाइन तयार गरेको थियो। उक्त डिजाइनमा केही हेरफेर गर्न पुन: नापी विभागले फिल्ड सर्वेक्षणका लागि प्राविधिक खटाएको छ। डिजाइन अलि पुरानो भएकाले नयाँ नापजाँच गरेका हौं, काठमाडौं उपत्यका विकास प्राधिकरणका प्रमुख आयुक्त भाइकाजी तिवारीले भने, तर, डिजाइनमा धेरै परिवर्तन हुँदैन। डीपीआर प्रतिवेदनमा सामान्य हेरफेर गरेर स्वीकृतका लागि सहरी विकास मन्त्रालयमा पठाइने उनले जानकारी दिए। मन्त्रीबाट डीपीआर स्वीकृत भएपछि राजपत्रमा सूचना निकाल्छौं, उनले भने, त्यसपछि काम अघि बढ्छ। निर्माणका क्रममा जग्गा परे स्थानीयवासीले दाबी विरोध गर्न ३५ दिने सार्वजनिक सूचना जारी गरिसकेको उनले बताए। कसैको दाबी विरोध छैन, उनले भने, अब स्वीकृत हुनेबित्तिकै अन्य प्रक्रिया अघि बढ्छ। प्राधिकरणका अनुसार ३५ दिनको अवधिमा ५० जनाले मात्र चक्रपथ निर्माण गर्न नहुने भन्दै उजुरी दर्ता गरेका थिए। निर्माणका क्रममा ७० हजार रोपनी जग्गा अधिग्रहण गरिने उनले बताए।अधिग्रहण गरेको क्षेत्रमा व्यवस्थित सहर बसाइन्छ, उनले भने, कोही विस्थापित हुनु पर्दैन। प्राधिकरणको मापदण्डअनुसार बाह्य चक्रपथ क्षेत्रमा भौतिक संरचना निर्माण गर्नुपर्ने उनले बताए। काम भइराखेको छ, उनले भने। आर्थिक वर्ष ०५६५७ मा सरकारले बाहिरी चक्रपथको परिकल्पना गरेको हो। व्यवस्थित बस्ती र दिगो सहरीकरणको महत्त्वाकांक्षी योजनाका रूपमा बाहिरी चक्रपथलाई अघि सारिएको हो। बाहिरी चक्रपथ वरिपरि वातावरणमैत्री, आधुनिक, प्रविधियुक्त र सुविधासम्पन्न बस्ती निर्माण गर्ने लक्ष्यसहित आयोजनाले काम थालेको तिवारीले बताए। सामाजिक तथा वातावरणीय अध्ययन पूरा भएको छ, उनले भने, बाधा विरोध कसेको छैन। समयमै निर्माण हुन्छ। उपत्यकाका तीनवटै जिल्लाका ४० गाविस र ३ नगरपालिका छोएर ७१ दशमलव १० किमि लामो चक्रपथ प्रस्ताव गरिएको छ। उपत्यकाको दक्षिण र पूर्वी भूभागमा आवागमन सुविधा बढाउने र व्यवस्थित बस्ती विकास गर्ने उद्देश्यले आयोजना ल्याइएको हो। सम्पूर्ण चक्रपथ ५ वर्षभित्र निर्माण गर्ने लक्ष्य रहेको उनले बताए।सतुंगलदेखि गाम्चा हुँदै चोभारसम्म नयाँ ट्रयाक खोल्नेबारे तयारी पूरा भएको समेत उनले बताए। ७ वर्षअघि अर्थ मन्त्रालयले आयोजनाका लागि करिब १० करोड र क्षतिपूर्तिमा खर्च गर्न ३ करोड रुपैयाँ छुट्याएको थियो। त्यसमध्ये ९ करोड रुपैयाँ कार्यालय सञ्चालनमै सकिएको छ भने मुआब्जाका लागि छुट्याएको रकम खर्च गर्न नसकेर प्रत्येक वर्ष बजेट फ्रिज हुँदै आएको छ।बाहिरी चक्रपथ काठमाडांै, ललितपुर र भक्तपुरमा क्रमश: ३५८, १५८० र २१०५ किलोमिटर रहने अनुमान छ। सडक खण्डका विभिन्न स्थान गरी १ दशमलव ५ किमि सुरुङमार्गसमेत रहनेछ। चक्रपथको चौडाइ ५० मिटर अर्थात् ८ लेन (एकैचोटि ८ वटा गाडी ओहोरदोहोर गर्न मिल्ने) हुनेछ। बाहिरी चक्रपथमा जम्मा चारवटा फ्लाई ओभर निर्माण गरिनेछ। पूर्वमा अरनिको राजमार्ग, पश्चिममा त्रिभुवन राजपथ, दक्षिणमा फास्टट्रयाक र उत्तरमा केरुङ जाने बाटोमा फ्लाई ओभर हुने तिवारीको भनाइ छ। बाहिरी चक्रपथले उपत्यकाभित्रको ठूलो भूभागलाई ओगट्नुका साथै तीव्र गतिमा बस्ती विकास हुने तथा सहरीकरणको चापमा परेका अधिकांश क्षेत्रलाई समेट्नेछ। सडक खण्डमा पर्ने स्थानीय बासिन्दालाई जग्गाको मुआब्जा नदिई उनीहरूको सट्टा भर्ना प्रक्रियाबाट पुन:स्थापना गरिने बताइएको छ। यसका लागि सडकको दायाँबायाँ दुवैतिर २ सय ५० मिटरका दरले जग्गा अधिग्रहण गरिनेछ। नेपालकै पहिलो काठमाडौंनिजगढ फास्टट्रयाकसमेत चक्रपथको सानो खोकना खण्डमा जोडिनेछ।"
खाद्यको धान खरिद लक्ष्य पुगेन,"टीकापुर नेपाल खाद्य संस्थानको कैलालीमा ५० हजार क्विन्टल धान खरिद गर्ने लक्ष्य पुरा हुन सकेन । संस्थानले ढिलो गरी धानको समर्थन मूल्य निर्धारण गर्दा हालसम्म ३२ हजार क्विन्टल मात्र धान खरिद गर्न सकेको हो। पहिलोपटक कात्तिक ३० मा समर्थन मूल्य मोटा धान प्रतिक्विन्टल १ हजार ९ सय ५० रुपैयाँ संस्थानले कायम गरेको थियो। त्यस मूल्यभन्दा बढीमा व्यापारीले धान खरिद गरेपछि दोस्रोपटक मंसिर ३० मा २ हजार १ सय रुपैयाँ निर्धारण गरेको हो। त्यसपछि पनि व्यापारीले धान बढी मूल्यमा खरिद गरेकाले संस्थान डिपोमा बिक्री गर्ने किसानको चाप कम रहेको जनाइएको छ। धानबालीपछि तोरी, गहुँ, मसुरोलगायतका हिउँदे बालीका लागि मलबीउ किन्न संस्थानले मूल्य तोक्नभन्दा पहिले नै किसानले धान बेचेका टीकापुर नगरपालिका ९ बनगाउका किसान जितबहादुर चौधरी बताउँछन्। उनले भने, संस्थानले मूल्य तोक्ने बेला अधिकांश साना किसानले धान बेचिसकेका हुन्छौं। संस्थानले समयमा धानको मूल्य नतोक्दा साहु महाजनले तोकेको मूल्यमा धान बेच्नुपर्छ।"
संकटा क्वाटरफाइनलमा,"पोस्टम्याच कन्फ्रेन्समा संकटाका प्रशिक्षक शैलेश कर्माचार्यले काँकडभिट्टा र हेटौंडामा खेल एकैचोटि पर्दा समस्या भएको बताए। दुवै प्रतियोगितामा क्लब सहभागी भएको छ। त्यसले गर्दा खेलाडी बाँडिएर सहभागी हुनु हाम्रो बाध्यता हो, उनले बाध्यता सुनाए। उनले अर्को खेलमा थप खेलाडी ल्याउने बताए। आयोजकले विदेशी खेलाडी खेलाउँदा वर्कपरमिट अनिवार्य गरेका कारण दुई खेलाडी फिर्ता पठाउनुपर्यो, जसले गर्दा हामीलाई समस्या भयो, कर्माचार्यले भने, राष्ट्रिय लिग नभएका कारण कुनै क्लबले पनि वर्कपरमिट दिएर विदेशी खेलाडी नराखेका छैनन्।भुटानी प्रशिक्षक कोता नामागेले आयोजकले ढिलो निम्तो गरेका कारण भिसा समस्याले क्लबका दुई विदेशी खेलाडी र राष्ट्रिय टोलीका तीन खेलाडी ल्याउन नपाएको बताए। उनका अनुसार मैदानका कारण पनि हाम्रा खेलाडीलाई खेल्न समस्या भयो। हामी आर्टिफिसियल मैदानमा खेल्छौं। यहाँ प्राकृतिक र कडा मैदान रहेछ। जसका कारण हाम्रा खेलाडीलाई खेल्न धेरै गाह्रो भयो, उनले प्रस्ट्याए। नागामेले अर्को वर्ष प्रतियोगिता जित्ने गरी टिम आउने बताए। मंगलबार सहारा क्लब पोखरा र दिल्ली युनाइटेड भारतबीच प्रतिस्पर्धा हुँदैछ।"
ओस्कारको भव्य स्वागत,"सांघाई ब्राजिली इन्टरनेसनल मिडफिल्डर ओस्कारले आफ्नो नयाँ क्लव सांघाई एसआईपीजीमा सोमबार समर्थकको व्यापक स्वागत पाएका छन्। सञ्चारमाध्यमका अनुसार ओस्कार हरेक साता ५ लाख डलर पारिश्रमिक पाउने गरी सांघाई क्लबसँग अनुबन्धित भएका हुन्। यो रकमले उनलाई विश्वकै सबैभन्दा बढी तलब खाने खेलाडी बनाएको छ। इंग्लिस प्रिमियर लिग क्लब चेल्सीबाट आएका ओस्कारको अनुबन्धनको वित्तीय विवरण अहिलेसम्म गोप्य नै राखिएको छ। सञ्चारमाध्यमका अनुसार सांघाईले उनलाई ल्याउन चेल्सीलाई ६० मिलियन युरो अर्थात् झन्डै सात अर्ब रुपैयांँ तिरेको छ। रातो र सेतो रंगमा सजिएका क्लब प्रशंसकहरूले २५ वर्षीय खेलाडी सांघाई अन्तर्राष्ट्रिय एयरपोर्टमा ओर्लेपछि ओस्कार, ओस्कार भन्दै उल्लास मनाएका थिए। उनले केही प्रशंसकलाई अटोग्राफ समेत दिए। मलाई लाग्छ, उनका कारण टिमको क्षमतावृद्धि हुनेछ, ३० वर्षीय प्रशंसक साओ लेइले भने, अब हामीले चाईनिज सुपर लिगको उपाधि नै जित्नुपर्छ।हालसम्मको कीर्तिमानी पारिश्रमिक ओस्कारको नाममा गए पनि सांघाई सेनहुवाद्वारा अनुबन्धन हुन लागेका अर्जेन्टिनी स्टार कार्लोस टेभेजबाट त्यो कीर्तिमान तोडिन सक्छ। सञ्चारमाध्यमले टेभेजलाई ६ लाख १५ हजार साप्ताहिक पारिश्रमिक दिइन सक्ने अनुमान गरेका छन्। सांघाई एसआईपीजीले सन् २०१६ को सुपर लिग तेस्रो स्थानमा रहेर टुंग्याएको थियो। उक्त लिग मार्चमा सुरु भई अक्टोबरमा सम्पन्न भएको थियो। ओस्कारले चेल्सीका लागि हालसम्म २ सय ३ खेल खेल्दै ३८ गोल गरेका छन् एवं प्रिमियर लिग, लिग कप र युरोपा लिग उपाधि समेत जितेका छन्। उनले चेल्सीमा साढे ४ वर्ष बिताएका छन्। ओस्कारले सांघाई क्लबमा अब आफ्नै देशका खेलाडी हल्क र एल्केन्सनसँग खेल्ने छन्। उक्त क्लबका प्रशिक्षक चेल्सीका पूर्व व्यवस्थापक आन्द्रे भिलास बोस हुन्।"
जिरुडको उत्कृष्ट गोल,"खेलपछि जिरुडले भने, यो गोल मैले अहिलेसम्म गरेका मध्ये सबैभन्दा राम्रो छ भनेर भन्नमा कुनै शंका छैन। तर यसमा म भाग्यमानी पनि रहें। तर त्यो स्थितिमा मैले गर्न सक्ने त्यही मात्र थियो, किनभन्दा बल मेरो अगाडि थियो र मैले खुट्टाको पछाडि भागबाट प्रहार गरें। यो जितपछि आर्सनल शीर्ष स्थानको चेल्सीसँग ९ अंकको दूरीमा रह्यो। शीर्ष चारमा आर्सनलसँगै टोटनहम पनि उक्लेका छन्। टोटनहमले अर्को खेलमा वाटफोर्डलाई ४१ ले हराएको थियो। आर्सनल दोस्रोमा रहेको लिभरपुलभन्दा ३ अंकले मात्र पछाडि छ। दुई उत्तरी लन्डन क्लबमध्ये आर्सनल गोल अन्तरले मात्र अगाडि छ।"
एलेभेन एरोज विजयी,पाँचथर आठौं फाल्गुनन्द गोल्डकप फुटबल प्रतियोगितामा सोमबार एलेभेन एरोज क्लब दुहबीले हिमालयन शेर्पा क्लव काठमाडौंलाई ३० ले पराजित गरेको छ। सुनसरीबाट नाइजेरियन खेलाडी सामसिङले २ र पिटरले एक गोल गरेका थिए। फिदिम उच्चमावि मैदानमा सामसिङले ३० औं मिनेटमा गोल गर्दै टोलीलाई अग्रता दिलाए। उनले दोस्रो हाफको २३ औं मिनेटमा गोल थपे। त्यसपछि ३८ औं मिनेटमा पिटरले गोल गर्दै दुहबीलाई जिताए। पिटर म्यान अफ द म्याच घोषित भए।
रूपन्देही सेमिफाइनलमा,काँकडभिट्टा रूपन्देही ११ यहाँ जारी मेची नेत्रालय काँकडभिट्टा गोल्डकप फुटबलको सेमिफाइनल पुगेको छ। सोमबार फ्यान्स क्लब बीआरसी भुटानलाई ३१ ले हराउँदै रूपन्देहीले सेमिफाइनल तय गरेको हो।रूपन्देहीका दीपक राईले खेलेको दोस्रो र ७१ औं मिनेटमा गोल गरेका थिए। अर्को गोल लक्ष्मण रुचालले इन्जुरी समयमा थपे। भुटानबाट ८० औं मिनटमा रमेश केसीले एक गोल फर्काए। तर त्यो सान्त्वनामा सीमित भयो। म्यान अफ द म्याच दीपक राई भए।
मिडिया कपको ड्र,"काठमाडौं नेपाल ओलम्पिक संग्रहालयको आयोजनामा पुस २४ बाट हुने आठौं मिडिया कप फुटबल प्रतियोगिताको सोमबार ड्र सार्वजनिक गरिएको छ। दशरथ रंगशालामा माघ ४ सम्म चल्ने प्रतियोगिताको समूह ए नेपाल टेलिभिजन, कान्तिपुर मिडिया गु्रप, एभिन्यूज टेलिभिजन र एपी वान टेलिभिजन तथा समूह बी मा अन्नपूर्ण पोस्ट, इमेज च्यानल र रेडियो नेपाल परेका छन्।"
नेपाल फेरि रोकियो भारतसँग,"सिलिगुडी नेपाली टिम पहिलोपल्ट साफ महिला च्याम्पियनसिप फुटबलको सेमिफाइनलबाटै बाहिरिएको छ। अघिल्लो तीन संस्करणमा लगातार फाइनल पुगेको नेपाल सोमबार चिरप्रतिद्वन्द्वी भारतसँग ३१ ले पराजित हुँदै घर फर्कियो। आयोजक टिम भारत लगातार चौथो पटक फाइनल पुगेको छ। तीन पटकको च्याम्पियन भारतले बुधबार फाइनलमा बंगलादेशको सामना गर्नेछ। सोमबारै बंगलादेशले माल्दिभ्सलाई ६० ले पराजित गर्दै पहिलोपल्ट साफको फाइनल सुरक्षित गरेको थियो। यस अघिको तीन संस्करणमा नेपाल फाइनलमा भारतसँग पराजित हुँदै उपाधिविहीन भएको थियो। सन् २०१४ मा पाकिस्तानमा भएको तेस्रो संस्करणमा नेपाल फाइनलमा भारतसँग ६० ले हारेको थियो। नेपालले सन् २०१० बंगलादेशमा १० र २०१२ श्रीलंकामा ३१ ले पराजित हुँदै उपाधि गुमाएको थियो।नेपालविरुद्ध सुरुमै आक्रामक शैली अपनाएको भारतका लागि पहिलो गोल ४४ औं मिनेटमा कमला देवीले गरिन्। उनले मनीषा पानाको पासलाई पोस्टको दायाँ भागबाट नियन्त्रणमा लिएर गोलमा परिणत गर्दा कञ्चनजंघा स्टेडियमका सयौं नेपाली समर्थक निरास भए। पहिलो हाफमा १० को अग्रता लिएको भारतले दोस्रो हाफमा दुई गोल थप्यो। भारतीय मिडफिल्डर इन्दुमतिले खेलको ५९ औ मिनेटमा गोल थपिन्। उनले टिमलाई २० को अग्रता दिँदा नेपाली डिफेन्स र किपर बिट गरेकी थिइन्। परिचित प्रतिद्वन्द्वी भारतसँग नेपालले कमजोर प्रदर्शन गऱ्यो। पछिल्लो गोल आफ्नै कमजोरीका कारण भयो। नेपालकी स्ट्राइकर सावित्रा भण्डारी र सरु लिम्बूले राम्रा अवसर गुमाए। विपक्षीले पेनाल्टी एरियाभित्र सावित्रालाई लडाएको थियो। तर रेफ्रीले नेपाली खेलाडीलाई उल्टै पहेँलो कार्ड दियो। नेपाली प्रशिक्षक कुमार थापाले पोस्ट म्याच कन्फ्रेन्समा भने, हामीले पेनाल्टी पाउनुपर्ने थियो, रेफ्रीले गलत निर्णय लिए। तर यो निर्णयप्रति हाम्रो सम्मान छ। पेनाल्टी एरियामा मनीषा पानाको ह्यान्ड भएपछि नेपालले खेलको ७५ औं मिनेटमा पेनाल्टीको अवसर पायो। त्यसमा सावित्राले गोल गरेर खेल २१ को स्थिति ल्याइन्। सावित्राको गोलको खुसी धेरै समय टिक्न नपाउँदै भारतीय स्ट्राइकर सस्मिता मलिकले नेपालविरुद्ध गोल गरिन्। उनले गोल गर्दा ८३ मिनेटमा खेल चलिरहेको थियो। त्यसपछि नेपाली टिमले गोल गर्ने प्रयत्न गरे पनि सफल हुन सकेन। भारतसामु नेपाली रक्षापंक्ति कमजोर देखिन्थ्यो। सुटिङ पावर थिएन। यद्यपि नेपाली डिफेन्डर हीराकुमारी भुजेल र मनमाया लिम्बूले लगभग गोल भइसकेको बललाई उत्कृष्ट बचाउ गरेर संकट टारेका थिए। नेपालका प्रशिक्षक कुमार थापाले फरवार्ड शर्मिला थापाको स्थानमा सरु लिम्बू खेलाएका थिए। अन्य दिनको तुलनामा भारतसँगको खेलमा दर्शकको बाक्लो उपस्थिति छ। नेपाली टिमको खेल हेर्न भारतसँग सीमा जोडिएको झापा जिल्लाबाट दर्शक आएका थिए। झापाको देही आर्ट ग्यालेरीका कलाकारले नेपाली समर्थकलाई अनुहारमा नि:शुल्क पेन्टिङ गरिदिएको थियो।"
गैयादेवीलाई भलिबल उपाधि,"टाप्टिङ, सोलुखुम्बु गैयादेवी बाल समूह तिङलाले सोमबार प्रथम वाङछु स्मृति कप भलिबलको ट्रफी जितेको छ। जिल्लाकै सर्वाधिक राशिको प्रतियोगितामा गैयादेवीले जनकल्याण युवा समूहलाई १७२५, २१२५, १५२५ ले पराजित गर्दै उपाधि जितेको हो।टाप्टिङ ३, खाम्दिङमा भएको प्रतियोगिता विजेताले १ लाख ८० हजार ८ सय ८८ रुपैयाँ पुरस्कार जित्यो। जनकल्याणको भागमा १ लाख ३० हजार ३ सय ३३ रुपैयाँ पर्यो।जनप्रिय मावि टाप्टिङ तेस्रो र नेपाने युवा क्लब दुधकुण्ड नगरपालिका चौथो भए। जनप्रियले ८० हजार ८ सय ८८ र नेपानेले ५० हजार ५ सय ५५ पुरस्कार पाए। योक्पु फाउन्डेसनद्वारा सञ्चालित प्रतियोगितामा १४ टिम सहभागी थिए। विजेतालाई आयोजक संस्थाका अध्यक्ष आङफुला शेर्पाले पुरस्कृत गरे। पर्यटन व्यवसायी वाङछु शेर्पाको प्रथम वार्षिकीको अवसरमा प्रतियोगिता गरिएको हो। लगातार तीन वर्षसम्म आयोजना गर्ने लक्ष्य आयोजकको छ। दोस्रो वर्ष क्षेत्रीय र तेस्रो वर्ष राष्ट्रिय स्तरमै ठूलो पुरस्कार राखेर प्रतियोगिता गरिने फाउन्डेसनका कोषाध्यक्ष आङबाबु शेर्पाले बताए।"
उच्च न्यायालयबाट ठाकुर हटाइए,"नयाँ दिल्ली भारतको उच्च न्यायालयले सोमबार देशको शक्तिशाली क्रिकेट बोर्डको अध्यक्षलाई हटाएको छ। सुधारका कार्यक्रम लागू नगरेको आरोपमा यस्तो अप्रत्यासित निर्णय आएको हो। न्यायालयले बोर्ड अफ कन्ट्रोल फर क्रिकेट इन इन्डिया (बीसीसीआई) का अध्यक्ष अनुराग ठाकुरसँगै बोर्डका नम्बर २ पदाधिकारी अजय सिर्केलाई तत्काल हटाउने निर्णय सुनाएको हो। निर्णयमा भनिएको छ, सर्वोच्च न्यायालय अबदेखि बीसीसीआईका अध्यक्ष र सचिवलाई हटाउँदै बोर्डको कुनै पनि काममा सहभागी हुन नसक्ने आदेश दिन्छ। गतवर्ष सुधारको कार्यक्रम लागू नगरेको आरोपमै बीसीसीआईको बैंक खातामा रोक लगाएयता अहिलेको निर्णय आएको हो। राजेन्द्रलाल लोधाको कमिटीले यसअघि बीसीसीआईमा गर्नुपर्ने सुधारबारे सुझाव पेस गरेको थियो। भारतमा क्रिकेट अत्यधिक लोकप्रिय छ र यसै कारणले बीसीसीआई विश्व क्रिकेटकै सबैभन्दा धनी संस्था बनेको छ। टेलिभिजनमा प्रत्यक्ष प्रसारण र प्रायोजन अनुबन्धबारे बीसीसीआईले अत्यधिक कमाइ गरेको हो। तर पछिल्लो समय बीसीसीआई लगातार विवादमा परेको छ। भ्रष्टाचार, खेल मिलेमतोका कारण बीसीसीआई आलोचनाको सिकार बन्दै आएको छ।"
सीमांकन फेर्न प्रदेशसभामै जानुपर्ने,"वर्तमान व्यवस्थापिका संसद पूर्ववर्ती संविधानसभाको रूपान्तरित रूप भएको हुँदा संविधानको भावना, मर्म यसले अगाडि सारेको मूल्य, मान्यता र राखेको अभीष्ट र आदर्शप्रति विशेष रूपमा संवेदनशील र मर्मज्ञ छ भन्ने कुरामा विश्वस्त हुन सकिन्छ। मिति २०७३।८।१४ मा नेपाल सरकारले व्यवस्थापिका संसदमा दर्ता गराएको संविधान संशोधनको विधेयकउपर संसदमा छलफल भई संविधान अनुकूल छ वा छैन? प्रस्तावित संशोधनको औचित्य प्रमाणित हुन्छ वा हुँदैन? आदि समग्र पक्षमा विचार विमर्श, बहस तथा मूल्यांकन भई उचित संविधान अनुकूल एउटा तार्किक निष्कर्ष निकाल्ने अवस्था कायम रहेकै देखिन्छ। वस्तुत: कानुन निर्माण प्रक्रियाअन्तर्गत कुनै पनि विधेयकउपर छलफल गरी कानुन निर्माण गर्ने आधिकारिक स्थल (राज्यको अंग) भनेको व्यवस्थापिकासंसद नै हो। शक्ति पृथकीकरणको सिद्धान्तका अतिरिक्त नेपालको संविधानले आत्मसात गरेको सिद्धान्त, दर्शन र यसमा समावेश गरिएका प्रावधानका दृष्टिले हेर्दा पनि संविधान संशोधनसम्बन्धी विधेयकको उपयुक्तता वा अनुपयुक्तता परीक्षण र यकिन गरी संविधान अनुकूल हुने गरी निर्णय लिने अधिकार व्यवस्थापिकासंसदमा नै निहित रहेको देखिन्छ। संविधान प्रतिकूल कानुन निर्माण हुन पुगेमा त्यसले मान्यता पाउन सक्दैन। न्यायिक पुनरावलोकनको माध्यमबाट त्यस प्रकारका संविधान प्रतिकूलका कानुनलाई यस अदालतले अमान्य घोषित गर्ने अवस्था आइपर्दछ। तर यसको तात्पर्य विधान प्रक्रियामा रहेको विषयमा विधायिकाले आफ्नो दृष्टिकोण प्रयोग गर्न नपाउँदैको अवस्थामा न्यायपालिकाबाट प्रक्रिया नै रोक्ने गरी आदेश गर्नु उचित देखिएन।अत: माथि उल्लेख गरिएका सन्दर्भ, आधार र कारणबाट यसमा निवेदकहरूको माग बमोजिम प्रस्तावित संविधानको दोस्रो संशोधन विधेयकलाई प्रक्रियामा अगाडि बढाउन नदिने गरी रोक्नु भनी अन्तरिम आदेश जारी गर्न मिलेन। अरू कानुन बमोजिम गर्नु। इति संवत् २०७३ साल पुस १८ गते रोज २ शुभम्।"
यो कस्तो स्वास्थ्य सेवा ?,"जाजरकोट पत्यार नलाग्न सक्छ सिटामोल समेत छैन जाजरकोटका अस्पतालमा। स्वास्थ्य चौकीको त कुरै छाडौं, जिल्ला अस्पतालले समेत उपचार गर्न सक्दैन ज्वरोका बिरामीको समेत। र, सामान्य चोटपटकका बिरामी समेत रिफर गरिन्छन् सुर्खेत र नेपालगन्जका अस्पतालहरूमा। वर्षैपिच्छे महामारी र प्रकोपले आक्रान्त भइरहने जाजरकोटमा न औषधि छ, न त पूर्वाधार र जनशक्ति नै। जिल्ला अस्पताललगायत ३ दर्जन स्वास्थ्य संस्थाहरू नाम मात्रका छन्। १५ शय्याको जिल्ला अस्पताललाई सरकारले एक वर्षअघि ५० शय्यामा विस्तार गरे पनि उपचार प्रणाली स्वास्थ्य चौकीको जति पनि छैन। सामान्य रोगकै बिरामी दिनहुँ रिफर गरिन्छन्। ज्वरो, निमोनियाँ, फ्याक्चर, सुत्केरी, दमलगायत सामान्य स्वास्थ्य समस्याकै उपचार हुन सक्दैन। सानो चोटपटकमा पनि नेपालगन्ज धाउनुपर्ने अवस्था छ, स्थानीय लीलाबहादुर शाहले भने, बिरामी अस्पताल पुग्न पाएको हुँदैन, रिफरकै कुरा हुन्छ। सामान्य उपचारका लागि पनि जिल्लाबाहिर धाउनुपर्ने भएकाले जाजरकोटवासीको उपचार निकै महँगो बनेको छ। ५० शय्याको जिल्ला अस्पतालमा सुत्केरी गराउने उपायसमेत नहुनु लाजमर्दो छ।स्वास्थ्य सेवा विभागले ९ विशेषज्ञ चिकित्सक, ४ मेडिकल अधिकृत र ४६ सहायकस्तरका सहित ५९ स्वास्थ्यकर्मीको दरबन्दी व्यवस्था गरे पनि अहिलेसम्म आइपुगेका छैनन्। न अस्पतालमा चिकित्सक छन्, न त भौतिक पूर्वाधार, उपकरण र औषधि नै, शाहले गुनासो गरे। अस्पतालको स्तर वृद्धि गरी ५ मेडिकल अधिकृत, स्टाफ नर्स ३, अनमी १, कार्यालय सहयोगीलगायत १७ जनाबाहेक थप पदपूर्ति हुन नसकेको डा चाँदनी जैसवालले बताइन्। सामान्य उपचार गर्न पनि कठिन छ, उनले भनिन्। आईपीडी, ओपीडी, ब्लड बैंक र सुत्केरी सेवाजस्ता अत्यावश्यक उपचारका लागि भवन र कोठा छैनन्। ब्लड बैंकका लागि उपकरण आएको १० महिना बिते पनि सञ्चालन गर्ने ठाउँ छैन। बिरामी सुताउने बेड त्यत्तिकै थन्क्याइएको छ। ३० वर्ष पुरानो जीर्ण भौतिक संरचना र उपकरण लथालिंग अवस्थामा छन्। ६ महिनायता अस्पताल प्रमुखसमेत तोकिएका छैनन्।जिल्लाका ३ दर्जन स्वास्थ्य संस्थामा गरी १ सय ५० स्वास्थ्यकर्मीको अभाव छ। दरबन्दीमा आएकाहरू पनि सरुवा गरी सुविधासम्पन्न क्षेत्रतर्फ जाने गरेकाले जाजरकोटमा स्वास्थ्यकर्मीको अभाव बढेको हो। दर्जनभन्दा बढी स्वास्थ्य संस्थाहरू कार्यालय सहयोगीकै भरमा चल्दै आएका छन्। विगतमा झाडापखाला र स्वाइन फ्लुको महामारीबाट बढी आक्रान्त पैंक, ढिमे, पजारू, नायकबाडा, रग्दा, सीमा, टालेगाउँलगायत गाविसका बासिन्दा सामान्य रोगकै उपचारबाट वञ्चित छन्। स्वास्थ्य संस्थामा वर्षैभरि औषधि अभाव हुने गरेको छ। सरकारले नि:शुल्क उपलब्ध गराउने भनेका औषधि जिल्ला अस्पतालमा समेत बिरामीले पाउँदैनन्। निजी मेडिकल खोज्दै धाउनुपर्ने बाध्यता छ। यतिखेर यहाँका स्वास्थ्य संस्थाहरूमा सिटामोल र टाँका लगाउने धागो तथा सियोसमेत पाउन छाडिएको स्थानीय कर्ण खत्रीले बताए। स्वास्थ्य संस्थामा कोर्टिन, एमोक्सिलिन, आई ड्रप, एन्टासिड, बुस्कोपान, र्यानिटिडिन, भिटामिन बी कम्प्लेक्स, फेनारामाइन, म्याग्लेट, जिन्क ट्याब्लेट, पारासिटामोल, डाइजिन, विभिन्न सलाइन, सिप्रो तथा आँखा, लुतो लगायतका ६० थरी औषधिको अभाव छ। नि:शुल्क वितरण गरिने ७० थरीमध्ये १० थरी औषधि पनि पाउन मुस्किल छ। सरकारले जिल्ला अस्पतालमा ७०, प्राथमिक स्वास्थ्य केन्द्रमा ५६ र स्वास्थ्य चौकीमा ३५ प्रकारका औषधि उपलब्ध गराउने भने पनि अहिलेसम्म ३० प्रकारभन्दा बढी औषधि उपलब्ध गराउन नसकेको स्टोरकिपर लमबहादुर खडकाले बताए। औषधि खरिदका लागि आउने वार्षिक बजेट नै कम रहेको तर्क उनले गरे। २ लाख जनतालाई वार्षिक ५० लाखभन्दा कमको औषधि खरिद हुन्छ, अनि कसरी पुग्छ? खडकाले भने।महामारी फैलिने सम्भावित क्षेत्रमा तत्काल औषधि पुर्याउन सजिलो हुने उद्देश्यले स्थापित केन्द्रमा औषधि बफर स्टक शून्य छ। सदरमुकाम खलंगा, सुवानाउली, ढिमे, भुर, दल्लीलगायत स्थानमै यस्तो हविगत छ। औषधि स्टक हुने अवस्था नरहेको स्वास्थ्यकर्मी कृष्ण खत्रीले बताए। चैत वैशाखदेखि महामारीको सम्भावना बढ्ने भएकाले स्टक गर्न ढिलाइ भइसकेको छ, उनले भने।"
गतिरोध हट्ने सम्भावना बढ्यो,"काठमाडौं सत्तारूढ कांग्रेस र माओवादी केन्द्रका नेताहरूले सर्वोच्च अदालतको निर्णयले लामो समयदेखि उत्पन्न राजनीतिक गतिरोधको अन्त्य हुने बताएका छन्। कांग्रेस वरिष्ठ नेता रामचन्द्र पौडेलले सर्वोच्चको फैसलालाई लिएर राजनीतिक दलहरूले टीकाटिप्पणी नगरी अघि बढ्नुपर्ने बताए। अब राजनीति गतिरोधलाई निकास दिएर अघि बढ्नुपर्छ, सर्वोच्चको फैसला पनि त्यसै दिशामा लक्षित छ, पौडेलले भने, संविधानअनुसार निर्धारित मितिमा तीनै तहको निर्वाचन गर्नेतिर राजनीतिक पार्टीहरू जुट्नुपर्छ। सर्वोच्चको फैसला आउनुअघि प्रमुख तीन दलका शीर्ष नेताहरूबीच छलफल भएको थियो। छलफलमा दुई पक्षबीच कुरा नमिलेपछि एमाले अध्यक्ष केपी ओलीले सर्वोच्चको फैसला हेरेर अघि बढौं भनेका थिए। सर्वोच्चले संविधान संशोधन विधेयकलाई अघि बढाउन नमिल्ने गरी राय दियो भने संशोधन प्रस्ताव फिर्ता गर्नुपर्छ, बैठकमा ओलीको भनाइ उद्धृत गर्दै स्रोतले भन्यो, प्रक्रियालाई अघि बढाउने खालको राय आयो भने त्यसैअनुसार हामी अघि बढ्न तयार छौं। बिहानको बैठक सर्वोच्च अदालतको फैसलाको प्रतीक्षा गर्ने भन्दै लामो छलफल नगरीकनै टुंगिएको थियो।उपप्रधान तथा गृहमन्त्री विमलेन्द्र निधिले पनि अदालतको निर्णयले संविधान संशोधन गरी निर्वाचन गर्ने बाटो खुलेको बताए। एमालेले संविधान संशोधन विधेयकलाई असंवैधानिक भन्दै औचित्यहीन जिद्दि गरी संसद् अवरोध गर्दै आएको थियो, निधिले भने, उसको तर्कलाई झूटो सावित गर्दै अदालतले संविधान संशोधन विधेयकमाथि छलफल गर्ने थलो संसद् नै हो भन्ने मान्यता स्थापित गरेको छ। निधिले मंगलबारको संसद् बैठकमै संविधान संशोधन र निर्वाचनसँग सम्बन्धित विधेयक प्रस्तुत गर्ने तयारीमा सरकार रहेको बताए। विधेयक अघि बढाउन सरकार प्रत्येक संसद् बैठकमा तयारी अवस्थामा रहेको तर संसद् अवरोधले हुन नसकेको बताउँदै निधिले भने, एमालेमा अलिकता पनि राजनीतिक इमानदारिता, नैतिकता र संसदीय प्रणालीप्रति विश्वास छ भने सर्वोच्चको फैसलापछि पूर्ववत् अडानबाट पछि हट्नुपर्छ। अब संसद् अवरोधको कुनै औचित्य छैन। संसद्मा छलफल गरेर संशोधनको विषय टुंग्याउनुपर्छ। माओवादी केन्द्रका उपाध्यक्ष नारायणकाजी श्रेष्ठले सर्वोच्चको फैसला आउनुअघि पनि आफूहरूले संसदको प्रक्रिया रोक्नुलाई गलत भन्दै आएको बताए। संसदको अवरोध रोक्नु गलत हो। संसदको प्रक्रिया अघि नबढदा निर्वाचनसँग जोडिएका कानुनहरू रोकिएका छन्। जसले आगामी मंसिरसम्ममा तीन तहको निर्वाचन गर्न समयको चाप पर्दै गएको छ, श्रेष्ठले भने, संविधान संशोधनको प्रस्तावलाई टेबल गरेर निर्वाचन मिति घोषणा गर्नुपर्छ। कानुन नबन्दासम्म निर्वाचन मिति सरकार कि निर्वाचन आयोगले घोषणा गर्ने भन्ने अन्योल रहेको श्रेष्ठले बताए। यस्तो अवस्थामा मन्त्रिपरिषद् निर्णयबाट वैशाखभित्रै स्थानीय निर्वाचन गर्ने गरी आयोगलाई तयारी थाल्न आग्रह गर्न सक्ने बताउँदै श्रेष्ठले भने, अबको बैठकले गतिरोध अन्त्य गर्दै मुलुकलाई निर्वाचनमय बनाउनुपर्छ। माओवादी केन्द्रकै सांसद रामनारायण बिडारीले सर्वोच्चको आदेशबाट संविधान संशोधन विधेयक सदनमा पेस गर्ने बाटो खुलेको बताए। विधेयक असंवैधानिक रहेकाले अन्तरिम आदेशद्वारा रोकिपाउँ भन्ने मागदाबी अदालतले अस्वीकार गरेको छ, उनले भने, सदनमा हुने छलफलबाट विधेयक स्वीकृत वा अस्वीकृत जे पनि हुन सक्छ। सर्वोच्चको आदेशले त्यसपछि पनि रिट लाग्न सक्छ भनिएको छ। कुनै विधेयकमाथि छलफल गर्ने संसदको अन्तरनिहित अधिकारको सम्मान गर्दै अदालतले शक्ति पृथकीकरणको सिद्धान्तका आधारमा त्यसमा हस्तक्षेप गर्न मिल्दैन भन्ने प्रस्ट पारेको उल्लेख गर्दै बिडारीले विधेयकको वैधानिकतामाथि उठेको विवाद निरूपण भएको बताए। संसद्मा विचाराधीन विधेयकमा यसो भयो, उसो भयो भन्ने मागदाबीलाई अदालतले अपरिपक्व मान्यो, उनले भने, यसमाथि छलफल र निर्णय गर्ने अन्तरनिहित अधिकार संसद्मा थियो र छ।"
सीमा हेरफेर संसद्बाट मिल्दैन भन्ने स्थापित : प्रतिपक्ष,"काठमाडौं प्रमुख प्रतिपक्षी एमालेले सर्वोच्च अदालतको आदेशबाट प्रदेशको सीमांकन हेरफेरको अधिकार संसद्लाई छैन भन्ने तथ्य स्थापित भएको जिकिर गरेको छ। अहिले संविधान संशोधनको आवश्यकता र औचित्य स्थापित भएको छैन। अदालतले हाम्रो त्यो अडानलाई सही ठहर गरेको छ, वरिष्ठ अधिवक्तासमेत रहेका एमाले संसदीय दलका उपनेता सुवासचन्द्र नेम्वाङले भने, सर्वोच्चले यो संशोधन विधेयकको प्रक्रिया अघि बढदा निश्चित समयभित्र प्रदेशसभामा पठाउनुपर्ने, बहुसंख्यक प्रदेशसभाको स्वीकृतिको प्रक्रिया पूरा गर्नुपर्ने, बहुसंख्यक प्रदेशसभाबाट स्वीकृत नभएमा विधेयक निष्क्रिय हुनेसम्बन्धी संविधानको धारा नै उल्लेख गरेर आदेश दिएको छ। तसर्थ अहिलेको संशोधन विधेयकको प्रक्रिया अघि बढाउनु निरर्थक हुन्छ। अदालतले संसद्मा रहेका सत्तापक्ष, विपक्षी सबैको ध्यानाकर्षण गर्दै आवश्यक पर्दा फेरि हस्तक्षेप गर्न सक्छौं भन्ने संकेत दिएको उल्लेख गर्दै नेम्वाङले त्यस्तो स्थिति आउन नदिन प्रदेशको सीमांकन फेरबदलसहितको निरर्थक प्रक्रिया रोक्नुपर्ने बताए।एमाले नेता तथा पूर्वकानुनमन्त्री अग्नि खरेलले सर्वोच्च अदालतले प्रदेशको सीमा हेरफेरसम्बन्धी विषय भने अहिले टुंगो लगाउन नमिल्ने मान्यता स्थापित गरेको बताए। संसदको प्रक्रिया अघि बढाउनसम्मका लागि बाटो खुले पनि प्रदेशको सीमा हेरफेर गर्न नमिल्ने भएपछि संशोधन विधेयक अघि बढाउनु वा नबढाउनुको कुनै औचित्य नरहने उनले बताए। प्रक्रियासम्म अघि बढाउन यसले रोकेन, खरेलले भने, तर संविधानको मर्म र भावनाअनुसार अघि बढ भन्दै धारा २७४ को व्यवस्थासमेतलाई उल्लेख गरेको छ, त्यसैले अब धारा २७४ लाई क्रस गरेर अघि बढ्न सकिँदैन। धारा २७४ मा सीमा हेरफेरका लागि प्रदेशसभाको अनुमति लिनुपर्ने लगायतको प्रावधान छ। यही प्रावधानलाई देखाउँदै एमालेले संशोधनसम्बन्धी विधेयक असंवैधानिक भन्दै संसद्मा छलफलमै लैजान नमिल्ने जिकिर गर्दै आएको छ।"
राजदूत वरिष्ठ हुँदा मूल्यांकन अवरुद्ध,"अरू देशमा राजदूतको कामको मूल्यांकन हेरेर उसलाई अर्को मुलुकको एग्रिमा (सहमति) लिएर पठाउने, कम महत्त्वपूर्ण मुलुकमा पठाउने या जिम्मेवारीबाटै फिर्ता बोलाउने प्रचलन छ। नेपालले भने अहिलेसम्म यस्तो अभ्यास गरेको छैन। राजनीतिक प्रतिशोधको रूपमा फिर्ता बोलाइन्छ भने करिअर बाहिरकालाई विवादमा पारिन्छ। करिअरका जतिसुकै नालायक भए पनि बचाउने काम मन्त्रालयले गर्ने गरेको गुनासो पूर्वराजदूतहरूको छ। परराष्ट्र सचिव शंकरदास बैरागी भने मन्त्रालयले आन्तरिक मूल्यांकन गरिरहेको र नियमित प्रतिवेदन पनि माग्ने गरेको बताउँछन्। प्रतिवेदन नपठाउनेलाई लिखित निर्देशन पनि दिने गरेका छौं, कसैले जानकारी गराएको छैन भन्छ भने त्यो गलत हो, बैरागीले भने, ग्रेडिङ छुट्याउने काम आन्तरिक हो। यसलाई हामीले भित्र गरिरहेका हुन्छौं, बाहिर भनिरहनु आवश्यक हुँदैन। हामी सुधारमा लागेका छौं। दूतावासको काम नै तोकेर, मुख्य काम र जिम्मेवारीको सूची नै दिएर ग्रेडिङ गर्ने विषय महेन्द्रबहादुर पाण्डे परराष्ट्रमन्त्री हुँदा सुरु भएको थियो। तर अझै टुंगोमा पुगेको छैन। श्रीलंका, इजिप्ट, डेनमार्क, क्यानडा, म्यानमार, अस्ट्रेलिया र ब्राजिलका दूतावासलाई अमेरिका, बेलायत, भारत, चीन, जापान जस्ता मुलुकका दूतावासको हैसियतमा राख्नु आफैंमा औचित्यहीन भएपछि सरकारले सबै दूतावासको अवस्था छुट्याउने भनेको थियो। ती दूतावासमा रहेकाहरूको प्रभावका कारण भने सरकारी योजना पूरा हुन सकेको छैन। खाडी मुलुक साउदी अरब, कतार, कुवेत, ओमान बहराइन र यूएईलाई एउटा र अन्य दूतावासलाई फरक श्रेणीमा लैजान लागिएको स्रोतको दाबी छ।"
दाइजो नियन्त्रण गर्नकडा कानुन ल्याइँदै,यस्तो छ प्रस्ताव :
मिडियामा बाधाव्यवधानको सोसाइटीद्वारा आपत्ति,"काठमाडौं केही स्वार्थ समूहले विभिन्न बहानामा मिडिया संस्थाहरू सञ्चालनमा अवरोध सिर्जना गरी अनावश्यक एवं नकारात्मक भ्रम फैलाउन दुष्प्रयास गरिरहेको भन्दै नेपाल मिडिया सोसाइटीले आपत्ति जनाएको छ। लामो समयदेखि देशले भोगेको अस्थिर राजनीति, त्यसमाथि महाभूकम्प र नाकाबन्दीका कारण रुग्ण अवस्थामा रहेका मिडिया उद्योगलाई सरकारले सबै किसिमबाट उपेक्षा र सुसञ्चालन हुनबाट रोक्न निसाना साध्दै आएको सर्वविदितै छ। त्यसै पनि नयाँनयाँ विभिन्न सञ्चार ऐन वा कानुनका नाममा स्वार्थ समूहका कुत्सित उद्देश्य पूरा गर्न सरकारबाट थोपरिने निर्णय र निर्देशनले मिडिया उद्योग हैरान भएको अवस्था छ, सोसाइटीका अध्यक्ष पुष्करलाल श्रेष्ठद्वारा सोमबार जारी विज्ञप्तिमा भनिएको छ, मिडिया संस्थाहरूले प्रचलित नियमकानुनभन्दा बाहिर गएर गरिने कुनै पनि बाधाव्यवधानलाई किमार्थ स्वीकार गर्न सक्दैनन्। विज्ञप्तिमा केही सातादेखि कान्तिपुर पब्लिकेसनको वितरण विभागअन्तर्गत आंशिक तथा ज्यालादारीमा कार्यरत केही श्रमिकले कानुनविपरीत विभिन्न सुविधा माग गर्ने नाममा पत्रिकाको वितरणमा अवरोध गर्ने चेतावनी, बाह्य धम्की तथा हस्तक्षेप गरेकोप्रति असहमति जाहेर गरिएको छ। सञ्चार संस्थामा कार्यरत आंशिक तथा ज्यालादारी श्रमिकबारे सम्बन्धित संस्थाले तोकेको विनियमावलीमार्फत हुने कानुनी व्यवस्थालाई यसमा स्मरण गराइएको छ। सोसाइटीले कुनै पनि बहानामा मिडिया सञ्चालनमा भइरहेको अवरोधलाई तत्काल बन्द गरी व्यवस्थापनसँग सौहार्दपूर्ण वार्तालाप गरेर समस्या समाधानको पहल गर्न सम्बन्धित पक्षलाई पनि अनुरोध गरेको छ।"
कीर्ते गरी अर्काकै जग्गा बेचियो,"काठमाडौं भण्डारा २, चितवनका लोकेन्द्रराज पाठक झसंग भए, जब आफ्नो नाममा रहेको तीन बिघा एक कट््ठा पाँच धुर जग्गा अरू कसैले बेचेको पत्तो पाए। देवेन्द्र थापालगायतको गिरोहले काठमाडौं डिल्लीबजार र चितवन मालपोतका कर्मचारीसँग मिलेर उनको जग्गा बेचेको रहेछ। जग्गाधनी पाठकको नागरिकता तथा लालपुर्जा नै किर्ते बनाएर जग्गा बिक्री गरिएको प्रहरीको अनुसन्धानबाट खुलेको हो। केन्द्रीय अनुसन्धान ब्युरोका अनुसार पाठकको लालपुर्जाको फोटोकपीका आधारमा थापाले जग्गाधनीको नागरिकता र लालपुर्जा बनाएका थिए। गिरोहले उक्त जग्गा २०६६ माघमा काठमाडौं, डिल्लीबजारस्थित मालपोत कार्यालयमार्फत जिल्लाविहीन अर्थात् बेजिल्ले कागजात बनाएर जीवनराज पाठकलाई एक लाख रुपैयाँमा बेचेको थियो। यसरी जग्गा किन्ने जीवनराज नाम गरेको मान्छेको अस्तित्व भने कागजमा मात्रै छ। अनुसन्धानबाट जीवनराज भन्ने मान्छे नै छैन भन्ने पत्तो लाग्यो। किर्ते नाम र किर्ते कागजका आधारमा जग्गा बेचिएको रहेछ, ब्युरोकी प्रवक्ता प्रहरी उपरीक्षक मीरा चौधरीले भनिन्।जग्गाधनीको नक्कली कागजातका आधारमा नक्कली मान्छेलाई जग्गा बेचिएको सक्कली कागजात डिल्लीबजार मालपोतबाट गिरोहले प्राप्त गरेको थियो। नियमअनुसार बेजिल्ले पास गरिएको उक्त जग्गा रहेको जिल्लास्थित मालपोत कार्यालयमा सिलबन्दी गरेर हुलाकमार्फत कागजात पठाइन्छ वा कर्मचारीकै हातबाट पठाइन्छ। तर गिरोहसँग मिलेका कर्मचारीले भने उक्त कागजात गिरोहकै सदस्यलाई दिएर पठाए। कागजातमा एक लाख रुपैयाँमा बेचेको लेखिए पनि गिरोहले अगाडि दुई अंक थपेर २१ लाखमा बेचेको बनायो। जग्गा किनबेचको शृंखला यतिमै रोकिएन। नक्कली कागजकै भरमा कर्मचारी र गिरोहले मिलेर उक्त जग्गा नक्कली जीवनराजबाट २०६६ चैतमा मकवानपुरस्थित नेचुरल फ्लावर एन्ड हर्बल कम्पनीलाई ४९ लाख ५० हजार रुपैयाँमा बिक्री गर्यो। हर्बल कम्पनीले उक्त जग्गासहित तीनवटा घर धितो राखेर २०६९ साउनमा प्राइम बैंकबाट आठ करोड रुपैयाँ निकाल्यो। किर्ते गरी जग्गा किनबेच गरेको आरोपमा प्रहरीले मोरङ इटहराका देवेन्द्र थापा, झापा गौरीगन्जका नगेन्द्र कार्की, खोटाङ घर भई ललितपुर बस्ने मीनबहादुर भट्टराईलाई केन्द्रीय अनुसन्धान ब्युरोले पक्राउ गरेको छ। यस प्रकरणमा संलग्न आरोपमा डिल्लीबजार मालपोतका तत्कालीन शाखा अधिकृत मीनबहादुर भट्टराई पनि पक्राउ परेका छन्। पीडित पाठकले आफ्नो जग्गा किर्ते गरी बिक्री गरिएको थाहा पाएपछि बदरका लागि चितवन जिल्ला अदालतमा मुद्दा हालेका छन्। किर्ते जग्गा किनबेचमा संलग्न अरूमाथि पनि अनुसन्धान भइरहेको छ, ब्युरो प्रवक्ता चौधरीले भनिन्, सरकारी कर्मचारी र अरू पनि छिट्टै पक्राउ पर्नेछन्। नागरिकता ऐन २०२० का अनुसार किर्ते नागरिकतामा एकदेखि पाँच वर्षसम्मको कैद वा २० हजारदेखि एक लाखसम्मको जरिवानाको व्यवस्था छ भने ठगीमा पाँच वर्षसम्मको कैद वा बिगो बराबरको जरिवाना तोकेको छ।"
सर्वोच्चमा दुई न्यायाधीश सिफारिस,काठमाडौं न्याय परिषदले सर्वोच्च अदालतका लागि दुई न्यायाधीश नियुक्त गर्न सिफारिस गरेको छ। प्रधानन्यायाधीश सुशीला कार्कीको अध्यक्षतामा सोमबार बसेको परिषद् बैठकले पोखरा उच्च अदालतका मुख्य न्यायाधीश पुरुषोत्तम भण्डारी र वीरगन्ज उच्च अदालतका मुख्य न्यायाधीश तेजबहादुर केसीलाई सर्वोच्चको न्यायाधीश नियुक्त गर्न सिफारिस गरेको हो। परिषदले सोमबार नै भण्डारी र केसीको नाम संसदीय सुनुवाइका लागि संसद् सचिवालयमा पठाएको छ।
उपसचिवसहित पाँचविरुद्ध भ्रष्टाचार मुद्दा,"काठमाडौं अख्तियार दुरुपयोग अनुसन्धान आयोगले मालपोत कार्यालय, धनकुटाका तत्कालीन कार्यालय प्रमुख उपसचिव सुरेशकुमार थपलियासहित ५ जनाविरुद्ध सोमबार विशेष अदालतमा भ्रष्टाचार मुद्दा दायर गरेको छ। मालपोत कार्यालय धनकुटाका तत्कालीन शाखा अधिकृत टंकप्रसाद दुवाडी, नापी कार्यालय, धनकुटाका तत्कालीन नापी अधिकृत अभयकृष्ण जोशी र डाँडाबजारका तत्कालीन गाविस अध्यक्ष प्रेमसिंह लिम्बू र लालप्रसाद लिम्बूविरुद्ध मुद्दा दायर गरिएको हो ।"
पन्ध्र सालका सांसद पोखरेलको निधन,काठमाडौं लोकतान्त्रिक आन्दोलनका योद्धा एवं २०१५ सालका सांसद मणिराम पोखरेलको निधन भएको छ। कांग्रेसको राजनीतिमा सक्रिय रहँदै आएका पोखरेलको ८७ वर्षको उमेरमा सोमबार काठमाडांैमा निधन भएको हो। उनको सोमबार नै पशुपति आर्यघाटमा अन्त्येष्टि गरियो। निरंकुश पञ्चायती व्यवस्थाविरुद्ध कांग्रेसद्वारा सञ्चालन भएको आन्दोलन र संघर्षका क्रममा पोखरेल जयतु संस्कृतम् आन्दोलनमा सहभागी थिए।
कान्तिपुरकर्मी पुरस्कृत,काठमाडौं यस वर्षको गरिबी निवारण कोष राष्ट्रिय पत्रकारिता पुरस्कार दुई कान्तिपुरकर्मीसहित तीन पत्रकारलाई सोमबार प्रदान गरिएको छ। पुरस्कार यस वर्ष नेपाली राष्ट्रिय छापामाध्यम विधाअन्तर्गत कान्तिपुरका वीरगन्ज संवाददाता भूषण यादव र विद्युतीय तथा अनलाइन सञ्चारमाध्यम विधातर्फ भोजपुर संवाददाता विद्या राईलाई प्रदान गरिएको हो। त्यसैगरी मोफसलका छापामाध्यम विधाअन्तर्गत राकेशप्रसाद चौधरीलाई पुरस्कृत गरिएको छ। पुरस्कार राशि जनही ४० हजार रुपैयाँ छ।
"श्रीमान् जेलमा, श्रीमती कारोबारमा","काठमाडौं लागूऔषध कारोबारमा श्रीमान् जेल परेका बेला उनको कारोबार चलाउन थालेकी श्रीमती पनि प्रहरीको फन्दामा परेकी छन्।प्रहरीको लागूऔषध नियन्त्रण ब्युरोले ३ जनालाई ८ लाख ६२ हजारको लागूऔषधसहित पक्राउ गरेको छ। पक्राउ पर्नेमा ललितपुर लेले घर भई काठमाडौं क्षेत्रपाटी डेरा गरी बस्ने विमला थापा हुसेन, भारत पूर्वी चम्पारणका १८ वर्षीय विक्कीकुमार सिंह र १७ वर्षीय सञ्जितकुमार सिंह छन्। लागूऔषधसहित पक्राउ परेका विमलाका श्रीमान् मञ्जुर हुसेनलाई जिल्ला अदालतले २०७३ असोजमा ३ वर्ष ६ महिना कैद र २ लाख जरिवाना सजाय सुनाएको थियो। विमलाले श्रीमानको जरिवाना रकम तिर्न आफू लागूऔषध ओसारपसारमा लागेको प्रहरीलाई बयान दिएकी छन्। विमला पक्राउ परेपछि प्रारम्भिक अनुसन्धानका क्रममा उनले दिएको बयानका आधारमा लागूपदार्थ ओसारपसार गर्ने भारतीय युवक पक्राउ परेका हुन्। बिहीबार दिउँसो नयाँ बजारबाट ब्रुपेनर्फिन २९ एम्पुल, डाइजेपाम ३९ एम्पुल र फेनारगन ४४ एम्पुलसहित उनी पक्राउ परेकी हुन्। उनले दिएको जानकारीका आधारमा सोमबार बिहान प्रहरीले विक्कीलाई डाइजेपाम ३०० एम्पुल, फेनारगन र ब्रुपेनर्फिन २२ सय एम्पुलसहित कालीमाटीबाट पक्राउ गरेको हो। सञ्जितले सोही लागूपदार्थहरू शरीरमा लुकाइरहेको अवस्थामा प्रहरीले पक्राउ गरेको थियो। नेपालभारत सीमा क्षेत्रबाट यिनीहरूले शरीरमा लागूऔषध भित्र्याउने गरेको प्रहरी अनुसन्धानबाट खुलेको छ।"
थाहा पाए बेइज्जत,"काठमाडौं दोलखाकी १६ वर्षीया रिंकी थापा (नाम परिवर्तित) अहिले ११ कक्षामा पढदै छिन्। तर, उनले काम गर्न थालेको ८ पढदादेखि हो। गाउँबाट परिवारसँगै राजधानी छिरे पनि आफूभन्दा साना ३ बहिनी पाल्नु उनकी आमा एक्लैका लागि असम्भव थियो। अनि आफ्नो उमेर नहेरी काम गर्न थालिन्।सुरुमा मासिक १५ सय रुपैयाँमा होटलमा भाँडा माझ्ने, टेबल पुछनेजस्ता काम गर्थें, उनले सुनाइन्, अहिले डान्स बारमा काम गर्छु। टिप्स र तलबसहित १२१३ हजार आउँछ। त्यसले परिवार र पढाइ दुवै चल्दै छ। उनले बहिनीहरूलाई राम्रो शिक्षा दिलाउनुका साथै आफ्नो पढाइलाई निरन्तरता दिइरहेकी छिन्।मनोरञ्जन क्षेत्र अर्थात् होटल, क्याबिन रेस्टुरेन्ट, डान्स बार, मसाज पार्लरजस्ता क्षेत्रमा किशोरकिशोरी काम गरिरहेका भेटिन्छन्। त्यस्तैमध्येकी एक हुन् सोलुखुम्बुकी १६ वर्षीया रश्मिला खडका (नाम परिवर्तित)। उनकी आमा तरकारी बेच्ने गर्थिन्। आमालाई पत्थरी भएपछि घर चलाउन पैसा कमाउनैपर्ने बाध्यता आयो। पहिलोपटक वेटरका रूपमा होटलमा काम गर्न जाँदा उनी १३ वर्षकी मात्र थिइन्।त्यस समयमा उनले सातै दिन रातभर वेट्रेसका रूपमा काम गर्दा ४ हजार तलब पाउँथिन्। डान्स पनि गर्यो भने झन् बढी पैसा पाइन्छ भनेपछि दुवै काम गर्ने गरेकी छु, खडकाले भनिन्, अहिले दुवै काम गरेपछि मासिक १० हजार जति आउँछ।बेलुका ५६ बजेपछि बिहानको ३ बजेसम्म काम गर्नुपर्छ। विद्यालय पढदासम्म त १० बजेदेखि स्कुल जानुपर्ने हुँदा खासै कठिनाइ नहुने उनीहरू बताउँछन्। तर, क्याम्पस पढ्न थालेपछि बिहानै जानुपर्ने हुँदा उनीहरूलाई काम र पढाइ दुवै गर्न गाह्रो भइरहेको छ। बिहान कलेज जाँदा सुत्न नपाएर आँखा सुन्निरहेको हुन्छ। साथीहरूले सोधे अर्कै कारण बताइदिन्छु। कलेजमा कसैलाई थाहा भयो भने बेइज्जत हुन्छ, थापा भन्छिन्। संविधानको मौलिक हकमा कुनै बालबालिकालाई श्रममा लगाउन बन्देज गरेको छ। श्रम ऐन २०४८ र बालश्रम निषेध र नियमन गर्ने ऐन २०५६ अनुसार १६ वर्षमुनिका बालबालिकालाई काममा लगाउन नपाइने र लगाए पनि ६ घण्टाभन्दा बढी लगाउन नपाइने भनिएको छ। कानुनी प्रावधान भए पनि गरिबीका कारण बालबालिका र किशोरकिशोरी अझै श्रम गरिरहेका छन्।समाजले रात्रिकालीन पेसालाई अमर्यादित ठानेकैले यस क्षेत्रमा काम गर्ने महिलापुरूष कसैले समाजमा खुलेर पेसामाथि गर्व गर्ने स्थिति छैन। यस क्षेत्रमा कार्यरतले यौन दुव्र्यवहारका घटनासमेत बाल्यकालमै सामना गर्नुपर्ने हुन्छ।धनी ग्राहक हुन्छन्। रक्सी खाएपछि आफूलाई पनि जबरजस्ती सँगै खाउ भन्ने, जथाभावी बोल्ने, हात लाउने, वस्तुभाउ जस्तो व्यवहार गर्न थाल्छन्, खडकाको अनुभव छ।कतिपयलाई त साहुले नै यौनकर्ममा संलग्न गराउने बताउँछिन् जोरपाटीस्थित क्याबिन रेस्टुरेन्टमा कार्यरत एक किशोरी। अहिले यस क्षेत्रमा पढेलेखेका आउन थालेका छन्। अहिले पनि किशोरीको संख्या धेरै रहेको महिलाका लागि महिला मञ्चकी अध्यक्ष सिर्जना पुनले बताइन्। सहजै काम पाइन्छ। कम उमेर, सुन्दर, हँसिली भए पुग्यो, मकवानपुरकी सरिता लामाले भनिन्, दक्षता हेरिन्न। त्यसैले सीप नसिकेका र सामान्य लेखपढ गर्न जान्ने यो पेसामा सजिलै आउँछन्।पहिले नुवाकोट, धादिङ, सिन्धुपाल्चोकलगायत राजधानीवरपरका महिला यस पेसामा बढी भेटिए पनि भूकम्पपछि गोरखाका युवतीको संख्या बढेको विश्वास नेपालकी तारा भण्डारी बताउँछिन्। यस क्षेत्रमा किशोरको आर्थिक शोषण तुलनात्मक रूपले बढी हुन्छ। १६ वर्षको उमेरदेखि दोहोरीमा नाच्ने तनहुँका असीम गुरुङको अनुभवमा यो क्षेत्रमा लागेका पुरूषले महिलाभन्दा कम पैसा पाउँछन्। केटामान्छे अलराउन्डर हुनुपर्छ, उनले थपे, ओभरटाइम गरे पनि पैसा कम पाइन्छ। श्रमजीवी महिलाप्रति डान्सबार, रेस्टुरेन्टमा हुने यौन उत्पीडन नियन्त्रण गर्न सर्वोच्च अदालतले २०६५ मा जारी गरेको निर्देशिकामा यस किसिमका व्यवसाय जिल्लास्तरीय अनुगमन एवं कारबाही समितिअन्तर्गत रहने उल्लेख छ। प्रमुख जिल्ला अधिकारी अध्यक्ष रहेको समितिमा प्रहरी र महिला विकास कार्यालय वा स्थानीय विकास अधिकारी सदस्य रहने व्यवस्था छ। यस क्षेत्रमा कुनै दुव्र्यवहार भए समितिमा उजुरी दिन सकिन्छ। तर, समितिमा उजुरी पर्दैन। उजुरी नपरे पनि अनुगमन नियमित भइरहेको छ, महिला विकास अधिकृत अनीता अधिकारीले भनिन्, काम गर्नेमा बालिका र किशोरी भेटिए पनि तत्काल उद्धार गर्न सम्भव हुँदैन। क्याबिन रेस्टुरेन्ट, होटल, डान्सबार, मसाज पार्लरजस्ता व्यवसाय कुनै घरेलु कार्यालयमा त कुनै नगरपालिकामा दर्ता भएका छन्। अधिकांश त दर्तै नगरी सञ्चालन भएका छन्। राज्यसँग यस्ता व्यवसायको संख्या, कार्यरत कर्मचारी, श्रममा संलग्न बालबालिका वा किशोरी केहीको पनि यकिन तथ्यांक छैन। जसले गर्दा यस क्षेत्रलाई व्यवस्थित गर्न कठिन हुने सरोकारवालाहरू बताउँछन्। अनुगमनका क्रममा बालबालिका भेटिए पनि उद्धार गर्न नसकिएको एसपी प्रद्युम्न कार्कीले बताए। यस क्षेत्रमा रहरले कोही बालबालिका गएका हुँदैनन्, उनीहरूलाई विकल्प नदिई कामबाट निकाल्नु भनेको अपराधमा धकेल्नु र झनै गरिब बनाउनु हो, कार्कीले भने। तर, यौनजन्य दुव्र्यवहार भए प्रहरीले कारबाही गर्ने उनले बताए।विकल्प दिए पेसा परिवर्तनआमसञ्चार पढदै गरेकी खडका अब यो छाडेर अर्कै पेसा अपनाउने सुरमा छिन्। समाजले थाहा पाए बदनाम हुने डरले उनले पेसा परिवर्तनको तयारी गरेकी हुन्। उनीजस्तै यस क्षेत्रमा संलग्नले अर्को पेसा रोज्न सहज नभएको उनीहरूको गुनासो छ। केही संघसंस्थाको पहलमा सीपमूलक तालिम लिएर अर्को पेसा अपनाउनेको संख्या पनि बढदै छ। अधिकांशले ब्युटी पार्लर सञ्चालन गरिरहेको विश्वास नेपालकी अध्यक्ष भण्डारीले बताइन्।अन्तर्राष्ट्रिय श्रम संगठनको नेपाल बालश्रम प्रतिवेदन २०१२ अनुसार नेपालका ५ देखि १७ वर्ष समूहका ४० प्रतिशत कुनै न कुनै श्रममा संलग्न छन्। १६ लाख बालबालिका औपचारिक र अनौपचारिक श्रम क्षेत्रमा संलग्न रहेको तथ्यांक छ।"
ठगी गर्ने थुनामा,ललितपुर विदेश भ्रमणमा जाने सरकारी र उच्च पदस्थ टोलीका साथ विदेश पठाइदिन्छु भनी रकम ठगी गर्ने महालक्ष्मी नगरपालिका १८ का अनुपकुमार सिंह र रमेशकुमार खत्री पौडेललाई ललितपुर जिल्ला अदालतले पुर्पक्षका लागि कारागार चलान गरेको छ। इमाडोलमा सिद्धिदाता इन्टरप्राइजेज नामक कम्पनी खोली विभिन्न व्यक्तिसँग २ करोड ३० लाख ४५ हजार ठगी आरोपमा उनीहरूलाई नख्खु कारागार चलान गरिएको प्रहरीले जनाएको छ।
सादा पोसाकमा प्रहरी,"ललितपुर जिल्लाका विभिन्न स्थानमा चल्ने बसमा यात्रा गर्दा पकेटमारीको उजुरी आउने क्रम नरोकिएपछि महानगरीय प्रहरी परिसर जावलाखेलले सादा पोसाकमा प्रहरी खटाउन थालेको छ। परिसरका डीएसपी ईश्वर कार्कीले गुनासो धेरै आएपछि सादा पोसाकमा प्रहरी खटाइएको बताए। उनले सादा पोसाकका विशेष प्रहरी टोलीले पाकेटमारको दुई समूहलाई नियन्त्रणमा लिएको पनि बताए। प्रहरीका अनुसार यसरी खटिएको टोलीले विक्रम लामा, दिलीप लामा, सन्तोष परियार, रुपक बुढाथोकी र सन्तोष विष्टलाई पक्राउ गरेको छ।"
१० लाख जरिवाना असुल,"ललितपुर जिल्ला अदालत पाटनले फैसला कार्यान्वयन विशेष अभियानअन्तर्गत यस आवको पहिलो चौमासिकमा १९ फरार व्यक्तिबाट १० लाख ४७ हजार १ सय ३५ रुपैयाँ जरिवाना असुल गरेको छ। अदालतका अनुसार साउनमा १० जनाबाट ७ लाख ६६ हजार ८ सय ८८, भदौमा ४ बाट २९ हजार ५ सय, असोजमा २ बाट ८१ हजार २ सय ७७ र कात्तिकमा २ बाट १ लाख ६५ हजार ४ सय ७० र मंसिरमा १ बाट ४ हजार जरिवाना उठेको हो।"
कल बाइपास गर्ने पक्राउ,काठमाडौं प्रहरीले कल बाइपास गर्ने दुईजनालाई उपकरणसहित पक्राउ गरेको छ। पुस ९ मा पक्राउ परेका कार्यविनायक नगरपालिकाका ६५ वर्षीय राकेश गिरी र रुकुम घर भई कोटेश्वर बस्ने ३४ वर्षीय गणेशकुमार मल्ललाई प्रहरी केन्द्रीय अनुसन्धान ब्युरोले सोमबार सार्वजनिक गरेको हो। कल बाइपासमा संलग्न गिरोहलाई कानुनी दायरामा ल्याउन थालिएको अपरेसन भ्वाइस फक्सका क्रममा गिरी र मल्ल पक्राउ परेका हुन्। गिरी यसअघि पनि कल बाइपास गरेकाले पटकपटक पक्राउ परेका थिए। कल बाइपासमा कोटेश्वरमा ३२ पोर्ट र पोखरामा ६४ पोर्ट गरी ९६ पोर्टको जीओआईपी पनि प्रहरीले बरामद गरेको छ।अवैध कल बाइपासविरुद्ध थालिएको अभियानमा ९४ स्थानमा कारबाही गरिएको ब्युरोले जनाएको छ। पक्राउ परेकामा १ सय १० नेपाली र ३१ विदेशी छन्। प्रहरीले १ सय ४१ प्रतिवादीविरुद्ध ११ अर्ब ६८ करोड ३८ लाख १८ हजार ८ सय ७४ रुपैयाँ बिगो मागदाबी लिई अदालतमा मुद्दा दायर गरिसकेको छ।
मिचियो नेपाली भूमि,"बिर्तामोड सीमावर्ती जिल्ला झापामा सीमास्तम्भ उखेलेर नेपाली भूमि तीव्र दरले अतिक्रमण भइरहेको पाइएको छ। दशकअघिको तथ्यांकले १९ वटा स्तम्भ हराएको देखाएकामा अहिले त्यो संख्या १ सय ९४ पुगेको छ। नेपालभारत सीमाअन्तर्गत झापा जिल्लाको सीमारेखा १ सय ४६ किमि छ। यो दूरीमा रहेका तीन प्रकारका सीमास्तम्भ हराउने क्रम बढिरहेको नापी विभागका पूर्वमहानिर्देशक सीमाविद् बुद्धिनारायण श्रेष्ठले जनाए। सीमामा मुख्य, सहायक र सानो गरी तीन किसिमका स्तम्भ छन्। सीमा सुरक्षा कार्यालय झापाका अनुसार मुख्य स्तम्भ ७६, सहायक स्तम्भ १ सय २१ र सानो स्तम्भ ७ सय १ वटा गरी ८ सय ९८ वटा रहेकामा १ सय ९४ वटा हराएका हुन्। तिनमा मुख्य ५, सहायक २३ र सानो स्तम्भ १ सय ६६ वटा छन्। एकदेखि दुई किमि दूरीमा रहेका मुख्यस्तम्भ भारतीय पक्षले जबर्जस्ती सार्ने गरेको श्रेष्ठको आरोप छ। जिल्लाका स्तम्भमध्ये ३ सय ४१ वटा मात्र सग्लो रहेको सीमा सुरक्षा कार्यालय, झापाका प्रवक्ता प्रहरी नायव उपरीक्षक राजेश उप्रेतीले जानकारी दिए। त्यस्तै, ३ सय ३४ वटा मर्मत र २९ वटा पुनर्निर्माण गर्नुपर्ने अवस्थाका छन्। अढाई वर्षयता क्षेत्र छुट्टयाएर स्तम्भ मर्मत भइरहेको सीमाविद् श्रेष्ठले बताए। भारतले जोर अंक र नेपालले बिजोर अंकका स्तम्भ मर्मत गर्ने र बनाउने सहमति छ। झापामा दुई सातापछि काम सुरु गरिने कार्यालयले जनाएको छ।बाहुनडाँगीका १७, १८ र २८ नम्बर, मेचीनगरका ४६ र ५३, ज्यामिरगढीका ५५, ६७, ७०, ९२, ९४ र ९५ तथा भद्रपुरका ११२ र ११३ नम्बरका स्तम्भ हराएका छन्। त्यस्तै, महेशपुरको १०२, पाठामारीको १०९, घेराबारीको १२७, महाभाराको १३८, कोरोबारीको १४५ र खजुगाछीको १५२ नम्बर स्तम्भ अहिले देखिँदैनन्। श्रेष्ठका अनुसार बाहुनडाँगीदेखि भद्रपुरसम्म सीमास्तम्भको नम्बर १७ देखि १२० सम्म छ। महेशपुरबाट १०१ बाट सुरु गरी मोरङको सिमानासम्म १५२ नम्बरसम्म छ। अधिकांश स्तम्भ खोलाले बगाएको तथा भारतीयले उखेलेको स्थानीय बताउँछन्।२६१ बिघा मिचियोझापासँग सीमा जोडिएको क्षेत्रमा २ सय ६१ बिघा अर्थात् १ सय ७४ हेक्टर भूमि अतिक्रमण भइसकेको सीमाविद् श्रेष्ठले जनाए। देशका ७१ ठाउँमा गरी ६ सय ६ वर्गकिमि मिचिएको छ। सीमावर्ती बासिन्दाका अनुसार जग्गाको लालपुर्जा आफूसँग रहे पनि खेती भने भारतीय नागरिकले गर्दै आएका छन्। भारतले झापाका ८ स्थानमा भूमि मिचेको प्रस्टै थाहा हुने श्रेष्ठको भनाइ छ। उनका अनुसार मेची नदी र भद्रपुर मावि नजिकको १ नम्बर जंगे पिल्लरलाई मुख्य स्तम्भ मान्न भारत तयार छैन। यसो हुँदा २७ हेक्टर जमिन अतिक्रमणमा परेको छ। त्यत्रो ठूलो खम्बालाई मेन पिलर होइन भन्नु विडम्बनापूर्ण छ, श्रेष्ठले भने, यसैबाट भारतले हाम्रो जमिन मिच्छ र मिचेको छ भन्ने पुष्टि हुन्छ।त्यस्तै, कोरोबारी २ र ४ नम्बर वडामा रहेको १४० नम्बरको सीमास्तम्भ सारेर भारतले ४१ हेक्टर जमिन आफ्नोतिर पारेको छ। पाठामारीमा नयाँ सीमास्तम्भ गाढेर १० हेक्टर, महेशपुर २ डोलगाउँपूर्व १० हेक्टर, ज्यामिरगढी १ र २ क्षेत्रमा १० हेक्टर, मेचीनगर ११ मा ४१ हेक्टर जमिन भारतले अतिक्रमण गरेको श्रेष्ठले बताए। मेचीनगर नकलबन्दा क्षेत्रमा ४६ नम्बर जंगे पिल्लर छेउ १५ हेक्टर र बाहुनडाँगीको पाटापुर क्षेत्रमा २० हेक्टर मिचिएको छ। अन्यत्र पनि भूमि मिचिएको हुन सक्छ, श्रेष्ठले भने, मैले नक्साका आधारमा जमिन भिडाउँदा झापामा १ सय ७४ हेक्टर मिचिएको पाएँ। मेची नदी किनारको क्षेत्र बढी विवादित रहेको उनको भनाइ छ। महेशपुर २ मा रहेको २ नम्बर जंगे पिल्लर जीर्ण भइसकेको छ। त्यस क्षेत्रमा नेपाली भूमि मिचेर भारतले ७ वर्षअगाडि इन्दिरा आवास योजना बनाएको श्रेष्ठले बताए। झापाका अतिक्रमित भूभागको जग्गादर्ता प्रमाणपत्र झन्डै ६५ नेपाली परिवारसँग रहे पनि जोतभोग गर्नबाट वञ्चित छन्। अधिकांश सीमा नाकामा भारतीय सीमा सुरक्षा बल जंगे पिल्लरसँगै नो मेन्स लेन्ड क्षेत्रभित्र पोस्ट बनाएर बसेको छ। अन्तर्राष्ट्रिय कानुनअनुसार कुनै पनि देशका नागरिक नो मेन्स लेन्ड भित्र बस्न मिल्दैन। झापाका केही दसगजा क्षेत्रभित्रै भारतीय बस्दै आएकाले जिल्लाको क्षेत्रफल खुम्चिने क्रममा रहेको पीडित बताउँछन्। जिल्लाको कुल क्षेत्रफल १ हजार ६ सय ६ वर्ग किमि रहेकामा पुन: रेखांकन गर्दा घट्ने सम्भावना रहेको एक सर्भेयरले जनाए।२०४५ सालमा खोला, नदी जता बगे पनि सिमाना स्थायी मान्नुपर्ने र विवाद स्थायी रूपमै समाधान गर्ने दुई देशबीच समझदारी थियो। तर, भौगोलिक हिसाबले नदी पश्चिमतिर सर्दै आएपछि सीमा मिचिने क्रम तीव्र छ। सीमा विवाद बल्झिँदै जाँदा २०५३ मा मेचीदेखि महाकालीसम्म नयाँ स्तम्भ निर्माण र भत्किएकाको मर्मत गरी व्यवस्थित पारे पनि भारतले अतिक्रमण नरोकेको श्रेष्ठको भनाइ छ।"
स्तम्भ व्यवस्थित गर्ने सहमति,"भैरहवा नेपालभारत सीमास्तम्भ आपसी समन्वयमा व्यवस्थित गर्न दुई देशका सुरक्षा अधिकारी सहमत भएका छन्। नेपालभारत संयुक्त सीमा सर्वेक्षण टोली ३ को सोमबार भैरहवामा सम्पन्न बैठकले यस्तो सहमति जुटाएको हो। यस वर्ष कपिलवस्तु र भारतको बलरामपुर जिल्लामा पर्ने ५७६ देखि पश्चिमतर्फ ६१५ नम्बरसम्मका सीमास्तम्भ अवलोकन, मर्मत र निर्माण कार्य अघि बढाउने बैठकको निर्णय छ। बैठकमा रूपन्देहीका प्रजिअ विनोदप्रकाश सिंह, कपिलवस्तुका प्रजिअ विष्णुप्रसाद ढकाल, दाङका प्रजिअ अमरराज शर्मा, भारत, महाराजगन्जका जिल्ला अधिकारी वीरेन्द्रकुमार सिंह, सिद्धार्थनगरका नरेन्द्रशंकर पाण्डे, बलरामपुरका रामविलास मिश्र, लुम्बिनी अञ्चल प्रहरी प्रमुख एसएसपी शेरबहादुर बस्नेत, रूपन्देहीका एसपी रवीन्द्र धानुकलगायत तीन जिल्लाका एसपी, भारतीय सीमावर्ती जिल्लाका एसपीसहित दुवै देशका नापी अधिकृत, वन, अध्यागमन अधिकारीलगायत सहभागी थिए। दुई वर्षअघि नवलपरासीदेखि सुरु भएको टोली ३ को संयुक्त सीमा सर्वेक्षणअन्तर्गत बाँकी कार्य सम्पन्न गर्न आपसी सहयोग र समन्वय गर्ने सहमति भएको छ, नापी विभागका प्रमुख नापी अधिकृत निर्मलकुमार आचार्यले भने, स्तम्भ व्यवस्थापन र सीमा अतिक्रमणको लगत तयार पारिनेछ। उनका अनुसार सर्वेक्षण टोलीले सीमास्तम्भ अनुगमन, मर्मतसम्भार, नयाँ स्तम्भ निर्माण, हराएको स्तम्भ पुनर्निर्माण, अतिक्रमणको लगत तयार पार्नेबारे बैठकमा छलफल भएको थियो। टोलीलाई नवलपरासी र भारत, महाराजगन्ज जिल्लाबीचको स्तम्भ ४९७ देखि पश्चिम दाङ र बलरामपुरबीचको ६१५ स्तम्भसम्मको व्यवस्थापन गर्ने जिम्मेवारी थियो। यसअनुसार नवलपरासीका स्तम्भको व्यवस्थापन गत वर्ष नै सकिएको छ। रूपन्देहीमा पनि नदी क्षेत्रबाहेकका स्तम्भ मिलाइसकिएको छ। नवलपरासीमा १६, रुपन्देहीमा ४ सय, कपिलवस्तुमा ५ सय ३१ र दाङमा ७७ वटा स्तम्भ छन्। टोलीले कपिलवस्तुको कृष्णनगरमा फिल्ड कार्यालय स्थापना गरी संयुक्त रूपमा सीमा सर्वेक्षण कार्य जारी राखिएको जनाएको छ। अतिक्रमित क्षेत्र र विवादित दसगजाबारे भने टोलीले कुनै निर्णय नगरी यथावत् वस्तुस्थिति विभागमा बुझाउने नापी अधिकृत आचार्यले बताए।"
जिप दुर्घटनामा ४ नेपालीसहित ६ को मृत्यु,"बैतडी भारत, उत्तराखण्डको चम्बावत जिल्लास्थित लोहाघाटमा आइतबार जिप खस्दा ४ नेपालीसहित ६ जनाको मृत्यु भएको छ। भारतीय बाटो हुँदै घर फर्कने क्रममा एकै परिवारका चार नेपाली दुर्घटनामा परेका हुन् । मृत्यु हुनेमा बैतडी, तल्लो स्वराड शर्माली २ दुबलाका गोविन्द साउद, भाइ वासुदेव, अर्का भाइ शिवराजकी पत्नी गोमतीदेवी र भतिजा आयुष छन् ।तीन जनाको घटनास्थलमै र गोमतीको उपचार क्रममा मृत्यु भएको स्थानीय तथा नागार्जुन मावि शर्मालीका प्रअ महामलसिंह साउदले बताए। लोहाघाटबाट मगलक जाँदै गरेको यूके०३टीए ०७२२ नम्बरको बोलेरो जिप रौलगाँव नजिकको भीरबाट करिब ३ सय मिटर तल खसेको थियो ।"
अनुगमनकर्ताकै अनुगमन आवश्यक,"सरकारले चाडपर्वका समयमा बजार अनुगमन गरे पनि त्यसपछि यो जे जसरी सुस्ताउँछ, आश्चर्यजनक छ। सरकारका लागि अनुगमन गर्न चाडपर्व नै आउनुपर्ने यो प्रवृतिले आम उपभोक्ता भने मर्कामा पर्ने गरेका छन्। चाडपर्व नजिकिँदा मात्रै आपूर्ति मन्त्रालयको विशेष सक्रियतामा अभियानस्वरूप बजार अनुगमन गर्ने गरिन्छ। आपूर्ति व्यवस्थापन तथा उपभोक्ता हित संरक्षण विभागको संयोजकत्वमा गरिएको अनुगमनमा मन्त्रालय, खाद्य प्रविधि तथा गुण नियन्त्रण विभाग, गुणस्तर तथा नापतौल विभाग, आयल निगम, खाद्य संस्थान, सुरक्षाकर्मी र उपभोक्ता अधिकारकर्मीसहितको टोली यसमा हुन्छ। चाडपर्व सकिएपछि भने सरोकारवाला यी सबै निकाय मौन रहनुलाई विडम्बनापूर्ण नै मान्नुपर्छ। दसैं, तिहारजस्ता चाडपर्वमा अनुगमन गर्दा म्याद नाघेका खाद्यान्न नष्ट, बढी कैफियत भेटिएका फर्मलाई सिलबन्दी र थप कारबाहीका लागि मुद्दा दर्ता गर्ने बताइएको थियो। तिनलाई कारबाही त भएन नै, चाडपर्व सकिएपछि त्यस किसिमको अनुगमन कार्य नै सुस्तायो। उतिखेर कारबाही गर्ने भनिएका फर्महरूले समेत उन्मुक्ति पाउने वातावरण बनेको छ जुन दुभाग्र्यपूर्ण स्थिति हो। यसरी अहिले सरकारले अनुगमन नगर्दा बजारमा कमसल प्रकृतिमा सामग्रीहरूको बिक्री हुने क्रम बढेको छ। यतिसम्म कि आयल निगमले आफैंले बनाएको कार्यविधिविपरीत इन्धनको मूल्य बढाएको छ जसको प्रभाव अन्य सबै उपभोग्य वस्तुको मूल्यमा परेको छ। त्यसले गर्दा समग्रमा बजारभाउ वृद्धि भएको छ। अनुगमन अभावकै कारण बजारमा एक हिसाबले भन्ने हो अराजकता देखिएको छ। बजार हस्तक्षेप, नियन्त्रण र अनुगमन गर्ने जिम्मा आपूर्ति व्यवस्थापन तथा उपभोक्ता हित संरक्षण विभागको हो। त्यसो त विभागले दैनिक अनुगमन गरेको दाबी गर्ने गर्छ। उसको दाबीअनुरूपको काम भने बजारमा देखिँदैन। चाडपर्वका समयमा एक हिसाबले अभियानकै रूपमा जे जसरी बजार अनुगमन हुने गथ्र्याे, त्यसले एक हदसम्म उपभोक्ताहरूलाई राहत दिएकै हो। तर, बजारमा हुने यस किसिमको पटके अनुगमनले बजारमा अन्य समय तात्त्विक भिन्नता देखिँदैन। त्यसैले त अनुगमनका क्रममा दोषी भेटिएका फर्मलाई सुधार गर्न निर्देशन दिनेबाहेक कुनै कारबाही भएन। उपभोक्ता ठगीउपर कारबाही नहुँदा बजार व्यवस्थित त हुन सकेन नै, बरु कानुन र नीतिनियम उल्लंघन गर्नेलाई कारबाही नहुँदा दण्डहीनता बढेर गएको छ। यसरी झारा टार्ने विभागको अनुगमनको कुनै अर्थ देखिँदैन। त्यसैले दोषीलाई कारबाही नहुने यस किसिमको प्रवृत्तिकै कारण आम उपभोक्ताले अनुगमनको अनुभूति पाउनै सकेका छैनन्। विभागको अनुगमनका क्रममा व्यावसायिक फर्मले लेबल नभएका, म्याद नाघेका सामान बिक्री गरेको, खाद्य तथा अखाद्य सामान एकै ठाउँमा भएको, नापतौल प्रमाणीकरण नभएको, मूल्यसूची नभएको जस्ता कैफियत भेटिएको थियो। तर, उपभोक्ता ठगी गर्ने व्यवसायीलाई साइनबोर्ड राख्न, लेबल नभएका र म्याद नाघेका सामान बिक्री वितरण नगर्न, खाद्य तथा अखाद्य सामान अलग्गै राख्न, मूल्यसूची प्रस्टसँग राख्न र दैनिक अपडेट गर्न निर्देशन दिएर उन्मुक्ति दिएको छ।अन्य मुलुकमा उपभोक्ता कानुन र त्यसको परिपालना कडा हुन्छ। नेपालमा फितलै भए पनि कानुन नभएको होइन, कार्यान्वयन भने शून्यबराबर छ। अन्य उपभोग्य वस्तुको त कुरै छाडौं, मानव जीवनमरणसँग जोडिएका खाद्य वस्तु अत्यन्त न्यून गुणस्तर एवं म्याद नाघेका पाइँदा पनि सरकारी निकाय नदेखेजस्तो गर्छन्। सकेसम्म हेर्नै जाँदैनन्। चाडपर्वका बेला हुने अनुगमनमा पाएका कमीकमजोरीलाई कारबाहीको दायरामा ल्याउँदैनन्। त्यसलाई दसैं खर्च उठाउन अनुगमन समेत भन्ने गरिन्छ। चाडकै बेला सक्रिय अनुगमन गर्नु तर दोषीलाई त्यत्तिकै छाड्नुको पर्दापछाडि अरू के कारण हुन सक्छ? अनुगमनका लागि खुलेका निकाय वर्षभरि के गरेर जागिर खान्छन्? नियम कानुनभन्दा माथि रहेर उपभोक्तामाथि खेलवाड गर्नेजति कारबाहीका भागीदार छन्, चुप लागेर बसेका खण्डमा तिनलाई अनुगमन गर्ने निकायलाई त्यसभन्दा कडा कारबाही हुनुपर्छ। यो तथ्यलाई गम्भीरतापूर्वक लिएर उपल्ला सरकारी निकायले अनुगमनकर्ताकै अनुगमन गरी तिनलाई कडा सजायको दायरामा ल्याउनु जरुरी छ। अन्यथा यसलाई सिंगै सरकारी संयन्त्रको मिलेमतो मान्दा फरक पर्नेछैन ।"
एमालेका तीन विकल्प,"तत्कालका लागि एमालेको राष्ट्रियताको अडान भारतको नेपालको राजनीतिमा देखिएको बोलबालालाई टक्कर दिएको देखिए पनि कालान्तरमा मधेसको मुद्दालाई भारतकै गोटी देख्ने राजनीतिले नेपालको राष्ट्रियता र राष्ट्रिय एकतालाई बलियो बनाउने होइन, कमजोर बनाउने देखिन्छ।नोट : यी लेखकका निजी विचार हुन्। लेखक सम्बद्ध संस्थासँग यी विचारको केही सम्बन्ध छैन।"
किन रुन्छन् शिक्षक?,"सोमबार प्रकाशित किन रुन्छन् शिक्षक? समाचारले ध्यानाकर्षण गराएको छ। मुलुकले शिक्षा क्षेत्रमा ठूलो लगानी गरेको छ। मुख्य रूपमा लगानी गरिरहेको सामुदायिक विद्यालयको हालत किन दिनानुदिन खस्कँदो छ भन्ने विषयमा सम्बन्धित निकायमा देखिएको उदासीनता आश्चर्यजनक छ। खासगरी राजनीतिक हस्तक्षेपले थिलथिलो बनाएका सामुदायिक विद्यालयहरू माथि उठ्न नसक्नुका कारण अनेक हुन सक्लान्। यसको प्रमुख कारण भनेकै मान्छेमा बदलिन नसकेको सोच र राजनीतिक हस्तक्षेप नै हो। यद्यपि सरकारी नीतिलाई उन्मुक्ति दिन मिल्दैन। शिक्षकहरू सामुदायिक विद्यालयप्रति तर विद्यार्थीहरू निजी विद्यालयप्रति आकर्षित हुने अवस्था किन सिर्जना भयो? निजी र सामुदायिक विद्यालयबीच बढ्दो अन्तरसंँगै नेपालमा वर्ग विभाजन बढ्न थालेको छ। धनी र गरिब बीचको अन्तरलाई शिक्षा प्रणालीले मलजल गर्दै गइरहेको छ। सरकारले निजी विद्यालयको सफलतालाई सूत्रका रूपमा प्रयोग गर्दै सामुदायिक विद्यालयलाई तदनुरूप सुधार्नेतर्फ विशेष ध्यान दिनु जरुरी छ। विद्यालय राजनीतिमुक्त हुनु जरुरी छ। सामुदायिक विद्यालयलाई ध्वस्त पार्ने प्रमुख कारक भनेकै त्यहाँभित्र मौलाएको राजनीतिक संस्कार नै हो। जीर्ण विद्यालय भवन, विद्यार्थीहरूको घट्दो चाप, दयनीय भौतिक अवस्था अनि विद्यालयमा अध्यापनरत शिक्षक, शिक्षिकाहरूमा देखिएको उच्च राजनीतिक खिचातानी नै सामुदायिक विद्यालयको खस्कँदो अवस्थाको कारण भएको हो। सामुदायिक विद्यालयका शिक्षकलाई विद्यालयको अवस्थाले जति रुवाएको छ, त्यसभन्दा ज्यादा स्कुलका पूर्वविद्यार्थीहरूलाई रुवाएको मेरो अनुभव छ। उत्तम पुडासैनी जोरपाटी, काठमाडौं कक्षा ६ मा २ जना विद्यार्थी पढाएर दिन बिताउनुपर्दाको पीडा यट्खा, कन्या माध्यमिक विद्यालयकी शिक्षिका निर्मला श्रेष्ठको मात्र होइन, बेकामको जागिर भनेर आनन्दका रूपमा नलिने हो भने एकाध सामुदायिक विद्यालयबाहेक देशका सबै सामुदायिक विद्यालय र त्यसमा पढाउने शिक्षकहरूको वास्तविकता त्यही नै हो। सामुदायिक विद्यालयमा पढ्ने विद्यार्थी र पढाउने शिक्षकको संख्या लगभगलगभग उस्तै हुन आउँछ। अनेक सेवासुविधा दिएर राखेका शिक्षकहरूको कुनै काम देखिँदैन। सरकारले शिक्षा नियमावलीमा अनेक कुरा ल्याउँछ, तर सामुदायिक विद्यालयको स्तर खस्किसकेको कुरा पत्तो पाउँदैन। निजी क्षेत्रले शिक्षामा व्यापारीकरण गर्यो, यसलाई बन्द गर्नुपर्छ भनेर कुर्लनेले कहिल्यै सामुदायिक विद्यालयको शैक्षिक गुणस्तरबारे प्रश्न उठाउन सकेनन्। सामुदायिक विद्यालयमा गएर किन विद्यार्थी आएनन् भनेर सोधिँदैन? त्यहाँ भएका बेन्च किन खाली भए भनेर खोजी गरिँदैन? कृष्णप्रसाद शर्मातुलसीपुर, दाङ"
पानी संकट : थपिँदै छन् चुनौती,"सरसर्ती हेर्दा नदीहरूले हिमालदेखि तराईसम्मको पानीको स्रोतलाई जोडेको देखिन्छ। हाम्रा नदीहरूले खासगरी भावरक्षेत्र पार गर्दा तराई लगायत गंगाको मैदानको भूमिगत पानी भण्डारमा पानी आपूर्ति गर्ने गर्छ। तर पहाडको कुरो भिन्न छ। जसरी काठमाडौं उपत्यकामा रोशीखोला वा लिखुखोलाको पानी आउँदैन, केवल उपत्यकाभित्र पर्ने पानी र यसैको वरिपरिका पहाड र उपत्यकाको जमिनभित्र जम्मा भएर रहने वर्षाको पानीको केही भागमात्र उपत्यकाको पानीको स्रोत हो, त्यसैगरी पहाडी क्षेत्रमा पनि अन्यत्रको पानी मिसिन आउँदैन, स्थानीय पानीमात्र पानीका स्रोत हुन्छन्। अन्यत्रको थपिन्न। जलाधार विज्ञानले यही भन्छ। तसर्थ मूलमा पानी हुनु वा नहुनुको लागि स्थानीय कारण नै जिम्मेवार हुन्छ। यस लेखको आशय हाम्रा पहाडका धेरैजसो ठाउँमा पानी किन सुक्यो भन्ने विषयमा प्राज्ञिक छलफल चलाउनु हैन। प्राकृतिक स्रोत र वातावरणीय अनुसन्धानका क्षेत्रमा काम गर्ने विज्ञ र वैज्ञानिकहरूले आगामी धेरै कालसम्म त्यसबारे सोधखोज गर्दै जानेछन् र जानु पनि पर्छ। किनकि पहाडी जीवन लगायत हाम्रो उन्नतिसँंग गाँसिएको वातावरणीय ह्रासको यो अत्यन्त गम्भीर पक्ष हो, त्यसैले चासोको विषय बनिरहनेछ। जुनसुकै कारणले भएको भए पनि यथार्थ यही हो कि पहाडमा पानी सुकेको छ। पानी महङ्गिएको छ जसको कारण परिवारको दैनिकी निकै कठिन भइसकेको छ। पानी बोक्न घन्टांै बित्न थालेको छ। सागसब्जी खानबाट बञ्चित हुँदै गएका छन्। विद्यार्थीको पढाइमा बाधा पुगेको छ। पानी नभएर चर्पी प्रयोग गर्न झन् कठिन भएको छ। सन् २०२२ सम्ममा विकासशील राष्ट्र बन्ने लक्ष्य र सन् २०३० सम्म हासिल गर्ने दिगो विकासका लक्ष्यमा यसले बाधा गरेको छ। तसर्थ यो लेखको आशय पानी सुकेको ठाउँमा अब के गर्ने, कसरी ती स्रोतहरूको पुन:स्थापना गर्ने भन्नेतिर एउटा सार्थक बहस चलोस् भन्नेमात्र हो। किनकि हाल अपनाइएका पानी आपूर्तिका वैकल्पिक उपायहरूबारे केही सचेतताको आवश्यकता देखिन्छ। भूकम्पको केही समयपछि प्रभावित क्षेत्रमा मूलहरू भटाभट सुके, जुन अनुमान गरिएकै थियो (हेर्नुस् जल, जमिन र भूकम्प, कान्तिपुर जेठ १३, २०७२)। पानीको अत्यन्त अभाव हुनगएपछि ती क्षेत्रहरूमा घर निर्माणभन्दा पनि पानीको प्रबन्ध गर्नु सबैभन्दा पहिलो प्राथमिकता हुनपुगेको छ। पम्पको प्रयोग गरी तल खोलाको पानी माथि गाउँगाउँ पुर्याउने योजना बन्दै गएका छन्। त्यस्तै दोलखा र रामेछाप जस्ता केही पहिलेदेखि नै पानीको दु:ख भएको जिल्लामा डिप बोरिङ गरेर पानी आपूर्ति गर्ने योजनाहरू लागु हुँदै गएका छन्। काभ्रेको धुलिखेलदेखि पाँचखालभित्रमा मात्रै झन्डै १० वटा डिप बोरिङ बनेका छन्। तत्कालको समस्या सुल्झाउन गरिएका यी प्रयासहरूको विकल्प छैन। तर, स्थानीय पानी विज्ञानको राम्रो हेक्का नराखी गरिएका कतिपय कार्य समस्या सुल्झाउनेभन्दा बल्झाउने नहोउन् भन्नेतर्फ सतर्क हुनैपर्छ। माथिल्लो भागमा भएका मूलहरू सुकेका पहाडमा पनि तल्लो भेगमा भएका केही मूलहरूमा भने पानी आइरहेको छ। पानी सुक्दै गएको अहिलेकै अवस्थामा पनि पहाडको तल्लो भागमा केही पानी उपलब्ध छ। खोलामा बग्नेगरी पानी आपूर्ति गर्नसक्ने अवस्थामा नभए पनि रसाएर पानी आउने ती कुवाहरूमा भातभान्छाको लागि पुग्ने र कतैकतै सानातिना सिंचाइ गर्न पनि पुग्ने पानी आएको देखिन्छ। पहाडका माथिल्ला भेगमा गरिने डिप बोरिङले तान्ने पानी पनि त्यही तल्ला क्षेत्रको कुवामा रसाउने स्रोतकै पानी हो। यस अवस्थामा केही वर्षपछि जसरी माथिका पानी हराए, त्यसैगरी तलका नहराउलान् भन्न सकिन्न। त्यस्तो अवस्थामा त्यसपछि के गर्ने? यस कुरालाई पुन: एकपटक दोहोर्याउनु आवश्यक छ कि पानी सुकेका स्थानमा तत्कालको समस्या समाधान गर्ने डिप बोरिङ वा ट्याकटर वा पम्पको विकल्प छैन, किनकि मूलहरू सुख्खा छन्। तर हामो ध्यान केन्दित हुनुपर्ने भनेको के हो भने पहाडको पानी पहाडमै पुन:स्थापना गर्न सकिन्छ कि सकिँदैन, यदि सकिन्छ भने केके गर्नुपर्छ? डिप बोरिङ दिगो नहुन सक्छ भने पम्पहरूको व्यवस्थापन चुनौतीपूर्ण हुन्छ। त्यसमाथि ती प्रविधि प्रयोग भएको पानी महङ्गो हुने हुनाले त्यो पानी प्रयोग गरेर डाँडाको गाउँमा खेतीपाती गर्न, तरकारीपात लगाउन र गाईबाख्रा पाल्न नसकिने हुन्छ। त्यसकारण पनि दीर्घकालमा पानीका स्रोत पुन:स्थापना गर्ने उपायहरू नै अवलम्बन गर्नुपर्छ। पानी आपूर्ति सम्बन्धी छलफलको क्रममा पंक्तिकारसँंग एकजनाले प्रश्न गरे, सुकेको स्रोत पुन:स्थापना गर्न के गर्ने? उत्तर अनेक हुनसक्लान्, तर हाललाई एउटा सरल उत्तर हो, सुकेको स्रोत पुन:स्थापना गर्न पानीबाहेक पानीसंँग जोडिएका अन्य सबै कुरा गर्नुपर्छ। पहाडको खेतीपाती, बस्ती, गोरेटो, बाटोघाटो, पहिरो, गल्छी, वनपाखा सबैलाई जोडेर विकेन्द्रित रूपमा वर्षे पानीको समग्र दोहन गर्नाले सुकेको जलभण्डारलाई पुन:स्थापन गर्न मद्दत पुग्छ। यसका लागि, वर्षेभल थुनौं, बग्न नदिऔं, बढी भएको पानी पोखरीमा हालौं। पुरिएका पोखरी छन् भने पुन: खनौं, बसपार्क वा सार्वजनिक भवन निर्माण वा अन्य प्रयोजनका क्रममा पुराना पोखरी नासिएका छन् भने तिनको सोधभर्नाका लागि सम्भव भएसम्मको स्थानमा नयाँ पोखरीहरू बनाऔं, खेती गरिएका गह्राहरूमा पानी रसाउने तरिका अपनाऔं। यस किसिमको वर्षेपानी दोहनले अन्न उत्पादन बढ्छ, भूक्षय, पहिरो, गल्छी नियन्त्रण हुन्छ, मूल पुन: रसाउँछ। एक वाक्यमा भन्ने हो भने वर्षेपानीको समग्र दोहनको विषय अब स्थानीय स्तरमा तर्जुमा गरिने विकास योजनाको प्राथकिता बन्नु आवश्यक छ।"
चौधौं योजनाको लक्ष्य,"भर्खरै मात्र हिंसात्मक द्वन्द्वबाट मुक्ति पाएको सन्दर्भमा द्वन्द्वको समयका तीता अनुभव, प्रतिशोधयुक्त भावना र कुण्ठालाई सबैले भुलेर मुलुकको आर्थिक, सामाजिक रूपान्तरण गर्न र विविधताबीच साझा सामाजिक, सांस्कृतिक तथा ऐतिहासिक बन्धनको विकास र सबलीकरणद्वारा मजबुत राष्ट्र निर्माणको अभियानमा सबै लाग्नु आवश्यक छ। यसका लागि हरेक नागरिकले व्यक्तिगत तहमै हामिले नगरे कसले गर्छ? र आज नगरे कहिले गर्ने? भन्नेजस्ता मान्यताबाट परिचालित हुनुपर्छ। र १४ औं योजना अवसरको उजागर गर्ने र तिनको कुशल, प्रभावकारी तथा अनुशासित तवरले तिनको प्राप्तिको मार्गदर्शन गर्ने यथार्थपरक दस्ताबेज बन्नुपर्छ।"
सामुदायिक रेडियो दिगोपनका सवाल,"प्रतिबद्ध नेतृत्वसामुदायिक रेडियोको दिगोपनाका लागि यसको नेतृत्व अभियानप्रति पूर्णरूपमा प्रतिबद्ध हुनुपर्छ। देखासिकी र लहडको भरमा रेडियो स्थापना गर्ने र विधि, प्रक्रिया एवं आधारभूत मूल्य, मान्यता स्थापित नभई नेतृत्व अभियानप्रति उदासीन बन्ने प्रवृत्तिले नेपालमा सामुदायिक रेडियोले गुणात्मक सफलता हात पार्न कठिन भएको छ। सामुदायिक सञ्चार माध्यमको लक्ष्य, उद्देश्य, यसको सैद्धान्तिक र व्यावहारिक पक्षलाई आत्मसाथ गर्नसक्ने नेतृत्व भएमात्रै सफलता हात लागेका उदाहरण हामीसँग प्रशस्तै छन्। यस्तो नेतृत्वले संस्थागत अभ्यास र प्रणाली बलियो बनाउनुका साथै संस्थाको दूरदृष्टि तय गर्न सक्छन्। सामुदायिक रेडियोको स्थापनापछि यसको दिगोपनाप्रति समर्पित नेतृत्वले रेडियो सञ्चालनमा सुशासन पारदर्शिता र सहभागिता प्रबद्र्धन गर्नुपर्छ। रेडियो आफैं प्रजातान्त्रिक अभ्यासको नमुनाका रूपमा विकास भएको छ भने समग्र सामाजिक विकास र परिवर्तनका निम्ति काम गर्ने सरकारी, गैरसरकारी र सामुदायिक संस्थासँगको साझेदारीले दिगोपनामा बलियो जग बसाल्न सक्छ। रेडियोको प्रसारण हुने विषयवस्तु र शैलीले पनि यसको भविष्यसित प्रत्यक्ष जोडिएको हुन्छ। सामुदायिक रेडियोले समुदायका रुचि र सरोकारका विषयवस्तु प्रसारण गर्नु दायित्व हुन्छ। यसमा पनि समुदायकै सहभागिता र उनीहरूको आवाजलाई प्राथमिकता दिनुपर्छ। स्थानीय भाषा, लवजलाई कार्यक्रम उत्पादन र प्रसारणमा स्थान दिनुपर्छ। समुदायलाई अत्यावश्यक सूचनामूलक, जानकारीमूलक, शिक्षाप्रद, स्वस्थ मनोरञ्जनात्मक कार्यक्रम उत्पादन एवं प्रसारणमार्फत सामुदायिक रेडियोले समुदायलाई साथसाथै डोर्याउन सक्छ। यस्ता कार्यक्रममा समेत आवश्यकताअनुसार साझेदार पहिचान गरी स्रोत जुटाउन सकिन्छ।खतिवडा अकोराबका कोषाध्यक्ष हुन्।"
रेखा बन्ने राजनीतिक नायिका,"दाङ हालै राप्रपामा प्रवेश गरेकी नायिका रेखा थापाले अब राजनीतिक नायिका बन्ने बताएकी छन्। घोराहीमा पहिलो पेज, जागरण अनलाइन र चलचित्र पत्रकार संघले गरेको पत्रकार भेटघाटमा उनले नीति निर्माण तहमा भूमिका खेल्न राजनीतिमा आएको र अब यस क्षेत्रको पनि नायिका बन्ने धारणा सुनाइन्।चलचित्रमा मात्रै नायिका बनेर महिलाका मुद्दाहरू उठाउन कठिन हुँदो रहेछ, उनले भनिन्, अब राजनीतिक रूपमै सम्बोधन गर्ने योजनामा छु। चलचित्रमा मात्रै नायिका भएर पुगेन। अब राजनीतिक नायिका बन्ने छु।विभिन्न ठाउँमा महिलाहरूले गर्ने गरेका कानुनी र नीतिगत प्रश्नले आफूलाई राजनीतिमा सक्रिय हुन प्रेरित गरेको नायिकाले बताइन्। वैवाहिक जीवनबारे सोधिएको प्रश्नमा उनले आफूलाई पनि सन्तानको आमा हुने रहर रहेको बताइन्। अब विवाह गर्ने समय पनि आएको र मिल्यो भने केही वर्षमै वैवाहिक जीवनमा बाँधिने उनले जानकारी दिइन्।सबै महिलाहरूलाई जस्तै मलाई पनि आमा बन्ने चाहना छ, उनले भनिन्, भनेअनुसारको मान्छे भेटिए छिटै विवाह हुन सक्छ। दाङको कोठरीमा माघी महोत्सवमा सहभागी हुन शनिबार आएकी थापाले राजनीतिक भेटघाटलाई पनि महत्त्व दिएकी छन्।"
रंगमञ्चमा थारू संस्कृति,"काठमाडौं प्रणव आकाश थारू समुदायका आधुनिक पुस्ताका युवा हुन्। पाँच दशकअघिको आफ्नै पुस्ताको जीवनशैली बुझ्ने उनको चाहना दिनप्रतिदिन बढदै थियो। काठमाडौंबाट दाङस्थित घर पुगेपछि प्रणव गाउँका पाका वृद्धवृद्धासँग भेट्थे, सांस्कृतिक विमर्श गर्थे। यस्तै बेला उनी सोच्थे पुख्र्यौली थारू समुदायको संस्कृति रंगमञ्चमा उतार्न पाए कस्तो हुन्थ्यो?यति बेला उनै प्रणव नाटक निर्देशकको रूपमा प्रस्तुत भएका छन्। सुशील चौधरीको लेखन र प्रणवको निर्देशन रहेको थारू भाषाको नाटक भुरभुरा रहर सर्वनाम थिएटरमा मञ्चन भइरहेको छ। करिब एक घण्टा लामो नाटकमा पुरानो थारू संस्कृति र समाजको चित्र हेर्न सकिन्छ। स्थानीय मौलिक कला र संस्कृतिले नाटकलाई जीवन्त तुल्याएको छ। नयाँ र पुरानो पुस्ताको अन्तरसम्बन्धबाट उठान गरिएको नाटकले निम्न आर्थिक जवस्थाबाट गुज्रिरहेकी एक थारू युवतीको कथा भन्छ। थारू समुदायमा युवतीले नाचका लागि प्रयोग गर्ने मजुरा (बाजा) को महत्त्वलाई पनि नाटकले दर्साएको छ। आर्थिक अभावका कारण मजुरा किन्न नसकेकी युवतीको अवस्था र उनकै समवयीहरूको उल्लासपूर्ण तामझामबीचको तुलनामार्फत थारू समाजकै वर्गीय असमानतालाई पनि नाटकले उठान गरेको छ। थारू समुदायको खानपान तरिका, माछासँग जोडिएको उनीहरूको जीवनशैली र वेशभूषाको आकर्षण पनि नाटकमा हेर्न सकिन्छ। निर्देशक प्रणवले पुरानो थारू समुदायको संस्कृति स्टेजमा उतार्न निकै मिहिनेत गरेका छन्।यहाँ देखाइएका थेरै कुराहरू अहिले हराइसकेका छन्, उनले भने, सबै सुनेको र सोधेको भरमा नाटकमा उतारेको हुँ।सांस्कृतिक प्रस्तुतिका हिसाबले नाटक जति रमाइलो लाग्छ, गरिबीका सन्दर्भ आउँदा दर्शकहरू भावुक हुन्छन्। आमा र हजुरआमाले लगाएको गहना बेचेर भए पनि छोरीलाई मजुरा किनिदिने दृश्य निकै अर्थपूर्ण लाग्छ। एउटा खुसी पाउन अर्को खुसी र पहिचान बेच्नुपर्ने अहिलेको सन्दर्भलाई यो दृश्यले प्रस्ट्याउँछ। थारू समुदायको मिलनसार स्वभाव पनि नाटकमा छ। थारू भाषामै भए पनि बुझ्न समस्या हुँदैन। चम्पन सांस्कृतिक समूहको प्रस्तुति रहेको नाटकमा नन्दुराज चौधरी, अन्जु चौधरी, इन्द्र चौधरी, दोषहरण चौधरी, जितु चौधरी, सरिता चौधरी, शान्ति चौधरी, दीपा चौधरी, भीष्मा चौधरी, भूमिका चौधरी, गायत्री चौधरी, दीपक चौधरी दीप, नीरज चौधरी लगायतले मन छुने अभिनय गरेका छन्। नाटक पुस २३ सम्म मञ्चन हुनेछ।"
नर्भस पनि एक्साइटेड पनि,"दीपिका पादुकोण पहिलोचोटि हलिउड फिल्ममा देखिँदै छिन्। भिन डिजेलको अपोजिटमा खेल्न पाएको ट्रिपल एक्स : रिटर्न अफ जेन्डर केज को अनुभवले उनलाई नर्भस र एक्साइटेड सँगसँगै बनाएको रहेछ।म वास्तवमै एक्साइटेड छु, बलिउड अभिनेत्रीलाई उद्धृत गर्दै टाइम्स अफ इन्डियाले लेखेको छ, यो फिल्म मेरो हलिउड डेब्यु हो। म एकदमै नर्भस र उत्तिकै एक्साइटेड पनि छु।उनी उक्त फिल्मका प्रोमोसनल इभेन्टहरूमा सहभागी हुन अमेरिकातिर उड्ने तरखरमा थिइन्। भनिन्, प्रोमोसनको लागि हामी सुरुमा मेक्सिको जान्छौँ। तर, यो फिल्म पहिले भारतमै रिलिज हुन्छ। सुटिङ गर्दाताका नै मैले यो विषयमा फिल्म युनिटसँग गफ गरेकी थिएँ। उनीहरूले मेरो सोचाइ मन पराएका छन्।बलिउड वा हलिउड जताको फिल्म खेले पनि आफू असल व्यक्ति र योग्य अभिनेत्रीमा चिनिन चाहेको उल्लेख गर्दै ३० वर्षेले थपिन्, कन्टेटले गर्दा यो फिल्म रुचाइनेमा म ढुक्क छु। यसमा एक्सन र एडभेन्चरको भरमार छ। यस्तो हामीले हिन्दी फिल्महरूमा पहिले देख्न पाएकै छैनौँ।"
रमेश बने डिफ्रेन्ट्ली एबल आइडल,"काठमाडौं यस वर्षको डिफ्रेन्ट्ली एबल आइडल रमेश खत्री बनेका छन्। सागर लामा दोस्रो र सविन थापा तेस्रो भएका छन्। उनीहरूले क्रमश: २० हजार, १५ हजार र १० हजार रुपैयाँ पाए। रमेशले अर्को महिना दुबई घुम्न पनि पाउनेछन्। फरक क्षमताका व्यक्तिको प्रतिभा प्रस्फुटन गर्न प्रतियोगिता गरेको आयोजक राष्ट्रिय अपांग अनुसन्धान तथा विकास केन्द्रका अध्यक्ष नीलकण्ठ पौडेलले बताए।"
प्रधान र गौतमलाई लघुकथा सम्मान,"काठमाडौं लघुकथा समाजले विभिन्न सम्मान घोषणा गरेको छ। समाजले सावित्री केशर कथा सम्मान वरिष्ठ आख्यानकार परशु प्रधानलाई र बाटुली खिलध्वज लघुकथा सम्मान डा लक्ष्मणप्रसाद गौतमलाई दिने भएको छ।सम्मानित दुवै स्रष्टाको दीर्घ साधना, विधागत विशिष्टता र लेखनको निरन्तरताको आधारमा निर्णय गरिएको समाजका अध्यक्ष श्रीओम श्रेष्ठ रोदन ले जनाए। सम्मानमा जनही १५ हजार रुपैयाँ र सम्मानपत्र रहेको छ। साहित्यकार हरि थापा, भैरवी थापा तथा राजन पण्डित र सानोभाइ पण्डितले आफ्ना बाबुआमाको नाममा सम्मान स्थापना गर्न समाजलाई ६ लाख रुपैयाँको अक्षयकोष बनाइदिएको अध्यक्ष रोदनले जनाए।"
सँझ्यामा तीन कवि,"भक्तपुर सँझ्या साहित्यको नियमित कवितावाचन शृंखलामा यस पटक महेश प्रसाईं, नवीनप्रकाश श्रेष्ठ र देवकी अभिलाषी मञ्चस्थ भए। फरक पुस्ताका स्रष्टाका कविताका भने एकै स्वरका थिए। तीनै कविका सिर्जनाहरूले सामाजिक र राजनीतिक विभेदविरुद्ध आवाज उठाए।चार दशकदेखि कविता लेखनमा सक्रिय महेशले देश कवितामार्फत शृंखलाको सुरुवात गरे। उनका स्वतन्त्रता र स्तुति, नेता, छाया जस्ता कविताले समसामयिक परिस्थितिमाथि व्यंग्य गरेका थिए। उनले प्रेम कवितामार्फत श्रोताहरूलाई हँसाए।देवकीको नागरिकता, गुलाबको विरुद्ध, वनमान्छे, अन्तिम वक्तव्य, पसिनाको रंग, सिंहदरबारको ओझेलपात्र जस्ता कविता राजनीतिक अन्योल, सामाजिक र महिला विभेदका विरुद्ध थिए। त्यस्तै, उनको यो सहरलाई म प्रेम गर्छु, प्रेमको अन्तराल कविताले आधुनिक प्रेमलाई अथ्र्याए।नवीनले आमा र देश, रातो डायरी र गुलाब, देवता बुद्ध र मान्छेहरू, म ज्यापू गँचा बन्छु, दलितको रगत लगायत सुनाए। उनको मलाई बहुत चिन्ता लागिरहेछ कविताले पुख्र्यौली जग्गा बेच्दा आइपर्ने संकटबारे औंल्यायो। नेवारी कविता मूलधारमा नआइसकेकाले उनले नेपाली भाषामा अनूदित कविता प्रस्तुत गरेका थिए। अमृता स्मृति र दिलीप कुँवरले पनि कविता सुनाएका थिए।"
आक्रमणको आईएसद्वारा जिम्मा,"इस्तानबुल नयाँ वर्षारम्भको अवसरमा आइतबार टर्कीको इस्तानबुलस्थित एक रात्रि क्लबमा भएको आतंककारी आक्रमणको इस्लामिक स्टेट (आईएस) समूहले सोमबार जिम्मेवारी लिएको दाबी गरेको छ। रैना नामक यस विशिष्ट रात्रि क्लबमा भएको आक्रमणमा परी ३९ को मृत्यु र ६९ घाइते भएका थिए। २०१७ सुरु भएको करिब एक घन्टा १५ मिनेटपछि नै यो आक्रमण भएको थियो। रमाइलो गरिरहेका व्यक्तिमाथि भएको आतंककारी आक्रमण आईएस आबद्ध जिहादी समूहले गरेको टर्की प्रहरीको आशंका छ। टर्कीका अधिकारीद्वारा जारी प्रतिवेदनमा उक्त आशंका गरिएको त्यहाँको दैनिक पत्रिका हुरिएतले जनाएको छ। हुरिएतका अनुसार टर्कीका प्रहरी र गुप्तचर निकायका अधिकारीलाई आईएस आबद्ध आतंककारीले नयाँ वर्षको सुरुमा टर्कीका कैयौं सहरमा आक्रमण गर्ने चेतावनीसमेत दिएका थिए।यसै चेतावनीका आधारमा जारी प्रहरी कारबाहीमा आशंकित व्यक्ति पक्राउसमेत परेका जनाइएको छ। किर्गिस्तान र उज्वेकिस्तानबाट आएका आईएस आतंककारीसँग आबद्ध रहेको विश्वास गरिएका ती आतंककारी अर्को आक्रमण तयारीमा रहेको समेत अनुमान गरिएको छ। आक्रमणकारीले रैना रात्रि क्लबमा प्रवेशद्वारमा नै रहेका एक प्रहरी र सर्वसाधारणलाई नै गोली हानेर हत्या गरेपछि भित्र छिरेर जथाभावी गोली प्रहार गर्न सुरु गरेका थिए। गृहमन्त्री सुलेमान सोएलुले आक्रमणकारीको खोजीकार्य तीव्र पारिएको र चाँडै नै नियन्त्रणमा लिइने विश्वास व्यक्त गरेका छन्। आक्रमणमा घाइते भएका ६९ जनाको अस्पतालमा उपचार भइरहेको र घाइतेमध्ये केहीको अवस्था चिन्ताजनक छ। ८ आरोपित पक्राउ इस्तानबुल आतंकवादविरोधी प्रहरी बलले विदेशीसहित ३९ जनाको ज्यान जाने गरी एउटा रात्रि क्लबमा आक्रमण गर्ने ८ जना आरोपित व्यक्तिलाई सोमबार पक्राउ गरेको जनाएको छ।मृतकमध्ये २७ विदेशीघटनामा मृत्यु भएकामध्ये ११ टर्कीका नागरिक र बाँकी २७ विभिन्न देशबाट टर्की पुगेका विदेशी पर्यटक र एक जनाको अझै परिचय खुल्न सकेको छैन। पछिल्लो विवरणअनुसार घटनामा २ महिलासहित ५ जना साउदी अरबका नागरिकको मृत्यु भएको छ। घटनामा साउदीका ११ घाइते भएका छन्।घटनामा जोर्डनका २, इराकका ३, लेबनानका ३, टयुनिसियाका २, भारतका २, मोरक्कोका २ र १ जर्मन नागरिकको मृत्यु भएको छ। घटनामा क्यानाडा, रसिया, कुवेत, बेल्जियम र लिबियाका पनि ११ जनाको मृत्यु भएको सम्बन्धित देशका कूटनीतिक अधिकारीले जनाएका छन्।"
विस्फोटमा ३५ को मृत्यु,बग्दाद इराकको राजधानी बग्दादको छिमेकमा पर्ने अत्यधिक जनघनत्व भएको एक इलाकामा सोमबार कार बम विस्फोट हुँदा त्यसमा परी कम्तीमा ३५ जनाको मृत्यु भएको छ। आक्रमणमा परी अन्य दर्जनौं व्यक्ति घाइते भएका छन्। आक्रमणमा मारिएका प्राय: व्यक्ति सदर सरहको विभाजन रेखामा कामको लागि फर्खिरहेका श्रमिक परेको जनाइएको छ। इराकको राजधानी बग्दादको उत्तरपूर्वीको छिमेकमा पर्ने यस इलाकामा आतंककारीले सिया मुसलमान समुदायलाई लक्षित गर्दै बारम्बार आक्रमण गर्दै आएका छन्। यस विस्फोटनपछि बाक्लो धुवाँको मुस्लो आकाशमा फैलिएको र घाइतेलाई त्यस इलाकाबाट अस्पतालतर्फ लगिएको एक सामाजिक सञ्जालले देखाएको छ। आक्रमणको तत्काल कुनै पनि समूहले जिम्मा लिएको छैन्। तर यसअघि भएका यस प्रकारको आक्रमणमा (इस्लामिक स्टेट) आईएस आतंककारी समूहले जिम्मा लिर्दै आएका हुनाले यस आक्रमणमा पनि यसै समूहको हात रहेको अनुमान छ। नयाँ वर्षको पूर्वसन्ध्यामा भएका दुई विस्फोटनको पनि आईएसले नै दाबी गरेको छ। मध्य बग्दादमा गत शनिबार भएको विस्फोटनमा परी कम्तीमा २७ व्यक्तिको मृत्यु भएको थियो।
डिजाइनमै त्रुटिले पुल अलपत्र,तिनाउ मर्मत गरिँदैबुटवल पूर्वपश्चिम राजमार्गअन्तर्गत यहाँको तिनाउ पुल मर्मत थालिएको छ। डिभिजन सडक कार्यालयले एकतर्फी गाडी सञ्चालन गरेर बिहीबारदेखि मर्मत सुरु गरेको हो। पुलको पिच भत्कनुका साथै छड बाहिर निस्किँदा गाडी चलाउन कठिनाइ छ। खाल्डोले दैनिकजसो दुर्घटना हुने गरेको थियो। पिच उप्काएर ढलान गर्न थालिएको डिभिजन सडक कार्यालयले जनाएको छ। थोरै टाल्दा टिकाउ नभएकाले पुरै ढलान गर्ने योजना रहेको इन्जिनियर महेश्वर लम्सालले बताए। यो पुल हुँदै दैनिक १० हजार गाडी गुड्छन् ।
बीपीमा तलब माग्दै आन्दोलन,"भरतपुर घाँटीमा क्यान्सर भएकी बाराको निजगढ ४ की ६५ वर्षीया मखमली खड्कालाई चिकित्सकले रेडियोथेरापी (सेकाइ) गर्न सुझाए। त्यसका लागि हप्ता दिनदेखि पालो कुरेर बसेकी उनलाई छोरा राजेशले आइतबार बिपी कोइराला मेमोरियल अस्पताल ल्याए। तर, कर्मचारी आन्दोलनका कारण उनीहरूले सेवा लिन पाएनन्।जतिसक्दो चाँडो सेकाइ गर्नुपर्ने अवस्थाको बिरामीले चिकित्सक र कर्मचारीको हडतालका कारण एक दिन त्यतिकै बस्नुपर्यो, राजेशले भने। अस्पतालका कर्मचारीलाई हारगुहार गरेपछि सोमबार बल्लतल्ल रेडियोथेरापी सुरु भएको उनले सुनाए।आन्दोलनले सेवा अवरुद्ध भएपछि अस्पताल आउने सबैजसो बिरामीले सास्ती भोग्नुपरेको छ। चिकित्सक र कर्मचारीले साउनदेखि बढेको तलब र ग्रेड निकासा नभएको भन्दै आन्दोलन थालेका हुन्। यसले गर्दा सोमबार अस्पतालको सेवा प्रभावित हुन पुग्यो। शल्यक्रिया गर्नुपर्ने अवस्थाका बिरामी सबैभन्दा मारमा परे।बढेको तलबका लागि आन्दोलन भएको यो तेस्रोपटक हो। अघिल्ला दुई आन्दोलन अस्पताल व्यवस्थापनले समय मागेपछि स्थगित गरिएको थियो। आन्दोलनरत पक्षले अस्पताल प्रशासनलाई पछिल्लोचोटि पुस १५ सम्मको अल्टिमेटम दिएको थियो।अस्पताल अध्यक्ष डा प्रकाश न्यौपानेले सोमबार कर्मचारीको गुनासो सुनेका थिए। स्वास्थ्यमन्त्री र सचिवलाई तलब समस्याबारे जानकारी गराइसकिएको उनले बताए। एकातिर अस्पताल सुधारको अल्टिमेटम दिइएको छ, उनले भने, मन्त्रालयले बोर्ड गठन नगरेर समस्या बढेको हो। बढ तलबका लागि बोर्ड बैठकबाट निर्णय गराउनुपर्ने उनको भनाइ छ। न्यौपानेले आन्दोलनरत पक्षसँग थप एक साता समय मागेका छन्। कर्मचारी भने यसअघि पनि पटकपटक समय थपेर माग पूरा नगरेको भन्दै उनको प्रस्तावमा सहमत छैनन्। कर्मचारी प्रशासन नियमावली २०६६ को तलबसम्बन्धी व्यवस्थामा कर्मचारीले प्रत्येक वर्ष निजको सुरु तलब स्केलले हिसाब गरी हुन आउने एक दिनको तलब बराबरको रकम ग्रेड पाउने उल्लेख छ।बढ तलबको माग सुनुवाइ नभएको स्वास्थ्यकर्मी संघका सचिव रमेश शर्मा पौडेलले बताए। ६ महिना बितिसक्दा पनि बढेको तलब र ग्रेड नपाएको चिकित्सक र कर्मचारीको गुनासो छ। अस्पतालका कार्यकारी निर्देशक डा चिनबहादुर पुनले चिकित्सक र कर्मचारी आन्दोलनले बिरामीलाई मर्का परेको बताए। हामीले बढ तलबबारे केही समय माग गरेका छौं, उनले भने, मंगलबारसम्म केही निर्णय होला।"
संशोधन माग गर्दै प्रदर्शन,राजविराज परिमार्जनसहित संविधान संशोधन हुनुपर्ने मागसहित संयुक्त लोकतान्त्रिक मधेसी मोर्चाले सोमबार प्रदर्शन गरेको छ। नेताहरूले परिमार्जनसहित मधेस र मधेसीको हितमा संविधान संशोधन नभए फेरि आन्दोलनमा उत्रने चेतावनी दिए।
एमाले मधेसमैत्री पार्टी,"जनकपुर नेकपा एमाले सम्बद्ध लोकतान्त्रिक मधेसी संगठनका केन्द्रीय अध्यक्ष एवं पूर्वमन्त्री रघुवीर महासेठले एमाले मधेसीमैत्री पार्टी भएको दाबी गरेका छन्। संगठनको कार्यालयमा सोमबार पत्रकारसँग कुरा गर्दै उनले मोर्चाका नेता एमालेलाई बदनाम गर्दै हिँडेको आरोप लगाए। उनले भने, एमाले मधेस विरोधी भएको भए, मधेसका जिल्लामा झन्डै ४० सांसद जित्ने थिएनन्।"
अभियुक्त पक्राउ,दाङ काठ तस्करी मुद्दाका फरार अभियुक्तलाई प्रहरीले सोमबार पक्राउ गरेको छ। २०७० मंसिर २९ देखि फरार बेला ८ का ४५ वर्षीय तुलाराम विकलाई गाउँमै लुकिछिपी बसेको अवस्थामा पक्राउ गरिएको एसपी धिरजप्रताप सिंहले बताए।
मोर्चा अध्यक्षमा किराती,खोटाङ माओवादी केन्द्रको भ्रातृ संगठन किराती राष्ट्रिय मुक्ति मोर्चाको अध्यक्षमा राजन किराती निर्विरोध चयन भएका छन्। दिक्तेलमा आइतबार सम्पन्न मोर्चाको चौथो राष्ट्रिय सम्मेलनले किरातीको नेतृत्वमा १ सय ६५ सदस्यीय केन्द्रीय कार्यसमिति चयन गरेको हो।
उजुरी गरे ७ दिनभित्र सामान फिर्ता हुने,"काठमाडौं सर्वसाधारणले सामान खरिद गरेको सात दिनभित्र फिर्ता गर्न पाउने कानुन बन्न लागेको छ। व्यवसायीले कमसल सामग्री बिक्री गरी उपभोक्तालाई ठगी गरेपछि सरकारले यस्तो कानुन बनाउन लागेको हो। आपूर्ति मन्त्रालयले उपभोक्ता संरक्षण ऐन २०५४ लाई परिमार्जन गरी कडा कानुन ल्याउन लागेको हो। आपूर्तिमन्त्री दीपक बोहराका अनुसार ऐनको ड्राफ्ट तयार भइसकेको छ। सर्वसाधारणले खरिद गरेको सामान कमसल पर्दा साट्न मान्दैन। लत्ताकपडामा फिट नहुँदा केहीले एकदुई दिनभित्रमा साट्ने चलन भए पनि अन्य सामानमा छैन, मन्त्री बोहराले भने, अब बन्ने ऐनमा उपभोक्ताले उजुरी गरे सात दिनभित्र सामान फिर्ता गर्न सक्नेछन्।मन्त्रालयका अनुसार युरोप अमेरिकालगायत विकसित मुलुकमा करिब एक महिनासम्म साट्न पाइन्छ। नेपालमा भने साट्न पाउने अवधि एक साता बनाउन लागेको हो।फिर्ता गर्न नमिल्ने भित्री सामानबाहेक अन्यको हकमा अनिवार्य हुने मन्त्रालयले जनाएको छ। यसले बिलिङ प्रणालीको पनि विकास हुने जनाएको छ। जानकारहरूका अनुसार सामान खरिद गर्दा बिक्रेताले बिल अनिवार्य दिनुपर्छ। क्रेताले पनि बिल लिने बानीको विकास बढ्छ। बिल लिनदिने परिपाटी भएपछि राजस्वसमेत बढ्ने मन्त्रालयको दाबी छ। बजार अनुगमन फितलो भएको गुनासो बढ्न थालेपछि नयाँ बन्ने ऐनमा अनुगमनस्थलमै जरिवना गर्ने योजना पनि बनाएको छ। मन्त्रालयका अनुसार अनुगमनको क्रममा वस्तुको अवस्थाअनुसार जरिवाना गरिनेछ। खरिद बिक्री बिल नहुँदा, बिक्रीका लागि सडेको सामान राखेको, म्याद नाघेको सामान, नापतौल मेसिन, लेबल नभएको सामान बिक्री गरेको फेला परे कैफियतअनुसार २५ हजार रुपैयाँसम्म जरिवाना गर्ने प्रस्ताव गरेका गरिएको छ। मन्त्री बोहराले भने सर्वसाधारण ठग्नेलाई अनुगमनस्थलमै १० देखि १ लाख रुपैयाँसम्म जरिवाना हुने बताए। अनुगमनका क्रममा आपूर्ति व्यवस्थापन तथा उपभोक्ता हित संरक्षण विभागले दिएको निर्देशन व्यवसायीले पालना गर्न आलटल गरेको भन्दै प्रभावकारी बनाउन यस्तो तयारी भएको हो। विभागको तथ्यांकअनुसार दैनिक औसत १० व्यावसायिक फर्ममा अनुगमन गरेको दाबी गरे पनि उपभोक्ताले प्रतिफल पाउन सकेका छैनन्। विभागले प्रथम चौमासिकमा १२ सय ४५ व्यावसायिक फर्ममा अनुगमन भएको छ। तर, अनुगमनका क्रममा दोषी भेटिएका फर्मलाई सुधार गर्न निर्देशन दिनेबाहेक कुनै कारबाही भएन। उपभोक्ता ठगीउपर कारबाही नहुँदा बजार व्यवस्थित हुन सकेको छैन। अनुगमनको क्रममा व्यावसायिक फर्ममा मूल्यसूचीबिना कारोबार गरेको, लेबल नभएका सामान बिक्री गरेको, दर्ता र नवीकरणबिना नै फर्म सञ्चालन गरेको, बिलबिजकबिनै कारोबार गरेको, म्याद नाघेको सामान बिक्री गरेको फेला परेको थियो। तर, यी व्यवसायीलाई सुधार गर्न र सात दिनभित्र विभागमा उपस्थित हुनबाहेक अन्य कारबाही गरिएको छैन। दोषीलाई कारबाही नहुँदा बजार अस्तव्यस्त हुँदै गएको जानकारहरू बताउँछन्। बजारमा मूल्यवृद्धि ठगी भएको आलोचना बढेपछि अनुगमनका लागि टोली खटाइन्छ। अहिलेको अनुगमन बजार गयो, हेर्यो अनि फर्केर आयो। त्यति मात्रै भएको छ, विभागका एक कर्मचारीले भने, परम्परागत अनुगमनले बजारमा सुधार हुन सक्दैन। कसुर हेरी अनुगमनस्थलमै कारबाही भए व्यवसायीले गरेको कैफियतमा केही सुधार हुने विभागको आशा छ। विभागका महानिर्देशक गोकुल धितालले अनुगमनस्थलमै जरिवना कार्यान्वयन भएपछि धेरै सुधार हुने दाबी गरे। दुईचार व्यवसायीलाई अनुगमनस्थलमै कारबाही हुँदा त्यसको प्रभाव बजारमै पर्छ। कारबाही हुन थालेपछि व्यवसायीले गल्ती सुधार गर्छन्, उनले भने। मस्यौदामा थोरै काम हुने जिल्लामा इजलास र धेरै काम हुने जिल्लामा अदालत गठन गरिने जनाएको छ। अदालतमा न्याय दिने अध्यक्ष र दुई जना सदस्य (उपभोक्ता अधिकारकर्मी र न्यायाधीश) हुनेछन्। अध्यक्ष छनोट प्रक्रियाबाट चयन गरिनेछ। यसका लागि विभिन्न प्रावधान राखिने जनाइएको छ। उपभोक्ता संरक्षण ऐन २०५४ मा पनि उपभोक्तालाई पर्ने मर्काको विरुद्धमा उपचार दिलाउने निकायको स्थापना गरी उपभोक्ताको हक, हित र अधिकारको संरक्षण गर्ने व्यवस्था गर्ने भनिएको छ। तर, हालसम्म कार्यान्वयन हुन सकेको छैन। अदालत गठन नहुँदा ठगी गर्ने मनसायले व्यवसाय सञ्चालन गर्ने व्यवसायीलाई प्रोत्साहन मिलेको छ। अहिले सबै मुद्दा जिल्ला अदालतमा दायर हुने गरेको छ। अदालतमा अन्य मुद्दाको चाप रहने गरेकाले उपभोक्ताका मुद्दामा ढिलाइ हुने गरेको छ। मन्त्रालयका अनुसार मस्यौदामा उपभोक्तादेखि, ढुवानीकर्ता, बिक्रेता, सञ्चयकर्ताले दायित्व पूरा गर्नुपर्नेछ। ढुवानीकर्ताले तोकेकै समयमा गुणस्तरीय सामान पुर्याउनुपर्ने जनाएको छ। आफ्नो दायित्व पूरा नगरे कानुनी कारबाही हुने छ। मन्त्री बोहराका अनुसार बढी कैफियत गरी उपभोक्ता ठगी गर्नेलाई १ देखि १० वर्षसम्म जेल सजाय हुनेछ। अनुगमन जाने क्रममा व्यवसायीलाई सूचना चुहावट गर्ने कर्मचारी र उपभोक्ताकर्मीलाई पनि कारबाही हुनेछ। मन्त्रालयका अनुसार मस्यौदाबारे दुईतीन दिनभित्र सरोकारवाला निकायसँग छलफल गरिन्छ। छलफलपश्चात आवश्यक परे केही संशोधन गरेर प्रक्रिया अघि बढाइनेछ। मुख्य उद्देश्य बजार पादर्शी बनाउनु हो। मस्यौदाबारे सार्वजनिक रूपमा बहस चलाएर कार्यान्वयन गर्छ, मन्त्री बोहराले भने। मन्त्रालयबाट स्वीकृत भएपछि कानुन मन्त्रालयमा पठाइन्छ। कानुन हेरेफेर गरेपछि पुन: आपूर्तिमा आउँछ। त्यसपश्चात मन्त्रिपरिषद्ले पास गरेपछि संसद्मा पेस हुन्छ। संसदले पास गरेपछि ऐन कार्यान्वयनमा आउँछ।"
गौरवका आयोजनाको मोडालिटी टुंग्याऊ,"पुँजीगत खर्च यो वर्ष ८० प्रतिशत पुर्याउन उनले पुन निर्देशन गरेका छन्। गत वर्ष ५६ प्रतिशत मात्र भएको पुँजीगत खर्चलाई यस वर्ष कम्तिमा ८० प्रतिशत पुर्याउन मैले यसपूर्व निर्देशन दिएको सम्झनुभएकै होला। विकास आयोजनाहरूको कार्यान्वयन तथा अनुगमनमा तीव्रता दिन नसकिएमा यस वर्ष पनि पुँजीगत खर्च विगत वर्षकै प्रवृत्ति दोहोरिने हो कि भन्ने मलाई चिन्ता हुन थालेको छ, बैठकमा दाहालले भने, उक्त लक्ष्य हासिल गर्न म जिम्मेवार सबै निकायका पदाधिकारीहरूको ध्यानाकर्षण गराउन चाहन्छु।"
नयाँ फ्रिक्वेन्सीको न्यूनतम मूल्य तोकियो,यसैगरी नेपाल स्याटलाइटले ९ सय ब्यान्डमा ४ दशमलव ४ र १ हजार ८ सय ब्यान्डमा ९ मेगाहर्ज फ्रिक्वेन्सी पाएको छ। स्मार्ट टेलिकमले भने ९ सय ब्यान्डमा ५ र १ हजार ८ सय ब्यान्डमा १२ मेगाहर्ज फ्रिक्वेन्सी पाएको छ। सीजी कम्युनिकेसनले भने हाल ९ सय मेगाहर्ज ब्यान्डमा २ दशमलव ४ मेगाहर्ज फ्रिक्वेन्सी पाएको छ।
माथिल्लो मस्र्याङ्दी ए को ५० मेगावाट थपियो,"लमजुङ निर्माण सुरु गरेको चार वर्षमा माथिल्लो मस्र्याङ्दी ए जलविद्युत् आयोजनाले आइतबारबाट व्यावसायिक उत्पादन थालेको छ। आयोजनाको ५० मेगावाट विद्युत् केन्द्रीय प्रसारण लाइनमा थपिएको हो। सिनोहाइड्रोसगरमाथा पावर कम्पनी प्रालिले सन् २०१३ को जनवरीदेखि निर्माण सुरु गरेको आयोजनाले युनिट २ बाट व्यावसायिक उत्पादन सुरु गरेको हो। व्यावसायिक उत्पादन मिति तय गरेर नियमित उत्पादन थालिएको आयोजनाका जनसम्पर्क प्रमुख कर्ण अधिकारीले बताए। उनका अनुसार युनिट २ बाट उत्पादन सुरु गरिएको ९ दिनमा प्राधिकरणको मिटरिङ युनिटमा विद्युत् चढेको छ। आयोजनाले प्राधिकरणलाई एक साता नि:शुल्क विद्युत् प्रदान गरेको हो। युनिट १ ले कात्तिक २३ देखि व्यावसायिक उत्पादन थालेको थियो। हामीले उत्पादन गरेको विद्युत् नेपाल विद्युत् प्राधिकरणले लिएको छ, उनले भने। उनका अनुसार प्राधिकरणले आयोजनासँग वार्षिक ३ सय १७ गिगावाट विद्युत् किन्ने सम्झौता गरेको छ। आयोजनामा २५२५ मेगावाटका दुई टर्बाइन छन्। यो आयोजना नेपालमा बनेकामध्ये कम समयमा सम्पन्नमध्येको एक हो। रन अफ रिभर प्रकृतिको आयोजनाबाट अहिले ३० देखि ४० मेगावाट विद्युत् उत्पादन भइरहेको छ। नदीमा पानीको बहाव कम भएकाले विद्युत् उत्पादन कम भएको अधिकारीले बताए। आउँदो असारसाउनदेखि हामी पूरै क्षमता (५० मेवा) मा विद्युत् दिन सक्छौं, उनले भने। माथिल्लो मस्र्याङ्दी ए आयोजनाको गत असोज १० मा काठमाडौं र आयोजनास्थलमा उद्घाटन गरिएको थियो।"
मूल्य घटेपछि मलको माग तीन गुणा वृद्धि,"पर्सा सरकारले मूल्य घटाएपछि रासायनिक मलको माग ह्वात्तै बढेको छ। मन्त्रिपरिषद्को निर्णयअनुसार एक महिनाअघि (मंसिर १९) युरियाको प्रतिबोरा २ सय र डीएपी मलको प्रतिबोरामा १ सय रुपैयाँका दरले मूल्य घटेको हो। मन्त्रिपरिषद्ले अन्तर्राष्ट्रिय बजारमा घटेको मूल्यअनुसार रासायनिक मलको मूल्य घटाएको थियो । कृषि सामग्री कम्पनीले यसअघि प्रतिबोरा युरिया (वीरगन्जमा) ९ सय र डीएपी २ हजार २ सय ५० रुपैयाँमा बिक्री गर्दै आएको थियो। त्यसबेला सीमावर्ती जिल्लामा भारतीय रासायनिक मल तस्करी भई भित्रिँदा कम्पनीमा माग कम थियो। अहिले कम्पनीको मलको माग तीन गुणाले बढेको कम्पनी क्षेत्रीय कार्यालय वीरगन्जले जनाएको छ। कार्यालय प्रमुख राजेन्द्रबहादुर कार्कीका अनुसार एक महिनाको अवधिमा कम्पनीमा मलको माग अत्यधिक बढेको छ। कम्पनीको क्षेत्रीय कार्यालय वीरगन्जबाट मात्रै हाल दैनिक १ सय टनसम्म मल बिक्री भइरहेको छ, कार्कीले भने, यसअघि दैनिक ३० टनसम्म मल मुस्किलले बिक्री हुन्थ्यो। एक महिनायता कम्पनीको जनकपुर कार्यालयबाट दैनिक १ सय टन, चन्द्रपुरबाट दैनिक १ सय ५० टन, ढल्केबरबाट दैनिक १ सय टनसम्म रासायनिक मल बिक्री भइरहेको उनले जानकारी दिए। सबै कार्यालयबाट बिक्री सरदर तीन गुणाले बढेको छ, उनले भने, सम्भवत: भारतकै हाराहारी मूल्यमा मल पाएपछि किसानले कम्पनीकै खरिद गर्न थालेका हुन्। पारिबाट हुने मलको तस्करी हाल करिब अन्त्य भएको अवस्था छ। सीमापारि भारतमा युरिया मल प्रतिबोरा ६ सय रुपैयाँ र डीएपी प्रतिबोरा २ हजार मूल्य पर्ने गर्छ। तस्करले यहाँसम्म ल्याएर किसानलाई उपलब्ध गराउँदा प्रतिबोरा थप १ सयदेखि १ सय ५० रुपैयाँ ढुवानी शुल्क लिने गर्छन्। यसो हुँदा दुवैतर्फको मलको मूल्य किसानलाई करिब उत्ति नै पर्न थालेको हो। दुई सातालाई मौज्दातमलको माग बढेपछि कम्पनी क्षेत्रीय कार्यालयले मुस्किलले २ सातासम्मको माग मात्रै धान्न सक्ने कार्की बताउँछन्। अचानक माग बढेपछि कम्पनीको मलको मौज्दात घट्दै छ, उनले भने, क्षेत्रीय कार्यालय वीरगन्जको हालको मौज्दात पनि अत्यन्त कम छ, यस मातहतका अन्य कार्यालयले २ सातासम्म मात्र माग धान्नेछ। तर, दुई साताभित्र गहुँ बालीका लागि किसानलाई चाहिने मलको माग कम्पनीले पूरा गरिसक्छ। हालसम्म कम्पनी वीरगन्ज कार्यालयले हेर्ने मध्यमाञ्चलका १९ र पश्चिमाञ्चलका ८ जिल्लामा मलको अभावको अवस्था छैन। कम्पनीको वीरगन्ज गोदाममा आइतबारसम्म ४ हजार टन युरिया र २ हजार टन डीएपी मल मौज्दात रहेको र यसले २ सातासम्म धान्न सक्ने उनले बताए। डीएपी मलको समस्या नरहेको उनले बताए। स्विस सिंगापुर कम्पनीमार्फत २ साताभित्रै वीरगन्जस्थित सिर्सिया सुख्खा बन्दरगाहमा २५ हजार टन डीएपी मल आइसक्नेछ। त्यसमध्ये १२ हजार टन वीरगन्ज कार्यालयले परिचालन गर्नेछ। सुदूर पश्चिमाञ्चलका जिल्लाहरूमा भने मल कम हुन थालेको उनले बताए। गहुँ सिजनका लागि यस वर्ष साल्ट ट्ेरडिङ कर्पोरेसनले युरिया र डीएपी मल आयात नगरेकाले कम्पनीमाथि चाप बढेको उनले बताए। तत्काल आयात थाल्नुपर्ने मलको माग बढेको र मौज्दात कम भएकाले आउँदो धान र मकै बालीका लागि अभाव हुन सक्ने कार्की बताउँछन्। गहुँ बालीको माग त करिब पूरा भयो, उनले भने, तर, आउँदो वर्षको धान र मकै बालीका लागि मल आयात गर्न सरकारले तत्कालै ग्लोबल टेन्डर प्रक्रिया नथालेको खण्डमा समस्या हुन सक्छ। यो सिजनका लागि मध्यमाञ्चलमा मात्र करिब ६ लाख बोरा युरिया मल चाहिन्छ। मुलुकभरिका लागि ५ लाख टन अर्थात १० लाख बोरा मल चाहिने उनले बताए। यस वर्ष कम्पनीका लागि ३५ हजार टन युरिया आयात गर्ने सम्झौता गरिसकेको ट्ेरडिङ कम्पनीले अन्तर्राष्ट्रिय बजारमा मूल्य बढेका कारण देखाउँदै मल आयात गर्न नसक्ने बताएपछि कम्पनीले उसको ३ करोड रुपैयाँ धरौटी जफत गरेको कार्कीले बताए। उनका अनुसार यसरी ठूलो आयातकर्ताले मल ल्याउन नसकेपछि युरिया मलको अभाव हुने अवस्था छ।"
भारतका रेस्टुरेन्टहरूमा सेवा शुल्क लिन रोक,"काठमाडौं भारतमा होटल र रेस्टुरेन्टहरूले ग्राहकबाट असुल्दै आएको सेवा शुल्क (सर्भिस चार्ज) मा सरकारले रोक लगाएको छ। व्यवसायहरूले सेवा शुल्कको नाममा रकम असुल्दै आएको भन्दै गुनासोहरू बढेपछि सरकारले यो निर्णय गरेको हो। अबदेखि ग्राहकले तिर्न चाहे मात्र सञ्चालकहरूले उक्त शुल्क लिन पाउने भारतीय सञ्चारमाध्यमहरूले जनाएका छन्। उपभोक्ता मामिला, खाद्य तथा सार्वजनिक वितरण मन्त्रालयले सोमबार जारी गरेको सूचनामा होटेल र रेस्टुरेन्टले कडाइका साथ यो निर्देशन पालना गर्नुपर्ने उल्लेख भएको इकोनोमिक्स टाइम्स ले जनाएको छ। सञ्चालकहरूले त्यहाँ ५ प्रतिशतदेखि २० प्रतिशतसम्म सेवा शुल्कको नाममा रकम असुल्दै आएको थिए। सरकारले सेवा शुल्क (सर्भिस चार्ज) मा छुट गरे पनि सेवा कर (सर्भिस ट्याक्स) मा भने कुनै परिवर्तन गरेको छैन। अबदेखि सेवा शुल्क वैकल्पिक बनाइएको द हिन्दू को अनलाइन संस्करणमा उल्लेख छ। सेवा शुल्क र सेवा करबारे भारतमा भ्रमको स्थिति रहेको भन्दै सरकारले यो भ्रम तोडदै सेवा कर सरकारी ढुकुटीमा जम्मा हुनेसमेत बताएको अखबारहरूले लेखेका छन्। सेवा कर भने सञ्चालकहरूको खातामा जाने गरेको थियो, भारतीय अनलाइनहरूले लेखेको छ, कुनै वातानुकुलित रेस्टुरेन्टमा खाना खाँदा सेवा कर भने अनिवार्य छ। सेवा शुल्क हटाइएपछि बाँकी रहेको रकमको ४० प्रतिशत मात्रै सेवा कर तिर्नुपर्ने हो। यसबाट ग्राहकहरूले व्यहोर्दै आएको १५ प्रतिशत बढी शुल्क घटेर ६ प्रतिशत हुनेछ।उपभोक्ता मामिला मन्त्रालयले ग्राहकहरूबाट जबर्जस्ती सेवा शुल्क असुलेको गुनासो आएको भन्दै उपभोक्ता संरक्षण कानुन १९८६ प्रावधानलाई टेक्दै बिक्री बढाउन र वस्तु या सेवा उपलब्ध गराउन यदि कुनै अनुचित या भ्रामक तरिका अपनाइए त्यो अनुचित व्यापार व्यवहार हुने बताएको छ। उसले ग्राहकले त्यसविरुद्ध उजुरी गर्न सक्ने प्रावधान कानुनमा रहेकोसमेत स्पष्ट पारेको छ। मन्त्रालयले भारतीय होटल एसोसिएसनसँग समेत यसबारे सफाइ पेस गर्न भनेको छ। एसोसिएसनले भने सेवा शुल्क पूर्ण रूपमा ग्राहकको विवेकमा निर्भर रहेको जनाएको छ। उपभोक्ता मामिला मन्त्रालयले सबै प्रान्तीय सरकारहरूलाई यसबारे कम्पनी, होटल र रेस्टुरेन्टलाई उपभोक्ता संरक्षण कानुनको प्रावधानको जानकारी दिन भनेको छ। साथै उसले होटल र रेस्टुरेन्टलाई आआफ्ना प्रतिष्ठानहरूमा सेवा शुल्क स्वैच्छिक छ वा वैकल्पिक छ भनेर बोर्ड लगाउनसमेत निर्देशन दिन राज्यहरूलाई आग्रह गरेको छ। यसैगरी बोर्डमा असन्तुष्ट ग्राहक सेवा शुल्क बिलबाट हटाउन सक्छन् लेखिएको हुनुपर्ने मन्त्रालयले बताएको छ। सेवा शुल्कबारे त्यहाँको वित्त मन्त्रालयले पनि आफ्नो धारणा स्पष्ट पारिसकेको छ। तर, रेस्टुरेन्ट र होटलले सेवा शुल्क सरकारको ढुकुटीमा जाने गरेकाले ग्राहकले तिर्नैपर्ने प्रतिक्रिया दिएका छन्। मन्त्रालयको निर्देशनपछि अब ग्राहकबाट होटल तथा रेस्टुरेन्ट सञ्चालकहरूले उक्त शुल्क लिन छाड्ने अपेक्षा गरिएको छ। भारतमा रेस्टुरेन्टहरूले १२ दशमलव ५ प्रतिशत भ्याट र ६ प्रतिशत सेवा करसहित सेवा शुल्कसमेत लिँदै आएका थिए।"
धान हालसम्मकै उच्च उत्पादन,"काठमाडौं गत वर्षको तुलनामा २१ दशमलव ६६ प्रतिशतले वृद्धि भई धान हालसम्मकै उच्च उत्पादन हुन पुगेको छ।कृषि विकास मन्त्रालयले आइतबार प्रमुख बर्खेबालीहरूको प्रारम्भिक उत्पादन अनुमान सार्वजनिक गर्दै यस वर्ष धान उत्पादन करिब ९ लाख ३१ हजार टनले बढ््न गई ५२ लाख ३० हजार टन पुगेको छ। मन्त्रालयले यसलाई यो उत्पादन हालसम्मकै अधिक भनेको छ।गत वर्षको बर्खेखेतीको उत्पादन भूकम्प, नाकाबन्दी र प्रतिकूल मौसमका कारण घट्न पुगेकाले पनि यो वर्षको वृद्धिदर उच्च देखिएको हो। यस वर्ष उत्पादन बढ््नुमा अनुकूल वर्षा भई समयमा रोपाइँ हुनु,रासायनिक मलको उपलब्धता, उन्नत बीउको उपलब्धतालगायत कृषि प्रविधिमा आएको सुधारलाई मन्त्रालयले कारण भनेको छ। धानखेतीमा मनसुनको ८० प्रतिशत योगदान रहन्छ।यस वर्ष समयमा नै मनसुन सुरु भएको र धान बालीका लागि उपयुक्त रहेको मन्त्रालयले भनेको छ। यस वर्षको मनसुन विगत ८ वर्षयताकै उच्च रेकर्ड गरिएको छ। यस वर्ष धान खेती हुने कुल क्षेत्रफलसमेत करिब १ लाख ८९ हजार बढेको छ। यो गत वर्षको दाँजोमा करिब १४ प्रतिशत बढी हो। उत्पादकत्वसमेत गत वर्षको तुलनामा केही बढ्न गएको जनाइएको छ। उत्पादनका हिसाबले धानपछिको दोस्रो प्रमुख खाद्यान्न बाली मकैको उत्पादन यस वर्ष गत वर्षको २२ लाख ३१ हजार टनबाट करिब २८ हजार टन अर्थात करिब १ दशमलव २५ प्रतिशतले बढेको छ।कोदोको उत्पादन करिब १ प्रतिशतले बढ्न गई ३ लाख ६ हजार टन पुग्ने प्रारम्भिक अनुमान छ। हिमाली क्षेत्रको खाद्यान्न फापर उत्पादन पनि गत वर्षको दाँजोमा क्षेत्रफल र उत्पादनमा सामान्य वृद्धि भएको छ। जल तथा मौसम विज्ञान विभागका अनुसार औसतभन्दा बढी वर्षा भएकाले र वर्षाको वितरणसमेत राम्रो भएका कारण नेपालको कुल धान, मकै आदि बालीको उत्पादनमा सकारात्मक प्रभाव परेको जनाइएको छ।मन्त्रालयले आफ्नो मातहतका विभाग, केन्द्रीय निर्देशनालय, क्षेत्रीय निर्देशनालय, जिल्ला कार्यालयबाट संकलन गर्ने साप्ताहिक बालीनाली स्थिति, बाली कटानी, क्षेत्रगत निरीक्षण, प्राविधिक समितिको सुझावका आधारमा तथ्यांक सार्वजनिक गर्छ।"
तङ्ग्रिँदै तातोपानी,"सिन्धुपाल्चोक भूकम्पले तहसनहस बनाएको तातोपानी र असापासका सीमा गाउँमा चहलपहल बढ्न थालेको छ। चिनियाँ सहयोगमा बाह्रबिसेतातोपानी खण्ड सडक मर्मतले तीव्रता पाएपछि विगतमा सुनसान सीमाका बस्तीहरूमा आउजाउ बढेको हो।विस्थापित भूकम्पपीडित घर फर्कन थालेका छन्। चीनका प्राविधिकले भूकम्पपछिको पहिरो हटाउँदै व्यापारिक नाका जोड्ने सडक पूर्वअवस्थामा ल्याएका छन्। सडक सुधारसँगै नाकाबाट व्यापार सञ्चालन हुने आशमा स्थानीयबासी हर्षित छन्। सुख्खा पहिरो रोकिएकाले चहलपहल बढेजस्तो लाग्छ, स्थानीय सांगे शेर्पाले भने, तातोपानी नुहाउन आउने पनि बढेका छन्। भूकम्प र गत असारको भोटेकोसी बाढीले सीमाको लिपिङ बजार प्रभावित भएको थियो। भूकम्प आएकै दिन गएको पहिरोले सीमाका घरहरू भत्केका थिए। सडक पहिराले पुरेको थियो। जताततै ठूला चट्टानले ढाकेको सडकबाट पैदल आउजाउ गर्न पनि कठिन थियो। अहिले त चिनियाँ प्राविधिकले सडक पहिलेकै अवस्थमा पुर्याएका छन्। स्थानीय व्यवसायी विष्णुबहादुर श्रेष्ठले भने, सडक मर्मतले नाका सञ्चालन हुने आशा जागेको छ। साना किराना पसल, होटल र तरकारी पसलहरू खुल्न थालेका छन्। बर्सेनि २० अर्बको आयात र पौने ३ अर्बको निर्यात हुँदै आएको यो नाकाका ८० घर भोटेकोसीको बाढीले बगाएको थियो। मितेरी पुलसँगका बजारहरू फेरि सञ्चालन हुने सम्भावना छैन। भोटेकोसीले सीमाका घरहरू सबै ढालेको थियो। तातोपानी गाविस सचिव डम्बरबहादुर श्रेष्ठका अनुसार सीमाका बजारमा चहलपहल बढेको छ। भन्छन्, समस्या त धेरै छन् तर आश गर्ने ठाउँ पलाएको छ। बाढीले बगाएको लिपिङ र कोदारी बजारका केही घर मर्मत गरेर बस्न थालिएको छ। लिपिङको ६८ मध्ये १० घर मात्रै बस्न योग्य छन्। चीनले सिन्धुपाल्चोकका कामु प्रमुख जिल्ला अधिकारी अन्तरबहादुर सिलवाललाई खासा बोलाएर नाका खोल्ने संकेत गरेका थिए। चार दिनअघि उनीहरूले नाकाको सुरक्षामा ध्यान दिन आग्रह गरेका थिए। सिलवाल भन्छन्, उनीहरूको सक्रियाताले नाका सञ्चालन गर्न खोजेको देखिन्छ। सीमामा अहिले भन्सार र अध्यागमन प्रहरी पोस्ट मात्र छन्। सडक बनेलगत्तै स्थानीयको आउजाउ बढेको छ, सीमास्थित सशस्त्र प्रहरी बलका नायब उपरीक्षक विमल डाँगीले भने। चीन सरकारको सहयोगमा रेलवे कन्ट्रक्सन कम्पनीले सीमा सडकको ९२ किमिदेखि मितेरी पुलसम्म सडक मर्मत गरिरहेको छ। भूकम्प लगत्तै सरकारको अनुरोधमा सुरु भएको सडक मर्मत बाढीले रोकिएको थियो। ०७१ साउनमा गएको भीषण पहिरोले अवरुद्ध जुरे सडक पनि चीनकै सहयोगमा मर्मत भइरहेको छ। सीमाका सडक मर्मत अन्तिम अवस्थामा पुगेको छ। सडक बनेपछि तातोपानी नुहाउने आन्तरिक पर्यटक बढेका छन्। इलाका प्रहरी कार्यालय बाह्रबिसेका निरीक्षक राजु पाण्डेका अनुुसार हिजोआज नाका जाने सवारी साधनको संख्या दोब्बर भएको छ। भूकम्पछि सीमामा करोडौं लगानीमा बनेका होटल बन्द छन्।"
बाहिरी चक्रपथको डीपीआरमा ढिलाइ,"काठमाडौं सरकारले बाहिरी चक्रपथ को नापनक्सामा परिमार्जन गर्न थालेपछि विस्तृत आयोजना प्रतिवेदन (डीपीआर) को अन्तिम रूप दिन दुई साता ढिलाइ हुने भएको छ।करिब १० वर्षअघि नापी विभागले बाहिरी चक्रपथको नक्सा डिजाइन तयार गरेको थियो। उक्त डिजाइनमा केही हेरफेर गर्न पुन: नापी विभागले फिल्ड सर्वेक्षणका लागि प्राविधिक खटाएको छ। डिजाइन अलि पुरानो भएकाले नयाँ नापजाँच गरेका हौं, काठमाडौं उपत्यका विकास प्राधिकरणका प्रमुख आयुक्त भाइकाजी तिवारीले भने, तर, डिजाइनमा धेरै परिवर्तन हुँदैन। डीपीआर प्रतिवेदनमा सामान्य हेरफेर गरेर स्वीकृतका लागि सहरी विकास मन्त्रालयमा पठाइने उनले जानकारी दिए। मन्त्रीबाट डीपीआर स्वीकृत भएपछि राजपत्रमा सूचना निकाल्छौं, उनले भने, त्यसपछि काम अघि बढ्छ। निर्माणका क्रममा जग्गा परे स्थानीयवासीले दाबी विरोध गर्न ३५ दिने सार्वजनिक सूचना जारी गरिसकेको उनले बताए। कसैको दाबी विरोध छैन, उनले भने, अब स्वीकृत हुनेबित्तिकै अन्य प्रक्रिया अघि बढ्छ। प्राधिकरणका अनुसार ३५ दिनको अवधिमा ५० जनाले मात्र चक्रपथ निर्माण गर्न नहुने भन्दै उजुरी दर्ता गरेका थिए। निर्माणका क्रममा ७० हजार रोपनी जग्गा अधिग्रहण गरिने उनले बताए।अधिग्रहण गरेको क्षेत्रमा व्यवस्थित सहर बसाइन्छ, उनले भने, कोही विस्थापित हुनु पर्दैन। प्राधिकरणको मापदण्डअनुसार बाह्य चक्रपथ क्षेत्रमा भौतिक संरचना निर्माण गर्नुपर्ने उनले बताए। काम भइराखेको छ, उनले भने। आर्थिक वर्ष ०५६५७ मा सरकारले बाहिरी चक्रपथको परिकल्पना गरेको हो। व्यवस्थित बस्ती र दिगो सहरीकरणको महत्त्वाकांक्षी योजनाका रूपमा बाहिरी चक्रपथलाई अघि सारिएको हो। बाहिरी चक्रपथ वरिपरि वातावरणमैत्री, आधुनिक, प्रविधियुक्त र सुविधासम्पन्न बस्ती निर्माण गर्ने लक्ष्यसहित आयोजनाले काम थालेको तिवारीले बताए। सामाजिक तथा वातावरणीय अध्ययन पूरा भएको छ, उनले भने, बाधा विरोध कसेको छैन। समयमै निर्माण हुन्छ। उपत्यकाका तीनवटै जिल्लाका ४० गाविस र ३ नगरपालिका छोएर ७१ दशमलव १० किमि लामो चक्रपथ प्रस्ताव गरिएको छ। उपत्यकाको दक्षिण र पूर्वी भूभागमा आवागमन सुविधा बढाउने र व्यवस्थित बस्ती विकास गर्ने उद्देश्यले आयोजना ल्याइएको हो। सम्पूर्ण चक्रपथ ५ वर्षभित्र निर्माण गर्ने लक्ष्य रहेको उनले बताए।सतुंगलदेखि गाम्चा हुँदै चोभारसम्म नयाँ ट्रयाक खोल्नेबारे तयारी पूरा भएको समेत उनले बताए। ७ वर्षअघि अर्थ मन्त्रालयले आयोजनाका लागि करिब १० करोड र क्षतिपूर्तिमा खर्च गर्न ३ करोड रुपैयाँ छुट्याएको थियो। त्यसमध्ये ९ करोड रुपैयाँ कार्यालय सञ्चालनमै सकिएको छ भने मुआब्जाका लागि छुट्याएको रकम खर्च गर्न नसकेर प्रत्येक वर्ष बजेट फ्रिज हुँदै आएको छ।बाहिरी चक्रपथ काठमाडांै, ललितपुर र भक्तपुरमा क्रमश: ३५८, १५८० र २१०५ किलोमिटर रहने अनुमान छ। सडक खण्डका विभिन्न स्थान गरी १ दशमलव ५ किमि सुरुङमार्गसमेत रहनेछ। चक्रपथको चौडाइ ५० मिटर अर्थात् ८ लेन (एकैचोटि ८ वटा गाडी ओहोरदोहोर गर्न मिल्ने) हुनेछ। बाहिरी चक्रपथमा जम्मा चारवटा फ्लाई ओभर निर्माण गरिनेछ। पूर्वमा अरनिको राजमार्ग, पश्चिममा त्रिभुवन राजपथ, दक्षिणमा फास्टट्रयाक र उत्तरमा केरुङ जाने बाटोमा फ्लाई ओभर हुने तिवारीको भनाइ छ। बाहिरी चक्रपथले उपत्यकाभित्रको ठूलो भूभागलाई ओगट्नुका साथै तीव्र गतिमा बस्ती विकास हुने तथा सहरीकरणको चापमा परेका अधिकांश क्षेत्रलाई समेट्नेछ। सडक खण्डमा पर्ने स्थानीय बासिन्दालाई जग्गाको मुआब्जा नदिई उनीहरूको सट्टा भर्ना प्रक्रियाबाट पुन:स्थापना गरिने बताइएको छ। यसका लागि सडकको दायाँबायाँ दुवैतिर २ सय ५० मिटरका दरले जग्गा अधिग्रहण गरिनेछ। नेपालकै पहिलो काठमाडौंनिजगढ फास्टट्रयाकसमेत चक्रपथको सानो खोकना खण्डमा जोडिनेछ।"
खाद्यको धान खरिद लक्ष्य पुगेन,"टीकापुर नेपाल खाद्य संस्थानको कैलालीमा ५० हजार क्विन्टल धान खरिद गर्ने लक्ष्य पुरा हुन सकेन । संस्थानले ढिलो गरी धानको समर्थन मूल्य निर्धारण गर्दा हालसम्म ३२ हजार क्विन्टल मात्र धान खरिद गर्न सकेको हो। पहिलोपटक कात्तिक ३० मा समर्थन मूल्य मोटा धान प्रतिक्विन्टल १ हजार ९ सय ५० रुपैयाँ संस्थानले कायम गरेको थियो। त्यस मूल्यभन्दा बढीमा व्यापारीले धान खरिद गरेपछि दोस्रोपटक मंसिर ३० मा २ हजार १ सय रुपैयाँ निर्धारण गरेको हो। त्यसपछि पनि व्यापारीले धान बढी मूल्यमा खरिद गरेकाले संस्थान डिपोमा बिक्री गर्ने किसानको चाप कम रहेको जनाइएको छ। धानबालीपछि तोरी, गहुँ, मसुरोलगायतका हिउँदे बालीका लागि मलबीउ किन्न संस्थानले मूल्य तोक्नभन्दा पहिले नै किसानले धान बेचेका टीकापुर नगरपालिका ९ बनगाउका किसान जितबहादुर चौधरी बताउँछन्। उनले भने, संस्थानले मूल्य तोक्ने बेला अधिकांश साना किसानले धान बेचिसकेका हुन्छौं। संस्थानले समयमा धानको मूल्य नतोक्दा साहु महाजनले तोकेको मूल्यमा धान बेच्नुपर्छ।"
संकटा क्वाटरफाइनलमा,"पोस्टम्याच कन्फ्रेन्समा संकटाका प्रशिक्षक शैलेश कर्माचार्यले काँकडभिट्टा र हेटौंडामा खेल एकैचोटि पर्दा समस्या भएको बताए। दुवै प्रतियोगितामा क्लब सहभागी भएको छ। त्यसले गर्दा खेलाडी बाँडिएर सहभागी हुनु हाम्रो बाध्यता हो, उनले बाध्यता सुनाए। उनले अर्को खेलमा थप खेलाडी ल्याउने बताए। आयोजकले विदेशी खेलाडी खेलाउँदा वर्कपरमिट अनिवार्य गरेका कारण दुई खेलाडी फिर्ता पठाउनुपर्यो, जसले गर्दा हामीलाई समस्या भयो, कर्माचार्यले भने, राष्ट्रिय लिग नभएका कारण कुनै क्लबले पनि वर्कपरमिट दिएर विदेशी खेलाडी नराखेका छैनन्।भुटानी प्रशिक्षक कोता नामागेले आयोजकले ढिलो निम्तो गरेका कारण भिसा समस्याले क्लबका दुई विदेशी खेलाडी र राष्ट्रिय टोलीका तीन खेलाडी ल्याउन नपाएको बताए। उनका अनुसार मैदानका कारण पनि हाम्रा खेलाडीलाई खेल्न समस्या भयो। हामी आर्टिफिसियल मैदानमा खेल्छौं। यहाँ प्राकृतिक र कडा मैदान रहेछ। जसका कारण हाम्रा खेलाडीलाई खेल्न धेरै गाह्रो भयो, उनले प्रस्ट्याए। नागामेले अर्को वर्ष प्रतियोगिता जित्ने गरी टिम आउने बताए। मंगलबार सहारा क्लब पोखरा र दिल्ली युनाइटेड भारतबीच प्रतिस्पर्धा हुँदैछ।"
ओस्कारको भव्य स्वागत,"सांघाई ब्राजिली इन्टरनेसनल मिडफिल्डर ओस्कारले आफ्नो नयाँ क्लव सांघाई एसआईपीजीमा सोमबार समर्थकको व्यापक स्वागत पाएका छन्। सञ्चारमाध्यमका अनुसार ओस्कार हरेक साता ५ लाख डलर पारिश्रमिक पाउने गरी सांघाई क्लबसँग अनुबन्धित भएका हुन्। यो रकमले उनलाई विश्वकै सबैभन्दा बढी तलब खाने खेलाडी बनाएको छ। इंग्लिस प्रिमियर लिग क्लब चेल्सीबाट आएका ओस्कारको अनुबन्धनको वित्तीय विवरण अहिलेसम्म गोप्य नै राखिएको छ। सञ्चारमाध्यमका अनुसार सांघाईले उनलाई ल्याउन चेल्सीलाई ६० मिलियन युरो अर्थात् झन्डै सात अर्ब रुपैयांँ तिरेको छ। रातो र सेतो रंगमा सजिएका क्लब प्रशंसकहरूले २५ वर्षीय खेलाडी सांघाई अन्तर्राष्ट्रिय एयरपोर्टमा ओर्लेपछि ओस्कार, ओस्कार भन्दै उल्लास मनाएका थिए। उनले केही प्रशंसकलाई अटोग्राफ समेत दिए। मलाई लाग्छ, उनका कारण टिमको क्षमतावृद्धि हुनेछ, ३० वर्षीय प्रशंसक साओ लेइले भने, अब हामीले चाईनिज सुपर लिगको उपाधि नै जित्नुपर्छ।हालसम्मको कीर्तिमानी पारिश्रमिक ओस्कारको नाममा गए पनि सांघाई सेनहुवाद्वारा अनुबन्धन हुन लागेका अर्जेन्टिनी स्टार कार्लोस टेभेजबाट त्यो कीर्तिमान तोडिन सक्छ। सञ्चारमाध्यमले टेभेजलाई ६ लाख १५ हजार साप्ताहिक पारिश्रमिक दिइन सक्ने अनुमान गरेका छन्। सांघाई एसआईपीजीले सन् २०१६ को सुपर लिग तेस्रो स्थानमा रहेर टुंग्याएको थियो। उक्त लिग मार्चमा सुरु भई अक्टोबरमा सम्पन्न भएको थियो। ओस्कारले चेल्सीका लागि हालसम्म २ सय ३ खेल खेल्दै ३८ गोल गरेका छन् एवं प्रिमियर लिग, लिग कप र युरोपा लिग उपाधि समेत जितेका छन्। उनले चेल्सीमा साढे ४ वर्ष बिताएका छन्। ओस्कारले सांघाई क्लबमा अब आफ्नै देशका खेलाडी हल्क र एल्केन्सनसँग खेल्ने छन्। उक्त क्लबका प्रशिक्षक चेल्सीका पूर्व व्यवस्थापक आन्द्रे भिलास बोस हुन्।"
जिरुडको उत्कृष्ट गोल,"खेलपछि जिरुडले भने, यो गोल मैले अहिलेसम्म गरेका मध्ये सबैभन्दा राम्रो छ भनेर भन्नमा कुनै शंका छैन। तर यसमा म भाग्यमानी पनि रहें। तर त्यो स्थितिमा मैले गर्न सक्ने त्यही मात्र थियो, किनभन्दा बल मेरो अगाडि थियो र मैले खुट्टाको पछाडि भागबाट प्रहार गरें। यो जितपछि आर्सनल शीर्ष स्थानको चेल्सीसँग ९ अंकको दूरीमा रह्यो। शीर्ष चारमा आर्सनलसँगै टोटनहम पनि उक्लेका छन्। टोटनहमले अर्को खेलमा वाटफोर्डलाई ४१ ले हराएको थियो। आर्सनल दोस्रोमा रहेको लिभरपुलभन्दा ३ अंकले मात्र पछाडि छ। दुई उत्तरी लन्डन क्लबमध्ये आर्सनल गोल अन्तरले मात्र अगाडि छ।"
एलेभेन एरोज विजयी,पाँचथर आठौं फाल्गुनन्द गोल्डकप फुटबल प्रतियोगितामा सोमबार एलेभेन एरोज क्लब दुहबीले हिमालयन शेर्पा क्लव काठमाडौंलाई ३० ले पराजित गरेको छ। सुनसरीबाट नाइजेरियन खेलाडी सामसिङले २ र पिटरले एक गोल गरेका थिए। फिदिम उच्चमावि मैदानमा सामसिङले ३० औं मिनेटमा गोल गर्दै टोलीलाई अग्रता दिलाए। उनले दोस्रो हाफको २३ औं मिनेटमा गोल थपे। त्यसपछि ३८ औं मिनेटमा पिटरले गोल गर्दै दुहबीलाई जिताए। पिटर म्यान अफ द म्याच घोषित भए।
रूपन्देही सेमिफाइनलमा,काँकडभिट्टा रूपन्देही ११ यहाँ जारी मेची नेत्रालय काँकडभिट्टा गोल्डकप फुटबलको सेमिफाइनल पुगेको छ। सोमबार फ्यान्स क्लब बीआरसी भुटानलाई ३१ ले हराउँदै रूपन्देहीले सेमिफाइनल तय गरेको हो।रूपन्देहीका दीपक राईले खेलेको दोस्रो र ७१ औं मिनेटमा गोल गरेका थिए। अर्को गोल लक्ष्मण रुचालले इन्जुरी समयमा थपे। भुटानबाट ८० औं मिनटमा रमेश केसीले एक गोल फर्काए। तर त्यो सान्त्वनामा सीमित भयो। म्यान अफ द म्याच दीपक राई भए।
मिडिया कपको ड्र,"काठमाडौं नेपाल ओलम्पिक संग्रहालयको आयोजनामा पुस २४ बाट हुने आठौं मिडिया कप फुटबल प्रतियोगिताको सोमबार ड्र सार्वजनिक गरिएको छ। दशरथ रंगशालामा माघ ४ सम्म चल्ने प्रतियोगिताको समूह ए नेपाल टेलिभिजन, कान्तिपुर मिडिया गु्रप, एभिन्यूज टेलिभिजन र एपी वान टेलिभिजन तथा समूह बी मा अन्नपूर्ण पोस्ट, इमेज च्यानल र रेडियो नेपाल परेका छन्।"
नेपाल फेरि रोकियो भारतसँग,"सिलिगुडी नेपाली टिम पहिलोपल्ट साफ महिला च्याम्पियनसिप फुटबलको सेमिफाइनलबाटै बाहिरिएको छ। अघिल्लो तीन संस्करणमा लगातार फाइनल पुगेको नेपाल सोमबार चिरप्रतिद्वन्द्वी भारतसँग ३१ ले पराजित हुँदै घर फर्कियो। आयोजक टिम भारत लगातार चौथो पटक फाइनल पुगेको छ। तीन पटकको च्याम्पियन भारतले बुधबार फाइनलमा बंगलादेशको सामना गर्नेछ। सोमबारै बंगलादेशले माल्दिभ्सलाई ६० ले पराजित गर्दै पहिलोपल्ट साफको फाइनल सुरक्षित गरेको थियो। यस अघिको तीन संस्करणमा नेपाल फाइनलमा भारतसँग पराजित हुँदै उपाधिविहीन भएको थियो। सन् २०१४ मा पाकिस्तानमा भएको तेस्रो संस्करणमा नेपाल फाइनलमा भारतसँग ६० ले हारेको थियो। नेपालले सन् २०१० बंगलादेशमा १० र २०१२ श्रीलंकामा ३१ ले पराजित हुँदै उपाधि गुमाएको थियो।नेपालविरुद्ध सुरुमै आक्रामक शैली अपनाएको भारतका लागि पहिलो गोल ४४ औं मिनेटमा कमला देवीले गरिन्। उनले मनीषा पानाको पासलाई पोस्टको दायाँ भागबाट नियन्त्रणमा लिएर गोलमा परिणत गर्दा कञ्चनजंघा स्टेडियमका सयौं नेपाली समर्थक निरास भए। पहिलो हाफमा १० को अग्रता लिएको भारतले दोस्रो हाफमा दुई गोल थप्यो। भारतीय मिडफिल्डर इन्दुमतिले खेलको ५९ औ मिनेटमा गोल थपिन्। उनले टिमलाई २० को अग्रता दिँदा नेपाली डिफेन्स र किपर बिट गरेकी थिइन्। परिचित प्रतिद्वन्द्वी भारतसँग नेपालले कमजोर प्रदर्शन गऱ्यो। पछिल्लो गोल आफ्नै कमजोरीका कारण भयो। नेपालकी स्ट्राइकर सावित्रा भण्डारी र सरु लिम्बूले राम्रा अवसर गुमाए। विपक्षीले पेनाल्टी एरियाभित्र सावित्रालाई लडाएको थियो। तर रेफ्रीले नेपाली खेलाडीलाई उल्टै पहेँलो कार्ड दियो। नेपाली प्रशिक्षक कुमार थापाले पोस्ट म्याच कन्फ्रेन्समा भने, हामीले पेनाल्टी पाउनुपर्ने थियो, रेफ्रीले गलत निर्णय लिए। तर यो निर्णयप्रति हाम्रो सम्मान छ। पेनाल्टी एरियामा मनीषा पानाको ह्यान्ड भएपछि नेपालले खेलको ७५ औं मिनेटमा पेनाल्टीको अवसर पायो। त्यसमा सावित्राले गोल गरेर खेल २१ को स्थिति ल्याइन्। सावित्राको गोलको खुसी धेरै समय टिक्न नपाउँदै भारतीय स्ट्राइकर सस्मिता मलिकले नेपालविरुद्ध गोल गरिन्। उनले गोल गर्दा ८३ मिनेटमा खेल चलिरहेको थियो। त्यसपछि नेपाली टिमले गोल गर्ने प्रयत्न गरे पनि सफल हुन सकेन। भारतसामु नेपाली रक्षापंक्ति कमजोर देखिन्थ्यो। सुटिङ पावर थिएन। यद्यपि नेपाली डिफेन्डर हीराकुमारी भुजेल र मनमाया लिम्बूले लगभग गोल भइसकेको बललाई उत्कृष्ट बचाउ गरेर संकट टारेका थिए। नेपालका प्रशिक्षक कुमार थापाले फरवार्ड शर्मिला थापाको स्थानमा सरु लिम्बू खेलाएका थिए। अन्य दिनको तुलनामा भारतसँगको खेलमा दर्शकको बाक्लो उपस्थिति छ। नेपाली टिमको खेल हेर्न भारतसँग सीमा जोडिएको झापा जिल्लाबाट दर्शक आएका थिए। झापाको देही आर्ट ग्यालेरीका कलाकारले नेपाली समर्थकलाई अनुहारमा नि:शुल्क पेन्टिङ गरिदिएको थियो।"
गैयादेवीलाई भलिबल उपाधि,"टाप्टिङ, सोलुखुम्बु गैयादेवी बाल समूह तिङलाले सोमबार प्रथम वाङछु स्मृति कप भलिबलको ट्रफी जितेको छ। जिल्लाकै सर्वाधिक राशिको प्रतियोगितामा गैयादेवीले जनकल्याण युवा समूहलाई १७२५, २१२५, १५२५ ले पराजित गर्दै उपाधि जितेको हो।टाप्टिङ ३, खाम्दिङमा भएको प्रतियोगिता विजेताले १ लाख ८० हजार ८ सय ८८ रुपैयाँ पुरस्कार जित्यो। जनकल्याणको भागमा १ लाख ३० हजार ३ सय ३३ रुपैयाँ पर्यो।जनप्रिय मावि टाप्टिङ तेस्रो र नेपाने युवा क्लब दुधकुण्ड नगरपालिका चौथो भए। जनप्रियले ८० हजार ८ सय ८८ र नेपानेले ५० हजार ५ सय ५५ पुरस्कार पाए। योक्पु फाउन्डेसनद्वारा सञ्चालित प्रतियोगितामा १४ टिम सहभागी थिए। विजेतालाई आयोजक संस्थाका अध्यक्ष आङफुला शेर्पाले पुरस्कृत गरे। पर्यटन व्यवसायी वाङछु शेर्पाको प्रथम वार्षिकीको अवसरमा प्रतियोगिता गरिएको हो। लगातार तीन वर्षसम्म आयोजना गर्ने लक्ष्य आयोजकको छ। दोस्रो वर्ष क्षेत्रीय र तेस्रो वर्ष राष्ट्रिय स्तरमै ठूलो पुरस्कार राखेर प्रतियोगिता गरिने फाउन्डेसनका कोषाध्यक्ष आङबाबु शेर्पाले बताए।"
उच्च न्यायालयबाट ठाकुर हटाइए,"नयाँ दिल्ली भारतको उच्च न्यायालयले सोमबार देशको शक्तिशाली क्रिकेट बोर्डको अध्यक्षलाई हटाएको छ। सुधारका कार्यक्रम लागू नगरेको आरोपमा यस्तो अप्रत्यासित निर्णय आएको हो। न्यायालयले बोर्ड अफ कन्ट्रोल फर क्रिकेट इन इन्डिया (बीसीसीआई) का अध्यक्ष अनुराग ठाकुरसँगै बोर्डका नम्बर २ पदाधिकारी अजय सिर्केलाई तत्काल हटाउने निर्णय सुनाएको हो। निर्णयमा भनिएको छ, सर्वोच्च न्यायालय अबदेखि बीसीसीआईका अध्यक्ष र सचिवलाई हटाउँदै बोर्डको कुनै पनि काममा सहभागी हुन नसक्ने आदेश दिन्छ। गतवर्ष सुधारको कार्यक्रम लागू नगरेको आरोपमै बीसीसीआईको बैंक खातामा रोक लगाएयता अहिलेको निर्णय आएको हो। राजेन्द्रलाल लोधाको कमिटीले यसअघि बीसीसीआईमा गर्नुपर्ने सुधारबारे सुझाव पेस गरेको थियो। भारतमा क्रिकेट अत्यधिक लोकप्रिय छ र यसै कारणले बीसीसीआई विश्व क्रिकेटकै सबैभन्दा धनी संस्था बनेको छ। टेलिभिजनमा प्रत्यक्ष प्रसारण र प्रायोजन अनुबन्धबारे बीसीसीआईले अत्यधिक कमाइ गरेको हो। तर पछिल्लो समय बीसीसीआई लगातार विवादमा परेको छ। भ्रष्टाचार, खेल मिलेमतोका कारण बीसीसीआई आलोचनाको सिकार बन्दै आएको छ।"
